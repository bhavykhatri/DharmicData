{
    "01001000a": "नारायणं नमस्कृत्य नरं चैव नरोत्तमम्\n",
    "01001000c": "देवीं सरस्वतीं चैव ततो जयमुदीरयेत्\n",
    "01001001A": "लोमहर्षणपुत्र उग्रश्रवाः सूतः पौराणिको नैमिषारण्ये शौनकस्य कुलपतेर्द्वादशवार्षिके सत्रे\n",
    "01001002a": "समासीनानभ्यगच्छद्ब्रह्मर्षीन्संशितव्रतान्\n",
    "01001002c": "विनयावनतो भूत्वा कदाचित्सूतनन्दनः\n",
    "01001003a": "तमाश्रममनुप्राप्तं नैमिषारण्यवासिनः\n",
    "01001003c": "चित्राः श्रोतुं कथास्तत्र परिवव्रुस्तपस्विनः\n",
    "01001004a": "अभिवाद्य मुनींस्तांस्तु सर्वानेव कृताञ्जलिः\n",
    "01001004c": "अपृच्छत्स तपोवृद्धिं सद्भिश्चैवाभिनन्दितः\n",
    "01001005a": "अथ तेषूपविष्टेषु सर्वेष्वेव तपस्विषु\n",
    "01001005c": "निर्दिष्टमासनं भेजे विनयाल्लोमहर्षणिः\n",
    "01001006a": "सुखासीनं ततस्तं तु विश्रान्तमुपलक्ष्य च\n",
    "01001006c": "अथापृच्छदृषिस्तत्र कश्चित्प्रस्तावयन्कथाः\n",
    "01001007a": "कुत आगम्यते सौते क्व चायं विहृतस्त्वया\n",
    "01001007c": "कालः कमलपत्राक्ष शंसैतत्पृच्छतो मम\n",
    "01001008": "सूत उवाच\n",
    "01001008a": "जनमेजयस्य राजर्षेः सर्पसत्रे महात्मनः\n",
    "01001008c": "समीपे पार्थिवेन्द्रस्य सम्यक्पारिक्षितस्य च\n",
    "01001009a": "कृष्णद्वैपायनप्रोक्ताः सुपुण्या विविधाः कथाः\n",
    "01001009c": "कथिताश्चापि विधिवद्या वैशंपायनेन वै\n",
    "01001010a": "श्रुत्वाहं ता विचित्रार्था महाभारतसंश्रिताः\n",
    "01001010c": "बहूनि संपरिक्रम्य तीर्थान्यायतनानि च\n",
    "01001011a": "समन्तपञ्चकं नाम पुण्यं द्विजनिषेवितम्\n",
    "01001011c": "गतवानस्मि तं देशं युद्धं यत्राभवत्पुरा\n",
    "01001011e": "पाण्डवानां कुरूणां च सर्वेषां च महीक्षिताम्\n",
    "01001012a": "दिदृक्षुरागतस्तस्मात्समीपं भवतामिह\n",
    "01001012c": "आयुष्मन्तः सर्व एव ब्रह्मभूता हि मे मताः\n",
    "01001013a": "अस्मिन्यज्ञे महाभागाः सूर्यपावकवर्चसः\n",
    "01001013c": "कृताभिषेकाः शुचयः कृतजप्या हुताग्नयः\n",
    "01001013e": "भवन्त आसते स्वस्था ब्रवीमि किमहं द्विजाः\n",
    "01001014a": "पुराणसंश्रिताः पुण्याः कथा वा धर्मसंश्रिताः\n",
    "01001014c": "इतिवृत्तं नरेन्द्राणामृषीणां च महात्मनाम्\n",
    "01001015": "ऋषय ऊचुः\n",
    "01001015a": "द्वैपायनेन यत्प्रोक्तं पुराणं परमर्षिणा\n",
    "01001015c": "सुरैर्ब्रह्मर्षिभिश्चैव श्रुत्वा यदभिपूजितम्\n",
    "01001016a": "तस्याख्यानवरिष्ठस्य विचित्रपदपर्वणः\n",
    "01001016c": "सूक्ष्मार्थन्याययुक्तस्य वेदार्थैर्भूषितस्य च\n",
    "01001017a": "भारतस्येतिहासस्य पुण्यां ग्रन्थार्थसंयुताम्\n",
    "01001017c": "संस्कारोपगतां ब्राह्मीं नानाशास्त्रोपबृंहिताम्\n",
    "01001018a": "जनमेजयस्य यां राज्ञो वैशंपायन उक्तवान्\n",
    "01001018c": "यथावत्स ऋषिस्तुष्ट्या सत्रे द्वैपायनाज्ञया\n",
    "01001019a": "वेदैश्चतुर्भिः समितां व्यासस्याद्भुतकर्मणः\n",
    "01001019c": "संहितां श्रोतुमिच्छामो धर्म्यां पापभयापहाम्\n",
    "01001020": "सूत उवाच\n",
    "01001020a": "आद्यं पुरुषमीशानं पुरुहूतं पुरुष्टुतम्\n",
    "01001020c": "ऋतमेकाक्षरं ब्रह्म व्यक्ताव्यक्तं सनातनम्\n",
    "01001021a": "असच्च सच्चैव च यद्विश्वं सदसतः परम्\n",
    "01001021c": "परावराणां स्रष्टारं पुराणं परमव्ययम्\n",
    "01001022a": "मङ्गल्यं मङ्गलं विष्णुं वरेण्यमनघं शुचिम्\n",
    "01001022c": "नमस्कृत्य हृषीकेशं चराचरगुरुं हरिम्\n",
    "01001023a": "महर्षेः पूजितस्येह सर्वलोके महात्मनः\n",
    "01001023c": "प्रवक्ष्यामि मतं कृत्स्नं व्यासस्यामिततेजसः\n",
    "01001024a": "आचख्युः कवयः केचित्संप्रत्याचक्षते परे\n",
    "01001024c": "आख्यास्यन्ति तथैवान्ये इतिहासमिमं भुवि\n",
    "01001025a": "इदं तु त्रिषु लोकेषु महज्ज्ञानं प्रतिष्ठितम्\n",
    "01001025c": "विस्तरैश्च समासैश्च धार्यते यद्द्विजातिभिः\n",
    "01001026a": "अलंकृतं शुभैः शब्दैः समयैर्दिव्यमानुषैः\n",
    "01001026c": "छन्दोवृत्तैश्च विविधैरन्वितं विदुषां प्रियम्\n",
    "01001027a": "निष्प्रभेऽस्मिन्निरालोके सर्वतस्तमसावृते\n",
    "01001027c": "बृहदण्डमभूदेकं प्रजानां बीजमक्षयम्\n",
    "01001028a": "युगस्यादौ निमित्तं तन्महद्दिव्यं प्रचक्षते\n",
    "01001028c": "यस्मिंस्तच्छ्रूयते सत्यं ज्योतिर्ब्रह्म सनातनम्\n",
    "01001029a": "अद्भुतं चाप्यचिन्त्यं च सर्वत्र समतां गतम्\n",
    "01001029c": "अव्यक्तं कारणं सूक्ष्मं यत्तत्सदसदात्मकम्\n",
    "01001030a": "यस्मात्पितामहो जज्ञे प्रभुरेकः प्रजापतिः\n",
    "01001030c": "ब्रह्मा सुरगुरुः स्थाणुर्मनुः कः परमेष्ठ्यथ\n",
    "01001031a": "प्राचेतसस्तथा दक्षो दक्षपुत्राश्च सप्त ये\n",
    "01001031c": "ततः प्रजानां पतयः प्राभवन्नेकविंशतिः\n",
    "01001032a": "पुरुषश्चाप्रमेयात्मा यं सर्वमृषयो विदुः\n",
    "01001032c": "विश्वेदेवास्तथादित्या वसवोऽथाश्विनावपि\n",
    "01001033a": "यक्षाः साध्याः पिशाचाश्च गुह्यकाः पितरस्तथा\n",
    "01001033c": "ततः प्रसूता विद्वांसः शिष्टा ब्रह्मर्षयोऽमलाः\n",
    "01001034a": "राजर्षयश्च बहवः सर्वैः समुदिता गुणैः\n",
    "01001034c": "आपो द्यौः पृथिवी वायुरन्तरिक्षं दिशस्तथा\n",
    "01001035a": "संवत्सरर्तवो मासाः पक्षाहोरात्रयः क्रमात्\n",
    "01001035c": "यच्चान्यदपि तत्सर्वं संभूतं लोकसाक्षिकम्\n",
    "01001036a": "यदिदं दृश्यते किंचिद्भूतं स्थावरजङ्गमम्\n",
    "01001036c": "पुनः संक्षिप्यते सर्वं जगत्प्राप्ते युगक्षये\n",
    "01001037a": "यथर्तावृतुलिङ्गानि नानारूपाणि पर्यये\n",
    "01001037c": "दृश्यन्ते तानि तान्येव तथा भावा युगादिषु\n",
    "01001038a": "एवमेतदनाद्यन्तं भूतसंहारकारकम्\n",
    "01001038c": "अनादिनिधनं लोके चक्रं संपरिवर्तते\n",
    "01001039a": "त्रयस्त्रिंशत्सहस्राणि त्रयस्त्रिंशच्छतानि च\n",
    "01001039c": "त्रयस्त्रिंशच्च देवानां सृष्टिः संक्षेपलक्षणा\n",
    "01001040a": "दिवस्पुत्रो बृहद्भानुश्चक्षुरात्मा विभावसुः\n",
    "01001040c": "सविता च ऋचीकोऽर्को भानुराशावहो रविः\n",
    "01001041a": "पुत्रा विवस्वतः सर्वे मह्यस्तेषां तथावरः\n",
    "01001041c": "देवभ्राट्तनयस्तस्य तस्मात्सुभ्राडिति स्मृतः\n",
    "01001042a": "सुभ्राजस्तु त्रयः पुत्राः प्रजावन्तो बहुश्रुताः\n",
    "01001042c": "दशज्योतिः शतज्योतिः सहस्रज्योतिरात्मवान्\n",
    "01001043a": "दश पुत्रसहस्राणि दशज्योतेर्महात्मनः\n",
    "01001043c": "ततो दशगुणाश्चान्ये शतज्योतेरिहात्मजाः\n",
    "01001044a": "भूयस्ततो दशगुणाः सहस्रज्योतिषः सुताः\n",
    "01001044c": "तेभ्योऽयं कुरुवंशश्च यदूनां भरतस्य च\n",
    "01001045a": "ययातीक्ष्वाकुवंशश्च राजर्षीणां च सर्वशः\n",
    "01001045c": "संभूता बहवो वंशा भूतसर्गाः सविस्तराः\n",
    "01001046a": "भूतस्थानानि सर्वाणि रहस्यं त्रिविधं च यत्\n",
    "01001046c": "वेदयोगं सविज्ञानं धर्मोऽर्थः काम एव च\n",
    "01001047a": "धर्मकामार्थशास्त्राणि शास्त्राणि विविधानि च\n",
    "01001047c": "लोकयात्राविधानं च संभूतं दृष्टवानृषिः\n",
    "01001048a": "इतिहासाः सवैयाख्या विविधाः श्रुतयोऽपि च\n",
    "01001048c": "इह सर्वमनुक्रान्तमुक्तं ग्रन्थस्य लक्षणम्\n",
    "01001049a": "विस्तीर्यैतन्महज्ज्ञानमृषिः संक्षेपमब्रवीत्\n",
    "01001049c": "इष्टं हि विदुषां लोके समासव्यासधारणम्\n",
    "01001050a": "मन्वादि भारतं केचिदास्तीकादि तथापरे\n",
    "01001050c": "तथोपरिचराद्यन्ये विप्राः सम्यगधीयते\n",
    "01001051a": "विविधं संहिताज्ञानं दीपयन्ति मनीषिणः\n",
    "01001051c": "व्याख्यातुं कुशलाः केचिद्ग्रन्थं धारयितुं परे\n",
    "01001052a": "तपसा ब्रह्मचर्येण व्यस्य वेदं सनातनम्\n",
    "01001052c": "इतिहासमिमं चक्रे पुण्यं सत्यवतीसुतः\n",
    "01001053a": "पराशरात्मजो विद्वान्ब्रह्मर्षिः संशितव्रतः\n",
    "01001053c": "मातुर्नियोगाद्धर्मात्मा गाङ्गेयस्य च धीमतः\n",
    "01001054a": "क्षेत्रे विचित्रवीर्यस्य कृष्णद्वैपायनः पुरा\n",
    "01001054c": "त्रीनग्नीनिव कौरव्याञ्जनयामास वीर्यवान्\n",
    "01001055a": "उत्पाद्य धृतराष्ट्रं च पाण्डुं विदुरमेव च\n",
    "01001055c": "जगाम तपसे धीमान्पुनरेवाश्रमं प्रति\n",
    "01001056a": "तेषु जातेषु वृद्धेषु गतेषु परमां गतिम्\n",
    "01001056c": "अब्रवीद्भारतं लोके मानुषेऽस्मिन्महानृषिः\n",
    "01001057a": "जनमेजयेन पृष्टः सन्ब्राह्मणैश्च सहस्रशः\n",
    "01001057c": "शशास शिष्यमासीनं वैशंपायनमन्तिके\n",
    "01001058a": "स सदस्यैः सहासीनः श्रावयामास भारतम्\n",
    "01001058c": "कर्मान्तरेषु यज्ञस्य चोद्यमानः पुनः पुनः\n",
    "01001059a": "विस्तरं कुरुवंशस्य गान्धार्या धर्मशीलताम्\n",
    "01001059c": "क्षत्तुः प्रज्ञां धृतिं कुन्त्याः सम्यग्द्वैपायनोऽब्रवीत्\n",
    "01001060a": "वासुदेवस्य माहात्म्यं पाण्डवानां च सत्यताम्\n",
    "01001060c": "दुर्वृत्तं धार्तराष्ट्राणामुक्तवान्भगवानृषिः\n",
    "01001061a": "चतुर्विंशतिसाहस्रीं चक्रे भारतसंहिताम्\n",
    "01001061c": "उपाख्यानैर्विना तावद्भारतं प्रोच्यते बुधैः\n",
    "01001062a": "ततोऽध्यर्धशतं भूयः संक्षेपं कृतवानृषिः\n",
    "01001062c": "अनुक्रमणिमध्यायं वृत्तान्तानां सपर्वणाम्\n",
    "01001063a": "इदं द्वैपायनः पूर्वं पुत्रमध्यापयच्छुकम्\n",
    "01001063c": "ततोऽन्येभ्योऽनुरूपेभ्यः शिष्येभ्यः प्रददौ प्रभुः\n",
    "01001064a": "नारदोऽश्रावयद्देवानसितो देवलः पितॄन्\n",
    "01001064c": "गन्धर्वयक्षरक्षांसि श्रावयामास वै शुकः\n",
    "01001065a": "दुर्योधनो मन्युमयो महाद्रुमः; स्कन्धः कर्णः शकुनिस्तस्य शाखाः\n",
    "01001065c": "दुःशासनः पुष्पफले समृद्धे; मूलं राजा धृतराष्ट्रोऽमनीषी\n",
    "01001066a": "युधिष्ठिरो धर्ममयो महाद्रुमः; स्कन्धोऽर्जुनो भीमसेनोऽस्य शाखाः\n",
    "01001066c": "माद्रीसुतौ पुष्पफले समृद्धे; मूलं कृष्णो ब्रह्म च ब्राह्मणाश्च\n",
    "01001067a": "पाण्डुर्जित्वा बहून्देशान्युधा विक्रमणेन च\n",
    "01001067c": "अरण्ये मृगयाशीलो न्यवसत्सजनस्तदा\n",
    "01001068a": "मृगव्यवायनिधने कृच्छ्रां प्राप स आपदम्\n",
    "01001068c": "जन्मप्रभृति पार्थानां तत्राचारविधिक्रमः\n",
    "01001069a": "मात्रोरभ्युपपत्तिश्च धर्मोपनिषदं प्रति\n",
    "01001069c": "धर्मस्य वायोः शक्रस्य देवयोश्च तथाश्विनोः\n",
    "01001070a": "तापसैः सह संवृद्धा मातृभ्यां परिरक्षिताः\n",
    "01001070c": "मेध्यारण्येषु पुण्येषु महतामाश्रमेषु च\n",
    "01001071a": "ऋषिभिश्च तदानीता धार्तराष्ट्रान्प्रति स्वयम्\n",
    "01001071c": "शिशवश्चाभिरूपाश्च जटिला ब्रह्मचारिणः\n",
    "01001072a": "पुत्राश्च भ्रातरश्चेमे शिष्याश्च सुहृदश्च वः\n",
    "01001072c": "पाण्डवा एत इत्युक्त्वा मुनयोऽन्तर्हितास्ततः\n",
    "01001073a": "तांस्तैर्निवेदितान्दृष्ट्वा पाण्डवान्कौरवास्तदा\n",
    "01001073c": "शिष्टाश्च वर्णाः पौरा ये ते हर्षाच्चुक्रुशुर्भृशम्\n",
    "01001074a": "आहुः केचिन्न तस्यैते तस्यैत इति चापरे\n",
    "01001074c": "यदा चिरमृतः पाण्डुः कथं तस्येति चापरे\n",
    "01001075a": "स्वागतं सर्वथा दिष्ट्या पाण्डोः पश्याम संततिम्\n",
    "01001075c": "उच्यतां स्वागतमिति वाचोऽश्रूयन्त सर्वशः\n",
    "01001076a": "तस्मिन्नुपरते शब्दे दिशः सर्वा विनादयन्\n",
    "01001076c": "अन्तर्हितानां भूतानां निस्वनस्तुमुलोऽभवत्\n",
    "01001077a": "पुष्पवृष्टिः शुभा गन्धाः शङ्खदुन्दुभिनिस्वनाः\n",
    "01001077c": "आसन्प्रवेशे पार्थानां तदद्भुतमिवाभवत्\n",
    "01001078a": "तत्प्रीत्या चैव सर्वेषां पौराणां हर्षसंभवः\n",
    "01001078c": "शब्द आसीन्महांस्तत्र दिवस्पृक्कीर्तिवर्धनः\n",
    "01001079a": "तेऽप्यधीत्याखिलान्वेदाञ्शास्त्राणि विविधानि च\n",
    "01001079c": "न्यवसन्पाण्डवास्तत्र पूजिता अकुतोभयाः\n",
    "01001080a": "युधिष्ठिरस्य शौचेन प्रीताः प्रकृतयोऽभवन्\n",
    "01001080c": "धृत्या च भीमसेनस्य विक्रमेणार्जुनस्य च\n",
    "01001081a": "गुरुशुश्रूषया कुन्त्या यमयोर्विनयेन च\n",
    "01001081c": "तुतोष लोकः सकलस्तेषां शौर्यगुणेन च\n",
    "01001082a": "समवाये ततो राज्ञां कन्यां भर्तृस्वयंवराम्\n",
    "01001082c": "प्राप्तवानर्जुनः कृष्णां कृत्वा कर्म सुदुष्करम्\n",
    "01001083a": "ततः प्रभृति लोकेऽस्मिन्पूज्यः सर्वधनुष्मताम्\n",
    "01001083c": "आदित्य इव दुष्प्रेक्ष्यः समरेष्वपि चाभवत्\n",
    "01001084a": "स सर्वान्पार्थिवाञ्जित्वा सर्वांश्च महतो गणान्\n",
    "01001084c": "आजहारार्जुनो राज्ञे राजसूयं महाक्रतुम्\n",
    "01001085a": "अन्नवान्दक्षिणावांश्च सर्वैः समुदितो गुणैः\n",
    "01001085c": "युधिष्ठिरेण संप्राप्तो राजसूयो महाक्रतुः\n",
    "01001086a": "सुनयाद्वासुदेवस्य भीमार्जुनबलेन च\n",
    "01001086c": "घातयित्वा जरासंधं चैद्यं च बलगर्वितम्\n",
    "01001087a": "दुर्योधनमुपागच्छन्नर्हणानि ततस्ततः\n",
    "01001087c": "मणिकाञ्चनरत्नानि गोहस्त्यश्वधनानि च\n",
    "01001088a": "समृद्धां तां तथा दृष्ट्वा पाण्डवानां तदा श्रियम्\n",
    "01001088c": "ईर्ष्यासमुत्थः सुमहांस्तस्य मन्युरजायत\n",
    "01001089a": "विमानप्रतिमां चापि मयेन सुकृतां सभाम्\n",
    "01001089c": "पाण्डवानामुपहृतां स दृष्ट्वा पर्यतप्यत\n",
    "01001090a": "यत्रावहसितश्चासीत्प्रस्कन्दन्निव संभ्रमात्\n",
    "01001090c": "प्रत्यक्षं वासुदेवस्य भीमेनानभिजातवत्\n",
    "01001091a": "स भोगान्विविधान्भुञ्जन्रत्नानि विविधानि च\n",
    "01001091c": "कथितो धृतराष्ट्रस्य विवर्णो हरिणः कृशः\n",
    "01001092a": "अन्वजानात्ततो द्यूतं धृतराष्ट्रः सुतप्रियः\n",
    "01001092c": "तच्छ्रुत्वा वासुदेवस्य कोपः समभवन्महान्\n",
    "01001093a": "नातिप्रीतमनाश्चासीद्विवादांश्चान्वमोदत\n",
    "01001093c": "द्यूतादीननयान्घोरान्प्रवृद्धांश्चाप्युपैक्षत\n",
    "01001094a": "निरस्य विदुरं द्रोणं भीष्मं शारद्वतं कृपम्\n",
    "01001094c": "विग्रहे तुमुले तस्मिन्नहन्क्षत्रं परस्परम्\n",
    "01001095a": "जयत्सु पाण्डुपुत्रेषु श्रुत्वा सुमहदप्रियम्\n",
    "01001095c": "दुर्योधनमतं ज्ञात्वा कर्णस्य शकुनेस्तथा\n",
    "01001095e": "धृतराष्ट्रश्चिरं ध्यात्वा संजयं वाक्यमब्रवीत्\n",
    "01001096a": "शृणु संजय मे सर्वं न मेऽसूयितुमर्हसि\n",
    "01001096c": "श्रुतवानसि मेधावी बुद्धिमान्प्राज्ञसंमतः\n",
    "01001097a": "न विग्रहे मम मतिर्न च प्रीये कुरुक्षये\n",
    "01001097c": "न मे विशेषः पुत्रेषु स्वेषु पाण्डुसुतेषु च\n",
    "01001098a": "वृद्धं मामभ्यसूयन्ति पुत्रा मन्युपरायणाः\n",
    "01001098c": "अहं त्वचक्षुः कार्पण्यात्पुत्रप्रीत्या सहामि तत्\n",
    "01001098e": "मुह्यन्तं चानुमुह्यामि दुर्योधनमचेतनम्\n",
    "01001099a": "राजसूये श्रियं दृष्ट्वा पाण्डवस्य महौजसः\n",
    "01001099c": "तच्चावहसनं प्राप्य सभारोहणदर्शने\n",
    "01001100a": "अमर्षितः स्वयं जेतुमशक्तः पाण्डवान्रणे\n",
    "01001100c": "निरुत्साहश्च संप्राप्तुं श्रियमक्षत्रियो यथा\n",
    "01001100e": "गान्धारराजसहितश्छद्मद्यूतममन्त्रयत्\n",
    "01001101a": "तत्र यद्यद्यथा ज्ञातं मया संजय तच्छृणु\n",
    "01001101c": "श्रुत्वा हि मम वाक्यानि बुद्ध्या युक्तानि तत्त्वतः\n",
    "01001101e": "ततो ज्ञास्यसि मां सौते प्रज्ञाचक्षुषमित्युत\n",
    "01001102a": "यदाश्रौषं धनुरायम्य चित्रं; विद्धं लक्ष्यं पातितं वै पृथिव्याम्\n",
    "01001102c": "कृष्णां हृतां पश्यतां सर्वराज्ञां; तदा नाशंसे विजयाय संजय\n",
    "01001103a": "यदाश्रौषं द्वारकायां सुभद्रां; प्रसह्योढां माधवीमर्जुनेन\n",
    "01001103c": "इन्द्रप्रस्थं वृष्णिवीरौ च यातौ; तदा नाशंसे विजयाय संजय\n",
    "01001104a": "यदाश्रौषं देवराजं प्रवृष्टं; शरैर्दिव्यैर्वारितं चार्जुनेन\n",
    "01001104c": "अग्निं तथा तर्पितं खाण्डवे च; तदा नाशंसे विजयाय संजय\n",
    "01001105a": "यदाश्रौषं हृतराज्यं युधिष्ठिरं; पराजितं सौबलेनाक्षवत्याम्\n",
    "01001105c": "अन्वागतं भ्रातृभिरप्रमेयै;स्तदा नाशंसे विजयाय संजय\n",
    "01001106a": "यदाश्रौषं द्रौपदीमश्रुकण्ठीं; सभां नीतां दुःखितामेकवस्त्राम्\n",
    "01001106c": "रजस्वलां नाथवतीमनाथव;त्तदा नाशंसे विजयाय संजय\n",
    "01001107a": "यदाश्रौषं विविधास्तात चेष्टा; धर्मात्मनां प्रस्थितानां वनाय\n",
    "01001107c": "ज्येष्ठप्रीत्या क्लिश्यतां पाण्डवानां; तदा नाशंसे विजयाय संजय\n",
    "01001108a": "यदाश्रौषं स्नातकानां सहस्रै;रन्वागतं धर्मराजं वनस्थम्\n",
    "01001108c": "भिक्षाभुजां ब्राह्मणानां महात्मनां; तदा नाशंसे विजयाय संजय\n",
    "01001109a": "यदाश्रौषमर्जुनो देवदेवं; किरातरूपं त्र्यम्बकं तोष्य युद्धे\n",
    "01001109c": "अवाप तत्पाशुपतं महास्त्रं; तदा नाशंसे विजयाय संजय\n",
    "01001110a": "यदाश्रौषं त्रिदिवस्थं धनंजयं; शक्रात्साक्षाद्दिव्यमस्त्रं यथावत्\n",
    "01001110c": "अधीयानं शंसितं सत्यसंधं; तदा नाशंसे विजयाय संजय\n",
    "01001111a": "यदाश्रौषं वैश्रवणेन सार्धं; समागतं भीममन्यांश्च पार्थान्\n",
    "01001111c": "तस्मिन्देशे मानुषाणामगम्ये; तदा नाशंसे विजयाय संजय\n",
    "01001112a": "यदाश्रौषं घोषयात्रागतानां; बन्धं गन्धर्वैर्मोक्षणं चार्जुनेन\n",
    "01001112c": "स्वेषां सुतानां कर्णबुद्धौ रतानां; तदा नाशंसे विजयाय संजय\n",
    "01001113a": "यदाश्रौषं यक्षरूपेण धर्मं; समागतं धर्मराजेन सूत\n",
    "01001113c": "प्रश्नानुक्तान्विब्रुवन्तं च सम्य;क्तदा नाशंसे विजयाय संजय\n",
    "01001114a": "यदाश्रौषं मामकानां वरिष्ठा;न्धनंजयेनैकरथेन भग्नान्\n",
    "01001114c": "विराटराष्ट्रे वसता महात्मना; तदा नाशंसे विजयाय संजय\n",
    "01001115a": "यदाश्रौषं सत्कृतां मत्स्यराज्ञा; सुतां दत्तामुत्तरामर्जुनाय\n",
    "01001115c": "तां चार्जुनः प्रत्यगृह्णात्सुतार्थे; तदा नाशंसे विजयाय संजय\n",
    "01001116a": "यदाश्रौषं निर्जितस्याधनस्य; प्रव्राजितस्य स्वजनात्प्रच्युतस्य\n",
    "01001116c": "अक्षौहिणीः सप्त युधिष्ठिरस्य; तदा नाशंसे विजयाय संजय\n",
    "01001117a": "यदाश्रौषं नरनारायणौ तौ; कृष्णार्जुनौ वदतो नारदस्य\n",
    "01001117c": "अहं द्रष्टा ब्रह्मलोके सदेति; तदा नाशंसे विजयाय संजय\n",
    "01001118a": "यदाश्रौषं माधवं वासुदेवं; सर्वात्मना पाण्डवार्थे निविष्टम्\n",
    "01001118c": "यस्येमां गां विक्रममेकमाहु;स्तदा नाशंसे विजयाय संजय\n",
    "01001119a": "यदाश्रौषं कर्णदुर्योधनाभ्यां; बुद्धिं कृतां निग्रहे केशवस्य\n",
    "01001119c": "तं चात्मानं बहुधा दर्शयानं; तदा नाशंसे विजयाय संजय\n",
    "01001120a": "यदाश्रौषं वासुदेवे प्रयाते; रथस्यैकामग्रतस्तिष्ठमानाम्\n",
    "01001120c": "आर्तां पृथां सान्त्वितां केशवेन; तदा नाशंसे विजयाय संजय\n",
    "01001121a": "यदाश्रौषं मन्त्रिणं वासुदेवं; तथा भीष्मं शांतनवं च तेषाम्\n",
    "01001121c": "भारद्वाजं चाशिषोऽनुब्रुवाणं; तदा नाशंसे विजयाय संजय\n",
    "01001122a": "यदाश्रौषं कर्ण उवाच भीष्मं; नाहं योत्स्ये युध्यमाने त्वयीति\n",
    "01001122c": "हित्वा सेनामपचक्राम चैव; तदा नाशंसे विजयाय संजय\n",
    "01001123a": "यदाश्रौषं वासुदेवार्जुनौ तौ; तथा धनुर्गाण्डिवमप्रमेयम्\n",
    "01001123c": "त्रीण्युग्रवीर्याणि समागतानि; तदा नाशंसे विजयाय संजय\n",
    "01001124a": "यदाश्रौषं कश्मलेनाभिपन्ने; रथोपस्थे सीदमानेऽर्जुने वै\n",
    "01001124c": "कृष्णं लोकान्दर्शयानं शरीरे; तदा नाशंसे विजयाय संजय\n",
    "01001125a": "यदाश्रौषं भीष्मममित्रकर्शनं; निघ्नन्तमाजावयुतं रथानाम्\n",
    "01001125c": "नैषां कश्चिद्वध्यते दृश्यरूप;स्तदा नाशंसे विजयाय संजय\n",
    "01001126a": "यदाश्रौषं भीष्ममत्यन्तशूरं; हतं पार्थेनाहवेष्वप्रधृष्यम्\n",
    "01001126c": "शिखण्डिनं पुरतः स्थापयित्वा; तदा नाशंसे विजयाय संजय\n",
    "01001127a": "यदाश्रौषं शरतल्पे शयानं; वृद्धं वीरं सादितं चित्रपुङ्खैः\n",
    "01001127c": "भीष्मं कृत्वा सोमकानल्पशेषां;स्तदा नाशंसे विजयाय संजय\n",
    "01001128a": "यदाश्रौषं शांतनवे शयाने; पानीयार्थे चोदितेनार्जुनेन\n",
    "01001128c": "भूमिं भित्त्वा तर्पितं तत्र भीष्मं; तदा नाशंसे विजयाय संजय\n",
    "01001129a": "यदाश्रौषं शुक्रसूर्यौ च युक्तौ; कौन्तेयानामनुलोमौ जयाय\n",
    "01001129c": "नित्यं चास्माञ्श्वापदा व्याभषन्त;स्तदा नाशंसे विजयाय संजय\n",
    "01001130a": "यदा द्रोणो विविधानस्त्रमार्गा;न्विदर्शयन्समरे चित्रयोधी\n",
    "01001130c": "न पाण्डवाञ्श्रेष्ठतमान्निहन्ति; तदा नाशंसे विजयाय संजय\n",
    "01001131a": "यदाश्रौषं चास्मदीयान्महारथा;न्व्यवस्थितानर्जुनस्यान्तकाय\n",
    "01001131c": "संशप्तकान्निहतानर्जुनेन; तदा नाशंसे विजयाय संजय\n",
    "01001132a": "यदाश्रौषं व्यूहमभेद्यमन्यै;र्भारद्वाजेनात्तशस्त्रेण गुप्तम्\n",
    "01001132c": "भित्त्वा सौभद्रं वीरमेकं प्रविष्टं; तदा नाशंसे विजयाय संजय\n",
    "01001133a": "यदाभिमन्युं परिवार्य बालं; सर्वे हत्वा हृष्टरूपा बभूवुः\n",
    "01001133c": "महारथाः पार्थमशक्नुवन्त;स्तदा नाशंसे विजयाय संजय\n",
    "01001134a": "यदाश्रौषमभिमन्युं निहत्य; हर्षान्मूढान्क्रोशतो धार्तराष्ट्रान्\n",
    "01001134c": "क्रोधं मुक्तं सैन्धवे चार्जुनेन; तदा नाशंसे विजयाय संजय\n",
    "01001135a": "यदाश्रौषं सैन्धवार्थे प्रतिज्ञां; प्रतिज्ञातां तद्वधायार्जुनेन\n",
    "01001135c": "सत्यां निस्तीर्णां शत्रुमध्ये च तेन; तदा नाशंसे विजयाय संजय\n",
    "01001136a": "यदाश्रौषं श्रान्तहये धनंजये; मुक्त्वा हयान्पाययित्वोपवृत्तान्\n",
    "01001136c": "पुनर्युक्त्वा वासुदेवं प्रयातं; तदा नाशंसे विजयाय संजय\n",
    "01001137a": "यदाश्रौषं वाहनेष्वाश्वसत्सु; रथोपस्थे तिष्ठता गाण्डिवेन\n",
    "01001137c": "सर्वान्योधान्वारितानर्जुनेन; तदा नाशंसे विजयाय संजय\n",
    "01001138a": "यदाश्रौषं नागबलैर्दुरुत्सहं; द्रोणानीकं युयुधानं प्रमथ्य\n",
    "01001138c": "यातं वार्ष्णेयं यत्र तौ कृष्णपार्थौ; तदा नाशंसे विजयाय संजय\n",
    "01001139a": "यदाश्रौषं कर्णमासाद्य मुक्तं; वधाद्भीमं कुत्सयित्वा वचोभिः\n",
    "01001139c": "धनुष्कोट्या तुद्य कर्णेन वीरं; तदा नाशंसे विजयाय संजय\n",
    "01001140a": "यदा द्रोणः कृतवर्मा कृपश्च; कर्णो द्रौणिर्मद्रराजश्च शूरः\n",
    "01001140c": "अमर्षयन्सैन्धवं वध्यमानं; तदा नाशंसे विजयाय संजय\n",
    "01001141a": "यदाश्रौषं देवराजेन दत्तां; दिव्यां शक्तिं व्यंसितां माधवेन\n",
    "01001141c": "घटोत्कचे राक्षसे घोररूपे; तदा नाशंसे विजयाय संजय\n",
    "01001142a": "यदाश्रौषं कर्णघटोत्कचाभ्यां; युद्धे मुक्तां सूतपुत्रेण शक्तिम्\n",
    "01001142c": "यया वध्यः समरे सव्यसाची; तदा नाशंसे विजयाय संजय\n",
    "01001143a": "यदाश्रौषं द्रोणमाचार्यमेकं; धृष्टद्युम्नेनाभ्यतिक्रम्य धर्मम्\n",
    "01001143c": "रथोपस्थे प्रायगतं विशस्तं; तदा नाशंसे विजयाय संजय\n",
    "01001144a": "यदाश्रौषं द्रौणिना द्वैरथस्थं; माद्रीपुत्रं नकुलं लोकमध्ये\n",
    "01001144c": "समं युद्धे पाण्डवं युध्यमानं; तदा नाशंसे विजयाय संजय\n",
    "01001145a": "यदा द्रोणे निहते द्रोणपुत्रो; नारायणं दिव्यमस्त्रं विकुर्वन्\n",
    "01001145c": "नैषामन्तं गतवान्पाण्डवानां; तदा नाशंसे विजयाय संजय\n",
    "01001146a": "यदाश्रौषं कर्णमत्यन्तशूरं; हतं पार्थेनाहवेष्वप्रधृष्यम्\n",
    "01001146c": "तस्मिन्भ्रातॄणां विग्रहे देवगुह्ये; तदा नाशंसे विजयाय संजय\n",
    "01001147a": "यदाश्रौषं द्रोणपुत्रं कृपं च; दुःशासनं कृतवर्माणमुग्रम्\n",
    "01001147c": "युधिष्ठिरं शून्यमधर्षयन्तं; तदा नाशंसे विजयाय संजय\n",
    "01001148a": "यदाश्रौषं निहतं मद्रराजं; रणे शूरं धर्मराजेन सूत\n",
    "01001148c": "सदा संग्रामे स्पर्धते यः स कृष्णं; तदा नाशंसे विजयाय संजय\n",
    "01001149a": "यदाश्रौषं कलहद्यूतमूलं; मायाबलं सौबलं पाण्डवेन\n",
    "01001149c": "हतं संग्रामे सहदेवेन पापं; तदा नाशंसे विजयाय संजय\n",
    "01001150a": "यदाश्रौषं श्रान्तमेकं शयानं; ह्रदं गत्वा स्तम्भयित्वा तदम्भः\n",
    "01001150c": "दुर्योधनं विरथं भग्नदर्पं; तदा नाशंसे विजयाय संजय\n",
    "01001151a": "यदाश्रौषं पाण्डवांस्तिष्ठमाना;न्गङ्गाह्रदे वासुदेवेन सार्धम्\n",
    "01001151c": "अमर्षणं धर्षयतः सुतं मे; तदा नाशंसे विजयाय संजय\n",
    "01001152a": "यदाश्रौषं विविधांस्तात मार्गा;न्गदायुद्धे मण्डलं संचरन्तम्\n",
    "01001152c": "मिथ्या हतं वासुदेवस्य बुद्ध्या; तदा नाशंसे विजयाय संजय\n",
    "01001153a": "यदाश्रौषं द्रोणपुत्रादिभिस्तै;र्हतान्पाञ्चालान्द्रौपदेयांश्च सुप्तान्\n",
    "01001153c": "कृतं बीभत्समयशस्यं च कर्म; तदा नाशंसे विजयाय संजय\n",
    "01001154a": "यदाश्रौषं भीमसेनानुयातेन; अश्वत्थाम्ना परमास्त्रं प्रयुक्तम्\n",
    "01001154c": "क्रुद्धेनैषीकमवधीद्येन गर्भं; तदा नाशंसे विजयाय संजय\n",
    "01001155a": "यदाश्रौषं ब्रह्मशिरोऽर्जुनेन; मुक्तं स्वस्तीत्यस्त्रमस्त्रेण शान्तम्\n",
    "01001155c": "अश्वत्थाम्ना मणिरत्नं च दत्तं; तदा नाशंसे विजयाय संजय\n",
    "01001156a": "यदाश्रौषं द्रोणपुत्रेण गर्भे; वैराट्या वै पात्यमाने महास्त्रे\n",
    "01001156c": "द्वैपायनः केशवो द्रोणपुत्रं; परस्परेणाभिशापैः शशाप\n",
    "01001157a": "शोच्या गान्धारी पुत्रपौत्रैर्विहीना; तथा वध्वः पितृभिर्भ्रातृभिश्च\n",
    "01001157c": "कृतं कार्यं दुष्करं पाण्डवेयैः; प्राप्तं राज्यमसपत्नं पुनस्तैः\n",
    "01001158a": "कष्टं युद्धे दश शेषाः श्रुता मे; त्रयोऽस्माकं पाण्डवानां च सप्त\n",
    "01001158c": "द्व्यूना विंशतिराहताक्षौहिणीनां; तस्मिन्संग्रामे विग्रहे क्षत्रियाणाम्\n",
    "01001159a": "तमसा त्वभ्यवस्तीर्णो मोह आविशतीव माम्\n",
    "01001159c": "संज्ञां नोपलभे सूत मनो विह्वलतीव मे\n",
    "01001160a": "इत्युक्त्वा धृतराष्ट्रोऽथ विलप्य बहुदुःखितः\n",
    "01001160c": "मूर्च्छितः पुनराश्वस्तः संजयं वाक्यमब्रवीत्\n",
    "01001161a": "संजयैवंगते प्राणांस्त्यक्तुमिच्छामि माचिरम्\n",
    "01001161c": "स्तोकं ह्यपि न पश्यामि फलं जीवितधारणे\n",
    "01001162a": "तं तथावादिनं दीनं विलपन्तं महीपतिम्\n",
    "01001162c": "गावल्गणिरिदं धीमान्महार्थं वाक्यमब्रवीत्\n",
    "01001163a": "श्रुतवानसि वै राज्ञो महोत्साहान्महाबलान्\n",
    "01001163c": "द्वैपायनस्य वदतो नारदस्य च धीमतः\n",
    "01001164a": "महत्सु राजवंशेषु गुणैः समुदितेषु च\n",
    "01001164c": "जातान्दिव्यास्त्रविदुषः शक्रप्रतिमतेजसः\n",
    "01001165a": "धर्मेण पृथिवीं जित्वा यज्ञैरिष्ट्वाप्तदक्षिणैः\n",
    "01001165c": "अस्मिँल्लोके यशः प्राप्य ततः कालवशं गताः\n",
    "01001166a": "वैन्यं महारथं वीरं सृञ्जयं जयतां वरम्\n",
    "01001166c": "सुहोत्रं रन्तिदेवं च कक्षीवन्तं तथौशिजम्\n",
    "01001167a": "बाह्लीकं दमनं शैब्यं शर्यातिमजितं जितम्\n",
    "01001167c": "विश्वामित्रममित्रघ्नमम्बरीषं महाबलम्\n",
    "01001168a": "मरुत्तं मनुमिक्ष्वाकुं गयं भरतमेव च\n",
    "01001168c": "रामं दाशरथिं चैव शशबिन्दुं भगीरथम्\n",
    "01001169a": "ययातिं शुभकर्माणं देवैर्यो याजितः स्वयम्\n",
    "01001169c": "चैत्ययूपाङ्किता भूमिर्यस्येयं सवनाकरा\n",
    "01001170a": "इति राज्ञां चतुर्विंशन्नारदेन सुरर्षिणा\n",
    "01001170c": "पुत्रशोकाभितप्ताय पुरा शैब्याय कीर्तिताः\n",
    "01001171a": "तेभ्यश्चान्ये गताः पूर्वं राजानो बलवत्तराः\n",
    "01001171c": "महारथा महात्मानः सर्वैः समुदिता गुणैः\n",
    "01001172a": "पूरुः कुरुर्यदुः शूरो विष्वगश्वो महाधृतिः\n",
    "01001172c": "अनेना युवनाश्वश्च ककुत्स्थो विक्रमी रघुः\n",
    "01001173a": "विजिती वीतिहोत्रश्च भवः श्वेतो बृहद्गुरुः\n",
    "01001173c": "उशीनरः शतरथः कङ्को दुलिदुहो द्रुमः\n",
    "01001174a": "दम्भोद्भवः परो वेनः सगरः संकृतिर्निमिः\n",
    "01001174c": "अजेयः परशुः पुण्ड्रः शंभुर्देवावृधोऽनघः\n",
    "01001175a": "देवाह्वयः सुप्रतिमः सुप्रतीको बृहद्रथः\n",
    "01001175c": "महोत्साहो विनीतात्मा सुक्रतुर्नैषधो नलः\n",
    "01001176a": "सत्यव्रतः शान्तभयः सुमित्रः सुबलः प्रभुः\n",
    "01001176c": "जानुजङ्घोऽनरण्योऽर्कः प्रियभृत्यः शुभव्रतः\n",
    "01001177a": "बलबन्धुर्निरामर्दः केतुशृङ्गो बृहद्बलः\n",
    "01001177c": "धृष्टकेतुर्बृहत्केतुर्दीप्तकेतुर्निरामयः\n",
    "01001178a": "अविक्षित्प्रबलो धूर्तः कृतबन्धुर्दृढेषुधिः\n",
    "01001178c": "महापुराणः संभाव्यः प्रत्यङ्गः परहा श्रुतिः\n",
    "01001179a": "एते चान्ये च बहवः शतशोऽथ सहस्रशः\n",
    "01001179c": "श्रूयन्तेऽयुतशश्चान्ये संख्याताश्चापि पद्मशः\n",
    "01001180a": "हित्वा सुविपुलान्भोगान्बुद्धिमन्तो महाबलाः\n",
    "01001180c": "राजानो निधनं प्राप्तास्तव पुत्रैर्महत्तमाः\n",
    "01001181a": "येषां दिव्यानि कर्माणि विक्रमस्त्याग एव च\n",
    "01001181c": "माहात्म्यमपि चास्तिक्यं सत्यता शौचमार्जवम्\n",
    "01001182a": "विद्वद्भिः कथ्यते लोके पुराणैः कविसत्तमैः\n",
    "01001182c": "सर्वर्द्धिगुणसंपन्नास्ते चापि निधनं गताः\n",
    "01001183a": "तव पुत्रा दुरात्मानः प्रतप्ताश्चैव मन्युना\n",
    "01001183c": "लुब्धा दुर्वृत्तभूयिष्ठा न ताञ्शोचितुमर्हसि\n",
    "01001184a": "श्रुतवानसि मेधावी बुद्धिमान्प्राज्ञसंमतः\n",
    "01001184c": "येषां शास्त्रानुगा बुद्धिर्न ते मुह्यन्ति भारत\n",
    "01001185a": "निग्रहानुग्रहौ चापि विदितौ ते नराधिप\n",
    "01001185c": "नात्यन्तमेवानुवृत्तिः श्रूयते पुत्ररक्षणे\n",
    "01001186a": "भवितव्यं तथा तच्च नातः शोचितुमर्हसि\n",
    "01001186c": "दैवं प्रज्ञाविशेषेण को निवर्तितुमर्हति\n",
    "01001187a": "विधातृविहितं मार्गं न कश्चिदतिवर्तते\n",
    "01001187c": "कालमूलमिदं सर्वं भावाभावौ सुखासुखे\n",
    "01001188a": "कालः पचति भूतानि कालः संहरति प्रजाः\n",
    "01001188c": "निर्दहन्तं प्रजाः कालं कालः शमयते पुनः\n",
    "01001189a": "कालो विकुरुते भावान्सर्वाँल्लोके शुभाशुभान्\n",
    "01001189c": "कालः संक्षिपते सर्वाः प्रजा विसृजते पुनः\n",
    "01001189e": "कालः सर्वेषु भूतेषु चरत्यविधृतः समः\n",
    "01001190a": "अतीतानागता भावा ये च वर्तन्ति सांप्रतम्\n",
    "01001190c": "तान्कालनिर्मितान्बुद्ध्वा न संज्ञां हातुमर्हसि\n",
    "01001191": "सूत उवाच\n",
    "01001191a": "अत्रोपनिषदं पुण्यां कृष्णद्वैपायनोऽब्रवीत्\n",
    "01001191c": "भारताध्ययनात्पुण्यादपि पादमधीयतः\n",
    "01001191e": "श्रद्दधानस्य पूयन्ते सर्वपापान्यशेषतः\n",
    "01001192a": "देवर्षयो ह्यत्र पुण्या ब्रह्मराजर्षयस्तथा\n",
    "01001192c": "कीर्त्यन्ते शुभकर्माणस्तथा यक्षमहोरगाः\n",
    "01001193a": "भगवान्वासुदेवश्च कीर्त्यतेऽत्र सनातनः\n",
    "01001193c": "स हि सत्यमृतं चैव पवित्रं पुण्यमेव च\n",
    "01001194a": "शाश्वतं ब्रह्म परमं ध्रुवं ज्योतिः सनातनम्\n",
    "01001194c": "यस्य दिव्यानि कर्माणि कथयन्ति मनीषिणः\n",
    "01001195a": "असत्सत्सदसच्चैव यस्माद्देवात्प्रवर्तते\n",
    "01001195c": "संततिश्च प्रवृत्तिश्च जन्म मृत्युः पुनर्भवः\n",
    "01001196a": "अध्यात्मं श्रूयते यच्च पञ्चभूतगुणात्मकम्\n",
    "01001196c": "अव्यक्तादि परं यच्च स एव परिगीयते\n",
    "01001197a": "यत्तद्यतिवरा युक्ता ध्यानयोगबलान्विताः\n",
    "01001197c": "प्रतिबिम्बमिवादर्शे पश्यन्त्यात्मन्यवस्थितम्\n",
    "01001198a": "श्रद्दधानः सदोद्युक्तः सत्यधर्मपरायणः\n",
    "01001198c": "आसेवन्निममध्यायं नरः पापात्प्रमुच्यते\n",
    "01001199a": "अनुक्रमणिमध्यायं भारतस्येममादितः\n",
    "01001199c": "आस्तिकः सततं शृण्वन्न कृच्छ्रेष्ववसीदति\n",
    "01001200a": "उभे संध्ये जपन्किंचित्सद्यो मुच्येत किल्बिषात्\n",
    "01001200c": "अनुक्रमण्या यावत्स्यादह्ना रात्र्या च संचितम्\n",
    "01001201a": "भारतस्य वपुर्ह्येतत्सत्यं चामृतमेव च\n",
    "01001201c": "नवनीतं यथा दध्नो द्विपदां ब्राह्मणो यथा\n",
    "01001202a": "ह्रदानामुदधिः श्रेष्ठो गौर्वरिष्ठा चतुष्पदाम्\n",
    "01001202c": "यथैतानि वरिष्ठानि तथा भारतमुच्यते\n",
    "01001203a": "यश्चैनं श्रावयेच्छ्राद्धे ब्राह्मणान्पादमन्ततः\n",
    "01001203c": "अक्षय्यमन्नपानं तत्पितॄंस्तस्योपतिष्ठति\n",
    "01001204a": "इतिहासपुराणाभ्यां वेदं समुपबृंहयेत्\n",
    "01001204c": "बिभेत्यल्पश्रुताद्वेदो मामयं प्रतरिष्यति\n",
    "01001205a": "कार्ष्णं वेदमिमं विद्वाञ्श्रावयित्वार्थमश्नुते\n",
    "01001205c": "भ्रूणहत्याकृतं चापि पापं जह्यान्न संशयः\n",
    "01001206a": "य इमं शुचिरध्यायं पठेत्पर्वणि पर्वणि\n",
    "01001206c": "अधीतं भारतं तेन कृत्स्नं स्यादिति मे मतिः\n",
    "01001207a": "यश्चेमं शृणुयान्नित्यमार्षं श्रद्धासमन्वितः\n",
    "01001207c": "स दीर्घमायुः कीर्तिं च स्वर्गतिं चाप्नुयान्नरः\n",
    "01001208a": "चत्वार एकतो वेदा भारतं चैकमेकतः\n",
    "01001208c": "समागतैः सुरर्षिभिस्तुलामारोपितं पुरा\n",
    "01001208e": "महत्त्वे च गुरुत्वे च ध्रियमाणं ततोऽधिकम्\n",
    "01001209a": "महत्त्वाद्भारवत्त्वाच्च महाभारतमुच्यते\n",
    "01001209c": "निरुक्तमस्य यो वेद सर्वपापैः प्रमुच्यते\n",
    "01001210a": "तपो न कल्कोऽध्ययनं न कल्कः; स्वाभाविको वेदविधिर्न कल्कः\n",
    "01001210c": "प्रसह्य वित्ताहरणं न कल्क;स्तान्येव भावोपहतानि कल्कः\n",
    "01002001": "ऋषय ऊचुः\n",
    "01002001a": "समन्तपञ्चकमिति यदुक्तं सूतनन्दन\n",
    "01002001c": "एतत्सर्वं यथान्यायं श्रोतुमिच्छामहे वयम्\n",
    "01002002": "सूत उवाच\n",
    "01002002a": "शुश्रूषा यदि वो विप्रा ब्रुवतश्च कथाः शुभाः\n",
    "01002002c": "समन्तपञ्चकाख्यं च श्रोतुमर्हथ सत्तमाः\n",
    "01002003a": "त्रेताद्वापरयोः संधौ रामः शस्त्रभृतां वरः\n",
    "01002003c": "असकृत्पार्थिवं क्षत्रं जघानामर्षचोदितः\n",
    "01002004a": "स सर्वं क्षत्रमुत्साद्य स्ववीर्येणानलद्युतिः\n",
    "01002004c": "समन्तपञ्चके पञ्च चकार रुधिरह्रदान्\n",
    "01002005a": "स तेषु रुधिराम्भस्सु ह्रदेषु क्रोधमूर्च्छितः\n",
    "01002005c": "पितॄन्संतर्पयामास रुधिरेणेति नः श्रुतम्\n",
    "01002006a": "अथर्चीकादयोऽभ्येत्य पितरो ब्राह्मणर्षभम्\n",
    "01002006c": "तं क्षमस्वेति सिषिधुस्ततः स विरराम ह\n",
    "01002007a": "तेषां समीपे यो देशो ह्रदानां रुधिराम्भसाम्\n",
    "01002007c": "समन्तपञ्चकमिति पुण्यं तत्परिकीर्तितम्\n",
    "01002008a": "येन लिङ्गेन यो देशो युक्तः समुपलक्ष्यते\n",
    "01002008c": "तेनैव नाम्ना तं देशं वाच्यमाहुर्मनीषिणः\n",
    "01002009a": "अन्तरे चैव संप्राप्ते कलिद्वापरयोरभूत्\n",
    "01002009c": "समन्तपञ्चके युद्धं कुरुपाण्डवसेनयोः\n",
    "01002010a": "तस्मिन्परमधर्मिष्ठे देशे भूदोषवर्जिते\n",
    "01002010c": "अष्टादश समाजग्मुरक्षौहिण्यो युयुत्सया\n",
    "01002011a": "एवं नामाभिनिर्वृत्तं तस्य देशस्य वै द्विजाः\n",
    "01002011c": "पुण्यश्च रमणीयश्च स देशो वः प्रकीर्तितः\n",
    "01002012a": "तदेतत्कथितं सर्वं मया वो मुनिसत्तमाः\n",
    "01002012c": "यथा देशः स विख्यातस्त्रिषु लोकेषु विश्रुतः\n",
    "01002013": "ऋषय ऊचुः\n",
    "01002013a": "अक्षौहिण्य इति प्रोक्तं यत्त्वया सूतनन्दन\n",
    "01002013c": "एतदिच्छामहे श्रोतुं सर्वमेव यथातथम्\n",
    "01002014a": "अक्षौहिण्याः परीमाणं रथाश्वनरदन्तिनाम्\n",
    "01002014c": "यथावच्चैव नो ब्रूहि सर्वं हि विदितं तव\n",
    "01002015": "सूत उवाच\n",
    "01002015a": "एको रथो गजश्चैको नराः पञ्च पदातयः\n",
    "01002015c": "त्रयश्च तुरगास्तज्ज्ञैः पत्तिरित्यभिधीयते\n",
    "01002016a": "पत्तिं तु त्रिगुणामेतामाहुः सेनामुखं बुधाः\n",
    "01002016c": "त्रीणि सेनामुखान्येको गुल्म इत्यभिधीयते\n",
    "01002017a": "त्रयो गुल्मा गणो नाम वाहिनी तु गणास्त्रयः\n",
    "01002017c": "स्मृतास्तिस्रस्तु वाहिन्यः पृतनेति विचक्षणैः\n",
    "01002018a": "चमूस्तु पृतनास्तिस्रस्तिस्रश्चम्वस्त्वनीकिनी\n",
    "01002018c": "अनीकिनीं दशगुणां प्राहुरक्षौहिणीं बुधाः\n",
    "01002019a": "अक्षौहिण्याः प्रसंख्यानं रथानां द्विजसत्तमाः\n",
    "01002019c": "संख्यागणिततत्त्वज्ञैः सहस्राण्येकविंशतिः\n",
    "01002020a": "शतान्युपरि चैवाष्टौ तथा भूयश्च सप्ततिः\n",
    "01002020c": "गजानां तु परीमाणमेतदेवात्र निर्दिशेत्\n",
    "01002021a": "ज्ञेयं शतसहस्रं तु सहस्राणि तथा नव\n",
    "01002021c": "नराणामपि पञ्चाशच्छतानि त्रीणि चानघाः\n",
    "01002022a": "पञ्चषष्टिसहस्राणि तथाश्वानां शतानि च\n",
    "01002022c": "दशोत्तराणि षट्प्राहुर्यथावदिह संख्यया\n",
    "01002023a": "एतामक्षौहिणीं प्राहुः संख्यातत्त्वविदो जनाः\n",
    "01002023c": "यां वः कथितवानस्मि विस्तरेण द्विजोत्तमाः\n",
    "01002024a": "एतया संख्यया ह्यासन्कुरुपाण्डवसेनयोः\n",
    "01002024c": "अक्षौहिण्यो द्विजश्रेष्ठाः पिण्डेनाष्टादशैव ताः\n",
    "01002025a": "समेतास्तत्र वै देशे तत्रैव निधनं गताः\n",
    "01002025c": "कौरवान्कारणं कृत्वा कालेनाद्भुतकर्मणा\n",
    "01002026a": "अहानि युयुधे भीष्मो दशैव परमास्त्रवित्\n",
    "01002026c": "अहानि पञ्च द्रोणस्तु ररक्ष कुरुवाहिनीम्\n",
    "01002027a": "अहनी युयुधे द्वे तु कर्णः परबलार्दनः\n",
    "01002027c": "शल्योऽर्धदिवसं त्वासीद्गदायुद्धमतः परम्\n",
    "01002028a": "तस्यैव तु दिनस्यान्ते हार्दिक्यद्रौणिगौतमाः\n",
    "01002028c": "प्रसुप्तं निशि विश्वस्तं जघ्नुर्यौधिष्ठिरं बलम्\n",
    "01002029a": "यत्तु शौनकसत्रे ते भारताख्यानविस्तरम्\n",
    "01002029c": "आख्यास्ये तत्र पौलोममाख्यानं चादितः परम्\n",
    "01002030a": "विचित्रार्थपदाख्यानमनेकसमयान्वितम्\n",
    "01002030c": "अभिपन्नं नरैः प्राज्ञैर्वैराग्यमिव मोक्षिभिः\n",
    "01002031a": "आत्मेव वेदितव्येषु प्रियेष्विव च जीवितम्\n",
    "01002031c": "इतिहासः प्रधानार्थः श्रेष्ठः सर्वागमेष्वयम्\n",
    "01002032a": "इतिहासोत्तमे ह्यस्मिन्नर्पिता बुद्धिरुत्तमा\n",
    "01002032c": "स्वरव्यञ्जनयोः कृत्स्ना लोकवेदाश्रयेव वाक्\n",
    "01002033a": "अस्य प्रज्ञाभिपन्नस्य विचित्रपदपर्वणः\n",
    "01002033c": "भारतस्येतिहासस्य श्रूयतां पर्वसंग्रहः\n",
    "01002034a": "पर्वानुक्रमणी पूर्वं द्वितीयं पर्वसंग्रहः\n",
    "01002034c": "पौष्यं पौलोममास्तीकमादिवंशावतारणम्\n",
    "01002035a": "ततः संभवपर्वोक्तमद्भुतं देवनिर्मितम्\n",
    "01002035c": "दाहो जतुगृहस्यात्र हैडिम्बं पर्व चोच्यते\n",
    "01002036a": "ततो बकवधः पर्व पर्व चैत्ररथं ततः\n",
    "01002036c": "ततः स्वयंवरं देव्याः पाञ्चाल्याः पर्व चोच्यते\n",
    "01002037a": "क्षत्रधर्मेण निर्जित्य ततो वैवाहिकं स्मृतम्\n",
    "01002037c": "विदुरागमनं पर्व राज्यलम्भस्तथैव च\n",
    "01002038a": "अर्जुनस्य वने वासः सुभद्राहरणं ततः\n",
    "01002038c": "सुभद्राहरणादूर्ध्वं ज्ञेयं हरणहारिकम्\n",
    "01002039a": "ततः खाण्डवदाहाख्यं तत्रैव मयदर्शनम्\n",
    "01002039c": "सभापर्व ततः प्रोक्तं मन्त्रपर्व ततः परम्\n",
    "01002040a": "जरासंधवधः पर्व पर्व दिग्विजयस्तथा\n",
    "01002040c": "पर्व दिग्विजयादूर्ध्वं राजसूयिकमुच्यते\n",
    "01002041a": "ततश्चार्घाभिहरणं शिशुपालवधस्ततः\n",
    "01002041c": "द्यूतपर्व ततः प्रोक्तमनुद्यूतमतः परम्\n",
    "01002042a": "तत आरण्यकं पर्व किर्मीरवध एव च\n",
    "01002042c": "ईश्वरार्जुनयोर्युद्धं पर्व कैरातसंज्ञितम्\n",
    "01002043a": "इन्द्रलोकाभिगमनं पर्व ज्ञेयमतः परम्\n",
    "01002043c": "तीर्थयात्रा ततः पर्व कुरुराजस्य धीमतः\n",
    "01002044a": "जटासुरवधः पर्व यक्षयुद्धमतः परम्\n",
    "01002044c": "तथैवाजगरं पर्व विज्ञेयं तदनन्तरम्\n",
    "01002045a": "मार्कण्डेयसमस्या च पर्वोक्तं तदनन्तरम्\n",
    "01002045c": "संवादश्च ततः पर्व द्रौपदीसत्यभामयोः\n",
    "01002046a": "घोषयात्रा ततः पर्व मृगस्वप्नभयं ततः\n",
    "01002046c": "व्रीहिद्रौणिकमाख्यानं ततोऽनन्तरमुच्यते\n",
    "01002047a": "द्रौपदीहरणं पर्व सैन्धवेन वनात्ततः\n",
    "01002047c": "कुण्डलाहरणं पर्व ततः परमिहोच्यते\n",
    "01002048a": "आरणेयं ततः पर्व वैराटं तदनन्तरम्\n",
    "01002048c": "कीचकानां वधः पर्व पर्व गोग्रहणं ततः\n",
    "01002049a": "अभिमन्युना च वैराट्याः पर्व वैवाहिकं स्मृतम्\n",
    "01002049c": "उद्योगपर्व विज्ञेयमत ऊर्ध्वं महाद्भुतम्\n",
    "01002050a": "ततः संजययानाख्यं पर्व ज्ञेयमतः परम्\n",
    "01002050c": "प्रजागरं ततः पर्व धृतराष्ट्रस्य चिन्तया\n",
    "01002051a": "पर्व सानत्सुजातं च गुह्यमध्यात्मदर्शनम्\n",
    "01002051c": "यानसंधिस्ततः पर्व भगवद्यानमेव च\n",
    "01002052a": "ज्ञेयं विवादपर्वात्र कर्णस्यापि महात्मनः\n",
    "01002052c": "निर्याणं पर्व च ततः कुरुपाण्डवसेनयोः\n",
    "01002053a": "रथातिरथसंख्या च पर्वोक्तं तदनन्तरम्\n",
    "01002053c": "उलूकदूतागमनं पर्वामर्षविवर्धनम्\n",
    "01002054a": "अम्बोपाख्यानमपि च पर्व ज्ञेयमतः परम्\n",
    "01002054c": "भीष्माभिषेचनं पर्व ज्ञेयमद्भुतकारणम्\n",
    "01002055a": "जम्बूखण्डविनिर्माणं पर्वोक्तं तदनन्तरम्\n",
    "01002055c": "भूमिपर्व ततो ज्ञेयं द्वीपविस्तरकीर्तनम्\n",
    "01002056a": "पर्वोक्तं भगवद्गीता पर्व भीष्मवधस्ततः\n",
    "01002056c": "द्रोणाभिषेकः पर्वोक्तं संशप्तकवधस्ततः\n",
    "01002057a": "अभिमन्युवधः पर्व प्रतिज्ञापर्व चोच्यते\n",
    "01002057c": "जयद्रथवधः पर्व घटोत्कचवधस्ततः\n",
    "01002058a": "ततो द्रोणवधः पर्व विज्ञेयं लोमहर्षणम्\n",
    "01002058c": "मोक्षो नारायणास्त्रस्य पर्वानन्तरमुच्यते\n",
    "01002059a": "कर्णपर्व ततो ज्ञेयं शल्यपर्व ततः परम्\n",
    "01002059c": "ह्रदप्रवेशनं पर्व गदायुद्धमतः परम्\n",
    "01002060a": "सारस्वतं ततः पर्व तीर्थवंशगुणान्वितम्\n",
    "01002060c": "अत ऊर्ध्वं तु बीभत्सं पर्व सौप्तिकमुच्यते\n",
    "01002061a": "ऐषीकं पर्व निर्दिष्टमत ऊर्ध्वं सुदारुणम्\n",
    "01002061c": "जलप्रदानिकं पर्व स्त्रीपर्व च ततः परम्\n",
    "01002062a": "श्राद्धपर्व ततो ज्ञेयं कुरूणामौर्ध्वदेहिकम्\n",
    "01002062c": "आभिषेचनिकं पर्व धर्मराजस्य धीमतः\n",
    "01002063a": "चार्वाकनिग्रहः पर्व रक्षसो ब्रह्मरूपिणः\n",
    "01002063c": "प्रविभागो गृहाणां च पर्वोक्तं तदनन्तरम्\n",
    "01002064a": "शान्तिपर्व ततो यत्र राजधर्मानुकीर्तनम्\n",
    "01002064c": "आपद्धर्मश्च पर्वोक्तं मोक्षधर्मस्ततः परम्\n",
    "01002065a": "ततः पर्व परिज्ञेयमानुशासनिकं परम्\n",
    "01002065c": "स्वर्गारोहणिकं पर्व ततो भीष्मस्य धीमतः\n",
    "01002066a": "ततोऽश्वमेधिकं पर्व सर्वपापप्रणाशनम्\n",
    "01002066c": "अनुगीता ततः पर्व ज्ञेयमध्यात्मवाचकम्\n",
    "01002067a": "पर्व चाश्रमवासाख्यं पुत्रदर्शनमेव च\n",
    "01002067c": "नारदागमनं पर्व ततः परमिहोच्यते\n",
    "01002068a": "मौसलं पर्व च ततो घोरं समनुवर्ण्यते\n",
    "01002068c": "महाप्रस्थानिकं पर्व स्वर्गारोहणिकं ततः\n",
    "01002069a": "हरिवंशस्ततः पर्व पुराणं खिलसंज्ञितम्\n",
    "01002069c": "भविष्यत्पर्व चाप्युक्तं खिलेष्वेवाद्भुतं महत्\n",
    "01002070a": "एतत्पर्वशतं पूर्णं व्यासेनोक्तं महात्मना\n",
    "01002070c": "यथावत्सूतपुत्रेण लोमहर्षणिना पुनः\n",
    "01002071a": "कथितं नैमिषारण्ये पर्वाण्यष्टादशैव तु\n",
    "01002071c": "समासो भारतस्यायं तत्रोक्तः पर्वसंग्रहः\n",
    "01002072a": "पौष्ये पर्वणि माहात्म्यमुत्तङ्कस्योपवर्णितम्\n",
    "01002072c": "पौलोमे भृगुवंशस्य विस्तारः परिकीर्तितः\n",
    "01002073a": "आस्तीके सर्वनागानां गरुडस्य च संभवः\n",
    "01002073c": "क्षीरोदमथनं चैव जन्मोच्छैःश्रवसस्तथा\n",
    "01002074a": "यजतः सर्पसत्रेण राज्ञः पारिक्षितस्य च\n",
    "01002074c": "कथेयमभिनिर्वृत्ता भारतानां महात्मनाम्\n",
    "01002075a": "विविधाः संभवा राज्ञामुक्ताः संभवपर्वणि\n",
    "01002075c": "अन्येषां चैव विप्राणामृषेर्द्वैपायनस्य च\n",
    "01002076a": "अंशावतरणं चात्र देवानां परिकीर्तितम्\n",
    "01002076c": "दैत्यानां दानवानां च यक्षाणां च महौजसाम्\n",
    "01002077a": "नागानामथ सर्पाणां गन्धर्वाणां पतत्रिणाम्\n",
    "01002077c": "अन्येषां चैव भूतानां विविधानां समुद्भवः\n",
    "01002078a": "वसूनां पुनरुत्पत्तिर्भागीरथ्यां महात्मनाम्\n",
    "01002078c": "शंतनोर्वेश्मनि पुनस्तेषां चारोहणं दिवि\n",
    "01002079a": "तेजोंशानां च संघाताद्भीष्मस्याप्यत्र संभवः\n",
    "01002079c": "राज्यान्निवर्तनं चैव ब्रह्मचर्यव्रते स्थितिः\n",
    "01002080a": "प्रतिज्ञापालनं चैव रक्षा चित्राङ्गदस्य च\n",
    "01002080c": "हते चित्राङ्गदे चैव रक्षा भ्रातुर्यवीयसः\n",
    "01002081a": "विचित्रवीर्यस्य तथा राज्ये संप्रतिपादनम्\n",
    "01002081c": "धर्मस्य नृषु संभूतिरणीमाण्डव्यशापजा\n",
    "01002082a": "कृष्णद्वैपायनाच्चैव प्रसूतिर्वरदानजा\n",
    "01002082c": "धृतराष्ट्रस्य पाण्डोश्च पाण्डवानां च संभवः\n",
    "01002083a": "वारणावतयात्रा च मन्त्रो दुर्योधनस्य च\n",
    "01002083c": "विदुरस्य च वाक्येन सुरुङ्गोपक्रमक्रिया\n",
    "01002084a": "पाण्डवानां वने घोरे हिडिम्बायाश्च दर्शनम्\n",
    "01002084c": "घटोत्कचस्य चोत्पत्तिरत्रैव परिकीर्तिता\n",
    "01002085a": "अज्ञातचर्या पाण्डूनां वासो ब्राह्मणवेश्मनि\n",
    "01002085c": "बकस्य निधनं चैव नागराणां च विस्मयः\n",
    "01002086a": "अङ्गारपर्णं निर्जित्य गङ्गाकूलेऽर्जुनस्तदा\n",
    "01002086c": "भ्रातृभिः सहितः सर्वैः पाञ्चालानभितो ययौ\n",
    "01002087a": "तापत्यमथ वासिष्ठमौर्वं चाख्यानमुत्तमम्\n",
    "01002087c": "पञ्चेन्द्राणामुपाख्यानमत्रैवाद्भुतमुच्यते\n",
    "01002088a": "पञ्चानामेकपत्नीत्वे विमर्शो द्रुपदस्य च\n",
    "01002088c": "द्रौपद्या देवविहितो विवाहश्चाप्यमानुषः\n",
    "01002089a": "विदुरस्य च संप्राप्तिर्दर्शनं केशवस्य च\n",
    "01002089c": "खाण्डवप्रस्थवासश्च तथा राज्यार्धशासनम्\n",
    "01002090a": "नारदस्याज्ञया चैव द्रौपद्याः समयक्रिया\n",
    "01002090c": "सुन्दोपसुन्दयोस्तत्र उपाख्यानं प्रकीर्तितम्\n",
    "01002091a": "पार्थस्य वनवासश्च उलूप्या पथि संगमः\n",
    "01002091c": "पुण्यतीर्थानुसंयानं बभ्रुवाहनजन्म च\n",
    "01002092a": "द्वारकायां सुभद्रा च कामयानेन कामिनी\n",
    "01002092c": "वासुदेवस्यानुमते प्राप्ता चैव किरीटिना\n",
    "01002093a": "हरणं गृह्य संप्राप्ते कृष्णे देवकिनन्दने\n",
    "01002093c": "संप्राप्तिश्चक्रधनुषोः खाण्डवस्य च दाहनम्\n",
    "01002094a": "अभिमन्योः सुभद्रायां जन्म चोत्तमतेजसः\n",
    "01002094c": "मयस्य मोक्षो ज्वलनाद्भुजंगस्य च मोक्षणम्\n",
    "01002094e": "महर्षेर्मन्दपालस्य शार्ङ्ग्यं तनयसंभवः\n",
    "01002095a": "इत्येतदादिपर्वोक्तं प्रथमं बहुविस्तरम्\n",
    "01002095c": "अध्यायानां शते द्वे तु संख्याते परमर्षिणा\n",
    "01002095e": "अष्टादशैव चाध्याया व्यासेनोत्तमतेजसा\n",
    "01002096a": "सप्त श्लोकसहस्राणि तथा नव शतानि च\n",
    "01002096c": "श्लोकाश्च चतुराशीतिर्दृष्टो ग्रन्थो महात्मना\n",
    "01002097a": "द्वितीयं तु सभापर्व बहुवृत्तान्तमुच्यते\n",
    "01002097c": "सभाक्रिया पाण्डवानां किंकराणां च दर्शनम्\n",
    "01002098a": "लोकपालसभाख्यानं नारदाद्देवदर्शनात्\n",
    "01002098c": "राजसूयस्य चारम्भो जरासंधवधस्तथा\n",
    "01002099a": "गिरिव्रजे निरुद्धानां राज्ञां कृष्णेन मोक्षणम्\n",
    "01002099c": "राजसूयेऽर्घसंवादे शिशुपालवधस्तथा\n",
    "01002100a": "यज्ञे विभूतिं तां दृष्ट्वा दुःखामर्षान्वितस्य च\n",
    "01002100c": "दुर्योधनस्यावहासो भीमेन च सभातले\n",
    "01002101a": "यत्रास्य मन्युरुद्भूतो येन द्यूतमकारयत्\n",
    "01002101c": "यत्र धर्मसुतं द्यूते शकुनिः कितवोऽजयत्\n",
    "01002102a": "यत्र द्यूतार्णवे मग्नान्द्रौपदी नौरिवार्णवात्\n",
    "01002102c": "तारयामास तांस्तीर्णाञ्ज्ञात्वा दुर्योधनो नृपः\n",
    "01002102e": "पुनरेव ततो द्यूते समाह्वयत पाण्डवान्\n",
    "01002103a": "एतत्सर्वं सभापर्व समाख्यातं महात्मना\n",
    "01002103c": "अध्यायाः सप्ततिर्ज्ञेयास्तथा द्वौ चात्र संख्यया\n",
    "01002104a": "श्लोकानां द्वे सहस्रे तु पञ्च श्लोकशतानि च\n",
    "01002104c": "श्लोकाश्चैकादश ज्ञेयाः पर्वण्यस्मिन्प्रकीर्तिताः\n",
    "01002105a": "अतः परं तृतीयं तु ज्ञेयमारण्यकं महत्\n",
    "01002105c": "पौरानुगमनं चैव धर्मपुत्रस्य धीमतः\n",
    "01002106a": "वृष्णीनामागमो यत्र पाञ्चालानां च सर्वशः\n",
    "01002106c": "यत्र सौभवधाख्यानं किर्मीरवध एव च\n",
    "01002106e": "अस्त्रहेतोर्विवासश्च पार्थस्यामिततेजसः\n",
    "01002107a": "महादेवेन युद्धं च किरातवपुषा सह\n",
    "01002107c": "दर्शनं लोकपालानां स्वर्गारोहणमेव च\n",
    "01002108a": "दर्शनं बृहदश्वस्य महर्षेर्भावितात्मनः\n",
    "01002108c": "युधिष्ठिरस्य चार्तस्य व्यसने परिदेवनम्\n",
    "01002109a": "नलोपाख्यानमत्रैव धर्मिष्ठं करुणोदयम्\n",
    "01002109c": "दमयन्त्याः स्थितिर्यत्र नलस्य व्यसनागमे\n",
    "01002110a": "वनवासगतानां च पाण्डवानां महात्मनाम्\n",
    "01002110c": "स्वर्गे प्रवृत्तिराख्याता लोमशेनार्जुनस्य वै\n",
    "01002111a": "तीर्थयात्रा तथैवात्र पाण्डवानां महात्मनाम्\n",
    "01002111c": "जटासुरस्य तत्रैव वधः समुपवर्ण्यते\n",
    "01002112a": "नियुक्तो भीमसेनश्च द्रौपद्या गन्धमादने\n",
    "01002112c": "यत्र मन्दारपुष्पार्थं नलिनीं तामधर्षयत्\n",
    "01002113a": "यत्रास्य सुमहद्युद्धमभवत्सह राक्षसैः\n",
    "01002113c": "यक्षैश्चापि महावीर्यैर्मणिमत्प्रमुखैस्तथा\n",
    "01002114a": "आगस्त्यमपि चाख्यानं यत्र वातापिभक्षणम्\n",
    "01002114c": "लोपामुद्राभिगमनमपत्यार्थमृषेरपि\n",
    "01002115a": "ततः श्येनकपोतीयमुपाख्यानमनन्तरम्\n",
    "01002115c": "इन्द्रोऽग्निर्यत्र धर्मश्च अजिज्ञासञ्शिबिं नृपम्\n",
    "01002116a": "ऋश्यशृङ्गस्य चरितं कौमारब्रह्मचारिणः\n",
    "01002116c": "जामदग्न्यस्य रामस्य चरितं भूरितेजसः\n",
    "01002117a": "कार्तवीर्यवधो यत्र हैहयानां च वर्ण्यते\n",
    "01002117c": "सौकन्यमपि चाख्यानं च्यवनो यत्र भार्गवः\n",
    "01002118a": "शर्यातियज्ञे नासत्यौ कृतवान्सोमपीथिनौ\n",
    "01002118c": "ताभ्यां च यत्र स मुनिर्यौवनं प्रतिपादितः\n",
    "01002119a": "जन्तूपाख्यानमत्रैव यत्र पुत्रेण सोमकः\n",
    "01002119c": "पुत्रार्थमयजद्राजा लेभे पुत्रशतं च सः\n",
    "01002120a": "अष्टावक्रीयमत्रैव विवादे यत्र बन्दिनम्\n",
    "01002120c": "विजित्य सागरं प्राप्तं पितरं लब्धवानृषिः\n",
    "01002121a": "अवाप्य दिव्यान्यस्त्राणि गुर्वर्थे सव्यसाचिना\n",
    "01002121c": "निवातकवचैर्युद्धं हिरण्यपुरवासिभिः\n",
    "01002122a": "समागमश्च पार्थस्य भ्रातृभिर्गन्धमादने\n",
    "01002122c": "घोषयात्रा च गन्धर्वैर्यत्र युद्धं किरीटिनः\n",
    "01002123a": "पुनरागमनं चैव तेषां द्वैतवनं सरः\n",
    "01002123c": "जयद्रथेनापहारो द्रौपद्याश्चाश्रमान्तरात्\n",
    "01002124a": "यत्रैनमन्वयाद्भीमो वायुवेगसमो जवे\n",
    "01002124c": "मार्कण्डेयसमस्यायामुपाख्यानानि भागशः\n",
    "01002125a": "संदर्शनं च कृष्णस्य संवादश्चैव सत्यया\n",
    "01002125c": "व्रीहिद्रौणिकमाख्यानमैन्द्रद्युम्नं तथैव च\n",
    "01002126a": "सावित्र्यौद्दालकीयं च वैन्योपाख्यानमेव च\n",
    "01002126c": "रामायणमुपाख्यानमत्रैव बहुविस्तरम्\n",
    "01002127a": "कर्णस्य परिमोषोऽत्र कुण्डलाभ्यां पुरंदरात्\n",
    "01002127c": "आरणेयमुपाख्यानं यत्र धर्मोऽन्वशात्सुतम्\n",
    "01002127e": "जग्मुर्लब्धवरा यत्र पाण्डवाः पश्चिमां दिशम्\n",
    "01002128a": "एतदारण्यकं पर्व तृतीयं परिकीर्तितम्\n",
    "01002128c": "अत्राध्यायशते द्वे तु संख्याते परमर्षिणा\n",
    "01002128e": "एकोनसप्ततिश्चैव तथाध्यायाः प्रकीर्तिताः\n",
    "01002129a": "एकादश सहस्राणि श्लोकानां षट्शतानि च\n",
    "01002129c": "चतुःषष्टिस्तथा श्लोकाः पर्वैतत्परिकीर्तितम्\n",
    "01002130a": "अतः परं निबोधेदं वैराटं पर्वविस्तरम्\n",
    "01002130c": "विराटनगरं गत्वा श्मशाने विपुलां शमीम्\n",
    "01002130e": "दृष्ट्वा संनिदधुस्तत्र पाण्डवा आयुधान्युत\n",
    "01002131a": "यत्र प्रविश्य नगरं छद्मभिर्न्यवसन्त ते\n",
    "01002131c": "दुरात्मनो वधो यत्र कीचकस्य वृकोदरात्\n",
    "01002132a": "गोग्रहे यत्र पार्थेन निर्जिताः कुरवो युधि\n",
    "01002132c": "गोधनं च विराटस्य मोक्षितं यत्र पाण्डवैः\n",
    "01002133a": "विराटेनोत्तरा दत्ता स्नुषा यत्र किरीटिनः\n",
    "01002133c": "अभिमन्युं समुद्दिश्य सौभद्रमरिघातिनम्\n",
    "01002134a": "चतुर्थमेतद्विपुलं वैराटं पर्व वर्णितम्\n",
    "01002134c": "अत्रापि परिसंख्यातमध्यायानां महात्मना\n",
    "01002135a": "सप्तषष्टिरथो पूर्णा श्लोकाग्रमपि मे शृणु\n",
    "01002135c": "श्लोकानां द्वे सहस्रे तु श्लोकाः पञ्चाशदेव तु\n",
    "01002135e": "पर्वण्यस्मिन्समाख्याताः संख्यया परमर्षिणा\n",
    "01002136a": "उद्योगपर्व विज्ञेयं पञ्चमं शृण्वतः परम्\n",
    "01002136c": "उपप्लव्ये निविष्टेषु पाण्डवेषु जिगीषया\n",
    "01002136e": "दुर्योधनोऽर्जुनश्चैव वासुदेवमुपस्थितौ\n",
    "01002137a": "साहाय्यमस्मिन्समरे भवान्नौ कर्तुमर्हति\n",
    "01002137c": "इत्युक्ते वचने कृष्णो यत्रोवाच महामतिः\n",
    "01002138a": "अयुध्यमानमात्मानं मन्त्रिणं पुरुषर्षभौ\n",
    "01002138c": "अक्षौहिणीं वा सैन्यस्य कस्य वा किं ददाम्यहम्\n",
    "01002139a": "वव्रे दुर्योधनः सैन्यं मन्दात्मा यत्र दुर्मतिः\n",
    "01002139c": "अयुध्यमानं सचिवं वव्रे कृष्णं धनंजयः\n",
    "01002140a": "संजयं प्रेषयामास शमार्थं पाण्डवान्प्रति\n",
    "01002140c": "यत्र दूतं महाराजो धृतराष्ट्रः प्रतापवान्\n",
    "01002141a": "श्रुत्वा च पाण्डवान्यत्र वासुदेवपुरोगमान्\n",
    "01002141c": "प्रजागरः संप्रजज्ञे धृतराष्ट्रस्य चिन्तया\n",
    "01002142a": "विदुरो यत्र वाक्यानि विचित्राणि हितानि च\n",
    "01002142c": "श्रावयामास राजानं धृतराष्ट्रं मनीषिणम्\n",
    "01002143a": "तथा सनत्सुजातेन यत्राध्यात्ममनुत्तमम्\n",
    "01002143c": "मनस्तापान्वितो राजा श्रावितः शोकलालसः\n",
    "01002144a": "प्रभाते राजसमितौ संजयो यत्र चाभिभोः\n",
    "01002144c": "ऐकात्म्यं वासुदेवस्य प्रोक्तवानर्जुनस्य च\n",
    "01002145a": "यत्र कृष्णो दयापन्नः संधिमिच्छन्महायशाः\n",
    "01002145c": "स्वयमागाच्छमं कर्तुं नगरं नागसाह्वयम्\n",
    "01002146a": "प्रत्याख्यानं च कृष्णस्य राज्ञा दुर्योधनेन वै\n",
    "01002146c": "शमार्थं याचमानस्य पक्षयोरुभयोर्हितम्\n",
    "01002147a": "कर्णदुर्योधनादीनां दुष्टं विज्ञाय मन्त्रितम्\n",
    "01002147c": "योगेश्वरत्वं कृष्णेन यत्र राजसु दर्शितम्\n",
    "01002148a": "रथमारोप्य कृष्णेन यत्र कर्णोऽनुमन्त्रितः\n",
    "01002148c": "उपायपूर्वं शौण्डीर्यात्प्रत्याख्यातश्च तेन सः\n",
    "01002149a": "ततश्चाप्यभिनिर्यात्रा रथाश्वनरदन्तिनाम्\n",
    "01002149c": "नगराद्धास्तिनपुराद्बलसंख्यानमेव च\n",
    "01002150a": "यत्र राज्ञा उलूकस्य प्रेषणं पाण्डवान्प्रति\n",
    "01002150c": "श्वोभाविनि महायुद्धे दूत्येन क्रूरवादिना\n",
    "01002150e": "रथातिरथसंख्यानमम्बोपाख्यानमेव च\n",
    "01002151a": "एतत्सुबहुवृत्तान्तं पञ्चमं पर्व भारते\n",
    "01002151c": "उद्योगपर्व निर्दिष्टं संधिविग्रहसंश्रितम्\n",
    "01002152a": "अध्यायाः संख्यया त्वत्र षडशीतिशतं स्मृतम्\n",
    "01002152c": "श्लोकानां षट्सहस्राणि तावन्त्येव शतानि च\n",
    "01002153a": "श्लोकाश्च नवतिः प्रोक्तास्तथैवाष्टौ महात्मना\n",
    "01002153c": "व्यासेनोदारमतिना पर्वण्यस्मिंस्तपोधनाः\n",
    "01002154a": "अत ऊर्ध्वं विचित्रार्थं भीष्मपर्व प्रचक्षते\n",
    "01002154c": "जम्बूखण्डविनिर्माणं यत्रोक्तं संजयेन ह\n",
    "01002155a": "यत्र युद्धमभूद्घोरं दशाहान्यतिदारुणम्\n",
    "01002155c": "यत्र यौधिष्ठिरं सैन्यं विषादमगमत्परम्\n",
    "01002156a": "कश्मलं यत्र पार्थस्य वासुदेवो महामतिः\n",
    "01002156c": "मोहजं नाशयामास हेतुभिर्मोक्षदर्शनैः\n",
    "01002157a": "शिखण्डिनं पुरस्कृत्य यत्र पार्थो महाधनुः\n",
    "01002157c": "विनिघ्नन्निशितैर्बाणै रथाद्भीष्ममपातयत्\n",
    "01002158a": "षष्ठमेतन्महापर्व भारते परिकीर्तितम्\n",
    "01002158c": "अध्यायानां शतं प्रोक्तं सप्तदश तथापरे\n",
    "01002159a": "पञ्च श्लोकसहस्राणि संख्ययाष्टौ शतानि च\n",
    "01002159c": "श्लोकाश्च चतुराशीतिः पर्वण्यस्मिन्प्रकीर्तिताः\n",
    "01002159e": "व्यासेन वेदविदुषा संख्याता भीष्मपर्वणि\n",
    "01002160a": "द्रोणपर्व ततश्चित्रं बहुवृत्तान्तमुच्यते\n",
    "01002160c": "यत्र संशप्तकाः पार्थमपनिन्यू रणाजिरात्\n",
    "01002161a": "भगदत्तो महाराजो यत्र शक्रसमो युधि\n",
    "01002161c": "सुप्रतीकेन नागेन सह शस्तः किरीटिना\n",
    "01002162a": "यत्राभिमन्युं बहवो जघ्नुर्लोकमहारथाः\n",
    "01002162c": "जयद्रथमुखा बालं शूरमप्राप्तयौवनम्\n",
    "01002163a": "हतेऽभिमन्यौ क्रुद्धेन यत्र पार्थेन संयुगे\n",
    "01002163c": "अक्षौहिणीः सप्त हत्वा हतो राजा जयद्रथः\n",
    "01002163e": "संशप्तकावशेषं च कृतं निःशेषमाहवे\n",
    "01002164a": "अलम्बुसः श्रुतायुश्च जलसंधश्च वीर्यवान्\n",
    "01002164c": "सौमदत्तिर्विराटश्च द्रुपदश्च महारथः\n",
    "01002164e": "घटोत्कचादयश्चान्ये निहता द्रोणपर्वणि\n",
    "01002165a": "अश्वत्थामापि चात्रैव द्रोणे युधि निपातिते\n",
    "01002165c": "अस्त्रं प्रादुश्चकारोग्रं नारायणममर्षितः\n",
    "01002166a": "सप्तमं भारते पर्व महदेतदुदाहृतम्\n",
    "01002166c": "अत्र ते पृथिवीपालाः प्रायशो निधनं गताः\n",
    "01002166e": "द्रोणपर्वणि ये शूरा निर्दिष्टाः पुरुषर्षभाः\n",
    "01002167a": "अध्यायानां शतं प्रोक्तमध्यायाः सप्ततिस्तथा\n",
    "01002167c": "अष्टौ श्लोकसहस्राणि तथा नव शतानि च\n",
    "01002168a": "श्लोका नव तथैवात्र संख्यातास्तत्त्वदर्शिना\n",
    "01002168c": "पाराशर्येण मुनिना संचिन्त्य द्रोणपर्वणि\n",
    "01002169a": "अतः परं कर्णपर्व प्रोच्यते परमाद्भुतम्\n",
    "01002169c": "सारथ्ये विनियोगश्च मद्रराजस्य धीमतः\n",
    "01002169e": "आख्यातं यत्र पौराणं त्रिपुरस्य निपातनम्\n",
    "01002170a": "प्रयाणे परुषश्चात्र संवादः कर्णशल्ययोः\n",
    "01002170c": "हंसकाकीयमाख्यानमत्रैवाक्षेपसंहितम्\n",
    "01002171a": "अन्योन्यं प्रति च क्रोधो युधिष्ठिरकिरीटिनोः\n",
    "01002171c": "द्वैरथे यत्र पार्थेन हतः कर्णो महारथः\n",
    "01002172a": "अष्टमं पर्व निर्दिष्टमेतद्भारतचिन्तकैः\n",
    "01002172c": "एकोनसप्ततिः प्रोक्ता अध्यायाः कर्णपर्वणि\n",
    "01002172e": "चत्वार्येव सहस्राणि नव श्लोकशतानि च\n",
    "01002173a": "अतः परं विचित्रार्थं शल्यपर्व प्रकीर्तितम्\n",
    "01002173c": "हतप्रवीरे सैन्ये तु नेता मद्रेश्वरोऽभवत्\n",
    "01002174a": "वृत्तानि रथयुद्धानि कीर्त्यन्ते यत्र भागशः\n",
    "01002174c": "विनाशः कुरुमुख्यानां शल्यपर्वणि कीर्त्यते\n",
    "01002175a": "शल्यस्य निधनं चात्र धर्मराजान्महारथात्\n",
    "01002175c": "गदायुद्धं तु तुमुलमत्रैव परिकीर्तितम्\n",
    "01002175e": "सरस्वत्याश्च तीर्थानां पुण्यता परिकीर्तिता\n",
    "01002176a": "नवमं पर्व निर्दिष्टमेतदद्भुतमर्थवत्\n",
    "01002176c": "एकोनषष्टिरध्यायास्तत्र संख्याविशारदैः\n",
    "01002177a": "संख्याता बहुवृत्तान्ताः श्लोकाग्रं चात्र शस्यते\n",
    "01002177c": "त्रीणि श्लोकसहस्राणि द्वे शते विंशतिस्तथा\n",
    "01002177e": "मुनिना संप्रणीतानि कौरवाणां यशोभृताम्\n",
    "01002178a": "अतः परं प्रवक्ष्यामि सौप्तिकं पर्व दारुणम्\n",
    "01002178c": "भग्नोरुं यत्र राजानं दुर्योधनममर्षणम्\n",
    "01002179a": "व्यपयातेषु पार्थेषु त्रयस्तेऽभ्याययू रथाः\n",
    "01002179c": "कृतवर्मा कृपो द्रौणिः सायाह्ने रुधिरोक्षिताः\n",
    "01002180a": "प्रतिजज्ञे दृढक्रोधो द्रौणिर्यत्र महारथः\n",
    "01002180c": "अहत्वा सर्वपाञ्चालान्धृष्टद्युम्नपुरोगमान्\n",
    "01002180e": "पाण्डवांश्च सहामात्यान्न विमोक्ष्यामि दंशनम्\n",
    "01002181a": "प्रसुप्तान्निशि विश्वस्तान्यत्र ते पुरुषर्षभाः\n",
    "01002181c": "पाञ्चालान्सपरीवाराञ्जघ्नुर्द्रौणिपुरोगमाः\n",
    "01002182a": "यत्रामुच्यन्त पार्थास्ते पञ्च कृष्णबलाश्रयात्\n",
    "01002182c": "सात्यकिश्च महेष्वासः शेषाश्च निधनं गताः\n",
    "01002183a": "द्रौपदी पुत्रशोकार्ता पितृभ्रातृवधार्दिता\n",
    "01002183c": "कृतानशनसंकल्पा यत्र भर्तॄनुपाविशत्\n",
    "01002184a": "द्रौपदीवचनाद्यत्र भीमो भीमपराक्रमः\n",
    "01002184c": "अन्वधावत संक्रुद्धो भारद्वाजं गुरोः सुतम्\n",
    "01002185a": "भीमसेनभयाद्यत्र दैवेनाभिप्रचोदितः\n",
    "01002185c": "अपाण्डवायेति रुषा द्रौणिरस्त्रमवासृजत्\n",
    "01002186a": "मैवमित्यब्रवीत्कृष्णः शमयंस्तस्य तद्वचः\n",
    "01002186c": "यत्रास्त्रमस्त्रेण च तच्छमयामास फाल्गुनः\n",
    "01002187a": "द्रौणिद्वैपायनादीनां शापाश्चान्योन्यकारिताः\n",
    "01002187c": "तोयकर्मणि सर्वेषां राज्ञामुदकदानिके\n",
    "01002188a": "गूढोत्पन्नस्य चाख्यानं कर्णस्य पृथयात्मनः\n",
    "01002188c": "सुतस्यैतदिह प्रोक्तं दशमं पर्व सौप्तिकम्\n",
    "01002189a": "अष्टादशास्मिन्नध्यायाः पर्वण्युक्ता महात्मना\n",
    "01002189c": "श्लोकाग्रमत्र कथितं शतान्यष्टौ तथैव च\n",
    "01002190a": "श्लोकाश्च सप्ततिः प्रोक्ता यथावदभिसंख्यया\n",
    "01002190c": "सौप्तिकैषीकसंबन्धे पर्वण्यमितबुद्धिना\n",
    "01002191a": "अत ऊर्ध्वमिदं प्राहुः स्त्रीपर्व करुणोदयम्\n",
    "01002191c": "विलापो वीरपत्नीनां यत्रातिकरुणः स्मृतः\n",
    "01002191e": "क्रोधावेशः प्रसादश्च गान्धारीधृतराष्ट्रयोः\n",
    "01002192a": "यत्र तान्क्षत्रियाञ्शूरान्दिष्टान्ताननिवर्तिनः\n",
    "01002192c": "पुत्रान्भ्रातॄन्पितॄंश्चैव ददृशुर्निहतान्रणे\n",
    "01002193a": "यत्र राजा महाप्राज्ञः सर्वधर्मभृतां वरः\n",
    "01002193c": "राज्ञां तानि शरीराणि दाहयामास शास्त्रतः\n",
    "01002194a": "एतदेकादशं प्रोक्तं पर्वातिकरुणं महत्\n",
    "01002194c": "सप्तविंशतिरध्यायाः पर्वण्यस्मिन्नुदाहृताः\n",
    "01002195a": "श्लोकाः सप्तशतं चात्र पञ्चसप्ततिरुच्यते\n",
    "01002195c": "संख्यया भारताख्यानं कर्त्रा ह्यत्र महात्मना\n",
    "01002195e": "प्रणीतं सज्जनमनोवैक्लव्याश्रुप्रवर्तकम्\n",
    "01002196a": "अतः परं शान्तिपर्व द्वादशं बुद्धिवर्धनम्\n",
    "01002196c": "यत्र निर्वेदमापन्नो धर्मराजो युधिष्ठिरः\n",
    "01002196e": "घातयित्वा पितॄन्भ्रातॄन्पुत्रान्संबन्धिबान्धवान्\n",
    "01002197a": "शान्तिपर्वणि धर्माश्च व्याख्याताः शरतल्पिकाः\n",
    "01002197c": "राजभिर्वेदितव्या ये सम्यङ्नयबुभुत्सुभिः\n",
    "01002198a": "आपद्धर्माश्च तत्रैव कालहेतुप्रदर्शकाः\n",
    "01002198c": "यान्बुद्ध्वा पुरुषः सम्यक्सर्वज्ञत्वमवाप्नुयात्\n",
    "01002198e": "मोक्षधर्माश्च कथिता विचित्रा बहुविस्तराः\n",
    "01002199a": "द्वादशं पर्व निर्दिष्टमेतत्प्राज्ञजनप्रियम्\n",
    "01002199c": "पर्वण्यत्र परिज्ञेयमध्यायानां शतत्रयम्\n",
    "01002199e": "त्रिंशच्चैव तथाध्याया नव चैव तपोधनाः\n",
    "01002200a": "श्लोकानां तु सहस्राणि कीर्तितानि चतुर्दश\n",
    "01002200c": "पञ्च चैव शतान्याहुः पञ्चविंशतिसंख्यया\n",
    "01002201a": "अत ऊर्ध्वं तु विज्ञेयमानुशासनमुत्तमम्\n",
    "01002201c": "यत्र प्रकृतिमापन्नः श्रुत्वा धर्मविनिश्चयम्\n",
    "01002201e": "भीष्माद्भागीरथीपुत्रात्कुरुराजो युधिष्ठिरः\n",
    "01002202a": "व्यवहारोऽत्र कार्त्स्न्येन धर्मार्थीयो निदर्शितः\n",
    "01002202c": "विविधानां च दानानां फलयोगाः पृथग्विधाः\n",
    "01002203a": "तथा पात्रविशेषाश्च दानानां च परो विधिः\n",
    "01002203c": "आचारविधियोगश्च सत्यस्य च परा गतिः\n",
    "01002204a": "एतत्सुबहुवृत्तान्तमुत्तमं चानुशासनम्\n",
    "01002204c": "भीष्मस्यात्रैव संप्राप्तिः स्वर्गस्य परिकीर्तिता\n",
    "01002205a": "एतत्त्रयोदशं पर्व धर्मनिश्चयकारकम्\n",
    "01002205c": "अध्यायानां शतं चात्र षट्चत्वारिंशदेव च\n",
    "01002205e": "श्लोकानां तु सहस्राणि षट्सप्तैव शतानि च\n",
    "01002206a": "ततोऽश्वमेधिकं नाम पर्व प्रोक्तं चतुर्दशम्\n",
    "01002206c": "तत्संवर्तमरुत्तीयं यत्राख्यानमनुत्तमम्\n",
    "01002207a": "सुवर्णकोशसंप्राप्तिर्जन्म चोक्तं परिक्षितः\n",
    "01002207c": "दग्धस्यास्त्राग्निना पूर्वं कृष्णात्संजीवनं पुनः\n",
    "01002208a": "चर्यायां हयमुत्सृष्टं पाण्डवस्यानुगच्छतः\n",
    "01002208c": "तत्र तत्र च युद्धानि राजपुत्रैरमर्षणैः\n",
    "01002209a": "चित्राङ्गदायाः पुत्रेण पुत्रिकाया धनंजयः\n",
    "01002209c": "संग्रामे बभ्रुवाहेन संशयं चात्र दर्शितः\n",
    "01002209e": "अश्वमेधे महायज्ञे नकुलाख्यानमेव च\n",
    "01002210a": "इत्याश्वमेधिकं पर्व प्रोक्तमेतन्महाद्भुतम्\n",
    "01002210c": "अत्राध्यायशतं त्रिंशत्त्रयोऽध्यायाश्च शब्दिताः\n",
    "01002211a": "त्रीणि श्लोकसहस्राणि तावन्त्येव शतानि च\n",
    "01002211c": "विंशतिश्च तथा श्लोकाः संख्यातास्तत्त्वदर्शिना\n",
    "01002212a": "तत आश्रमवासाक्यं पर्व पञ्चदशं स्मृतम्\n",
    "01002212c": "यत्र राज्यं परित्यज्य गान्धारीसहितो नृपः\n",
    "01002212e": "धृतराष्ट्राश्रमपदं विदुरश्च जगाम ह\n",
    "01002213a": "यं दृष्ट्वा प्रस्थितं साध्वी पृथाप्यनुययौ तदा\n",
    "01002213c": "पुत्रराज्यं परित्यज्य गुरुशुश्रूषणे रता\n",
    "01002214a": "यत्र राजा हतान्पुत्रान्पौत्रानन्यांश्च पार्थिवान्\n",
    "01002214c": "लोकान्तरगतान्वीरानपश्यत्पुनरागतान्\n",
    "01002215a": "ऋषेः प्रसादात्कृष्णस्य दृष्ट्वाश्चर्यमनुत्तमम्\n",
    "01002215c": "त्यक्त्वा शोकं सदारश्च सिद्धिं परमिकां गतः\n",
    "01002216a": "यत्र धर्मं समाश्रित्य विदुरः सुगतिं गतः\n",
    "01002216c": "संजयश्च महामात्रो विद्वान्गावल्गणिर्वशी\n",
    "01002217a": "ददर्श नारदं यत्र धर्मराजो युधिष्ठिरः\n",
    "01002217c": "नारदाच्चैव शुश्राव वृष्णीनां कदनं महत्\n",
    "01002218a": "एतदाश्रमवासाख्यं पूर्वोक्तं सुमहाद्भुतम्\n",
    "01002218c": "द्विचत्वारिंशदध्यायाः पर्वैतदभिसंख्यया\n",
    "01002219a": "सहस्रमेकं श्लोकानां पञ्च श्लोकशतानि च\n",
    "01002219c": "षडेव च तथा श्लोकाः संख्यातास्तत्त्वदर्शिना\n",
    "01002220a": "अतः परं निबोधेदं मौसलं पर्व दारुणम्\n",
    "01002220c": "यत्र ते पुरुषव्याघ्राः शस्त्रस्पर्शसहा युधि\n",
    "01002220e": "ब्रह्मदण्डविनिष्पिष्टाः समीपे लवणाम्भसः\n",
    "01002221a": "आपाने पानगलिता दैवेनाभिप्रचोदिताः\n",
    "01002221c": "एरकारूपिभिर्वज्रैर्निजघ्नुरितरेतरम्\n",
    "01002222a": "यत्र सर्वक्षयं कृत्वा तावुभौ रामकेशवौ\n",
    "01002222c": "नातिचक्रमतुः कालं प्राप्तं सर्वहरं समम्\n",
    "01002223a": "यत्रार्जुनो द्वारवतीमेत्य वृष्णिविनाकृताम्\n",
    "01002223c": "दृष्ट्वा विषादमगमत्परां चार्तिं नरर्षभः\n",
    "01002224a": "स सत्कृत्य यदुश्रेष्ठं मातुलं शौरिमात्मनः\n",
    "01002224c": "ददर्श यदुवीराणामापाने वैशसं महत्\n",
    "01002225a": "शरीरं वासुदेवस्य रामस्य च महात्मनः\n",
    "01002225c": "संस्कारं लम्भयामास वृष्णीनां च प्रधानतः\n",
    "01002226a": "स वृद्धबालमादाय द्वारवत्यास्ततो जनम्\n",
    "01002226c": "ददर्शापदि कष्टायां गाण्डीवस्य पराभवम्\n",
    "01002227a": "सर्वेषां चैव दिव्यानामस्त्राणामप्रसन्नताम्\n",
    "01002227c": "नाशं वृष्णिकलत्राणां प्रभावानामनित्यताम्\n",
    "01002228a": "दृष्ट्वा निर्वेदमापन्नो व्यासवाक्यप्रचोदितः\n",
    "01002228c": "धर्मराजं समासाद्य संन्यासं समरोचयेत्\n",
    "01002229a": "इत्येतन्मौसलं पर्व षोडशं परिकीर्तितम्\n",
    "01002229c": "अध्यायाष्टौ समाख्याताः श्लोकानां च शतत्रयम्\n",
    "01002230a": "महाप्रस्थानिकं तस्मादूर्ध्वं सप्तदशं स्मृतम्\n",
    "01002230c": "यत्र राज्यं परित्यज्य पाण्डवाः पुरुषर्षभाः\n",
    "01002230e": "द्रौपद्या सहिता देव्या सिद्धिं परमिकां गताः\n",
    "01002231a": "अत्राध्यायास्त्रयः प्रोक्ताः श्लोकानां च शतं तथा\n",
    "01002231c": "विंशतिश्च तथा श्लोकाः संख्यातास्तत्त्वदर्शिना\n",
    "01002232a": "स्वर्गपर्व ततो ज्ञेयं दिव्यं यत्तदमानुषम्\n",
    "01002232c": "अध्यायाः पञ्च संख्याताः पर्वैतदभिसंख्यया\n",
    "01002232e": "श्लोकानां द्वे शते चैव प्रसंख्याते तपोधनाः\n",
    "01002233a": "अष्टादशैवमेतानि पर्वाण्युक्तान्यशेषतः\n",
    "01002233c": "खिलेषु हरिवंशश्च भविष्यच्च प्रकीर्तितम्\n",
    "01002234a": "एतदखिलमाख्यातं भारतं पर्वसंग्रहात्\n",
    "01002234c": "अष्टादश समाजग्मुरक्षौहिण्यो युयुत्सया\n",
    "01002234e": "तन्महद्दारुणं युद्धमहान्यष्टादशाभवत्\n",
    "01002235a": "यो विद्याच्चतुरो वेदान्साङ्गोपनिषदान्द्विजः\n",
    "01002235c": "न चाख्यानमिदं विद्यान्नैव स स्याद्विचक्षणः\n",
    "01002236a": "श्रुत्वा त्विदमुपाख्यानं श्राव्यमन्यन्न रोचते\n",
    "01002236c": "पुंस्कोकिलरुतं श्रुत्वा रूक्षा ध्वाङ्क्षस्य वागिव\n",
    "01002237a": "इतिहासोत्तमादस्माज्जायन्ते कविबुद्धयः\n",
    "01002237c": "पञ्चभ्य इव भूतेभ्यो लोकसंविधयस्त्रयः\n",
    "01002238a": "अस्याख्यानस्य विषये पुराणं वर्तते द्विजाः\n",
    "01002238c": "अन्तरिक्षस्य विषये प्रजा इव चतुर्विधाः\n",
    "01002239a": "क्रियागुणानां सर्वेषामिदमाख्यानमाश्रयः\n",
    "01002239c": "इन्द्रियाणां समस्तानां चित्रा इव मनःक्रियाः\n",
    "01002240a": "अनाश्रित्यैतदाख्यानं कथा भुवि न विद्यते\n",
    "01002240c": "आहारमनपाश्रित्य शरीरस्येव धारणम्\n",
    "01002241a": "इदं सर्वैः कविवरैराख्यानमुपजीव्यते\n",
    "01002241c": "उदयप्रेप्सुभिर्भृत्यैरभिजात इवेश्वरः\n",
    "01002242a": "द्वैपायनौष्ठपुटनिःसृतमप्रमेयं; पुण्यं पवित्रमथ पापहरं शिवं च\n",
    "01002242c": "यो भारतं समधिगच्छति वाच्यमानं; किं तस्य पुष्करजलैरभिषेचनेन\n",
    "01002243a": "आख्यानं तदिदमनुत्तमं महार्थं; विन्यस्तं महदिह पर्वसंग्रहेण\n",
    "01002243c": "श्रुत्वादौ भवति नृणां सुखावगाहं; विस्तीर्णं लवणजलं यथा प्लवेन\n",
    "01003001": "सूत उवाच\n",
    "01003001A": "जनमेजयः पारिक्षितः सह भ्रातृभिः कुरुक्षेत्रे दीर्घसत्रमुपास्ते\n",
    "01003001B": "तस्य भ्रातरस्त्रयः श्रुतसेन उग्रसेनो भीमसेन इति\n",
    "01003002A": "तेषु तत्सत्रमुपासीनेषु तत्र श्वाभ्यागच्छत्सारमेयः\n",
    "01003002B": "स जनमेजयस्य भ्रातृभिरभिहतो रोरूयमाणो मातुः समीपमुपागच्छत्\n",
    "01003003A": "तं माता रोरूयमाणमुवाच\n",
    "01003003B": "किं रोदिषि\n",
    "01003003C": "केनास्यभिहत इति\n",
    "01003004A": "स एवमुक्तो मातरं प्रत्युवाच\n",
    "01003004B": "जनमेजयस्य भ्रातृभिरभिहतोऽस्मीति\n",
    "01003005A": "तं माता प्रत्युवाच\n",
    "01003005B": "व्यक्तं त्वया तत्रापराद्धं येनास्यभिहत इति\n",
    "01003006A": "स तां पुनरुवाच\n",
    "01003006B": "नापराध्यामि किंचित्\n",
    "01003006C": "नावेक्षे हवींषि नावलिह इति\n",
    "01003007A": "तच्छ्रुत्वा तस्य माता सरमा पुत्रशोकार्ता तत्सत्रमुपागच्छद्यत्र स जनमेजयः सह भ्रातृभिर्दीर्घसत्रमुपास्ते\n",
    "01003008A": "स तया क्रुद्धया तत्रोक्तः\n",
    "01003008B": "अयं मे पुत्रो न किंचिदपराध्यति\n",
    "01003008C": "किमर्थमभिहत इति\n",
    "01003008D": "यस्माच्चायमभिहतोऽनपकारी तस्माददृष्टं त्वां भयमागमिष्यतीति\n",
    "01003009A": "स जनमेजय एवमुक्तो देवशुन्या सरमया दृढं संभ्रान्तो विषण्णश्चासीत्\n",
    "01003010A": "स तस्मिन्सत्रे समाप्ते हास्तिनपुरं प्रत्येत्य पुरोहितमनुरूपमन्विच्छमानः परं यत्नमकरोद्यो मे पापकृत्यां शमयेदिति\n",
    "01003011A": "स कदाचिन्मृगयां यातः पारिक्षितो जनमेजयः कस्मिंश्चित्स्वविषयोद्देशे आश्रममपश्यत्\n",
    "01003012A": "तत्र कश्चिदृषिरासां चक्रे श्रुतश्रवा नाम\n",
    "01003012B": "तस्याभिमतः पुत्र आस्ते सोमश्रवा नाम\n",
    "01003013A": "तस्य तं पुत्रमभिगम्य जनमेजयः पारिक्षितः पौरोहित्याय वव्रे\n",
    "01003014A": "स नमस्कृत्य तमृषिमुवाच\n",
    "01003014B": "भगवन्नयं तव पुत्रो मम पुरोहितोऽस्त्विति\n",
    "01003015A": "स एवमुक्तः प्रत्युवाच\n",
    "01003015B": "भो जनमेजय पुत्रोऽयं मम सर्प्यां जातः\n",
    "01003015C": "महातपस्वी स्वाध्यायसंपन्नो मत्तपोवीर्यसंभृतो मच्छुक्रं पीतवत्यास्तस्याः कुक्षौ संवृद्धः\n",
    "01003015D": "समर्थोऽयं भवतः सर्वाः पापकृत्याः शमयितुमन्तरेण महादेवकृत्याम्\n",
    "01003015E": "अस्य त्वेकमुपांशुव्रतम्\n",
    "01003015F": "यदेनं कश्चिद्ब्राह्मणः कंचिदर्थमभियाचेत्तं तस्मै दद्यादयम्\n",
    "01003015G": "यद्येतदुत्सहसे ततो नयस्वैनमिति\n",
    "01003016A": "तेनैवमुक्तो जनमेजयस्तं प्रत्युवाच\n",
    "01003016B": "भगवंस्तथा भविष्यतीति\n",
    "01003017A": "स तं पुरोहितमुपादायोपावृत्तो भ्रातॄनुवाच\n",
    "01003017B": "मयायं वृत उपाध्यायः\n",
    "01003017C": "यदयं ब्रूयात्तत्कार्यमविचारयद्भिरिति\n",
    "01003018A": "तेनैवमुक्ता भ्रातरस्तस्य तथा चक्रुः\n",
    "01003018B": "स तथा भ्रातॄन्संदिश्य तक्षशिलां प्रत्यभिप्रतस्थे\n",
    "01003018C": "तं च देशं वशे स्थापयामास\n",
    "01003019A": "एतस्मिन्नन्तरे कश्चिदृषिर्धौम्यो नामायोदः\n",
    "01003019B": "तस्य शिष्यास्त्रयो बभूवुरुपमन्युरारुणिर्वेदश्चेति\n",
    "01003020A": "स एकं शिष्यमारुणिं पाञ्चाल्यं प्रेषयामास\n",
    "01003020B": "गच्छ केदारखण्डं बधानेति\n",
    "01003021A": "स उपाध्यायेन संदिष्ट आरुणिः पाञ्चाल्यस्तत्र गत्वा तत्केदारखण्डं बद्धुं नाशक्नोत्\n",
    "01003022A": "स क्लिश्यमानोऽपश्यदुपायम्\n",
    "01003022B": "भवत्वेवं करिष्यामीति\n",
    "01003023A": "स तत्र संविवेश केदारखण्डे\n",
    "01003023B": "शयाने तस्मिंस्तदुदकं तस्थौ\n",
    "01003024A": "ततः कदाचिदुपाध्याय आयोदो धौम्यः शिष्यानपृच्छत्\n",
    "01003024B": "क्व आरुणिः पाञ्चाल्यो गत इति\n",
    "01003025A": "ते प्रत्यूचुः\n",
    "01003025B": "भगवतैव प्रेषितो गच्छ केदारखण्डं बधानेति\n",
    "01003026A": "स एवमुक्तस्ताञ्शिष्यान्प्रत्युवाच\n",
    "01003026B": "तस्मात्सर्वे तत्र गच्छामो यत्र स इति\n",
    "01003027A": "स तत्र गत्वा तस्याह्वानाय शब्दं चकार\n",
    "01003027B": "भो आरुणे पाञ्चाल्य क्वासि\n",
    "01003027C": "वत्सैहीति\n",
    "01003028A": "स तच्छ्रुत्वा आरुणिरुपाध्यायवाक्यं तस्मात्केदारखण्डात्सहसोत्थाय तमुपाध्यायमुपतस्थे\n",
    "01003028B": "प्रोवाच चैनम्\n",
    "01003028C": "अयमस्म्यत्र केदारखण्डे निःसरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भवन्तमुपस्थितः\n",
    "01003028D": "तदभिवादये भगवन्तम्\n",
    "01003028E": "आज्ञापयतु भवान्\n",
    "01003028F": "किं करवाणीति\n",
    "01003029A": "तमुपाध्यायोऽब्रवीत्\n",
    "01003029B": "यस्माद्भवान्केदारखण्डमवदार्योत्थितस्तस्माद्भवानुद्दालक एव नाम्ना भविष्यतीति\n",
    "01003030A": "स उपाध्यायेनानुगृहीतः\n",
    "01003030B": "यस्मात्त्वया मद्वचोऽनुष्ठितं तस्माच्छ्रेयोऽवाप्स्यसीति\n",
    "01003030C": "सर्वे च ते वेदाः प्रतिभास्यन्ति सर्वाणि च धर्मशास्त्राणीति\n",
    "01003031A": "स एवमुक्त उपाध्यायेनेष्टं देशं जगाम\n",
    "01003032A": "अथापरः शिष्यस्तस्यैवायोदस्य धौम्यस्योपमन्युर्नाम\n",
    "01003033A": "तमुपाध्यायः प्रेषयामास\n",
    "01003033B": "वत्सोपमन्यो गा रक्षस्वेति\n",
    "01003034A": "स उपाध्यायवचनादरक्षद्गाः\n",
    "01003034B": "स चाहनि गा रक्षित्वा दिवसक्षयेऽभ्यागम्योपाध्यायस्याग्रतः स्थित्वा नमश्चक्रे\n",
    "01003035A": "तमुपाध्यायः पीवानमपश्यत्\n",
    "01003035B": "उवाच चैनम्\n",
    "01003035C": "वत्सोपमन्यो केन वृत्तिं कल्पयसि\n",
    "01003035D": "पीवानसि दृढमिति\n",
    "01003036A": "स उपाध्यायं प्रत्युवाच\n",
    "01003036B": "भैक्षेण वृत्तिं कल्पयामीति\n",
    "01003037A": "तमुपाध्यायः प्रत्युवाच\n",
    "01003037B": "ममानिवेद्य भैक्षं नोपयोक्तव्यमिति\n",
    "01003038A": "स तथेत्युक्त्वा पुनररक्षद्गाः\n",
    "01003038B": "रक्षित्वा चागम्य तथैवोपाध्यायस्याग्रतः स्थित्वा नमश्चक्रे\n",
    "01003039A": "तमुपाध्यायस्तथापि पीवानमेव दृष्ट्वोवाच\n",
    "01003039B": "वत्सोपमन्यो सर्वमशेषतस्ते भैक्षं गृह्णामि\n",
    "01003039C": "केनेदानीं वृत्तिं कल्पयसीति\n",
    "01003040A": "स एवमुक्त उपाध्यायेन प्रत्युवाच\n",
    "01003040B": "भगवते निवेद्य पूर्वमपरं चरामि\n",
    "01003040C": "तेन वृत्तिं कल्पयामीति\n",
    "01003041A": "तमुपाध्यायः प्रत्युवाच\n",
    "01003041B": "नैषा न्याय्या गुरुवृत्तिः\n",
    "01003041C": "अन्येषामपि वृत्त्युपरोधं करोष्येवं वर्तमानः\n",
    "01003041D": "लुब्धोऽसीति\n",
    "01003042A": "स तथेत्युक्त्वा गा अरक्षत्\n",
    "01003042B": "रक्षित्वा च पुनरुपाध्यायगृहमागम्योपाध्यायस्याग्रतः स्थित्वा नमश्चक्रे\n",
    "01003043A": "तमुपाध्यायस्तथापि पीवानमेव दृष्ट्वा पुनरुवाच\n",
    "01003043B": "अहं ते सर्वं भैक्षं गृह्णामि न चान्यच्चरसि\n",
    "01003043C": "पीवानसि\n",
    "01003043D": "केन वृत्तिं कल्पयसीति\n",
    "01003044A": "स उपाध्यायं प्रत्युवाच\n",
    "01003044B": "भो एतासां गवां पयसा वृत्तिं कल्पयामीति\n",
    "01003045A": "तमुपाध्यायः प्रत्युवाच\n",
    "01003045B": "नैतन्न्याय्यं पय उपयोक्तुं भवतो मयाननुज्ञातमिति\n",
    "01003046A": "स तथेति प्रतिज्ञाय गा रक्षित्वा पुनरुपाध्यायगृहानेत्य गुरोरग्रतः स्थित्वा नमश्चक्रे\n",
    "01003047A": "तमुपाध्यायः पीवानमेवापश्यत्\n",
    "01003047B": "उवाच चैनम्\n",
    "01003047C": "भैक्षं नाश्नासि न चान्यच्चरसि\n",
    "01003047D": "पयो न पिबसि\n",
    "01003047E": "पीवानसि\n",
    "01003047F": "केन वृत्तिं कल्पयसीति\n",
    "01003048A": "स एवमुक्त उपाध्यायं प्रत्युवाच\n",
    "01003048B": "भोः फेनं पिबामि यमिमे वत्सा मातॄणां स्तनं पिबन्त उद्गिरन्तीति\n",
    "01003049A": "तमुपाध्यायः प्रत्युवाच\n",
    "01003049B": "एते त्वदनुकम्पया गुणवन्तो वत्साः प्रभूततरं फेनमुद्गिरन्ति\n",
    "01003049C": "तदेवमपि वत्सानां वृत्त्युपरोधं करोष्येवं वर्तमानः\n",
    "01003049D": "फेनमपि भवान्न पातुमर्हतीति\n",
    "01003050A": "स तथेति प्रतिज्ञाय निराहारस्ता गा अरक्षत्\n",
    "01003050B": "तथा प्रतिषिद्धो भैक्षं नाश्नाति न चान्यच्चरति\n",
    "01003050C": "पयो न पिबति\n",
    "01003050D": "फेनं नोपयुङ्क्ते\n",
    "01003051A": "स कदाचिदरण्ये क्षुधार्तोऽर्कपत्राण्यभक्षयत्\n",
    "01003052A": "स तैरर्कपत्रैर्भक्षितैः क्षारकटूष्णविपाकिभिश्चक्षुष्युपहतोऽन्धोऽभवत्\n",
    "01003052B": "सोऽन्धोऽपि चङ्क्रम्यमाणः कूपेऽपतत्\n",
    "01003053A": "अथ तस्मिन्ननागच्छत्युपाध्यायः शिष्यानवोचत्\n",
    "01003053B": "मयोपमन्युः सर्वतः प्रतिषिद्धः\n",
    "01003053C": "स नियतं कुपितः\n",
    "01003053D": "ततो नागच्छति चिरगतश्चेति\n",
    "01003054A": "स एवमुक्त्वा गत्वारण्यमुपमन्योराह्वानं चक्रे\n",
    "01003054B": "भो उपमन्यो क्वासि\n",
    "01003054C": "वत्सैहीति\n",
    "01003055A": "स तदाह्वानमुपाध्यायाच्छ्रुत्वा प्रत्युवाचोच्चैः\n",
    "01003055B": "अयमस्मि भो उपाध्याय कूपे पतित इति\n",
    "01003056A": "तमुपाध्यायः प्रत्युवाच\n",
    "01003056B": "कथमसि कूपे पतित इति\n",
    "01003057A": "स तं प्रत्युवाच\n",
    "01003057B": "अर्कपत्राणि भक्षयित्वान्धीभूतोऽस्मि\n",
    "01003057C": "अतः कूपे पतित इति\n",
    "01003058A": "तमुपाध्यायः प्रत्युवाच\n",
    "01003058B": "अश्विनौ स्तुहि\n",
    "01003058C": "तौ त्वां चक्षुष्मन्तं करिष्यतो देवभिषजाविति\n",
    "01003059A": "स एवमुक्त उपाध्यायेन स्तोतुं प्रचक्रमे देवावश्विनौ वाग्भिरृग्भिः\n",
    "01003060a": "प्र पूर्वगौ पूर्वजौ चित्रभानू; गिरा वा शंसामि तपनावनन्तौ\n",
    "01003060c": "दिव्यौ सुपर्णौ विरजौ विमाना;वधिक्षियन्तौ भुवनानि विश्वा\n",
    "01003061a": "हिरण्मयौ शकुनी सांपरायौ; नासत्यदस्रौ सुनसौ वैजयन्तौ\n",
    "01003061c": "शुक्रं वयन्तौ तरसा सुवेमा;वभि व्ययन्तावसितं विवस्वत्\n",
    "01003062a": "ग्रस्तां सुपर्णस्य बलेन वर्तिका;ममुञ्चतामश्विनौ सौभगाय\n",
    "01003062c": "तावत्सुवृत्तावनमन्त मायया; सत्तमा गा अरुणा उदावहन्\n",
    "01003063a": "षष्टिश्च गावस्त्रिशताश्च धेनव; एकं वत्सं सुवते तं दुहन्ति\n",
    "01003063c": "नानागोष्ठा विहिता एकदोहना;स्तावश्विनौ दुहतो घर्ममुक्थ्यम्\n",
    "01003064a": "एकां नाभिं सप्तशता अराः श्रिताः; प्रधिष्वन्या विंशतिरर्पिता अराः\n",
    "01003064c": "अनेमि चक्रं परिवर्ततेऽजरं; मायाश्विनौ समनक्ति चर्षणी\n",
    "01003065a": "एकं चक्रं वर्तते द्वादशारं प्रधि;षण्णाभिमेकाक्षममृतस्य धारणम्\n",
    "01003065c": "यस्मिन्देवा अधि विश्वे विषक्ता;स्तावश्विनौ मुञ्चतो मा विषीदतम्\n",
    "01003066a": "अश्विनाविन्द्रममृतं वृत्तभूयौ; तिरोधत्तामश्विनौ दासपत्नी\n",
    "01003066c": "भित्त्वा गिरिमश्विनौ गामुदाचरन्तौ; तद्वृष्टमह्ना प्रथिता वलस्य\n",
    "01003067a": "युवां दिशो जनयथो दशाग्रे; समानं मूर्ध्नि रथया वियन्ति\n",
    "01003067c": "तासां यातमृषयोऽनुप्रयान्ति; देवा मनुष्याः क्षितिमाचरन्ति\n",
    "01003068a": "युवां वर्णान्विकुरुथो विश्वरूपां;स्तेऽधिक्षियन्ति भुवनानि विश्वा\n",
    "01003068c": "ते भानवोऽप्यनुसृताश्चरन्ति; देवा मनुष्याः क्षितिमाचरन्ति\n",
    "01003069a": "तौ नासत्यावश्विनावामहे वां; स्रजं च यां बिभृथः पुष्करस्य\n",
    "01003069c": "तौ नासत्यावमृतावृतावृधा;वृते देवास्तत्प्रपदेन सूते\n",
    "01003070a": "मुखेन गर्भं लभतां युवानौ; गतासुरेतत्प्रपदेन सूते\n",
    "01003070c": "सद्यो जातो मातरमत्ति गर्भ;स्तावश्विनौ मुञ्चथो जीवसे गाः\n",
    "01003071A": "एवं तेनाभिष्टुतावश्विनावाजग्मतुः\n",
    "01003071B": "आहतुश्चैनम्\n",
    "01003071C": "प्रीतौ स्वः\n",
    "01003071D": "एष तेऽपूपः\n",
    "01003071E": "अशानैनमिति\n",
    "01003072A": "स एवमुक्तः प्रत्युवाच\n",
    "01003072B": "नानृतमूचतुर्भवन्तौ\n",
    "01003072C": "न त्वहमेतमपूपमुपयोक्तुमुत्सहे अनिवेद्य गुरव इति\n",
    "01003073A": "ततस्तमश्विनावूचतुः\n",
    "01003073B": "आवाभ्यां पुरस्ताद्भवत उपाध्यायेनैवमेवाभिष्टुताभ्यामपूपः प्रीताभ्यां दत्तः\n",
    "01003073C": "उपयुक्तश्च स तेनानिवेद्य गुरवे\n",
    "01003073D": "त्वमपि तथैव कुरुष्व यथा कृतमुपाध्यायेनेति\n",
    "01003074A": "स एवमुक्तः पुनरेव प्रत्युवाचैतौ\n",
    "01003074B": "प्रत्यनुनये भवन्तावश्विनौ\n",
    "01003074C": "नोत्सहेऽहमनिवेद्योपाध्यायायोपयोक्तुमिति\n",
    "01003075A": "तमश्विनावाहतुः\n",
    "01003075B": "प्रीतौ स्वस्तवानया गुरुवृत्त्या\n",
    "01003075C": "उपाध्यायस्य ते कार्ष्णायसा दन्ताः\n",
    "01003075D": "भवतो हिरण्मया भविष्यन्ति\n",
    "01003075E": "चक्षुष्मांश्च भविष्यसि\n",
    "01003075F": "श्रेयश्चावाप्स्यसीति\n",
    "01003076A": "स एवमुक्तोऽश्विभ्यां लब्धचक्षुरुपाध्यायसकाशमागम्योपाध्यायमभिवाद्याचचक्षे\n",
    "01003076B": "स चास्य प्रीतिमानभूत्\n",
    "01003077A": "आह चैनम्\n",
    "01003077B": "यथाश्विनावाहतुस्तथा त्वं श्रेयोऽवाप्स्यसीति\n",
    "01003077C": "सर्वे च ते वेदाः प्रतिभास्यन्तीति\n",
    "01003078A": "एषा तस्यापि परीक्षोपमन्योः\n",
    "01003079A": "अथापरः शिष्यस्तस्यैवायोदस्य धौम्यस्य वेदो नाम\n",
    "01003080A": "तमुपाध्यायः संदिदेश\n",
    "01003080B": "वत्स वेद इहास्यताम्\n",
    "01003080C": "भवता मद्गृहे कंचित्कालं शुश्रूषमाणेन भवितव्यम्\n",
    "01003080D": "श्रेयस्ते भविष्यतीति\n",
    "01003081A": "स तथेत्युक्त्वा गुरुकुले दीर्घकालं गुरुशुश्रूषणपरोऽवसत्\n",
    "01003081B": "गौरिव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः\n",
    "01003082A": "तस्य महता कालेन गुरुः परितोषं जगाम\n",
    "01003082B": "तत्परितोषाच्च श्रेयः सर्वज्ञतां चावाप\n",
    "01003082C": "एषा तस्यापि परीक्षा वेदस्य\n",
    "01003083A": "स उपाध्यायेनानुज्ञातः समावृत्तस्तस्माद्गुरुकुलवासाद्गृहाश्रमं प्रत्यपद्यत\n",
    "01003083B": "तस्यापि स्वगृहे वसतस्त्रयः शिष्या बभूवुः\n",
    "01003084A": "स शिष्यान्न किंचिदुवाच\n",
    "01003084B": "कर्म वा क्रियतां गुरुशुश्रूषा वेति\n",
    "01003084C": "दुःखाभिज्ञो हि गुरुकुलवासस्य शिष्यान्परिक्लेशेन योजयितुं नेयेष\n",
    "01003085A": "अथ कस्यचित्कालस्य वेदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयां चक्रतुः\n",
    "01003086A": "स कदाचिद्याज्यकार्येणाभिप्रस्थित उत्तङ्कं नाम शिष्यं नियोजयामास\n",
    "01003086B": "भो उत्तङ्क यत्किंचिदस्मद्गृहे परिहीयते तदिच्छाम्यहमपरिहीणं भवता क्रियमाणमिति\n",
    "01003087A": "स एवं प्रतिसमादिश्योत्तङ्कं वेदः प्रवासं जगाम\n",
    "01003088A": "अथोत्तङ्को गुरुशुश्रूषुर्गुरुनियोगमनुतिष्ठमानस्तत्र गुरुकुले वसति स्म\n",
    "01003089A": "स वसंस्तत्रोपाध्यायस्त्रीभिः सहिताभिराहूयोक्तः\n",
    "01003089B": "उपाध्यायिनी ते ऋतुमती\n",
    "01003089C": "उपाध्यायश्च प्रोषितः\n",
    "01003089D": "अस्या यथायमृतुर्वन्ध्यो न भवति तथा क्रियताम्\n",
    "01003089E": "एतद्विषीदतीति\n",
    "01003090A": "स एवमुक्तस्ताः स्त्रियः प्रत्युवाच\n",
    "01003090B": "न मया स्त्रीणां वचनादिदमकार्यं कार्यम्\n",
    "01003090C": "न ह्यहमुपाध्यायेन संदिष्टः\n",
    "01003090D": "अकार्यमपि त्वया कार्यमिति\n",
    "01003091A": "तस्य पुनरुपाध्यायः कालान्तरेण गृहानुपजगाम तस्मात्प्रवासात्\n",
    "01003091B": "स तद्वृत्तं तस्याशेषमुपलभ्य प्रीतिमानभूत्\n",
    "01003092A": "उवाच चैनम्\n",
    "01003092B": "वत्सोत्तङ्क किं ते प्रियं करवाणीति\n",
    "01003092C": "धर्मतो हि शुश्रूषितोऽस्मि भवता\n",
    "01003092D": "तेन प्रीतिः परस्परेण नौ संवृद्धा\n",
    "01003092E": "तदनुजाने भवन्तम्\n",
    "01003092F": "सर्वामेव सिद्धिं प्राप्स्यसि\n",
    "01003092G": "गम्यतामिति\n",
    "01003093A": "स एवमुक्तः प्रत्युवाच\n",
    "01003093B": "किं ते प्रियं करवाणीति\n",
    "01003093C": "एवं ह्याहुः\n",
    "01003094a": "यश्चाधर्मेण विब्रूयाद्यश्चाधर्मेण पृच्छति\n",
    "01003094c": "तयोरन्यतरः प्रैति विद्वेषं चाधिगच्छति\n",
    "01003095A": "सोऽहमनुज्ञातो भवता इच्छामीष्टं ते गुर्वर्थमुपहर्तुमिति\n",
    "01003096A": "तेनैवमुक्त उपाध्यायः प्रत्युवाच\n",
    "01003096B": "वत्सोत्तङ्क उष्यतां तावदिति\n",
    "01003097A": "स कदाचित्तमुपाध्यायमाहोत्तङ्कः\n",
    "01003097B": "आज्ञापयतु भवान्\n",
    "01003097C": "किं ते प्रियमुपहरामि गुर्वर्थमिति\n",
    "01003098A": "तमुपाध्यायः प्रत्युवाच\n",
    "01003098B": "वत्सोत्तङ्क बहुशो मां चोदयसि गुर्वर्थमुपहरेयमिति\n",
    "01003098C": "तद्गच्छ\n",
    "01003098D": "एनां प्रविश्योपाध्यायिनीं पृच्छ किमुपहरामीति\n",
    "01003098E": "एषा यद्ब्रवीति तदुपहरस्वेति\n",
    "01003099A": "स एवमुक्त उपाध्यायेनोपाध्यायिनीमपृच्छत्\n",
    "01003099B": "भवत्युपाध्यायेनास्म्यनुज्ञातो गृहं गन्तुम्\n",
    "01003099C": "तदिच्छामीष्टं ते गुर्वर्थमुपहृत्यानृणो गन्तुम्\n",
    "01003099D": "तदाज्ञापयतु भवती\n",
    "01003099E": "किमुपहरामि गुर्वर्थमिति\n",
    "01003100A": "सैवमुक्तोपाध्यायिन्युत्तङ्कं प्रत्युवाच\n",
    "01003100B": "गच्छ पौष्यं राजानम्\n",
    "01003100C": "भिक्षस्व तस्य क्षत्रियया पिनद्धे कुण्डले\n",
    "01003100D": "ते आनयस्व\n",
    "01003100E": "इतश्चतुर्थेऽहनि पुण्यकं भविता\n",
    "01003100F": "ताभ्यामाबद्धाभ्यां ब्राह्मणान्परिवेष्टुमिच्छामि\n",
    "01003100G": "शोभमाना यथा ताभ्यां कुण्डलाभ्यां तस्मिन्नहनि संपादयस्व\n",
    "01003100H": "श्रेयो हि ते स्यात्क्षणं कुर्वत इति\n",
    "01003101A": "स एवमुक्त उपाध्यायिन्या प्रातिष्ठतोत्तङ्कः\n",
    "01003101B": "स पथि गच्छन्नपश्यदृषभमतिप्रमाणं तमधिरूढं च पुरुषमतिप्रमाणमेव\n",
    "01003102A": "स पुरुष उत्तङ्कमभ्यभाषत\n",
    "01003102B": "उत्तङ्कैतत्पुरीषमस्य ऋषभस्य भक्षयस्वेति\n",
    "01003103A": "स एवमुक्तो नैच्छत्\n",
    "01003104A": "तमाह पुरुषो भूयः\n",
    "01003104B": "भक्षयस्वोत्तङ्क\n",
    "01003104C": "मा विचारय\n",
    "01003104D": "उपाध्यायेनापि ते भक्षितं पूर्वमिति\n",
    "01003105A": "स एवमुक्तो बाढमित्युक्त्वा तदा तदृषभस्य पुरीषं मूत्रं च भक्षयित्वोत्तङ्कः प्रतस्थे यत्र स क्षत्रियः पौष्यः\n",
    "01003106A": "तमुपेत्यापश्यदुत्तङ्क आसीनम्\n",
    "01003106B": "स तमुपेत्याशीर्भिरभिनन्द्योवाच\n",
    "01003106C": "अर्थी भवन्तमुपगतोऽस्मीति\n",
    "01003107A": "स एनमभिवाद्योवाच\n",
    "01003107B": "भगवन्पौष्यः खल्वहम्\n",
    "01003107C": "किं करवाणीति\n",
    "01003108A": "तमुवाचोत्तङ्कः\n",
    "01003108B": "गुर्वर्थे कुण्डलाभ्यामर्थ्यागतोऽस्मीति ये ते क्षत्रियया पिनद्धे कुण्डले ते भवान्दातुमर्हतीति\n",
    "01003109A": "तं पौष्यः प्रत्युवाच\n",
    "01003109B": "प्रविश्यान्तःपुरं क्षत्रिया याच्यतामिति\n",
    "01003110A": "स तेनैवमुक्तः प्रविश्यान्तःपुरं क्षत्रियां नापश्यत्\n",
    "01003111A": "स पौष्यं पुनरुवाच\n",
    "01003111B": "न युक्तं भवता वयमनृतेनोपचरितुम्\n",
    "01003111C": "न हि ते क्षत्रियान्तःपुरे संनिहिता\n",
    "01003111D": "नैनां पश्यामीति\n",
    "01003112A": "स एवमुक्तः पौष्यस्तं प्रत्युवाच\n",
    "01003112B": "संप्रति भवानुच्छिष्टः\n",
    "01003112C": "स्मर तावत्\n",
    "01003112D": "न हि सा क्षत्रिया उच्छिष्टेनाशुचिना वा शक्या द्रष्टुम्\n",
    "01003112E": "पतिव्रतात्वादेषा नाशुचेर्दर्शनमुपैतीति\n",
    "01003113A": "अथैवमुक्त उत्तङ्कः स्मृत्वोवाच\n",
    "01003113B": "अस्ति खलु मयोच्छिष्टेनोपस्पृष्टं शीघ्रं गच्छता चेति\n",
    "01003114A": "तं पौष्यः प्रत्युवाच\n",
    "01003114B": "एतत्तदेवं हि\n",
    "01003114C": "न गच्छतोपस्पृष्टं भवति न स्थितेनेति\n",
    "01003115A": "अथोत्तङ्कस्तथेत्युक्त्वा प्राङ्मुख उपविश्य सुप्रक्षालितपाणिपादवदनोऽशब्दाभिर्हृदयंगमाभिरद्भिरुपस्पृश्य त्रिः पीत्वा द्विः परिमृज्य खान्यद्भिरुपस्पृश्यान्तःपुरं प्रविश्य तां क्षत्रियामपश्यत्\n",
    "01003116A": "सा च दृष्ट्वैवोत्तङ्कमभ्युत्थायाभिवाद्योवाच\n",
    "01003116B": "स्वागतं ते भगवन्\n",
    "01003116C": "आज्ञापय किं करवाणीति\n",
    "01003117A": "स तामुवाच\n",
    "01003117B": "एते कुण्डले गुर्वर्थं मे भिक्षिते दातुमर्हसीति\n",
    "01003118A": "सा प्रीता तेन तस्य सद्भावेन पात्रमयमनतिक्रमणीयश्चेति मत्वा ते कुण्डले अवमुच्यास्मै प्रायच्छत्\n",
    "01003119A": "आह चैनम्\n",
    "01003119B": "एते कुण्डले तक्षको नागराजः प्रार्थयति\n",
    "01003119C": "अप्रमत्तो नेतुमर्हसीति\n",
    "01003120A": "स एवमुक्तस्तां क्षत्रियां प्रत्युवाच\n",
    "01003120B": "भवति सुनिर्वृता भव\n",
    "01003120C": "न मां शक्तस्तक्षको नागराजो धर्षयितुमिति\n",
    "01003121A": "स एवमुक्त्वा तां क्षत्रियामामन्त्र्य पौष्यसकाशमागच्छत्\n",
    "01003122A": "स तं दृष्ट्वोवाच\n",
    "01003122B": "भोः पौष्य प्रीतोऽस्मीति\n",
    "01003123A": "तं पौष्यः प्रत्युवाच\n",
    "01003123B": "भगवंश्चिरस्य पात्रमासाद्यते\n",
    "01003123C": "भवांश्च गुणवानतिथिः\n",
    "01003123D": "तत्करिष्ये श्राद्धम्\n",
    "01003123E": "क्षणः क्रियतामिति\n",
    "01003124A": "तमुत्तङ्कः प्रत्युवाच\n",
    "01003124B": "कृतक्षण एवास्मि\n",
    "01003124C": "शीघ्रमिच्छामि यथोपपन्नमन्नमुपहृतं भवतेति\n",
    "01003125A": "स तथेत्युक्त्वा यथोपपन्नेनान्नेनैनं भोजयामास\n",
    "01003126A": "अथोत्तङ्कः शीतमन्नं सकेशं दृष्ट्वा अशुच्येतदिति मत्वा पौष्यमुवाच\n",
    "01003126B": "यस्मान्मे अशुच्यन्नं ददासि तस्मदन्धो भविष्यसीति\n",
    "01003127A": "तं पौष्यः प्रत्युवाच\n",
    "01003127B": "यस्मात्त्वमप्यदुष्टमन्नं दूषयसि तस्मादनपत्यो भविष्यसीति\n",
    "01003128A": "सोऽथ पौष्यस्तस्याशुचिभावमन्नस्यागमयामास\n",
    "01003129A": "अथ तदन्नं मुक्तकेश्या स्त्रियोपहृतं सकेशमशुचि मत्वोत्तङ्कं प्रसादयामास\n",
    "01003129B": "भगवन्नज्ञानादेतदन्नं सकेशमुपहृतं शीतं च\n",
    "01003129C": "तत्क्षामये भवन्तम्\n",
    "01003129D": "न भवेयमन्ध इति\n",
    "01003130A": "तमुत्तङ्कः प्रत्युवाच\n",
    "01003130B": "न मृषा ब्रवीमि\n",
    "01003130C": "भूत्वा त्वमन्धो नचिरादनन्धो भविष्यसीति\n",
    "01003130D": "ममापि शापो न भवेद्भवता दत्त इति\n",
    "01003131A": "तं पौष्यः प्रत्युवाच\n",
    "01003131B": "नाहं शक्तः शापं प्रत्यादातुम्\n",
    "01003131C": "न हि मे मन्युरद्याप्युपशमं गच्छति\n",
    "01003131D": "किं चैतद्भवता न ज्ञायते यथा\n",
    "01003132a": "नावनीतं हृदयं ब्राह्मणस्य; वाचि क्षुरो निहितस्तीक्ष्णधारः\n",
    "01003132c": "विपरीतमेतदुभयं क्षत्रियस्य; वाङ्नावनीती हृदयं तीक्ष्णधारम्\n",
    "01003133A": "इति\n",
    "01003133B": "तदेवं गते न शक्तोऽहं तीक्ष्णहृदयत्वात्तं शापमन्यथा कर्तुम्\n",
    "01003133C": "गम्यतामिति\n",
    "01003134A": "तमुत्तङ्कः प्रत्युवाच\n",
    "01003134B": "भवताहमन्नस्याशुचिभावमागमय्य प्रत्यनुनीतः\n",
    "01003134C": "प्राक्च तेऽभिहितम्\n",
    "01003134D": "यस्माददुष्टमन्नं दूषयसि तस्मादनपत्यो भविष्यसीति\n",
    "01003134E": "दुष्टे चान्ने नैष मम शापो भविष्यतीति\n",
    "01003135A": "साधयामस्तावदित्युक्त्वा प्रातिष्ठतोत्तङ्कस्ते कुण्डले गृहीत्वा\n",
    "01003136A": "सोऽपश्यत्पथि नग्नं श्रमणमागच्छन्तं मुहुर्मुहुर्दृश्यमानमदृश्यमानं च\n",
    "01003136B": "अथोत्तङ्कस्ते कुण्डले भूमौ निक्षिप्योदकार्थं प्रचक्रमे\n",
    "01003137A": "एतस्मिन्नन्तरे स श्रमणस्त्वरमाण उपसृत्य ते कुण्डले गृहीत्वा प्राद्रवत्\n",
    "01003137B": "तमुत्तङ्कोऽभिसृत्य जग्राह\n",
    "01003137C": "स तद्रूपं विहाय तक्षकरूपं कृत्वा सहसा धरण्यां विवृतं महाबिलं विवेश\n",
    "01003138A": "प्रविश्य च नागलोकं स्वभवनमगच्छत्\n",
    "01003138B": "तमुत्तङ्कोऽन्वाविवेश तेनैव बिलेन\n",
    "01003138C": "प्रविश्य च नागानस्तुवदेभिः श्लोकैः\n",
    "01003139a": "य ऐरावतराजानः सर्पाः समितिशोभनाः\n",
    "01003139c": "वर्षन्त इव जीमूताः सविद्युत्पवनेरिताः\n",
    "01003140a": "सुरूपाश्च विरूपाश्च तथा कल्माषकुण्डलाः\n",
    "01003140c": "आदित्यवन्नाकपृष्ठे रेजुरैरावतोद्भवाः\n",
    "01003141a": "बहूनि नागवर्त्मानि गङ्गायास्तीर उत्तरे\n",
    "01003141c": "इच्छेत्कोऽर्कांशुसेनायां चर्तुमैरावतं विना\n",
    "01003142a": "शतान्यशीतिरष्टौ च सहस्राणि च विंशतिः\n",
    "01003142c": "सर्पाणां प्रग्रहा यान्ति धृतराष्ट्रो यदेजति\n",
    "01003143a": "ये चैनमुपसर्पन्ति ये च दूरं परं गताः\n",
    "01003143c": "अहमैरावतज्येष्ठभ्रातृभ्योऽकरवं नमः\n",
    "01003144a": "यस्य वासः कुरुक्षेत्रे खाण्डवे चाभवत्सदा\n",
    "01003144c": "तं काद्रवेयमस्तौषं कुण्डलार्थाय तक्षकम्\n",
    "01003145a": "तक्षकश्चाश्वसेनश्च नित्यं सहचरावुभौ\n",
    "01003145c": "कुरुक्षेत्रे निवसतां नदीमिक्षुमतीमनु\n",
    "01003146a": "जघन्यजस्तक्षकस्य श्रुतसेनेति यः श्रुतः\n",
    "01003146c": "अवसद्यो महद्द्युम्नि प्रार्थयन्नागमुख्यताम्\n",
    "01003146e": "करवाणि सदा चाहं नमस्तस्मै महात्मने\n",
    "01003147A": "एवं स्तुवन्नपि नागान्यदा ते कुण्डले नालभदथापश्यत्स्त्रियौ तन्त्रे अधिरोप्य पटं वयन्त्यौ\n",
    "01003148A": "तस्मिंश्च तन्त्रे कृष्णाः सिताश्च तन्तवः\n",
    "01003148B": "चक्रं चापश्यत्षड्भिः कुमारैः परिवर्त्यमानम्\n",
    "01003148C": "पुरुषं चापश्यद्दर्शनीयम्\n",
    "01003149A": "स तान्सर्वांस्तुष्टाव एभिर्मन्त्रवादश्लोकैः\n",
    "01003150a": "त्रीण्यर्पितान्यत्र शतानि मध्ये; षष्टिश्च नित्यं चरति ध्रुवेऽस्मिन्\n",
    "01003150c": "चक्रे चतुर्विंशतिपर्वयोगे; षड्यत्कुमाराः परिवर्तयन्ति\n",
    "01003151a": "तन्त्रं चेदं विश्वरूपं युवत्यौ; वयतस्तन्तून्सततं वर्तयन्त्यौ\n",
    "01003151c": "कृष्णान्सितांश्चैव विवर्तयन्त्यौ; भूतान्यजस्रं भुवनानि चैव\n",
    "01003152a": "वज्रस्य भर्ता भुवनस्य गोप्ता; वृत्रस्य हन्ता नमुचेर्निहन्ता\n",
    "01003152c": "कृष्णे वसानो वसने महात्मा; सत्यानृते यो विविनक्ति लोके\n",
    "01003153a": "यो वाजिनं गर्भमपां पुराणं; वैश्वानरं वाहनमभ्युपेतः\n",
    "01003153c": "नमः सदास्मै जगदीश्वराय; लोकत्रयेशाय पुरंदराय\n",
    "01003154A": "ततः स एनं पुरुषः प्राह\n",
    "01003154B": "प्रीतोऽस्मि तेऽहमनेन स्तोत्रेण\n",
    "01003154C": "किं ते प्रियं करवाणीति\n",
    "01003155A": "स तमुवाच\n",
    "01003155B": "नागा मे वशमीयुरिति\n",
    "01003156A": "स एनं पुरुषः पुनरुवाच\n",
    "01003156B": "एतमश्वमपाने धमस्वेति\n",
    "01003157A": "स तमश्वमपानेऽधमत्\n",
    "01003157B": "अथाश्वाद्धम्यमानात्सर्वस्रोतोभ्यः सधूमा अर्चिषोऽग्नेर्निष्पेतुः\n",
    "01003158A": "ताभिर्नागलोको धूपितः\n",
    "01003159A": "अथ ससंभ्रमस्तक्षकोऽग्नितेजोभयविषण्णस्ते कुण्डले गृहीत्वा सहसा स्वभवनान्निष्क्रम्योत्तङ्कमुवाच\n",
    "01003159B": "एते कुण्डले प्रतिगृह्णातु भवानिति\n",
    "01003160A": "स ते प्रतिजग्राहोत्तङ्कः\n",
    "01003160B": "कुण्डले प्रतिगृह्याचिन्तयत्\n",
    "01003160C": "अद्य तत्पुण्यकमुपाध्यायिन्याः\n",
    "01003160D": "दूरं चाहमभ्यागतः\n",
    "01003160E": "कथं नु खलु संभावयेयमिति\n",
    "01003161A": "तत एनं चिन्तयानमेव स पुरुष उवाच\n",
    "01003161B": "उत्तङ्क एनमश्वमधिरोह\n",
    "01003161C": "एष त्वां क्षणादेवोपाध्यायकुलं प्रापयिष्यतीति\n",
    "01003162A": "स तथेत्युक्त्वा तमश्वमधिरुह्य प्रत्याजगामोपाध्यायकुलम्\n",
    "01003162B": "उपाध्यायिनी च स्नाता केशानावपयन्त्युपविष्टोत्तङ्को नागच्छतीति शापायास्य मनो दधे\n",
    "01003163A": "अथोत्तङ्कः प्रविश्य उपाध्यायिनीमभ्यवादयत्\n",
    "01003163B": "ते चास्यै कुण्डले प्रायच्छत्\n",
    "01003164A": "सा चैनं प्रत्युवाच\n",
    "01003164B": "उत्तङ्क देशे कालेऽभ्यागतः\n",
    "01003164C": "स्वागतं ते वत्स\n",
    "01003164D": "मनागसि मया न शप्तः\n",
    "01003164E": "श्रेयस्तवोपस्थितम्\n",
    "01003164F": "सिद्धिमाप्नुहीति\n",
    "01003165A": "अथोत्तङ्क उपाध्यायमभ्यवादयत्\n",
    "01003165B": "तमुपाध्यायः प्रत्युवाच\n",
    "01003165C": "वत्सोत्तङ्क स्वागतं ते\n",
    "01003165D": "किं चिरं कृतमिति\n",
    "01003166A": "तमुत्तङ्क उपाध्यायं प्रत्युवाच\n",
    "01003166B": "भोस्तक्षकेण नागराजेन विघ्नः कृतोऽस्मिन्कर्मणि\n",
    "01003166C": "तेनास्मि नागलोकं नीतः\n",
    "01003167A": "तत्र च मया दृष्टे स्त्रियौ तन्त्रेऽधिरोप्य पटं वयन्त्यौ\n",
    "01003167B": "तस्मिंश्च तन्त्रे कृष्णाः सिताश्च तन्तवः\n",
    "01003167C": "किं तत्\n",
    "01003168A": "तत्र च मया चक्रं दृष्टं द्वादशारम्\n",
    "01003168B": "षट्चैनं कुमाराः परिवर्तयन्ति\n",
    "01003168C": "तदपि किम्\n",
    "01003169A": "पुरुषश्चापि मया दृष्टः\n",
    "01003169B": "स पुनः कः\n",
    "01003170A": "अश्वश्चातिप्रमाणयुक्तः\n",
    "01003170B": "स चापि कः\n",
    "01003171A": "पथि गच्छता मया ऋषभो दृष्टः\n",
    "01003171B": "तं च पुरुषोऽधिरूढः\n",
    "01003171C": "तेनास्मि सोपचारमुक्तः\n",
    "01003171D": "उत्तङ्कास्य ऋषभस्य पुरीषं भक्षय\n",
    "01003171E": "उपाध्यायेनापि ते भक्षितमिति\n",
    "01003171F": "ततस्तद्वचनान्मया तदृषभस्य पुरीषमुपयुक्तम्\n",
    "01003171G": "तदिच्छामि भवतोपदिष्टं किं तदिति\n",
    "01003172A": "तेनैवमुक्त उपाध्यायः प्रत्युवाच\n",
    "01003172B": "ये ते स्त्रियौ धाता विधाता च\n",
    "01003172C": "ये च ते कृष्णाः सिताश्च तन्तवस्ते रात्र्यहनी\n",
    "01003173A": "यदपि तच्चक्रं द्वादशारं षट्कुमाराः परिवर्तयन्ति ते ऋतवः षट्संवत्सरश्चक्रम्\n",
    "01003173B": "यः पुरुषः स पर्जन्यः\n",
    "01003173C": "योऽश्वः सोऽग्निः\n",
    "01003174A": "य ऋषभस्त्वया पथि गच्छता दृष्टः स ऐरावतो नागराजः\n",
    "01003174B": "यश्चैनमधिरूढः स इन्द्रः\n",
    "01003174C": "यदपि ते पुरीषं भक्षितं तस्य ऋषभस्य तदमृतम्\n",
    "01003175A": "तेन खल्वसि न व्यापन्नस्तस्मिन्नागभवने\n",
    "01003175B": "स चापि मम सखा इन्द्रः\n",
    "01003176A": "तदनुग्रहात्कुण्डले गृहीत्वा पुनरभ्यागतोऽसि\n",
    "01003176B": "तत्सौम्य गम्यताम्\n",
    "01003176C": "अनुजाने भवन्तम्\n",
    "01003176D": "श्रेयोऽवाप्स्यसीति\n",
    "01003177A": "स उपाध्यायेनानुज्ञात उत्तङ्कः क्रुद्धस्तक्षकस्य प्रतिचिकीर्षमाणो हास्तिनपुरं प्रतस्थे\n",
    "01003178a": "स हास्तिनपुरं प्राप्य नचिराद्द्विजसत्तमः\n",
    "01003178c": "समागच्छत राजानमुत्तङ्को जनमेजयम्\n",
    "01003179a": "पुरा तक्षशिलातस्तं निवृत्तमपराजितम्\n",
    "01003179c": "सम्यग्विजयिनं दृष्ट्वा समन्तान्मन्त्रिभिर्वृतम्\n",
    "01003180a": "तस्मै जयाशिषः पूर्वं यथान्यायं प्रयुज्य सः\n",
    "01003180c": "उवाचैनं वचः काले शब्दसंपन्नया गिरा\n",
    "01003181a": "अन्यस्मिन्करणीये त्वं कार्ये पार्थिवसत्तम\n",
    "01003181c": "बाल्यादिवान्यदेव त्वं कुरुषे नृपसत्तम\n",
    "01003182a": "एवमुक्तस्तु विप्रेण स राजा प्रत्युवाच ह\n",
    "01003182c": "जनमेजयः प्रसन्नात्मा सम्यक्संपूज्य तं मुनिम्\n",
    "01003183a": "आसां प्रजानां परिपालनेन; स्वं क्षत्रधर्मं परिपालयामि\n",
    "01003183c": "प्रब्रूहि वा किं क्रियतां द्विजेन्द्र; शुश्रूषुरस्म्यद्य वचस्त्वदीयम्\n",
    "01003184a": "स एवमुक्तस्तु नृपोत्तमेन; द्विजोत्तमः पुण्यकृतां वरिष्ठः\n",
    "01003184c": "उवाच राजानमदीनसत्त्वं; स्वमेव कार्यं नृपतेश्च यत्तत्\n",
    "01003185a": "तक्षकेण नरेन्द्रेन्द्र येन ते हिंसितः पिता\n",
    "01003185c": "तस्मै प्रतिकुरुष्व त्वं पन्नगाय दुरात्मने\n",
    "01003186a": "कार्यकालं च मन्येऽहं विधिदृष्टस्य कर्मणः\n",
    "01003186c": "तद्गच्छापचितिं राजन्पितुस्तस्य महात्मनः\n",
    "01003187a": "तेन ह्यनपराधी स दष्टो दुष्टान्तरात्मना\n",
    "01003187c": "पञ्चत्वमगमद्राजा वज्राहत इव द्रुमः\n",
    "01003188a": "बलदर्पसमुत्सिक्तस्तक्षकः पन्नगाधमः\n",
    "01003188c": "अकार्यं कृतवान्पापो योऽदशत्पितरं तव\n",
    "01003189a": "राजर्षिवंशगोप्तारममरप्रतिमं नृपम्\n",
    "01003189c": "जघान काश्यपं चैव न्यवर्तयत पापकृत्\n",
    "01003190a": "दग्धुमर्हसि तं पापं ज्वलिते हव्यवाहने\n",
    "01003190c": "सर्पसत्रे महाराज त्वयि तद्धि विधीयते\n",
    "01003191a": "एवं पितुश्चापचितिं गतवांस्त्वं भविष्यसि\n",
    "01003191c": "मम प्रियं च सुमहत्कृतं राजन्भविष्यति\n",
    "01003192a": "कर्मणः पृथिवीपाल मम येन दुरात्मना\n",
    "01003192c": "विघ्नः कृतो महाराज गुर्वर्थं चरतोऽनघ\n",
    "01003193a": "एतच्छ्रुत्वा तु नृपतिस्तक्षकस्य चुकोप ह\n",
    "01003193c": "उत्तङ्कवाक्यहविषा दीप्तोऽग्निर्हविषा यथा\n",
    "01003194a": "अपृच्छच्च तदा राजा मन्त्रिणः स्वान्सुदुःखितः\n",
    "01003194c": "उत्तङ्कस्यैव सांनिध्ये पितुः स्वर्गगतिं प्रति\n",
    "01003195a": "तदैव हि स राजेन्द्रो दुःखशोकाप्लुतोऽभवत्\n",
    "01003195c": "यदैव पितरं वृत्तमुत्तङ्कादशृणोत्तदा\n",
    "01004001A": "लोमहर्षणपुत्र उग्रश्रवाः सूतः पौराणिको नैमिषारण्ये शौनकस्य कुलपतेर्द्वादशवार्षिके सत्रे ऋषीनभ्यागतानुपतस्थे\n",
    "01004002A": "पौराणिकः पुराणे कृतश्रमः स तान्कृताञ्जलिरुवाच\n",
    "01004002B": "किं भवन्तः श्रोतुमिच्छन्ति\n",
    "01004002C": "किमहं ब्रुवाणीति\n",
    "01004003A": "तमृषय ऊचुः\n",
    "01004003B": "परमं लोमहर्षणे प्रक्ष्यामस्त्वां वक्ष्यसि च नः शुश्रूषतां कथायोगम्\n",
    "01004003C": "तद्भगवांस्तु तावच्छौनकोऽग्निशरणमध्यास्ते\n",
    "01004004a": "योऽसौ दिव्याः कथा वेद देवतासुरसंकथाः\n",
    "01004004c": "मनुष्योरगगन्धर्वकथा वेद च सर्वशः\n",
    "01004005a": "स चाप्यस्मिन्मखे सौते विद्वान्कुलपतिर्द्विजः\n",
    "01004005c": "दक्षो धृतव्रतो धीमाञ्शास्त्रे चारण्यके गुरुः\n",
    "01004006a": "सत्यवादी शमपरस्तपस्वी नियतव्रतः\n",
    "01004006c": "सर्वेषामेव नो मान्यः स तावत्प्रतिपाल्यताम्\n",
    "01004007a": "तस्मिन्नध्यासति गुरावासनं परमार्चितम्\n",
    "01004007c": "ततो वक्ष्यसि यत्त्वां स प्रक्ष्यति द्विजसत्तमः\n",
    "01004008": "सूत उवाच\n",
    "01004008a": "एवमस्तु गुरौ तस्मिन्नुपविष्टे महात्मनि\n",
    "01004008c": "तेन पृष्टः कथाः पुण्या वक्ष्यामि विविधाश्रयाः\n",
    "01004009a": "सोऽथ विप्रर्षभः कार्यं कृत्वा सर्वं यथाक्रमम्\n",
    "01004009c": "देवान्वाग्भिः पितॄनद्भिस्तर्पयित्वाजगाम ह\n",
    "01004010a": "यत्र ब्रह्मर्षयः सिद्धास्त आसीना यतव्रताः\n",
    "01004010c": "यज्ञायतनमाश्रित्य सूतपुत्रपुरःसराः\n",
    "01004011a": "ऋत्विक्ष्वथ सदस्येषु स वै गृहपतिस्ततः\n",
    "01004011c": "उपविष्टेषूपविष्टः शौनकोऽथाब्रवीदिदम्\n",
    "01005001": "शौनक उवाच\n",
    "01005001a": "पुराणमखिलं तात पिता तेऽधीतवान्पुरा\n",
    "01005001c": "कच्चित्त्वमपि तत्सर्वमधीषे लोमहर्षणे\n",
    "01005002a": "पुराणे हि कथा दिव्या आदिवंशाश्च धीमताम्\n",
    "01005002c": "कथ्यन्ते ताः पुरास्माभिः श्रुताः पूर्वं पितुस्तव\n",
    "01005003a": "तत्र वंशमहं पूर्वं श्रोतुमिच्छामि भार्गवम्\n",
    "01005003c": "कथयस्व कथामेतां कल्याः स्म श्रवणे तव\n",
    "01005004": "सूत उवाच\n",
    "01005004a": "यदधीतं पुरा सम्यग्द्विजश्रेष्ठ महात्मभिः\n",
    "01005004c": "वैशंपायनविप्राद्यैस्तैश्चापि कथितं पुरा\n",
    "01005005a": "यदधीतं च पित्रा मे सम्यक्चैव ततो मया\n",
    "01005005c": "तत्तावच्छृणु यो देवैः सेन्द्रैः साग्निमरुद्गणैः\n",
    "01005005e": "पूजितः प्रवरो वंशो भृगूणां भृगुनन्दन\n",
    "01005006a": "इमं वंशमहं ब्रह्मन्भार्गवं ते महामुने\n",
    "01005006c": "निगदामि कथायुक्तं पुराणाश्रयसंयुतम्\n",
    "01005007a": "भृगोः सुदयितः पुत्रश्च्यवनो नाम भार्गवः\n",
    "01005007c": "च्यवनस्यापि दायादः प्रमतिर्नाम धार्मिकः\n",
    "01005007e": "प्रमतेरप्यभूत्पुत्रो घृताच्यां रुरुरित्युत\n",
    "01005008a": "रुरोरपि सुतो जज्ञे शुनको वेदपारगः\n",
    "01005008c": "प्रमद्वरायां धर्मात्मा तव पूर्वपितामहात्\n",
    "01005009a": "तपस्वी च यशस्वी च श्रुतवान्ब्रह्मवित्तमः\n",
    "01005009c": "धर्मिष्ठः सत्यवादी च नियतो नियतेन्द्रियः\n",
    "01005010": "शौनक उवाच\n",
    "01005010a": "सूतपुत्र यथा तस्य भार्गवस्य महात्मनः\n",
    "01005010c": "च्यवनत्वं परिख्यातं तन्ममाचक्ष्व पृच्छतः\n",
    "01005011": "सूत उवाच\n",
    "01005011a": "भृगोः सुदयिता भार्या पुलोमेत्यभिविश्रुता\n",
    "01005011c": "तस्यां गर्भः समभवद्भृगोर्वीर्यसमुद्भवः\n",
    "01005012a": "तस्मिन्गर्भे संभृतेऽथ पुलोमायां भृगूद्वह\n",
    "01005012c": "समये समशीलिन्यां धर्मपत्न्यां यशस्विनः\n",
    "01005013a": "अभिषेकाय निष्क्रान्ते भृगौ धर्मभृतां वरे\n",
    "01005013c": "आश्रमं तस्य रक्षोऽथ पुलोमाभ्याजगाम ह\n",
    "01005014a": "तं प्रविश्याश्रमं दृष्ट्वा भृगोर्भार्यामनिन्दिताम्\n",
    "01005014c": "हृच्छयेन समाविष्टो विचेताः समपद्यत\n",
    "01005015a": "अभ्यागतं तु तद्रक्षः पुलोमा चारुदर्शना\n",
    "01005015c": "न्यमन्त्रयत वन्येन फलमूलादिना तदा\n",
    "01005016a": "तां तु रक्षस्ततो ब्रह्मन्हृच्छयेनाभिपीडितम्\n",
    "01005016c": "दृष्ट्वा हृष्टमभूत्तत्र जिहीर्षुस्तामनिन्दिताम्\n",
    "01005017a": "अथाग्निशरणेऽपश्यज्ज्वलितं जातवेदसम्\n",
    "01005017c": "तमपृच्छत्ततो रक्षः पावकं ज्वलितं तदा\n",
    "01005018a": "शंस मे कस्य भार्येयमग्ने पृष्ट ऋतेन वै\n",
    "01005018c": "सत्यस्त्वमसि सत्यं मे वद पावक पृच्छते\n",
    "01005019a": "मया हीयं पूर्ववृता भार्यार्थे वरवर्णिनी\n",
    "01005019c": "पश्चात्त्विमां पिता प्रादाद्भृगवेऽनृतकारिणे\n",
    "01005020a": "सेयं यदि वरारोहा भृगोर्भार्या रहोगता\n",
    "01005020c": "तथा सत्यं समाख्याहि जिहीर्षाम्याश्रमादिमाम्\n",
    "01005021a": "मन्युर्हि हृदयं मेऽद्य प्रदहन्निव तिष्ठति\n",
    "01005021c": "मत्पूर्वभार्यां यदिमां भृगुः प्राप सुमध्यमाम्\n",
    "01005022a": "तद्रक्ष एवमामन्त्र्य ज्वलितं जातवेदसम्\n",
    "01005022c": "शङ्कमानो भृगोर्भार्यां पुनः पुनरपृच्छत\n",
    "01005023a": "त्वमग्ने सर्वभूतानामन्तश्चरसि नित्यदा\n",
    "01005023c": "साक्षिवत्पुण्यपापेषु सत्यं ब्रूहि कवे वचः\n",
    "01005024a": "मत्पूर्वभार्यापहृता भृगुणानृतकारिणा\n",
    "01005024c": "सेयं यदि तथा मे त्वं सत्यमाख्यातुमर्हसि\n",
    "01005025a": "श्रुत्वा त्वत्तो भृगोर्भार्यां हरिष्याम्यहमाश्रमात्\n",
    "01005025c": "जातवेदः पश्यतस्ते वद सत्यां गिरं मम\n",
    "01005026a": "तस्य तद्वचनं श्रुत्वा सप्तार्चिर्दुःखितो भृशम्\n",
    "01005026c": "भीतोऽनृताच्च शापाच्च भृगोरित्यब्रवीच्छनैः\n",
    "01006001": "सूत उवाच\n",
    "01006001a": "अग्नेरथ वचः श्रुत्वा तद्रक्षः प्रजहार ताम्\n",
    "01006001c": "ब्रह्मन्वराहरूपेण मनोमारुतरंहसा\n",
    "01006002a": "ततः स गर्भो निवसन्कुक्षौ भृगुकुलोद्वह\n",
    "01006002c": "रोषान्मातुश्च्युतः कुक्षेश्च्यवनस्तेन सोऽभवत्\n",
    "01006003a": "तं दृष्ट्वा मातुरुदराच्च्युतमादित्यवर्चसम्\n",
    "01006003c": "तद्रक्षो भस्मसाद्भूतं पपात परिमुच्य ताम्\n",
    "01006004a": "सा तमादाय सुश्रोणी ससार भृगुनन्दनम्\n",
    "01006004c": "च्यवनं भार्गवं ब्रह्मन्पुलोमा दुःखमूर्च्छिता\n",
    "01006005a": "तां ददर्श स्वयं ब्रह्मा सर्वलोकपितामहः\n",
    "01006005c": "रुदतीं बाष्पपूर्णाक्षीं भृगोर्भार्यामनिन्दिताम्\n",
    "01006005e": "सान्त्वयामास भगवान्वधूं ब्रह्मा पितामहः\n",
    "01006006a": "अश्रुबिन्दूद्भवा तस्याः प्रावर्तत महानदी\n",
    "01006006c": "अनुवर्तती सृतिं तस्या भृगोः पत्न्या यशस्विनः\n",
    "01006007a": "तस्या मार्गं सृतवतीं दृष्ट्वा तु सरितं तदा\n",
    "01006007c": "नाम तस्यास्तदा नद्याश्चक्रे लोकपितामहः\n",
    "01006007e": "वधूसरेति भगवांश्च्यवनस्याश्रमं प्रति\n",
    "01006008a": "स एवं च्यवनो जज्ञे भृगोः पुत्रः प्रतापवान्\n",
    "01006008c": "तं ददर्श पिता तत्र च्यवनं तां च भामिनीम्\n",
    "01006009a": "स पुलोमां ततो भार्यां पप्रच्छ कुपितो भृगुः\n",
    "01006009c": "केनासि रक्षसे तस्मै कथितेह जिहीर्षवे\n",
    "01006009e": "न हि त्वां वेद तद्रक्षो मद्भार्यां चारुहासिनीम्\n",
    "01006010a": "तत्त्वमाख्याहि तं ह्यद्य शप्तुमिच्छाम्यहं रुषा\n",
    "01006010c": "बिभेति को न शापान्मे कस्य चायं व्यतिक्रमः\n",
    "01006011": "पुलोमोवाच\n",
    "01006011a": "अग्निना भगवंस्तस्मै रक्षसेऽहं निवेदिता\n",
    "01006011c": "ततो मामनयद्रक्षः क्रोशन्तीं कुररीमिव\n",
    "01006012a": "साहं तव सुतस्यास्य तेजसा परिमोक्षिता\n",
    "01006012c": "भस्मीभूतं च तद्रक्षो मामुत्सृज्य पपात वै\n",
    "01006013": "सूत उवाच\n",
    "01006013a": "इति श्रुत्वा पुलोमाया भृगुः परममन्युमान्\n",
    "01006013c": "शशापाग्निमभिक्रुद्धः सर्वभक्षो भविष्यसि\n",
    "01007001": "सूत उवाच\n",
    "01007001a": "शप्तस्तु भृगुणा वह्निः क्रुद्धो वाक्यमथाब्रवीत्\n",
    "01007001c": "किमिदं साहसं ब्रह्मन्कृतवानसि सांप्रतम्\n",
    "01007002a": "धर्मे प्रयतमानस्य सत्यं च वदतः समम्\n",
    "01007002c": "पृष्टो यदब्रुवं सत्यं व्यभिचारोऽत्र को मम\n",
    "01007003a": "पृष्टो हि साक्षी यः साक्ष्यं जानमानोऽन्यथा वदेत्\n",
    "01007003c": "स पूर्वानात्मनः सप्त कुले हन्यात्तथा परान्\n",
    "01007004a": "यश्च कार्यार्थतत्त्वज्ञो जानमानो न भाषते\n",
    "01007004c": "सोऽपि तेनैव पापेन लिप्यते नात्र संशयः\n",
    "01007005a": "शक्तोऽहमपि शप्तुं त्वां मान्यास्तु ब्राह्मणा मम\n",
    "01007005c": "जानतोऽपि च ते व्यक्तं कथयिष्ये निबोध तत्\n",
    "01007006a": "योगेन बहुधात्मानं कृत्वा तिष्ठामि मूर्तिषु\n",
    "01007006c": "अग्निहोत्रेषु सत्रेषु क्रियास्वथ मखेषु च\n",
    "01007007a": "वेदोक्तेन विधानेन मयि यद्धूयते हविः\n",
    "01007007c": "देवताः पितरश्चैव तेन तृप्ता भवन्ति वै\n",
    "01007008a": "आपो देवगणाः सर्वे आपः पितृगणास्तथा\n",
    "01007008c": "दर्शश्च पौर्णमासश्च देवानां पितृभिः सह\n",
    "01007009a": "देवताः पितरस्तस्मात्पितरश्चापि देवताः\n",
    "01007009c": "एकीभूताश्च पूज्यन्ते पृथक्त्वेन च पर्वसु\n",
    "01007010a": "देवताः पितरश्चैव जुह्वते मयि यत्सदा\n",
    "01007010c": "त्रिदशानां पितॄणां च मुखमेवमहं स्मृतः\n",
    "01007011a": "अमावास्यां च पितरः पौर्णमास्यां च देवताः\n",
    "01007011c": "मन्मुखेनैव हूयन्ते भुञ्जते च हुतं हविः\n",
    "01007011e": "सर्वभक्षः कथं तेषां भविष्यामि मुखं त्वहम्\n",
    "01007012a": "चिन्तयित्वा ततो वह्निश्चक्रे संहारमात्मनः\n",
    "01007012c": "द्विजानामग्निहोत्रेषु यज्ञसत्रक्रियासु च\n",
    "01007013a": "निरोंकारवषट्काराः स्वधास्वाहाविवर्जिताः\n",
    "01007013c": "विनाग्निना प्रजाः सर्वास्तत आसन्सुदुःखिताः\n",
    "01007014a": "अथर्षयः समुद्विग्ना देवान्गत्वाब्रुवन्वचः\n",
    "01007014c": "अग्निनाशात्क्रियाभ्रंशाद्भ्रान्ता लोकास्त्रयोऽनघाः\n",
    "01007014e": "विधध्वमत्र यत्कार्यं न स्यात्कालात्ययो यथा\n",
    "01007015a": "अथर्षयश्च देवाश्च ब्रह्माणमुपगम्य तु\n",
    "01007015c": "अग्नेरावेदयञ्शापं क्रियासंहारमेव च\n",
    "01007016a": "भृगुणा वै महाभाग शप्तोऽग्निः कारणान्तरे\n",
    "01007016c": "कथं देवमुखो भूत्वा यज्ञभागाग्रभुक्तथा\n",
    "01007016e": "हुतभुक्सर्वलोकेषु सर्वभक्षत्वमेष्यति\n",
    "01007017a": "श्रुत्वा तु तद्वचस्तेषामग्निमाहूय लोककृत्\n",
    "01007017c": "उवाच वचनं श्लक्ष्णं भूतभावनमव्ययम्\n",
    "01007018a": "लोकानामिह सर्वेषां त्वं कर्ता चान्त एव च\n",
    "01007018c": "त्वं धारयसि लोकांस्त्रीन्क्रियाणां च प्रवर्तकः\n",
    "01007018e": "स तथा कुरु लोकेश नोच्छिद्येरन्क्रिया यथा\n",
    "01007019a": "कस्मादेवं विमूढस्त्वमीश्वरः सन्हुताशनः\n",
    "01007019c": "त्वं पवित्रं यदा लोके सर्वभूतगतश्च ह\n",
    "01007020a": "न त्वं सर्वशरीरेण सर्वभक्षत्वमेष्यसि\n",
    "01007020c": "उपादानेऽर्चिषो यास्ते सर्वं धक्ष्यन्ति ताः शिखिन्\n",
    "01007021a": "यथा सूर्यांशुभिः स्पृष्टं सर्वं शुचि विभाव्यते\n",
    "01007021c": "तथा त्वदर्चिर्निर्दग्धं सर्वं शुचि भविष्यति\n",
    "01007022a": "तदग्ने त्वं महत्तेजः स्वप्रभावाद्विनिर्गतम्\n",
    "01007022c": "स्वतेजसैव तं शापं कुरु सत्यमृषेर्विभो\n",
    "01007022e": "देवानां चात्मनो भागं गृहाण त्वं मुखे हुतम्\n",
    "01007023a": "एवमस्त्विति तं वह्निः प्रत्युवाच पितामहम्\n",
    "01007023c": "जगाम शासनं कर्तुं देवस्य परमेष्ठिनः\n",
    "01007024a": "देवर्षयश्च मुदितास्ततो जग्मुर्यथागतम्\n",
    "01007024c": "ऋषयश्च यथापूर्वं क्रियाः सर्वाः प्रचक्रिरे\n",
    "01007025a": "दिवि देवा मुमुदिरे भूतसंघाश्च लौकिकाः\n",
    "01007025c": "अग्निश्च परमां प्रीतिमवाप हतकल्मषः\n",
    "01007026a": "एवमेष पुरावृत्त इतिहासोऽग्निशापजः\n",
    "01007026c": "पुलोमस्य विनाशश्च च्यवनस्य च संभवः\n",
    "01008001": "सूत उवाच\n",
    "01008001a": "स चापि च्यवनो ब्रह्मन्भार्गवोऽजनयत्सुतम्\n",
    "01008001c": "सुकन्यायां महात्मानं प्रमतिं दीप्ततेजसम्\n",
    "01008002a": "प्रमतिस्तु रुरुं नाम घृताच्यां समजीजनत्\n",
    "01008002c": "रुरुः प्रमद्वरायां तु शुनकं समजीजनत्\n",
    "01008003a": "तस्य ब्रह्मन्रुरोः सर्वं चरितं भूरितेजसः\n",
    "01008003c": "विस्तरेण प्रवक्ष्यामि तच्छृणु त्वमशेषतः\n",
    "01008004a": "ऋषिरासीन्महान्पूर्वं तपोविद्यासमन्वितः\n",
    "01008004c": "स्थूलकेश इति ख्यातः सर्वभूतहिते रतः\n",
    "01008005a": "एतस्मिन्नेव काले तु मेनकायां प्रजज्ञिवान्\n",
    "01008005c": "गन्धर्वराजो विप्रर्षे विश्वावसुरिति श्रुतः\n",
    "01008006a": "अथाप्सरा मेनका सा तं गर्भं भृगुनन्दन\n",
    "01008006c": "उत्ससर्ज यथाकालं स्थूलकेशाश्रमं प्रति\n",
    "01008007a": "उत्सृज्य चैव तं गर्भं नद्यास्तीरे जगाम ह\n",
    "01008007c": "कन्याममरगर्भाभां ज्वलन्तीमिव च श्रिया\n",
    "01008008a": "तां ददर्श समुत्सृष्टां नदीतीरे महानृषिः\n",
    "01008008c": "स्थूलकेशः स तेजस्वी विजने बन्धुवर्जिताम्\n",
    "01008009a": "स तां दृष्ट्वा तदा कन्यां स्थूलकेशो द्विजोत्तमः\n",
    "01008009c": "जग्राहाथ मुनिश्रेष्ठः कृपाविष्टः पुपोष च\n",
    "01008009e": "ववृधे सा वरारोहा तस्याश्रमपदे शुभा\n",
    "01008010a": "प्रमदाभ्यो वरा सा तु सर्वरूपगुणान्विता\n",
    "01008010c": "ततः प्रमद्वरेत्यस्या नाम चक्रे महानृषिः\n",
    "01008011a": "तामाश्रमपदे तस्य रुरुर्दृष्ट्वा प्रमद्वराम्\n",
    "01008011c": "बभूव किल धर्मात्मा मदनानुगतात्मवान्\n",
    "01008012a": "पितरं सखिभिः सोऽथ वाचयामास भार्गवः\n",
    "01008012c": "प्रमतिश्चाभ्ययाच्छ्रुत्वा स्थूलकेशं यशस्विनम्\n",
    "01008013a": "ततः प्रादात्पिता कन्यां रुरवे तां प्रमद्वराम्\n",
    "01008013c": "विवाहं स्थापयित्वाग्रे नक्षत्रे भगदैवते\n",
    "01008014a": "ततः कतिपयाहस्य विवाहे समुपस्थिते\n",
    "01008014c": "सखीभिः क्रीडती सार्धं सा कन्या वरवर्णिनी\n",
    "01008015a": "नापश्यत प्रसुप्तं वै भुजगं तिर्यगायतम्\n",
    "01008015c": "पदा चैनं समाक्रामन्मुमूर्षुः कालचोदिता\n",
    "01008016a": "स तस्याः संप्रमत्तायाश्चोदितः कालधर्मणा\n",
    "01008016c": "विषोपलिप्तान्दशनान्भृशमङ्गे न्यपातयत्\n",
    "01008017a": "सा दष्टा सहसा भूमौ पतिता गतचेतना\n",
    "01008017c": "व्यसुरप्रेक्षणीयापि प्रेक्षणीयतमाकृतिः\n",
    "01008018a": "प्रसुप्तेवाभवच्चापि भुवि सर्पविषार्दिता\n",
    "01008018c": "भूयो मनोहरतरा बभूव तनुमध्यमा\n",
    "01008019a": "ददर्श तां पिता चैव ते चैवान्ये तपस्विनः\n",
    "01008019c": "विचेष्टमानां पतितां भूतले पद्मवर्चसम्\n",
    "01008020a": "ततः सर्वे द्विजवराः समाजग्मुः कृपान्विताः\n",
    "01008020c": "स्वस्त्यात्रेयो महाजानुः कुशिकः शङ्खमेखलः\n",
    "01008021a": "भारद्वाजः कौणकुत्स आर्ष्टिषेणोऽथ गौतमः\n",
    "01008021c": "प्रमतिः सह पुत्रेण तथान्ये वनवासिनः\n",
    "01008022a": "तां ते कन्यां व्यसुं दृष्ट्वा भुजगस्य विषार्दिताम्\n",
    "01008022c": "रुरुदुः कृपयाविष्टा रुरुस्त्वार्तो बहिर्ययौ\n",
    "01009001": "सूत उवाच\n",
    "01009001a": "तेषु तत्रोपविष्टेषु ब्राह्मणेषु समन्ततः\n",
    "01009001c": "रुरुश्चुक्रोश गहनं वनं गत्वा सुदुःखितः\n",
    "01009002a": "शोकेनाभिहतः सोऽथ विलपन्करुणं बहु\n",
    "01009002c": "अब्रवीद्वचनं शोचन्प्रियां चिन्त्य प्रमद्वराम्\n",
    "01009003a": "शेते सा भुवि तन्वङ्गी मम शोकविवर्धिनी\n",
    "01009003c": "बान्धवानां च सर्वेषां किं नु दुःखमतः परम्\n",
    "01009004a": "यदि दत्तं तपस्तप्तं गुरवो वा मया यदि\n",
    "01009004c": "सम्यगाराधितास्तेन संजीवतु मम प्रिया\n",
    "01009005a": "यथा जन्मप्रभृति वै यतात्माहं धृतव्रतः\n",
    "01009005c": "प्रमद्वरा तथाद्यैव समुत्तिष्ठतु भामिनी\n",
    "01009006": "देवदूत उवाच\n",
    "01009006a": "अभिधत्से ह यद्वाचा रुरो दुःखेन तन्मृषा\n",
    "01009006c": "न तु मर्त्यस्य धर्मात्मन्नायुरस्ति गतायुषः\n",
    "01009007a": "गतायुरेषा कृपणा गन्धर्वाप्सरसोः सुता\n",
    "01009007c": "तस्माच्छोके मनस्तात मा कृथास्त्वं कथंचन\n",
    "01009008a": "उपायश्चात्र विहितः पूर्वं देवैर्महात्मभिः\n",
    "01009008c": "तं यदीच्छसि कर्तुं त्वं प्राप्स्यसीमां प्रमद्वराम्\n",
    "01009009": "रुरुरुवाच\n",
    "01009009a": "क उपायः कृतो देवैर्ब्रूहि तत्त्वेन खेचर\n",
    "01009009c": "करिष्ये तं तथा श्रुत्वा त्रातुमर्हति मां भवान्\n",
    "01009010": "देवदूत उवाच\n",
    "01009010a": "आयुषोऽर्धं प्रयच्छस्व कन्यायै भृगुनन्दन\n",
    "01009010c": "एवमुत्थास्यति रुरो तव भार्या प्रमद्वरा\n",
    "01009011": "रुरुरुवाच\n",
    "01009011a": "आयुषोऽर्धं प्रयच्छामि कन्यायै खेचरोत्तम\n",
    "01009011c": "शृङ्गाररूपाभरणा उत्तिष्ठतु मम प्रिया\n",
    "01009012": "सूत उवाच\n",
    "01009012a": "ततो गन्धर्वराजश्च देवदूतश्च सत्तमौ\n",
    "01009012c": "धर्मराजमुपेत्येदं वचनं प्रत्यभाषताम्\n",
    "01009013a": "धर्मराजायुषोऽर्धेन रुरोर्भार्या प्रमद्वरा\n",
    "01009013c": "समुत्तिष्ठतु कल्याणी मृतैव यदि मन्यसे\n",
    "01009014": "धर्मराज उवाच\n",
    "01009014a": "प्रमद्वरा रुरोर्भार्या देवदूत यदीच्छसि\n",
    "01009014c": "उत्तिष्ठत्वायुषोऽर्धेन रुरोरेव समन्विता\n",
    "01009015": "सूत उवाच\n",
    "01009015a": "एवमुक्ते ततः कन्या सोदतिष्ठत्प्रमद्वरा\n",
    "01009015c": "रुरोस्तस्यायुषोऽर्धेन सुप्तेव वरवर्णिनी\n",
    "01009016a": "एतद्दृष्टं भविष्ये हि रुरोरुत्तमतेजसः\n",
    "01009016c": "आयुषोऽतिप्रवृद्धस्य भार्यार्थेऽर्धं ह्रसत्विति\n",
    "01009017a": "तत इष्टेऽहनि तयोः पितरौ चक्रतुर्मुदा\n",
    "01009017c": "विवाहं तौ च रेमाते परस्परहितैषिणौ\n",
    "01009018a": "स लब्ध्वा दुर्लभां भार्यां पद्मकिञ्जल्कसप्रभाम्\n",
    "01009018c": "व्रतं चक्रे विनाशाय जिह्मगानां धृतव्रतः\n",
    "01009019a": "स दृष्ट्वा जिह्मगान्सर्वांस्तीव्रकोपसमन्वितः\n",
    "01009019c": "अभिहन्ति यथासन्नं गृह्य प्रहरणं सदा\n",
    "01009020a": "स कदाचिद्वनं विप्रो रुरुरभ्यागमन्महत्\n",
    "01009020c": "शयानं तत्र चापश्यड्डुण्डुभं वयसान्वितम्\n",
    "01009021a": "तत उद्यम्य दण्डं स कालदण्डोपमं तदा\n",
    "01009021c": "अभ्यघ्नद्रुषितो विप्रस्तमुवाचाथ डुण्डुभः\n",
    "01009022a": "नापराध्यामि ते किंचिदहमद्य तपोधन\n",
    "01009022c": "संरम्भात्तत्किमर्थं मामभिहंसि रुषान्वितः\n",
    "01010001": "रुरुरुवाच\n",
    "01010001a": "मम प्राणसमा भार्या दष्टासीद्भुजगेन ह\n",
    "01010001c": "तत्र मे समयो घोर आत्मनोरग वै कृतः\n",
    "01010002a": "हन्यां सदैव भुजगं यं यं पश्येयमित्युत\n",
    "01010002c": "ततोऽहं त्वां जिघांसामि जीवितेन विमोक्ष्यसे\n",
    "01010003": "डुण्डुभ उवाच\n",
    "01010003a": "अन्ये ते भुजगा विप्र ये दशन्तीह मानवान्\n",
    "01010003c": "डुण्डुभानहिगन्धेन न त्वं हिंसितुमर्हसि\n",
    "01010004a": "एकानर्थान्पृथगर्थानेकदुःखान्पृथक्सुखान्\n",
    "01010004c": "डुण्डुभान्धर्मविद्भूत्वा न त्वं हिंसितुमर्हसि\n",
    "01010005": "सूत उवाच\n",
    "01010005a": "इति श्रुत्वा वचस्तस्य भुजगस्य रुरुस्तदा\n",
    "01010005c": "नावधीद्भयसंविग्न ऋषिं मत्वाथ डुण्डुभम्\n",
    "01010006a": "उवाच चैनं भगवान्रुरुः संशमयन्निव\n",
    "01010006c": "कामया भुजग ब्रूहि कोऽसीमां विक्रियां गतः\n",
    "01010007": "डुण्डुभ उवाच\n",
    "01010007a": "अहं पुरा रुरो नाम्ना ऋषिरासं सहस्रपात्\n",
    "01010007c": "सोऽहं शापेन विप्रस्य भुजगत्वमुपागतः\n",
    "01010008": "रुरुरुवाच\n",
    "01010008a": "किमर्थं शप्तवान्क्रुद्धो द्विजस्त्वां भुजगोत्तम\n",
    "01010008c": "कियन्तं चैव कालं ते वपुरेतद्भविष्यति\n",
    "01011001": "डुण्डुभ उवाच\n",
    "01011001a": "सखा बभूव मे पूर्वं खगमो नाम वै द्विजः\n",
    "01011001c": "भृशं संशितवाक्तात तपोबलसमन्वितः\n",
    "01011002a": "स मया क्रीडता बाल्ये कृत्वा तार्णमथोरगम्\n",
    "01011002c": "अग्निहोत्रे प्रसक्तः सन्भीषितः प्रमुमोह वै\n",
    "01011003a": "लब्ध्वा च स पुनः संज्ञां मामुवाच तपोधनः\n",
    "01011003c": "निर्दहन्निव कोपेन सत्यवाक्संशितव्रतः\n",
    "01011004a": "यथावीर्यस्त्वया सर्पः कृतोऽयं मद्बिभीषया\n",
    "01011004c": "तथावीर्यो भुजंगस्त्वं मम कोपाद्भविष्यसि\n",
    "01011005a": "तस्याहं तपसो वीर्यं जानमानस्तपोधन\n",
    "01011005c": "भृशमुद्विग्नहृदयस्तमवोचं वनौकसम्\n",
    "01011006a": "प्रयतः संभ्रमाच्चैव प्राञ्जलिः प्रणतः स्थितः\n",
    "01011006c": "सखेति हसतेदं ते नर्मार्थं वै कृतं मया\n",
    "01011007a": "क्षन्तुमर्हसि मे ब्रह्मञ्शापोऽयं विनिवर्त्यताम्\n",
    "01011007c": "सोऽथ मामब्रवीद्दृष्ट्वा भृशमुद्विग्नचेतसम्\n",
    "01011008a": "मुहुरुष्णं विनिःश्वस्य सुसंभ्रान्तस्तपोधनः\n",
    "01011008c": "नानृतं वै मया प्रोक्तं भवितेदं कथंचन\n",
    "01011009a": "यत्तु वक्ष्यामि ते वाक्यं शृणु तन्मे धृतव्रत\n",
    "01011009c": "श्रुत्वा च हृदि ते वाक्यमिदमस्तु तपोधन\n",
    "01011010a": "उत्पत्स्यति रुरुर्नाम प्रमतेरात्मजः शुचिः\n",
    "01011010c": "तं दृष्ट्वा शापमोक्षस्ते भविता नचिरादिव\n",
    "01011011a": "स त्वं रुरुरिति ख्यातः प्रमतेरात्मजः शुचिः\n",
    "01011011c": "स्वरूपं प्रतिलभ्याहमद्य वक्ष्यामि ते हितम्\n",
    "01011012a": "अहिंसा परमो धर्मः सर्वप्राणभृतां स्मृतः\n",
    "01011012c": "तस्मात्प्राणभृतः सर्वान्न हिंस्याद्ब्राह्मणः क्वचित्\n",
    "01011013a": "ब्राह्मणः सौम्य एवेह जायतेति परा श्रुतिः\n",
    "01011013c": "वेदवेदाङ्गवित्तात सर्वभूताभयप्रदः\n",
    "01011014a": "अहिंसा सत्यवचनं क्षमा चेति विनिश्चितम्\n",
    "01011014c": "ब्राह्मणस्य परो धर्मो वेदानां धरणादपि\n",
    "01011015a": "क्षत्रियस्य तु यो धर्मः स नेहेष्यति वै तव\n",
    "01011015c": "दण्डधारणमुग्रत्वं प्रजानां परिपालनम्\n",
    "01011016a": "तदिदं क्षत्रियस्यासीत्कर्म वै शृणु मे रुरो\n",
    "01011016c": "जनमेजयस्य धर्मात्मन्सर्पाणां हिंसनं पुरा\n",
    "01011017a": "परित्राणं च भीतानां सर्पाणां ब्राह्मणादपि\n",
    "01011017c": "तपोवीर्यबलोपेताद्वेदवेदाङ्गपारगात्\n",
    "01011017e": "आस्तीकाद्द्विजमुख्याद्वै सर्पसत्रे द्विजोत्तम\n",
    "01012001": "रुरुरुवाच\n",
    "01012001a": "कथं हिंसितवान्सर्पान्क्षत्रियो जनमेजयः\n",
    "01012001c": "सर्पा वा हिंसितास्तात किमर्थं द्विजसत्तम\n",
    "01012002a": "किमर्थं मोक्षिताश्चैव पन्नगास्तेन शंस मे\n",
    "01012002c": "आस्तीकेन तदाचक्ष्व श्रोतुमिच्छाम्यशेषतः\n",
    "01012003": "ऋषिरुवाच\n",
    "01012003a": "श्रोष्यसि त्वं रुरो सर्वमास्तीकचरितं महत्\n",
    "01012003c": "ब्राह्मणानां कथयतामित्युक्त्वान्तरधीयत\n",
    "01012004": "सूत उवाच\n",
    "01012004a": "रुरुश्चापि वनं सर्वं पर्यधावत्समन्ततः\n",
    "01012004c": "तमृषिं द्रष्टुमन्विच्छन्संश्रान्तो न्यपतद्भुवि\n",
    "01012005a": "लब्धसंज्ञो रुरुश्चायात्तच्चाचख्यौ पितुस्तदा\n",
    "01012005c": "पिता चास्य तदाख्यानं पृष्टः सर्वं न्यवेदयत्\n",
    "01013001": "शौनक उवाच\n",
    "01013001a": "किमर्थं राजशार्दूलः स राजा जनमेजयः\n",
    "01013001c": "सर्पसत्रेण सर्पाणां गतोऽन्तं तद्वदस्व मे\n",
    "01013002a": "आस्तीकश्च द्विजश्रेष्ठः किमर्थं जपतां वरः\n",
    "01013002c": "मोक्षयामास भुजगान्दीप्तात्तस्माद्धुताशनात्\n",
    "01013003a": "कस्य पुत्रः स राजासीत्सर्पसत्रं य आहरत्\n",
    "01013003c": "स च द्विजातिप्रवरः कस्य पुत्रो वदस्व मे\n",
    "01013004": "सूत उवाच\n",
    "01013004a": "महदाख्यानमास्तीकं यत्रैतत्प्रोच्यते द्विज\n",
    "01013004c": "सर्वमेतदशेषेण शृणु मे वदतां वर\n",
    "01013005": "शौनक उवाच\n",
    "01013005a": "श्रोतुमिच्छाम्यशेषेण कथामेतां मनोरमाम्\n",
    "01013005c": "आस्तीकस्य पुराणस्य ब्राह्मणस्य यशस्विनः\n",
    "01013006": "सूत उवाच\n",
    "01013006a": "इतिहासमिमं वृद्धाः पुराणं परिचक्षते\n",
    "01013006c": "कृष्णद्वैपायनप्रोक्तं नैमिषारण्यवासिनः\n",
    "01013007a": "पूर्वं प्रचोदितः सूतः पिता मे लोमहर्षणः\n",
    "01013007c": "शिष्यो व्यासस्य मेधावी ब्राह्मणैरिदमुक्तवान्\n",
    "01013008a": "तस्मादहमुपश्रुत्य प्रवक्ष्यामि यथातथम्\n",
    "01013008c": "इदमास्तीकमाख्यानं तुभ्यं शौनक पृच्छते\n",
    "01013009a": "आस्तीकस्य पिता ह्यासीत्प्रजापतिसमः प्रभुः\n",
    "01013009c": "ब्रह्मचारी यताहारस्तपस्युग्रे रतः सदा\n",
    "01013010a": "जरत्कारुरिति ख्यात ऊर्ध्वरेता महानृषिः\n",
    "01013010c": "यायावराणां धर्मज्ञः प्रवरः संशितव्रतः\n",
    "01013011a": "अटमानः कदाचित्स स्वान्ददर्श पितामहान्\n",
    "01013011c": "लम्बमानान्महागर्ते पादैरूर्ध्वैरधोमुखान्\n",
    "01013012a": "तानब्रवीत्स दृष्ट्वैव जरत्कारुः पितामहान्\n",
    "01013012c": "के भवन्तोऽवलम्बन्ते गर्तेऽस्मिन्वा अधोमुखाः\n",
    "01013013a": "वीरणस्तम्बके लग्नाः सर्वतः परिभक्षिते\n",
    "01013013c": "मूषकेन निगूढेन गर्तेऽस्मिन्नित्यवासिना\n",
    "01013014": "पितर ऊचुः\n",
    "01013014a": "यायावरा नाम वयमृषयः संशितव्रताः\n",
    "01013014c": "संतानप्रक्षयाद्ब्रह्मन्नधो गच्छाम मेदिनीम्\n",
    "01013015a": "अस्माकं संततिस्त्वेको जरत्कारुरिति श्रुतः\n",
    "01013015c": "मन्दभाग्योऽल्पभाग्यानां तप एव समास्थितः\n",
    "01013016a": "न स पुत्राञ्जनयितुं दारान्मूढश्चिकीर्षति\n",
    "01013016c": "तेन लम्बामहे गर्ते संतानप्रक्षयादिह\n",
    "01013017a": "अनाथास्तेन नाथेन यथा दुष्कृतिनस्तथा\n",
    "01013017c": "कस्त्वं बन्धुरिवास्माकमनुशोचसि सत्तम\n",
    "01013018a": "ज्ञातुमिच्छामहे ब्रह्मन्को भवानिह धिष्ठितः\n",
    "01013018c": "किमर्थं चैव नः शोच्याननुकम्पितुमर्हसि\n",
    "01013019": "जरत्कारुरुवाच\n",
    "01013019a": "मम पूर्वे भवन्तो वै पितरः सपितामहाः\n",
    "01013019c": "ब्रूत किं करवाण्यद्य जरत्कारुरहं स्वयम्\n",
    "01013020": "पितर ऊचुः\n",
    "01013020a": "यतस्व यत्नवांस्तात संतानाय कुलस्य नः\n",
    "01013020c": "आत्मनोऽर्थेऽस्मदर्थे च धर्म इत्येव चाभिभो\n",
    "01013021a": "न हि धर्मफलैस्तात न तपोभिः सुसंचितैः\n",
    "01013021c": "तां गतिं प्राप्नुवन्तीह पुत्रिणो यां व्रजन्ति ह\n",
    "01013022a": "तद्दारग्रहणे यत्नं संतत्यां च मनः कुरु\n",
    "01013022c": "पुत्रकास्मन्नियोगात्त्वमेतन्नः परमं हितम्\n",
    "01013023": "जरत्कारुरुवाच\n",
    "01013023a": "न दारान्वै करिष्यामि सदा मे भावितं मनः\n",
    "01013023c": "भवतां तु हितार्थाय करिष्ये दारसंग्रहम्\n",
    "01013024a": "समयेन च कर्ताहमनेन विधिपूर्वकम्\n",
    "01013024c": "तथा यद्युपलप्स्यामि करिष्ये नान्यथा त्वहम्\n",
    "01013025a": "सनाम्नी या भवित्री मे दित्सिता चैव बन्धुभिः\n",
    "01013025c": "भैक्षवत्तामहं कन्यामुपयंस्ये विधानतः\n",
    "01013026a": "दरिद्राय हि मे भार्यां को दास्यति विशेषतः\n",
    "01013026c": "प्रतिग्रहीष्ये भिक्षां तु यदि कश्चित्प्रदास्यति\n",
    "01013027a": "एवं दारक्रियाहेतोः प्रयतिष्ये पितामहाः\n",
    "01013027c": "अनेन विधिना शश्वन्न करिष्येऽहमन्यथा\n",
    "01013028a": "तत्र चोत्पत्स्यते जन्तुर्भवतां तारणाय वै\n",
    "01013028c": "शाश्वतं स्थानमासाद्य मोदन्तां पितरो मम\n",
    "01013029": "सूत उवाच\n",
    "01013029a": "ततो निवेशाय तदा स विप्रः संशितव्रतः\n",
    "01013029c": "महीं चचार दारार्थी न च दारानविन्दत\n",
    "01013030a": "स कदाचिद्वनं गत्वा विप्रः पितृवचः स्मरन्\n",
    "01013030c": "चुक्रोश कन्याभिक्षार्थी तिस्रो वाचः शनैरिव\n",
    "01013031a": "तं वासुकिः प्रत्यगृह्णादुद्यम्य भगिनीं तदा\n",
    "01013031c": "न स तां प्रतिजग्राह न सनाम्नीति चिन्तयन्\n",
    "01013032a": "सनाम्नीमुद्यतां भार्यां गृह्णीयामिति तस्य हि\n",
    "01013032c": "मनो निविष्टमभवज्जरत्कारोर्महात्मनः\n",
    "01013033a": "तमुवाच महाप्राज्ञो जरत्कारुर्महातपाः\n",
    "01013033c": "किंनाम्नी भगिनीयं ते ब्रूहि सत्यं भुजंगम\n",
    "01013034": "वासुकिरुवाच\n",
    "01013034a": "जरत्कारो जरत्कारुः स्वसेयमनुजा मम\n",
    "01013034c": "त्वदर्थं रक्षिता पूर्वं प्रतीच्छेमां द्विजोत्तम\n",
    "01013035": "सूत उवाच\n",
    "01013035a": "मात्रा हि भुजगाः शप्ताः पूर्वं ब्रह्मविदां वर\n",
    "01013035c": "जनमेजयस्य वो यज्ञे धक्ष्यत्यनिलसारथिः\n",
    "01013036a": "तस्य शापस्य शान्त्यर्थं प्रददौ पन्नगोत्तमः\n",
    "01013036c": "स्वसारमृषये तस्मै सुव्रताय तपस्विने\n",
    "01013037a": "स च तां प्रतिजग्राह विधिदृष्टेन कर्मणा\n",
    "01013037c": "आस्तीको नाम पुत्रश्च तस्यां जज्ञे महात्मनः\n",
    "01013038a": "तपस्वी च महात्मा च वेदवेदाङ्गपारगः\n",
    "01013038c": "समः सर्वस्य लोकस्य पितृमातृभयापहः\n",
    "01013039a": "अथ कालस्य महतः पाण्डवेयो नराधिपः\n",
    "01013039c": "आजहार महायज्ञं सर्पसत्रमिति श्रुतिः\n",
    "01013040a": "तस्मिन्प्रवृत्ते सत्रे तु सर्पाणामन्तकाय वै\n",
    "01013040c": "मोचयामास तं शापमास्तीकः सुमहायशाः\n",
    "01013041a": "नागांश्च मातुलांश्चैव तथा चान्यान्स बान्धवान्\n",
    "01013041c": "पितॄंश्च तारयामास संतत्या तपसा तथा\n",
    "01013041e": "व्रतैश्च विविधैर्ब्रह्मन्स्वाध्यायैश्चानृणोऽभवत्\n",
    "01013042a": "देवांश्च तर्पयामास यज्ञैर्विविधदक्षिणैः\n",
    "01013042c": "ऋषींश्च ब्रह्मचर्येण संतत्या च पितामहान्\n",
    "01013043a": "अपहृत्य गुरुं भारं पितॄणां संशितव्रतः\n",
    "01013043c": "जरत्कारुर्गतः स्वर्गं सहितः स्वैः पितामहैः\n",
    "01013044a": "आस्तीकं च सुतं प्राप्य धर्मं चानुत्तमं मुनिः\n",
    "01013044c": "जरत्कारुः सुमहता कालेन स्वर्गमीयिवान्\n",
    "01013045a": "एतदाख्यानमास्तीकं यथावत्कीर्तितं मया\n",
    "01013045c": "प्रब्रूहि भृगुशार्दूल किं भूयः कथ्यतामिति\n",
    "01014001": "शौनक उवाच\n",
    "01014001a": "सौते कथय तामेतां विस्तरेण कथां पुनः\n",
    "01014001c": "आस्तीकस्य कवेः साधोः शुश्रूषा परमा हि नः\n",
    "01014002a": "मधुरं कथ्यते सौम्य श्लक्ष्णाक्षरपदं त्वया\n",
    "01014002c": "प्रीयामहे भृशं तात पितेवेदं प्रभाषसे\n",
    "01014003a": "अस्मच्छुश्रूषणे नित्यं पिता हि निरतस्तव\n",
    "01014003c": "आचष्टैतद्यथाख्यानं पिता ते त्वं तथा वद\n",
    "01014004": "सूत उवाच\n",
    "01014004a": "आयुष्यमिदमाख्यानमास्तीकं कथयामि ते\n",
    "01014004c": "यथा श्रुतं कथयतः सकाशाद्वै पितुर्मया\n",
    "01014005a": "पुरा देवयुगे ब्रह्मन्प्रजापतिसुते शुभे\n",
    "01014005c": "आस्तां भगिन्यौ रूपेण समुपेतेऽद्भुतेऽनघे\n",
    "01014006a": "ते भार्ये कश्यपस्यास्तां कद्रूश्च विनता च ह\n",
    "01014006c": "प्रादात्ताभ्यां वरं प्रीतः प्रजापतिसमः पतिः\n",
    "01014006e": "कश्यपो धर्मपत्नीभ्यां मुदा परमया युतः\n",
    "01014007a": "वरातिसर्गं श्रुत्वैव कश्यपादुत्तमं च ते\n",
    "01014007c": "हर्षादप्रतिमां प्रीतिं प्रापतुः स्म वरस्त्रियौ\n",
    "01014008a": "वव्रे कद्रूः सुतान्नागान्सहस्रं तुल्यतेजसः\n",
    "01014008c": "द्वौ पुत्रौ विनता वव्रे कद्रूपुत्राधिकौ बले\n",
    "01014008e": "ओजसा तेजसा चैव विक्रमेणाधिकौ सुतौ\n",
    "01014009a": "तस्यै भर्ता वरं प्रादादध्यर्धं पुत्रमीप्सितम्\n",
    "01014009c": "एवमस्त्विति तं चाह कश्यपं विनता तदा\n",
    "01014010a": "कृतकृत्या तु विनता लब्ध्वा वीर्याधिकौ सुतौ\n",
    "01014010c": "कद्रूश्च लब्ध्वा पुत्राणां सहस्रं तुल्यतेजसाम्\n",
    "01014011a": "धार्यौ प्रयत्नतो गर्भावित्युक्त्वा स महातपाः\n",
    "01014011c": "ते भार्ये वरसंहृष्टे कश्यपो वनमाविशत्\n",
    "01014012a": "कालेन महता कद्रूरण्डानां दशतीर्दश\n",
    "01014012c": "जनयामास विप्रेन्द्र द्वे अण्डे विनता तदा\n",
    "01014013a": "तयोरण्डानि निदधुः प्रहृष्टाः परिचारिकाः\n",
    "01014013c": "सोपस्वेदेषु भाण्डेषु पञ्च वर्षशतानि च\n",
    "01014014a": "ततः पञ्चशते काले कद्रूपुत्रा विनिःसृताः\n",
    "01014014c": "अण्डाभ्यां विनतायास्तु मिथुनं न व्यदृश्यत\n",
    "01014015a": "ततः पुत्रार्थिणी देवी व्रीडिता सा तपस्विनी\n",
    "01014015c": "अण्डं बिभेद विनता तत्र पुत्रमदृक्षत\n",
    "01014016a": "पूर्वार्धकायसंपन्नमितरेणाप्रकाशता\n",
    "01014016c": "स पुत्रो रोषसंपन्नः शशापैनामिति श्रुतिः\n",
    "01014017a": "योऽहमेवं कृतो मातस्त्वया लोभपरीतया\n",
    "01014017c": "शरीरेणासमग्रोऽद्य तस्माद्दासी भविष्यसि\n",
    "01014018a": "पञ्च वर्षशतान्यस्या यया विस्पर्धसे सह\n",
    "01014018c": "एष च त्वां सुतो मातर्दास्यत्वान्मोक्षयिष्यति\n",
    "01014019a": "यद्येनमपि मातस्त्वं मामिवाण्डविभेदनात्\n",
    "01014019c": "न करिष्यस्यदेहं वा व्यङ्गं वापि तपस्विनम्\n",
    "01014020a": "प्रतिपालयितव्यस्ते जन्मकालोऽस्य धीरया\n",
    "01014020c": "विशिष्टबलमीप्सन्त्या पञ्चवर्षशतात्परः\n",
    "01014021a": "एवं शप्त्वा ततः पुत्रो विनतामन्तरिक्षगः\n",
    "01014021c": "अरुणो दृश्यते ब्रह्मन्प्रभातसमये सदा\n",
    "01014022a": "गरुडोऽपि यथाकालं जज्ञे पन्नगसूदनः\n",
    "01014022c": "स जातमात्रो विनतां परित्यज्य खमाविशत्\n",
    "01014023a": "आदास्यन्नात्मनो भोज्यमन्नं विहितमस्य यत्\n",
    "01014023c": "विधात्रा भृगुशार्दूल क्षुधितस्य बुभुक्षतः\n",
    "01015001": "सूत उवाच\n",
    "01015001a": "एतस्मिन्नेव काले तु भगिन्यौ ते तपोधन\n",
    "01015001c": "अपश्यतां समायान्तमुच्चैःश्रवसमन्तिकात्\n",
    "01015002a": "यं तं देवगणाः सर्वे हृष्टरूपा अपूजयन्\n",
    "01015002c": "मथ्यमानेऽमृते जातमश्वरत्नमनुत्तमम्\n",
    "01015003a": "महौघबलमश्वानामुत्तमं जवतां वरम्\n",
    "01015003c": "श्रीमन्तमजरं दिव्यं सर्वलक्षणलक्षितम्\n",
    "01015004": "शौनक उवाच\n",
    "01015004a": "कथं तदमृतं देवैर्मथितं क्व च शंस मे\n",
    "01015004c": "यत्र जज्ञे महावीर्यः सोऽश्वराजो महाद्युतिः\n",
    "01015005": "सूत उवाच\n",
    "01015005a": "ज्वलन्तमचलं मेरुं तेजोराशिमनुत्तमम्\n",
    "01015005c": "आक्षिपन्तं प्रभां भानोः स्वशृङ्गैः काञ्चनोज्ज्वलैः\n",
    "01015006a": "काञ्चनाभरणं चित्रं देवगन्धर्वसेवितम्\n",
    "01015006c": "अप्रमेयमनाधृष्यमधर्मबहुलैर्जनैः\n",
    "01015007a": "व्यालैराचरितं घोरैर्दिव्यौषधिविदीपितम्\n",
    "01015007c": "नाकमावृत्य तिष्ठन्तमुच्छ्रयेण महागिरिम्\n",
    "01015008a": "अगम्यं मनसाप्यन्यैर्नदीवृक्षसमन्वितम्\n",
    "01015008c": "नानापतगसंघैश्च नादितं सुमनोहरैः\n",
    "01015009a": "तस्य पृष्ठमुपारुह्य बहुरत्नाचितं शुभम्\n",
    "01015009c": "अनन्तकल्पमुद्विद्धं सुराः सर्वे महौजसः\n",
    "01015010a": "ते मन्त्रयितुमारब्धास्तत्रासीना दिवौकसः\n",
    "01015010c": "अमृतार्थे समागम्य तपोनियमसंस्थिताः\n",
    "01015011a": "तत्र नारायणो देवो ब्रह्माणमिदमब्रवीत्\n",
    "01015011c": "चिन्तयत्सु सुरेष्वेवं मन्त्रयत्सु च सर्वशः\n",
    "01015012a": "देवैरसुरसंघैश्च मथ्यतां कलशोदधिः\n",
    "01015012c": "भविष्यत्यमृतं तत्र मथ्यमाने महोदधौ\n",
    "01015013a": "सर्वौषधीः समावाप्य सर्वरत्नानि चैव हि\n",
    "01015013c": "मन्थध्वमुदधिं देवा वेत्स्यध्वममृतं ततः\n",
    "01016001": "सूत उवाच\n",
    "01016001a": "ततोऽभ्रशिखराकारैर्गिरिशृङ्गैरलंकृतम्\n",
    "01016001c": "मन्दरं पर्वतवरं लताजालसमावृतम्\n",
    "01016002a": "नानाविहगसंघुष्टं नानादंष्ट्रिसमाकुलम्\n",
    "01016002c": "किंनरैरप्सरोभिश्च देवैरपि च सेवितम्\n",
    "01016003a": "एकादश सहस्राणि योजनानां समुच्छ्रितम्\n",
    "01016003c": "अधो भूमेः सहस्रेषु तावत्स्वेव प्रतिष्ठितम्\n",
    "01016004a": "तमुद्धर्तुं न शक्ता वै सर्वे देवगणास्तदा\n",
    "01016004c": "विष्णुमासीनमभ्येत्य ब्रह्माणं चेदमब्रुवन्\n",
    "01016005a": "भवन्तावत्र कुरुतां बुद्धिं नैःश्रेयसीं पराम्\n",
    "01016005c": "मन्दरोद्धरणे यत्नः क्रियतां च हिताय नः\n",
    "01016006a": "तथेति चाब्रवीद्विष्णुर्ब्रह्मणा सह भार्गव\n",
    "01016006c": "ततोऽनन्तः समुत्थाय ब्रह्मणा परिचोदितः\n",
    "01016006e": "नारायणेन चाप्युक्तस्तस्मिन्कर्मणि वीर्यवान्\n",
    "01016007a": "अथ पर्वतराजानं तमनन्तो महाबलः\n",
    "01016007c": "उज्जहार बलाद्ब्रह्मन्सवनं सवनौकसम्\n",
    "01016008a": "ततस्तेन सुराः सार्धं समुद्रमुपतस्थिरे\n",
    "01016008c": "तमूचुरमृतार्थाय निर्मथिष्यामहे जलम्\n",
    "01016009a": "अपांपतिरथोवाच ममाप्यंशो भवेत्ततः\n",
    "01016009c": "सोढास्मि विपुलं मर्दं मन्दरभ्रमणादिति\n",
    "01016010a": "ऊचुश्च कूर्मराजानमकूपारं सुरासुराः\n",
    "01016010c": "गिरेरधिष्ठानमस्य भवान्भवितुमर्हति\n",
    "01016011a": "कूर्मेण तु तथेत्युक्त्वा पृष्ठमस्य समर्पितम्\n",
    "01016011c": "तस्य शैलस्य चाग्रं वै यन्त्रेणेन्द्रोऽभ्यपीडयत्\n",
    "01016012a": "मन्थानं मन्दरं कृत्वा तथा नेत्रं च वासुकिम्\n",
    "01016012c": "देवा मथितुमारब्धाः समुद्रं निधिमम्भसाम्\n",
    "01016012e": "अमृतार्थिनस्ततो ब्रह्मन्सहिता दैत्यदानवाः\n",
    "01016013a": "एकमन्तमुपाश्लिष्टा नागराज्ञो महासुराः\n",
    "01016013c": "विबुधाः सहिताः सर्वे यतः पुच्छं ततः स्थिताः\n",
    "01016014a": "अनन्तो भगवान्देवो यतो नारायणस्ततः\n",
    "01016014c": "शिर उद्यम्य नागस्य पुनः पुनरवाक्षिपत्\n",
    "01016015a": "वासुकेरथ नागस्य सहसाक्षिप्यतः सुरैः\n",
    "01016015c": "सधूमाः सार्चिषो वाता निष्पेतुरसकृन्मुखात्\n",
    "01016016a": "ते धूमसंघाः संभूता मेघसंघाः सविद्युतः\n",
    "01016016c": "अभ्यवर्षन्सुरगणाञ्श्रमसंतापकर्शितान्\n",
    "01016017a": "तस्माच्च गिरिकूटाग्रात्प्रच्युताः पुष्पवृष्टयः\n",
    "01016017c": "सुरासुरगणान्माल्यैः सर्वतः समवाकिरन्\n",
    "01016018a": "बभूवात्र महाघोषो महामेघरवोपमः\n",
    "01016018c": "उदधेर्मथ्यमानस्य मन्दरेण सुरासुरैः\n",
    "01016019a": "तत्र नानाजलचरा विनिष्पिष्टा महाद्रिणा\n",
    "01016019c": "विलयं समुपाजग्मुः शतशो लवणाम्भसि\n",
    "01016020a": "वारुणानि च भूतानि विविधानि महीधरः\n",
    "01016020c": "पातालतलवासीनि विलयं समुपानयत्\n",
    "01016021a": "तस्मिंश्च भ्राम्यमाणेऽद्रौ संघृष्यन्तः परस्परम्\n",
    "01016021c": "न्यपतन्पतगोपेताः पर्वताग्रान्महाद्रुमाः\n",
    "01016022a": "तेषां संघर्षजश्चाग्निरर्चिर्भिः प्रज्वलन्मुहुः\n",
    "01016022c": "विद्युद्भिरिव नीलाभ्रमावृणोन्मन्दरं गिरिम्\n",
    "01016023a": "ददाह कुञ्जरांश्चैव सिंहांश्चैव विनिःसृतान्\n",
    "01016023c": "विगतासूनि सर्वाणि सत्त्वानि विविधानि च\n",
    "01016024a": "तमग्निममरश्रेष्ठः प्रदहन्तं ततस्ततः\n",
    "01016024c": "वारिणा मेघजेनेन्द्रः शमयामास सर्वतः\n",
    "01016025a": "ततो नानाविधास्तत्र सुस्रुवुः सागराम्भसि\n",
    "01016025c": "महाद्रुमाणां निर्यासा बहवश्चौषधीरसाः\n",
    "01016026a": "तेषाममृतवीर्याणां रसानां पयसैव च\n",
    "01016026c": "अमरत्वं सुरा जग्मुः काञ्चनस्य च निःस्रवात्\n",
    "01016027a": "अथ तस्य समुद्रस्य तज्जातमुदकं पयः\n",
    "01016027c": "रसोत्तमैर्विमिश्रं च ततः क्षीरादभूद्घृतम्\n",
    "01016028a": "ततो ब्रह्माणमासीनं देवा वरदमब्रुवन्\n",
    "01016028c": "श्रान्ताः स्म सुभृशं ब्रह्मन्नोद्भवत्यमृतं च तत्\n",
    "01016029a": "ऋते नारायणं देवं दैत्या नागोत्तमास्तथा\n",
    "01016029c": "चिरारब्धमिदं चापि सागरस्यापि मन्थनम्\n",
    "01016030a": "ततो नारायणं देवं ब्रह्मा वचनमब्रवीत्\n",
    "01016030c": "विधत्स्वैषां बलं विष्णो भवानत्र परायणम्\n",
    "01016031": "विष्णुरुवाच\n",
    "01016031a": "बलं ददामि सर्वेषां कर्मैतद्ये समास्थिताः\n",
    "01016031c": "क्षोभ्यतां कलशः सर्वैर्मन्दरः परिवर्त्यताम्\n",
    "01016032": "सूत उवाच\n",
    "01016032a": "नारायणवचः श्रुत्वा बलिनस्ते महोदधेः\n",
    "01016032c": "तत्पयः सहिता भूयश्चक्रिरे भृशमाकुलम्\n",
    "01016033a": "ततः शतसहस्रांशुः समान इव सागरात्\n",
    "01016033c": "प्रसन्नभाः समुत्पन्नः सोमः शीतांशुरुज्ज्वलः\n",
    "01016034a": "श्रीरनन्तरमुत्पन्ना घृतात्पाण्डुरवासिनी\n",
    "01016034c": "सुरा देवी समुत्पन्ना तुरगः पाण्डुरस्तथा\n",
    "01016035a": "कौस्तुभश्च मणिर्दिव्य उत्पन्नोऽमृतसंभवः\n",
    "01016035c": "मरीचिविकचः श्रीमान्नारायणउरोगतः\n",
    "01016036a": "श्रीः सुरा चैव सोमश्च तुरगश्च मनोजवः\n",
    "01016036c": "यतो देवास्ततो जग्मुरादित्यपथमाश्रिताः\n",
    "01016037a": "धन्वन्तरिस्ततो देवो वपुष्मानुदतिष्ठत\n",
    "01016037c": "श्वेतं कमण्डलुं बिभ्रदमृतं यत्र तिष्ठति\n",
    "01016038a": "एतदत्यद्भुतं दृष्ट्वा दानवानां समुत्थितः\n",
    "01016038c": "अमृतार्थे महान्नादो ममेदमिति जल्पताम्\n",
    "01016039a": "ततो नारायणो मायामास्थितो मोहिनीं प्रभुः\n",
    "01016039c": "स्त्रीरूपमद्भुतं कृत्वा दानवानभिसंश्रितः\n",
    "01016040a": "ततस्तदमृतं तस्यै ददुस्ते मूढचेतसः\n",
    "01016040c": "स्त्रियै दानवदैतेयाः सर्वे तद्गतमानसाः\n",
    "01017001": "सूत उवाच\n",
    "01017001a": "अथावरणमुख्यानि नानाप्रहरणानि च\n",
    "01017001c": "प्रगृह्याभ्यद्रवन्देवान्सहिता दैत्यदानवाः\n",
    "01017002a": "ततस्तदमृतं देवो विष्णुरादाय वीर्यवान्\n",
    "01017002c": "जहार दानवेन्द्रेभ्यो नरेण सहितः प्रभुः\n",
    "01017003a": "ततो देवगणाः सर्वे पपुस्तदमृतं तदा\n",
    "01017003c": "विष्णोः सकाशात्संप्राप्य संभ्रमे तुमुले सति\n",
    "01017004a": "ततः पिबत्सु तत्कालं देवेष्वमृतमीप्सितम्\n",
    "01017004c": "राहुर्विबुधरूपेण दानवः प्रापिबत्तदा\n",
    "01017005a": "तस्य कण्ठमनुप्राप्ते दानवस्यामृते तदा\n",
    "01017005c": "आख्यातं चन्द्रसूर्याभ्यां सुराणां हितकाम्यया\n",
    "01017006a": "ततो भगवता तस्य शिरश्छिन्नमलंकृतम्\n",
    "01017006c": "चक्रायुधेन चक्रेण पिबतोऽमृतमोजसा\n",
    "01017007a": "तच्छैलशृङ्गप्रतिमं दानवस्य शिरो महत्\n",
    "01017007c": "चक्रेणोत्कृत्तमपतच्चालयद्वसुधातलम्\n",
    "01017008a": "ततो वैरविनिर्बन्धः कृतो राहुमुखेन वै\n",
    "01017008c": "शाश्वतश्चन्द्रसूर्याभ्यां ग्रसत्यद्यापि चैव तौ\n",
    "01017009a": "विहाय भगवांश्चापि स्त्रीरूपमतुलं हरिः\n",
    "01017009c": "नानाप्रहरणैर्भीमैर्दानवान्समकम्पयत्\n",
    "01017010a": "ततः प्रवृत्तः संग्रामः समीपे लवणाम्भसः\n",
    "01017010c": "सुराणामसुराणां च सर्वघोरतरो महान्\n",
    "01017011a": "प्रासाः सुविपुलास्तीक्ष्णा न्यपतन्त सहस्रशः\n",
    "01017011c": "तोमराश्च सुतीक्ष्णाग्राः शस्त्राणि विविधानि च\n",
    "01017012a": "ततोऽसुराश्चक्रभिन्ना वमन्तो रुधिरं बहु\n",
    "01017012c": "असिशक्तिगदारुग्णा निपेतुर्धरणीतले\n",
    "01017013a": "छिन्नानि पट्टिशैश्चापि शिरांसि युधि दारुणे\n",
    "01017013c": "तप्तकाञ्चनजालानि निपेतुरनिशं तदा\n",
    "01017014a": "रुधिरेणावलिप्ताङ्गा निहताश्च महासुराः\n",
    "01017014c": "अद्रीणामिव कूटानि धातुरक्तानि शेरते\n",
    "01017015a": "हाहाकारः समभवत्तत्र तत्र सहस्रशः\n",
    "01017015c": "अन्योन्यं छिन्दतां शस्त्रैरादित्ये लोहितायति\n",
    "01017016a": "परिघैश्चायसैः पीतैः संनिकर्षे च मुष्टिभिः\n",
    "01017016c": "निघ्नतां समरेऽन्योन्यं शब्दो दिवमिवास्पृशत्\n",
    "01017017a": "छिन्धि भिन्धि प्रधावध्वं पातयाभिसरेति च\n",
    "01017017c": "व्यश्रूयन्त महाघोराः शब्दास्तत्र समन्ततः\n",
    "01017018a": "एवं सुतुमुले युद्धे वर्तमाने भयावहे\n",
    "01017018c": "नरनारायणौ देवौ समाजग्मतुराहवम्\n",
    "01017019a": "तत्र दिव्यं धनुर्दृष्ट्वा नरस्य भगवानपि\n",
    "01017019c": "चिन्तयामास वै चक्रं विष्णुर्दानवसूदनम्\n",
    "01017020a": "ततोऽम्बराच्चिन्तितमात्रमागतं; महाप्रभं चक्रममित्रतापनम्\n",
    "01017020c": "विभावसोस्तुल्यमकुण्ठमण्डलं; सुदर्शनं भीममजय्यमुत्तमम्\n",
    "01017021a": "तदागतं ज्वलितहुताशनप्रभं; भयंकरं करिकरबाहुरच्युतः\n",
    "01017021c": "मुमोच वै चपलमुदग्रवेगव;न्महाप्रभं परनगरावदारणम्\n",
    "01017022a": "तदन्तकज्वलनसमानवर्चसं; पुनः पुनर्न्यपतत वेगवत्तदा\n",
    "01017022c": "विदारयद्दितिदनुजान्सहस्रशः; करेरितं पुरुषवरेण संयुगे\n",
    "01017023a": "दहत्क्वचिज्ज्वलन इवावलेलिह;त्प्रसह्य तानसुरगणान्न्यकृन्तत\n",
    "01017023c": "प्रवेरितं वियति मुहुः क्षितौ तदा; पपौ रणे रुधिरमथो पिशाचवत्\n",
    "01017024a": "अथासुरा गिरिभिरदीनचेतसो; मुहुर्मुहुः सुरगणमर्दयंस्तदा\n",
    "01017024c": "महाबला विगलितमेघवर्चसः; सहस्रशो गगनमभिप्रपद्य ह\n",
    "01017025a": "अथाम्बराद्भयजननाः प्रपेदिरे; सपादपा बहुविधमेघरूपिणः\n",
    "01017025c": "महाद्रयः प्रविगलिताग्रसानवः; परस्परं द्रुतमभिहत्य सस्वनाः\n",
    "01017026a": "ततो मही प्रविचलिता सकानना; महाद्रिपाताभिहता समन्ततः\n",
    "01017026c": "परस्परं भृशमभिगर्जतां मुहू; रणाजिरे भृशमभिसंप्रवर्तिते\n",
    "01017027a": "नरस्ततो वरकनकाग्रभूषणै;र्महेषुभिर्गगनपथं समावृणोत्\n",
    "01017027c": "विदारयन्गिरिशिखराणि पत्रिभि;र्महाभयेऽसुरगणविग्रहे तदा\n",
    "01017028a": "ततो महीं लवणजलं च सागरं; महासुराः प्रविविशुरर्दिताः सुरैः\n",
    "01017028c": "वियद्गतं ज्वलितहुताशनप्रभं; सुदर्शनं परिकुपितं निशाम्य च\n",
    "01017029a": "ततः सुरैर्विजयमवाप्य मन्दरः; स्वमेव देशं गमितः सुपूजितः\n",
    "01017029c": "विनाद्य खं दिवमपि चैव सर्वश;स्ततो गताः सलिलधरा यथागतम्\n",
    "01017030a": "ततोऽमृतं सुनिहितमेव चक्रिरे; सुराः परां मुदमभिगम्य पुष्कलाम्\n",
    "01017030c": "ददौ च तं निधिममृतस्य रक्षितुं; किरीटिने बलभिदथामरैः सह\n",
    "01018001": "सूत उवाच\n",
    "01018001a": "एतत्ते सर्वमाख्यातममृतं मथितं यथा\n",
    "01018001c": "यत्र सोऽश्वः समुत्पन्नः श्रीमानतुलविक्रमः\n",
    "01018002a": "यं निशाम्य तदा कद्रूर्विनतामिदमब्रवीत्\n",
    "01018002c": "उच्चैःश्रवा नु किंवर्णो भद्रे जानीहि माचिरम्\n",
    "01018003": "विनतोवाच\n",
    "01018003a": "श्वेत एवाश्वराजोऽयं किं वा त्वं मन्यसे शुभे\n",
    "01018003c": "ब्रूहि वर्णं त्वमप्यस्य ततोऽत्र विपणावहे\n",
    "01018004": "कद्रूरुवाच\n",
    "01018004a": "कृष्णवालमहं मन्ये हयमेनं शुचिस्मिते\n",
    "01018004c": "एहि सार्धं मया दीव्य दासीभावाय भामिनि\n",
    "01018005": "सूत उवाच\n",
    "01018005a": "एवं ते समयं कृत्वा दासीभावाय वै मिथः\n",
    "01018005c": "जग्मतुः स्वगृहानेव श्वो द्रक्ष्याव इति स्म ह\n",
    "01018006a": "ततः पुत्रसहस्रं तु कद्रूर्जिह्मं चिकीर्षती\n",
    "01018006c": "आज्ञापयामास तदा वाला भूत्वाञ्जनप्रभाः\n",
    "01018007a": "आविशध्वं हयं क्षिप्रं दासी न स्यामहं यथा\n",
    "01018007c": "तद्वाक्यं नान्वपद्यन्त ताञ्शशाप भुजंगमान्\n",
    "01018008a": "सर्पसत्रे वर्तमाने पावको वः प्रधक्ष्यति\n",
    "01018008c": "जनमेजयस्य राजर्षेः पाण्डवेयस्य धीमतः\n",
    "01018009a": "शापमेनं तु शुश्राव स्वयमेव पितामहः\n",
    "01018009c": "अतिक्रूरं समुद्दिष्टं कद्र्वा दैवादतीव हि\n",
    "01018010a": "सार्धं देवगणैः सर्वैर्वाचं तामन्वमोदत\n",
    "01018010c": "बहुत्वं प्रेक्ष्य सर्पाणां प्रजानां हितकाम्यया\n",
    "01018011a": "तिग्मवीर्यविषा ह्येते दन्दशूका महाबलाः\n",
    "01018011c": "तेषां तीक्ष्णविषत्वाद्धि प्रजानां च हिताय वै\n",
    "01018011e": "प्रादाद्विषहणीं विद्यां काश्यपाय महात्मने\n",
    "01019001": "सूत उवाच\n",
    "01019001a": "ततो रजन्यां व्युष्टायां प्रभात उदिते रवौ\n",
    "01019001c": "कद्रूश्च विनता चैव भगिन्यौ ते तपोधन\n",
    "01019002a": "अमर्षिते सुसंरब्धे दास्ये कृतपणे तदा\n",
    "01019002c": "जग्मतुस्तुरगं द्रष्टुमुच्चैःश्रवसमन्तिकात्\n",
    "01019003a": "ददृशाते तदा तत्र समुद्रं निधिमम्भसाम्\n",
    "01019003c": "तिमिंगिलझषाकीर्णं मकरैरावृतं तथा\n",
    "01019004a": "सत्त्वैश्च बहुसाहस्रैर्नानारूपैः समावृतम्\n",
    "01019004c": "उग्रैर्नित्यमनाधृष्यं कूर्मग्राहसमाकुलम्\n",
    "01019005a": "आकरं सर्वरत्नानामालयं वरुणस्य च\n",
    "01019005c": "नागानामालयं रम्यमुत्तमं सरितां पतिम्\n",
    "01019006a": "पातालज्वलनावासमसुराणां च बन्धनम्\n",
    "01019006c": "भयंकरं च सत्त्वानां पयसां निधिमर्णवम्\n",
    "01019007a": "शुभं दिव्यममर्त्यानाममृतस्याकरं परम्\n",
    "01019007c": "अप्रमेयमचिन्त्यं च सुपुण्यजलमद्भुतम्\n",
    "01019008a": "घोरं जलचरारावरौद्रं भैरवनिस्वनम्\n",
    "01019008c": "गम्भीरावर्तकलिलं सर्वभूतभयंकरम्\n",
    "01019009a": "वेलादोलानिलचलं क्षोभोद्वेगसमुत्थितम्\n",
    "01019009c": "वीचीहस्तैः प्रचलितैर्नृत्यन्तमिव सर्वशः\n",
    "01019010a": "चन्द्रवृद्धिक्षयवशादुद्वृत्तोर्मिदुरासदम्\n",
    "01019010c": "पाञ्चजन्यस्य जननं रत्नाकरमनुत्तमम्\n",
    "01019011a": "गां विन्दता भगवता गोविन्देनामितौजसा\n",
    "01019011c": "वराहरूपिणा चान्तर्विक्षोभितजलाविलम्\n",
    "01019012a": "ब्रह्मर्षिणा च तपता वर्षाणां शतमत्रिणा\n",
    "01019012c": "अनासादितगाधं च पातालतलमव्ययम्\n",
    "01019013a": "अध्यात्मयोगनिद्रां च पद्मनाभस्य सेवतः\n",
    "01019013c": "युगादिकालशयनं विष्णोरमिततेजसः\n",
    "01019014a": "वडवामुखदीप्ताग्नेस्तोयहव्यप्रदं शुभम्\n",
    "01019014c": "अगाधपारं विस्तीर्णमप्रमेयं सरित्पतिम्\n",
    "01019015a": "महानदीभिर्बह्वीभिः स्पर्धयेव सहस्रशः\n",
    "01019015c": "अभिसार्यमाणमनिशं ददृशाते महार्णवम्\n",
    "01019016a": "गम्भीरं तिमिमकरोग्रसंकुलं तं; गर्जन्तं जलचररावरौद्रनादैः\n",
    "01019016c": "विस्तीर्णं ददृशतुरम्बरप्रकाशं; तेऽगाधं निधिमुरुमम्भसामनन्तम्\n",
    "01019017a": "इत्येवं झषमकरोर्मिसंकुलं तं; गम्भीरं विकसितमम्बरप्रकाशम्\n",
    "01019017c": "पातालज्वलनशिखाविदीपितं तं; पश्यन्त्यौ द्रुतमभिपेततुस्तदानीम्\n",
    "01020001": "सूत उवाच\n",
    "01020001a": "तं समुद्रमतिक्रम्य कद्रूर्विनतया सह\n",
    "01020001c": "न्यपतत्तुरगाभ्याशे नचिरादिव शीघ्रगा\n",
    "01020002a": "निशाम्य च बहून्वालान्कृष्णान्पुच्छं समाश्रितान्\n",
    "01020002c": "विनतां विषण्णवदनां कद्रूर्दास्ये न्ययोजयत्\n",
    "01020003a": "ततः सा विनता तस्मिन्पणितेन पराजिता\n",
    "01020003c": "अभवद्दुःखसंतप्ता दासीभावं समास्थिता\n",
    "01020004a": "एतस्मिन्नन्तरे चैव गरुडः काल आगते\n",
    "01020004c": "विना मात्रा महातेजा विदार्याण्डमजायत\n",
    "01020005a": "अग्निराशिरिवोद्भासन्समिद्धोऽतिभयंकरः\n",
    "01020005c": "प्रवृद्धः सहसा पक्षी महाकायो नभोगतः\n",
    "01020006a": "तं दृष्ट्वा शरणं जग्मुः प्रजाः सर्वा विभावसुम्\n",
    "01020006c": "प्रणिपत्याब्रुवंश्चैनमासीनं विश्वरूपिणम्\n",
    "01020007a": "अग्ने मा त्वं प्रवर्धिष्ठाः कच्चिन्नो न दिधक्षसि\n",
    "01020007c": "असौ हि राशिः सुमहान्समिद्धस्तव सर्पति\n",
    "01020008": "अग्निरुवाच\n",
    "01020008a": "नैतदेवं यथा यूयं मन्यध्वमसुरार्दनाः\n",
    "01020008c": "गरुडो बलवानेष मम तुल्यः स्वतेजसा\n",
    "01020009": "सूत उवाच\n",
    "01020009a": "एवमुक्तास्ततो गत्वा गरुडं वाग्भिरस्तुवन्\n",
    "01020009c": "अदूरादभ्युपेत्यैनं देवाः सर्षिगणास्तदा\n",
    "01020010a": "त्वमृषिस्त्वं महाभागस्त्वं देवः पतगेश्वरः\n",
    "01020010c": "त्वं प्रभुस्तपनप्रख्यस्त्वं नस्त्राणमनुत्तमम्\n",
    "01020011a": "बलोर्मिमान्साधुरदीनसत्त्वः; समृद्धिमान्दुष्प्रसहस्त्वमेव\n",
    "01020011c": "तपः श्रुतं सर्वमहीनकीर्ते; अनागतं चोपगतं च सर्वम्\n",
    "01020012a": "त्वमुत्तमः सर्वमिदं चराचरं; गभस्तिभिर्भानुरिवावभाससे\n",
    "01020012c": "समाक्षिपन्भानुमतः प्रभां मुहु;स्त्वमन्तकः सर्वमिदं ध्रुवाध्रुवम्\n",
    "01020013a": "दिवाकरः परिकुपितो यथा दहे;त्प्रजास्तथा दहसि हुताशनप्रभ\n",
    "01020013c": "भयंकरः प्रलय इवाग्निरुत्थितो; विनाशयन्युगपरिवर्तनान्तकृत्\n",
    "01020014a": "खगेश्वरं शरणमुपस्थिता वयं; महौजसं वितिमिरमभ्रगोचरम्\n",
    "01020014c": "महाबलं गरुडमुपेत्य खेचरं; परावरं वरदमजय्यविक्रमम्\n",
    "01020015a": "एवं स्तुतः सुपर्णस्तु देवैः सर्षिगणैस्तदा\n",
    "01020015c": "तेजसः प्रतिसंहारमात्मनः स चकार ह\n",
    "01021001": "सूत उवाच\n",
    "01021001a": "ततः कामगमः पक्षी महावीर्यो महाबलः\n",
    "01021001c": "मातुरन्तिकमागच्छत्परं तीरं महोदधेः\n",
    "01021002a": "यत्र सा विनता तस्मिन्पणितेन पराजिता\n",
    "01021002c": "अतीव दुःखसंतप्ता दासीभावमुपागता\n",
    "01021003a": "ततः कदाचिद्विनतां प्रवणां पुत्रसंनिधौ\n",
    "01021003c": "काल आहूय वचनं कद्रूरिदमभाषत\n",
    "01021004a": "नागानामालयं भद्रे सुरम्यं रमणीयकम्\n",
    "01021004c": "समुद्रकुक्षावेकान्ते तत्र मां विनते वह\n",
    "01021005a": "ततः सुपर्णमाता तामवहत्सर्पमातरम्\n",
    "01021005c": "पन्नगान्गरुडश्चापि मातुर्वचनचोदितः\n",
    "01021006a": "स सूर्यस्याभितो याति वैनतेयो विहंगमः\n",
    "01021006c": "सूर्यरश्मिपरीताश्च मूर्च्छिताः पन्नगाभवन्\n",
    "01021006e": "तदवस्थान्सुतान्दृष्ट्वा कद्रूः शक्रमथास्तुवत्\n",
    "01021007a": "नमस्ते देवदेवेश नमस्ते बलसूदन\n",
    "01021007c": "नमुचिघ्न नमस्तेऽस्तु सहस्राक्ष शचीपते\n",
    "01021008a": "सर्पाणां सूर्यतप्तानां वारिणा त्वं प्लवो भव\n",
    "01021008c": "त्वमेव परमं त्राणमस्माकममरोत्तम\n",
    "01021009a": "ईशो ह्यसि पयः स्रष्टुं त्वमनल्पं पुरंदर\n",
    "01021009c": "त्वमेव मेघस्त्वं वायुस्त्वमग्निर्वैद्युतोऽम्बरे\n",
    "01021010a": "त्वमभ्रघनविक्षेप्ता त्वामेवाहुः पुनर्घनम्\n",
    "01021010c": "त्वं वज्रमतुलं घोरं घोषवांस्त्वं बलाहकः\n",
    "01021011a": "स्रष्टा त्वमेव लोकानां संहर्ता चापराजितः\n",
    "01021011c": "त्वं ज्योतिः सर्वभूतानां त्वमादित्यो विभावसुः\n",
    "01021012a": "त्वं महद्भूतमाश्चर्यं त्वं राजा त्वं सुरोत्तमः\n",
    "01021012c": "त्वं विष्णुस्त्वं सहस्राक्षस्त्वं देवस्त्वं परायणम्\n",
    "01021013a": "त्वं सर्वममृतं देव त्वं सोमः परमार्चितः\n",
    "01021013c": "त्वं मुहूर्तस्तिथिश्च त्वं लवस्त्वं वै पुनः क्षणः\n",
    "01021014a": "शुक्लस्त्वं बहुलश्चैव कला काष्ठा त्रुटिस्तथा\n",
    "01021014c": "संवत्सरर्तवो मासा रजन्यश्च दिनानि च\n",
    "01021015a": "त्वमुत्तमा सगिरिवना वसुंधरा; सभास्करं वितिमिरमम्बरं तथा\n",
    "01021015c": "महोदधिः सतिमितिमिंगिलस्तथा; महोर्मिमान्बहुमकरो झषालयः\n",
    "01021016a": "महद्यशस्त्वमिति सदाभिपूज्यसे; मनीषिभिर्मुदितमना महर्षिभिः\n",
    "01021016c": "अभिष्टुतः पिबसि च सोममध्वरे; वषट्कृतान्यपि च हवींषि भूतये\n",
    "01021017a": "त्वं विप्रैः सततमिहेज्यसे फलार्थं; वेदाङ्गेष्वतुलबलौघ गीयसे च\n",
    "01021017c": "त्वद्धेतोर्यजनपरायणा द्विजेन्द्रा; वेदाङ्गान्यभिगमयन्ति सर्ववेदैः\n",
    "01022001": "सूत उवाच\n",
    "01022001a": "एवं स्तुतस्तदा कद्र्वा भगवान्हरिवाहनः\n",
    "01022001c": "नीलजीमूतसंघातैर्व्योम सर्वं समावृणोत्\n",
    "01022002a": "ते मेघा मुमुचुस्तोयं प्रभूतं विद्युदुज्ज्वलाः\n",
    "01022002c": "परस्परमिवात्यर्थं गर्जन्तः सततं दिवि\n",
    "01022003a": "संघातितमिवाकाशं जलदैः सुमहाद्भुतैः\n",
    "01022003c": "सृजद्भिरतुलं तोयमजस्रं सुमहारवैः\n",
    "01022004a": "संप्रनृत्तमिवाकाशं धारोर्मिभिरनेकशः\n",
    "01022004c": "मेघस्तनितनिर्घोषमम्बरं समपद्यत\n",
    "01022005a": "नागानामुत्तमो हर्षस्तदा वर्षति वासवे\n",
    "01022005c": "आपूर्यत मही चापि सलिलेन समन्ततः\n",
    "01023001": "सूत उवाच\n",
    "01023001a": "सुपर्णेनोह्यमानास्ते जग्मुस्तं देशमाशु वै\n",
    "01023001c": "सागराम्बुपरिक्षिप्तं पक्षिसंघनिनादितम्\n",
    "01023002a": "विचित्रफलपुष्पाभिर्वनराजिभिरावृतम्\n",
    "01023002c": "भवनैरावृतं रम्यैस्तथा पद्माकरैरपि\n",
    "01023003a": "प्रसन्नसलिलैश्चापि ह्रदैश्चित्रैर्विभूषितम्\n",
    "01023003c": "दिव्यगन्धवहैः पुण्यैर्मारुतैरुपवीजितम्\n",
    "01023004a": "उपजिघ्रद्भिराकाशं वृक्षैर्मलयजैरपि\n",
    "01023004c": "शोभितं पुष्पवर्षाणि मुञ्चद्भिर्मारुतोद्धुतैः\n",
    "01023005a": "किरद्भिरिव तत्रस्थान्नागान्पुष्पाम्बुवृष्टिभिः\n",
    "01023005c": "मनःसंहर्षणं पुण्यं गन्धर्वाप्सरसां प्रियम्\n",
    "01023005e": "नानापक्षिरुतं रम्यं कद्रूपुत्रप्रहर्षणम्\n",
    "01023006a": "तत्ते वनं समासाद्य विजह्रुः पन्नगा मुदा\n",
    "01023006c": "अब्रुवंश्च महावीर्यं सुपर्णं पतगोत्तमम्\n",
    "01023007a": "वहास्मानपरं द्वीपं सुरम्यं विपुलोदकम्\n",
    "01023007c": "त्वं हि देशान्बहून्रम्यान्पतन्पश्यसि खेचर\n",
    "01023008a": "स विचिन्त्याब्रवीत्पक्षी मातरं विनतां तदा\n",
    "01023008c": "किं कारणं मया मातः कर्तव्यं सर्पभाषितम्\n",
    "01023009": "विनतोवाच\n",
    "01023009a": "दासीभूतास्म्यनार्याया भगिन्याः पतगोत्तम\n",
    "01023009c": "पणं वितथमास्थाय सर्पैरुपधिना कृतम्\n",
    "01023010": "सूत उवाच\n",
    "01023010a": "तस्मिंस्तु कथिते मात्रा कारणे गगनेचरः\n",
    "01023010c": "उवाच वचनं सर्पांस्तेन दुःखेन दुःखितः\n",
    "01023011a": "किमाहृत्य विदित्वा वा किं वा कृत्वेह पौरुषम्\n",
    "01023011c": "दास्याद्वो विप्रमुच्येयं सत्यं शंसत लेलिहाः\n",
    "01023012a": "श्रुत्वा तमब्रुवन्सर्पा आहरामृतमोजसा\n",
    "01023012c": "ततो दास्याद्विप्रमोक्षो भविता तव खेचर\n",
    "01024001": "सूत उवाच\n",
    "01024001a": "इत्युक्तो गरुडः सर्पैस्ततो मातरमब्रवीत्\n",
    "01024001c": "गच्छाम्यमृतमाहर्तुं भक्ष्यमिच्छामि वेदितुम्\n",
    "01024002": "विनतोवाच\n",
    "01024002a": "समुद्रकुक्षावेकान्ते निषादालयमुत्तमम्\n",
    "01024002c": "सहस्राणामनेकानां तान्भुक्त्वामृतमानय\n",
    "01024003a": "न तु ते ब्राह्मणं हन्तुं कार्या बुद्धिः कथंचन\n",
    "01024003c": "अवध्यः सर्वभूतानां ब्राह्मणो ह्यनलोपमः\n",
    "01024004a": "अग्निरर्को विषं शस्त्रं विप्रो भवति कोपितः\n",
    "01024004c": "भूतानामग्रभुग्विप्रो वर्णश्रेष्ठः पिता गुरुः\n",
    "01024005": "गरुड उवाच\n",
    "01024005a": "यथाहमभिजानीयां ब्राह्मणं लक्षणैः शुभैः\n",
    "01024005c": "तन्मे कारणतो मातः पृच्छतो वक्तुमर्हसि\n",
    "01024006": "विनतोवाच\n",
    "01024006a": "यस्ते कण्ठमनुप्राप्तो निगीर्णं बडिशं यथा\n",
    "01024006c": "दहेदङ्गारवत्पुत्र तं विद्याद्ब्राह्मणर्षभम्\n",
    "01024007": "सूत उवाच\n",
    "01024007a": "प्रोवाच चैनं विनता पुत्रहार्दादिदं वचः\n",
    "01024007c": "जानन्त्यप्यतुलं वीर्यमाशीर्वादसमन्वितम्\n",
    "01024008a": "पक्षौ ते मारुतः पातु चन्द्रः पृष्ठं तु पुत्रक\n",
    "01024008c": "शिरस्तु पातु ते वह्निर्भास्करः सर्वमेव तु\n",
    "01024009a": "अहं च ते सदा पुत्र शान्तिस्वस्तिपरायणा\n",
    "01024009c": "अरिष्टं व्रज पन्थानं वत्स कार्यार्थसिद्धये\n",
    "01024010a": "ततः स मातुर्वचनं निशम्य; वितत्य पक्षौ नभ उत्पपात\n",
    "01024010c": "ततो निषादान्बलवानुपागम;द्बुभुक्षितः काल इवान्तको महान्\n",
    "01024011a": "स तान्निषादानुपसंहरंस्तदा; रजः समुद्धूय नभःस्पृशं महत्\n",
    "01024011c": "समुद्रकुक्षौ च विशोषयन्पयः; समीपगान्भूमिधरान्विचालयन्\n",
    "01024012a": "ततः स चक्रे महदाननं तदा; निषादमार्गं प्रतिरुध्य पक्षिराट्\n",
    "01024012c": "ततो निषादास्त्वरिताः प्रवव्रजु;र्यतो मुखं तस्य भुजंगभोजिनः\n",
    "01024013a": "तदाननं विवृतमतिप्रमाणव;त्समभ्ययुर्गगनमिवार्दिताः खगाः\n",
    "01024013c": "सहस्रशः पवनरजोभ्रमोहिता; महानिलप्रचलितपादपे वने\n",
    "01024014a": "ततः खगो वदनममित्रतापनः; समाहरत्परिचपलो महाबलः\n",
    "01024014c": "निषूदयन्बहुविधमत्स्यभक्षिणो; बुभुक्षितो गगनचरेश्वरस्तदा\n",
    "01025001": "सूत उवाच\n",
    "01025001a": "तस्य कण्ठमनुप्राप्तो ब्राह्मणः सह भार्यया\n",
    "01025001c": "दहन्दीप्त इवाङ्गारस्तमुवाचान्तरिक्षगः\n",
    "01025002a": "द्विजोत्तम विनिर्गच्छ तूर्णमास्यादपावृतात्\n",
    "01025002c": "न हि मे ब्राह्मणो वध्यः पापेष्वपि रतः सदा\n",
    "01025003a": "ब्रुवाणमेवं गरुडं ब्राह्मणः समभाषत\n",
    "01025003c": "निषादी मम भार्येयं निर्गच्छतु मया सह\n",
    "01025004": "गरुड उवाच\n",
    "01025004a": "एतामपि निषादीं त्वं परिगृह्याशु निष्पत\n",
    "01025004c": "तूर्णं संभावयात्मानमजीर्णं मम तेजसा\n",
    "01025005": "सूत उवाच\n",
    "01025005a": "ततः स विप्रो निष्क्रान्तो निषादीसहितस्तदा\n",
    "01025005c": "वर्धयित्वा च गरुडमिष्टं देशं जगाम ह\n",
    "01025006a": "सहभार्ये विनिष्क्रान्ते तस्मिन्विप्रे स पक्षिराट्\n",
    "01025006c": "वितत्य पक्षावाकाशमुत्पपात मनोजवः\n",
    "01025007a": "ततोऽपश्यत्स पितरं पृष्टश्चाख्यातवान्पितुः\n",
    "01025007c": "अहं हि सर्पैः प्रहितः सोममाहर्तुमुद्यतः\n",
    "01025007e": "मातुर्दास्यविमोक्षार्थमाहरिष्ये तमद्य वै\n",
    "01025008a": "मात्रा चास्मि समादिष्टो निषादान्भक्षयेति वै\n",
    "01025008c": "न च मे तृप्तिरभवद्भक्षयित्वा सहस्रशः\n",
    "01025009a": "तस्माद्भोक्तव्यमपरं भगवन्प्रदिशस्व मे\n",
    "01025009c": "यद्भुक्त्वामृतमाहर्तुं समर्थः स्यामहं प्रभो\n",
    "01025010": "कश्यप उवाच\n",
    "01025010a": "आसीद्विभावसुर्नाम महर्षिः कोपनो भृशम्\n",
    "01025010c": "भ्राता तस्यानुजश्चासीत्सुप्रतीको महातपाः\n",
    "01025011a": "स नेच्छति धनं भ्रात्रा सहैकस्थं महामुनिः\n",
    "01025011c": "विभागं कीर्तयत्येव सुप्रतीकोऽथ नित्यशः\n",
    "01025012a": "अथाब्रवीच्च तं भ्राता सुप्रतीकं विभावसुः\n",
    "01025012c": "विभागं बहवो मोहात्कर्तुमिच्छन्ति नित्यदा\n",
    "01025012e": "ततो विभक्ता अन्योन्यं नाद्रियन्तेऽर्थमोहिताः\n",
    "01025013a": "ततः स्वार्थपरान्मूढान्पृथग्भूतान्स्वकैर्धनैः\n",
    "01025013c": "विदित्वा भेदयन्त्येतानमित्रा मित्ररूपिणः\n",
    "01025014a": "विदित्वा चापरे भिन्नानन्तरेषु पतन्त्यथ\n",
    "01025014c": "भिन्नानामतुलो नाशः क्षिप्रमेव प्रवर्तते\n",
    "01025015a": "तस्माच्चैव विभागार्थं न प्रशंसन्ति पण्डिताः\n",
    "01025015c": "गुरुशास्त्रे निबद्धानामन्योन्यमभिशङ्किनाम्\n",
    "01025016a": "नियन्तुं न हि शक्यस्त्वं भेदतो धनमिच्छसि\n",
    "01025016c": "यस्मात्तस्मात्सुप्रतीक हस्तित्वं समवाप्स्यसि\n",
    "01025017a": "शप्तस्त्वेवं सुप्रतीको विभावसुमथाब्रवीत्\n",
    "01025017c": "त्वमप्यन्तर्जलचरः कच्छपः संभविष्यसि\n",
    "01025018a": "एवमन्योन्यशापात्तौ सुप्रतीकविभावसू\n",
    "01025018c": "गजकच्छपतां प्राप्तावर्थार्थं मूढचेतसौ\n",
    "01025019a": "रोषदोषानुषङ्गेण तिर्यग्योनिगतावपि\n",
    "01025019c": "परस्परद्वेषरतौ प्रमाणबलदर्पितौ\n",
    "01025020a": "सरस्यस्मिन्महाकायौ पूर्ववैरानुसारिणौ\n",
    "01025020c": "तयोरेकतरः श्रीमान्समुपैति महागजः\n",
    "01025021a": "तस्य बृंहितशब्देन कूर्मोऽप्यन्तर्जलेशयः\n",
    "01025021c": "उत्थितोऽसौ महाकायः कृत्स्नं संक्षोभयन्सरः\n",
    "01025022a": "तं दृष्ट्वावेष्टितकरः पतत्येष गजो जलम्\n",
    "01025022c": "दन्तहस्ताग्रलाङ्गूलपादवेगेन वीर्यवान्\n",
    "01025023a": "तं विक्षोभयमाणं तु सरो बहुझषाकुलम्\n",
    "01025023c": "कूर्मोऽप्यभ्युद्यतशिरा युद्धायाभ्येति वीर्यवान्\n",
    "01025024a": "षडुच्छ्रितो योजनानि गजस्तद्द्विगुणायतः\n",
    "01025024c": "कूर्मस्त्रियोजनोत्सेधो दशयोजनमण्डलः\n",
    "01025025a": "तावेतौ युद्धसंमत्तौ परस्परजयैषिणौ\n",
    "01025025c": "उपयुज्याशु कर्मेदं साधयेप्सितमात्मनः\n",
    "01025026": "सूत उवाच\n",
    "01025026a": "स तच्छ्रुत्वा पितुर्वाक्यं भीमवेगोऽन्तरिक्षगः\n",
    "01025026c": "नखेन गजमेकेन कूर्ममेकेन चाक्षिपत्\n",
    "01025027a": "समुत्पपात चाकाशं तत उच्चैर्विहंगमः\n",
    "01025027c": "सोऽलम्बतीर्थमासाद्य देववृक्षानुपागमत्\n",
    "01025028a": "ते भीताः समकम्पन्त तस्य पक्षानिलाहताः\n",
    "01025028c": "न नो भञ्ज्यादिति तदा दिव्याः कनकशाखिनः\n",
    "01025029a": "प्रचलाङ्गान्स तान्दृष्ट्वा मनोरथफलाङ्कुरान्\n",
    "01025029c": "अन्यानतुलरूपाङ्गानुपचक्राम खेचरः\n",
    "01025030a": "काञ्चनै राजतैश्चैव फलैर्वैडूर्यशाखिनः\n",
    "01025030c": "सागराम्बुपरिक्षिप्तान्भ्राजमानान्महाद्रुमान्\n",
    "01025031a": "तमुवाच खगश्रेष्ठं तत्र रोहिणपादपः\n",
    "01025031c": "अतिप्रवृद्धः सुमहानापतन्तं मनोजवम्\n",
    "01025032a": "यैषा मम महाशाखा शतयोजनमायता\n",
    "01025032c": "एतामास्थाय शाखां त्वं खादेमौ गजकच्छपौ\n",
    "01025033a": "ततो द्रुमं पतगसहस्रसेवितं; महीधरप्रतिमवपुः प्रकम्पयन्\n",
    "01025033c": "खगोत्तमो द्रुतमभिपत्य वेगवा;न्बभञ्ज तामविरलपत्रसंवृताम्\n",
    "01026001": "सूत उवाच\n",
    "01026001a": "स्पृष्टमात्रा तु पद्भ्यां सा गरुडेन बलीयसा\n",
    "01026001c": "अभज्यत तरोः शाखा भग्नां चैनामधारयत्\n",
    "01026002a": "तां भग्नां स महाशाखां स्मयन्समवलोकयन्\n",
    "01026002c": "अथात्र लम्बतोऽपश्यद्वालखिल्यानधोमुखान्\n",
    "01026003a": "स तद्विनाशसंत्रासादनुपत्य खगाधिपः\n",
    "01026003c": "शाखामास्येन जग्राह तेषामेवान्ववेक्षया\n",
    "01026003e": "शनैः पर्यपतत्पक्षी पर्वतान्प्रविशातयन्\n",
    "01026004a": "एवं सोऽभ्यपतद्देशान्बहून्सगजकच्छपः\n",
    "01026004c": "दयार्थं वालखिल्यानां न च स्थानमविन्दत\n",
    "01026005a": "स गत्वा पर्वतश्रेष्ठं गन्धमादनमव्ययम्\n",
    "01026005c": "ददर्श कश्यपं तत्र पितरं तपसि स्थितम्\n",
    "01026006a": "ददर्श तं पिता चापि दिव्यरूपं विहंगमम्\n",
    "01026006c": "तेजोवीर्यबलोपेतं मनोमारुतरंहसम्\n",
    "01026007a": "शैलशृङ्गप्रतीकाशं ब्रह्मदण्डमिवोद्यतम्\n",
    "01026007c": "अचिन्त्यमनभिज्ञेयं सर्वभूतभयंकरम्\n",
    "01026008a": "मायावीर्यधरं साक्षादग्निमिद्धमिवोद्यतम्\n",
    "01026008c": "अप्रधृष्यमजेयं च देवदानवराक्षसैः\n",
    "01026009a": "भेत्तारं गिरिशृङ्गाणां नदीजलविशोषणम्\n",
    "01026009c": "लोकसंलोडनं घोरं कृतान्तसमदर्शनम्\n",
    "01026010a": "तमागतमभिप्रेक्ष्य भगवान्कश्यपस्तदा\n",
    "01026010c": "विदित्वा चास्य संकल्पमिदं वचनमब्रवीत्\n",
    "01026011a": "पुत्र मा साहसं कार्षीर्मा सद्यो लप्स्यसे व्यथाम्\n",
    "01026011c": "मा त्वा दहेयुः संक्रुद्धा वालखिल्या मरीचिपाः\n",
    "01026012a": "प्रसादयामास स तान्कश्यपः पुत्रकारणात्\n",
    "01026012c": "वालखिल्यांस्तपःसिद्धानिदमुद्दिश्य कारणम्\n",
    "01026013a": "प्रजाहितार्थमारम्भो गरुडस्य तपोधनाः\n",
    "01026013c": "चिकीर्षति महत्कर्म तदनुज्ञातुमर्हथ\n",
    "01026014a": "एवमुक्ता भगवता मुनयस्ते समभ्ययुः\n",
    "01026014c": "मुक्त्वा शाखां गिरिं पुण्यं हिमवन्तं तपोर्थिनः\n",
    "01026015a": "ततस्तेष्वपयातेषु पितरं विनतात्मजः\n",
    "01026015c": "शाखाव्याक्षिप्तवदनः पर्यपृच्छत कश्यपम्\n",
    "01026016a": "भगवन्क्व विमुञ्चामि तरुशाखामिमामहम्\n",
    "01026016c": "वर्जितं ब्राह्मणैर्देशमाख्यातु भगवान्मम\n",
    "01026017a": "ततो निष्पुरुषं शैलं हिमसंरुद्धकन्दरम्\n",
    "01026017c": "अगम्यं मनसाप्यन्यैस्तस्याचख्यौ स कश्यपः\n",
    "01026018a": "तं पर्वतमहाकुक्षिमाविश्य मनसा खगः\n",
    "01026018c": "जवेनाभ्यपतत्तार्क्ष्यः सशाखागजकच्छपः\n",
    "01026019a": "न तां वध्रः परिणहेच्छतचर्मा महानणुः\n",
    "01026019c": "शाखिनो महतीं शाखां यां प्रगृह्य ययौ खगः\n",
    "01026020a": "ततः स शतसाहस्रं योजनान्तरमागतः\n",
    "01026020c": "कालेन नातिमहता गरुडः पततां वरः\n",
    "01026021a": "स तं गत्वा क्षणेनैव पर्वतं वचनात्पितुः\n",
    "01026021c": "अमुञ्चन्महतीं शाखां सस्वनां तत्र खेचरः\n",
    "01026022a": "पक्षानिलहतश्चास्य प्राकम्पत स शैलराट्\n",
    "01026022c": "मुमोच पुष्पवर्षं च समागलितपादपः\n",
    "01026023a": "शृङ्गाणि च व्यशीर्यन्त गिरेस्तस्य समन्ततः\n",
    "01026023c": "मणिकाञ्चनचित्राणि शोभयन्ति महागिरिम्\n",
    "01026024a": "शाखिनो बहवश्चापि शाखयाभिहतास्तया\n",
    "01026024c": "काञ्चनैः कुसुमैर्भान्ति विद्युत्वन्त इवाम्बुदाः\n",
    "01026025a": "ते हेमविकचा भूयो युक्ताः पर्वतधातुभिः\n",
    "01026025c": "व्यराजञ्शाखिनस्तत्र सूर्यांशुप्रतिरञ्जिताः\n",
    "01026026a": "ततस्तस्य गिरेः शृङ्गमास्थाय स खगोत्तमः\n",
    "01026026c": "भक्षयामास गरुडस्तावुभौ गजकच्छपौ\n",
    "01026027a": "ततः पर्वतकूटाग्रादुत्पपात मनोजवः\n",
    "01026027c": "प्रावर्तन्ताथ देवानामुत्पाता भयवेदिनः\n",
    "01026028a": "इन्द्रस्य वज्रं दयितं प्रजज्वाल व्यथान्वितम्\n",
    "01026028c": "सधूमा चापतत्सार्चिर्दिवोल्का नभसश्च्युता\n",
    "01026029a": "तथा वसूनां रुद्राणामादित्यानां च सर्वशः\n",
    "01026029c": "साध्यानां मरुतां चैव ये चान्ये देवतागणाः\n",
    "01026029e": "स्वं स्वं प्रहरणं तेषां परस्परमुपाद्रवत्\n",
    "01026030a": "अभूतपूर्वं संग्रामे तदा देवासुरेऽपि च\n",
    "01026030c": "ववुर्वाताः सनिर्घाताः पेतुरुल्काः समन्ततः\n",
    "01026031a": "निरभ्रमपि चाकाशं प्रजगर्ज महास्वनम्\n",
    "01026031c": "देवानामपि यो देवः सोऽप्यवर्षदसृक्तदा\n",
    "01026032a": "मम्लुर्माल्यानि देवानां शेमुस्तेजांसि चैव हि\n",
    "01026032c": "उत्पातमेघा रौद्राश्च ववर्षुः शोणितं बहु\n",
    "01026032e": "रजांसि मुकुटान्येषामुत्थितानि व्यधर्षयन्\n",
    "01026033a": "ततस्त्राससमुद्विग्नः सह देवैः शतक्रतुः\n",
    "01026033c": "उत्पातान्दारुणान्पश्यन्नित्युवाच बृहस्पतिम्\n",
    "01026034a": "किमर्थं भगवन्घोरा महोत्पाताः समुत्थिताः\n",
    "01026034c": "न च शत्रुं प्रपश्यामि युधि यो नः प्रधर्षयेत्\n",
    "01026035": "बृहस्पतिरुवाच\n",
    "01026035a": "तवापराधाद्देवेन्द्र प्रमादाच्च शतक्रतो\n",
    "01026035c": "तपसा वालखिल्यानां भूतमुत्पन्नमद्भुतम्\n",
    "01026036a": "कश्यपस्य मुनेः पुत्रो विनतायाश्च खेचरः\n",
    "01026036c": "हर्तुं सोममनुप्राप्तो बलवान्कामरूपवान्\n",
    "01026037a": "समर्थो बलिनां श्रेष्ठो हर्तुं सोमं विहंगमः\n",
    "01026037c": "सर्वं संभावयाम्यस्मिन्नसाध्यमपि साधयेत्\n",
    "01026038": "सूत उवाच\n",
    "01026038a": "श्रुत्वैतद्वचनं शक्रः प्रोवाचामृतरक्षिणः\n",
    "01026038c": "महावीर्यबलः पक्षी हर्तुं सोममिहोद्यतः\n",
    "01026039a": "युष्मान्संबोधयाम्येष यथा स न हरेद्बलात्\n",
    "01026039c": "अतुलं हि बलं तस्य बृहस्पतिरुवाच मे\n",
    "01026040a": "तच्छ्रुत्वा विबुधा वाक्यं विस्मिता यत्नमास्थिताः\n",
    "01026040c": "परिवार्यामृतं तस्थुर्वज्री चेन्द्रः शतक्रतुः\n",
    "01026041a": "धारयन्तो महार्हाणि कवचानि मनस्विनः\n",
    "01026041c": "काञ्चनानि विचित्राणि वैडूर्यविकृतानि च\n",
    "01026042a": "विविधानि च शस्त्राणि घोररूपाण्यनेकशः\n",
    "01026042c": "शिततीक्ष्णाग्रधाराणि समुद्यम्य सहस्रशः\n",
    "01026043a": "सविस्फुलिङ्गज्वालानि सधूमानि च सर्वशः\n",
    "01026043c": "चक्राणि परिघांश्चैव त्रिशूलानि परश्वधान्\n",
    "01026044a": "शक्तीश्च विविधास्तीक्ष्णाः करवालांश्च निर्मलान्\n",
    "01026044c": "स्वदेहरूपाण्यादाय गदाश्चोग्रप्रदर्शनाः\n",
    "01026045a": "तैः शस्त्रैर्भानुमद्भिस्ते दिव्याभरणभूषिताः\n",
    "01026045c": "भानुमन्तः सुरगणास्तस्थुर्विगतकल्मषाः\n",
    "01026046a": "अनुपमबलवीर्यतेजसो; धृतमनसः परिरक्षणेऽमृतस्य\n",
    "01026046c": "असुरपुरविदारणाः सुरा; ज्वलनसमिद्धवपुःप्रकाशिनः\n",
    "01026047a": "इति समरवरं सुरास्थितं; परिघसहस्रशतैः समाकुलम्\n",
    "01026047c": "विगलितमिव चाम्बरान्तरे; तपनमरीचिविभासितं बभौ\n",
    "01027001": "शौनक उवाच\n",
    "01027001a": "कोऽपराधो महेन्द्रस्य कः प्रमादश्च सूतज\n",
    "01027001c": "तपसा वालखिल्यानां संभूतो गरुडः कथम्\n",
    "01027002a": "कश्यपस्य द्विजातेश्च कथं वै पक्षिराट्सुतः\n",
    "01027002c": "अधृष्यः सर्वभूतानामवध्यश्चाभवत्कथम्\n",
    "01027003a": "कथं च कामचारी स कामवीर्यश्च खेचरः\n",
    "01027003c": "एतदिच्छाम्यहं श्रोतुं पुराणे यदि पठ्यते\n",
    "01027004": "सूत उवाच\n",
    "01027004a": "विषयोऽयं पुराणस्य यन्मां त्वं परिपृच्छसि\n",
    "01027004c": "शृणु मे वदतः सर्वमेतत्संक्षेपतो द्विज\n",
    "01027005a": "यजतः पुत्रकामस्य कश्यपस्य प्रजापतेः\n",
    "01027005c": "साहाय्यमृषयो देवा गन्धर्वाश्च ददुः किल\n",
    "01027006a": "तत्रेध्मानयने शक्रो नियुक्तः कश्यपेन ह\n",
    "01027006c": "मुनयो वालखिल्याश्च ये चान्ये देवतागणाः\n",
    "01027007a": "शक्रस्तु वीर्यसदृशमिध्मभारं गिरिप्रभम्\n",
    "01027007c": "समुद्यम्यानयामास नातिकृच्छ्रादिव प्रभुः\n",
    "01027008a": "अथापश्यदृषीन्ह्रस्वानङ्गुष्ठोदरपर्वणः\n",
    "01027008c": "पलाशवृन्तिकामेकां सहितान्वहतः पथि\n",
    "01027009a": "प्रलीनान्स्वेष्विवाङ्गेषु निराहारांस्तपोधनान्\n",
    "01027009c": "क्लिश्यमानान्मन्दबलान्गोष्पदे संप्लुतोदके\n",
    "01027010a": "तांश्च सर्वान्स्मयाविष्टो वीर्योन्मत्तः पुरंदरः\n",
    "01027010c": "अवहस्यात्यगाच्छीघ्रं लङ्घयित्वावमन्य च\n",
    "01027011a": "तेऽथ रोषसमाविष्टाः सुभृशं जातमन्यवः\n",
    "01027011c": "आरेभिरे महत्कर्म तदा शक्रभयंकरम्\n",
    "01027012a": "जुहुवुस्ते सुतपसो विधिवज्जातवेदसम्\n",
    "01027012c": "मन्त्रैरुच्चावचैर्विप्रा येन कामेन तच्छृणु\n",
    "01027013a": "कामवीर्यः कामगमो देवराजभयप्रदः\n",
    "01027013c": "इन्द्रोऽन्यः सर्वदेवानां भवेदिति यतव्रताः\n",
    "01027014a": "इन्द्राच्छतगुणः शौर्ये वीर्ये चैव मनोजवः\n",
    "01027014c": "तपसो नः फलेनाद्य दारुणः संभवत्विति\n",
    "01027015a": "तद्बुद्ध्वा भृशसंतप्तो देवराजः शतक्रतुः\n",
    "01027015c": "जगाम शरणं तत्र कश्यपं संशितव्रतम्\n",
    "01027016a": "तच्छ्रुत्वा देवराजस्य कश्यपोऽथ प्रजापतिः\n",
    "01027016c": "वालखिल्यानुपागम्य कर्मसिद्धिमपृच्छत\n",
    "01027017a": "एवमस्त्विति तं चापि प्रत्यूचुः सत्यवादिनः\n",
    "01027017c": "तान्कश्यप उवाचेदं सान्त्वपूर्वं प्रजापतिः\n",
    "01027018a": "अयमिन्द्रस्त्रिभुवने नियोगाद्ब्रह्मणः कृतः\n",
    "01027018c": "इन्द्रार्थं च भवन्तोऽपि यत्नवन्तस्तपोधनाः\n",
    "01027019a": "न मिथ्या ब्रह्मणो वाक्यं कर्तुमर्हथ सत्तमाः\n",
    "01027019c": "भवतां च न मिथ्यायं संकल्पो मे चिकीर्षितः\n",
    "01027020a": "भवत्वेष पतत्रीणामिन्द्रोऽतिबलसत्त्ववान्\n",
    "01027020c": "प्रसादः क्रियतां चैव देवराजस्य याचतः\n",
    "01027021a": "एवमुक्ताः कश्यपेन वालखिल्यास्तपोधनाः\n",
    "01027021c": "प्रत्यूचुरभिसंपूज्य मुनिश्रेष्ठं प्रजापतिम्\n",
    "01027022a": "इन्द्रार्थोऽयं समारम्भः सर्वेषां नः प्रजापते\n",
    "01027022c": "अपत्यार्थं समारम्भो भवतश्चायमीप्सितः\n",
    "01027023a": "तदिदं सफलं कर्म त्वया वै प्रतिगृह्यताम्\n",
    "01027023c": "तथा चैव विधत्स्वात्र यथा श्रेयोऽनुपश्यसि\n",
    "01027024a": "एतस्मिन्नेव काले तु देवी दाक्षायणी शुभा\n",
    "01027024c": "विनता नाम कल्याणी पुत्रकामा यशस्विनी\n",
    "01027025a": "तपस्तप्त्वा व्रतपरा स्नाता पुंसवने शुचिः\n",
    "01027025c": "उपचक्राम भर्तारं तामुवाचाथ कश्यपः\n",
    "01027026a": "आरम्भः सफलो देवि भवितायं तवेप्सितः\n",
    "01027026c": "जनयिष्यसि पुत्रौ द्वौ वीरौ त्रिभुवनेश्वरौ\n",
    "01027027a": "तपसा वालखिल्यानां मम संकल्पजौ तथा\n",
    "01027027c": "भविष्यतो महाभागौ पुत्रौ ते लोकपूजितौ\n",
    "01027028a": "उवाच चैनां भगवान्मारीचः पुनरेव ह\n",
    "01027028c": "धार्यतामप्रमादेन गर्भोऽयं सुमहोदयः\n",
    "01027029a": "एकः सर्वपतत्रीणामिन्द्रत्वं कारयिष्यति\n",
    "01027029c": "लोकसंभावितो वीरः कामवीर्यो विहंगमः\n",
    "01027030a": "शतक्रतुमथोवाच प्रीयमाणः प्रजापतिः\n",
    "01027030c": "त्वत्सहायौ खगावेतौ भ्रातरौ ते भविष्यतः\n",
    "01027031a": "नैताभ्यां भविता दोषः सकाशात्ते पुरंदर\n",
    "01027031c": "व्येतु ते शक्र संतापस्त्वमेवेन्द्रो भविष्यसि\n",
    "01027032a": "न चाप्येवं त्वया भूयः क्षेप्तव्या ब्रह्मवादिनः\n",
    "01027032c": "न चावमान्या दर्पात्ते वाग्विषा भृशकोपनाः\n",
    "01027033a": "एवमुक्तो जगामेन्द्रो निर्विशङ्कस्त्रिविष्टपम्\n",
    "01027033c": "विनता चापि सिद्धार्था बभूव मुदिता तदा\n",
    "01027034a": "जनयामास पुत्रौ द्वावरुणं गरुडं तथा\n",
    "01027034c": "अरुणस्तयोस्तु विकल आदित्यस्य पुरःसरः\n",
    "01027035a": "पतत्रीणां तु गरुड इन्द्रत्वेनाभ्यषिच्यत\n",
    "01027035c": "तस्यैतत्कर्म सुमहच्छ्रूयतां भृगुनन्दन\n",
    "01028001": "सूत उवाच\n",
    "01028001a": "ततस्तस्मिन्द्विजश्रेष्ठ समुदीर्णे तथाविधे\n",
    "01028001c": "गरुत्मान्पक्षिराट्तूर्णं संप्राप्तो विबुधान्प्रति\n",
    "01028002a": "तं दृष्ट्वातिबलं चैव प्राकम्पन्त समन्ततः\n",
    "01028002c": "परस्परं च प्रत्यघ्नन्सर्वप्रहरणान्यपि\n",
    "01028003a": "तत्र चासीदमेयात्मा विद्युदग्निसमप्रभः\n",
    "01028003c": "भौवनः सुमहावीर्यः सोमस्य परिरक्षिता\n",
    "01028004a": "स तेन पतगेन्द्रेण पक्षतुण्डनखैः क्षतः\n",
    "01028004c": "मुहूर्तमतुलं युद्धं कृत्वा विनिहतो युधि\n",
    "01028005a": "रजश्चोद्धूय सुमहत्पक्षवातेन खेचरः\n",
    "01028005c": "कृत्वा लोकान्निरालोकांस्तेन देवानवाकिरत्\n",
    "01028006a": "तेनावकीर्णा रजसा देवा मोहमुपागमन्\n",
    "01028006c": "न चैनं ददृशुश्छन्ना रजसामृतरक्षिणः\n",
    "01028007a": "एवं संलोडयामास गरुडस्त्रिदिवालयम्\n",
    "01028007c": "पक्षतुण्डप्रहारैश्च देवान्स विददार ह\n",
    "01028008a": "ततो देवः सहस्राक्षस्तूर्णं वायुमचोदयत्\n",
    "01028008c": "विक्षिपेमां रजोवृष्टिं तवैतत्कर्म मारुत\n",
    "01028009a": "अथ वायुरपोवाह तद्रजस्तरसा बली\n",
    "01028009c": "ततो वितिमिरे जाते देवाः शकुनिमार्दयन्\n",
    "01028010a": "ननाद चोच्चैर्बलवान्महामेघरवः खगः\n",
    "01028010c": "वध्यमानः सुरगणैः सर्वभूतानि भीषयन्\n",
    "01028010e": "उत्पपात महावीर्यः पक्षिराट्परवीरहा\n",
    "01028011a": "तमुत्पत्यान्तरिक्षस्थं देवानामुपरि स्थितम्\n",
    "01028011c": "वर्मिणो विबुधाः सर्वे नानाशस्त्रैरवाकिरन्\n",
    "01028012a": "पट्टिशैः परिघैः शूलैर्गदाभिश्च सवासवाः\n",
    "01028012c": "क्षुरान्तैर्ज्वलितैश्चापि चक्रैरादित्यरूपिभिः\n",
    "01028013a": "नानाशस्त्रविसर्गैश्च वध्यमानः समन्ततः\n",
    "01028013c": "कुर्वन्सुतुमुलं युद्धं पक्षिराण्न व्यकम्पत\n",
    "01028014a": "विनर्दन्निव चाकाशे वैनतेयः प्रतापवान्\n",
    "01028014c": "पक्षाभ्यामुरसा चैव समन्ताद्व्याक्षिपत्सुरान्\n",
    "01028015a": "ते विक्षिप्तास्ततो देवाः प्रजग्मुर्गरुडार्दिताः\n",
    "01028015c": "नखतुण्डक्षताश्चैव सुस्रुवुः शोणितं बहु\n",
    "01028016a": "साध्याः प्राचीं सगन्धर्वा वसवो दक्षिणां दिशम्\n",
    "01028016c": "प्रजग्मुः सहिता रुद्रैः पतगेन्द्रप्रधर्षिताः\n",
    "01028017a": "दिशं प्रतीचीमादित्या नासत्या उत्तरां दिशम्\n",
    "01028017c": "मुहुर्मुहुः प्रेक्षमाणा युध्यमाना महौजसम्\n",
    "01028018a": "अश्वक्रन्देन वीरेण रेणुकेन च पक्षिणा\n",
    "01028018c": "क्रथनेन च शूरेण तपनेन च खेचरः\n",
    "01028019a": "उलूकश्वसनाभ्यां च निमेषेण च पक्षिणा\n",
    "01028019c": "प्ररुजेन च संयुद्धं चकार प्रलिहेन च\n",
    "01028020a": "तान्पक्षनखतुण्डाग्रैरभिनद्विनतासुतः\n",
    "01028020c": "युगान्तकाले संक्रुद्धः पिनाकीव महाबलः\n",
    "01028021a": "महावीर्या महोत्साहास्तेन ते बहुधा क्षताः\n",
    "01028021c": "रेजुरभ्रघनप्रख्या रुधिरौघप्रवर्षिणः\n",
    "01028022a": "तान्कृत्वा पतगश्रेष्ठः सर्वानुत्क्रान्तजीवितान्\n",
    "01028022c": "अतिक्रान्तोऽमृतस्यार्थे सर्वतोऽग्निमपश्यत\n",
    "01028023a": "आवृण्वानं महाज्वालमर्चिर्भिः सर्वतोऽम्बरम्\n",
    "01028023c": "दहन्तमिव तीक्ष्णांशुं घोरं वायुसमीरितम्\n",
    "01028024a": "ततो नवत्या नवतीर्मुखानां; कृत्वा तरस्वी गरुडो महात्मा\n",
    "01028024c": "नदीः समापीय मुखैस्ततस्तैः; सुशीघ्रमागम्य पुनर्जवेन\n",
    "01028025a": "ज्वलन्तमग्निं तममित्रतापनः; समास्तरत्पत्ररथो नदीभिः\n",
    "01028025c": "ततः प्रचक्रे वपुरन्यदल्पं; प्रवेष्टुकामोऽग्निमभिप्रशाम्य\n",
    "01029001": "सूत उवाच\n",
    "01029001a": "जाम्बूनदमयो भूत्वा मरीचिविकचोज्ज्वलः\n",
    "01029001c": "प्रविवेश बलात्पक्षी वारिवेग इवार्णवम्\n",
    "01029002a": "स चक्रं क्षुरपर्यन्तमपश्यदमृतान्तिके\n",
    "01029002c": "परिभ्रमन्तमनिशं तीक्ष्णधारमयस्मयम्\n",
    "01029003a": "ज्वलनार्कप्रभं घोरं छेदनं सोमहारिणाम्\n",
    "01029003c": "घोररूपं तदत्यर्थं यन्त्रं देवैः सुनिर्मितम्\n",
    "01029004a": "तस्यान्तरं स दृष्ट्वैव पर्यवर्तत खेचरः\n",
    "01029004c": "अरान्तरेणाभ्यपतत्संक्षिप्याङ्गं क्षणेन ह\n",
    "01029005a": "अधश्चक्रस्य चैवात्र दीप्तानलसमद्युती\n",
    "01029005c": "विद्युज्जिह्वौ महाघोरौ दीप्तास्यौ दीप्तलोचनौ\n",
    "01029006a": "चक्षुर्विषौ महावीर्यौ नित्यक्रुद्धौ तरस्विनौ\n",
    "01029006c": "रक्षार्थमेवामृतस्य ददर्श भुजगोत्तमौ\n",
    "01029007a": "सदा संरब्धनयनौ सदा चानिमिषेक्षणौ\n",
    "01029007c": "तयोरेकोऽपि यं पश्येत्स तूर्णं भस्मसाद्भवेत्\n",
    "01029008a": "तयोश्चक्षूंषि रजसा सुपर्णस्तूर्णमावृणोत्\n",
    "01029008c": "अदृष्टरूपस्तौ चापि सर्वतः पर्यकालयत्\n",
    "01029009a": "तयोरङ्गे समाक्रम्य वैनतेयोऽन्तरिक्षगः\n",
    "01029009c": "आच्छिनत्तरसा मध्ये सोममभ्यद्रवत्ततः\n",
    "01029010a": "समुत्पाट्यामृतं तत्तु वैनतेयस्ततो बली\n",
    "01029010c": "उत्पपात जवेनैव यन्त्रमुन्मथ्य वीर्यवान्\n",
    "01029011a": "अपीत्वैवामृतं पक्षी परिगृह्याशु वीर्यवान्\n",
    "01029011c": "अगच्छदपरिश्रान्त आवार्यार्कप्रभां खगः\n",
    "01029012a": "विष्णुना तु तदाकाशे वैनतेयः समेयिवान्\n",
    "01029012c": "तस्य नारायणस्तुष्टस्तेनालौल्येन कर्मणा\n",
    "01029013a": "तमुवाचाव्ययो देवो वरदोऽस्मीति खेचरम्\n",
    "01029013c": "स वव्रे तव तिष्ठेयमुपरीत्यन्तरिक्षगः\n",
    "01029014a": "उवाच चैनं भूयोऽपि नारायणमिदं वचः\n",
    "01029014c": "अजरश्चामरश्च स्याममृतेन विनाप्यहम्\n",
    "01029015a": "प्रतिगृह्य वरौ तौ च गरुडो विष्णुमब्रवीत्\n",
    "01029015c": "भवतेऽपि वरं दद्मि वृणीतां भगवानपि\n",
    "01029016a": "तं वव्रे वाहनं कृष्णो गरुत्मन्तं महाबलम्\n",
    "01029016c": "ध्वजं च चक्रे भगवानुपरि स्थास्यसीति तम्\n",
    "01029017a": "अनुपत्य खगं त्विन्द्रो वज्रेणाङ्गेऽभ्यताडयत्\n",
    "01029017c": "विहंगमं सुरामित्रं हरन्तममृतं बलात्\n",
    "01029018a": "तमुवाचेन्द्रमाक्रन्दे गरुडः पततां वरः\n",
    "01029018c": "प्रहसञ्श्लक्ष्णया वाचा तथा वज्रसमाहतः\n",
    "01029019a": "ऋषेर्मानं करिष्यामि वज्रं यस्यास्थिसंभवम्\n",
    "01029019c": "वज्रस्य च करिष्यामि तव चैव शतक्रतो\n",
    "01029020a": "एष पत्रं त्यजाम्येकं यस्यान्तं नोपलप्स्यसे\n",
    "01029020c": "न हि वज्रनिपातेन रुजा मेऽस्ति कदाचन\n",
    "01029021a": "तत्र तं सर्वभूतानि विस्मितान्यब्रुवंस्तदा\n",
    "01029021c": "सुरूपं पत्रमालक्ष्य सुपर्णोऽयं भवत्विति\n",
    "01029022a": "दृष्ट्वा तदद्भुतं चापि सहस्राक्षः पुरंदरः\n",
    "01029022c": "खगो महदिदं भूतमिति मत्वाभ्यभाषत\n",
    "01029023a": "बलं विज्ञातुमिच्छामि यत्ते परमनुत्तमम्\n",
    "01029023c": "सख्यं चानन्तमिच्छामि त्वया सह खगोत्तम\n",
    "01030001": "गरुड उवाच\n",
    "01030001a": "सख्यं मेऽस्तु त्वया देव यथेच्छसि पुरंदर\n",
    "01030001c": "बलं तु मम जानीहि महच्चासह्यमेव च\n",
    "01030002a": "कामं नैतत्प्रशंसन्ति सन्तः स्वबलसंस्तवम्\n",
    "01030002c": "गुणसंकीर्तनं चापि स्वयमेव शतक्रतो\n",
    "01030003a": "सखेति कृत्वा तु सखे पृष्टो वक्ष्याम्यहं त्वया\n",
    "01030003c": "न ह्यात्मस्तवसंयुक्तं वक्तव्यमनिमित्ततः\n",
    "01030004a": "सपर्वतवनामुर्वीं ससागरवनामिमाम्\n",
    "01030004c": "पक्षनाड्यैकया शक्र त्वां चैवात्रावलम्बिनम्\n",
    "01030005a": "सर्वान्संपिण्डितान्वापि लोकान्सस्थाणुजङ्गमान्\n",
    "01030005c": "वहेयमपरिश्रान्तो विद्धीदं मे महद्बलम्\n",
    "01030006": "सूत उवाच\n",
    "01030006a": "इत्युक्तवचनं वीरं किरीटी श्रीमतां वरः\n",
    "01030006c": "आह शौनक देवेन्द्रः सर्वभूतहितः प्रभुः\n",
    "01030007a": "प्रतिगृह्यतामिदानीं मे सख्यमानन्त्यमुत्तमम्\n",
    "01030007c": "न कार्यं तव सोमेन मम सोमः प्रदीयताम्\n",
    "01030007e": "अस्मांस्ते हि प्रबाधेयुर्येभ्यो दद्याद्भवानिमम्\n",
    "01030008": "गरुड उवाच\n",
    "01030008a": "किंचित्कारणमुद्दिश्य सोमोऽयं नीयते मया\n",
    "01030008c": "न दास्यामि समादातुं सोमं कस्मैचिदप्यहम्\n",
    "01030009a": "यत्रेमं तु सहस्राक्ष निक्षिपेयमहं स्वयम्\n",
    "01030009c": "त्वमादाय ततस्तूर्णं हरेथास्त्रिदशेश्वर\n",
    "01030010": "शक्र उवाच\n",
    "01030010a": "वाक्येनानेन तुष्टोऽहं यत्त्वयोक्तमिहाण्डज\n",
    "01030010c": "यदिच्छसि वरं मत्तस्तद्गृहाण खगोत्तम\n",
    "01030011": "सूत उवाच\n",
    "01030011a": "इत्युक्तः प्रत्युवाचेदं कद्रूपुत्राननुस्मरन्\n",
    "01030011c": "स्मृत्वा चैवोपधिकृतं मातुर्दास्यनिमित्ततः\n",
    "01030012a": "ईशोऽहमपि सर्वस्य करिष्यामि तु तेऽर्थिताम्\n",
    "01030012c": "भवेयुर्भुजगाः शक्र मम भक्ष्या महाबलाः\n",
    "01030013a": "तथेत्युक्त्वान्वगच्छत्तं ततो दानवसूदनः\n",
    "01030013c": "हरिष्यामि विनिक्षिप्तं सोममित्यनुभाष्य तम्\n",
    "01030014a": "आजगाम ततस्तूर्णं सुपर्णो मातुरन्तिकम्\n",
    "01030014c": "अथ सर्पानुवाचेदं सर्वान्परमहृष्टवत्\n",
    "01030015a": "इदमानीतममृतं निक्षेप्स्यामि कुशेषु वः\n",
    "01030015c": "स्नाता मङ्गलसंयुक्तास्ततः प्राश्नीत पन्नगाः\n",
    "01030016a": "अदासी चैव मातेयमद्यप्रभृति चास्तु मे\n",
    "01030016c": "यथोक्तं भवतामेतद्वचो मे प्रतिपादितम्\n",
    "01030017a": "ततः स्नातुं गताः सर्पाः प्रत्युक्त्वा तं तथेत्युत\n",
    "01030017c": "शक्रोऽप्यमृतमाक्षिप्य जगाम त्रिदिवं पुनः\n",
    "01030018a": "अथागतास्तमुद्देशं सर्पाः सोमार्थिनस्तदा\n",
    "01030018c": "स्नाताश्च कृतजप्याश्च प्रहृष्टाः कृतमङ्गलाः\n",
    "01030019a": "तद्विज्ञाय हृतं सर्पाः प्रतिमायाकृतं च तत्\n",
    "01030019c": "सोमस्थानमिदं चेति दर्भांस्ते लिलिहुस्तदा\n",
    "01030020a": "ततो द्वैधीकृता जिह्वा सर्पाणां तेन कर्मणा\n",
    "01030020c": "अभवंश्चामृतस्पर्शाद्दर्भास्तेऽथ पवित्रिणः\n",
    "01030021a": "ततः सुपर्णः परमप्रहृष्टवा;न्विहृत्य मात्रा सह तत्र कानने\n",
    "01030021c": "भुजंगभक्षः परमार्चितः खगै;रहीनकीर्तिर्विनतामनन्दयत्\n",
    "01030022a": "इमां कथां यः शृणुयान्नरः सदा; पठेत वा द्विजजनमुख्यसंसदि\n",
    "01030022c": "असंशयं त्रिदिवमियात्स पुण्यभा;ङ्महात्मनः पतगपतेः प्रकीर्तनात्\n",
    "01031001": "शौनक उवाच\n",
    "01031001a": "भुजंगमानां शापस्य मात्रा चैव सुतेन च\n",
    "01031001c": "विनतायास्त्वया प्रोक्तं कारणं सूतनन्दन\n",
    "01031002a": "वरप्रदानं भर्त्रा च कद्रूविनतयोस्तथा\n",
    "01031002c": "नामनी चैव ते प्रोक्ते पक्षिणोर्वैनतेययोः\n",
    "01031003a": "पन्नगानां तु नामानि न कीर्तयसि सूतज\n",
    "01031003c": "प्राधान्येनापि नामानि श्रोतुमिच्छामहे वयम्\n",
    "01031004": "सूत उवाच\n",
    "01031004a": "बहुत्वान्नामधेयानि भुजगानां तपोधन\n",
    "01031004c": "न कीर्तयिष्ये सर्वेषां प्राधान्येन तु मे शृणु\n",
    "01031005a": "शेषः प्रथमतो जातो वासुकिस्तदनन्तरम्\n",
    "01031005c": "ऐरावतस्तक्षकश्च कर्कोटकधनंजयौ\n",
    "01031006a": "कालियो मणिनागश्च नागश्चापूरणस्तथा\n",
    "01031006c": "नागस्तथा पिञ्जरक एलापत्रोऽथ वामनः\n",
    "01031007a": "नीलानीलौ तथा नागौ कल्माषशबलौ तथा\n",
    "01031007c": "आर्यकश्चादिकश्चैव नागश्च शलपोतकः\n",
    "01031008a": "सुमनोमुखो दधिमुखस्तथा विमलपिण्डकः\n",
    "01031008c": "आप्तः कोटनकश्चैव शङ्खो वालशिखस्तथा\n",
    "01031009a": "निष्ठ्यूनको हेमगुहो नहुषः पिङ्गलस्तथा\n",
    "01031009c": "बाह्यकर्णो हस्तिपदस्तथा मुद्गरपिण्डकः\n",
    "01031010a": "कम्बलाश्वतरौ चापि नागः कालीयकस्तथा\n",
    "01031010c": "वृत्तसंवर्तकौ नागौ द्वौ च पद्माविति श्रुतौ\n",
    "01031011a": "नागः शङ्खनकश्चैव तथा च स्फण्डकोऽपरः\n",
    "01031011c": "क्षेमकश्च महानागो नागः पिण्डारकस्तथा\n",
    "01031012a": "करवीरः पुष्पदंष्ट्र एळको बिल्वपाण्डुकः\n",
    "01031012c": "मूषकादः शङ्खशिराः पूर्णदंष्ट्रो हरिद्रकः\n",
    "01031013a": "अपराजितो ज्योतिकश्च पन्नगः श्रीवहस्तथा\n",
    "01031013c": "कौरव्यो धृतराष्ट्रश्च पुष्करः शल्यकस्तथा\n",
    "01031014a": "विरजाश्च सुबाहुश्च शालिपिण्डश्च वीर्यवान्\n",
    "01031014c": "हस्तिभद्रः पिठरको मुखरः कोणवासनः\n",
    "01031015a": "कुञ्जरः कुररश्चैव तथा नागः प्रभाकरः\n",
    "01031015c": "कुमुदः कुमुदाक्षश्च तित्तिरिर्हलिकस्तथा\n",
    "01031015e": "कर्कराकर्करौ चोभौ कुण्डोदरमहोदरौ\n",
    "01031016a": "एते प्राधान्यतो नागाः कीर्तिता द्विजसत्तम\n",
    "01031016c": "बहुत्वान्नामधेयानामितरे न प्रकीर्तिताः\n",
    "01031017a": "एतेषां प्रसवो यश्च प्रसवस्य च संततिः\n",
    "01031017c": "असंख्येयेति मत्वा तान्न ब्रवीमि द्विजोत्तम\n",
    "01031018a": "बहूनीह सहस्राणि प्रयुतान्यर्बुदानि च\n",
    "01031018c": "अशक्यान्येव संख्यातुं भुजगानां तपोधन\n",
    "01032001": "शौनक उवाच\n",
    "01032001a": "जाता वै भुजगास्तात वीर्यवन्तो दुरासदाः\n",
    "01032001c": "शापं तं त्वथ विज्ञाय कृतवन्तो नु किं परम्\n",
    "01032002": "सूत उवाच\n",
    "01032002a": "तेषां तु भगवाञ्शेषस्त्यक्त्वा कद्रूं महायशाः\n",
    "01032002c": "तपो विपुलमातस्थे वायुभक्षो यतव्रतः\n",
    "01032003a": "गन्धमादनमासाद्य बदर्यां च तपोरतः\n",
    "01032003c": "गोकर्णे पुष्करारण्ये तथा हिमवतस्तटे\n",
    "01032004a": "तेषु तेषु च पुण्येषु तीर्थेष्वायतनेषु च\n",
    "01032004c": "एकान्तशीली नियतः सततं विजितेन्द्रियः\n",
    "01032005a": "तप्यमानं तपो घोरं तं ददर्श पितामहः\n",
    "01032005c": "परिशुष्कमांसत्वक्स्नायुं जटाचीरधरं प्रभुम्\n",
    "01032006a": "तमब्रवीत्सत्यधृतिं तप्यमानं पितामहः\n",
    "01032006c": "किमिदं कुरुषे शेष प्रजानां स्वस्ति वै कुरु\n",
    "01032007a": "त्वं हि तीव्रेण तपसा प्रजास्तापयसेऽनघ\n",
    "01032007c": "ब्रूहि कामं च मे शेष यत्ते हृदि चिरं स्थितम्\n",
    "01032008": "शेष उवाच\n",
    "01032008a": "सोदर्या मम सर्वे हि भ्रातरो मन्दचेतसः\n",
    "01032008c": "सह तैर्नोत्सहे वस्तुं तद्भवाननुमन्यताम्\n",
    "01032009a": "अभ्यसूयन्ति सततं परस्परममित्रवत्\n",
    "01032009c": "ततोऽहं तप आतिष्ठे नैतान्पश्येयमित्युत\n",
    "01032010a": "न मर्षयन्ति सततं विनतां ससुतां च ते\n",
    "01032010c": "अस्माकं चापरो भ्राता वैनतेयः पितामह\n",
    "01032011a": "तं च द्विषन्ति तेऽत्यर्थं स चापि सुमहाबलः\n",
    "01032011c": "वरप्रदानात्स पितुः कश्यपस्य महात्मनः\n",
    "01032012a": "सोऽहं तपः समास्थाय मोक्ष्यामीदं कलेवरम्\n",
    "01032012c": "कथं मे प्रेत्यभावेऽपि न तैः स्यात्सह संगमः\n",
    "01032013": "ब्रह्मोवाच\n",
    "01032013a": "जानामि शेष सर्वेषां भ्रातॄणां ते विचेष्टितम्\n",
    "01032013c": "मातुश्चाप्यपराधाद्वै भ्रातॄणां ते महद्भयम्\n",
    "01032014a": "कृतोऽत्र परिहारश्च पूर्वमेव भुजंगम\n",
    "01032014c": "भ्रातॄणां तव सर्वेषां न शोकं कर्तुमर्हसि\n",
    "01032015a": "वृणीष्व च वरं मत्तः शेष यत्तेऽभिकाङ्क्षितम्\n",
    "01032015c": "दित्सामि हि वरं तेऽद्य प्रीतिर्मे परमा त्वयि\n",
    "01032016a": "दिष्ट्या च बुद्धिर्धर्मे ते निविष्टा पन्नगोत्तम\n",
    "01032016c": "अतो भूयश्च ते बुद्धिर्धर्मे भवतु सुस्थिरा\n",
    "01032017": "शेष उवाच\n",
    "01032017a": "एष एव वरो मेऽद्य काङ्क्षितः प्रपितामह\n",
    "01032017c": "धर्मे मे रमतां बुद्धिः शमे तपसि चेश्वर\n",
    "01032018": "ब्रह्मोवाच\n",
    "01032018a": "प्रीतोऽस्म्यनेन ते शेष दमेन प्रशमेन च\n",
    "01032018c": "त्वया त्विदं वचः कार्यं मन्नियोगात्प्रजाहितम्\n",
    "01032019a": "इमां महीं शैलवनोपपन्नां; ससागरां साकरपत्तनां च\n",
    "01032019c": "त्वं शेष सम्यक्चलितां यथाव;त्संगृह्य तिष्ठस्व यथाचला स्यात्\n",
    "01032020": "शेष उवाच\n",
    "01032020a": "यथाह देवो वरदः प्रजापति;र्महीपतिर्भूतपतिर्जगत्पतिः\n",
    "01032020c": "तथा महीं धारयितास्मि निश्चलां; प्रयच्छ तां मे शिरसि प्रजापते\n",
    "01032021": "ब्रह्मोवाच\n",
    "01032021a": "अधो महीं गच्छ भुजंगमोत्तम; स्वयं तवैषा विवरं प्रदास्यति\n",
    "01032021c": "इमां धरां धारयता त्वया हि मे; महत्प्रियं शेष कृतं भविष्यति\n",
    "01032022": "सूत उवाच\n",
    "01032022a": "तथेति कृत्वा विवरं प्रविश्य स; प्रभुर्भुवो भुजगवराग्रजः स्थितः\n",
    "01032022c": "बिभर्ति देवीं शिरसा महीमिमां; समुद्रनेमिं परिगृह्य सर्वतः\n",
    "01032023": "ब्रह्मोवाच\n",
    "01032023a": "शेषोऽसि नागोत्तम धर्मदेवो; महीमिमां धारयसे यदेकः\n",
    "01032023c": "अनन्तभोगः परिगृह्य सर्वां; यथाहमेवं बलभिद्यथा वा\n",
    "01032024": "सूत उवाच\n",
    "01032024a": "अधो भूमेर्वसत्येवं नागोऽनन्तः प्रतापवान्\n",
    "01032024c": "धारयन्वसुधामेकः शासनाद्ब्रह्मणो विभुः\n",
    "01032025a": "सुपर्णं च सखायं वै भगवानमरोत्तमः\n",
    "01032025c": "प्रादादनन्ताय तदा वैनतेयं पितामहः\n",
    "01033001": "सूत उवाच\n",
    "01033001a": "मातुः सकाशात्तं शापं श्रुत्वा पन्नगसत्तमः\n",
    "01033001c": "वासुकिश्चिन्तयामास शापोऽयं न भवेत्कथम्\n",
    "01033002a": "ततः स मन्त्रयामास भ्रातृभिः सह सर्वशः\n",
    "01033002c": "ऐरावतप्रभृतिभिर्ये स्म धर्मपरायणाः\n",
    "01033003": "वासुकिरुवाच\n",
    "01033003a": "अयं शापो यथोद्दिष्टो विदितं वस्तथानघाः\n",
    "01033003c": "तस्य शापस्य मोक्षार्थं मन्त्रयित्वा यतामहे\n",
    "01033004a": "सर्वेषामेव शापानां प्रतिघातो हि विद्यते\n",
    "01033004c": "न तु मात्राभिशप्तानां मोक्षो विद्येत पन्नगाः\n",
    "01033005a": "अव्ययस्याप्रमेयस्य सत्यस्य च तथाग्रतः\n",
    "01033005c": "शप्ता इत्येव मे श्रुत्वा जायते हृदि वेपथुः\n",
    "01033006a": "नूनं सर्वविनाशोऽयमस्माकं समुदाहृतः\n",
    "01033006c": "न ह्येनां सोऽव्ययो देवः शपन्तीं प्रत्यषेधयत्\n",
    "01033007a": "तस्मात्संमन्त्रयामोऽत्र भुजगानामनामयम्\n",
    "01033007c": "यथा भवेत सर्वेषां मा नः कालोऽत्यगादयम्\n",
    "01033008a": "अपि मन्त्रयमाणा हि हेतुं पश्याम मोक्षणे\n",
    "01033008c": "यथा नष्टं पुरा देवा गूढमग्निं गुहागतम्\n",
    "01033009a": "यथा स यज्ञो न भवेद्यथा वापि पराभवेत्\n",
    "01033009c": "जनमेजयस्य सर्पाणां विनाशकरणाय हि\n",
    "01033010": "सूत उवाच\n",
    "01033010a": "तथेत्युक्त्वा तु ते सर्वे काद्रवेयाः समागताः\n",
    "01033010c": "समयं चक्रिरे तत्र मन्त्रबुद्धिविशारदाः\n",
    "01033011a": "एके तत्राब्रुवन्नागा वयं भूत्वा द्विजर्षभाः\n",
    "01033011c": "जनमेजयं तं भिक्षामो यज्ञस्ते न भवेदिति\n",
    "01033012a": "अपरे त्वब्रुवन्नागास्तत्र पण्डितमानिनः\n",
    "01033012c": "मन्त्रिणोऽस्य वयं सर्वे भविष्यामः सुसंमताः\n",
    "01033013a": "स नः प्रक्ष्यति सर्वेषु कार्येष्वर्थविनिश्चयम्\n",
    "01033013c": "तत्र बुद्धिं प्रवक्ष्यामो यथा यज्ञो निवर्तते\n",
    "01033014a": "स नो बहुमतान्राजा बुद्ध्वा बुद्धिमतां वरः\n",
    "01033014c": "यज्ञार्थं प्रक्ष्यति व्यक्तं नेति वक्ष्यामहे वयम्\n",
    "01033015a": "दर्शयन्तो बहून्दोषान्प्रेत्य चेह च दारुणान्\n",
    "01033015c": "हेतुभिः कारणैश्चैव यथा यज्ञो भवेन्न सः\n",
    "01033016a": "अथ वा य उपाध्यायः क्रतौ तस्मिन्भविष्यति\n",
    "01033016c": "सर्पसत्रविधानज्ञो राजकार्यहिते रतः\n",
    "01033017a": "तं गत्वा दशतां कश्चिद्भुजगः स मरिष्यति\n",
    "01033017c": "तस्मिन्हते यज्ञकरे क्रतुः स न भविष्यति\n",
    "01033018a": "ये चान्ये सर्पसत्रज्ञा भविष्यन्त्यस्य ऋत्विजः\n",
    "01033018c": "तांश्च सर्वान्दशिष्यामः कृतमेवं भविष्यति\n",
    "01033019a": "तत्रापरेऽमन्त्रयन्त धर्मात्मानो भुजंगमाः\n",
    "01033019c": "अबुद्धिरेषा युष्माकं ब्रह्महत्या न शोभना\n",
    "01033020a": "सम्यक्सद्धर्ममूला हि व्यसने शान्तिरुत्तमा\n",
    "01033020c": "अधर्मोत्तरता नाम कृत्स्नं व्यापादयेज्जगत्\n",
    "01033021a": "अपरे त्वब्रुवन्नागाः समिद्धं जातवेदसम्\n",
    "01033021c": "वर्षैर्निर्वापयिष्यामो मेघा भूत्वा सविद्युतः\n",
    "01033022a": "स्रुग्भाण्डं निशि गत्वा वा अपरे भुजगोत्तमाः\n",
    "01033022c": "प्रमत्तानां हरन्त्वाशु विघ्न एवं भविष्यति\n",
    "01033023a": "यज्ञे वा भुजगास्तस्मिञ्शतशोऽथ सहस्रशः\n",
    "01033023c": "जनं दशन्तु वै सर्वमेवं त्रासो भविष्यति\n",
    "01033024a": "अथ वा संस्कृतं भोज्यं दूषयन्तु भुजंगमाः\n",
    "01033024c": "स्वेन मूत्रपुरीषेण सर्वभोज्यविनाशिना\n",
    "01033025a": "अपरे त्वब्रुवंस्तत्र ऋत्विजोऽस्य भवामहे\n",
    "01033025c": "यज्ञविघ्नं करिष्यामो दीयतां दक्षिणा इति\n",
    "01033025e": "वश्यतां च गतोऽसौ नः करिष्यति यथेप्षितम्\n",
    "01033026a": "अपरे त्वब्रुवंस्तत्र जले प्रक्रीडितं नृपम्\n",
    "01033026c": "गृहमानीय बध्नीमः क्रतुरेवं भवेन्न सः\n",
    "01033027a": "अपरे त्वब्रुवंस्तत्र नागाः सुकृतकारिणः\n",
    "01033027c": "दशामैनं प्रगृह्याशु कृतमेवं भविष्यति\n",
    "01033027e": "छिन्नं मूलमनर्थानां मृते तस्मिन्भविष्यति\n",
    "01033028a": "एषा वै नैष्ठिकी बुद्धिः सर्वेषामेव संमता\n",
    "01033028c": "यथा वा मन्यसे राजंस्तत्क्षिप्रं संविधीयताम्\n",
    "01033029a": "इत्युक्त्वा समुदैक्षन्त वासुकिं पन्नगेश्वरम्\n",
    "01033029c": "वासुकिश्चापि संचिन्त्य तानुवाच भुजंगमान्\n",
    "01033030a": "नैषा वो नैष्ठिकी बुद्धिर्मता कर्तुं भुजंगमाः\n",
    "01033030c": "सर्वेषामेव मे बुद्धिः पन्नगानां न रोचते\n",
    "01033031a": "किं त्वत्र संविधातव्यं भवतां यद्भवेद्धितम्\n",
    "01033031c": "अनेनाहं भृशं तप्ये गुणदोषौ मदाश्रयौ\n",
    "01034001": "सूत उवाच\n",
    "01034001a": "श्रुत्वा तु वचनं तेषां सर्वेषामिति चेति च\n",
    "01034001c": "वासुकेश्च वचः श्रुत्वा एलापत्रोऽब्रवीदिदम्\n",
    "01034002a": "न स यज्ञो न भविता न स राजा तथाविधः\n",
    "01034002c": "जनमेजयः पाण्डवेयो यतोऽस्माकं महाभयम्\n",
    "01034003a": "दैवेनोपहतो राजन्यो भवेदिह पूरुषः\n",
    "01034003c": "स दैवमेवाश्रयते नान्यत्तत्र परायणम्\n",
    "01034004a": "तदिदं दैवमस्माकं भयं पन्नगसत्तमाः\n",
    "01034004c": "दैवमेवाश्रयामोऽत्र शृणुध्वं च वचो मम\n",
    "01034005a": "अहं शापे समुत्सृष्टे समश्रौषं वचस्तदा\n",
    "01034005c": "मातुरुत्सङ्गमारूढो भयात्पन्नगसत्तमाः\n",
    "01034006a": "देवानां पन्नगश्रेष्ठास्तीक्ष्णास्तीक्ष्णा इति प्रभो\n",
    "01034006c": "पितामहमुपागम्य दुःखार्तानां महाद्युते\n",
    "01034007": "देवा ऊचुः\n",
    "01034007a": "का हि लब्ध्वा प्रियान्पुत्राञ्शपेदेवं पितामह\n",
    "01034007c": "ऋते कद्रूं तीक्ष्णरूपां देवदेव तवाग्रतः\n",
    "01034008a": "तथेति च वचस्तस्यास्त्वयाप्युक्तं पितामह\n",
    "01034008c": "एतदिच्छाम विज्ञातुं कारणं यन्न वारिता\n",
    "01034009": "ब्रह्मोवाच\n",
    "01034009a": "बहवः पन्नगास्तीक्ष्णा भीमवीर्या विषोल्बणाः\n",
    "01034009c": "प्रजानां हितकामोऽहं न निवारितवांस्तदा\n",
    "01034010a": "ये दन्दशूकाः क्षुद्राश्च पापचारा विषोल्बणाः\n",
    "01034010c": "तेषां विनाशो भविता न तु ये धर्मचारिणः\n",
    "01034011a": "यन्निमित्तं च भविता मोक्षस्तेषां महाभयात्\n",
    "01034011c": "पन्नगानां निबोधध्वं तस्मिन्काले तथागते\n",
    "01034012a": "यायावरकुले धीमान्भविष्यति महानृषिः\n",
    "01034012c": "जरत्कारुरिति ख्यातस्तेजस्वी नियतेन्द्रियः\n",
    "01034013a": "तस्य पुत्रो जरत्कारोरुत्पत्स्यति महातपाः\n",
    "01034013c": "आस्तीको नाम यज्ञं स प्रतिषेत्स्यति तं तदा\n",
    "01034013e": "तत्र मोक्ष्यन्ति भुजगा ये भविष्यन्ति धार्मिकाः\n",
    "01034014": "देवा ऊचुः\n",
    "01034014a": "स मुनिप्रवरो देव जरत्कारुर्महातपाः\n",
    "01034014c": "कस्यां पुत्रं महात्मानं जनयिष्यति वीर्यवान्\n",
    "01034015": "ब्रह्मोवाच\n",
    "01034015a": "सनामायां सनामा स कन्यायां द्विजसत्तमः\n",
    "01034015c": "अपत्यं वीर्यवान्देवा वीर्यवज्जनयिष्यति\n",
    "01034016": "एलापत्र उवाच\n",
    "01034016a": "एवमस्त्विति तं देवाः पितामहमथाब्रुवन्\n",
    "01034016c": "उक्त्वा चैवं गता देवाः स च देवः पितामहः\n",
    "01034017a": "सोऽहमेवं प्रपश्यामि वासुके भगिनीं तव\n",
    "01034017c": "जरत्कारुरिति ख्यातां तां तस्मै प्रतिपादय\n",
    "01034018a": "भैक्षवद्भिक्षमाणाय नागानां भयशान्तये\n",
    "01034018c": "ऋषये सुव्रताय त्वमेष मोक्षः श्रुतो मया\n",
    "01035001": "सूत उवाच\n",
    "01035001a": "एलापत्रस्य तु वचः श्रुत्वा नागा द्विजोत्तम\n",
    "01035001c": "सर्वे प्रहृष्टमनसः साधु साध्वित्यपूजयन्\n",
    "01035002a": "ततः प्रभृति तां कन्यां वासुकिः पर्यरक्षत\n",
    "01035002c": "जरत्कारुं स्वसारं वै परं हर्षमवाप च\n",
    "01035003a": "ततो नातिमहान्कालः समतीत इवाभवत्\n",
    "01035003c": "अथ देवासुराः सर्वे ममन्थुर्वरुणालयम्\n",
    "01035004a": "तत्र नेत्रमभून्नागो वासुकिर्बलिनां वरः\n",
    "01035004c": "समाप्यैव च तत्कर्म पितामहमुपागमन्\n",
    "01035005a": "देवा वासुकिना सार्धं पितामहमथाब्रुवन्\n",
    "01035005c": "भगवञ्शापभीतोऽयं वासुकिस्तप्यते भृशम्\n",
    "01035006a": "तस्येदं मानसं शल्यं समुद्धर्तुं त्वमर्हसि\n",
    "01035006c": "जनन्याः शापजं देव ज्ञातीनां हितकाङ्क्षिणः\n",
    "01035007a": "हितो ह्ययं सदास्माकं प्रियकारी च नागराट्\n",
    "01035007c": "कुरु प्रसादं देवेश शमयास्य मनोज्वरम्\n",
    "01035008": "ब्रह्मोवाच\n",
    "01035008a": "मयैवैतद्वितीर्णं वै वचनं मनसामराः\n",
    "01035008c": "एलापत्रेण नागेन यदस्याभिहितं पुरा\n",
    "01035009a": "तत्करोत्वेष नागेन्द्रः प्राप्तकालं वचस्तथा\n",
    "01035009c": "विनशिष्यन्ति ये पापा न तु ये धर्मचारिणः\n",
    "01035010a": "उत्पन्नः स जरत्कारुस्तपस्युग्रे रतो द्विजः\n",
    "01035010c": "तस्यैष भगिनीं काले जरत्कारुं प्रयच्छतु\n",
    "01035011a": "यदेलापत्रेण वचस्तदोक्तं भुजगेन ह\n",
    "01035011c": "पन्नगानां हितं देवास्तत्तथा न तदन्यथा\n",
    "01035012": "सूत उवाच\n",
    "01035012a": "एतच्छ्रुत्वा स नागेन्द्रः पितामहवचस्तदा\n",
    "01035012c": "सर्पान्बहूञ्जरत्कारौ नित्ययुक्तान्समादधत्\n",
    "01035013a": "जरत्कारुर्यदा भार्यामिच्छेद्वरयितुं प्रभुः\n",
    "01035013c": "शीघ्रमेत्य ममाख्येयं तन्नः श्रेयो भविष्यति\n",
    "01036001": "शौनक उवाच\n",
    "01036001a": "जरत्कारुरिति प्रोक्तं यत्त्वया सूतनन्दन\n",
    "01036001c": "इच्छाम्येतदहं तस्य ऋषेः श्रोतुं महात्मनः\n",
    "01036002a": "किं कारणं जरत्कारोर्नामैतत्प्रथितं भुवि\n",
    "01036002c": "जरत्कारुनिरुक्तं त्वं यथावद्वक्तुमर्हसि\n",
    "01036003": "सूत उवाच\n",
    "01036003a": "जरेति क्षयमाहुर्वै दारुणं कारुसंज्ञितम्\n",
    "01036003c": "शरीरं कारु तस्यासीत्तत्स धीमाञ्शनैः शनैः\n",
    "01036004a": "क्षपयामास तीव्रेण तपसेत्यत उच्यते\n",
    "01036004c": "जरत्कारुरिति ब्रह्मन्वासुकेर्भगिनी तथा\n",
    "01036005a": "एवमुक्तस्तु धर्मात्मा शौनकः प्राहसत्तदा\n",
    "01036005c": "उग्रश्रवसमामन्त्र्य उपपन्नमिति ब्रुवन्\n",
    "01036006": "सूत उवाच\n",
    "01036006a": "अथ कालस्य महतः स मुनिः संशितव्रतः\n",
    "01036006c": "तपस्यभिरतो धीमान्न दारानभ्यकाङ्क्षत\n",
    "01036007a": "स ऊर्ध्वरेतास्तपसि प्रसक्तः; स्वाध्यायवान्वीतभयक्लमः सन्\n",
    "01036007c": "चचार सर्वां पृथिवीं महात्मा; न चापि दारान्मनसाप्यकाङ्क्षत्\n",
    "01036008a": "ततोऽपरस्मिन्संप्राप्ते काले कस्मिंश्चिदेव तु\n",
    "01036008c": "परिक्षिदिति विख्यातो राजा कौरववंशभृत्\n",
    "01036009a": "यथा पाण्डुर्महाबाहुर्धनुर्धरवरो भुवि\n",
    "01036009c": "बभूव मृगयाशीलः पुरास्य प्रपितामहः\n",
    "01036010a": "मृगान्विध्यन्वराहांश्च तरक्षून्महिषांस्तथा\n",
    "01036010c": "अन्यांश्च विविधान्वन्यांश्चचार पृथिवीपतिः\n",
    "01036011a": "स कदाचिन्मृगं विद्ध्वा बाणेन नतपर्वणा\n",
    "01036011c": "पृष्ठतो धनुरादाय ससार गहने वने\n",
    "01036012a": "यथा हि भगवान्रुद्रो विद्ध्वा यज्ञमृगं दिवि\n",
    "01036012c": "अन्वगच्छद्धनुष्पाणिः पर्यन्वेषंस्ततस्ततः\n",
    "01036013a": "न हि तेन मृगो विद्धो जीवन्गच्छति वै वनम्\n",
    "01036013c": "पूर्वरूपं तु तन्नूनमासीत्स्वर्गगतिं प्रति\n",
    "01036013e": "परिक्षितस्तस्य राज्ञो विद्धो यन्नष्टवान्मृगः\n",
    "01036014a": "दूरं चापहृतस्तेन मृगेण स महीपतिः\n",
    "01036014c": "परिश्रान्तः पिपासार्त आससाद मुनिं वने\n",
    "01036015a": "गवां प्रचारेष्वासीनं वत्सानां मुखनिःसृतम्\n",
    "01036015c": "भूयिष्ठमुपयुञ्जानं फेनमापिबतां पयः\n",
    "01036016a": "तमभिद्रुत्य वेगेन स राजा संशितव्रतम्\n",
    "01036016c": "अपृच्छद्धनुरुद्यम्य तं मुनिं क्षुच्छ्रमान्वितः\n",
    "01036017a": "भो भो ब्रह्मन्नहं राजा परिक्षिदभिमन्युजः\n",
    "01036017c": "मया विद्धो मृगो नष्टः कच्चित्त्वं दृष्टवानसि\n",
    "01036018a": "स मुनिस्तस्य नोवाच किंचिन्मौनव्रते स्थितः\n",
    "01036018c": "तस्य स्कन्धे मृतं सर्पं क्रुद्धो राजा समासजत्\n",
    "01036019a": "धनुष्कोट्या समुत्क्षिप्य स चैनं समुदैक्षत\n",
    "01036019c": "न च किंचिदुवाचैनं शुभं वा यदि वाशुभम्\n",
    "01036020a": "स राजा क्रोधमुत्सृज्य व्यथितस्तं तथागतम्\n",
    "01036020c": "दृष्ट्वा जगाम नगरमृषिस्त्वास्ते तथैव सः\n",
    "01036021a": "तरुणस्तस्य पुत्रोऽभूत्तिग्मतेजा महातपाः\n",
    "01036021c": "शृङ्गी नाम महाक्रोधो दुष्प्रसादो महाव्रतः\n",
    "01036022a": "स देवं परमीशानं सर्वभूतहिते रतम्\n",
    "01036022c": "ब्रह्माणमुपतस्थे वै काले काले सुसंयतः\n",
    "01036022e": "स तेन समनुज्ञातो ब्रह्मणा गृहमेयिवान्\n",
    "01036023a": "सख्योक्तः क्रीडमानेन स तत्र हसता किल\n",
    "01036023c": "संरम्भी कोपनोऽतीव विषकल्प ऋषेः सुतः\n",
    "01036023e": "ऋषिपुत्रेण नर्मार्थं कृशेन द्विजसत्तम\n",
    "01036024a": "तेजस्विनस्तव पिता तथैव च तपस्विनः\n",
    "01036024c": "शवं स्कन्धेन वहति मा शृङ्गिन्गर्वितो भव\n",
    "01036025a": "व्याहरत्स्वृषिपुत्रेषु मा स्म किंचिद्वचो वदीः\n",
    "01036025c": "अस्मद्विधेषु सिद्धेषु ब्रह्मवित्सु तपस्विषु\n",
    "01036026a": "क्व ते पुरुषमानित्वं क्व ते वाचस्तथाविधाः\n",
    "01036026c": "दर्पजाः पितरं यस्त्वं द्रष्टा शवधरं तथा\n",
    "01037001": "सूत उवाच\n",
    "01037001a": "एवमुक्तः स तेजस्वी शृङ्गी कोपसमन्वितः\n",
    "01037001c": "मृतधारं गुरुं श्रुत्वा पर्यतप्यत मन्युना\n",
    "01037002a": "स तं कृशमभिप्रेष्क्य सूनृतां वाचमुत्सृजन्\n",
    "01037002c": "अपृच्छत कथं तातः स मेऽद्य मृतधारकः\n",
    "01037003": "कृश उवाच\n",
    "01037003a": "राज्ञा परिक्षिता तात मृगयां परिधावता\n",
    "01037003c": "अवसक्तः पितुस्तेऽद्य मृतः स्कन्धे भुजंगमः\n",
    "01037004": "शृङ्ग्युवाच\n",
    "01037004a": "किं मे पित्रा कृतं तस्य राज्ञोऽनिष्टं दुरात्मनः\n",
    "01037004c": "ब्रूहि त्वं कृश तत्त्वेन पश्य मे तपसो बलम्\n",
    "01037005": "कृश उवाच\n",
    "01037005a": "स राजा मृगयां यातः परिक्षिदभिमन्युजः\n",
    "01037005c": "ससार मृगमेकाकी विद्ध्वा बाणेन पत्रिणा\n",
    "01037006a": "न चापश्यन्मृगं राजा चरंस्तस्मिन्महावने\n",
    "01037006c": "पितरं ते स दृष्ट्वैव पप्रच्छानभिभाषिणम्\n",
    "01037007a": "तं स्थाणुभूतं तिष्ठन्तं क्षुत्पिपासाश्रमातुरः\n",
    "01037007c": "पुनः पुनर्मृगं नष्टं पप्रच्छ पितरं तव\n",
    "01037008a": "स च मौनव्रतोपेतो नैव तं प्रत्यभाषत\n",
    "01037008c": "तस्य राजा धनुष्कोट्या सर्पं स्कन्धे समासृजत्\n",
    "01037009a": "शृङ्गिंस्तव पिताद्यासौ तथैवास्ते यतव्रतः\n",
    "01037009c": "सोऽपि राजा स्वनगरं प्रतियातो गजाह्वयम्\n",
    "01037010": "सूत उवाच\n",
    "01037010a": "श्रुत्वैवमृषिपुत्रस्तु दिवं स्तब्ध्वेव विष्ठितः\n",
    "01037010c": "कोपसंरक्तनयनः प्रज्वलन्निव मन्युना\n",
    "01037011a": "आविष्टः स तु कोपेन शशाप नृपतिं तदा\n",
    "01037011c": "वार्युपस्पृश्य तेजस्वी क्रोधवेगबलात्कृतः\n",
    "01037012": "शृङ्ग्युवाच\n",
    "01037012a": "योऽसौ वृद्धस्य तातस्य तथा कृच्छ्रगतस्य च\n",
    "01037012c": "स्कन्धे मृतमवास्राक्षीत्पन्नगं राजकिल्बिषी\n",
    "01037013a": "तं पापमतिसंक्रुद्धस्तक्षकः पन्नगोत्तमः\n",
    "01037013c": "आशीविषस्तिग्मतेजा मद्वाक्यबलचोदितः\n",
    "01037014a": "सप्तरात्रादितो नेता यमस्य सदनं प्रति\n",
    "01037014c": "द्विजानामवमन्तारं कुरूणामयशस्करम्\n",
    "01037015": "सूत उवाच\n",
    "01037015a": "इति शप्त्वा नृपं क्रुद्धः शृङ्गी पितरमभ्ययात्\n",
    "01037015c": "आसीनं गोचरे तस्मिन्वहन्तं शवपन्नगम्\n",
    "01037016a": "स तमालक्ष्य पितरं शृङ्गी स्कन्धगतेन वै\n",
    "01037016c": "शवेन भुजगेनासीद्भूयः क्रोधसमन्वितः\n",
    "01037017a": "दुःखाच्चाश्रूणि मुमुचे पितरं चेदमब्रवीत्\n",
    "01037017c": "श्रुत्वेमां धर्षणां तात तव तेन दुरात्मना\n",
    "01037018a": "राज्ञा परिक्षिता कोपादशपं तमहं नृपम्\n",
    "01037018c": "यथार्हति स एवोग्रं शापं कुरुकुलाधमः\n",
    "01037019a": "सप्तमेऽहनि तं पापं तक्षकः पन्नगोत्तमः\n",
    "01037019c": "वैवस्वतस्य भवनं नेता परमदारुणम्\n",
    "01037020a": "तमब्रवीत्पिता ब्रह्मंस्तथा कोपसमन्वितम्\n",
    "01037020c": "न मे प्रियं कृतं तात नैष धर्मस्तपस्विनाम्\n",
    "01037021a": "वयं तस्य नरेन्द्रस्य विषये निवसामहे\n",
    "01037021c": "न्यायतो रक्षितास्तेन तस्य पापं न रोचये\n",
    "01037022a": "सर्वथा वर्तमानस्य राज्ञो ह्यस्मद्विधैः सदा\n",
    "01037022c": "क्षन्तव्यं पुत्र धर्मो हि हतो हन्ति न संशयः\n",
    "01037023a": "यदि राजा न रक्षेत पीडा वै नः परा भवेत्\n",
    "01037023c": "न शक्नुयाम चरितुं धर्मं पुत्र यथासुखम्\n",
    "01037024a": "रक्ष्यमाणा वयं तात राजभिः शास्त्रदृष्टिभिः\n",
    "01037024c": "चरामो विपुलं धर्मं तेषां चांशोऽस्ति धर्मतः\n",
    "01037025a": "परिक्षित्तु विशेषेण यथास्य प्रपितामहः\n",
    "01037025c": "रक्षत्यस्मान्यथा राज्ञा रक्षितव्याः प्रजास्तथा\n",
    "01037026a": "तेनेह क्षुधितेनाद्य श्रान्तेन च तपस्विना\n",
    "01037026c": "अजानता व्रतमिदं कृतमेतदसंशयम्\n",
    "01037027a": "तस्मादिदं त्वया बाल्यात्सहसा दुष्कृतं कृतम्\n",
    "01037027c": "न ह्यर्हति नृपः शापमस्मत्तः पुत्र सर्वथा\n",
    "01038001": "शृङ्ग्युवाच\n",
    "01038001a": "यद्येतत्साहसं तात यदि वा दुष्कृतं कृतम्\n",
    "01038001c": "प्रियं वाप्यप्रियं वा ते वागुक्ता न मृषा मया\n",
    "01038002a": "नैवान्यथेदं भविता पितरेष ब्रवीमि ते\n",
    "01038002c": "नाहं मृषा प्रब्रवीमि स्वैरेष्वपि कुतः शपन्\n",
    "01038003": "शमीक उवाच\n",
    "01038003a": "जानाम्युग्रप्रभावं त्वां पुत्र सत्यगिरं तथा\n",
    "01038003c": "नानृतं ह्युक्तपूर्वं ते नैतन्मिथ्या भविष्यति\n",
    "01038004a": "पित्रा पुत्रो वयःस्थोऽपि सततं वाच्य एव तु\n",
    "01038004c": "यथा स्याद्गुणसंयुक्तः प्राप्नुयाच्च महद्यशः\n",
    "01038005a": "किं पुनर्बाल एव त्वं तपसा भावितः प्रभो\n",
    "01038005c": "वर्धते च प्रभवतां कोपोऽतीव महात्मनाम्\n",
    "01038006a": "सोऽहं पश्यामि वक्तव्यं त्वयि धर्मभृतां वर\n",
    "01038006c": "पुत्रत्वं बालतां चैव तवावेक्ष्य च साहसम्\n",
    "01038007a": "स त्वं शमयुतो भूत्वा वन्यमाहारमाहरन्\n",
    "01038007c": "चर क्रोधमिमं त्यक्त्वा नैवं धर्मं प्रहास्यसि\n",
    "01038008a": "क्रोधो हि धर्मं हरति यतीनां दुःखसंचितम्\n",
    "01038008c": "ततो धर्मविहीनानां गतिरिष्टा न विद्यते\n",
    "01038009a": "शम एव यतीनां हि क्षमिणां सिद्धिकारकः\n",
    "01038009c": "क्षमावतामयं लोकः परश्चैव क्षमावताम्\n",
    "01038010a": "तस्माच्चरेथाः सततं क्षमाशीलो जितेन्द्रियः\n",
    "01038010c": "क्षमया प्राप्स्यसे लोकान्ब्रह्मणः समनन्तरान्\n",
    "01038011a": "मया तु शममास्थाय यच्छक्यं कर्तुमद्य वै\n",
    "01038011c": "तत्करिष्येऽद्य ताताहं प्रेषयिष्ये नृपाय वै\n",
    "01038012a": "मम पुत्रेण शप्तोऽसि बालेनाकृतबुद्धिना\n",
    "01038012c": "ममेमां धर्षणां त्वत्तः प्रेक्ष्य राजन्नमर्षिणा\n",
    "01038013": "सूत उवाच\n",
    "01038013a": "एवमादिश्य शिष्यं स प्रेषयामास सुव्रतः\n",
    "01038013c": "परिक्षिते नृपतये दयापन्नो महातपाः\n",
    "01038014a": "संदिश्य कुशलप्रश्नं कार्यवृत्तान्तमेव च\n",
    "01038014c": "शिष्यं गौरमुखं नाम शीलवन्तं समाहितम्\n",
    "01038015a": "सोऽभिगम्य ततः शीघ्रं नरेन्द्रं कुरुवर्धनम्\n",
    "01038015c": "विवेश भवनं राज्ञः पूर्वं द्वाःस्थैर्निवेदितः\n",
    "01038016a": "पूजितश्च नरेन्द्रेण द्विजो गौरमुखस्ततः\n",
    "01038016c": "आचख्यौ परिविश्रान्तो राज्ञे सर्वमशेषतः\n",
    "01038016e": "शमीकवचनं घोरं यथोक्तं मन्त्रिसंनिधौ\n",
    "01038017a": "शमीको नाम राजेन्द्र विषये वर्तते तव\n",
    "01038017c": "ऋषिः परमधर्मात्मा दान्तः शान्तो महातपाः\n",
    "01038018a": "तस्य त्वया नरव्याघ्र सर्पः प्राणैर्वियोजितः\n",
    "01038018c": "अवसक्तो धनुष्कोट्या स्कन्धे भरतसत्तम\n",
    "01038018e": "क्षान्तवांस्तव तत्कर्म पुत्रस्तस्य न चक्षमे\n",
    "01038019a": "तेन शप्तोऽसि राजेन्द्र पितुरज्ञातमद्य वै\n",
    "01038019c": "तक्षकः सप्तरात्रेण मृत्युस्ते वै भविष्यति\n",
    "01038020a": "तत्र रक्षां कुरुष्वेति पुनः पुनरथाब्रवीत्\n",
    "01038020c": "तदन्यथा न शक्यं च कर्तुं केनचिदप्युत\n",
    "01038021a": "न हि शक्नोति संयन्तुं पुत्रं कोपसमन्वितम्\n",
    "01038021c": "ततोऽहं प्रेषितस्तेन तव राजन्हितार्थिना\n",
    "01038022a": "इति श्रुत्वा वचो घोरं स राजा कुरुनन्दनः\n",
    "01038022c": "पर्यतप्यत तत्पापं कृत्वा राजा महातपाः\n",
    "01038023a": "तं च मौनव्रतधरं श्रुत्वा मुनिवरं तदा\n",
    "01038023c": "भूय एवाभवद्राजा शोकसंतप्तमानसः\n",
    "01038024a": "अनुक्रोशात्मतां तस्य शमीकस्यावधार्य तु\n",
    "01038024c": "पर्यतप्यत भूयोऽपि कृत्वा तत्किल्बिषं मुनेः\n",
    "01038025a": "न हि मृत्युं तथा राजा श्रुत्वा वै सोऽन्वतप्यत\n",
    "01038025c": "अशोचदमरप्रख्यो यथा कृत्वेह कर्म तत्\n",
    "01038026a": "ततस्तं प्रेषयामास राजा गौरमुखं तदा\n",
    "01038026c": "भूयः प्रसादं भगवान्करोत्विति ममेति वै\n",
    "01038027a": "तस्मिंश्च गतमात्रे वै राजा गौरमुखे तदा\n",
    "01038027c": "मन्त्रिभिर्मन्त्रयामास सह संविग्नमानसः\n",
    "01038028a": "निश्चित्य मन्त्रिभिश्चैव सहितो मन्त्रतत्त्ववित्\n",
    "01038028c": "प्रासादं कारयामास एकस्तम्भं सुरक्षितम्\n",
    "01038029a": "रक्षां च विदधे तत्र भिषजश्चौषधानि च\n",
    "01038029c": "ब्राह्मणान्सिद्धमन्त्रांश्च सर्वतो वै न्यवेशयत्\n",
    "01038030a": "राजकार्याणि तत्रस्थः सर्वाण्येवाकरोच्च सः\n",
    "01038030c": "मन्त्रिभिः सह धर्मज्ञः समन्तात्परिरक्षितः\n",
    "01038031a": "प्राप्ते तु दिवसे तस्मिन्सप्तमे द्विजसत्तम\n",
    "01038031c": "काश्यपोऽभ्यागमद्विद्वांस्तं राजानं चिकित्सितुम्\n",
    "01038032a": "श्रुतं हि तेन तदभूदद्य तं राजसत्तमम्\n",
    "01038032c": "तक्षकः पन्नगश्रेष्ठो नेष्यते यमसादनम्\n",
    "01038033a": "तं दष्टं पन्नगेन्द्रेण करिष्येऽहमपज्वरम्\n",
    "01038033c": "तत्र मेऽर्थश्च धर्मश्च भवितेति विचिन्तयन्\n",
    "01038034a": "तं ददर्श स नागेन्द्रस्तक्षकः काश्यपं पथि\n",
    "01038034c": "गच्छन्तमेकमनसं द्विजो भूत्वा वयोतिगः\n",
    "01038035a": "तमब्रवीत्पन्नगेन्द्रः काश्यपं मुनिपुंगवम्\n",
    "01038035c": "क्व भवांस्त्वरितो याति किं च कार्यं चिकीर्षति\n",
    "01038036": "काश्यप उवाच\n",
    "01038036a": "नृपं कुरुकुलोत्पन्नं परिक्षितमरिंदमम्\n",
    "01038036c": "तक्षकः पन्नगश्रेष्ठस्तेजसाद्य प्रधक्ष्यति\n",
    "01038037a": "तं दष्टं पन्नगेन्द्रेण तेनाग्निसमतेजसा\n",
    "01038037c": "पाण्डवानां कुलकरं राजानममितौजसम्\n",
    "01038037e": "गच्छामि सौम्य त्वरितं सद्यः कर्तुमपज्वरम्\n",
    "01038038": "तक्षक उवाच\n",
    "01038038a": "अहं स तक्षको ब्रह्मंस्तं धक्ष्यामि महीपतिम्\n",
    "01038038c": "निवर्तस्व न शक्तस्त्वं मया दष्टं चिकित्सितुम्\n",
    "01038039": "काश्यप उवाच\n",
    "01038039a": "अहं तं नृपतिं नाग त्वया दष्टमपज्वरम्\n",
    "01038039c": "करिष्य इति मे बुद्धिर्विद्याबलमुपाश्रितः\n",
    "01039001": "तक्षक उवाच\n",
    "01039001a": "दष्टं यदि मयेह त्वं शक्तः किंचिच्चिकित्सितुम्\n",
    "01039001c": "ततो वृक्षं मया दष्टमिमं जीवय काश्यप\n",
    "01039002a": "परं मन्त्रबलं यत्ते तद्दर्शय यतस्व च\n",
    "01039002c": "न्यग्रोधमेनं धक्ष्यामि पश्यतस्ते द्विजोत्तम\n",
    "01039003": "काश्यप उवाच\n",
    "01039003a": "दश नागेन्द्र वृक्षं त्वं यमेनमभिमन्यसे\n",
    "01039003c": "अहमेनं त्वया दष्टं जीवयिष्ये भुजंगम\n",
    "01039004": "सूत उवाच\n",
    "01039004a": "एवमुक्तः स नागेन्द्रः काश्यपेन महात्मना\n",
    "01039004c": "अदशद्वृक्षमभ्येत्य न्यग्रोधं पन्नगोत्तमः\n",
    "01039005a": "स वृक्षस्तेन दष्टः सन्सद्य एव महाद्युते\n",
    "01039005c": "आशीविषविषोपेतः प्रजज्वाल समन्ततः\n",
    "01039006a": "तं दग्ध्वा स नगं नागः काश्यपं पुनरब्रवीत्\n",
    "01039006c": "कुरु यत्नं द्विजश्रेष्ठ जीवयैनं वनस्पतिम्\n",
    "01039007a": "भस्मीभूतं ततो वृक्षं पन्नगेन्द्रस्य तेजसा\n",
    "01039007c": "भस्म सर्वं समाहृत्य काश्यपो वाक्यमब्रवीत्\n",
    "01039008a": "विद्याबलं पन्नगेन्द्र पश्य मेऽस्मिन्वनस्पतौ\n",
    "01039008c": "अहं संजीवयाम्येनं पश्यतस्ते भुजंगम\n",
    "01039009a": "ततः स भगवान्विद्वान्काश्यपो द्विजसत्तमः\n",
    "01039009c": "भस्मराशीकृतं वृक्षं विद्यया समजीवयत्\n",
    "01039010a": "अङ्कुरं तं स कृतवांस्ततः पर्णद्वयान्वितम्\n",
    "01039010c": "पलाशिनं शाखिनं च तथा विटपिनं पुनः\n",
    "01039011a": "तं दृष्ट्वा जीवितं वृक्षं काश्यपेन महात्मना\n",
    "01039011c": "उवाच तक्षको ब्रह्मन्नेतदत्यद्भुतं त्वयि\n",
    "01039012a": "विप्रेन्द्र यद्विषं हन्या मम वा मद्विधस्य वा\n",
    "01039012c": "कं त्वमर्थमभिप्रेप्सुर्यासि तत्र तपोधन\n",
    "01039013a": "यत्तेऽभिलषितं प्राप्तुं फलं तस्मान्नृपोत्तमात्\n",
    "01039013c": "अहमेव प्रदास्यामि तत्ते यद्यपि दुर्लभम्\n",
    "01039014a": "विप्रशापाभिभूते च क्षीणायुषि नराधिपे\n",
    "01039014c": "घटमानस्य ते विप्र सिद्धिः संशयिता भवेत्\n",
    "01039015a": "ततो यशः प्रदीप्तं ते त्रिषु लोकेषु विश्रुतम्\n",
    "01039015c": "विरश्मिरिव घर्मांशुरन्तर्धानमितो व्रजेत्\n",
    "01039016": "काश्यप उवाच\n",
    "01039016a": "धनार्थी याम्यहं तत्र तन्मे दित्स भुजंगम\n",
    "01039016c": "ततोऽहं विनिवर्तिष्ये गृहायोरगसत्तम\n",
    "01039017": "तक्षक उवाच\n",
    "01039017a": "यावद्धनं प्रार्थयसे तस्माद्राज्ञस्ततोऽधिकम्\n",
    "01039017c": "अहं तेऽद्य प्रदास्यामि निवर्तस्व द्विजोत्तम\n",
    "01039018": "सूत उवाच\n",
    "01039018a": "तक्षकस्य वचः श्रुत्वा काश्यपो द्विजसत्तमः\n",
    "01039018c": "प्रदध्यौ सुमहातेजा राजानं प्रति बुद्धिमान्\n",
    "01039019a": "दिव्यज्ञानः स तेजस्वी ज्ञात्वा तं नृपतिं तदा\n",
    "01039019c": "क्षीणायुषं पाण्डवेयमपावर्तत काश्यपः\n",
    "01039019e": "लब्ध्वा वित्तं मुनिवरस्तक्षकाद्यावदीप्सितम्\n",
    "01039020a": "निवृत्ते काश्यपे तस्मिन्समयेन महात्मनि\n",
    "01039020c": "जगाम तक्षकस्तूर्णं नगरं नागसाह्वयम्\n",
    "01039021a": "अथ शुश्राव गच्छन्स तक्षको जगतीपतिम्\n",
    "01039021c": "मन्त्रागदैर्विषहरै रक्ष्यमाणं प्रयत्नतः\n",
    "01039022a": "स चिन्तयामास तदा मायायोगेन पार्थिवः\n",
    "01039022c": "मया वञ्चयितव्योऽसौ क उपायो भवेदिति\n",
    "01039023a": "ततस्तापसरूपेण प्राहिणोत्स भुजंगमान्\n",
    "01039023c": "फलपत्रोदकं गृह्य राज्ञे नागोऽथ तक्षकः\n",
    "01039024": "तक्षक उवाच\n",
    "01039024a": "गच्छध्वं यूयमव्यग्रा राजानं कार्यवत्तया\n",
    "01039024c": "फलपत्रोदकं नाम प्रतिग्राहयितुं नृपम्\n",
    "01039025": "सूत उवाच\n",
    "01039025a": "ते तक्षकसमादिष्टास्तथा चक्रुर्भुजंगमाः\n",
    "01039025c": "उपनिन्युस्तथा राज्ञे दर्भानापः फलानि च\n",
    "01039026a": "तच्च सर्वं स राजेन्द्रः प्रतिजग्राह वीर्यवान्\n",
    "01039026c": "कृत्वा च तेषां कार्याणि गम्यतामित्युवाच तान्\n",
    "01039027a": "गतेषु तेषु नागेषु तापसच्छद्मरूपिषु\n",
    "01039027c": "अमात्यान्सुहृदश्चैव प्रोवाच स नराधिपः\n",
    "01039028a": "भक्षयन्तु भवन्तो वै स्वादूनीमानि सर्वशः\n",
    "01039028c": "तापसैरुपनीतानि फलानि सहिता मया\n",
    "01039029a": "ततो राजा ससचिवः फलान्यादातुमैच्छत\n",
    "01039029c": "यद्गृहीतं फलं राज्ञा तत्र कृमिरभूदणुः\n",
    "01039029e": "ह्रस्वकः कृष्णनयनस्ताम्रो वर्णेन शौनक\n",
    "01039030a": "स तं गृह्य नृपश्रेष्ठः सचिवानिदमब्रवीत्\n",
    "01039030c": "अस्तमभ्येति सविता विषादद्य न मे भयम्\n",
    "01039031a": "सत्यवागस्तु स मुनिः कृमिको मां दशत्वयम्\n",
    "01039031c": "तक्षको नाम भूत्वा वै तथा परिहृतं भवेत्\n",
    "01039032a": "ते चैनमन्ववर्तन्त मन्त्रिणः कालचोदिताः\n",
    "01039032c": "एवमुक्त्वा स राजेन्द्रो ग्रीवायां संनिवेश्य ह\n",
    "01039032e": "कृमिकं प्राहसत्तूर्णं मुमूर्षुर्नष्टचेतनः\n",
    "01039033a": "हसन्नेव च भोगेन तक्षकेणाभिवेष्टितः\n",
    "01039033c": "तस्मात्फलाद्विनिष्क्रम्य यत्तद्राज्ञे निवेदितम्\n",
    "01040001": "सूत उवाच\n",
    "01040001a": "तं तथा मन्त्रिणो दृष्ट्वा भोगेन परिवेष्टितम्\n",
    "01040001c": "विवर्णवदनाः सर्वे रुरुदुर्भृशदुःखिताः\n",
    "01040002a": "तं तु नादं ततः श्रुत्वा मन्त्रिणस्ते प्रदुद्रुवुः\n",
    "01040002c": "अपश्यंश्चैव ते यान्तमाकाशे नागमद्भुतम्\n",
    "01040003a": "सीमन्तमिव कुर्वाणं नभसः पद्मवर्चसम्\n",
    "01040003c": "तक्षकं पन्नगश्रेष्ठं भृशं शोकपरायणाः\n",
    "01040004a": "ततस्तु ते तद्गृहमग्निना वृतं; प्रदीप्यमानं विषजेन भोगिनः\n",
    "01040004c": "भयात्परित्यज्य दिशः प्रपेदिरे; पपात तच्चाशनिताडितं यथा\n",
    "01040005a": "ततो नृपे तक्षकतेजसा हते; प्रयुज्य सर्वाः परलोकसत्क्रियाः\n",
    "01040005c": "शुचिर्द्विजो राजपुरोहितस्तदा; तथैव ते तस्य नृपस्य मन्त्रिणः\n",
    "01040006a": "नृपं शिशुं तस्य सुतं प्रचक्रिरे; समेत्य सर्वे पुरवासिनो जनाः\n",
    "01040006c": "नृपं यमाहुस्तममित्रघातिनं; कुरुप्रवीरं जनमेजयं जनाः\n",
    "01040007a": "स बाल एवार्यमतिर्नृपोत्तमः; सहैव तैर्मन्त्रिपुरोहितैस्तदा\n",
    "01040007c": "शशास राज्यं कुरुपुंगवाग्रजो; यथास्य वीरः प्रपितामहस्तथा\n",
    "01040008a": "ततस्तु राजानममित्रतापनं; समीक्ष्य ते तस्य नृपस्य मन्त्रिणः\n",
    "01040008c": "सुवर्णवर्माणमुपेत्य काशिपं; वपुष्टमार्थं वरयां प्रचक्रमुः\n",
    "01040009a": "ततः स राजा प्रददौ वपुष्टमां; कुरुप्रवीराय परीक्ष्य धर्मतः\n",
    "01040009c": "स चापि तां प्राप्य मुदा युतोऽभव;न्न चान्यनारीषु मनो दधे क्वचित्\n",
    "01040010a": "सरःसु फुल्लेषु वनेषु चैव ह; प्रसन्नचेता विजहार वीर्यवान्\n",
    "01040010c": "तथा स राजन्यवरो विजह्रिवा;न्यथोर्वशीं प्राप्य पुरा पुरूरवाः\n",
    "01040011a": "वपुष्टमा चापि वरं पतिं तदा; प्रतीतरूपं समवाप्य भूमिपम्\n",
    "01040011c": "भावेन रामा रमयां बभूव वै; विहारकालेष्ववरोधसुन्दरी\n",
    "01041001": "सूत उवाच\n",
    "01041001a": "एतस्मिन्नेव काले तु जरत्कारुर्महातपाः\n",
    "01041001c": "चचार पृथिवीं कृत्स्नां यत्रसायंगृहो मुनिः\n",
    "01041002a": "चरन्दीक्षां महातेजा दुश्चरामकृतात्मभिः\n",
    "01041002c": "तीर्थेष्वाप्लवनं कुर्वन्पुण्येषु विचचार ह\n",
    "01041003a": "वायुभक्षो निराहारः शुष्यन्नहरहर्मुनिः\n",
    "01041003c": "स ददर्श पितॄन्गर्ते लम्बमानानधोमुखान्\n",
    "01041004a": "एकतन्त्ववशिष्टं वै वीरणस्तम्बमाश्रितान्\n",
    "01041004c": "तं च तन्तुं शनैराखुमाददानं बिलाश्रयम्\n",
    "01041005a": "निराहारान्कृशान्दीनान्गर्तेऽऽर्तांस्त्राणमिच्छतः\n",
    "01041005c": "उपसृत्य स तान्दीनान्दीनरूपोऽभ्यभाषत\n",
    "01041006a": "के भवन्तोऽवलम्बन्ते वीरणस्तम्बमाश्रिताः\n",
    "01041006c": "दुर्बलं खादितैर्मूलैराखुना बिलवासिना\n",
    "01041007a": "वीरणस्तम्बके मूलं यदप्येकमिह स्थितम्\n",
    "01041007c": "तदप्ययं शनैराखुरादत्ते दशनैः शितैः\n",
    "01041008a": "छेत्स्यतेऽल्पावशिष्टत्वादेतदप्यचिरादिव\n",
    "01041008c": "ततः स्थ पतितारोऽत्र गर्ते अस्मिन्नधोमुखाः\n",
    "01041009a": "ततो मे दुःखमुत्पन्नं दृष्ट्वा युष्मानधोमुखान्\n",
    "01041009c": "कृच्छ्रामापदमापन्नान्प्रियं किं करवाणि वः\n",
    "01041010a": "तपसोऽस्य चतुर्थेन तृतीयेनापि वा पुनः\n",
    "01041010c": "अर्धेन वापि निस्तर्तुमापदं ब्रूत माचिरम्\n",
    "01041011a": "अथ वापि समग्रेण तरन्तु तपसा मम\n",
    "01041011c": "भवन्तः सर्व एवास्मात्काममेवं विधीयताम्\n",
    "01041012": "पितर ऊचुः\n",
    "01041012a": "ऋद्धो भवान्ब्रह्मचारी यो नस्त्रातुमिहेच्छति\n",
    "01041012c": "न तु विप्राग्र्य तपसा शक्यमेतद्व्यपोहितुम्\n",
    "01041013a": "अस्ति नस्तात तपसः फलं प्रवदतां वर\n",
    "01041013c": "संतानप्रक्षयाद्ब्रह्मन्पतामो निरयेऽशुचौ\n",
    "01041014a": "लम्बतामिह नस्तात न ज्ञानं प्रतिभाति वै\n",
    "01041014c": "येन त्वां नाभिजानीमो लोके विख्यातपौरुषम्\n",
    "01041015a": "ऋद्धो भवान्महाभागो यो नः शोच्यान्सुदुःखितान्\n",
    "01041015c": "शोचस्युपेत्य कारुण्याच्छृणु ये वै वयं द्विज\n",
    "01041016a": "यायावरा नाम वयमृषयः संशितव्रताः\n",
    "01041016c": "लोकात्पुण्यादिह भ्रष्टाः संतानप्रक्षयाद्विभो\n",
    "01041017a": "प्रनष्टं नस्तपः पुण्यं न हि नस्तन्तुरस्ति वै\n",
    "01041017c": "अस्ति त्वेकोऽद्य नस्तन्तुः सोऽपि नास्ति यथा तथा\n",
    "01041018a": "मन्दभाग्योऽल्पभाग्यानां बन्धुः स किल नः कुले\n",
    "01041018c": "जरत्कारुरिति ख्यातो वेदवेदाङ्गपारगः\n",
    "01041018e": "नियतात्मा महात्मा च सुव्रतः सुमहातपाः\n",
    "01041019a": "तेन स्म तपसो लोभात्कृच्छ्रमापादिता वयम्\n",
    "01041019c": "न तस्य भार्या पुत्रो वा बान्धवो वास्ति कश्चन\n",
    "01041020a": "तस्माल्लम्बामहे गर्ते नष्टसंज्ञा ह्यनाथवत्\n",
    "01041020c": "स वक्तव्यस्त्वया दृष्ट्वा अस्माकं नाथवत्तया\n",
    "01041021a": "पितरस्तेऽवलम्बन्ते गर्ते दीना अधोमुखाः\n",
    "01041021c": "साधु दारान्कुरुष्वेति प्रजायस्वेति चाभिभो\n",
    "01041021e": "कुलतन्तुर्हि नः शिष्टस्त्वमेवैकस्तपोधन\n",
    "01041022a": "यं तु पश्यसि नो ब्रह्मन्वीरणस्तम्बमाश्रितान्\n",
    "01041022c": "एषोऽस्माकं कुलस्तम्ब आसीत्स्वकुलवर्धनः\n",
    "01041023a": "यानि पश्यसि वै ब्रह्मन्मूलानीहास्य वीरुधः\n",
    "01041023c": "एते नस्तन्तवस्तात कालेन परिभक्षिताः\n",
    "01041024a": "यत्त्वेतत्पश्यसि ब्रह्मन्मूलमस्यार्धभक्षितम्\n",
    "01041024c": "तत्र लम्बामहे सर्वे सोऽप्येकस्तप आस्थितः\n",
    "01041025a": "यमाखुं पश्यसि ब्रह्मन्काल एष महाबलः\n",
    "01041025c": "स तं तपोरतं मन्दं शनैः क्षपयते तुदन्\n",
    "01041025e": "जरत्कारुं तपोलुब्धं मन्दात्मानमचेतसम्\n",
    "01041026a": "न हि नस्तत्तपस्तस्य तारयिष्यति सत्तम\n",
    "01041026c": "छिन्नमूलान्परिभ्रष्टान्कालोपहतचेतसः\n",
    "01041026e": "नरकप्रतिष्ठान्पश्यास्मान्यथा दुष्कृतिनस्तथा\n",
    "01041027a": "अस्मासु पतितेष्वत्र सह पूर्वैः पितामहैः\n",
    "01041027c": "छिन्नः कालेन सोऽप्यत्र गन्ता वै नरकं ततः\n",
    "01041028a": "तपो वाप्यथ वा यज्ञो यच्चान्यत्पावनं महत्\n",
    "01041028c": "तत्सर्वं न समं तात संतत्येति सतां मतम्\n",
    "01041029a": "स तात दृष्ट्वा ब्रूयास्त्वं जरत्कारुं तपस्विनम्\n",
    "01041029c": "यथादृष्टमिदं चास्मै त्वयाख्येयमशेषतः\n",
    "01041030a": "यथा दारान्प्रकुर्यात्स पुत्रांश्चोत्पादयेद्यथा\n",
    "01041030c": "तथा ब्रह्मंस्त्वया वाच्यः सोऽस्माकं नाथवत्तया\n",
    "01042001": "सूत उवाच\n",
    "01042001a": "एतच्छ्रुत्वा जरत्कारुर्दुःखशोकपरायणः\n",
    "01042001c": "उवाच स्वान्पितॄन्दुःखाद्बाष्पसंदिग्धया गिरा\n",
    "01042002a": "अहमेव जरत्कारुः किल्बिषी भवतां सुतः\n",
    "01042002c": "तद्दण्डं धारयत मे दुष्कृतेरकृतात्मनः\n",
    "01042003": "पितर ऊचुः\n",
    "01042003a": "पुत्र दिष्ट्यासि संप्राप्त इमं देशं यदृच्छया\n",
    "01042003c": "किमर्थं च त्वया ब्रह्मन्न कृतो दारसंग्रहः\n",
    "01042004": "जरत्कारुरुवाच\n",
    "01042004a": "ममायं पितरो नित्यं हृद्यर्थः परिवर्तते\n",
    "01042004c": "ऊर्ध्वरेताः शरीरं वै प्रापयेयममुत्र वै\n",
    "01042005a": "एवं दृष्ट्वा तु भवतः शकुन्तानिव लम्बतः\n",
    "01042005c": "मया निवर्तिता बुद्धिर्ब्रह्मचर्यात्पितामहाः\n",
    "01042006a": "करिष्ये वः प्रियं कामं निवेक्ष्ये नात्र संशयः\n",
    "01042006c": "सनाम्नीं यद्यहं कन्यामुपलप्स्ये कदाचन\n",
    "01042007a": "भविष्यति च या काचिद्भैक्षवत्स्वयमुद्यता\n",
    "01042007c": "प्रतिग्रहीता तामस्मि न भरेयं च यामहम्\n",
    "01042008a": "एवंविधमहं कुर्यां निवेशं प्राप्नुयां यदि\n",
    "01042008c": "अन्यथा न करिष्ये तु सत्यमेतत्पितामहाः\n",
    "01042009": "सूत उवाच\n",
    "01042009a": "एवमुक्त्वा तु स पितॄंश्चचार पृथिवीं मुनिः\n",
    "01042009c": "न च स्म लभते भार्यां वृद्धोऽयमिति शौनक\n",
    "01042010a": "यदा निर्वेदमापन्नः पितृभिश्चोदितस्तथा\n",
    "01042010c": "तदारण्यं स गत्वोच्चैश्चुक्रोश भृशदुःखितः\n",
    "01042011a": "यानि भूतानि सन्तीह स्थावराणि चराणि च\n",
    "01042011c": "अन्तर्हितानि वा यानि तानि शृण्वन्तु मे वचः\n",
    "01042012a": "उग्रे तपसि वर्तन्तं पितरश्चोदयन्ति माम्\n",
    "01042012c": "निविशस्वेति दुःखार्तास्तेषां प्रियचिकीर्षया\n",
    "01042013a": "निवेशार्थ्यखिलां भूमिं कन्याभैक्षं चरामि भोः\n",
    "01042013c": "दरिद्रो दुःखशीलश्च पितृभिः संनियोजितः\n",
    "01042014a": "यस्य कन्यास्ति भूतस्य ये मयेह प्रकीर्तिताः\n",
    "01042014c": "ते मे कन्यां प्रयच्छन्तु चरतः सर्वतोदिशम्\n",
    "01042015a": "मम कन्या सनाम्नी या भैक्षवच्चोद्यता भवेत्\n",
    "01042015c": "भरेयं चैव यां नाहं तां मे कन्यां प्रयच्छत\n",
    "01042016a": "ततस्ते पन्नगा ये वै जरत्कारौ समाहिताः\n",
    "01042016c": "तामादाय प्रवृत्तिं ते वासुकेः प्रत्यवेदयन्\n",
    "01042017a": "तेषां श्रुत्वा स नागेन्द्रः कन्यां तां समलंकृताम्\n",
    "01042017c": "प्रगृह्यारण्यमगमत्समीपं तस्य पन्नगः\n",
    "01042018a": "तत्र तां भैक्षवत्कन्यां प्रादात्तस्मै महात्मने\n",
    "01042018c": "नागेन्द्रो वासुकिर्ब्रह्मन्न स तां प्रत्यगृह्णत\n",
    "01042019a": "असनामेति वै मत्वा भरणे चाविचारिते\n",
    "01042019c": "मोक्षभावे स्थितश्चापि द्वन्द्वीभूतः परिग्रहे\n",
    "01042020a": "ततो नाम स कन्यायाः पप्रच्छ भृगुनन्दन\n",
    "01042020c": "वासुके भरणं चास्या न कुर्यामित्युवाच ह\n",
    "01043001": "सूत उवाच\n",
    "01043001a": "वासुकिस्त्वब्रवीद्वाक्यं जरत्कारुमृषिं तदा\n",
    "01043001c": "सनामा तव कन्येयं स्वसा मे तपसान्विता\n",
    "01043002a": "भरिष्यामि च ते भार्यां प्रतीच्छेमां द्विजोत्तम\n",
    "01043002c": "रक्षणं च करिष्येऽस्याः सर्वशक्त्या तपोधन\n",
    "01043003a": "प्रतिश्रुते तु नागेन भरिष्ये भगिनीमिति\n",
    "01043003c": "जरत्कारुस्तदा वेश्म भुजगस्य जगाम ह\n",
    "01043004a": "तत्र मन्त्रविदां श्रेष्ठस्तपोवृद्धो महाव्रतः\n",
    "01043004c": "जग्राह पाणिं धर्मात्मा विधिमन्त्रपुरस्कृतम्\n",
    "01043005a": "ततो वासगृहं शुभ्रं पन्नगेन्द्रस्य संमतम्\n",
    "01043005c": "जगाम भार्यामादाय स्तूयमानो महर्षिभिः\n",
    "01043006a": "शयनं तत्र वै कॢप्तं स्पर्ध्यास्तरणसंवृतम्\n",
    "01043006c": "तत्र भार्यासहायः स जरत्कारुरुवास ह\n",
    "01043007a": "स तत्र समयं चक्रे भार्यया सह सत्तमः\n",
    "01043007c": "विप्रियं मे न कर्तव्यं न च वाच्यं कदाचन\n",
    "01043008a": "त्यजेयमप्रिये हि त्वां कृते वासं च ते गृहे\n",
    "01043008c": "एतद्गृहाण वचनं मया यत्समुदीरितम्\n",
    "01043009a": "ततः परमसंविग्ना स्वसा नागपतेस्तु सा\n",
    "01043009c": "अतिदुःखान्विता वाचं तमुवाचैवमस्त्विति\n",
    "01043010a": "तथैव सा च भर्तारं दुःखशीलमुपाचरत्\n",
    "01043010c": "उपायैः श्वेतकाकीयैः प्रियकामा यशस्विनी\n",
    "01043011a": "ऋतुकाले ततः स्नाता कदाचिद्वासुकेः स्वसा\n",
    "01043011c": "भर्तारं तं यथान्यायमुपतस्थे महामुनिम्\n",
    "01043012a": "तत्र तस्याः समभवद्गर्भो ज्वलनसंनिभः\n",
    "01043012c": "अतीव तपसा युक्तो वैश्वानरसमद्युतिः\n",
    "01043012e": "शुक्लपक्षे यथा सोमो व्यवर्धत तथैव सः\n",
    "01043013a": "ततः कतिपयाहस्य जरत्कारुर्महातपाः\n",
    "01043013c": "उत्सङ्गेऽस्याः शिरः कृत्वा सुष्वाप परिखिन्नवत्\n",
    "01043014a": "तस्मिंश्च सुप्ते विप्रेन्द्रे सवितास्तमियाद्गिरिम्\n",
    "01043014c": "अह्नः परिक्षये ब्रह्मंस्ततः साचिन्तयत्तदा\n",
    "01043014e": "वासुकेर्भगिनी भीता धर्मलोपान्मनस्विनी\n",
    "01043015a": "किं नु मे सुकृतं भूयाद्भर्तुरुत्थापनं न वा\n",
    "01043015c": "दुःखशीलो हि धर्मात्मा कथं नास्यापराध्नुयाम्\n",
    "01043016a": "कोपो वा धर्मशीलस्य धर्मलोपोऽथ वा पुनः\n",
    "01043016c": "धर्मलोपो गरीयान्वै स्यादत्रेत्यकरोन्मनः\n",
    "01043017a": "उत्थापयिष्ये यद्येनं ध्रुवं कोपं करिष्यति\n",
    "01043017c": "धर्मलोपो भवेदस्य संध्यातिक्रमणे ध्रुवम्\n",
    "01043018a": "इति निश्चित्य मनसा जरत्कारुर्भुजंगमा\n",
    "01043018c": "तमृषिं दीप्ततपसं शयानमनलोपमम्\n",
    "01043018e": "उवाचेदं वचः श्लक्ष्णं ततो मधुरभाषिणी\n",
    "01043019a": "उत्तिष्ठ त्वं महाभाग सूर्योऽस्तमुपगच्छति\n",
    "01043019c": "संध्यामुपास्स्व भगवन्नपः स्पृष्ट्वा यतव्रतः\n",
    "01043020a": "प्रादुष्कृताग्निहोत्रोऽयं मुहूर्तो रम्यदारुणः\n",
    "01043020c": "संध्या प्रवर्तते चेयं पश्चिमायां दिशि प्रभो\n",
    "01043021a": "एवमुक्तः स भगवाञ्जरत्कारुर्महातपाः\n",
    "01043021c": "भार्यां प्रस्फुरमाणोष्ठ इदं वचनमब्रवीत्\n",
    "01043022a": "अवमानः प्रयुक्तोऽयं त्वया मम भुजंगमे\n",
    "01043022c": "समीपे ते न वत्स्यामि गमिष्यामि यथागतम्\n",
    "01043023a": "न हि तेजोऽस्ति वामोरु मयि सुप्ते विभावसोः\n",
    "01043023c": "अस्तं गन्तुं यथाकालमिति मे हृदि वर्तते\n",
    "01043024a": "न चाप्यवमतस्येह वस्तुं रोचेत कस्यचित्\n",
    "01043024c": "किं पुनर्धर्मशीलस्य मम वा मद्विधस्य वा\n",
    "01043025a": "एवमुक्ता जरत्कारुर्भर्त्रा हृदयकम्पनम्\n",
    "01043025c": "अब्रवीद्भगिनी तत्र वासुकेः संनिवेशने\n",
    "01043026a": "नावमानात्कृतवती तवाहं प्रतिबोधनम्\n",
    "01043026c": "धर्मलोपो न ते विप्र स्यादित्येतत्कृतं मया\n",
    "01043027a": "उवाच भार्यामित्युक्तो जरत्कारुर्महातपाः\n",
    "01043027c": "ऋषिः कोपसमाविष्टस्त्यक्तुकामो भुजंगमाम्\n",
    "01043028a": "न मे वागनृतं प्राह गमिष्येऽहं भुजंगमे\n",
    "01043028c": "समयो ह्येष मे पूर्वं त्वया सह मिथः कृतः\n",
    "01043029a": "सुखमस्म्युषितो भद्रे ब्रूयास्त्वं भ्रातरं शुभे\n",
    "01043029c": "इतो मयि गते भीरु गतः स भगवानिति\n",
    "01043029e": "त्वं चापि मयि निष्क्रान्ते न शोकं कर्तुमर्हसि\n",
    "01043030a": "इत्युक्ता सानवद्याङ्गी प्रत्युवाच पतिं तदा\n",
    "01043030c": "जरत्कारुं जरत्कारुश्चिन्ताशोकपरायणा\n",
    "01043031a": "बाष्पगद्गदया वाचा मुखेन परिशुष्यता\n",
    "01043031c": "कृताञ्जलिर्वरारोहा पर्यश्रुनयना ततः\n",
    "01043031e": "धैर्यमालम्ब्य वामोरूर्हृदयेन प्रवेपता\n",
    "01043032a": "न मामर्हसि धर्मज्ञ परित्यक्तुमनागसम्\n",
    "01043032c": "धर्मे स्थितां स्थितो धर्मे सदा प्रियहिते रताम्\n",
    "01043033a": "प्रदाने कारणं यच्च मम तुभ्यं द्विजोत्तम\n",
    "01043033c": "तदलब्धवतीं मन्दां किं मां वक्ष्यति वासुकिः\n",
    "01043034a": "मातृशापाभिभूतानां ज्ञातीनां मम सत्तम\n",
    "01043034c": "अपत्यमीप्षितं त्वत्तस्तच्च तावन्न दृश्यते\n",
    "01043035a": "त्वत्तो ह्यपत्यलाभेन ज्ञातीनां मे शिवं भवेत्\n",
    "01043035c": "संप्रयोगो भवेन्नायं मम मोघस्त्वया द्विज\n",
    "01043036a": "ज्ञातीनां हितमिच्छन्ती भगवंस्त्वां प्रसादये\n",
    "01043036c": "इममव्यक्तरूपं मे गर्भमाधाय सत्तम\n",
    "01043036e": "कथं त्यक्त्वा महात्मा सन्गन्तुमिच्छस्यनागसम्\n",
    "01043037a": "एवमुक्तस्तु स मुनिर्भार्यां वचनमब्रवीत्\n",
    "01043037c": "यद्युक्तमनुरूपं च जरत्कारुस्तपोधनः\n",
    "01043038a": "अस्त्येष गर्भः सुभगे तव वैश्वानरोपमः\n",
    "01043038c": "ऋषिः परमधर्मात्मा वेदवेदाङ्गपारगः\n",
    "01043039a": "एवमुक्त्वा स धर्मात्मा जरत्कारुर्महानृषिः\n",
    "01043039c": "उग्राय तपसे भूयो जगाम कृतनिश्चयः\n",
    "01044001": "सूत उवाच\n",
    "01044001a": "गतमात्रं तु भर्तारं जरत्कारुरवेदयत्\n",
    "01044001c": "भ्रातुस्त्वरितमागम्य यथातथ्यं तपोधन\n",
    "01044002a": "ततः स भुजगश्रेष्ठः श्रुत्वा सुमहदप्रियम्\n",
    "01044002c": "उवाच भगिनीं दीनां तदा दीनतरः स्वयम्\n",
    "01044003a": "जानासि भद्रे यत्कार्यं प्रदाने कारणं च यत्\n",
    "01044003c": "पन्नगानां हितार्थाय पुत्रस्ते स्यात्ततो यदि\n",
    "01044004a": "स सर्पसत्रात्किल नो मोक्षयिष्यति वीर्यवान्\n",
    "01044004c": "एवं पितामहः पूर्वमुक्तवान्मां सुरैः सह\n",
    "01044005a": "अप्यस्ति गर्भः सुभगे तस्मात्ते मुनिसत्तमात्\n",
    "01044005c": "न चेच्छाम्यफलं तस्य दारकर्म मनीषिणः\n",
    "01044006a": "कामं च मम न न्याय्यं प्रष्टुं त्वां कार्यमीदृशम्\n",
    "01044006c": "किं तु कार्यगरीयस्त्वात्ततस्त्वाहमचूचुदम्\n",
    "01044007a": "दुर्वासतां विदित्वा च भर्तुस्तेऽतितपस्विनः\n",
    "01044007c": "नैनमन्वागमिष्यामि कदाचिद्धि शपेत्स माम्\n",
    "01044008a": "आचक्ष्व भद्रे भर्तुस्त्वं सर्वमेव विचेष्टितम्\n",
    "01044008c": "शल्यमुद्धर मे घोरं भद्रे हृदि चिरस्थितम्\n",
    "01044009a": "जरत्कारुस्ततो वाक्यमित्युक्ता प्रत्यभाषत\n",
    "01044009c": "आश्वासयन्ती संतप्तं वासुकिं पन्नगेश्वरम्\n",
    "01044010a": "पृष्टो मयापत्यहेतोः स महात्मा महातपाः\n",
    "01044010c": "अस्तीत्युदरमुद्दिश्य ममेदं गतवांश्च सः\n",
    "01044011a": "स्वैरेष्वपि न तेनाहं स्मरामि वितथं क्वचित्\n",
    "01044011c": "उक्तपूर्वं कुतो राजन्सांपराये स वक्ष्यति\n",
    "01044012a": "न संतापस्त्वया कार्यः कार्यं प्रति भुजंगमे\n",
    "01044012c": "उत्पत्स्यति हि ते पुत्रो ज्वलनार्कसमद्युतिः\n",
    "01044013a": "इत्युक्त्वा हि स मां भ्रातर्गतो भर्ता तपोवनम्\n",
    "01044013c": "तस्माद्व्येतु परं दुःखं तवेदं मनसि स्थितम्\n",
    "01044014a": "एतच्छ्रुत्वा स नागेन्द्रो वासुकिः परया मुदा\n",
    "01044014c": "एवमस्त्विति तद्वाक्यं भगिन्याः प्रत्यगृह्णत\n",
    "01044015a": "सान्त्वमानार्थदानैश्च पूजया चानुरूपया\n",
    "01044015c": "सोदर्यां पूजयामास स्वसारं पन्नगोत्तमः\n",
    "01044016a": "ततः स ववृधे गर्भो महातेजा रविप्रभः\n",
    "01044016c": "यथा सोमो द्विजश्रेष्ठ शुक्लपक्षोदितो दिवि\n",
    "01044017a": "यथाकालं तु सा ब्रह्मन्प्रजज्ञे भुजगस्वसा\n",
    "01044017c": "कुमारं देवगर्भाभं पितृमातृभयापहम्\n",
    "01044018a": "ववृधे स च तत्रैव नागराजनिवेशने\n",
    "01044018c": "वेदांश्चाधिजगे साङ्गान्भार्गवाच्च्यवनात्मजात्\n",
    "01044019a": "चरितव्रतो बाल एव बुद्धिसत्त्वगुणान्वितः\n",
    "01044019c": "नाम चास्याभवत्ख्यातं लोकेष्वास्तीक इत्युत\n",
    "01044020a": "अस्तीत्युक्त्वा गतो यस्मात्पिता गर्भस्थमेव तम्\n",
    "01044020c": "वनं तस्मादिदं तस्य नामास्तीकेति विश्रुतम्\n",
    "01044021a": "स बाल एव तत्रस्थश्चरन्नमितबुद्धिमान्\n",
    "01044021c": "गृहे पन्नगराजस्य प्रयत्नात्पर्यरक्ष्यत\n",
    "01044022a": "भगवानिव देवेशः शूलपाणिर्हिरण्यदः\n",
    "01044022c": "विवर्धमानः सर्वांस्तान्पन्नगानभ्यहर्षयत्\n",
    "01045001": "शौनक उवाच\n",
    "01045001a": "यदपृच्छत्तदा राजा मन्त्रिणो जनमेजयः\n",
    "01045001c": "पितुः स्वर्गगतिं तन्मे विस्तरेण पुनर्वद\n",
    "01045002": "सूत उवाच\n",
    "01045002a": "शृणु ब्रह्मन्यथा पृष्टा मन्त्रिणो नृपतेस्तदा\n",
    "01045002c": "आख्यातवन्तस्ते सर्वे निधनं तत्परिक्षितः\n",
    "01045003": "जनमेजय उवाच\n",
    "01045003a": "जानन्ति तु भवन्तस्तद्यथावृत्तः पिता मम\n",
    "01045003c": "आसीद्यथा च निधनं गतः काले महायशाः\n",
    "01045004a": "श्रुत्वा भवत्सकाशाद्धि पितुर्वृत्तमशेषतः\n",
    "01045004c": "कल्याणं प्रतिपत्स्यामि विपरीतं न जातु चित्\n",
    "01045005": "सूत उवाच\n",
    "01045005a": "मन्त्रिणोऽथाब्रुवन्वाक्यं पृष्टास्तेन महात्मना\n",
    "01045005c": "सर्वधर्मविदः प्राज्ञा राजानं जनमेजयम्\n",
    "01045006a": "धर्मात्मा च महात्मा च प्रजापालः पिता तव\n",
    "01045006c": "आसीदिह यथावृत्तः स महात्मा शृणुष्व तत्\n",
    "01045007a": "चातुर्वर्ण्यं स्वधर्मस्थं स कृत्वा पर्यरक्षत\n",
    "01045007c": "धर्मतो धर्मविद्राजा धर्मो विग्रहवानिव\n",
    "01045008a": "ररक्ष पृथिवीं देवीं श्रीमानतुलविक्रमः\n",
    "01045008c": "द्वेष्टारस्तस्य नैवासन्स च न द्वेष्टि कंचन\n",
    "01045008e": "समः सर्वेषु भूतेषु प्रजापतिरिवाभवत्\n",
    "01045009a": "ब्राह्मणाः क्षत्रिया वैश्याः शूद्राश्चैव स्वकर्मसु\n",
    "01045009c": "स्थिताः सुमनसो राजंस्तेन राज्ञा स्वनुष्ठिताः\n",
    "01045010a": "विधवानाथकृपणान्विकलांश्च बभार सः\n",
    "01045010c": "सुदर्शः सर्वभूतानामासीत्सोम इवापरः\n",
    "01045011a": "तुष्टपुष्टजनः श्रीमान्सत्यवाग्दृढविक्रमः\n",
    "01045011c": "धनुर्वेदे च शिष्योऽभून्नृपः शारद्वतस्य सः\n",
    "01045012a": "गोविन्दस्य प्रियश्चासीत्पिता ते जनमेजय\n",
    "01045012c": "लोकस्य चैव सर्वस्य प्रिय आसीन्महायशाः\n",
    "01045013a": "परिक्षीणेषु कुरुषु उत्तरायामजायत\n",
    "01045013c": "परिक्षिदभवत्तेन सौभद्रस्यात्मजो बली\n",
    "01045014a": "राजधर्मार्थकुशलो युक्तः सर्वगुणैर्नृपः\n",
    "01045014c": "जितेन्द्रियश्चात्मवांश्च मेधावी वृद्धसेवितः\n",
    "01045015a": "षड्वर्गविन्महाबुद्धिर्नीतिधर्मविदुत्तमः\n",
    "01045015c": "प्रजा इमास्तव पिता षष्टिं वर्षाण्यपालयत्\n",
    "01045015e": "ततो दिष्टान्तमापन्नः सर्पेणानतिवर्तितम्\n",
    "01045016a": "ततस्त्वं पुरुषश्रेष्ठ धर्मेण प्रतिपेदिवान्\n",
    "01045016c": "इदं वर्षसहस्राय राज्यं कुरुकुलागतम्\n",
    "01045016e": "बाल एवाभिजातोऽसि सर्वभूतानुपालकः\n",
    "01045017": "जनमेजय उवाच\n",
    "01045017a": "नास्मिन्कुले जातु बभूव राजा; यो न प्रजानां हितकृत्प्रियश्च\n",
    "01045017c": "विशेषतः प्रेक्ष्य पितामहानां; वृत्तं महद्वृत्तपरायणानाम्\n",
    "01045018a": "कथं निधनमापन्नः पिता मम तथाविधः\n",
    "01045018c": "आचक्षध्वं यथावन्मे श्रोतुमिच्छामि तत्त्वतः\n",
    "01045019": "सूत उवाच\n",
    "01045019a": "एवं संचोदिता राज्ञा मन्त्रिणस्ते नराधिपम्\n",
    "01045019c": "ऊचुः सर्वे यथावृत्तं राज्ञः प्रियहिते रताः\n",
    "01045020a": "बभूव मृगयाशीलस्तव राजन्पिता सदा\n",
    "01045020c": "यथा पाण्डुर्महाभागो धनुर्धरवरो युधि\n",
    "01045020e": "अस्मास्वासज्य सर्वाणि राजकार्याण्यशेषतः\n",
    "01045021a": "स कदाचिद्वनचरो मृगं विव्याध पत्रिणा\n",
    "01045021c": "विद्ध्वा चान्वसरत्तूर्णं तं मृगं गहने वने\n",
    "01045022a": "पदातिर्बद्धनिस्त्रिंशस्ततायुधकलापवान्\n",
    "01045022c": "न चाससाद गहने मृगं नष्टं पिता तव\n",
    "01045023a": "परिश्रान्तो वयःस्थश्च षष्टिवर्षो जरान्वितः\n",
    "01045023c": "क्षुधितः स महारण्ये ददर्श मुनिमन्तिके\n",
    "01045024a": "स तं पप्रच्छ राजेन्द्रो मुनिं मौनव्रतान्वितम्\n",
    "01045024c": "न च किंचिदुवाचैनं स मुनिः पृच्छतोऽपि सन्\n",
    "01045025a": "ततो राजा क्षुच्छ्रमार्तस्तं मुनिं स्थाणुवत्स्थितम्\n",
    "01045025c": "मौनव्रतधरं शान्तं सद्यो मन्युवशं ययौ\n",
    "01045026a": "न बुबोध हि तं राजा मौनव्रतधरं मुनिम्\n",
    "01045026c": "स तं मन्युसमाविष्टो धर्षयामास ते पिता\n",
    "01045027a": "मृतं सर्पं धनुष्कोट्या समुत्क्षिप्य धरातलात्\n",
    "01045027c": "तस्य शुद्धात्मनः प्रादात्स्कन्धे भरतसत्तम\n",
    "01045028a": "न चोवाच स मेधावी तमथो साध्वसाधु वा\n",
    "01045028c": "तस्थौ तथैव चाक्रुध्यन्सर्पं स्कन्धेन धारयन्\n",
    "01046001": "मन्त्रिण ऊचुः\n",
    "01046001a": "ततः स राजा राजेन्द्र स्कन्धे तस्य भुजंगमम्\n",
    "01046001c": "मुनेः क्षुत्क्षाम आसज्य स्वपुरं पुनराययौ\n",
    "01046002a": "ऋषेस्तस्य तु पुत्रोऽभूद्गवि जातो महायशाः\n",
    "01046002c": "शृङ्गी नाम महातेजास्तिग्मवीर्योऽतिकोपनः\n",
    "01046003a": "ब्रह्माणं सोऽभ्युपागम्य मुनिः पूजां चकार ह\n",
    "01046003c": "अनुज्ञातो गतस्तत्र शृङ्गी शुश्राव तं तदा\n",
    "01046003e": "सख्युः सकाशात्पितरं पित्रा ते धर्षितं तथा\n",
    "01046004a": "मृतं सर्पं समासक्तं पित्रा ते जनमेजय\n",
    "01046004c": "वहन्तं कुरुशार्दूल स्कन्धेनानपकारिणम्\n",
    "01046005a": "तपस्विनमतीवाथ तं मुनिप्रवरं नृप\n",
    "01046005c": "जितेन्द्रियं विशुद्धं च स्थितं कर्मण्यथाद्भुते\n",
    "01046006a": "तपसा द्योतितात्मानं स्वेष्वङ्गेषु यतं तथा\n",
    "01046006c": "शुभाचारं शुभकथं सुस्थिरं तमलोलुपम्\n",
    "01046007a": "अक्षुद्रमनसूयं च वृद्धं मौनव्रते स्थितम्\n",
    "01046007c": "शरण्यं सर्वभूतानां पित्रा विप्रकृतं तव\n",
    "01046008a": "शशापाथ स तच्छ्रुत्वा पितरं ते रुषान्वितः\n",
    "01046008c": "ऋषेः पुत्रो महातेजा बालोऽपि स्थविरैर्वरः\n",
    "01046009a": "स क्षिप्रमुदकं स्पृष्ट्वा रोषादिदमुवाच ह\n",
    "01046009c": "पितरं तेऽभिसंधाय तेजसा प्रज्वलन्निव\n",
    "01046010a": "अनागसि गुरौ यो मे मृतं सर्पमवासृजत्\n",
    "01046010c": "तं नागस्तक्षकः क्रुद्धस्तेजसा सादयिष्यति\n",
    "01046010e": "सप्तरात्रादितः पापं पश्य मे तपसो बलम्\n",
    "01046011a": "इत्युक्त्वा प्रययौ तत्र पिता यत्रास्य सोऽभवत्\n",
    "01046011c": "दृष्ट्वा च पितरं तस्मै शापं तं प्रत्यवेदयत्\n",
    "01046012a": "स चापि मुनिशार्दूलः प्रेषयामास ते पितुः\n",
    "01046012c": "शप्तोऽसि मम पुत्रेण यत्तो भव महीपते\n",
    "01046012e": "तक्षकस्त्वां महाराज तेजसा सादयिष्यति\n",
    "01046013a": "श्रुत्वा तु तद्वचो घोरं पिता ते जनमेजय\n",
    "01046013c": "यत्तोऽभवत्परित्रस्तस्तक्षकात्पन्नगोत्तमात्\n",
    "01046014a": "ततस्तस्मिंस्तु दिवसे सप्तमे समुपस्थिते\n",
    "01046014c": "राज्ञः समीपं ब्रह्मर्षिः काश्यपो गन्तुमैच्छत\n",
    "01046015a": "तं ददर्शाथ नागेन्द्रः काश्यपं तक्षकस्तदा\n",
    "01046015c": "तमब्रवीत्पन्नगेन्द्रः काश्यपं त्वरितं व्रजन्\n",
    "01046015e": "क्व भवांस्त्वरितो याति किं च कार्यं चिकीर्षति\n",
    "01046016": "काश्यप उवाच\n",
    "01046016a": "यत्र राजा कुरुश्रेष्ठः परिक्षिन्नाम वै द्विज\n",
    "01046016c": "तक्षकेण भुजंगेन धक्ष्यते किल तत्र वै\n",
    "01046017a": "गच्छाम्यहं तं त्वरितः सद्यः कर्तुमपज्वरम्\n",
    "01046017c": "मयाभिपन्नं तं चापि न सर्पो धर्षयिष्यति\n",
    "01046018": "तक्षक उवाच\n",
    "01046018a": "किमर्थं तं मया दष्टं संजीवयितुमिच्छसि\n",
    "01046018c": "ब्रूहि काममहं तेऽद्य दद्मि स्वं वेश्म गम्यताम्\n",
    "01046019": "मन्त्रिण ऊचुः\n",
    "01046019a": "धनलिप्सुरहं तत्र यामीत्युक्तश्च तेन सः\n",
    "01046019c": "तमुवाच महात्मानं मानयञ्श्लक्ष्णया गिरा\n",
    "01046020a": "यावद्धनं प्रार्थयसे तस्माद्राज्ञस्ततोऽधिकम्\n",
    "01046020c": "गृहाण मत्त एव त्वं संनिवर्तस्व चानघ\n",
    "01046021a": "स एवमुक्तो नागेन काश्यपो द्विपदां वरः\n",
    "01046021c": "लब्ध्वा वित्तं निववृते तक्षकाद्यावदीप्सितम्\n",
    "01046022a": "तस्मिन्प्रतिगते विप्रे छद्मनोपेत्य तक्षकः\n",
    "01046022c": "तं नृपं नृपतिश्रेष्ठ पितरं धार्मिकं तव\n",
    "01046023a": "प्रासादस्थं यत्तमपि दग्धवान्विषवह्निना\n",
    "01046023c": "ततस्त्वं पुरुषव्याघ्र विजयायाभिषेचितः\n",
    "01046024a": "एतद्दृष्टं श्रुतं चापि यथावन्नृपसत्तम\n",
    "01046024c": "अस्माभिर्निखिलं सर्वं कथितं ते सुदारुणम्\n",
    "01046025a": "श्रुत्वा चैतं नृपश्रेष्ठ पार्थिवस्य पराभवम्\n",
    "01046025c": "अस्य चर्षेरुत्तङ्कस्य विधत्स्व यदनन्तरम्\n",
    "01046026": "जनमेजय उवाच\n",
    "01046026a": "एतत्तु श्रोतुमिच्छामि अटव्यां निर्जने वने\n",
    "01046026c": "संवादं पन्नगेन्द्रस्य काश्यपस्य च यत्तदा\n",
    "01046027a": "केन दृष्टं श्रुतं चापि भवतां श्रोत्रमागतम्\n",
    "01046027c": "श्रुत्वा चाथ विधास्यामि पन्नगान्तकरीं मतिम्\n",
    "01046028": "मन्त्रिण ऊचुः\n",
    "01046028a": "शृणु राजन्यथास्माकं येनैतत्कथितं पुरा\n",
    "01046028c": "समागमं द्विजेन्द्रस्य पन्नगेन्द्रस्य चाध्वनि\n",
    "01046029a": "तस्मिन्वृक्षे नरः कश्चिदिन्धनार्थाय पार्थिव\n",
    "01046029c": "विचिन्वन्पूर्वमारूढः शुष्कशाखं वनस्पतिम्\n",
    "01046029e": "अबुध्यमानौ तं तत्र वृक्षस्थं पन्नगद्विजौ\n",
    "01046030a": "स तु तेनैव वृक्षेण भस्मीभूतोऽभवत्तदा\n",
    "01046030c": "द्विजप्रभावाद्राजेन्द्र जीवितः सवनस्पतिः\n",
    "01046031a": "तेन गत्वा नृपश्रेष्ठ नगरेऽस्मिन्निवेदितम्\n",
    "01046031c": "यथावृत्तं तु तत्सर्वं तक्षकस्य द्विजस्य च\n",
    "01046032a": "एतत्ते कथितं राजन्यथावृत्तं यथाश्रुतम्\n",
    "01046032c": "श्रुत्वा तु नृपशार्दूल प्रकुरुष्व यथेप्सितम्\n",
    "01046033": "सूत उवाच\n",
    "01046033a": "मन्त्रिणां तु वचः श्रुत्वा स राजा जनमेजयः\n",
    "01046033c": "पर्यतप्यत दुःखार्तः प्रत्यपिंषत्करे करम्\n",
    "01046034a": "निःश्वासमुष्णमसकृद्दीर्घं राजीवलोचनः\n",
    "01046034c": "मुमोचाश्रूणि च तदा नेत्राभ्यां प्रततं नृपः\n",
    "01046034e": "उवाच च महीपालो दुःखशोकसमन्वितः\n",
    "01046035a": "श्रुत्वैतद्भवतां वाक्यं पितुर्मे स्वर्गतिं प्रति\n",
    "01046035c": "निश्चितेयं मम मतिर्या वै तां मे निबोधत\n",
    "01046036a": "अनन्तरमहं मन्ये तक्षकाय दुरात्मने\n",
    "01046036c": "प्रतिकर्तव्यमित्येव येन मे हिंसितः पिता\n",
    "01046037a": "ऋषेर्हि शृङ्गेर्वचनं कृत्वा दग्ध्वा च पार्थिवम्\n",
    "01046037c": "यदि गच्छेदसौ पापो ननु जीवेत्पिता मम\n",
    "01046038a": "परिहीयेत किं तस्य यदि जीवेत्स पार्थिवः\n",
    "01046038c": "काश्यपस्य प्रसादेन मन्त्रिणां सुनयेन च\n",
    "01046039a": "स तु वारितवान्मोहात्काश्यपं द्विजसत्तमम्\n",
    "01046039c": "संजिजीवयिषुं प्राप्तं राजानमपराजितम्\n",
    "01046040a": "महानतिक्रमो ह्येष तक्षकस्य दुरात्मनः\n",
    "01046040c": "द्विजस्य योऽददद्द्रव्यं मा नृपं जीवयेदिति\n",
    "01046041a": "उत्तङ्कस्य प्रियं कुर्वन्नात्मनश्च महत्प्रियम्\n",
    "01046041c": "भवतां चैव सर्वेषां यास्याम्यपचितिं पितुः\n",
    "01047001": "सूत उवाच\n",
    "01047001a": "एवमुक्त्वा ततः श्रीमान्मन्त्रिभिश्चानुमोदितः\n",
    "01047001c": "आरुरोह प्रतिज्ञां स सर्पसत्राय पार्थिवः\n",
    "01047001e": "ब्रह्मन्भरतशार्दूलो राजा पारिक्षितस्तदा\n",
    "01047002a": "पुरोहितमथाहूय ऋत्विजं वसुधाधिपः\n",
    "01047002c": "अब्रवीद्वाक्यसंपन्नः संपदर्थकरं वचः\n",
    "01047003a": "यो मे हिंसितवांस्तातं तक्षकः स दुरात्मवान्\n",
    "01047003c": "प्रतिकुर्यां यथा तस्य तद्भवन्तो ब्रुवन्तु मे\n",
    "01047004a": "अपि तत्कर्म विदितं भवतां येन पन्नगम्\n",
    "01047004c": "तक्षकं संप्रदीप्तेऽग्नौ प्राप्स्येऽहं सहबान्धवम्\n",
    "01047005a": "यथा तेन पिता मह्यं पूर्वं दग्धो विषाग्निना\n",
    "01047005c": "तथाहमपि तं पापं दग्धुमिच्छामि पन्नगम्\n",
    "01047006": "ऋत्विज ऊचुः\n",
    "01047006a": "अस्ति राजन्महत्सत्रं त्वदर्थं देवनिर्मितम्\n",
    "01047006c": "सर्पसत्रमिति ख्यातं पुराणे कथ्यते नृप\n",
    "01047007a": "आहर्ता तस्य सत्रस्य त्वन्नान्योऽस्ति नराधिप\n",
    "01047007c": "इति पौराणिकाः प्राहुरस्माकं चास्ति स क्रतुः\n",
    "01047008": "सूत उवाच\n",
    "01047008a": "एवमुक्तः स राजर्षिर्मेने सर्पं हि तक्षकम्\n",
    "01047008c": "हुताशनमुखं दीप्तं प्रविष्टमिति सत्तम\n",
    "01047009a": "ततोऽब्रवीन्मन्त्रविदस्तान्राजा ब्राह्मणांस्तदा\n",
    "01047009c": "आहरिष्यामि तत्सत्रं संभाराः संभ्रियन्तु मे\n",
    "01047010a": "ततस्ते ऋत्विजस्तस्य शास्त्रतो द्विजसत्तम\n",
    "01047010c": "देशं तं मापयामासुर्यज्ञायतनकारणात्\n",
    "01047010e": "यथावज्ज्ञानविदुषः सर्वे बुद्ध्या परं गताः\n",
    "01047011a": "ऋद्ध्या परमया युक्तमिष्टं द्विजगणायुतम्\n",
    "01047011c": "प्रभूतधनधान्याढ्यमृत्विग्भिः सुनिवेशितम्\n",
    "01047012a": "निर्माय चापि विधिवद्यज्ञायतनमीप्सितम्\n",
    "01047012c": "राजानं दीक्षयामासुः सर्पसत्राप्तये तदा\n",
    "01047013a": "इदं चासीत्तत्र पूर्वं सर्पसत्रे भविष्यति\n",
    "01047013c": "निमित्तं महदुत्पन्नं यज्ञविघ्नकरं तदा\n",
    "01047014a": "यज्ञस्यायतने तस्मिन्क्रियमाणे वचोऽब्रवीत्\n",
    "01047014c": "स्थपतिर्बुद्धिसंपन्नो वास्तुविद्याविशारदः\n",
    "01047015a": "इत्यब्रवीत्सूत्रधारः सूतः पौराणिकस्तदा\n",
    "01047015c": "यस्मिन्देशे च काले च मापनेयं प्रवर्तिता\n",
    "01047015e": "ब्राह्मणं कारणं कृत्वा नायं संस्थास्यते क्रतुः\n",
    "01047016a": "एतच्छ्रुत्वा तु राजा स प्राग्दीक्षाकालमब्रवीत्\n",
    "01047016c": "क्षत्तारं नेह मे कश्चिदज्ञातः प्रविशेदिति\n",
    "01047017a": "ततः कर्म प्रववृते सर्पसत्रे विधानतः\n",
    "01047017c": "पर्यक्रामंश्च विधिवत्स्वे स्वे कर्मणि याजकाः\n",
    "01047018a": "परिधाय कृष्णवासांसि धूमसंरक्तलोचनाः\n",
    "01047018c": "जुहुवुर्मन्त्रवच्चैव समिद्धं जातवेदसम्\n",
    "01047019a": "कम्पयन्तश्च सर्वेषामुरगाणां मनांसि ते\n",
    "01047019c": "सर्पानाजुहुवुस्तत्र सर्वानग्निमुखे तदा\n",
    "01047020a": "ततः सर्पाः समापेतुः प्रदीप्ते हव्यवाहने\n",
    "01047020c": "विवेष्टमानाः कृपणा आह्वयन्तः परस्परम्\n",
    "01047021a": "विस्फुरन्तः श्वसन्तश्च वेष्टयन्तस्तथा परे\n",
    "01047021c": "पुच्छैः शिरोभिश्च भृशं चित्रभानुं प्रपेदिरे\n",
    "01047022a": "श्वेताः कृष्णाश्च नीलाश्च स्थविराः शिशवस्तथा\n",
    "01047022c": "रुवन्तो भैरवान्नादान्पेतुर्दीप्ते विभावसौ\n",
    "01047023a": "एवं शतसहस्राणि प्रयुतान्यर्बुदानि च\n",
    "01047023c": "अवशानि विनष्टानि पन्नगानां द्विजोत्तम\n",
    "01047024a": "इन्दुरा इव तत्रान्ये हस्तिहस्ता इवापरे\n",
    "01047024c": "मत्ता इव च मातङ्गा महाकाया महाबलाः\n",
    "01047025a": "उच्चावचाश्च बहवो नानावर्णा विषोल्बणाः\n",
    "01047025c": "घोराश्च परिघप्रख्या दन्दशूका महाबलाः\n",
    "01047025e": "प्रपेतुरग्नावुरगा मातृवाग्दण्डपीडिताः\n",
    "01048001": "शौनक उवाच\n",
    "01048001a": "सर्पसत्रे तदा राज्ञः पाण्डवेयस्य धीमतः\n",
    "01048001c": "जनमेजयस्य के त्वासन्नृत्विजः परमर्षयः\n",
    "01048002a": "के सदस्या बभूवुश्च सर्पसत्रे सुदारुणे\n",
    "01048002c": "विषादजननेऽत्यर्थं पन्नगानां महाभये\n",
    "01048003a": "सर्वं विस्तरतस्तात भवाञ्शंसितुमर्हति\n",
    "01048003c": "सर्पसत्रविधानज्ञा विज्ञेयास्ते हि सूतज\n",
    "01048004": "सूत उवाच\n",
    "01048004a": "हन्त ते कथयिष्यामि नामानीह मनीषिणाम्\n",
    "01048004c": "ये ऋत्विजः सदस्याश्च तस्यासन्नृपतेस्तदा\n",
    "01048005a": "तत्र होता बभूवाथ ब्राह्मणश्चण्डभार्गवः\n",
    "01048005c": "च्यवनस्यान्वये जातः ख्यातो वेदविदां वरः\n",
    "01048006a": "उद्गाता ब्राह्मणो वृद्धो विद्वान्कौत्सार्यजैमिनिः\n",
    "01048006c": "ब्रह्माभवच्छार्ङ्गरवो अध्वर्युर्बोधपिङ्गलः\n",
    "01048007a": "सदस्यश्चाभवद्व्यासः पुत्रशिष्यसहायवान्\n",
    "01048007c": "उद्दालकः शमठकः श्वेतकेतुश्च पञ्चमः\n",
    "01048008a": "असितो देवलश्चैव नारदः पर्वतस्तथा\n",
    "01048008c": "आत्रेयः कुण्डजठरो द्विजः कुटिघटस्तथा\n",
    "01048009a": "वात्स्यः श्रुतश्रवा वृद्धस्तपःस्वाध्यायशीलवान्\n",
    "01048009c": "कहोडो देवशर्मा च मौद्गल्यः शमसौभरः\n",
    "01048010a": "एते चान्ये च बहवो ब्राह्मणाः संशितव्रताः\n",
    "01048010c": "सदस्या अभवंस्तत्र सत्रे पारिक्षितस्य ह\n",
    "01048011a": "जुह्वत्स्वृत्विक्ष्वथ तदा सर्पसत्रे महाक्रतौ\n",
    "01048011c": "अहयः प्रापतंस्तत्र घोराः प्राणिभयावहाः\n",
    "01048012a": "वसामेदोवहाः कुल्या नागानां संप्रवर्तिताः\n",
    "01048012c": "ववौ गन्धश्च तुमुलो दह्यतामनिशं तदा\n",
    "01048013a": "पततां चैव नागानां धिष्ठितानां तथाम्बरे\n",
    "01048013c": "अश्रूयतानिशं शब्दः पच्यतां चाग्निना भृशम्\n",
    "01048014a": "तक्षकस्तु स नागेन्द्रः पुरंदरनिवेशनम्\n",
    "01048014c": "गतः श्रुत्वैव राजानं दीक्षितं जनमेजयम्\n",
    "01048015a": "ततः सर्वं यथावृत्तमाख्याय भुजगोत्तमः\n",
    "01048015c": "अगच्छच्छरणं भीत आगस्कृत्वा पुरंदरम्\n",
    "01048016a": "तमिन्द्रः प्राह सुप्रीतो न तवास्तीह तक्षक\n",
    "01048016c": "भयं नागेन्द्र तस्माद्वै सर्पसत्रात्कथंचन\n",
    "01048017a": "प्रसादितो मया पूर्वं तवार्थाय पितामहः\n",
    "01048017c": "तस्मात्तव भयं नास्ति व्येतु ते मानसो ज्वरः\n",
    "01048018a": "एवमाश्वासितस्तेन ततः स भुजगोत्तमः\n",
    "01048018c": "उवास भवने तत्र शक्रस्य मुदितः सुखी\n",
    "01048019a": "अजस्रं निपतत्स्वग्नौ नागेषु भृशदुःखितः\n",
    "01048019c": "अल्पशेषपरीवारो वासुकिः पर्यतप्यत\n",
    "01048020a": "कश्मलं चाविशद्घोरं वासुकिं पन्नगेश्वरम्\n",
    "01048020c": "स घूर्णमानहृदयो भगिनीमिदमब्रवीत्\n",
    "01048021a": "दह्यन्तेऽङ्गानि मे भद्रे दिशो न प्रतिभान्ति च\n",
    "01048021c": "सीदामीव च संमोहाद्घूर्णतीव च मे मनः\n",
    "01048022a": "दृष्टिर्भ्रमति मेऽतीव हृदयं दीर्यतीव च\n",
    "01048022c": "पतिष्याम्यवशोऽद्याहं तस्मिन्दीप्ते विभावसौ\n",
    "01048023a": "पारिक्षितस्य यज्ञोऽसौ वर्ततेऽस्मज्जिघांसया\n",
    "01048023c": "व्यक्तं मयापि गन्तव्यं पितृराजनिवेशनम्\n",
    "01048024a": "अयं स कालः संप्राप्तो यदर्थमसि मे स्वसः\n",
    "01048024c": "जरत्कारोः पुरा दत्ता सा त्राह्यस्मान्सबान्धवान्\n",
    "01048025a": "आस्तीकः किल यज्ञं तं वर्तन्तं भुजगोत्तमे\n",
    "01048025c": "प्रतिषेत्स्यति मां पूर्वं स्वयमाह पितामहः\n",
    "01048026a": "तद्वत्से ब्रूहि वत्सं स्वं कुमारं वृद्धसंमतम्\n",
    "01048026c": "ममाद्य त्वं सभृत्यस्य मोक्षार्थं वेदवित्तमम्\n",
    "01049001": "सूत उवाच\n",
    "01049001a": "तत आहूय पुत्रं स्वं जरत्कारुर्भुजंगमा\n",
    "01049001c": "वासुकेर्नागराजस्य वचनादिदमब्रवीत्\n",
    "01049002a": "अहं तव पितुः पुत्र भ्रात्रा दत्ता निमित्ततः\n",
    "01049002c": "कालः स चायं संप्राप्तस्तत्कुरुष्व यथातथम्\n",
    "01049003": "आस्तीक उवाच\n",
    "01049003a": "किंनिमित्तं मम पितुर्दत्ता त्वं मातुलेन मे\n",
    "01049003c": "तन्ममाचक्ष्व तत्त्वेन श्रुत्वा कर्तास्मि तत्तथा\n",
    "01049004": "सूत उवाच\n",
    "01049004a": "तत आचष्ट सा तस्मै बान्धवानां हितैषिणी\n",
    "01049004c": "भगिनी नागराजस्य जरत्कारुरविक्लवा\n",
    "01049005a": "भुजगानामशेषाणां माता कद्रूरिति श्रुतिः\n",
    "01049005c": "तया शप्ता रुषितया सुता यस्मान्निबोध तत्\n",
    "01049006a": "उच्चैःश्रवाः सोऽश्वराजो यन्मिथ्या न कृतो मम\n",
    "01049006c": "विनतानिमित्तं पणिते दासभावाय पुत्रकाः\n",
    "01049007a": "जनमेजयस्य वो यज्ञे धक्ष्यत्यनिलसारथिः\n",
    "01049007c": "तत्र पञ्चत्वमापन्नाः प्रेतलोकं गमिष्यथ\n",
    "01049008a": "तां च शप्तवतीमेवं साक्षाल्लोकपितामहः\n",
    "01049008c": "एवमस्त्विति तद्वाक्यं प्रोवाचानुमुमोद च\n",
    "01049009a": "वासुकिश्चापि तच्छ्रुत्वा पितामहवचस्तदा\n",
    "01049009c": "अमृते मथिते तात देवाञ्शरणमीयिवान्\n",
    "01049010a": "सिद्धार्थाश्च सुराः सर्वे प्राप्यामृतमनुत्तमम्\n",
    "01049010c": "भ्रातरं मे पुरस्कृत्य प्रजापतिमुपागमन्\n",
    "01049011a": "ते तं प्रसादयामासुर्देवाः सर्वे पितामहम्\n",
    "01049011c": "राज्ञा वासुकिना सार्धं स शापो न भवेदिति\n",
    "01049012a": "वासुकिर्नागराजोऽयं दुःखितो ज्ञातिकारणात्\n",
    "01049012c": "अभिशापः स मात्रास्य भगवन्न भवेदिति\n",
    "01049013": "ब्रह्मोवाच\n",
    "01049013a": "जरत्कारुर्जरत्कारुं यां भार्यां समवाप्स्यति\n",
    "01049013c": "तत्र जातो द्विजः शापाद्भुजगान्मोक्षयिष्यति\n",
    "01049014": "जरत्कारुरुवाच\n",
    "01049014a": "एतच्छ्रुत्वा तु वचनं वासुकिः पन्नगेश्वरः\n",
    "01049014c": "प्रादान्माममरप्रख्य तव पित्रे महात्मने\n",
    "01049014e": "प्रागेवानागते काले तत्र त्वं मय्यजायथाः\n",
    "01049015a": "अयं स कालः संप्राप्तो भयान्नस्त्रातुमर्हसि\n",
    "01049015c": "भ्रातरं चैव मे तस्मात्त्रातुमर्हसि पावकात्\n",
    "01049016a": "अमोघं नः कृतं तत्स्याद्यदहं तव धीमते\n",
    "01049016c": "पित्रे दत्ता विमोक्षार्थं कथं वा पुत्र मन्यसे\n",
    "01049017": "सूत उवाच\n",
    "01049017a": "एवमुक्तस्तथेत्युक्त्वा सोऽस्तीको मातरं तदा\n",
    "01049017c": "अब्रवीद्दुःखसंतप्तं वासुकिं जीवयन्निव\n",
    "01049018a": "अहं त्वां मोक्षयिष्यामि वासुके पन्नगोत्तम\n",
    "01049018c": "तस्माच्छापान्महासत्त्व सत्यमेतद्ब्रवीमि ते\n",
    "01049019a": "भव स्वस्थमना नाग न हि ते विद्यते भयम्\n",
    "01049019c": "प्रयतिष्ये तथा सौम्य यथा श्रेयो भविष्यति\n",
    "01049019e": "न मे वागनृतं प्राह स्वैरेष्वपि कुतोऽन्यथा\n",
    "01049020a": "तं वै नृपवरं गत्वा दीक्षितं जनमेजयम्\n",
    "01049020c": "वाग्भिर्मङ्गलयुक्ताभिस्तोषयिष्येऽद्य मातुल\n",
    "01049020e": "यथा स यज्ञो नृपतेर्निर्वर्तिष्यति सत्तम\n",
    "01049021a": "स संभावय नागेन्द्र मयि सर्वं महामते\n",
    "01049021c": "न ते मयि मनो जातु मिथ्या भवितुमर्हति\n",
    "01049022": "वासुकिरुवाच\n",
    "01049022a": "आस्तीक परिघूर्णामि हृदयं मे विदीर्यते\n",
    "01049022c": "दिशश्च न प्रजानामि ब्रह्मदण्डनिपीडितः\n",
    "01049023": "आस्तीक उवाच\n",
    "01049023a": "न संतापस्त्वया कार्यः कथंचित्पन्नगोत्तम\n",
    "01049023c": "दीप्तादग्नेः समुत्पन्नं नाशयिष्यामि ते भयम्\n",
    "01049024a": "ब्रह्मदण्डं महाघोरं कालाग्निसमतेजसम्\n",
    "01049024c": "नाशयिष्यामि मात्र त्वं भयं कार्षीः कथंचन\n",
    "01049025": "सूत उवाच\n",
    "01049025a": "ततः स वासुकेर्घोरमपनीय मनोज्वरम्\n",
    "01049025c": "आधाय चात्मनोऽङ्गेषु जगाम त्वरितो भृशम्\n",
    "01049026a": "जनमेजयस्य तं यज्ञं सर्वैः समुदितं गुणैः\n",
    "01049026c": "मोक्षाय भुजगेन्द्राणामास्तीको द्विजसत्तमः\n",
    "01049027a": "स गत्वापश्यदास्तीको यज्ञायतनमुत्तमम्\n",
    "01049027c": "वृतं सदस्यैर्बहुभिः सूर्यवह्निसमप्रभैः\n",
    "01049028a": "स तत्र वारितो द्वाःस्थैः प्रविशन्द्विजसत्तमः\n",
    "01049028c": "अभितुष्टाव तं यज्ञं प्रवेशार्थी द्विजोत्तमः\n",
    "01050001": "आस्तीक उवाच\n",
    "01050001a": "सोमस्य यज्ञो वरुणस्य यज्ञः; प्रजापतेर्यज्ञ आसीत्प्रयागे\n",
    "01050001c": "तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः\n",
    "01050002a": "शक्रस्य यज्ञः शतसंख्य उक्त;स्तथापरस्तुल्यसंख्यः शतं वै\n",
    "01050002c": "तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः\n",
    "01050003a": "यमस्य यज्ञो हरिमेधसश्च; यथा यज्ञो रन्तिदेवस्य राज्ञः\n",
    "01050003c": "तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः\n",
    "01050004a": "गयस्य यज्ञः शशबिन्दोश्च राज्ञो; यज्ञस्तथा वैश्रवणस्य राज्ञः\n",
    "01050004c": "तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः\n",
    "01050005a": "नृगस्य यज्ञस्त्वजमीढस्य चासी;द्यथा यज्ञो दाशरथेश्च राज्ञः\n",
    "01050005c": "तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः\n",
    "01050006a": "यज्ञः श्रुतो नो दिवि देवसूनो;र्युधिष्ठिरस्याजमीढस्य राज्ञः\n",
    "01050006c": "तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः\n",
    "01050007a": "कृष्णस्य यज्ञः सत्यवत्याः सुतस्य; स्वयं च कर्म प्रचकार यत्र\n",
    "01050007c": "तथा यज्ञोऽयं तव भारताग्र्य; पारिक्षित स्वस्ति नोऽस्तु प्रियेभ्यः\n",
    "01050008a": "इमे हि ते सूर्यहुताशवर्चसः; समासते वृत्रहणः क्रतुं यथा\n",
    "01050008c": "नैषां ज्ञानं विद्यते ज्ञातुमद्य; दत्तं येभ्यो न प्रणश्येत्कथंचित्\n",
    "01050009a": "ऋत्विक्समो नास्ति लोकेषु चैव; द्वैपायनेनेति विनिश्चितं मे\n",
    "01050009c": "एतस्य शिष्या हि क्षितिं चरन्ति; सर्वर्त्विजः कर्मसु स्वेषु दक्षाः\n",
    "01050010a": "विभावसुश्चित्रभानुर्महात्मा; हिरण्यरेता विश्वभुक्कृष्णवर्त्मा\n",
    "01050010c": "प्रदक्षिणावर्तशिखः प्रदीप्तो; हव्यं तवेदं हुतभुग्वष्टि देवः\n",
    "01050011a": "नेह त्वदन्यो विद्यते जीवलोके; समो नृपः पालयिता प्रजानाम्\n",
    "01050011c": "धृत्या च ते प्रीतमनाः सदाहं; त्वं वा राजा धर्मराजो यमो वा\n",
    "01050012a": "शक्रः साक्षाद्वज्रपाणिर्यथेह; त्राता लोकेऽस्मिंस्त्वं तथेह प्रजानाम्\n",
    "01050012c": "मतस्त्वं नः पुरुषेन्द्रेह लोके; न च त्वदन्यो गृहपतिरस्ति यज्ञे\n",
    "01050013a": "खट्वाङ्गनाभागदिलीपकल्पो; ययातिमान्धातृसमप्रभावः\n",
    "01050013c": "आदित्यतेजःप्रतिमानतेजा; भीष्मो यथा भ्राजसि सुव्रतस्त्वम्\n",
    "01050014a": "वाल्मीकिवत्ते निभृतं सुधैर्यं; वसिष्ठवत्ते नियतश्च कोपः\n",
    "01050014c": "प्रभुत्वमिन्द्रेण समं मतं मे; द्युतिश्च नारायणवद्विभाति\n",
    "01050015a": "यमो यथा धर्मविनिश्चयज्ञः; कृष्णो यथा सर्वगुणोपपन्नः\n",
    "01050015c": "श्रियां निवासोऽसि यथा वसूनां; निधानभूतोऽसि तथा क्रतूनाम्\n",
    "01050016a": "दम्भोद्भवेनासि समो बलेन; रामो यथा शस्त्रविदस्त्रविच्च\n",
    "01050016c": "और्वत्रिताभ्यामसि तुल्यतेजा; दुष्प्रेक्षणीयोऽसि भगीरथो वा\n",
    "01050017": "सूत उवाच\n",
    "01050017a": "एवं स्तुताः सर्व एव प्रसन्ना; राजा सदस्या ऋत्विजो हव्यवाहः\n",
    "01050017c": "तेषां दृष्ट्वा भावितानीङ्गितानि; प्रोवाच राजा जनमेजयोऽथ\n",
    "01051001": "जनमेजय उवाच\n",
    "01051001a": "बालो वाक्यं स्थविर इव प्रभाषते; नायं बालः स्थविरोऽयं मतो मे\n",
    "01051001c": "इच्छाम्यहं वरमस्मै प्रदातुं; तन्मे विप्रा वितरध्वं समेताः\n",
    "01051002": "सदस्या ऊचुः\n",
    "01051002a": "बालोऽपि विप्रो मान्य एवेह राज्ञां; यश्चाविद्वान्यश्च विद्वान्यथावत्\n",
    "01051002c": "सर्वान्कामांस्त्वत्त एषोऽर्हतेऽद्य; यथा च नस्तक्षक एति शीघ्रम्\n",
    "01051003": "सूत उवाच\n",
    "01051003a": "व्याहर्तुकामे वरदे नृपे द्विजं; वरं वृणीष्वेति ततोऽभ्युवाच\n",
    "01051003c": "होता वाक्यं नातिहृष्टान्तरात्मा; कर्मण्यस्मिंस्तक्षको नैति तावत्\n",
    "01051004": "जनमेजय उवाच\n",
    "01051004a": "यथा चेदं कर्म समाप्यते मे; यथा च नस्तक्षक एति शीघ्रम्\n",
    "01051004c": "तथा भवन्तः प्रयतन्तु सर्वे; परं शक्त्या स हि मे विद्विषाणः\n",
    "01051005": "ऋत्विज ऊचुः\n",
    "01051005a": "यथा शास्त्राणि नः प्राहुर्यथा शंसति पावकः\n",
    "01051005c": "इन्द्रस्य भवने राजंस्तक्षको भयपीडितः\n",
    "01051006": "सूत उवाच\n",
    "01051006a": "यथा सूतो लोहिताक्षो महात्मा; पौराणिको वेदितवान्पुरस्तात्\n",
    "01051006c": "स राजानं प्राह पृष्टस्तदानीं; यथाहुर्विप्रास्तद्वदेतन्नृदेव\n",
    "01051007a": "पुराणमागम्य ततो ब्रवीम्यहं; दत्तं तस्मै वरमिन्द्रेण राजन्\n",
    "01051007c": "वसेह त्वं मत्सकाशे सुगुप्तो; न पावकस्त्वां प्रदहिष्यतीति\n",
    "01051008a": "एतच्छ्रुत्वा दीक्षितस्तप्यमान; आस्ते होतारं चोदयन्कर्मकाले\n",
    "01051008c": "होता च यत्तः स जुहाव मन्त्रै;रथो इन्द्रः स्वयमेवाजगाम\n",
    "01051009a": "विमानमारुह्य महानुभावः; सर्वैर्देवैः परिसंस्तूयमानः\n",
    "01051009c": "बलाहकैश्चाप्यनुगम्यमानो; विद्याधरैरप्सरसां गणैश्च\n",
    "01051010a": "तस्योत्तरीये निहितः स नागो; भयोद्विग्नः शर्म नैवाभ्यगच्छत्\n",
    "01051010c": "ततो राजा मन्त्रविदोऽब्रवीत्पुनः; क्रुद्धो वाक्यं तक्षकस्यान्तमिच्छन्\n",
    "01051011a": "इन्द्रस्य भवने विप्रा यदि नागः स तक्षकः\n",
    "01051011c": "तमिन्द्रेणैव सहितं पातयध्वं विभावसौ\n",
    "01051012": "ऋत्विज ऊचुः\n",
    "01051012a": "अयमायाति वै तूर्णं तक्षकस्ते वशं नृप\n",
    "01051012c": "श्रूयतेऽस्य महान्नादो रुवतो भैरवं भयात्\n",
    "01051013a": "नूनं मुक्तो वज्रभृता स नागो; भ्रष्टश्चाङ्कान्मन्त्रविस्रस्तकायः\n",
    "01051013c": "घूर्णन्नाकाशे नष्टसंज्ञोऽभ्युपैति; तीव्रान्निःश्वासान्निःश्वसन्पन्नगेन्द्रः\n",
    "01051014a": "वर्तते तव राजेन्द्र कर्मैतद्विधिवत्प्रभो\n",
    "01051014c": "अस्मै तु द्विजमुख्याय वरं त्वं दातुमर्हसि\n",
    "01051015": "जनमेजय उवाच\n",
    "01051015a": "बालाभिरूपस्य तवाप्रमेय; वरं प्रयच्छामि यथानुरूपम्\n",
    "01051015c": "वृणीष्व यत्तेऽभिमतं हृदि स्थितं; तत्ते प्रदास्याम्यपि चेददेयम्\n",
    "01051016": "सूत उवाच\n",
    "01051016a": "पतिष्यमाणे नागेन्द्रे तक्षके जातवेदसि\n",
    "01051016c": "इदमन्तरमित्येवं तदास्तीकोऽभ्यचोदयत्\n",
    "01051017a": "वरं ददासि चेन्मह्यं वृणोमि जनमेजय\n",
    "01051017c": "सत्रं ते विरमत्वेतन्न पतेयुरिहोरगाः\n",
    "01051018a": "एवमुक्तस्ततो राजा ब्रह्मन्पारिक्षितस्तदा\n",
    "01051018c": "नातिहृष्टमना वाक्यमास्तीकमिदमब्रवीत्\n",
    "01051019a": "सुवर्णं रजतं गाश्च यच्चान्यन्मन्यसे विभो\n",
    "01051019c": "तत्ते दद्यां वरं विप्र न निवर्तेत्क्रतुर्मम\n",
    "01051020": "आस्तीक उवाच\n",
    "01051020a": "सुवर्णं रजतं गाश्च न त्वां राजन्वृणोम्यहम्\n",
    "01051020c": "सत्रं ते विरमत्वेतत्स्वस्ति मातृकुलस्य नः\n",
    "01051021": "सूत उवाच\n",
    "01051021a": "आस्तीकेनैवमुक्तस्तु राजा पारिक्षितस्तदा\n",
    "01051021c": "पुनः पुनरुवाचेदमास्तीकं वदतां वरम्\n",
    "01051022a": "अन्यं वरय भद्रं ते वरं द्विजवरोत्तम\n",
    "01051022c": "अयाचत न चाप्यन्यं वरं स भृगुनन्दन\n",
    "01051023a": "ततो वेदविदस्तत्र सदस्याः सर्व एव तम्\n",
    "01051023c": "राजानमूचुः सहिता लभतां ब्राह्मणो वरम्\n",
    "01052001": "शौनक उवाच\n",
    "01052001a": "ये सर्पाः सर्पसत्रेऽस्मिन्पतिता हव्यवाहने\n",
    "01052001c": "तेषां नामानि सर्वेषां श्रोतुमिच्छामि सूतज\n",
    "01052002": "सूत उवाच\n",
    "01052002a": "सहस्राणि बहून्यस्मिन्प्रयुतान्यर्बुदानि च\n",
    "01052002c": "न शक्यं परिसंख्यातुं बहुत्वाद्वेदवित्तम\n",
    "01052003a": "यथास्मृति तु नामानि पन्नगानां निबोध मे\n",
    "01052003c": "उच्यमानानि मुख्यानां हुतानां जातवेदसि\n",
    "01052004a": "वासुकेः कुलजांस्तावत्प्राधान्येन निबोध मे\n",
    "01052004c": "नीलरक्तान्सितान्घोरान्महाकायान्विषोल्बणान्\n",
    "01052005a": "कोटिको मानसः पूर्णः सहः पैलो हलीसकः\n",
    "01052005c": "पिच्छिलः कोणपश्चक्रः कोणवेगः प्रकालनः\n",
    "01052006a": "हिरण्यवाहः शरणः कक्षकः कालदन्तकः\n",
    "01052006c": "एते वासुकिजा नागाः प्रविष्टा हव्यवाहनम्\n",
    "01052007a": "तक्षकस्य कुले जातान्प्रवक्ष्यामि निबोध तान्\n",
    "01052007c": "पुच्छण्डको मण्डलकः पिण्डभेत्ता रभेणकः\n",
    "01052008a": "उच्छिखः सुरसो द्रङ्गो बलहेडो विरोहणः\n",
    "01052008c": "शिलीशलकरो मूकः सुकुमारः प्रवेपनः\n",
    "01052009a": "मुद्गरः शशरोमा च सुमना वेगवाहनः\n",
    "01052009c": "एते तक्षकजा नागाः प्रविष्टा हव्यवाहनम्\n",
    "01052010a": "पारावतः पारियात्रः पाण्डरो हरिणः कृशः\n",
    "01052010c": "विहंगः शरभो मोदः प्रमोदः संहताङ्गदः\n",
    "01052011a": "ऐरावतकुलादेते प्रविष्टा हव्यवाहनम्\n",
    "01052011c": "कौरव्यकुलजान्नागाञ्शृणु मे द्विजसत्तम\n",
    "01052012a": "ऐण्डिलः कुण्डलो मुण्डो वेणिस्कन्धः कुमारकः\n",
    "01052012c": "बाहुकः शृङ्गवेगश्च धूर्तकः पातपातरौ\n",
    "01052013a": "धृतराष्ट्रकुले जाताञ्शृणु नागान्यथातथम्\n",
    "01052013c": "कीर्त्यमानान्मया ब्रह्मन्वातवेगान्विषोल्बणान्\n",
    "01052014a": "शङ्कुकर्णः पिङ्गलकः कुठारमुखमेचकौ\n",
    "01052014c": "पूर्णाङ्गदः पूर्णमुखः प्रहसः शकुनिर्हरिः\n",
    "01052015a": "आमाहठः कोमठकः श्वसनो मानवो वटः\n",
    "01052015c": "भैरवो मुण्डवेदाङ्गः पिशङ्गश्चोद्रपारगः\n",
    "01052016a": "ऋषभो वेगवान्नाम पिण्डारकमहाहनू\n",
    "01052016c": "रक्ताङ्गः सर्वसारङ्गः समृद्धः पाटराक्षसौ\n",
    "01052017a": "वराहको वारणकः सुमित्रश्चित्रवेदिकः\n",
    "01052017c": "पराशरस्तरुणको मणिस्कन्धस्तथारुणिः\n",
    "01052018a": "इति नागा मया ब्रह्मन्कीर्तिताः कीर्तिवर्धनाः\n",
    "01052018c": "प्राधान्येन बहुत्वात्तु न सर्वे परिकीर्तिताः\n",
    "01052019a": "एतेषां पुत्रपौत्रास्तु प्रसवस्य च संततिः\n",
    "01052019c": "न शक्याः परिसंख्यातुं ये दीप्तं पावकं गताः\n",
    "01052020a": "सप्तशीर्षा द्विशीर्षाश्च पञ्चशीर्षास्तथापरे\n",
    "01052020c": "कालानलविषा घोरा हुताः शतसहस्रशः\n",
    "01052021a": "महाकाया महावीर्याः शैलशृङ्गसमुच्छ्रयाः\n",
    "01052021c": "योजनायामविस्तारा द्वियोजनसमायताः\n",
    "01052022a": "कामरूपाः कामगमा दीप्तानलविषोल्बणाः\n",
    "01052022c": "दग्धास्तत्र महासत्रे ब्रह्मदण्डनिपीडिताः\n",
    "01053001": "सूत उवाच\n",
    "01053001a": "इदमत्यद्भुतं चान्यदास्तीकस्यानुशुश्रुमः\n",
    "01053001c": "तथा वरैश्छन्द्यमाने राज्ञा पारिक्षितेन ह\n",
    "01053002a": "इन्द्रहस्ताच्च्युतो नागः ख एव यदतिष्ठत\n",
    "01053002c": "ततश्चिन्तापरो राजा बभूव जनमेजयः\n",
    "01053003a": "हूयमाने भृशं दीप्ते विधिवत्पावके तदा\n",
    "01053003c": "न स्म स प्रापतद्वह्नौ तक्षको भयपीडितः\n",
    "01053004": "शौनक उवाच\n",
    "01053004a": "किं सूत तेषां विप्राणां मन्त्रग्रामो मनीषिणाम्\n",
    "01053004c": "न प्रत्यभात्तदाग्नौ यन्न पपात स तक्षकः\n",
    "01053005": "सूत उवाच\n",
    "01053005a": "तमिन्द्रहस्ताद्विस्रस्तं विसंज्ञं पन्नगोत्तमम्\n",
    "01053005c": "आस्तीकस्तिष्ठ तिष्ठेति वाचस्तिस्रोऽभ्युदैरयत्\n",
    "01053006a": "वितस्थे सोऽन्तरिक्षेऽथ हृदयेन विदूयता\n",
    "01053006c": "यथा तिष्ठेत वै कश्चिद्गोचक्रस्यान्तरा नरः\n",
    "01053007a": "ततो राजाब्रवीद्वाक्यं सदस्यैश्चोदितो भृशम्\n",
    "01053007c": "काममेतद्भवत्वेवं यथास्तीकस्य भाषितम्\n",
    "01053008a": "समाप्यतामिदं कर्म पन्नगाः सन्त्वनामयाः\n",
    "01053008c": "प्रीयतामयमास्तीकः सत्यं सूतवचोऽस्तु तत्\n",
    "01053009a": "ततो हलहलाशब्दः प्रीतिजः समवर्तत\n",
    "01053009c": "आस्तीकस्य वरे दत्ते तथैवोपरराम च\n",
    "01053010a": "स यज्ञः पाण्डवेयस्य राज्ञः पारिक्षितस्य ह\n",
    "01053010c": "प्रीतिमांश्चाभवद्राजा भारतो जनमेजयः\n",
    "01053011a": "ऋत्विग्भ्यः ससदस्येभ्यो ये तत्रासन्समागताः\n",
    "01053011c": "तेभ्यश्च प्रददौ वित्तं शतशोऽथ सहस्रशः\n",
    "01053012a": "लोहिताक्षाय सूताय तथा स्थपतये विभुः\n",
    "01053012c": "येनोक्तं तत्र सत्राग्रे यज्ञस्य विनिवर्तनम्\n",
    "01053013a": "निमित्तं ब्राह्मण इति तस्मै वित्तं ददौ बहु\n",
    "01053013c": "ततश्चकारावभृथं विधिदृष्टेन कर्मणा\n",
    "01053014a": "आस्तीकं प्रेषयामास गृहानेव सुसत्कृतम्\n",
    "01053014c": "राजा प्रीतमनाः प्रीतं कृतकृत्यं मनीषिणम्\n",
    "01053015a": "पुनरागमनं कार्यमिति चैनं वचोऽब्रवीत्\n",
    "01053015c": "भविष्यसि सदस्यो मे वाजिमेधे महाक्रतौ\n",
    "01053016a": "तथेत्युक्त्वा प्रदुद्राव स चास्तीको मुदा युतः\n",
    "01053016c": "कृत्वा स्वकार्यमतुलं तोषयित्वा च पार्थिवम्\n",
    "01053017a": "स गत्वा परमप्रीतो मातरं मातुलं च तम्\n",
    "01053017c": "अभिगम्योपसंगृह्य यथावृत्तं न्यवेदयत्\n",
    "01053018a": "एतच्छ्रुत्वा प्रीयमाणाः समेता; ये तत्रासन्पन्नगा वीतमोहाः\n",
    "01053018c": "तेऽऽस्तीके वै प्रीतिमन्तो बभूवु;रूचुश्चैनं वरमिष्टं वृणीष्व\n",
    "01053019a": "भूयो भूयः सर्वशस्तेऽब्रुवंस्तं; किं ते प्रियं करवामोऽद्य विद्वन्\n",
    "01053019c": "प्रीता वयं मोक्षिताश्चैव सर्वे; कामं किं ते करवामोऽद्य वत्स\n",
    "01053020": "आस्तीक उवाच\n",
    "01053020a": "सायं प्रातः सुप्रसन्नात्मरूपा; लोके विप्रा मानवाश्चेतरेऽपि\n",
    "01053020c": "धर्माख्यानं ये वदेयुर्ममेदं; तेषां युष्मद्भ्यो नैव किंचिद्भयं स्यात्\n",
    "01053021": "सूत उवाच\n",
    "01053021a": "तैश्चाप्युक्तो भागिनेयः प्रसन्नै;रेतत्सत्यं काममेवं चरन्तः\n",
    "01053021c": "प्रीत्या युक्ता ईप्सितं सर्वशस्ते; कर्तारः स्म प्रवणा भागिनेय\n",
    "01053022a": "जरत्कारोर्जरत्कार्वां समुत्पन्नो महायशाः\n",
    "01053022c": "आस्तीकः सत्यसंधो मां पन्नगेभ्योऽभिरक्षतु\n",
    "01053023a": "असितं चार्तिमन्तं च सुनीथं चापि यः स्मरेत्\n",
    "01053023c": "दिवा वा यदि वा रात्रौ नास्य सर्पभयं भवेत्\n",
    "01053024": "सूत उवाच\n",
    "01053024a": "मोक्षयित्वा स भुजगान्सर्पसत्राद्द्विजोत्तमः\n",
    "01053024c": "जगाम काले धर्मात्मा दिष्टान्तं पुत्रपौत्रवान्\n",
    "01053025a": "इत्याख्यानं मयास्तीकं यथावत्कीर्तितं तव\n",
    "01053025c": "यत्कीर्तयित्वा सर्पेभ्यो न भयं विद्यते क्वचित्\n",
    "01053026a": "श्रुत्वा धर्मिष्ठमाख्यानमास्तीकं पुण्यवर्धनम्\n",
    "01053026c": "आस्तीकस्य कवेर्विप्र श्रीमच्चरितमादितः\n",
    "01053027": "शौनक उवाच\n",
    "01053027a": "भृगुवंशात्प्रभृत्येव त्वया मे कथितं महत्\n",
    "01053027c": "आख्यानमखिलं तात सौते प्रीतोऽस्मि तेन ते\n",
    "01053028a": "प्रक्ष्यामि चैव भूयस्त्वां यथावत्सूतनन्दन\n",
    "01053028c": "यां कथां व्याससंपन्नां तां च भूयः प्रचक्ष्व मे\n",
    "01053029a": "तस्मिन्परमदुष्प्रापे सर्पसत्रे महात्मनाम्\n",
    "01053029c": "कर्मान्तरेषु विधिवत्सदस्यानां महाकवे\n",
    "01053030a": "या बभूवुः कथाश्चित्रा येष्वर्थेषु यथातथम्\n",
    "01053030c": "त्वत्त इच्छामहे श्रोतुं सौते त्वं वै विचक्षणः\n",
    "01053031": "सूत उवाच\n",
    "01053031a": "कर्मान्तरेष्वकथयन्द्विजा वेदाश्रयाः कथाः\n",
    "01053031c": "व्यासस्त्वकथयन्नित्यमाख्यानं भारतं महत्\n",
    "01053032": "शौनक उवाच\n",
    "01053032a": "महाभारतमाख्यानं पाण्डवानां यशस्करम्\n",
    "01053032c": "जनमेजयेन यत्पृष्टः कृष्णद्वैपायनस्तदा\n",
    "01053033a": "श्रावयामास विधिवत्तदा कर्मान्तरेषु सः\n",
    "01053033c": "तामहं विधिवत्पुण्यां श्रोतुमिच्छामि वै कथाम्\n",
    "01053034a": "मनःसागरसंभूतां महर्षेः पुण्यकर्मणः\n",
    "01053034c": "कथयस्व सतां श्रेष्ठ न हि तृप्यामि सूतज\n",
    "01053035": "सूत उवाच\n",
    "01053035a": "हन्त ते कथयिष्यामि महदाख्यानमुत्तमम्\n",
    "01053035c": "कृष्णद्वैपायनमतं महाभारतमादितः\n",
    "01053036a": "तज्जुषस्वोत्तममते कथ्यमानं मया द्विज\n",
    "01053036c": "शंसितुं तन्मनोहर्षो ममापीह प्रवर्तते\n",
    "01054001": "सूत उवाच\n",
    "01054001a": "श्रुत्वा तु सर्पसत्राय दीक्षितं जनमेजयम्\n",
    "01054001c": "अभ्यागच्छदृषिर्विद्वान्कृष्णद्वैपायनस्तदा\n",
    "01054002a": "जनयामास यं काली शक्तेः पुत्रात्पराशरात्\n",
    "01054002c": "कन्यैव यमुनाद्वीपे पाण्डवानां पितामहम्\n",
    "01054003a": "जातमात्रश्च यः सद्य इष्ट्या देहमवीवृधत्\n",
    "01054003c": "वेदांश्चाधिजगे साङ्गान्सेतिहासान्महायशाः\n",
    "01054004a": "यं नातितपसा कश्चिन्न वेदाध्ययनेन च\n",
    "01054004c": "न व्रतैर्नोपवासैश्च न प्रसूत्या न मन्युना\n",
    "01054005a": "विव्यासैकं चतुर्धा यो वेदं वेदविदां वरः\n",
    "01054005c": "परावरज्ञो ब्रह्मर्षिः कविः सत्यव्रतः शुचिः\n",
    "01054006a": "यः पाण्डुं धृतराष्ट्रं च विदुरं चाप्यजीजनत्\n",
    "01054006c": "शंतनोः संततिं तन्वन्पुण्यकीर्तिर्महायशाः\n",
    "01054007a": "जनमेजयस्य राजर्षेः स तद्यज्ञसदस्तदा\n",
    "01054007c": "विवेश शिष्यैः सहितो वेदवेदाङ्गपारगैः\n",
    "01054008a": "तत्र राजानमासीनं ददर्श जनमेजयम्\n",
    "01054008c": "वृतं सदस्यैर्बहुभिर्देवैरिव पुरंदरम्\n",
    "01054009a": "तथा मूर्धावसिक्तैश्च नानाजनपदेश्वरैः\n",
    "01054009c": "ऋत्विग्भिर्देवकल्पैश्च कुशलैर्यज्ञसंस्तरे\n",
    "01054010a": "जनमेजयस्तु राजर्षिर्दृष्ट्वा तमृषिमागतम्\n",
    "01054010c": "सगणोऽभ्युद्ययौ तूर्णं प्रीत्या भरतसत्तमः\n",
    "01054011a": "काञ्चनं विष्टरं तस्मै सदस्यानुमते प्रभुः\n",
    "01054011c": "आसनं कल्पयामास यथा शक्रो बृहस्पतेः\n",
    "01054012a": "तत्रोपविष्टं वरदं देवर्षिगणपूजितम्\n",
    "01054012c": "पूजयामास राजेन्द्रः शास्त्रदृष्टेन कर्मणा\n",
    "01054013a": "पाद्यमाचमनीयं च अर्घ्यं गां च विधानतः\n",
    "01054013c": "पितामहाय कृष्णाय तदर्हाय न्यवेदयत्\n",
    "01054014a": "प्रतिगृह्य च तां पूजां पाण्डवाज्जनमेजयात्\n",
    "01054014c": "गां चैव समनुज्ञाय व्यासः प्रीतोऽभवत्तदा\n",
    "01054015a": "तथा संपूजयित्वा तं यत्नेन प्रपितामहम्\n",
    "01054015c": "उपोपविश्य प्रीतात्मा पर्यपृच्छदनामयम्\n",
    "01054016a": "भगवानपि तं दृष्ट्वा कुशलं प्रतिवेद्य च\n",
    "01054016c": "सदस्यैः पूजितः सर्वैः सदस्यानभ्यपूजयत्\n",
    "01054017a": "ततस्तं सत्कृतं सर्वैः सदस्यैर्जनमेजयः\n",
    "01054017c": "इदं पश्चाद्द्विजश्रेष्ठं पर्यपृच्छत्कृताञ्जलिः\n",
    "01054018a": "कुरूणां पाण्डवानां च भवान्प्रत्यक्षदर्शिवान्\n",
    "01054018c": "तेषां चरितमिच्छामि कथ्यमानं त्वया द्विज\n",
    "01054019a": "कथं समभवद्भेदस्तेषामक्लिष्टकर्मणाम्\n",
    "01054019c": "तच्च युद्धं कथं वृत्तं भूतान्तकरणं महत्\n",
    "01054020a": "पितामहानां सर्वेषां दैवेनाविष्टचेतसाम्\n",
    "01054020c": "कार्त्स्न्येनैतत्समाचक्ष्व भगवन्कुशलो ह्यसि\n",
    "01054021a": "तस्य तद्वचनं श्रुत्वा कृष्णद्वैपायनस्तदा\n",
    "01054021c": "शशास शिष्यमासीनं वैशंपायनमन्तिके\n",
    "01054022a": "कुरूणां पाण्डवानां च यथा भेदोऽभवत्पुरा\n",
    "01054022c": "तदस्मै सर्वमाचक्ष्व यन्मत्तः श्रुतवानसि\n",
    "01054023a": "गुरोर्वचनमाज्ञाय स तु विप्रर्षभस्तदा\n",
    "01054023c": "आचचक्षे ततः सर्वमितिहासं पुरातनम्\n",
    "01054024a": "तस्मै राज्ञे सदस्येभ्यः क्षत्रियेभ्यश्च सर्वशः\n",
    "01054024c": "भेदं राज्यविनाशं च कुरुपाण्डवयोस्तदा\n",
    "01055001": "वैशंपायन उवाच\n",
    "01055001a": "गुरवे प्राङ्नमस्कृत्य मनोबुद्धिसमाधिभिः\n",
    "01055001c": "संपूज्य च द्विजान्सर्वांस्तथान्यान्विदुषो जनान्\n",
    "01055002a": "महर्षेः सर्वलोकेषु विश्रुतस्यास्य धीमतः\n",
    "01055002c": "प्रवक्ष्यामि मतं कृत्स्नं व्यासस्यामिततेजसः\n",
    "01055003a": "श्रोतुं पात्रं च राजंस्त्वं प्राप्येमां भारतीं कथाम्\n",
    "01055003c": "गुरोर्वक्तुं परिस्पन्दो मुदा प्रोत्साहतीव माम्\n",
    "01055004a": "शृणु राजन्यथा भेदः कुरुपाण्डवयोरभूत्\n",
    "01055004c": "राज्यार्थे द्यूतसंभूतो वनवासस्तथैव च\n",
    "01055005a": "यथा च युद्धमभवत्पृथिवीक्षयकारकम्\n",
    "01055005c": "तत्तेऽहं संप्रवक्ष्यामि पृच्छते भरतर्षभ\n",
    "01055006a": "मृते पितरि ते वीरा वनादेत्य स्वमन्दिरम्\n",
    "01055006c": "नचिरादिव विद्वांसो वेदे धनुषि चाभवन्\n",
    "01055007a": "तांस्तथा रूपवीर्यौजःसंपन्नान्पौरसंमतान्\n",
    "01055007c": "नामृष्यन्कुरवो दृष्ट्वा पाण्डवाञ्श्रीयशोभृतः\n",
    "01055008a": "ततो दुर्योधनः क्रूरः कर्णश्च सहसौबलः\n",
    "01055008c": "तेषां निग्रहनिर्वासान्विविधांस्ते समाचरन्\n",
    "01055009a": "ददावथ विषं पापो भीमाय धृतराष्ट्रजः\n",
    "01055009c": "जरयामास तद्वीरः सहान्नेन वृकोदरः\n",
    "01055010a": "प्रमाणकोट्यां संसुप्तं पुनर्बद्ध्वा वृकोदरम्\n",
    "01055010c": "तोयेषु भीमं गङ्गायाः प्रक्षिप्य पुरमाव्रजत्\n",
    "01055011a": "यदा प्रबुद्धः कौन्तेयस्तदा संछिद्य बन्धनम्\n",
    "01055011c": "उदतिष्ठन्महाराज भीमसेनो गतव्यथः\n",
    "01055012a": "आशीविषैः कृष्णसर्पैः सुप्तं चैनमदंशयत्\n",
    "01055012c": "सर्वेष्वेवाङ्गदेशेषु न ममार च शत्रुहा\n",
    "01055013a": "तेषां तु विप्रकारेषु तेषु तेषु महामतिः\n",
    "01055013c": "मोक्षणे प्रतिघाते च विदुरोऽवहितोऽभवत्\n",
    "01055014a": "स्वर्गस्थो जीवलोकस्य यथा शक्रः सुखावहः\n",
    "01055014c": "पाण्डवानां तथा नित्यं विदुरोऽपि सुखावहः\n",
    "01055015a": "यदा तु विविधोपायैः संवृतैर्विवृतैरपि\n",
    "01055015c": "नाशक्नोद्विनिहन्तुं तान्दैवभाव्यर्थरक्षितान्\n",
    "01055016a": "ततः संमन्त्र्य सचिवैर्वृषदुःशासनादिभिः\n",
    "01055016c": "धृतराष्ट्रमनुज्ञाप्य जातुषं गृहमादिशत्\n",
    "01055017a": "तत्र तान्वासयामास पाण्डवानमितौजसः\n",
    "01055017c": "अदाहयच्च विस्रब्धान्पावकेन पुनस्तदा\n",
    "01055018a": "विदुरस्यैव वचनात्खनित्री विहिता ततः\n",
    "01055018c": "मोक्षयामास योगेन ते मुक्ताः प्राद्रवन्भयात्\n",
    "01055019a": "ततो महावने घोरे हिडिम्बं नाम राक्षसम्\n",
    "01055019c": "भीमसेनोऽवधीत्क्रुद्धो भुवि भीमपराक्रमः\n",
    "01055020a": "अथ संधाय ते वीरा एकचक्रां व्रजंस्तदा\n",
    "01055020c": "ब्रह्मरूपधरा भूत्वा मात्रा सह परंतपाः\n",
    "01055021a": "तत्र ते ब्राह्मणार्थाय बकं हत्वा महाबलम्\n",
    "01055021c": "ब्राह्मणैः सहिता जग्मुः पाञ्चालानां पुरं ततः\n",
    "01055022a": "ते तत्र द्रौपदीं लब्ध्वा परिसंवत्सरोषिताः\n",
    "01055022c": "विदिता हास्तिनपुरं प्रत्याजग्मुररिंदमाः\n",
    "01055023a": "त उक्ता धृतराष्ट्रेण राज्ञा शांतनवेन च\n",
    "01055023c": "भ्रातृभिर्विग्रहस्तात कथं वो न भवेदिति\n",
    "01055023e": "अस्माभिः खाण्डवप्रस्थे युष्मद्वासोऽनुचिन्तितः\n",
    "01055024a": "तस्माज्जनपदोपेतं सुविभक्तमहापथम्\n",
    "01055024c": "वासाय खाण्डवप्रस्थं व्रजध्वं गतमन्यवः\n",
    "01055025a": "तयोस्ते वचनाज्जग्मुः सह सर्वैः सुहृज्जनैः\n",
    "01055025c": "नगरं खाण्डवप्रस्थं रत्नान्यादाय सर्वशः\n",
    "01055026a": "तत्र ते न्यवसन्राजन्संवत्सरगणान्बहून्\n",
    "01055026c": "वशे शस्त्रप्रतापेन कुर्वन्तोऽन्यान्महीक्षितः\n",
    "01055027a": "एवं धर्मप्रधानास्ते सत्यव्रतपरायणाः\n",
    "01055027c": "अप्रमत्तोत्थिताः क्षान्ताः प्रतपन्तोऽहितांस्तदा\n",
    "01055028a": "अजयद्भीमसेनस्तु दिशं प्राचीं महाबलः\n",
    "01055028c": "उदीचीमर्जुनो वीरः प्रतीचीं नकुलस्तथा\n",
    "01055029a": "दक्षिणां सहदेवस्तु विजिग्ये परवीरहा\n",
    "01055029c": "एवं चक्रुरिमां सर्वे वशे कृत्स्नां वसुंधराम्\n",
    "01055030a": "पञ्चभिः सूर्यसंकाशैः सूर्येण च विराजता\n",
    "01055030c": "षट्सूर्येवाबभौ पृथ्वी पाण्डवैः सत्यविक्रमैः\n",
    "01055031a": "ततो निमित्ते कस्मिंश्चिद्धर्मराजो युधिष्ठिरः\n",
    "01055031c": "वनं प्रस्थापयामास भ्रातरं वै धनंजयम्\n",
    "01055032a": "स वै संवत्सरं पूर्णं मासं चैकं वनेऽवसत्\n",
    "01055032c": "ततोऽगच्छद्धृषीकेशं द्वारवत्यां कदाचन\n",
    "01055033a": "लब्धवांस्तत्र बीभत्सुर्भार्यां राजीवलोचनाम्\n",
    "01055033c": "अनुजां वासुदेवस्य सुभद्रां भद्रभाषिणीम्\n",
    "01055034a": "सा शचीव महेन्द्रेण श्रीः कृष्णेनेव संगता\n",
    "01055034c": "सुभद्रा युयुजे प्रीता पाण्डवेनार्जुनेन ह\n",
    "01055035a": "अतर्पयच्च कौन्तेयः खाण्डवे हव्यवाहनम्\n",
    "01055035c": "बीभत्सुर्वासुदेवेन सहितो नृपसत्तम\n",
    "01055036a": "नातिभारो हि पार्थस्य केशवेनाभवत्सह\n",
    "01055036c": "व्यवसायसहायस्य विष्णोः शत्रुवधेष्विव\n",
    "01055037a": "पार्थायाग्निर्ददौ चापि गाण्डीवं धनुरुत्तमम्\n",
    "01055037c": "इषुधी चाक्षयैर्बाणै रथं च कपिलक्षणम्\n",
    "01055038a": "मोक्षयामास बीभत्सुर्मयं तत्र महासुरम्\n",
    "01055038c": "स चकार सभां दिव्यां सर्वरत्नसमाचिताम्\n",
    "01055039a": "तस्यां दुर्योधनो मन्दो लोभं चक्रे सुदुर्मतिः\n",
    "01055039c": "ततोऽक्षैर्वञ्चयित्वा च सौबलेन युधिष्ठिरम्\n",
    "01055040a": "वनं प्रस्थापयामास सप्त वर्षाणि पञ्च च\n",
    "01055040c": "अज्ञातमेकं राष्ट्रे च तथा वर्षं त्रयोदशम्\n",
    "01055041a": "ततश्चतुर्दशे वर्षे याचमानाः स्वकं वसु\n",
    "01055041c": "नालभन्त महाराज ततो युद्धमवर्तत\n",
    "01055042a": "ततस्ते सर्वमुत्साद्य हत्वा दुर्योधनं नृपम्\n",
    "01055042c": "राज्यं विद्रुतभूयिष्ठं प्रत्यपद्यन्त पाण्डवाः\n",
    "01055043a": "एवमेतत्पुरावृत्तं तेषामक्लिष्टकर्मणाम्\n",
    "01055043c": "भेदो राज्यविनाशश्च जयश्च जयतां वर\n",
    "01056001": "जनमेजय उवाच\n",
    "01056001a": "कथितं वै समासेन त्वया सर्वं द्विजोत्तम\n",
    "01056001c": "महाभारतमाख्यानं कुरूणां चरितं महत्\n",
    "01056002a": "कथां त्वनघ चित्रार्थामिमां कथयति त्वयि\n",
    "01056002c": "विस्तरश्रवणे जातं कौतूहलमतीव मे\n",
    "01056003a": "स भवान्विस्तरेणेमां पुनराख्यातुमर्हति\n",
    "01056003c": "न हि तृप्यामि पूर्वेषां शृण्वानश्चरितं महत्\n",
    "01056004a": "न तत्कारणमल्पं हि धर्मज्ञा यत्र पाण्डवाः\n",
    "01056004c": "अवध्यान्सर्वशो जघ्नुः प्रशस्यन्ते च मानवैः\n",
    "01056005a": "किमर्थं ते नरव्याघ्राः शक्ताः सन्तो ह्यनागसः\n",
    "01056005c": "प्रयुज्यमानान्संक्लेशान्क्षान्तवन्तो दुरात्मनाम्\n",
    "01056006a": "कथं नागायुतप्राणो बाहुशाली वृकोदरः\n",
    "01056006c": "परिक्लिश्यन्नपि क्रोधं धृतवान्वै द्विजोत्तम\n",
    "01056007a": "कथं सा द्रौपदी कृष्णा क्लिश्यमाना दुरात्मभिः\n",
    "01056007c": "शक्ता सती धार्तराष्ट्रान्नादहद्घोरचक्षुषा\n",
    "01056008a": "कथं व्यतिक्रमन्द्यूते पार्थौ माद्रीसुतौ तथा\n",
    "01056008c": "अनुव्रजन्नरव्याघ्रं वञ्च्यमानं दुरात्मभिः\n",
    "01056009a": "कथं धर्मभृतां श्रेष्ठः सुतो धर्मस्य धर्मवित्\n",
    "01056009c": "अनर्हः परमं क्लेशं सोढवान्स युधिष्ठिरः\n",
    "01056010a": "कथं च बहुलाः सेनाः पाण्डवः कृष्णसारथिः\n",
    "01056010c": "अस्यन्नेकोऽनयत्सर्वाः पितृलोकं धनंजयः\n",
    "01056011a": "एतदाचक्ष्व मे सर्वं यथावृत्तं तपोधन\n",
    "01056011c": "यद्यच्च कृतवन्तस्ते तत्र तत्र महारथाः\n",
    "01056012": "वैशंपायन उवाच\n",
    "01056012a": "महर्षेः सर्वलोकेषु पूजितस्य महात्मनः\n",
    "01056012c": "प्रवक्ष्यामि मतं कृत्स्नं व्यासस्यामिततेजसः\n",
    "01056013a": "इदं शतसहस्रं हि श्लोकानां पुण्यकर्मणाम्\n",
    "01056013c": "सत्यवत्यात्मजेनेह व्याख्यातममितौजसा\n",
    "01056014a": "य इदं श्रावयेद्विद्वान्यश्चेदं शृणुयान्नरः\n",
    "01056014c": "ते ब्रह्मणः स्थानमेत्य प्राप्नुयुर्देवतुल्यताम्\n",
    "01056015a": "इदं हि वेदैः समितं पवित्रमपि चोत्तमम्\n",
    "01056015c": "श्राव्याणामुत्तमं चेदं पुराणमृषिसंस्तुतम्\n",
    "01056016a": "अस्मिन्नर्थश्च धर्मश्च निखिलेनोपदिश्यते\n",
    "01056016c": "इतिहासे महापुण्ये बुद्धिश्च परिनैष्ठिकी\n",
    "01056017a": "अक्षुद्रान्दानशीलांश्च सत्यशीलाननास्तिकान्\n",
    "01056017c": "कार्ष्णं वेदमिमं विद्वाञ्श्रावयित्वार्थमश्नुते\n",
    "01056018a": "भ्रूणहत्याकृतं चापि पापं जह्यादसंशयम्\n",
    "01056018c": "इतिहासमिमं श्रुत्वा पुरुषोऽपि सुदारुणः\n",
    "01056019a": "जयो नामेतिहासोऽयं श्रोतव्यो विजिगीषुणा\n",
    "01056019c": "महीं विजयते सर्वां शत्रूंश्चापि पराजयेत्\n",
    "01056020a": "इदं पुंसवनं श्रेष्ठमिदं स्वस्त्ययनं महत्\n",
    "01056020c": "महिषीयुवराजाभ्यां श्रोतव्यं बहुशस्तथा\n",
    "01056021a": "अर्थशास्त्रमिदं पुण्यं धर्मशास्त्रमिदं परम्\n",
    "01056021c": "मोक्षशास्त्रमिदं प्रोक्तं व्यासेनामितबुद्धिना\n",
    "01056022a": "संप्रत्याचक्षते चैव आख्यास्यन्ति तथापरे\n",
    "01056022c": "पुत्राः शुश्रूषवः सन्ति प्रेष्याश्च प्रियकारिणः\n",
    "01056023a": "शरीरेण कृतं पापं वाचा च मनसैव च\n",
    "01056023c": "सर्वं तत्त्यजति क्षिप्रमिदं शृण्वन्नरः सदा\n",
    "01056024a": "भारतानां महज्जन्म शृण्वतामनसूयताम्\n",
    "01056024c": "नास्ति व्याधिभयं तेषां परलोकभयं कुतः\n",
    "01056025a": "धन्यं यशस्यमायुष्यं स्वर्ग्यं पुण्यं तथैव च\n",
    "01056025c": "कृष्णद्वैपायनेनेदं कृतं पुण्यचिकीर्षुणा\n",
    "01056026a": "कीर्तिं प्रथयता लोके पाण्डवानां महात्मनाम्\n",
    "01056026c": "अन्येषां क्षत्रियाणां च भूरिद्रविणतेजसाम्\n",
    "01056027a": "यथा समुद्रो भगवान्यथा च हिमवान्गिरिः\n",
    "01056027c": "ख्यातावुभौ रत्ननिधी तथा भारतमुच्यते\n",
    "01056028a": "य इदं श्रावयेद्विद्वान्ब्राह्मणानिह पर्वसु\n",
    "01056028c": "धूतपाप्मा जितस्वर्गो ब्रह्मभूयं स गच्छति\n",
    "01056029a": "यश्चेदं श्रावयेच्छ्राद्धे ब्राह्मणान्पादमन्ततः\n",
    "01056029c": "अक्षय्यं तस्य तच्छ्राद्धमुपतिष्ठेत्पितॄनपि\n",
    "01056030a": "अह्ना यदेनश्चाज्ञानात्प्रकरोति नरश्चरन्\n",
    "01056030c": "तन्महाभारताख्यानं श्रुत्वैव प्रविलीयते\n",
    "01056031a": "भारतानां महज्जन्म महाभारतमुच्यते\n",
    "01056031c": "निरुक्तमस्य यो वेद सर्वपापैः प्रमुच्यते\n",
    "01056032a": "त्रिभिर्वर्षैः सदोत्थायी कृष्णद्वैपायनो मुनिः\n",
    "01056032c": "महाभारतमाख्यानं कृतवानिदमुत्तमम्\n",
    "01056033a": "धर्मे चार्थे च कामे च मोक्षे च भरतर्षभ\n",
    "01056033c": "यदिहास्ति तदन्यत्र यन्नेहास्ति न तत्क्वचित्\n",
    "01057001": "वैशंपायन उवाच\n",
    "01057001a": "राजोपरिचरो नाम धर्मनित्यो महीपतिः\n",
    "01057001c": "बभूव मृगयां गन्तुं स कदाचिद्धृतव्रतः\n",
    "01057002a": "स चेदिविषयं रम्यं वसुः पौरवनन्दनः\n",
    "01057002c": "इन्द्रोपदेशाज्जग्राह ग्रहणीयं महीपतिः\n",
    "01057003a": "तमाश्रमे न्यस्तशस्त्रं निवसन्तं तपोरतिम्\n",
    "01057003c": "देवः साक्षात्स्वयं वज्री समुपायान्महीपतिम्\n",
    "01057004a": "इन्द्रत्वमर्हो राजायं तपसेत्यनुचिन्त्य वै\n",
    "01057004c": "तं सान्त्वेन नृपं साक्षात्तपसः संन्यवर्तयत्\n",
    "01057005": "इन्द्र उवाच\n",
    "01057005a": "न संकीर्येत धर्मोऽयं पृथिव्यां पृथिवीपते\n",
    "01057005c": "तं पाहि धर्मो हि धृतः कृत्स्नं धारयते जगत्\n",
    "01057006a": "लोक्यं धर्मं पालय त्वं नित्ययुक्तः समाहितः\n",
    "01057006c": "धर्मयुक्तस्ततो लोकान्पुण्यानाप्स्यसि शाश्वतान्\n",
    "01057007a": "दिविष्ठस्य भुविष्ठस्त्वं सखा भूत्वा मम प्रियः\n",
    "01057007c": "ऊधः पृथिव्या यो देशस्तमावस नराधिप\n",
    "01057008a": "पशव्यश्चैव पुण्यश्च सुस्थिरो धनधान्यवान्\n",
    "01057008c": "स्वारक्ष्यश्चैव सौम्यश्च भोग्यैर्भूमिगुणैर्युतः\n",
    "01057009a": "अत्यन्यानेष देशो हि धनरत्नादिभिर्युतः\n",
    "01057009c": "वसुपूर्णा च वसुधा वस चेदिषु चेदिप\n",
    "01057010a": "धर्मशीला जनपदाः सुसंतोषाश्च साधवः\n",
    "01057010c": "न च मिथ्याप्रलापोऽत्र स्वैरेष्वपि कुतोऽन्यथा\n",
    "01057011a": "न च पित्रा विभज्यन्ते नरा गुरुहिते रताः\n",
    "01057011c": "युञ्जते धुरि नो गाश्च कृशाः संधुक्षयन्ति च\n",
    "01057012a": "सर्वे वर्णाः स्वधर्मस्थाः सदा चेदिषु मानद\n",
    "01057012c": "न तेऽस्त्यविदितं किंचित्त्रिषु लोकेषु यद्भवेत्\n",
    "01057013a": "देवोपभोग्यं दिव्यं च आकाशे स्फाटिकं महत्\n",
    "01057013c": "आकाशगं त्वां मद्दत्तं विमानमुपपत्स्यते\n",
    "01057014a": "त्वमेकः सर्वमर्त्येषु विमानवरमास्थितः\n",
    "01057014c": "चरिष्यस्युपरिस्थो वै देवो विग्रहवानिव\n",
    "01057015a": "ददामि ते वैजयन्तीं मालामम्लानपङ्कजाम्\n",
    "01057015c": "धारयिष्यति संग्रामे या त्वां शस्त्रैरविक्षतम्\n",
    "01057016a": "लक्षणं चैतदेवेह भविता ते नराधिप\n",
    "01057016c": "इन्द्रमालेति विख्यातं धन्यमप्रतिमं महत्\n",
    "01057017": "वैशंपायन उवाच\n",
    "01057017a": "यष्टिं च वैणवीं तस्मै ददौ वृत्रनिषूदनः\n",
    "01057017c": "इष्टप्रदानमुद्दिश्य शिष्टानां परिपालिनीम्\n",
    "01057018a": "तस्याः शक्रस्य पूजार्थं भूमौ भूमिपतिस्तदा\n",
    "01057018c": "प्रवेशं कारयामास गते संवत्सरे तदा\n",
    "01057019a": "ततः प्रभृति चाद्यापि यष्ट्याः क्षितिपसत्तमैः\n",
    "01057019c": "प्रवेशः क्रियते राजन्यथा तेन प्रवर्तितः\n",
    "01057020a": "अपरेद्युस्तथा चास्याः क्रियते उच्छ्रयो नृपैः\n",
    "01057020c": "अलंकृतायाः पिटकैर्गन्धैर्माल्यैश्च भूषणैः\n",
    "01057020e": "माल्यदामपरिक्षिप्ता विधिवत्क्रियतेऽपि च\n",
    "01057021a": "भगवान्पूज्यते चात्र हास्यरूपेण शंकरः\n",
    "01057021c": "स्वयमेव गृहीतेन वसोः प्रीत्या महात्मनः\n",
    "01057022a": "एतां पूजां महेन्द्रस्तु दृष्ट्वा देव कृतां शुभाम्\n",
    "01057022c": "वसुना राजमुख्येन प्रीतिमानब्रवीद्विभुः\n",
    "01057023a": "ये पूजयिष्यन्ति नरा राजानश्च महं मम\n",
    "01057023c": "कारयिष्यन्ति च मुदा यथा चेदिपतिर्नृपः\n",
    "01057024a": "तेषां श्रीर्विजयश्चैव सराष्ट्राणां भविष्यति\n",
    "01057024c": "तथा स्फीतो जनपदो मुदितश्च भविष्यति\n",
    "01057025a": "एवं महात्मना तेन महेन्द्रेण नराधिप\n",
    "01057025c": "वसुः प्रीत्या मघवता महाराजोऽभिसत्कृतः\n",
    "01057026a": "उत्सवं कारयिष्यन्ति सदा शक्रस्य ये नराः\n",
    "01057026c": "भूमिदानादिभिर्दानैर्यथा पूता भवन्ति वै\n",
    "01057026e": "वरदानमहायज्ञैस्तथा शक्रोत्सवेन ते\n",
    "01057027a": "संपूजितो मघवता वसुश्चेदिपतिस्तदा\n",
    "01057027c": "पालयामास धर्मेण चेदिस्थः पृथिवीमिमाम्\n",
    "01057027e": "इन्द्रप्रीत्या भूमिपतिश्चकारेन्द्रमहं वसुः\n",
    "01057028a": "पुत्राश्चास्य महावीर्याः पञ्चासन्नमितौजसः\n",
    "01057028c": "नानाराज्येषु च सुतान्स सम्राडभ्यषेचयत्\n",
    "01057029a": "महारथो मगधराड्विश्रुतो यो बृहद्रथः\n",
    "01057029c": "प्रत्यग्रहः कुशाम्बश्च यमाहुर्मणिवाहनम्\n",
    "01057029e": "मच्छिल्लश्च यदुश्चैव राजन्यश्चापराजितः\n",
    "01057030a": "एते तस्य सुता राजन्राजर्षेर्भूरितेजसः\n",
    "01057030c": "न्यवेशयन्नामभिः स्वैस्ते देशांश्च पुराणि च\n",
    "01057030e": "वासवाः पञ्च राजानः पृथग्वंशाश्च शाश्वताः\n",
    "01057031a": "वसन्तमिन्द्रप्रासादे आकाशे स्फाटिके च तम्\n",
    "01057031c": "उपतस्थुर्महात्मानं गन्धर्वाप्सरसो नृपम्\n",
    "01057031e": "राजोपरिचरेत्येवं नाम तस्याथ विश्रुतम्\n",
    "01057032a": "पुरोपवाहिनीं तस्य नदीं शुक्तिमतीं गिरिः\n",
    "01057032c": "अरौत्सीच्चेतनायुक्तः कामात्कोलाहलः किल\n",
    "01057033a": "गिरिं कोलाहलं तं तु पदा वसुरताडयत्\n",
    "01057033c": "निश्चक्राम नदी तेन प्रहारविवरेण सा\n",
    "01057034a": "तस्यां नद्यामजनयन्मिथुनं पर्वतः स्वयम्\n",
    "01057034c": "तस्माद्विमोक्षणात्प्रीता नदी राज्ञे न्यवेदयत्\n",
    "01057035a": "यः पुमानभवत्तत्र तं स राजर्षिसत्तमः\n",
    "01057035c": "वसुर्वसुप्रदश्चक्रे सेनापतिमरिंदमम्\n",
    "01057035e": "चकार पत्नीं कन्यां तु दयितां गिरिकां नृपः\n",
    "01057036a": "वसोः पत्नी तु गिरिका कामात्काले न्यवेदयत्\n",
    "01057036c": "ऋतुकालमनुप्राप्तं स्नाता पुंसवने शुचिः\n",
    "01057037a": "तदहः पितरश्चैनमूचुर्जहि मृगानिति\n",
    "01057037c": "तं राजसत्तमं प्रीतास्तदा मतिमतां वरम्\n",
    "01057038a": "स पितॄणां नियोगं तमव्यतिक्रम्य पार्थिवः\n",
    "01057038c": "चचार मृगयां कामी गिरिकामेव संस्मरन्\n",
    "01057038e": "अतीव रूपसंपन्नां साक्षाच्छ्रियमिवापराम्\n",
    "01057039a": "तस्य रेतः प्रचस्कन्द चरतो रुचिरे वने\n",
    "01057039c": "स्कन्नमात्रं च तद्रेतो वृक्षपत्रेण भूमिपः\n",
    "01057040a": "प्रतिजग्राह मिथ्या मे न स्कन्देद्रेत इत्युत\n",
    "01057040c": "ऋतुश्च तस्याः पत्न्या मे न मोघः स्यादिति प्रभुः\n",
    "01057041a": "संचिन्त्यैवं तदा राजा विचार्य च पुनः पुनः\n",
    "01057041c": "अमोघत्वं च विज्ञाय रेतसो राजसत्तमः\n",
    "01057042a": "शुक्रप्रस्थापने कालं महिष्याः प्रसमीक्ष्य सः\n",
    "01057042c": "अभिमन्त्र्याथ तच्छुक्रमारात्तिष्ठन्तमाशुगम्\n",
    "01057042e": "सूक्ष्मधर्मार्थतत्त्वज्ञो ज्ञात्वा श्येनं ततोऽब्रवीत्\n",
    "01057043a": "मत्प्रियार्थमिदं सौम्य शुक्रं मम गृहं नय\n",
    "01057043c": "गिरिकायाः प्रयच्छाशु तस्या ह्यार्तवमद्य वै\n",
    "01057044a": "गृहीत्वा तत्तदा श्येनस्तूर्णमुत्पत्य वेगवान्\n",
    "01057044c": "जवं परममास्थाय प्रदुद्राव विहंगमः\n",
    "01057045a": "तमपश्यदथायान्तं श्येनं श्येनस्तथापरः\n",
    "01057045c": "अभ्यद्रवच्च तं सद्यो दृष्ट्वैवामिषशङ्कया\n",
    "01057046a": "तुण्डयुद्धमथाकाशे तावुभौ संप्रचक्रतुः\n",
    "01057046c": "युध्यतोरपतद्रेतस्तच्चापि यमुनाम्भसि\n",
    "01057047a": "तत्राद्रिकेति विख्याता ब्रह्मशापाद्वराप्सराः\n",
    "01057047c": "मीनभावमनुप्राप्ता बभूव यमुनाचरी\n",
    "01057048a": "श्येनपादपरिभ्रष्टं तद्वीर्यमथ वासवम्\n",
    "01057048c": "जग्राह तरसोपेत्य साद्रिका मत्स्यरूपिणी\n",
    "01057049a": "कदाचिदथ मत्सीं तां बबन्धुर्मत्स्यजीविनः\n",
    "01057049c": "मासे च दशमे प्राप्ते तदा भरतसत्तम\n",
    "01057049e": "उज्जह्रुरुदरात्तस्याः स्त्रीपुमांसं च मानुषम्\n",
    "01057050a": "आश्चर्यभूतं मत्वा तद्राज्ञस्ते प्रत्यवेदयन्\n",
    "01057050c": "काये मत्स्या इमौ राजन्संभूतौ मानुषाविति\n",
    "01057051a": "तयोः पुमांसं जग्राह राजोपरिचरस्तदा\n",
    "01057051c": "स मत्स्यो नाम राजासीद्धार्मिकः सत्यसंगरः\n",
    "01057052a": "साप्सरा मुक्तशापा च क्षणेन समपद्यत\n",
    "01057052c": "पुरोक्ता या भगवता तिर्यग्योनिगता शुभे\n",
    "01057052e": "मानुषौ जनयित्वा त्वं शापमोक्षमवाप्स्यसि\n",
    "01057053a": "ततः सा जनयित्वा तौ विशस्ता मत्स्यघातिना\n",
    "01057053c": "संत्यज्य मत्स्यरूपं सा दिव्यं रूपमवाप्य च\n",
    "01057053e": "सिद्धर्षिचारणपथं जगामाथ वराप्सराः\n",
    "01057054a": "या कन्या दुहिता तस्या मत्स्या मत्स्यसगन्धिनी\n",
    "01057054c": "राज्ञा दत्ताथ दाशाय इयं तव भवत्विति\n",
    "01057054e": "रूपसत्त्वसमायुक्ता सर्वैः समुदिता गुणैः\n",
    "01057055a": "सा तु सत्यवती नाम मत्स्यघात्यभिसंश्रयात्\n",
    "01057055c": "आसीन्मत्स्यसगन्धैव कंचित्कालं शुचिस्मिता\n",
    "01057056a": "शुश्रूषार्थं पितुर्नावं तां तु वाहयतीं जले\n",
    "01057056c": "तीर्थयात्रां परिक्रामन्नपश्यद्वै पराशरः\n",
    "01057057a": "अतीव रूपसंपन्नां सिद्धानामपि काङ्क्षिताम्\n",
    "01057057c": "दृष्ट्वैव च स तां धीमांश्चकमे चारुदर्शनाम्\n",
    "01057057e": "विद्वांस्तां वासवीं कन्यां कार्यवान्मुनिपुंगवः\n",
    "01057058a": "साब्रवीत्पश्य भगवन्पारावारे ऋषीन्स्थितान्\n",
    "01057058c": "आवयोर्दृश्यतोरेभिः कथं नु स्यात्समागमः\n",
    "01057059a": "एवं तयोक्तो भगवान्नीहारमसृजत्प्रभुः\n",
    "01057059c": "येन देशः स सर्वस्तु तमोभूत इवाभवत्\n",
    "01057060a": "दृष्ट्वा सृष्टं तु नीहारं ततस्तं परमर्षिणा\n",
    "01057060c": "विस्मिता चाब्रवीत्कन्या व्रीडिता च मनस्विनी\n",
    "01057061a": "विद्धि मां भगवन्कन्यां सदा पितृवशानुगाम्\n",
    "01057061c": "त्वत्संयोगाच्च दुष्येत कन्याभावो ममानघ\n",
    "01057062a": "कन्यात्वे दूषिते चापि कथं शक्ष्ये द्विजोत्तम\n",
    "01057062c": "गन्तुं गृहं गृहे चाहं धीमन्न स्थातुमुत्सहे\n",
    "01057062e": "एतत्संचिन्त्य भगवन्विधत्स्व यदनन्तरम्\n",
    "01057063a": "एवमुक्तवतीं तां तु प्रीतिमानृषिसत्तमः\n",
    "01057063c": "उवाच मत्प्रियं कृत्वा कन्यैव त्वं भविष्यसि\n",
    "01057064a": "वृणीष्व च वरं भीरु यं त्वमिच्छसि भामिनि\n",
    "01057064c": "वृथा हि न प्रसादो मे भूतपूर्वः शुचिस्मिते\n",
    "01057065a": "एवमुक्ता वरं वव्रे गात्रसौगन्ध्यमुत्तमम्\n",
    "01057065c": "स चास्यै भगवान्प्रादान्मनसः काङ्क्षितं प्रभुः\n",
    "01057066a": "ततो लब्धवरा प्रीता स्त्रीभावगुणभूषिता\n",
    "01057066c": "जगाम सह संसर्गमृषिणाद्भुतकर्मणा\n",
    "01057067a": "तेन गन्धवतीत्येव नामास्याः प्रथितं भुवि\n",
    "01057067c": "तस्यास्तु योजनाद्गन्धमाजिघ्रन्ति नरा भुवि\n",
    "01057068a": "ततो योजनगन्धेति तस्या नाम परिश्रुतम्\n",
    "01057068c": "पराशरोऽपि भगवाञ्जगाम स्वं निवेशनम्\n",
    "01057069a": "इति सत्यवती हृष्टा लब्ध्वा वरमनुत्तमम्\n",
    "01057069c": "पराशरेण संयुक्ता सद्यो गर्भं सुषाव सा\n",
    "01057069e": "जज्ञे च यमुनाद्वीपे पाराशर्यः स वीर्यवान्\n",
    "01057070a": "स मातरमुपस्थाय तपस्येव मनो दधे\n",
    "01057070c": "स्मृतोऽहं दर्शयिष्यामि कृत्येष्विति च सोऽब्रवीत्\n",
    "01057071a": "एवं द्वैपायनो जज्ञे सत्यवत्यां पराशरात्\n",
    "01057071c": "द्वीपे न्यस्तः स यद्बालस्तस्माद्द्वैपायनोऽभवत्\n",
    "01057072a": "पादापसारिणं धर्मं विद्वान्स तु युगे युगे\n",
    "01057072c": "आयुः शक्तिं च मर्त्यानां युगानुगमवेक्ष्य च\n",
    "01057073a": "ब्रह्मणो ब्राह्मणानां च तथानुग्रहकाम्यया\n",
    "01057073c": "विव्यास वेदान्यस्माच्च तस्माद्व्यास इति स्मृतः\n",
    "01057074a": "वेदानध्यापयामास महाभारतपञ्चमान्\n",
    "01057074c": "सुमन्तुं जैमिनिं पैलं शुकं चैव स्वमात्मजम्\n",
    "01057075a": "प्रभुर्वरिष्ठो वरदो वैशंपायनमेव च\n",
    "01057075c": "संहितास्तैः पृथक्त्वेन भारतस्य प्रकाशिताः\n",
    "01057076a": "तथा भीष्मः शांतनवो गङ्गायाममितद्युतिः\n",
    "01057076c": "वसुवीर्यात्समभवन्महावीर्यो महायशाः\n",
    "01057077a": "शूले प्रोतः पुराणर्षिरचोरश्चोरशङ्कया\n",
    "01057077c": "अणीमाण्डव्य इति वै विख्यातः सुमहायशाः\n",
    "01057078a": "स धर्ममाहूय पुरा महर्षिरिदमुक्तवान्\n",
    "01057078c": "इषीकया मया बाल्यादेका विद्धा शकुन्तिका\n",
    "01057079a": "तत्किल्बिषं स्मरे धर्म नान्यत्पापमहं स्मरे\n",
    "01057079c": "तन्मे सहस्रसमितं कस्मान्नेहाजयत्तपः\n",
    "01057080a": "गरीयान्ब्राह्मणवधः सर्वभूतवधाद्यतः\n",
    "01057080c": "तस्मात्त्वं किल्बिषादस्माच्छूद्रयोनौ जनिष्यसि\n",
    "01057081a": "तेन शापेन धर्मोऽपि शूद्रयोनावजायत\n",
    "01057081c": "विद्वान्विदुररूपेण धार्मी तनुरकिल्बिषी\n",
    "01057082a": "संजयो मुनिकल्पस्तु जज्ञे सूतो गवल्गणात्\n",
    "01057082c": "सूर्याच्च कुन्तिकन्यायां जज्ञे कर्णो महारथः\n",
    "01057082e": "सहजं कवचं बिभ्रत्कुण्डलोद्द्योतिताननः\n",
    "01057083a": "अनुग्रहार्थं लोकानां विष्णुर्लोकनमस्कृतः\n",
    "01057083c": "वसुदेवात्तु देवक्यां प्रादुर्भूतो महायशाः\n",
    "01057084a": "अनादिनिधनो देवः स कर्ता जगतः प्रभुः\n",
    "01057084c": "अव्यक्तमक्षरं ब्रह्म प्रधानं निर्गुणात्मकम्\n",
    "01057085a": "आत्मानमव्ययं चैव प्रकृतिं प्रभवं परम्\n",
    "01057085c": "पुरुषं विश्वकर्माणं सत्त्वयोगं ध्रुवाक्षरम्\n",
    "01057086a": "अनन्तमचलं देवं हंसं नारायणं प्रभुम्\n",
    "01057086c": "धातारमजरं नित्यं तमाहुः परमव्ययम्\n",
    "01057087a": "पुरुषः स विभुः कर्ता सर्वभूतपितामहः\n",
    "01057087c": "धर्मसंवर्धनार्थाय प्रजज्ञेऽन्धकवृष्णिषु\n",
    "01057088a": "अस्त्रज्ञौ तु महावीर्यौ सर्वशस्त्रविशारदौ\n",
    "01057088c": "सात्यकिः कृतवर्मा च नारायणमनुव्रतौ\n",
    "01057088e": "सत्यकाद्धृदिकाच्चैव जज्ञातेऽस्त्रविशारदौ\n",
    "01057089a": "भरद्वाजस्य च स्कन्नं द्रोण्यां शुक्रमवर्धत\n",
    "01057089c": "महर्षेरुग्रतपसस्तस्माद्द्रोणो व्यजायत\n",
    "01057090a": "गौतमान्मिथुनं जज्ञे शरस्तम्बाच्छरद्वतः\n",
    "01057090c": "अश्वत्थाम्नश्च जननी कृपश्चैव महाबलः\n",
    "01057090e": "अश्वत्थामा ततो जज्ञे द्रोणादस्त्रभृतां वरः\n",
    "01057091a": "तथैव धृष्टद्युम्नोऽपि साक्षादग्निसमद्युतिः\n",
    "01057091c": "वैताने कर्मणि तते पावकात्समजायत\n",
    "01057091e": "वीरो द्रोणविनाशाय धनुषा सह वीर्यवान्\n",
    "01057092a": "तथैव वेद्यां कृष्णापि जज्ञे तेजस्विनी शुभा\n",
    "01057092c": "विभ्राजमाना वपुषा बिभ्रती रूपमुत्तमम्\n",
    "01057093a": "प्रह्रादशिष्यो नग्नजित्सुबलश्चाभवत्ततः\n",
    "01057093c": "तस्य प्रजा धर्महन्त्री जज्ञे देवप्रकोपनात्\n",
    "01057094a": "गान्धारराजपुत्रोऽभूच्छकुनिः सौबलस्तथा\n",
    "01057094c": "दुर्योधनस्य माता च जज्ञातेऽर्थविदावुभौ\n",
    "01057095a": "कृष्णद्वैपायनाज्जज्ञे धृतराष्ट्रो जनेश्वरः\n",
    "01057095c": "क्षेत्रे विचित्रवीर्यस्य पाण्डुश्चैव महाबलः\n",
    "01057096a": "पाण्डोस्तु जज्ञिरे पञ्च पुत्रा देवसमाः पृथक्\n",
    "01057096c": "द्वयोः स्त्रियोर्गुणज्येष्ठस्तेषामासीद्युधिष्ठिरः\n",
    "01057097a": "धर्माद्युधिष्ठिरो जज्ञे मारुतात्तु वृकोदरः\n",
    "01057097c": "इन्द्राद्धनंजयः श्रीमान्सर्वशस्त्रभृतां वरः\n",
    "01057098a": "जज्ञाते रूपसंपन्नावश्विभ्यां तु यमावुभौ\n",
    "01057098c": "नकुलः सहदेवश्च गुरुशुश्रूषणे रतौ\n",
    "01057099a": "तथा पुत्रशतं जज्ञे धृतराष्ट्रस्य धीमतः\n",
    "01057099c": "दुर्योधनप्रभृतयो युयुत्सुः करणस्तथा\n",
    "01057100a": "अभिमन्युः सुभद्रायामर्जुनादभ्यजायत\n",
    "01057100c": "स्वस्रीयो वासुदेवस्य पौत्रः पाण्डोर्महात्मनः\n",
    "01057101a": "पाण्डवेभ्योऽपि पञ्चभ्यः कृष्णायां पञ्च जज्ञिरे\n",
    "01057101c": "कुमारा रूपसंपन्नाः सर्वशस्त्रविशारदाः\n",
    "01057102a": "प्रतिविन्ध्यो युधिष्ठिरात्सुतसोमो वृकोदरात्\n",
    "01057102c": "अर्जुनाच्छ्रुतकीर्तिस्तु शतानीकस्तु नाकुलिः\n",
    "01057103a": "तथैव सहदेवाच्च श्रुतसेनः प्रतापवान्\n",
    "01057103c": "हिडिम्बायां च भीमेन वने जज्ञे घटोत्कचः\n",
    "01057104a": "शिखण्डी द्रुपदाज्जज्ञे कन्या पुत्रत्वमागता\n",
    "01057104c": "यां यक्षः पुरुषं चक्रे स्थूणः प्रियचिकीर्षया\n",
    "01057105a": "कुरूणां विग्रहे तस्मिन्समागच्छन्बहून्यथ\n",
    "01057105c": "राज्ञां शतसहस्राणि योत्स्यमानानि संयुगे\n",
    "01057106a": "तेषामपरिमेयानि नामधेयानि सर्वशः\n",
    "01057106c": "न शक्यं परिसंख्यातुं वर्षाणामयुतैरपि\n",
    "01057106e": "एते तु कीर्तिता मुख्या यैराख्यानमिदं ततम्\n",
    "01058001": "जनमेजय उवाच\n",
    "01058001a": "य एते कीर्तिता ब्रह्मन्ये चान्ये नानुकीर्तिताः\n",
    "01058001c": "सम्यक्ताञ्श्रोतुमिच्छामि राज्ञश्चान्यान्सुवर्चसः\n",
    "01058002a": "यदर्थमिह संभूता देवकल्पा महारथाः\n",
    "01058002c": "भुवि तन्मे महाभाग सम्यगाख्यातुमर्हसि\n",
    "01058003": "वैशंपायन उवाच\n",
    "01058003a": "रहस्यं खल्विदं राजन्देवानामिति नः श्रुतम्\n",
    "01058003c": "तत्तु ते कथयिष्यामि नमस्कृत्वा स्वयंभुवे\n",
    "01058004a": "त्रिःसप्तकृत्वः पृथिवीं कृत्वा निःक्षत्रियां पुरा\n",
    "01058004c": "जामदग्न्यस्तपस्तेपे महेन्द्रे पर्वतोत्तमे\n",
    "01058005a": "तदा निःक्षत्रिये लोके भार्गवेण कृते सति\n",
    "01058005c": "ब्राह्मणान्क्षत्रिया राजन्गर्भार्थिन्योऽभिचक्रमुः\n",
    "01058006a": "ताभिः सह समापेतुर्ब्राह्मणाः संशितव्रताः\n",
    "01058006c": "ऋतावृतौ नरव्याघ्र न कामान्नानृतौ तथा\n",
    "01058007a": "तेभ्यस्तु लेभिरे गर्भान्क्षत्रियास्ताः सहस्रशः\n",
    "01058007c": "ततः सुषुविरे राजन्क्षत्रियान्वीर्यसंमतान्\n",
    "01058007e": "कुमारांश्च कुमारीश्च पुनः क्षत्राभिवृद्धये\n",
    "01058008a": "एवं तद्ब्राह्मणैः क्षत्रं क्षत्रियासु तपस्विभिः\n",
    "01058008c": "जातमृध्यत धर्मेण सुदीर्घेणायुषान्वितम्\n",
    "01058008e": "चत्वारोऽपि तदा वर्णा बभूवुर्ब्राह्मणोत्तराः\n",
    "01058009a": "अभ्यगच्छन्नृतौ नारीं न कामान्नानृतौ तथा\n",
    "01058009c": "तथैवान्यानि भूतानि तिर्यग्योनिगतान्यपि\n",
    "01058009e": "ऋतौ दारांश्च गच्छन्ति तदा स्म भरतर्षभ\n",
    "01058010a": "ततोऽवर्धन्त धर्मेण सहस्रशतजीविनः\n",
    "01058010c": "ताः प्रजाः पृथिवीपाल धर्मव्रतपरायणाः\n",
    "01058010e": "आधिभिर्व्याधिभिश्चैव विमुक्ताः सर्वशो नराः\n",
    "01058011a": "अथेमां सागरापाङ्गां गां गजेन्द्रगताखिलाम्\n",
    "01058011c": "अध्यतिष्ठत्पुनः क्षत्रं सशैलवनकाननाम्\n",
    "01058012a": "प्रशासति पुनः क्षत्रे धर्मेणेमां वसुंधराम्\n",
    "01058012c": "ब्राह्मणाद्यास्तदा वर्णा लेभिरे मुदमुत्तमाम्\n",
    "01058013a": "कामक्रोधोद्भवान्दोषान्निरस्य च नराधिपाः\n",
    "01058013c": "दण्डं दण्ड्येषु धर्मेण प्रणयन्तोऽन्वपालयन्\n",
    "01058014a": "तथा धर्मपरे क्षत्रे सहस्राक्षः शतक्रतुः\n",
    "01058014c": "स्वादु देशे च काले च ववर्षाप्याययन्प्रजाः\n",
    "01058015a": "न बाल एव म्रियते तदा कश्चिन्नराधिप\n",
    "01058015c": "न च स्त्रियं प्रजानाति कश्चिदप्राप्तयौवनः\n",
    "01058016a": "एवमायुष्मतीभिस्तु प्रजाभिर्भरतर्षभ\n",
    "01058016c": "इयं सागरपर्यन्ता समापूर्यत मेदिनी\n",
    "01058017a": "ईजिरे च महायज्ञैः क्षत्रिया बहुदक्षिणैः\n",
    "01058017c": "साङ्गोपनिषदान्वेदान्विप्राश्चाधीयते तदा\n",
    "01058018a": "न च विक्रीणते ब्रह्म ब्राह्मणाः स्म तदा नृप\n",
    "01058018c": "न च शूद्रसमाभ्याशे वेदानुच्चारयन्त्युत\n",
    "01058019a": "कारयन्तः कृषिं गोभिस्तथा वैश्याः क्षिताविह\n",
    "01058019c": "न गामयुञ्जन्त धुरि कृशाङ्गाश्चाप्यजीवयन्\n",
    "01058020a": "फेनपांश्च तथा वत्सान्न दुहन्ति स्म मानवाः\n",
    "01058020c": "न कूटमानैर्वणिजः पण्यं विक्रीणते तदा\n",
    "01058021a": "कर्माणि च नरव्याघ्र धर्मोपेतानि मानवाः\n",
    "01058021c": "धर्ममेवानुपश्यन्तश्चक्रुर्धर्मपरायणाः\n",
    "01058022a": "स्वकर्मनिरताश्चासन्सर्वे वर्णा नराधिप\n",
    "01058022c": "एवं तदा नरव्याघ्र धर्मो न ह्रसते क्वचित्\n",
    "01058023a": "काले गावः प्रसूयन्ते नार्यश्च भरतर्षभ\n",
    "01058023c": "फलन्त्यृतुषु वृक्षाश्च पुष्पाणि च फलानि च\n",
    "01058024a": "एवं कृतयुगे सम्यग्वर्तमाने तदा नृप\n",
    "01058024c": "आपूर्यत मही कृत्स्ना प्राणिभिर्बहुभिर्भृशम्\n",
    "01058025a": "ततः समुदिते लोके मानुषे भरतर्षभ\n",
    "01058025c": "असुरा जज्ञिरे क्षेत्रे राज्ञां मनुजपुंगव\n",
    "01058026a": "आदित्यैर्हि तदा दैत्या बहुशो निर्जिता युधि\n",
    "01058026c": "ऐश्वर्याद्भ्रंशिताश्चापि संबभूवुः क्षिताविह\n",
    "01058027a": "इह देवत्वमिच्छन्तो मानुषेषु मनस्विनः\n",
    "01058027c": "जज्ञिरे भुवि भूतेषु तेषु तेष्वसुरा विभो\n",
    "01058028a": "गोष्वश्वेषु च राजेन्द्र खरोष्ट्रमहिषेषु च\n",
    "01058028c": "क्रव्यादेषु च भूतेषु गजेषु च मृगेषु च\n",
    "01058029a": "जातैरिह महीपाल जायमानैश्च तैर्मही\n",
    "01058029c": "न शशाकात्मनात्मानमियं धारयितुं धरा\n",
    "01058030a": "अथ जाता महीपालाः केचिद्बलसमन्विताः\n",
    "01058030c": "दितेः पुत्रा दनोश्चैव तस्माल्लोकादिह च्युताः\n",
    "01058031a": "वीर्यवन्तोऽवलिप्तास्ते नानारूपधरा महीम्\n",
    "01058031c": "इमां सागरपर्यन्तां परीयुररिमर्दनाः\n",
    "01058032a": "ब्राह्मणान्क्षत्रियान्वैश्याञ्शूद्रांश्चैवाप्यपीडयन्\n",
    "01058032c": "अन्यानि चैव भूतानि पीडयामासुरोजसा\n",
    "01058033a": "त्रासयन्तो विनिघ्नन्तस्तांस्तान्भूतगणांश्च ते\n",
    "01058033c": "विचेरुः सर्वतो राजन्महीं शतसहस्रशः\n",
    "01058034a": "आश्रमस्थान्महर्षींश्च धर्षयन्तस्ततस्ततः\n",
    "01058034c": "अब्रह्मण्या वीर्यमदा मत्ता मदबलेन च\n",
    "01058035a": "एवं वीर्यबलोत्सिक्तैर्भूरियं तैर्महासुरैः\n",
    "01058035c": "पीड्यमाना महीपाल ब्रह्माणमुपचक्रमे\n",
    "01058036a": "न हीमां पवनो राजन्न नागा न नगा महीम्\n",
    "01058036c": "तदा धारयितुं शेकुराक्रान्तां दानवैर्बलात्\n",
    "01058037a": "ततो मही महीपाल भारार्ता भयपीडिता\n",
    "01058037c": "जगाम शरणं देवं सर्वभूतपितामहम्\n",
    "01058038a": "सा संवृतं महाभागैर्देवद्विजमहर्षिभिः\n",
    "01058038c": "ददर्श देवं ब्रह्माणं लोककर्तारमव्ययम्\n",
    "01058039a": "गन्धर्वैरप्सरोभिश्च बन्दिकर्मसु निष्ठितैः\n",
    "01058039c": "वन्द्यमानं मुदोपेतैर्ववन्दे चैनमेत्य सा\n",
    "01058040a": "अथ विज्ञापयामास भूमिस्तं शरणार्थिनी\n",
    "01058040c": "संनिधौ लोकपालानां सर्वेषामेव भारत\n",
    "01058041a": "तत्प्रधानात्मनस्तस्य भूमेः कृत्यं स्वयंभुवः\n",
    "01058041c": "पूर्वमेवाभवद्राजन्विदितं परमेष्ठिनः\n",
    "01058042a": "स्रष्टा हि जगतः कस्मान्न संबुध्येत भारत\n",
    "01058042c": "सुरासुराणां लोकानामशेषेण मनोगतम्\n",
    "01058043a": "तामुवाच महाराज भूमिं भूमिपतिर्विभुः\n",
    "01058043c": "प्रभवः सर्वभूतानामीशः शंभुः प्रजापतिः\n",
    "01058044a": "यदर्थमसि संप्राप्ता मत्सकाशं वसुंधरे\n",
    "01058044c": "तदर्थं संनियोक्ष्यामि सर्वानेव दिवौकसः\n",
    "01058045a": "इत्युक्त्वा स महीं देवो ब्रह्मा राजन्विसृज्य च\n",
    "01058045c": "आदिदेश तदा सर्वान्विबुधान्भूतकृत्स्वयम्\n",
    "01058046a": "अस्या भूमेर्निरसितुं भारं भागैः पृथक्पृथक्\n",
    "01058046c": "अस्यामेव प्रसूयध्वं विरोधायेति चाब्रवीत्\n",
    "01058047a": "तथैव च समानीय गन्धर्वाप्सरसां गणान्\n",
    "01058047c": "उवाच भगवान्सर्वानिदं वचनमुत्तमम्\n",
    "01058047e": "स्वैरंशैः संप्रसूयध्वं यथेष्टं मानुषेष्विति\n",
    "01058048a": "अथ शक्रादयः सर्वे श्रुत्वा सुरगुरोर्वचः\n",
    "01058048c": "तथ्यमर्थ्यं च पथ्यं च तस्य ते जगृहुस्तदा\n",
    "01058049a": "अथ ते सर्वशोंऽशैः स्वैर्गन्तुं भूमिं कृतक्षणाः\n",
    "01058049c": "नारायणममित्रघ्नं वैकुण्ठमुपचक्रमुः\n",
    "01058050a": "यः स चक्रगदापाणिः पीतवासासितप्रभः\n",
    "01058050c": "पद्मनाभः सुरारिघ्नः पृथुचार्वञ्चितेक्षणः\n",
    "01058051a": "तं भुवः शोधनायेन्द्र उवाच पुरुषोत्तमम्\n",
    "01058051c": "अंशेनावतरस्वेति तथेत्याह च तं हरिः\n",
    "01059001": "वैशंपायन उवाच\n",
    "01059001a": "अथ नारायणेनेन्द्रश्चकार सह संविदम्\n",
    "01059001c": "अवतर्तुं महीं स्वर्गादंशतः सहितः सुरैः\n",
    "01059002a": "आदिश्य च स्वयं शक्रः सर्वानेव दिवौकसः\n",
    "01059002c": "निर्जगाम पुनस्तस्मात्क्षयान्नारायणस्य ह\n",
    "01059003a": "तेऽमरारिविनाशाय सर्वलोकहिताय च\n",
    "01059003c": "अवतेरुः क्रमेणेमां महीं स्वर्गाद्दिवौकसः\n",
    "01059004a": "ततो ब्रह्मर्षिवंशेषु पार्थिवर्षिकुलेषु च\n",
    "01059004c": "जज्ञिरे राजशार्दूल यथाकामं दिवौकसः\n",
    "01059005a": "दानवान्राक्षसांश्चैव गन्धर्वान्पन्नगांस्तथा\n",
    "01059005c": "पुरुषादानि चान्यानि जघ्नुः सत्त्वान्यनेकशः\n",
    "01059006a": "दानवा राक्षसाश्चैव गन्धर्वाः पन्नगास्तथा\n",
    "01059006c": "न तान्बलस्थान्बाल्येऽपि जघ्नुर्भरतसत्तम\n",
    "01059007": "जनमेजय उवाच\n",
    "01059007a": "देवदानवसंघानां गन्धर्वाप्सरसां तथा\n",
    "01059007c": "मानवानां च सर्वेषां तथा वै यक्षरक्षसाम्\n",
    "01059008a": "श्रोतुमिच्छामि तत्त्वेन संभवं कृत्स्नमादितः\n",
    "01059008c": "प्राणिनां चैव सर्वेषां सर्वशः सर्वविद्ध्यसि\n",
    "01059009": "वैशंपायन उवाच\n",
    "01059009a": "हन्त ते कथयिष्यामि नमस्कृत्वा स्वयंभुवे\n",
    "01059009c": "सुरादीनामहं सम्यग्लोकानां प्रभवाप्ययम्\n",
    "01059010a": "ब्रह्मणो मानसाः पुत्रा विदिताः षण्महर्षयः\n",
    "01059010c": "मरीचिरत्र्यङ्गिरसौ पुलस्त्यः पुलहः क्रतुः\n",
    "01059011a": "मरीचेः कश्यपः पुत्रः कश्यपात्तु इमाः प्रजाः\n",
    "01059011c": "प्रजज्ञिरे महाभागा दक्षकन्यास्त्रयोदश\n",
    "01059012a": "अदितिर्दितिर्दनुः काला अनायुः सिंहिका मुनिः\n",
    "01059012c": "क्रोधा प्रावा अरिष्टा च विनता कपिला तथा\n",
    "01059013a": "कद्रूश्च मनुजव्याघ्र दक्षकन्यैव भारत\n",
    "01059013c": "एतासां वीर्यसंपन्नं पुत्रपौत्रमनन्तकम्\n",
    "01059014a": "अदित्यां द्वादशादित्याः संभूता भुवनेश्वराः\n",
    "01059014c": "ये राजन्नामतस्तांस्ते कीर्तयिष्यामि भारत\n",
    "01059015a": "धाता मित्रोऽर्यमा शक्रो वरुणश्चांश एव च\n",
    "01059015c": "भगो विवस्वान्पूषा च सविता दशमस्तथा\n",
    "01059016a": "एकादशस्तथा त्वष्टा विष्णुर्द्वादश उच्यते\n",
    "01059016c": "जघन्यजः स सर्वेषामादित्यानां गुणाधिकः\n",
    "01059017a": "एक एव दितेः पुत्रो हिरण्यकशिपुः स्मृतः\n",
    "01059017c": "नाम्ना ख्यातास्तु तस्येमे पुत्राः पञ्च महात्मनः\n",
    "01059018a": "प्रह्रादः पूर्वजस्तेषां संह्रादस्तदनन्तरम्\n",
    "01059018c": "अनुह्रादस्तृतीयोऽभूत्तस्माच्च शिबिबाष्कलौ\n",
    "01059019a": "प्रह्रादस्य त्रयः पुत्राः ख्याताः सर्वत्र भारत\n",
    "01059019c": "विरोचनश्च कुम्भश्च निकुम्भश्चेति विश्रुताः\n",
    "01059020a": "विरोचनस्य पुत्रोऽभूद्बलिरेकः प्रतापवान्\n",
    "01059020c": "बलेश्च प्रथितः पुत्रो बाणो नाम महासुरः\n",
    "01059021a": "चत्वारिंशद्दनोः पुत्राः ख्याताः सर्वत्र भारत\n",
    "01059021c": "तेषां प्रथमजो राजा विप्रचित्तिर्महायशाः\n",
    "01059022a": "शम्बरो नमुचिश्चैव पुलोमा चेति विश्रुतः\n",
    "01059022c": "असिलोमा च केशी च दुर्जयश्चैव दानवः\n",
    "01059023a": "अयःशिरा अश्वशिरा अयःशङ्कुश्च वीर्यवान्\n",
    "01059023c": "तथा गगनमूर्धा च वेगवान्केतुमांश्च यः\n",
    "01059024a": "स्वर्भानुरश्वोऽश्वपतिर्वृषपर्वाजकस्तथा\n",
    "01059024c": "अश्वग्रीवश्च सूक्ष्मश्च तुहुण्डश्च महासुरः\n",
    "01059025a": "इसृपा एकचक्रश्च विरूपाक्षो हराहरौ\n",
    "01059025c": "निचन्द्रश्च निकुम्भश्च कुपथः कापथस्तथा\n",
    "01059026a": "शरभः शलभश्चैव सूर्याचन्द्रमसौ तथा\n",
    "01059026c": "इति ख्याता दनोर्वंशे दानवाः परिकीर्तिताः\n",
    "01059026e": "अन्यौ तु खलु देवानां सूर्याचन्द्रमसौ स्मृतौ\n",
    "01059027a": "इमे च वंशे प्रथिताः सत्त्ववन्तो महाबलाः\n",
    "01059027c": "दनुपुत्रा महाराज दश दानवपुङ्गवाः\n",
    "01059028a": "एकाक्षो मृतपा वीरः प्रलम्बनरकावपि\n",
    "01059028c": "वातापिः शत्रुतपनः शठश्चैव महासुरः\n",
    "01059029a": "गविष्ठश्च दनायुश्च दीर्घजिह्वश्च दानवः\n",
    "01059029c": "असंख्येयाः स्मृतास्तेषां पुत्राः पौत्राश्च भारत\n",
    "01059030a": "सिंहिका सुषुवे पुत्रं राहुं चन्द्रार्कमर्दनम्\n",
    "01059030c": "सुचन्द्रं चन्द्रहन्तारं तथा चन्द्रविमर्दनम्\n",
    "01059031a": "क्रूरस्वभावं क्रूरायाः पुत्रपौत्रमनन्तकम्\n",
    "01059031c": "गणः क्रोधवशो नाम क्रूरकर्मारिमर्दनः\n",
    "01059032a": "अनायुषः पुनः पुत्राश्चत्वारोऽसुरपुंगवाः\n",
    "01059032c": "विक्षरो बलवीरौ च वृत्रश्चैव महासुरः\n",
    "01059033a": "कालायाः प्रथिताः पुत्राः कालकल्पाः प्रहारिणः\n",
    "01059033c": "भुवि ख्याता महावीर्या दानवेषु परंतपाः\n",
    "01059034a": "विनाशनश्च क्रोधश्च हन्ता क्रोधस्य चापरः\n",
    "01059034c": "क्रोधशत्रुस्तथैवान्यः कालेया इति विश्रुताः\n",
    "01059035a": "असुराणामुपाध्यायः शुक्रस्त्वृषिसुतोऽभवत्\n",
    "01059035c": "ख्याताश्चोशनसः पुत्राश्चत्वारोऽसुरयाजकाः\n",
    "01059036a": "त्वष्टावरस्तथात्रिश्च द्वावन्यौ मन्त्रकर्मिणौ\n",
    "01059036c": "तेजसा सूर्यसंकाशा ब्रह्मलोकप्रभावनाः\n",
    "01059037a": "इत्येष वंशप्रभवः कथितस्ते तरस्विनाम्\n",
    "01059037c": "असुराणां सुराणां च पुराणे संश्रुतो मया\n",
    "01059038a": "एतेषां यदपत्यं तु न शक्यं तदशेषतः\n",
    "01059038c": "प्रसंख्यातुं महीपाल गुणभूतमनन्तकम्\n",
    "01059039a": "तार्क्ष्यश्चारिष्टनेमिश्च तथैव गरुडारुणौ\n",
    "01059039c": "आरुणिर्वारुणिश्चैव वैनतेया इति स्मृताः\n",
    "01059040a": "शेषोऽनन्तो वासुकिश्च तक्षकश्च भुजंगमः\n",
    "01059040c": "कूर्मश्च कुलिकश्चैव काद्रवेया महाबलाः\n",
    "01059041a": "भीमसेनोग्रसेनौ च सुपर्णो वरुणस्तथा\n",
    "01059041c": "गोपतिर्धृतराष्ट्रश्च सूर्यवर्चाश्च सप्तमः\n",
    "01059042a": "पत्रवानर्कपर्णश्च प्रयुतश्चैव विश्रुतः\n",
    "01059042c": "भीमश्चित्ररथश्चैव विख्यातः सर्वविद्वशी\n",
    "01059043a": "तथा शालिशिरा राजन्प्रद्युम्नश्च चतुर्दशः\n",
    "01059043c": "कलिः पञ्चदशश्चैव नारदश्चैव षोडशः\n",
    "01059043e": "इत्येते देवगन्धर्वा मौनेयाः परिकीर्तिताः\n",
    "01059044a": "अतस्तु भूतान्यन्यानि कीर्तयिष्यामि भारत\n",
    "01059044c": "अनवद्यामनुवशामनूनामरुणां प्रियाम्\n",
    "01059044e": "अनूपां सुभगां भासीमिति प्रावा व्यजायत\n",
    "01059045a": "सिद्धः पूर्णश्च बर्ही च पूर्णाशश्च महायशाः\n",
    "01059045c": "ब्रह्मचारी रतिगुणः सुपर्णश्चैव सप्तमः\n",
    "01059046a": "विश्वावसुश्च भानुश्च सुचन्द्रो दशमस्तथा\n",
    "01059046c": "इत्येते देवगन्धर्वाः प्रावेयाः परिकीर्तिताः\n",
    "01059047a": "इमं त्वप्सरसां वंशं विदितं पुण्यलक्षणम्\n",
    "01059047c": "प्रावासूत महाभागा देवी देवर्षितः पुरा\n",
    "01059048a": "अलम्बुसा मिश्रकेषी विद्युत्पर्णा तुलानघा\n",
    "01059048c": "अरुणा रक्षिता चैव रम्भा तद्वन्मनोरमा\n",
    "01059049a": "असिता च सुबाहुश्च सुव्रता सुभुजा तथा\n",
    "01059049c": "सुप्रिया चातिबाहुश्च विख्यातौ च हहाहुहू\n",
    "01059049e": "तुम्बुरुश्चेति चत्वारः स्मृता गन्धर्वसत्तमाः\n",
    "01059050a": "अमृतं ब्राह्मणा गावो गन्धर्वाप्सरसस्तथा\n",
    "01059050c": "अपत्यं कपिलायास्तु पुराणे परिकीर्तितम्\n",
    "01059051a": "इति ते सर्वभूतानां संभवः कथितो मया\n",
    "01059051c": "यथावत्परिसंख्यातो गन्धर्वाप्सरसां तथा\n",
    "01059052a": "भुजगानां सुपर्णानां रुद्राणां मरुतां तथा\n",
    "01059052c": "गवां च ब्राह्मणानां च श्रीमतां पुण्यकर्मणाम्\n",
    "01059053a": "आयुष्यश्चैव पुण्यश्च धन्यः श्रुतिसुखावहः\n",
    "01059053c": "श्रोतव्यश्चैव सततं श्राव्यश्चैवानसूयता\n",
    "01059054a": "इमं तु वंशं नियमेन यः पठे;न्महात्मनां ब्राह्मणदेवसंनिधौ\n",
    "01059054c": "अपत्यलाभं लभते स पुष्कलं; श्रियं यशः प्रेत्य च शोभनां गतिम्\n",
    "01060001": "वैशंपायन उवाच\n",
    "01060001a": "ब्रह्मणो मानसाः पुत्रा विदिताः षण्महर्षयः\n",
    "01060001c": "एकादश सुताः स्थाणोः ख्याताः परममानसाः\n",
    "01060002a": "मृगव्याधश्च शर्वश्च निरृतिश्च महायशाः\n",
    "01060002c": "अजैकपादहिर्बुध्न्यः पिनाकी च परंतपः\n",
    "01060003a": "दहनोऽथेश्वरश्चैव कपाली च महाद्युतिः\n",
    "01060003c": "स्थाणुर्भवश्च भगवान्रुद्रा एकादश स्मृताः\n",
    "01060004a": "मरीचिरङ्गिरा अत्रिः पुलस्त्यः पुलहः क्रतुः\n",
    "01060004c": "षडेते ब्रह्मणः पुत्रा वीर्यवन्तो महर्षयः\n",
    "01060005a": "त्रयस्त्वङ्गिरसः पुत्रा लोके सर्वत्र विश्रुताः\n",
    "01060005c": "बृहस्पतिरुतथ्यश्च संवर्तश्च धृतव्रताः\n",
    "01060006a": "अत्रेस्तु बहवः पुत्राः श्रूयन्ते मनुजाधिप\n",
    "01060006c": "सर्वे वेदविदः सिद्धाः शान्तात्मानो महर्षयः\n",
    "01060007a": "राक्षसास्तु पुलस्त्यस्य वानराः किंनरास्तथा\n",
    "01060007c": "पुलहस्य मृगाः सिंहा व्याघ्राः किंपुरुषास्तथा\n",
    "01060008a": "क्रतोः क्रतुसमाः पुत्राः पतंगसहचारिणः\n",
    "01060008c": "विश्रुतास्त्रिषु लोकेषु सत्यव्रतपरायणाः\n",
    "01060009a": "दक्षस्त्वजायताङ्गुष्ठाद्दक्षिणाद्भगवानृषिः\n",
    "01060009c": "ब्रह्मणः पृथिवीपाल पुत्रः पुत्रवतां वरः\n",
    "01060010a": "वामादजायताङ्गुष्ठाद्भार्या तस्य महात्मनः\n",
    "01060010c": "तस्यां पञ्चाशतं कन्याः स एवाजनयन्मुनिः\n",
    "01060011a": "ताः सर्वास्त्वनवद्याङ्ग्यः कन्याः कमललोचनाः\n",
    "01060011c": "पुत्रिकाः स्थापयामास नष्टपुत्रः प्रजापतिः\n",
    "01060012a": "ददौ स दश धर्माय सप्तविंशतिमिन्दवे\n",
    "01060012c": "दिव्येन विधिना राजन्कश्यपाय त्रयोदश\n",
    "01060013a": "नामतो धर्मपत्न्यस्ताः कीर्त्यमाना निबोध मे\n",
    "01060013c": "कीर्तिर्लक्ष्मीर्धृतिर्मेधा पुष्टिः श्रद्धा क्रिया तथा\n",
    "01060014a": "बुद्धिर्लज्जा मतिश्चैव पत्न्यो धर्मस्य ता दश\n",
    "01060014c": "द्वाराण्येतानि धर्मस्य विहितानि स्वयंभुवा\n",
    "01060015a": "सप्तविंशति सोमस्य पत्न्यो लोके परिश्रुताः\n",
    "01060015c": "कालस्य नयने युक्ताः सोमपत्न्यः शुभव्रताः\n",
    "01060015e": "सर्वा नक्षत्रयोगिन्यो लोकयात्राविधौ स्थिताः\n",
    "01060016a": "पितामहो मुनिर्देवस्तस्य पुत्रः प्रजापतिः\n",
    "01060016c": "तस्याष्टौ वसवः पुत्रास्तेषां वक्ष्यामि विस्तरम्\n",
    "01060017a": "धरो ध्रुवश्च सोमश्च अहश्चैवानिलोऽनलः\n",
    "01060017c": "प्रत्यूषश्च प्रभासश्च वसवोऽष्टाविति स्मृताः\n",
    "01060018a": "धूम्रायाश्च धरः पुत्रो ब्रह्मविद्यो ध्रुवस्तथा\n",
    "01060018c": "चन्द्रमास्तु मनस्विन्याः श्वसायाः श्वसनस्तथा\n",
    "01060019a": "रतायाश्चाप्यहः पुत्रः शाण्डिल्याश्च हुताशनः\n",
    "01060019c": "प्रत्यूषश्च प्रभासश्च प्रभातायाः सुतौ स्मृतौ\n",
    "01060020a": "धरस्य पुत्रो द्रविणो हुतहव्यवहस्तथा\n",
    "01060020c": "ध्रुवस्य पुत्रो भगवान्कालो लोकप्रकालनः\n",
    "01060021a": "सोमस्य तु सुतो वर्चा वर्चस्वी येन जायते\n",
    "01060021c": "मनोहरायाः शिशिरः प्राणोऽथ रमणस्तथा\n",
    "01060022a": "अह्नः सुतः स्मृतो ज्योतिः श्रमः शान्तस्तथा मुनिः\n",
    "01060022c": "अग्नेः पुत्रः कुमारस्तु श्रीमाञ्शरवणालयः\n",
    "01060023a": "तस्य शाखो विशाखश्च नैगमेशश्च पृष्ठजः\n",
    "01060023c": "कृत्तिकाभ्युपपत्तेश्च कार्त्तिकेय इति स्मृतः\n",
    "01060024a": "अनिलस्य शिवा भार्या तस्याः पुत्रः पुरोजवः\n",
    "01060024c": "अविज्ञातगतिश्चैव द्वौ पुत्रावनिलस्य तु\n",
    "01060025a": "प्रत्यूषस्य विदुः पुत्रमृषिं नाम्नाथ देवलम्\n",
    "01060025c": "द्वौ पुत्रौ देवलस्यापि क्षमावन्तौ मनीषिणौ\n",
    "01060026a": "बृहस्पतेस्तु भगिनी वरस्त्री ब्रह्मचारिणी\n",
    "01060026c": "योगसिद्धा जगत्सर्वमसक्तं विचरत्युत\n",
    "01060026e": "प्रभासस्य तु भार्या सा वसूनामष्टमस्य ह\n",
    "01060027a": "विश्वकर्मा महाभागो जज्ञे शिल्पप्रजापतिः\n",
    "01060027c": "कर्ता शिल्पसहस्राणां त्रिदशानां च वर्धकिः\n",
    "01060028a": "भूषणानां च सर्वेषां कर्ता शिल्पवतां वरः\n",
    "01060028c": "यो दिव्यानि विमानानि देवतानां चकार ह\n",
    "01060029a": "मनुष्याश्चोपजीवन्ति यस्य शिल्पं महात्मनः\n",
    "01060029c": "पूजयन्ति च यं नित्यं विश्वकर्माणमव्ययम्\n",
    "01060030a": "स्तनं तु दक्षिणं भित्त्वा ब्रह्मणो नरविग्रहः\n",
    "01060030c": "निःसृतो भगवान्धर्मः सर्वलोकसुखावहः\n",
    "01060031a": "त्रयस्तस्य वराः पुत्राः सर्वभूतमनोहराः\n",
    "01060031c": "शमः कामश्च हर्षश्च तेजसा लोकधारिणः\n",
    "01060032a": "कामस्य तु रतिर्भार्या शमस्य प्राप्तिरङ्गना\n",
    "01060032c": "नन्दी तु भार्या हर्षस्य यत्र लोकाः प्रतिष्ठिताः\n",
    "01060033a": "मरीचेः कश्यपः पुत्रः कश्यपस्य सुरासुराः\n",
    "01060033c": "जज्ञिरे नृपशार्दूल लोकानां प्रभवस्तु सः\n",
    "01060034a": "त्वाष्ट्री तु सवितुर्भार्या वडवारूपधारिणी\n",
    "01060034c": "असूयत महाभागा सान्तरिक्षेऽश्विनावुभौ\n",
    "01060035a": "द्वादशैवादितेः पुत्राः शक्रमुख्या नराधिप\n",
    "01060035c": "तेषामवरजो विष्णुर्यत्र लोकाः प्रतिष्ठिताः\n",
    "01060036a": "त्रयस्त्रिंशत इत्येते देवास्तेषामहं तव\n",
    "01060036c": "अन्वयं संप्रवक्ष्यामि पक्षैश्च कुलतो गणान्\n",
    "01060037a": "रुद्राणामपरः पक्षः साध्यानां मरुतां तथा\n",
    "01060037c": "वसूनां भार्गवं विद्याद्विश्वेदेवांस्तथैव च\n",
    "01060038a": "वैनतेयस्तु गरुडो बलवानरुणस्तथा\n",
    "01060038c": "बृहस्पतिश्च भगवानादित्येष्वेव गण्यते\n",
    "01060039a": "अश्विभ्यां गुह्यकान्विद्धि सर्वौषध्यस्तथा पशून्\n",
    "01060039c": "एष देवगणो राजन्कीर्तितस्तेऽनुपूर्वशः\n",
    "01060039e": "यं कीर्तयित्वा मनुजः सर्वपापैः प्रमुच्यते\n",
    "01060040a": "ब्रह्मणो हृदयं भित्त्वा निःसृतो भगवान्भृगुः\n",
    "01060040c": "भृगोः पुत्रः कविर्विद्वाञ्शुक्रः कविसुतो ग्रहः\n",
    "01060041a": "त्रैलोक्यप्राणयात्रार्थे वर्षावर्षे भयाभये\n",
    "01060041c": "स्वयंभुवा नियुक्तः सन्भुवनं परिधावति\n",
    "01060042a": "योगाचार्यो महाबुद्धिर्दैत्यानामभवद्गुरुः\n",
    "01060042c": "सुराणां चापि मेधावी ब्रह्मचारी यतव्रतः\n",
    "01060043a": "तस्मिन्नियुक्ते विभुना योगक्षेमाय भार्गवे\n",
    "01060043c": "अन्यमुत्पादयामास पुत्रं भृगुरनिन्दितम्\n",
    "01060044a": "च्यवनं दीप्ततपसं धर्मात्मानं मनीषिणम्\n",
    "01060044c": "यः स रोषाच्च्युतो गर्भान्मातुर्मोक्षाय भारत\n",
    "01060045a": "आरुषी तु मनोः कन्या तस्य पत्नी मनीषिणः\n",
    "01060045c": "और्वस्तस्यां समभवदूरुं भित्त्वा महायशाः\n",
    "01060045e": "महातपा महातेजा बाल एव गुणैर्युतः\n",
    "01060046a": "ऋचीकस्तस्य पुत्रस्तु जमदग्निस्ततोऽभवत्\n",
    "01060046c": "जमदग्नेस्तु चत्वार आसन्पुत्रा महात्मनः\n",
    "01060047a": "रामस्तेषां जघन्योऽभूदजघन्यैर्गुणैर्युतः\n",
    "01060047c": "सर्वशस्त्रास्त्रकुशलः क्षत्रियान्तकरो वशी\n",
    "01060048a": "और्वस्यासीत्पुत्रशतं जमदग्निपुरोगमम्\n",
    "01060048c": "तेषां पुत्रसहस्राणि बभूवुर्भृगुविस्तरः\n",
    "01060049a": "द्वौ पुत्रौ ब्रह्मणस्त्वन्यौ ययोस्तिष्ठति लक्षणम्\n",
    "01060049c": "लोके धाता विधाता च यौ स्थितौ मनुना सह\n",
    "01060050a": "तयोरेव स्वसा देवी लक्ष्मीः पद्मगृहा शुभा\n",
    "01060050c": "तस्यास्तु मानसाः पुत्रास्तुरगा व्योमचारिणः\n",
    "01060051a": "वरुणस्य भार्या ज्येष्ठा तु शुक्राद्देवी व्यजायत\n",
    "01060051c": "तस्याः पुत्रं बलं विद्धि सुरां च सुरनन्दिनीम्\n",
    "01060052a": "प्रजानामन्नकामानामन्योन्यपरिभक्षणात्\n",
    "01060052c": "अधर्मस्तत्र संजातः सर्वभूतविनाशनः\n",
    "01060053a": "तस्यापि निरृतिर्भार्या नैरृता येन राक्षसाः\n",
    "01060053c": "घोरास्तस्यास्त्रयः पुत्राः पापकर्मरताः सदा\n",
    "01060053e": "भयो महाभयश्चैव मृत्युर्भूतान्तकस्तथा\n",
    "01060054a": "काकीं श्येनीं च भासीं च धृतराष्ट्रीं तथा शुकीम्\n",
    "01060054c": "ताम्रा तु सुषुवे देवी पञ्चैता लोकविश्रुताः\n",
    "01060055a": "उलूकान्सुषुवे काकी श्येनी श्येनान्व्यजायत\n",
    "01060055c": "भासी भासानजनयद्गृध्रांश्चैव जनाधिप\n",
    "01060056a": "धृतराष्ट्री तु हंसांश्च कलहंसांश्च सर्वशः\n",
    "01060056c": "चक्रवाकांश्च भद्रं ते प्रजज्ञे सा तु भामिनी\n",
    "01060057a": "शुकी विजज्ञे धर्मज्ञ शुकानेव मनस्विनी\n",
    "01060057c": "कल्याणगुणसंपन्ना सर्वलक्षणपूजिता\n",
    "01060058a": "नव क्रोधवशा नारीः प्रजज्ञेऽप्यात्मसंभवाः\n",
    "01060058c": "मृगीं च मृगमन्दां च हरिं भद्रमनामपि\n",
    "01060059a": "मातङ्गीमथ शार्दूलीं श्वेतां सुरभिमेव च\n",
    "01060059c": "सर्वलक्षणसंपन्नां सुरसां च यशस्विनीम्\n",
    "01060060a": "अपत्यं तु मृगाः सर्वे मृग्या नरवरात्मज\n",
    "01060060c": "ऋक्षाश्च मृगमन्दायाः सृमराश्चमरा अपि\n",
    "01060061a": "ततस्त्वैरावतं नागं जज्ञे भद्रमना सुतम्\n",
    "01060061c": "ऐरावतः सुतस्तस्या देवनागो महागजः\n",
    "01060062a": "हर्याश्च हरयोऽपत्यं वानराश्च तरस्विनः\n",
    "01060062c": "गोलाङ्गूलांश्च भद्रं ते हर्याः पुत्रान्प्रचक्षते\n",
    "01060063a": "प्रजज्ञे त्वथ शार्दूली सिंहान्व्याघ्रांश्च भारत\n",
    "01060063c": "द्वीपिनश्च महाभाग सर्वानेव न संशयः\n",
    "01060064a": "मातङ्ग्यास्त्वथ मातङ्गा अपत्यानि नराधिप\n",
    "01060064c": "दिशागजं तु श्वेताख्यं श्वेताजनयदाशुगम्\n",
    "01060065a": "तथा दुहितरौ राजन्सुरभिर्वै व्यजायत\n",
    "01060065c": "रोहिणीं चैव भद्रं ते गन्धर्वीं च यशस्विनीम्\n",
    "01060065e": "रोहिण्यां जज्ञिरे गावो गन्धर्व्यां वाजिनः सुताः\n",
    "01060066a": "सुरसाजनयन्नागान्राजन्कद्रूश्च पन्नगान्\n",
    "01060066c": "सप्त पिण्डफलान्वृक्षाननलापि व्यजायत\n",
    "01060066e": "अनलायाः शुकी पुत्री कद्र्वास्तु सुरसा सुता\n",
    "01060067a": "अरुणस्य भार्या श्येनी तु वीर्यवन्तौ महाबलौ\n",
    "01060067c": "संपातिं जनयामास तथैव च जटायुषम्\n",
    "01060067e": "द्वौ पुत्रौ विनतायास्तु विख्यातौ गरुडारुणौ\n",
    "01060068a": "इत्येष सर्वभूतानां महतां मनुजाधिप\n",
    "01060068c": "प्रभवः कीर्तितः सम्यङ्मया मतिमतां वर\n",
    "01060069a": "यं श्रुत्वा पुरुषः सम्यक्पूतो भवति पाप्मनः\n",
    "01060069c": "सर्वज्ञतां च लभते गतिमग्र्यां च विन्दति\n",
    "01061001": "जनमेजय उवाच\n",
    "01061001a": "देवानां दानवानां च यक्षाणामथ रक्षसाम्\n",
    "01061001c": "अन्येषां चैव भूतानां सर्वेषां भगवन्नहम्\n",
    "01061002a": "श्रोतुमिच्छामि तत्त्वेन मानुषेषु महात्मनाम्\n",
    "01061002c": "जन्म कर्म च भूतानामेतेषामनुपूर्वशः\n",
    "01061003": "वैशंपायन उवाच\n",
    "01061003a": "मानुषेषु मनुष्येन्द्र संभूता ये दिवौकसः\n",
    "01061003c": "प्रथमं दानवांश्चैव तांस्ते वक्ष्यामि सर्वशः\n",
    "01061004a": "विप्रचित्तिरिति ख्यातो य आसीद्दानवर्षभः\n",
    "01061004c": "जरासंध इति ख्यातः स आसीन्मनुजर्षभः\n",
    "01061005a": "दितेः पुत्रस्तु यो राजन्हिरण्यकशिपुः स्मृतः\n",
    "01061005c": "स जज्ञे मानुषे लोके शिशुपालो नरर्षभः\n",
    "01061006a": "संह्राद इति विख्यातः प्रह्रादस्यानुजस्तु यः\n",
    "01061006c": "स शल्य इति विख्यातो जज्ञे बाह्लीकपुंगवः\n",
    "01061007a": "अनुह्रादस्तु तेजस्वी योऽभूत्ख्यातो जघन्यजः\n",
    "01061007c": "धृष्टकेतुरिति ख्यातः स आसीन्मनुजेश्वरः\n",
    "01061008a": "यस्तु राजञ्शिबिर्नाम दैतेयः परिकीर्तितः\n",
    "01061008c": "द्रुम इत्यभिविख्यातः स आसीद्भुवि पार्थिवः\n",
    "01061009a": "बाष्कलो नाम यस्तेषामासीदसुरसत्तमः\n",
    "01061009c": "भगदत्त इति ख्यातः स आसीन्मनुजेश्वरः\n",
    "01061010a": "अयःशिरा अश्वशिरा अयःशङ्कुश्च वीर्यवान्\n",
    "01061010c": "तथा गगनमूर्धा च वेगवांश्चात्र पञ्चमः\n",
    "01061011a": "पञ्चैते जज्ञिरे राजन्वीर्यवन्तो महासुराः\n",
    "01061011c": "केकयेषु महात्मानः पार्थिवर्षभसत्तमाः\n",
    "01061012a": "केतुमानिति विख्यातो यस्ततोऽन्यः प्रतापवान्\n",
    "01061012c": "अमितौजा इति ख्यातः पृथिव्यां सोऽभवन्नृपः\n",
    "01061013a": "स्वर्भानुरिति विख्यातः श्रीमान्यस्तु महासुरः\n",
    "01061013c": "उग्रसेन इति ख्यात उग्रकर्मा नराधिपः\n",
    "01061014a": "यस्त्वश्व इति विख्यातः श्रीमानासीन्महासुरः\n",
    "01061014c": "अशोको नाम राजासीन्महावीर्यपराक्रमः\n",
    "01061015a": "तस्मादवरजो यस्तु राजन्नश्वपतिः स्मृतः\n",
    "01061015c": "दैतेयः सोऽभवद्राजा हार्दिक्यो मनुजर्षभः\n",
    "01061016a": "वृषपर्वेति विख्यातः श्रीमान्यस्तु महासुरः\n",
    "01061016c": "दीर्घप्रज्ञ इति ख्यातः पृथिव्यां सोऽभवन्नृपः\n",
    "01061017a": "अजकस्त्वनुजो राजन्य आसीद्वृषपर्वणः\n",
    "01061017c": "स मल्ल इति विख्यातः पृथिव्यामभवन्नृपः\n",
    "01061018a": "अश्वग्रीव इति ख्यातः सत्त्ववान्यो महासुरः\n",
    "01061018c": "रोचमान इति ख्यातः पृथिव्यां सोऽभवन्नृपः\n",
    "01061019a": "सूक्ष्मस्तु मतिमान्राजन्कीर्तिमान्यः प्रकीर्तितः\n",
    "01061019c": "बृहन्त इति विख्यातः क्षितावासीत्स पार्थिवः\n",
    "01061020a": "तुहुण्ड इति विख्यातो य आसीदसुरोत्तमः\n",
    "01061020c": "सेनाबिन्दुरिति ख्यातः स बभूव नराधिपः\n",
    "01061021a": "इसृपा नाम यस्तेषामसुराणां बलाधिकः\n",
    "01061021c": "पापजिन्नाम राजासीद्भुवि विख्यातविक्रमः\n",
    "01061022a": "एकचक्र इति ख्यात आसीद्यस्तु महासुरः\n",
    "01061022c": "प्रतिविन्ध्य इति ख्यातो बभूव प्रथितः क्षितौ\n",
    "01061023a": "विरूपाक्षस्तु दैतेयश्चित्रयोधी महासुरः\n",
    "01061023c": "चित्रवर्मेति विख्यातः क्षितावासीत्स पार्थिवः\n",
    "01061024a": "हरस्त्वरिहरो वीर आसीद्यो दानवोत्तमः\n",
    "01061024c": "सुवास्तुरिति विख्यातः स जज्ञे मनुजर्षभः\n",
    "01061025a": "अहरस्तु महातेजाः शत्रुपक्षक्षयंकरः\n",
    "01061025c": "बाह्लीको नाम राजा स बभूव प्रथितः क्षितौ\n",
    "01061026a": "निचन्द्रश्चन्द्रवक्त्रश्च य आसीदसुरोत्तमः\n",
    "01061026c": "मुञ्जकेश इति ख्यातः श्रीमानासीत्स पार्थिवः\n",
    "01061027a": "निकुम्भस्त्वजितः संख्ये महामतिरजायत\n",
    "01061027c": "भूमौ भूमिपतिः श्रेष्ठो देवाधिप इति स्मृतः\n",
    "01061028a": "शरभो नाम यस्तेषां दैतेयानां महासुरः\n",
    "01061028c": "पौरवो नाम राजर्षिः स बभूव नरेष्विह\n",
    "01061029a": "द्वितीयः शलभस्तेषामसुराणां बभूव यः\n",
    "01061029c": "प्रह्रादो नाम बाह्लीकः स बभूव नराधिपः\n",
    "01061030a": "चन्द्रस्तु दितिजश्रेष्ठो लोके ताराधिपोपमः\n",
    "01061030c": "ऋषिको नाम राजर्षिर्बभूव नृपसत्तमः\n",
    "01061031a": "मृतपा इति विख्यातो य आसीदसुरोत्तमः\n",
    "01061031c": "पश्चिमानूपकं विद्धि तं नृपं नृपसत्तम\n",
    "01061032a": "गविष्ठस्तु महातेजा यः प्रख्यातो महासुरः\n",
    "01061032c": "द्रुमसेन इति ख्यातः पृथिव्यां सोऽभवन्नृपः\n",
    "01061033a": "मयूर इति विख्यातः श्रीमान्यस्तु महासुरः\n",
    "01061033c": "स विश्व इति विख्यातो बभूव पृथिवीपतिः\n",
    "01061034a": "सुपर्ण इति विख्यातस्तस्मादवरजस्तु यः\n",
    "01061034c": "कालकीर्तिरिति ख्यातः पृथिव्यां सोऽभवन्नृपः\n",
    "01061035a": "चन्द्रहन्तेति यस्तेषां कीर्तितः प्रवरोऽसुरः\n",
    "01061035c": "शुनको नाम राजर्षिः स बभूव नराधिपः\n",
    "01061036a": "विनाशनस्तु चन्द्रस्य य आख्यातो महासुरः\n",
    "01061036c": "जानकिर्नाम राजर्षिः स बभूव नराधिपः\n",
    "01061037a": "दीर्घजिह्वस्तु कौरव्य य उक्तो दानवर्षभः\n",
    "01061037c": "काशिराज इति ख्यातः पृथिव्यां पृथिवीपतिः\n",
    "01061038a": "ग्रहं तु सुषुवे यं तं सिंही चन्द्रार्कमर्दनम्\n",
    "01061038c": "क्राथ इत्यभिविख्यातः सोऽभवन्मनुजाधिपः\n",
    "01061039a": "अनायुषस्तु पुत्राणां चतुर्णां प्रवरोऽसुरः\n",
    "01061039c": "विक्षरो नाम तेजस्वी वसुमित्रोऽभवन्नृपः\n",
    "01061040a": "द्वितीयो विक्षराद्यस्तु नराधिप महासुरः\n",
    "01061040c": "पांसुराष्ट्राधिप इति विश्रुतः सोऽभवन्नृपः\n",
    "01061041a": "बलवीर इति ख्यातो यस्त्वासीदसुरोत्तमः\n",
    "01061041c": "पौण्ड्रमत्स्यक इत्येव स बभूव नराधिपः\n",
    "01061042a": "वृत्र इत्यभिविख्यातो यस्तु राजन्महासुरः\n",
    "01061042c": "मणिमान्नाम राजर्षिः स बभूव नराधिपः\n",
    "01061043a": "क्रोधहन्तेति यस्तस्य बभूवावरजोऽसुरः\n",
    "01061043c": "दण्ड इत्यभिविख्यातः स आसीन्नृपतिः क्षितौ\n",
    "01061044a": "क्रोधवर्धन इत्येव यस्त्वन्यः परिकीर्तितः\n",
    "01061044c": "दण्डधार इति ख्यातः सोऽभवन्मनुजेश्वरः\n",
    "01061045a": "कालकायास्तु ये पुत्रास्तेषामष्टौ नराधिपाः\n",
    "01061045c": "जज्ञिरे राजशार्दूल शार्दूलसमविक्रमाः\n",
    "01061046a": "मगधेषु जयत्सेनः श्रीमानासीत्स पार्थिवः\n",
    "01061046c": "अष्टानां प्रवरस्तेषां कालेयानां महासुरः\n",
    "01061047a": "द्वितीयस्तु ततस्तेषां श्रीमान्हरिहयोपमः\n",
    "01061047c": "अपराजित इत्येव स बभूव नराधिपः\n",
    "01061048a": "तृतीयस्तु महाराज महाबाहुर्महासुरः\n",
    "01061048c": "निषादाधिपतिर्जज्ञे भुवि भीमपराक्रमः\n",
    "01061049a": "तेषामन्यतमो यस्तु चतुर्थः परिकीर्तितः\n",
    "01061049c": "श्रेणिमानिति विख्यातः क्षितौ राजर्षिसत्तमः\n",
    "01061050a": "पञ्चमस्तु बभूवैषां प्रवरो यो महासुरः\n",
    "01061050c": "महौजा इति विख्यातो बभूवेह परंतपः\n",
    "01061051a": "षष्ठस्तु मतिमान्यो वै तेषामासीन्महासुरः\n",
    "01061051c": "अभीरुरिति विख्यातः क्षितौ राजर्षिसत्तमः\n",
    "01061052a": "समुद्रसेनश्च नृपस्तेषामेवाभवद्गणात्\n",
    "01061052c": "विश्रुतः सागरान्तायां क्षितौ धर्मार्थतत्त्ववित्\n",
    "01061053a": "बृहन्नामाष्टमस्तेषां कालेयानां परंतपः\n",
    "01061053c": "बभूव राजन्धर्मात्मा सर्वभूतहिते रतः\n",
    "01061054a": "गणः क्रोधवशो नाम यस्ते राजन्प्रकीर्तितः\n",
    "01061054c": "ततः संजज्ञिरे वीराः क्षिताविह नराधिपाः\n",
    "01061055a": "नन्दिकः कर्णवेष्टश्च सिद्धार्थः कीटकस्तथा\n",
    "01061055c": "सुवीरश्च सुबाहुश्च महावीरोऽथ बाह्लिकः\n",
    "01061056a": "क्रोधो विचित्यः सुरसः श्रीमान्नीलश्च भूमिपः\n",
    "01061056c": "वीरधामा च कौरव्य भूमिपालश्च नामतः\n",
    "01061057a": "दन्तवक्त्रश्च नामासीद्दुर्जयश्चैव नामतः\n",
    "01061057c": "रुक्मी च नृपशार्दूलो राजा च जनमेजयः\n",
    "01061058a": "आषाढो वायुवेगश्च भूरितेजास्तथैव च\n",
    "01061058c": "एकलव्यः सुमित्रश्च वाटधानोऽथ गोमुखः\n",
    "01061059a": "कारूषकाश्च राजानः क्षेमधूर्तिस्तथैव च\n",
    "01061059c": "श्रुतायुरुद्धवश्चैव बृहत्सेनस्तथैव च\n",
    "01061060a": "क्षेमोग्रतीर्थः कुहरः कलिङ्गेषु नराधिपः\n",
    "01061060c": "मतिमांश्च मनुष्येन्द्र ईश्वरश्चेति विश्रुतः\n",
    "01061061a": "गणात्क्रोधवशादेवं राजपूगोऽभवत्क्षितौ\n",
    "01061061c": "जातः पुरा महाराज महाकीर्तिर्महाबलः\n",
    "01061062a": "यस्त्वासीद्देवको नाम देवराजसमद्युतिः\n",
    "01061062c": "स गन्धर्वपतिर्मुख्यः क्षितौ जज्ञे नराधिपः\n",
    "01061063a": "बृहस्पतेर्बृहत्कीर्तेर्देवर्षेर्विद्धि भारत\n",
    "01061063c": "अंशाद्द्रोणं समुत्पन्नं भारद्वाजमयोनिजम्\n",
    "01061064a": "धन्विनां नृपशार्दूल यः स सर्वास्त्रवित्तमः\n",
    "01061064c": "बृहत्कीर्तिर्महातेजाः संजज्ञे मनुजेष्विह\n",
    "01061065a": "धनुर्वेदे च वेदे च यं तं वेदविदो विदुः\n",
    "01061065c": "वरिष्ठमिन्द्रकर्माणं द्रोणं स्वकुलवर्धनम्\n",
    "01061066a": "महादेवान्तकाभ्यां च कामात्क्रोधाच्च भारत\n",
    "01061066c": "एकत्वमुपपन्नानां जज्ञे शूरः परंतपः\n",
    "01061067a": "अश्वत्थामा महावीर्यः शत्रुपक्षक्षयंकरः\n",
    "01061067c": "वीरः कमलपत्राक्षः क्षितावासीन्नराधिप\n",
    "01061068a": "जज्ञिरे वसवस्त्वष्टौ गङ्गायां शंतनोः सुताः\n",
    "01061068c": "वसिष्ठस्य च शापेन नियोगाद्वासवस्य च\n",
    "01061069a": "तेषामवरजो भीष्मः कुरूणामभयंकरः\n",
    "01061069c": "मतिमान्वेदविद्वाग्मी शत्रुपक्षक्षयंकरः\n",
    "01061070a": "जामदग्न्येन रामेण यः स सर्वविदां वरः\n",
    "01061070c": "अयुध्यत महातेजा भार्गवेण महात्मना\n",
    "01061071a": "यस्तु राजन्कृपो नाम ब्रह्मर्षिरभवत्क्षितौ\n",
    "01061071c": "रुद्राणां तं गणाद्विद्धि संभूतमतिपौरुषम्\n",
    "01061072a": "शकुनिर्नाम यस्त्वासीद्राजा लोके महारथः\n",
    "01061072c": "द्वापरं विद्धि तं राजन्संभूतमरिमर्दनम्\n",
    "01061073a": "सात्यकिः सत्यसंधस्तु योऽसौ वृष्णिकुलोद्वहः\n",
    "01061073c": "पक्षात्स जज्ञे मरुतां देवानामरिमर्दनः\n",
    "01061074a": "द्रुपदश्चापि राजर्षिस्तत एवाभवद्गणात्\n",
    "01061074c": "मानुषे नृप लोकेऽस्मिन्सर्वशस्त्रभृतां वरः\n",
    "01061075a": "ततश्च कृतवर्माणं विद्धि राजञ्जनाधिपम्\n",
    "01061075c": "जातमप्रतिकर्माणं क्षत्रियर्षभसत्तमम्\n",
    "01061076a": "मरुतां तु गणाद्विद्धि संजातमरिमर्दनम्\n",
    "01061076c": "विराटं नाम राजर्षिं परराष्ट्रप्रतापनम्\n",
    "01061077a": "अरिष्टायास्तु यः पुत्रो हंस इत्यभिविश्रुतः\n",
    "01061077c": "स गन्धर्वपतिर्जज्ञे कुरुवंशविवर्धनः\n",
    "01061078a": "धृतराष्ट्र इति ख्यातः कृष्णद्वैपायनादपि\n",
    "01061078c": "दीर्घबाहुर्महातेजाः प्रज्ञाचक्षुर्नराधिपः\n",
    "01061078e": "मातुर्दोषादृषेः कोपादन्ध एव व्यजायत\n",
    "01061079a": "अत्रेस्तु सुमहाभागं पुत्रं पुत्रवतां वरम्\n",
    "01061079c": "विदुरं विद्धि लोकेऽस्मिञ्जातं बुद्धिमतां वरम्\n",
    "01061080a": "कलेरंशात्तु संजज्ञे भुवि दुर्योधनो नृपः\n",
    "01061080c": "दुर्बुद्धिर्दुर्मतिश्चैव कुरूणामयशस्करः\n",
    "01061081a": "जगतो यः स सर्वस्य विद्विष्टः कलिपूरुषः\n",
    "01061081c": "यः सर्वां घातयामास पृथिवीं पुरुषाधमः\n",
    "01061081e": "येन वैरं समुद्दीप्तं भूतान्तकरणं महत्\n",
    "01061082a": "पौलस्त्या भ्रातरः सर्वे जज्ञिरे मनुजेष्विह\n",
    "01061082c": "शतं दुःशासनादीनां सर्वेषां क्रूरकर्मणाम्\n",
    "01061083a": "दुर्मुखो दुःसहश्चैव ये चान्ये नानुशब्दिताः\n",
    "01061083c": "दुर्योधनसहायास्ते पौलस्त्या भरतर्षभ\n",
    "01061084a": "धर्मस्यांशं तु राजानं विद्धि राजन्युधिष्ठिरम्\n",
    "01061084c": "भीमसेनं तु वातस्य देवराजस्य चार्जुनम्\n",
    "01061085a": "अश्विनोस्तु तथैवांशौ रूपेणाप्रतिमौ भुवि\n",
    "01061085c": "नकुलः सहदेवश्च सर्वलोकमनोहरौ\n",
    "01061086a": "यः सुवर्चा इति ख्यातः सोमपुत्रः प्रतापवान्\n",
    "01061086c": "अभिमन्युर्बृहत्कीर्तिरर्जुनस्य सुतोऽभवत्\n",
    "01061087a": "अग्नेरंशं तु विद्धि त्वं धृष्टद्युम्नं महारथम्\n",
    "01061087c": "शिखण्डिनमथो राजन्स्त्रीपुंसं विद्धि राक्षसम्\n",
    "01061088a": "द्रौपदेयाश्च ये पञ्च बभूवुर्भरतर्षभ\n",
    "01061088c": "विश्वेदेवगणान्राजंस्तान्विद्धि भरतर्षभ\n",
    "01061089a": "आमुक्तकवचः कर्णो यस्तु जज्ञे महारथः\n",
    "01061089c": "दिवाकरस्य तं विद्धि देवस्यांशमनुत्तमम्\n",
    "01061090a": "यस्तु नारायणो नाम देवदेवः सनातनः\n",
    "01061090c": "तस्यांशो मानुषेष्वासीद्वासुदेवः प्रतापवान्\n",
    "01061091a": "शेषस्यांशस्तु नागस्य बलदेवो महाबलः\n",
    "01061091c": "सनत्कुमारं प्रद्युम्नं विद्धि राजन्महौजसम्\n",
    "01061092a": "एवमन्ये मनुष्येन्द्र बहवोंऽशा दिवौकसाम्\n",
    "01061092c": "जज्ञिरे वसुदेवस्य कुले कुलविवर्धनाः\n",
    "01061093a": "गणस्त्वप्सरसां यो वै मया राजन्प्रकीर्तितः\n",
    "01061093c": "तस्य भागः क्षितौ जज्ञे नियोगाद्वासवस्य च\n",
    "01061094a": "तानि षोडश देवीनां सहस्राणि नराधिप\n",
    "01061094c": "बभूवुर्मानुषे लोके नारायणपरिग्रहः\n",
    "01061095a": "श्रियस्तु भागः संजज्ञे रत्यर्थं पृथिवीतले\n",
    "01061095c": "द्रुपदस्य कुले कन्या वेदिमध्यादनिन्दिता\n",
    "01061096a": "नातिह्रस्वा न महती नीलोत्पलसुगन्धिनी\n",
    "01061096c": "पद्मायताक्षी सुश्रोणी असितायतमूर्धजा\n",
    "01061097a": "सर्वलक्षणसंपन्ना वैडूर्यमणिसंनिभा\n",
    "01061097c": "पञ्चानां पुरुषेन्द्राणां चित्तप्रमथिनी रहः\n",
    "01061098a": "सिद्धिर्धृतिश्च ये देव्यौ पञ्चानां मातरौ तु ते\n",
    "01061098c": "कुन्ती माद्री च जज्ञाते मतिस्तु सुबलात्मजा\n",
    "01061099a": "इति देवासुराणां ते गन्धर्वाप्सरसां तथा\n",
    "01061099c": "अंशावतरणं राजन्राक्षसानां च कीर्तितम्\n",
    "01061100a": "ये पृथिव्यां समुद्भूता राजानो युद्धदुर्मदाः\n",
    "01061100c": "महात्मानो यदूनां च ये जाता विपुले कुले\n",
    "01061101a": "धन्यं यशस्यं पुत्रीयमायुष्यं विजयावहम्\n",
    "01061101c": "इदमंशावतरणं श्रोतव्यमनसूयता\n",
    "01061102a": "अंशावतरणं श्रुत्वा देवगन्धर्वरक्षसाम्\n",
    "01061102c": "प्रभवाप्ययवित्प्राज्ञो न कृच्छ्रेष्ववसीदति\n",
    "01062001": "जनमेजय उवाच\n",
    "01062001a": "त्वत्तः श्रुतमिदं ब्रह्मन्देवदानवरक्षसाम्\n",
    "01062001c": "अंशावतरणं सम्यग्गन्धर्वाप्सरसां तथा\n",
    "01062002a": "इमं तु भूय इच्छामि कुरूणां वंशमादितः\n",
    "01062002c": "कथ्यमानं त्वया विप्र विप्रर्षिगणसंनिधौ\n",
    "01062003": "वैशंपायन उवाच\n",
    "01062003a": "पौरवाणां वंशकरो दुःषन्तो नाम वीर्यवान्\n",
    "01062003c": "पृथिव्याश्चतुरन्ताया गोप्ता भरतसत्तम\n",
    "01062004a": "चतुर्भागं भुवः कृत्स्नं स भुङ्क्ते मनुजेश्वरः\n",
    "01062004c": "समुद्रावरणांश्चापि देशान्स समितिंजयः\n",
    "01062005a": "आम्लेच्छाटविकान्सर्वान्स भुङ्क्ते रिपुमर्दनः\n",
    "01062005c": "रत्नाकरसमुद्रान्तांश्चातुर्वर्ण्यजनावृतान्\n",
    "01062006a": "न वर्णसंकरकरो नाकृष्यकरकृज्जनः\n",
    "01062006c": "न पापकृत्कश्चिदासीत्तस्मिन्राजनि शासति\n",
    "01062007a": "धर्म्यां रतिं सेवमाना धर्मार्थावभिपेदिरे\n",
    "01062007c": "तदा नरा नरव्याघ्र तस्मिञ्जनपदेश्वरे\n",
    "01062008a": "नासीच्चोरभयं तात न क्षुधाभयमण्वपि\n",
    "01062008c": "नासीद्व्याधिभयं चापि तस्मिञ्जनपदेश्वरे\n",
    "01062009a": "स्वैर्धर्मै रेमिरे वर्णा दैवे कर्मणि निःस्पृहाः\n",
    "01062009c": "तमाश्रित्य महीपालमासंश्चैवाकुतोभयाः\n",
    "01062010a": "कालवर्षी च पर्जन्यः सस्यानि फलवन्ति च\n",
    "01062010c": "सर्वरत्नसमृद्धा च मही वसुमती तदा\n",
    "01062011a": "स चाद्भुतमहावीर्यो वज्रसंहननो युवा\n",
    "01062011c": "उद्यम्य मन्दरं दोर्भ्यां हरेत्सवनकाननम्\n",
    "01062012a": "धनुष्यथ गदायुद्धे त्सरुप्रहरणेषु च\n",
    "01062012c": "नागपृष्ठेऽश्वपृष्ठे च बभूव परिनिष्ठितः\n",
    "01062013a": "बले विष्णुसमश्चासीत्तेजसा भास्करोपमः\n",
    "01062013c": "अक्षुब्धत्वेऽर्णवसमः सहिष्णुत्वे धरासमः\n",
    "01062014a": "संमतः स महीपालः प्रसन्नपुरराष्ट्रवान्\n",
    "01062014c": "भूयो धर्मपरैर्भावैर्विदितं जनमावसत्\n",
    "01063001": "वैशंपायन उवाच\n",
    "01063001a": "स कदाचिन्महाबाहुः प्रभूतबलवाहनः\n",
    "01063001c": "वनं जगाम गहनं हयनागशतैर्वृतः\n",
    "01063002a": "खड्गशक्तिधरैर्वीरैर्गदामुसलपाणिभिः\n",
    "01063002c": "प्रासतोमरहस्तैश्च ययौ योधशतैर्वृतः\n",
    "01063003a": "सिंहनादैश्च योधानां शङ्खदुन्दुभिनिस्वनैः\n",
    "01063003c": "रथनेमिस्वनैश्चापि सनागवरबृंहितैः\n",
    "01063004a": "हेषितस्वनमिश्रैश्च क्ष्वेडितास्फोटितस्वनैः\n",
    "01063004c": "आसीत्किलकिलाशब्दस्तस्मिन्गच्छति पार्थिवे\n",
    "01063005a": "प्रासादवरशृङ्गस्थाः परया नृपशोभया\n",
    "01063005c": "ददृशुस्तं स्त्रियस्तत्र शूरमात्मयशस्करम्\n",
    "01063006a": "शक्रोपमममित्रघ्नं परवारणवारणम्\n",
    "01063006c": "पश्यन्तः स्त्रीगणास्तत्र शस्त्रपाणिं स्म मेनिरे\n",
    "01063007a": "अयं स पुरुषव्याघ्रो रणेऽद्भुतपराक्रमः\n",
    "01063007c": "यस्य बाहुबलं प्राप्य न भवन्त्यसुहृद्गणाः\n",
    "01063008a": "इति वाचो ब्रुवन्त्यस्ताः स्त्रियः प्रेम्णा नराधिपम्\n",
    "01063008c": "तुष्टुवुः पुष्पवृष्टीश्च ससृजुस्तस्य मूर्धनि\n",
    "01063009a": "तत्र तत्र च विप्रेन्द्रैः स्तूयमानः समन्ततः\n",
    "01063009c": "निर्ययौ परया प्रीत्या वनं मृगजिघांसया\n",
    "01063010a": "सुदूरमनुजग्मुस्तं पौरजानपदास्तदा\n",
    "01063010c": "न्यवर्तन्त ततः पश्चादनुज्ञाता नृपेण ह\n",
    "01063011a": "सुपर्णप्रतिमेनाथ रथेन वसुधाधिपः\n",
    "01063011c": "महीमापूरयामास घोषेण त्रिदिवं तथा\n",
    "01063012a": "स गच्छन्ददृशे धीमान्नन्दनप्रतिमं वनम्\n",
    "01063012c": "बिल्वार्कखदिराकीर्णं कपित्थधवसंकुलम्\n",
    "01063013a": "विषमं पर्वतप्रस्थैरश्मभिश्च समावृतम्\n",
    "01063013c": "निर्जलं निर्मनुष्यं च बहुयोजनमायतम्\n",
    "01063013e": "मृगसंघैर्वृतं घोरैरन्यैश्चापि वनेचरैः\n",
    "01063014a": "तद्वनं मनुजव्याघ्रः सभृत्यबलवाहनः\n",
    "01063014c": "लोडयामास दुःषन्तः सूदयन्विविधान्मृगान्\n",
    "01063015a": "बाणगोचरसंप्राप्तांस्तत्र व्याघ्रगणान्बहून्\n",
    "01063015c": "पातयामास दुःषन्तो निर्बिभेद च सायकैः\n",
    "01063016a": "दूरस्थान्सायकैः कांश्चिदभिनत्स नरर्षभः\n",
    "01063016c": "अभ्याशमागतांश्चान्यान्खड्गेन निरकृन्तत\n",
    "01063017a": "कांश्चिदेणान्स निर्जघ्ने शक्त्या शक्तिमतां वरः\n",
    "01063017c": "गदामण्डलतत्त्वज्ञश्चचारामितविक्रमः\n",
    "01063018a": "तोमरैरसिभिश्चापि गदामुसलकर्पणैः\n",
    "01063018c": "चचार स विनिघ्नन्वै वन्यांस्तत्र मृगद्विजान्\n",
    "01063019a": "राज्ञा चाद्भुतवीर्येण योधैश्च समरप्रियैः\n",
    "01063019c": "लोड्यमानं महारण्यं तत्यजुश्च महामृगाः\n",
    "01063020a": "तत्र विद्रुतसंघानि हतयूथपतीनि च\n",
    "01063020c": "मृगयूथान्यथौत्सुक्याच्छब्दं चक्रुस्ततस्ततः\n",
    "01063021a": "शुष्कां चापि नदीं गत्वा जलनैराश्यकर्शिताः\n",
    "01063021c": "व्यायामक्लान्तहृदयाः पतन्ति स्म विचेतसः\n",
    "01063022a": "क्षुत्पिपासापरीताश्च श्रान्ताश्च पतिता भुवि\n",
    "01063022c": "केचित्तत्र नरव्याघ्रैरभक्ष्यन्त बुभुक्षितैः\n",
    "01063023a": "केचिदग्निमथोत्पाद्य समिध्य च वनेचराः\n",
    "01063023c": "भक्षयन्ति स्म मांसानि प्रकुट्य विधिवत्तदा\n",
    "01063024a": "तत्र केचिद्गजा मत्ता बलिनः शस्त्रविक्षताः\n",
    "01063024c": "संकोच्याग्रकरान्भीताः प्रद्रवन्ति स्म वेगिताः\n",
    "01063025a": "शकृन्मूत्रं सृजन्तश्च क्षरन्तः शोणितं बहु\n",
    "01063025c": "वन्या गजवरास्तत्र ममृदुर्मनुजान्बहून्\n",
    "01063026a": "तद्वनं बलमेघेन शरधारेण संवृतम्\n",
    "01063026c": "व्यरोचन्महिषाकीर्णं राज्ञा हतमहामृगम्\n",
    "01064001": "वैशंपायन उवाच\n",
    "01064001a": "ततो मृगसहस्राणि हत्वा विपुलवाहनः\n",
    "01064001c": "राजा मृगप्रसङ्गेन वनमन्यद्विवेश ह\n",
    "01064002a": "एक एवोत्तमबलः क्षुत्पिपासासमन्वितः\n",
    "01064002c": "स वनस्यान्तमासाद्य महदीरिणमासदत्\n",
    "01064003a": "तच्चाप्यतीत्य नृपतिरुत्तमाश्रमसंयुतम्\n",
    "01064003c": "मनःप्रह्लादजननं दृष्टिकान्तमतीव च\n",
    "01064003e": "शीतमारुतसंयुक्तं जगामान्यन्महद्वनम्\n",
    "01064004a": "पुष्पितैः पादपैः कीर्णमतीव सुखशाद्वलम्\n",
    "01064004c": "विपुलं मधुरारावैर्नादितं विहगैस्तथा\n",
    "01064005a": "प्रवृद्धविटपैर्वृक्षैः सुखच्छायैः समावृतम्\n",
    "01064005c": "षट्पदाघूर्णितलतं लक्ष्म्या परमया युतम्\n",
    "01064006a": "नापुष्पः पादपः कश्चिन्नाफलो नापि कण्टकी\n",
    "01064006c": "षट्पदैर्वाप्यनाकीर्णस्तस्मिन्वै काननेऽभवत्\n",
    "01064007a": "विहगैर्नादितं पुष्पैरलंकृतमतीव च\n",
    "01064007c": "सर्वर्तुकुसुमैर्वृक्षैरतीव सुखशाद्वलम्\n",
    "01064007e": "मनोरमं महेष्वासो विवेश वनमुत्तमम्\n",
    "01064008a": "मारुतागलितास्तत्र द्रुमाः कुसुमशालिनः\n",
    "01064008c": "पुष्पवृष्टिं विचित्रां स्म व्यसृजंस्ते पुनः पुनः\n",
    "01064009a": "दिवस्पृशोऽथ संघुष्टाः पक्षिभिर्मधुरस्वरैः\n",
    "01064009c": "विरेजुः पादपास्तत्र विचित्रकुसुमाम्बराः\n",
    "01064010a": "तेषां तत्र प्रवालेषु पुष्पभारावनामिषु\n",
    "01064010c": "रुवन्ति रावं विहगाः षट्पदैः सहिता मृदु\n",
    "01064011a": "तत्र प्रदेशांश्च बहून्कुसुमोत्करमण्डितान्\n",
    "01064011c": "लतागृहपरिक्षिप्तान्मनसः प्रीतिवर्धनान्\n",
    "01064011e": "संपश्यन्स महातेजा बभूव मुदितस्तदा\n",
    "01064012a": "परस्पराश्लिष्टशाखैः पादपैः कुसुमाचितैः\n",
    "01064012c": "अशोभत वनं तत्तैर्महेन्द्रध्वजसंनिभैः\n",
    "01064013a": "सुखशीतः सुगन्धी च पुष्परेणुवहोऽनिलः\n",
    "01064013c": "परिक्रामन्वने वृक्षानुपैतीव रिरंसया\n",
    "01064014a": "एवंगुणसमायुक्तं ददर्श स वनं नृपः\n",
    "01064014c": "नदीकच्छोद्भवं कान्तमुच्छ्रितध्वजसंनिभम्\n",
    "01064015a": "प्रेक्षमाणो वनं तत्तु सुप्रहृष्टविहंगमम्\n",
    "01064015c": "आश्रमप्रवरं रम्यं ददर्श च मनोरमम्\n",
    "01064016a": "नानावृक्षसमाकीर्णं संप्रज्वलितपावकम्\n",
    "01064016c": "यतिभिर्वालखिल्यैश्च वृतं मुनिगणान्वितम्\n",
    "01064017a": "अग्न्यागारैश्च बहुभिः पुष्पसंस्तरसंस्तृतम्\n",
    "01064017c": "महाकच्छैर्बृहद्भिश्च विभ्राजितमतीव च\n",
    "01064018a": "मालिनीमभितो राजन्नदीं पुण्यां सुखोदकाम्\n",
    "01064018c": "नैकपक्षिगणाकीर्णां तपोवनमनोरमाम्\n",
    "01064018e": "तत्र व्यालमृगान्सौम्यान्पश्यन्प्रीतिमवाप सः\n",
    "01064019a": "तं चाप्यतिरथः श्रीमानाश्रमं प्रत्यपद्यत\n",
    "01064019c": "देवलोकप्रतीकाशं सर्वतः सुमनोहरम्\n",
    "01064020a": "नदीमाश्रमसंश्लिष्टां पुण्यतोयां ददर्श सः\n",
    "01064020c": "सर्वप्राणभृतां तत्र जननीमिव विष्ठिताम्\n",
    "01064021a": "सचक्रवाकपुलिनां पुष्पफेनप्रवाहिनीम्\n",
    "01064021c": "सकिंनरगणावासां वानरर्क्षनिषेविताम्\n",
    "01064022a": "पुण्यस्वाध्यायसंघुष्टां पुलिनैरुपशोभिताम्\n",
    "01064022c": "मत्तवारणशार्दूलभुजगेन्द्रनिषेविताम्\n",
    "01064023a": "नदीमाश्रमसंबद्धां दृष्ट्वाश्रमपदं तथा\n",
    "01064023c": "चकाराभिप्रवेशाय मतिं स नृपतिस्तदा\n",
    "01064024a": "अलंकृतं द्वीपवत्या मालिन्या रम्यतीरया\n",
    "01064024c": "नरनारायणस्थानं गङ्गयेवोपशोभितम्\n",
    "01064024e": "मत्तबर्हिणसंघुष्टं प्रविवेश महद्वनम्\n",
    "01064025a": "तत्स चैत्ररथप्रख्यं समुपेत्य नरेश्वरः\n",
    "01064025c": "अतीव गुणसंपन्नमनिर्देश्यं च वर्चसा\n",
    "01064025e": "महर्षिं काश्यपं द्रष्टुमथ कण्वं तपोधनम्\n",
    "01064026a": "रथिनीमश्वसंबाधां पदातिगणसंकुलाम्\n",
    "01064026c": "अवस्थाप्य वनद्वारि सेनामिदमुवाच सः\n",
    "01064027a": "मुनिं विरजसं द्रष्टुं गमिष्यामि तपोधनम्\n",
    "01064027c": "काश्यपं स्थीयतामत्र यावदागमनं मम\n",
    "01064028a": "तद्वनं नन्दनप्रख्यमासाद्य मनुजेश्वरः\n",
    "01064028c": "क्षुत्पिपासे जहौ राजा हर्षं चावाप पुष्कलम्\n",
    "01064029a": "सामात्यो राजलिङ्गानि सोऽपनीय नराधिपः\n",
    "01064029c": "पुरोहितसहायश्च जगामाश्रममुत्तमम्\n",
    "01064029e": "दिदृक्षुस्तत्र तमृषिं तपोराशिमथाव्ययम्\n",
    "01064030a": "ब्रह्मलोकप्रतीकाशमाश्रमं सोऽभिवीक्ष्य च\n",
    "01064030c": "षट्पदोद्गीतसंघुष्टं नानाद्विजगणायुतम्\n",
    "01064031a": "ऋचो बह्वृचमुख्यैश्च प्रेर्यमाणाः पदक्रमैः\n",
    "01064031c": "शुश्राव मनुजव्याघ्रो विततेष्विह कर्मसु\n",
    "01064032a": "यज्ञविद्याङ्गविद्भिश्च क्रमद्भिश्च क्रमानपि\n",
    "01064032c": "अमितात्मभिः सुनियतैः शुशुभे स तदाश्रमः\n",
    "01064033a": "अथर्ववेदप्रवराः पूगयाज्ञिक संमताः\n",
    "01064033c": "संहितामीरयन्ति स्म पदक्रमयुतां तु ते\n",
    "01064034a": "शब्दसंस्कारसंयुक्तं ब्रुवद्भिश्चापरैर्द्विजैः\n",
    "01064034c": "नादितः स बभौ श्रीमान्ब्रह्मलोक इवाश्रमः\n",
    "01064035a": "यज्ञसंस्कारविद्भिश्च क्रमशिक्षा विशारदैः\n",
    "01064035c": "न्यायतत्त्वार्थविज्ञानसंपन्नैर्वेदपारगैः\n",
    "01064036a": "नानावाक्यसमाहारसमवायविशारदैः\n",
    "01064036c": "विशेषकार्यविद्भिश्च मोक्षधर्मपरायणैः\n",
    "01064037a": "स्थापनाक्षेपसिद्धान्तपरमार्थज्ञतां गतैः\n",
    "01064037c": "लोकायतिकमुख्यैश्च समन्तादनुनादितम्\n",
    "01064038a": "तत्र तत्र च विप्रेन्द्रान्नियतान्संशितव्रतान्\n",
    "01064038c": "जपहोमपरान्सिद्धान्ददर्श परवीरहा\n",
    "01064039a": "आसनानि विचित्राणि पुष्पवन्ति महीपतिः\n",
    "01064039c": "प्रयत्नोपहितानि स्म दृष्ट्वा विस्मयमागमत्\n",
    "01064040a": "देवतायतनानां च पूजां प्रेक्ष्य कृतां द्विजैः\n",
    "01064040c": "ब्रह्मलोकस्थमात्मानं मेने स नृपसत्तमः\n",
    "01064041a": "स काश्यपतपोगुप्तमाश्रमप्रवरं शुभम्\n",
    "01064041c": "नातृप्यत्प्रेक्षमाणो वै तपोधनगणैर्युतम्\n",
    "01064042a": "स काश्यपस्यायतनं महाव्रतै;र्वृतं समन्तादृषिभिस्तपोधनैः\n",
    "01064042c": "विवेश सामात्यपुरोहितोऽरिहा; विविक्तमत्यर्थमनोहरं शिवम्\n",
    "01065001": "वैशंपायन उवाच\n",
    "01065001a": "ततो गच्छन्महाबाहुरेकोऽमात्यान्विसृज्य तान्\n",
    "01065001c": "नापश्यदाश्रमे तस्मिंस्तमृषिं संशितव्रतम्\n",
    "01065002a": "सोऽपश्यमानस्तमृषिं शून्यं दृष्ट्वा तमाश्रमम्\n",
    "01065002c": "उवाच क इहेत्युच्चैर्वनं संनादयन्निव\n",
    "01065003a": "श्रुत्वाथ तस्य तं शब्दं कन्या श्रीरिव रूपिणी\n",
    "01065003c": "निश्चक्रामाश्रमात्तस्मात्तापसीवेषधारिणी\n",
    "01065004a": "सा तं दृष्ट्वैव राजानं दुःषन्तमसितेक्षणा\n",
    "01065004c": "स्वागतं त इति क्षिप्रमुवाच प्रतिपूज्य च\n",
    "01065005a": "आसनेनार्चयित्वा च पाद्येनार्घ्येण चैव हि\n",
    "01065005c": "पप्रच्छानामयं राजन्कुशलं च नराधिपम्\n",
    "01065006a": "यथावदर्चयित्वा सा पृष्ट्वा चानामयं तदा\n",
    "01065006c": "उवाच स्मयमानेव किं कार्यं क्रियतामिति\n",
    "01065007a": "तामब्रवीत्ततो राजा कन्यां मधुरभाषिणीम्\n",
    "01065007c": "दृष्ट्वा सर्वानवद्याङ्गीं यथावत्प्रतिपूजितः\n",
    "01065008a": "आगतोऽहं महाभागमृषिं कण्वमुपासितुम्\n",
    "01065008c": "क्व गतो भगवान्भद्रे तन्ममाचक्ष्व शोभने\n",
    "01065009": "शकुन्तलोवाच\n",
    "01065009a": "गतः पिता मे भगवान्फलान्याहर्तुमाश्रमात्\n",
    "01065009c": "मुहूर्तं संप्रतीक्षस्व द्रक्ष्यस्येनमिहागतम्\n",
    "01065010": "वैशंपायन उवाच\n",
    "01065010a": "अपश्यमानस्तमृषिं तया चोक्तस्तथा नृपः\n",
    "01065010c": "तां च दृष्ट्वा वरारोहां श्रीमतीं चारुहासिनीम्\n",
    "01065011a": "विभ्राजमानां वपुषा तपसा च दमेन च\n",
    "01065011c": "रूपयौवनसंपन्नामित्युवाच महीपतिः\n",
    "01065012a": "कासि कस्यासि सुश्रोणि किमर्थं चागता वनम्\n",
    "01065012c": "एवंरूपगुणोपेता कुतस्त्वमसि शोभने\n",
    "01065013a": "दर्शनादेव हि शुभे त्वया मेऽपहृतं मनः\n",
    "01065013c": "इच्छामि त्वामहं ज्ञातुं तन्ममाचक्ष्व शोभने\n",
    "01065014a": "एवमुक्ता तदा कन्या तेन राज्ञा तदाश्रमे\n",
    "01065014c": "उवाच हसती वाक्यमिदं सुमधुराक्षरम्\n",
    "01065015a": "कण्वष्याहं भगवतो दुःषन्त दुहिता मता\n",
    "01065015c": "तपस्विनो धृतिमतो धर्मज्ञस्य यशस्विनः\n",
    "01065016": "दुःषन्त उवाच\n",
    "01065016a": "ऊर्ध्वरेता महाभागो भगवाँल्लोकपूजितः\n",
    "01065016c": "चलेद्धि वृत्ताद्धर्मोऽपि न चलेत्संशितव्रतः\n",
    "01065017a": "कथं त्वं तस्य दुहिता संभूता वरवर्णिनी\n",
    "01065017c": "संशयो मे महानत्र तं मे छेत्तुमिहार्हसि\n",
    "01065018": "शकुन्तलोवाच\n",
    "01065018a": "यथायमागमो मह्यं यथा चेदमभूत्पुरा\n",
    "01065018c": "शृणु राजन्यथातत्त्वं यथास्मि दुहिता मुनेः\n",
    "01065019a": "ऋषिः कश्चिदिहागम्य मम जन्माभ्यचोदयत्\n",
    "01065019c": "तस्मै प्रोवाच भगवान्यथा तच्छृणु पार्थिव\n",
    "01065020a": "तप्यमानः किल पुरा विश्वामित्रो महत्तपः\n",
    "01065020c": "सुभृशं तापयामास शक्रं सुरगणेश्वरम्\n",
    "01065021a": "तपसा दीप्तवीर्योऽयं स्थानान्मां च्यावयेदिति\n",
    "01065021c": "भीतः पुरंदरस्तस्मान्मेनकामिदमब्रवीत्\n",
    "01065022a": "गुणैर्दिव्यैरप्सरसां मेनके त्वं विशिष्यसे\n",
    "01065022c": "श्रेयो मे कुरु कल्याणि यत्त्वां वक्ष्यामि तच्छृणु\n",
    "01065023a": "असावादित्यसंकाशो विश्वामित्रो महातपाः\n",
    "01065023c": "तप्यमानस्तपो घोरं मम कम्पयते मनः\n",
    "01065024a": "मेनके तव भारोऽयं विश्वामित्रः सुमध्यमे\n",
    "01065024c": "संशितात्मा सुदुर्धर्ष उग्रे तपसि वर्तते\n",
    "01065025a": "स मां न च्यावयेत्स्थानात्तं वै गत्वा प्रलोभय\n",
    "01065025c": "चर तस्य तपोविघ्नं कुरु मे प्रियमुत्तमम्\n",
    "01065026a": "रूपयौवनमाधुर्यचेष्टितस्मितभाषितैः\n",
    "01065026c": "लोभयित्वा वरारोहे तपसः संनिवर्तय\n",
    "01065027": "मेनकोवाच\n",
    "01065027a": "महातेजाः स भगवान्सदैव च महातपाः\n",
    "01065027c": "कोपनश्च तथा ह्येनं जानाति भगवानपि\n",
    "01065028a": "तेजसस्तपसश्चैव कोपस्य च महात्मनः\n",
    "01065028c": "त्वमप्युद्विजसे यस्य नोद्विजेयमहं कथम्\n",
    "01065029a": "महाभागं वसिष्ठं यः पुत्रैरिष्टैर्व्ययोजयत्\n",
    "01065029c": "क्षत्रे जातश्च यः पूर्वमभवद्ब्राह्मणो बलात्\n",
    "01065030a": "शौचार्थं यो नदीं चक्रे दुर्गमां बहुभिर्जलैः\n",
    "01065030c": "यां तां पुण्यतमां लोके कौशिकीति विदुर्जनाः\n",
    "01065031a": "बभार यत्रास्य पुरा काले दुर्गे महात्मनः\n",
    "01065031c": "दारान्मतङ्गो धर्मात्मा राजर्षिर्व्याधतां गतः\n",
    "01065032a": "अतीतकाले दुर्भिक्षे यत्रैत्य पुनराश्रमम्\n",
    "01065032c": "मुनिः पारेति नद्या वै नाम चक्रे तदा प्रभुः\n",
    "01065033a": "मतङ्गं याजयां चक्रे यत्र प्रीतमनाः स्वयम्\n",
    "01065033c": "त्वं च सोमं भयाद्यस्य गतः पातुं शुरेश्वर\n",
    "01065034a": "अति नक्षत्रवंशांश्च क्रुद्धो नक्षत्रसंपदा\n",
    "01065034c": "प्रति श्रवणपूर्वाणि नक्षत्राणि ससर्ज यः\n",
    "01065035a": "एतानि यस्य कर्माणि तस्याहं भृशमुद्विजे\n",
    "01065035c": "यथा मां न दहेत्क्रुद्धस्तथाज्ञापय मां विभो\n",
    "01065036a": "तेजसा निर्दहेल्लोकान्कम्पयेद्धरणीं पदा\n",
    "01065036c": "संक्षिपेच्च महामेरुं तूर्णमावर्तयेत्तथा\n",
    "01065037a": "तादृशं तपसा युक्तं प्रदीप्तमिव पावकम्\n",
    "01065037c": "कथमस्मद्विधा बाला जितेन्द्रियमभिस्पृशेत्\n",
    "01065038a": "हुताशनमुखं दीप्तं सूर्यचन्द्राक्षितारकम्\n",
    "01065038c": "कालजिह्वं सुरश्रेष्ठ कथमस्मद्विधा स्पृशेत्\n",
    "01065039a": "यमश्च सोमश्च महर्षयश्च; साध्या विश्वे वालखिल्याश्च सर्वे\n",
    "01065039c": "एतेऽपि यस्योद्विजन्ते प्रभावा;त्कस्मात्तस्मान्मादृशी नोद्विजेत\n",
    "01065040a": "त्वयैवमुक्ता च कथं समीप;मृषेर्न गच्छेयमहं सुरेन्द्र\n",
    "01065040c": "रक्षां तु मे चिन्तय देवराज; यथा त्वदर्थं रक्षिताहं चरेयम्\n",
    "01065041a": "कामं तु मे मारुतस्तत्र वासः; प्रक्रीडिताया विवृणोतु देव\n",
    "01065041c": "भवेच्च मे मन्मथस्तत्र कार्ये; सहायभूतस्तव देवप्रसादात्\n",
    "01065042a": "वनाच्च वायुः सुरभिः प्रवाये;त्तस्मिन्काले तमृषिं लोभयन्त्याः\n",
    "01065042c": "तथेत्युक्त्वा विहिते चैव तस्मिं;स्ततो ययौ साश्रमं कौशिकस्य\n",
    "01066001": "शकुन्तलोवाच\n",
    "01066001a": "एवमुक्तस्तया शक्रः संदिदेश सदागतिम्\n",
    "01066001c": "प्रातिष्ठत तदा काले मेनका वायुना सह\n",
    "01066002a": "अथापश्यद्वरारोहा तपसा दग्धकिल्बिषम्\n",
    "01066002c": "विश्वामित्रं तपस्यन्तं मेनका भीरुराश्रमे\n",
    "01066003a": "अभिवाद्य ततः सा तं प्राक्रीडदृषिसंनिधौ\n",
    "01066003c": "अपोवाह च वासोऽस्या मारुतः शशिसंनिभम्\n",
    "01066004a": "सागच्छत्त्वरिता भूमिं वासस्तदभिलिङ्गती\n",
    "01066004c": "उत्स्मयन्तीव सव्रीडं मारुतं वरवर्णिनी\n",
    "01066005a": "गृद्धां वाससि संभ्रान्तां मेनकां मुनिसत्तमः\n",
    "01066005c": "अनिर्देश्यवयोरूपामपश्यद्विवृतां तदा\n",
    "01066006a": "तस्या रूपगुणं दृष्ट्वा स तु विप्रर्षभस्तदा\n",
    "01066006c": "चकार भावं संसर्गे तया कामवशं गतः\n",
    "01066007a": "न्यमन्त्रयत चाप्येनां सा चाप्यैच्छदनिन्दिता\n",
    "01066007c": "तौ तत्र सुचिरं कालं वने व्यहरतामुभौ\n",
    "01066007e": "रममाणौ यथाकामं यथैकदिवसं तथा\n",
    "01066008a": "जनयामास स मुनिर्मेनकायां शकुन्तलाम्\n",
    "01066008c": "प्रस्थे हिमवतो रम्ये मालिनीमभितो नदीम्\n",
    "01066009a": "जातमुत्सृज्य तं गर्भं मेनका मालिनीमनु\n",
    "01066009c": "कृतकार्या ततस्तूर्णमगच्छच्छक्रसंसदम्\n",
    "01066010a": "तं वने विजने गर्भं सिंहव्याघ्रसमाकुले\n",
    "01066010c": "दृष्ट्वा शयानं शकुनाः समन्तात्पर्यवारयन्\n",
    "01066011a": "नेमां हिंस्युर्वने बालां क्रव्यादा मांसगृद्धिनः\n",
    "01066011c": "पर्यरक्षन्त तां तत्र शकुन्ता मेनकात्मजाम्\n",
    "01066012a": "उपस्प्रष्टुं गतश्चाहमपश्यं शयितामिमाम्\n",
    "01066012c": "निर्जने विपिनेऽरण्ये शकुन्तैः परिवारिताम्\n",
    "01066012e": "आनयित्वा ततश्चैनां दुहितृत्वे न्ययोजयम्\n",
    "01066013a": "शरीरकृत्प्राणदाता यस्य चान्नानि भुञ्जते\n",
    "01066013c": "क्रमेण ते त्रयोऽप्युक्ताः पितरो धर्मनिश्चये\n",
    "01066014a": "निर्जने च वने यस्माच्छकुन्तैः परिरक्षिता\n",
    "01066014c": "शकुन्तलेति नामास्याः कृतं चापि ततो मया\n",
    "01066015a": "एवं दुहितरं विद्धि मम सौम्य शकुन्तलाम्\n",
    "01066015c": "शकुन्तला च पितरं मन्यते मामनिन्दिता\n",
    "01066016a": "एतदाचष्ट पृष्टः सन्मम जन्म महर्षये\n",
    "01066016c": "सुतां कण्वस्य मामेवं विद्धि त्वं मनुजाधिप\n",
    "01066017a": "कण्वं हि पितरं मन्ये पितरं स्वमजानती\n",
    "01066017c": "इति ते कथितं राजन्यथावृत्तं श्रुतं मया\n",
    "01067001": "दुःषन्त उवाच\n",
    "01067001a": "सुव्यक्तं राजपुत्री त्वं यथा कल्याणि भाषसे\n",
    "01067001c": "भार्या मे भव सुश्रोणि ब्रूहि किं करवाणि ते\n",
    "01067002a": "सुवर्णमाला वासांसि कुण्डले परिहाटके\n",
    "01067002c": "नानापत्तनजे शुभ्रे मणिरत्ने च शोभने\n",
    "01067003a": "आहरामि तवाद्याहं निष्कादीन्यजिनानि च\n",
    "01067003c": "सर्वं राज्यं तवाद्यास्तु भार्या मे भव शोभने\n",
    "01067004a": "गान्धर्वेण च मां भीरु विवाहेनैहि सुन्दरि\n",
    "01067004c": "विवाहानां हि रम्भोरु गान्धर्वः श्रेष्ठ उच्यते\n",
    "01067005": "शकुन्तलोवाच\n",
    "01067005a": "फलाहारो गतो राजन्पिता मे इत आश्रमात्\n",
    "01067005c": "तं मुहूर्तं प्रतीक्षस्व स मां तुभ्यं प्रदास्यति\n",
    "01067006": "दुःषन्त उवाच\n",
    "01067006a": "इच्छामि त्वां वरारोहे भजमानामनिन्दिते\n",
    "01067006c": "त्वदर्थं मां स्थितं विद्धि त्वद्गतं हि मनो मम\n",
    "01067007a": "आत्मनो बन्धुरात्मैव गतिरात्मैव चात्मनः\n",
    "01067007c": "आत्मनैवात्मनो दानं कर्तुमर्हसि धर्मतः\n",
    "01067008a": "अष्टावेव समासेन विवाहा धर्मतः स्मृताः\n",
    "01067008c": "ब्राह्मो दैवस्तथैवार्षः प्राजापत्यस्तथासुरः\n",
    "01067009a": "गान्धर्वो राक्षसश्चैव पैशाचश्चाष्टमः स्मृतः\n",
    "01067009c": "तेषां धर्मान्यथापूर्वं मनुः स्वायंभुवोऽब्रवीत्\n",
    "01067010a": "प्रशस्तांश्चतुरः पूर्वान्ब्राह्मणस्योपधारय\n",
    "01067010c": "षडानुपूर्व्या क्षत्रस्य विद्धि धर्म्याननिन्दिते\n",
    "01067011a": "राज्ञां तु राक्षसोऽप्युक्तो विट्शूद्रेष्वासुरः स्मृतः\n",
    "01067011c": "पञ्चानां तु त्रयो धर्म्या द्वावधर्म्यौ स्मृताविह\n",
    "01067012a": "पैशाचश्चासुरश्चैव न कर्तव्यौ कथंचन\n",
    "01067012c": "अनेन विधिना कार्यो धर्मस्यैषा गतिः स्मृता\n",
    "01067013a": "गान्धर्वराक्षसौ क्षत्रे धर्म्यौ तौ मा विशङ्किथाः\n",
    "01067013c": "पृथग्वा यदि वा मिश्रौ कर्तव्यौ नात्र संशयः\n",
    "01067014a": "सा त्वं मम सकामस्य सकामा वरवर्णिनि\n",
    "01067014c": "गान्धर्वेण विवाहेन भार्या भवितुमर्हसि\n",
    "01067015": "शकुन्तलोवाच\n",
    "01067015a": "यदि धर्मपथस्त्वेष यदि चात्मा प्रभुर्मम\n",
    "01067015c": "प्रदाने पौरवश्रेष्ठ शृणु मे समयं प्रभो\n",
    "01067016a": "सत्यं मे प्रतिजानीहि यत्त्वां वक्ष्याम्यहं रहः\n",
    "01067016c": "मम जायेत यः पुत्रः स भवेत्त्वदनन्तरम्\n",
    "01067017a": "युवराजो महाराज सत्यमेतद्ब्रवीहि मे\n",
    "01067017c": "यद्येतदेवं दुःषन्त अस्तु मे संगमस्त्वया\n",
    "01067018": "वैशंपायन उवाच\n",
    "01067018a": "एवमस्त्विति तां राजा प्रत्युवाचाविचारयन्\n",
    "01067018c": "अपि च त्वां नयिष्यामि नगरं स्वं शुचिस्मिते\n",
    "01067018e": "यथा त्वमर्हा सुश्रोणि सत्यमेतद्ब्रवीमि ते\n",
    "01067019a": "एवमुक्त्वा स राजर्षिस्तामनिन्दितगामिनीम्\n",
    "01067019c": "जग्राह विधिवत्पाणावुवास च तया सह\n",
    "01067020a": "विश्वास्य चैनां स प्रायादब्रवीच्च पुनः पुनः\n",
    "01067020c": "प्रेषयिष्ये तवार्थाय वाहिनीं चतुरङ्गिणीम्\n",
    "01067020e": "तया त्वामानयिष्यामि निवासं स्वं शुचिस्मिते\n",
    "01067021a": "इति तस्याः प्रतिश्रुत्य स नृपो जनमेजय\n",
    "01067021c": "मनसा चिन्तयन्प्रायात्काश्यपं प्रति पार्थिवः\n",
    "01067022a": "भगवांस्तपसा युक्तः श्रुत्वा किं नु करिष्यति\n",
    "01067022c": "एवं संचिन्तयन्नेव प्रविवेश स्वकं पुरम्\n",
    "01067023a": "मुहूर्तयाते तस्मिंस्तु कण्वोऽप्याश्रममागमत्\n",
    "01067023c": "शकुन्तला च पितरं ह्रिया नोपजगाम तम्\n",
    "01067024a": "विज्ञायाथ च तां कण्वो दिव्यज्ञानो महातपाः\n",
    "01067024c": "उवाच भगवान्प्रीतः पश्यन्दिव्येन चक्षुषा\n",
    "01067025a": "त्वयाद्य राजान्वयया मामनादृत्य यत्कृतः\n",
    "01067025c": "पुंसा सह समायोगो न स धर्मोपघातकः\n",
    "01067026a": "क्षत्रियस्य हि गान्धर्वो विवाहः श्रेष्ठ उच्यते\n",
    "01067026c": "सकामायाः सकामेन निर्मन्त्रो रहसि स्मृतः\n",
    "01067027a": "धर्मात्मा च महात्मा च दुःषन्तः पुरुषोत्तमः\n",
    "01067027c": "अभ्यगच्छः पतिं यं त्वं भजमानं शकुन्तले\n",
    "01067028a": "महात्मा जनिता लोके पुत्रस्तव महाबलः\n",
    "01067028c": "य इमां सागरापाङ्गां कृत्स्नां भोक्ष्यति मेदिनीम्\n",
    "01067029a": "परं चाभिप्रयातस्य चक्रं तस्य महात्मनः\n",
    "01067029c": "भविष्यत्यप्रतिहतं सततं चक्रवर्तिनः\n",
    "01067030a": "ततः प्रक्षाल्य पादौ सा विश्रान्तं मुनिमब्रवीत्\n",
    "01067030c": "विनिधाय ततो भारं संनिधाय फलानि च\n",
    "01067031a": "मया पतिर्वृतो योऽसौ दुःषन्तः पुरुषोत्तमः\n",
    "01067031c": "तस्मै ससचिवाय त्वं प्रसादं कर्तुमर्हसि\n",
    "01067032": "कण्व उवाच\n",
    "01067032a": "प्रसन्न एव तस्याहं त्वत्कृते वरवर्णिनि\n",
    "01067032c": "गृहाण च वरं मत्तस्तत्कृते यदभीप्सितम्\n",
    "01067033": "वैशंपायन उवाच\n",
    "01067033a": "ततो धर्मिष्ठतां वव्रे राज्याच्चास्खलनं तथा\n",
    "01067033c": "शकुन्तला पौरवाणां दुःषन्तहितकाम्यया\n",
    "01068001": "वैशंपायन उवाच\n",
    "01068001a": "प्रतिज्ञाय तु दुःषन्ते प्रतियाते शकुन्तला\n",
    "01068001c": "गर्भं सुषाव वामोरुः कुमारममितौजसम्\n",
    "01068002a": "त्रिषु वर्षेषु पूर्णेषु दिप्तानलसमद्युतिम्\n",
    "01068002c": "रूपौदार्यगुणोपेतं दौःषन्तिं जनमेजय\n",
    "01068003a": "जातकर्मादिसंस्कारं कण्वः पुण्यकृतां वरः\n",
    "01068003c": "तस्याथ कारयामास वर्धमानस्य धीमतः\n",
    "01068004a": "दन्तैः शुक्लैः शिखरिभिः सिंहसंहननो युवा\n",
    "01068004c": "चक्राङ्कितकरः श्रीमान्महामूर्धा महाबलः\n",
    "01068004e": "कुमारो देवगर्भाभः स तत्राशु व्यवर्धत\n",
    "01068005a": "षड्वर्ष एव बालः स कण्वाश्रमपदं प्रति\n",
    "01068005c": "व्याघ्रान्सिंहान्वराहांश्च गजांश्च महिषांस्तथा\n",
    "01068006a": "बद्ध्वा वृक्षेषु बलवानाश्रमस्य समन्ततः\n",
    "01068006c": "आरोहन्दमयंश्चैव क्रीडंश्च परिधावति\n",
    "01068007a": "ततोऽस्य नाम चक्रुस्ते कण्वाश्रमनिवासिनः\n",
    "01068007c": "अस्त्वयं सर्वदमनः सर्वं हि दमयत्ययम्\n",
    "01068008a": "स सर्वदमनो नाम कुमारः समपद्यत\n",
    "01068008c": "विक्रमेणौजसा चैव बलेन च समन्वितः\n",
    "01068009a": "तं कुमारमृषिर्दृष्ट्वा कर्म चास्यातिमानुषम्\n",
    "01068009c": "समयो यौवराज्यायेत्यब्रवीच्च शकुन्तलाम्\n",
    "01068010a": "तस्य तद्बलमाज्ञाय कण्वः शिष्यानुवाच ह\n",
    "01068010c": "शकुन्तलामिमां शीघ्रं सहपुत्रामितोऽऽश्रमात्\n",
    "01068010e": "भर्त्रे प्रापयताद्यैव सर्वलक्षणपूजिताम्\n",
    "01068011a": "नारीणां चिरवासो हि बान्धवेषु न रोचते\n",
    "01068011c": "कीर्तिचारित्रधर्मघ्नस्तस्मान्नयत माचिरम्\n",
    "01068012a": "तथेत्युक्त्वा तु ते सर्वे प्रातिष्ठन्तामितौजसः\n",
    "01068012c": "शकुन्तलां पुरस्कृत्य सपुत्रां गजसाह्वयम्\n",
    "01068013a": "गृहीत्वामरगर्भाभं पुत्रं कमललोचनम्\n",
    "01068013c": "आजगाम ततः शुभ्रा दुःषन्तविदिताद्वनात्\n",
    "01068014a": "अभिसृत्य च राजानं विदिता सा प्रवेशिता\n",
    "01068014c": "सह तेनैव पुत्रेण तरुणादित्यवर्चसा\n",
    "01068015a": "पूजयित्वा यथान्यायमब्रवीत्तं शकुन्तला\n",
    "01068015c": "अयं पुत्रस्त्वया राजन्यौवराज्येऽभिषिच्यताम्\n",
    "01068016a": "त्वया ह्ययं सुतो राजन्मय्युत्पन्नः सुरोपमः\n",
    "01068016c": "यथासमयमेतस्मिन्वर्तस्व पुरुषोत्तम\n",
    "01068017a": "यथा समागमे पूर्वं कृतः स समयस्त्वया\n",
    "01068017c": "तं स्मरस्व महाभाग कण्वाश्रमपदं प्रति\n",
    "01068018a": "सोऽथ श्रुत्वैव तद्वाक्यं तस्या राजा स्मरन्नपि\n",
    "01068018c": "अब्रवीन्न स्मरामीति कस्य त्वं दुष्टतापसि\n",
    "01068019a": "धर्मकामार्थसंबन्धं न स्मरामि त्वया सह\n",
    "01068019c": "गच्छ वा तिष्ठ वा कामं यद्वापीच्छसि तत्कुरु\n",
    "01068020a": "सैवमुक्ता वरारोहा व्रीडितेव मनस्विनी\n",
    "01068020c": "विसंज्ञेव च दुःखेन तस्थौ स्थाणुरिवाचला\n",
    "01068021a": "संरम्भामर्षताम्राक्षी स्फुरमाणोष्ठसंपुटा\n",
    "01068021c": "कटाक्षैर्निर्दहन्तीव तिर्यग्राजानमैक्षत\n",
    "01068022a": "आकारं गूहमाना च मन्युनाभिसमीरिता\n",
    "01068022c": "तपसा संभृतं तेजो धारयामास वै तदा\n",
    "01068023a": "सा मुहूर्तमिव ध्यात्वा दुःखामर्षसमन्विता\n",
    "01068023c": "भर्तारमभिसंप्रेक्ष्य क्रुद्धा वचनमब्रवीत्\n",
    "01068024a": "जानन्नपि महाराज कस्मादेवं प्रभाषसे\n",
    "01068024c": "न जानामीति निःसङ्गं यथान्यः प्राकृतस्तथा\n",
    "01068025a": "अत्र ते हृदयं वेद सत्यस्यैवानृतस्य च\n",
    "01068025c": "कल्याण बत साक्षी त्वं मात्मानमवमन्यथाः\n",
    "01068026a": "योऽन्यथा सन्तमात्मानमन्यथा प्रतिपद्यते\n",
    "01068026c": "किं तेन न कृतं पापं चोरेणात्मापहारिणा\n",
    "01068027a": "एकोऽहमस्मीति च मन्यसे त्वं; न हृच्छयं वेत्सि मुनिं पुराणम्\n",
    "01068027c": "यो वेदिता कर्मणः पापकस्य; तस्यान्तिके त्वं वृजिनं करोषि\n",
    "01068028a": "मन्यते पापकं कृत्वा न कश्चिद्वेत्ति मामिति\n",
    "01068028c": "विदन्ति चैनं देवाश्च स्वश्चैवान्तरपूरुषः\n",
    "01068029a": "आदित्यचन्द्रावनिलानलौ च; द्यौर्भूमिरापो हृदयं यमश्च\n",
    "01068029c": "अहश्च रात्रिश्च उभे च संध्ये; धर्मश्च जानाति नरस्य वृत्तम्\n",
    "01068030a": "यमो वैवस्वतस्तस्य निर्यातयति दुष्कृतम्\n",
    "01068030c": "हृदि स्थितः कर्मसाक्षी क्षेत्रज्ञो यस्य तुष्यति\n",
    "01068031a": "न तु तुष्यति यस्यैष पुरुषस्य दुरात्मनः\n",
    "01068031c": "तं यमः पापकर्माणं निर्यातयति दुष्कृतम्\n",
    "01068032a": "अवमन्यात्मनात्मानमन्यथा प्रतिपद्यते\n",
    "01068032c": "देवा न तस्य श्रेयांसो यस्यात्मापि न कारणम्\n",
    "01068033a": "स्वयं प्राप्तेति मामेवं मावमंस्थाः पतिव्रताम्\n",
    "01068033c": "अर्घ्यार्हां नार्चयसि मां स्वयं भार्यामुपस्थिताम्\n",
    "01068034a": "किमर्थं मां प्राकृतवदुपप्रेक्षसि संसदि\n",
    "01068034c": "न खल्वहमिदं शून्ये रौमि किं न शृणोषि मे\n",
    "01068035a": "यदि मे याचमानाया वचनं न करिष्यसि\n",
    "01068035c": "दुःषन्त शतधा मूर्धा ततस्तेऽद्य फलिष्यति\n",
    "01068036a": "भार्यां पतिः संप्रविश्य स यस्माज्जायते पुनः\n",
    "01068036c": "जायाया इति जायात्वं पुराणाः कवयो विदुः\n",
    "01068037a": "यदागमवतः पुंसस्तदपत्यं प्रजायते\n",
    "01068037c": "तत्तारयति संतत्या पूर्वप्रेतान्पितामहान्\n",
    "01068038a": "पुन्नाम्नो नरकाद्यस्मात्पितरं त्रायते सुतः\n",
    "01068038c": "तस्मात्पुत्र इति प्रोक्तः स्वयमेव स्वयम्भुवा\n",
    "01068039a": "सा भार्या या गृहे दक्षा सा भार्या या प्रजावती\n",
    "01068039c": "सा भार्या या पतिप्राणा सा भार्या या पतिव्रता\n",
    "01068040a": "अर्धं भार्या मनुष्यस्य भार्या श्रेष्ठतमः सखा\n",
    "01068040c": "भार्या मूलं त्रिवर्गस्य भार्या मित्रं मरिष्यतः\n",
    "01068041a": "भार्यावन्तः क्रियावन्तः सभार्या गृहमेधिनः\n",
    "01068041c": "भार्यावन्तः प्रमोदन्ते भार्यावन्तः श्रियान्विताः\n",
    "01068042a": "सखायः प्रविविक्तेषु भवन्त्येताः प्रियंवदाः\n",
    "01068042c": "पितरो धर्मकार्येषु भवन्त्यार्तस्य मातरः\n",
    "01068043a": "कान्तारेष्वपि विश्रामो नरस्याध्वनिकस्य वै\n",
    "01068043c": "यः सदारः स विश्वास्यस्तस्माद्दाराः परा गतिः\n",
    "01068044a": "संसरन्तमपि प्रेतं विषमेष्वेकपातिनम्\n",
    "01068044c": "भार्यैवान्वेति भर्तारं सततं या पतिव्रता\n",
    "01068045a": "प्रथमं संस्थिता भार्या पतिं प्रेत्य प्रतीक्षते\n",
    "01068045c": "पूर्वं मृतं च भर्तारं पश्चात्साध्व्यनुगच्छति\n",
    "01068046a": "एतस्मात्कारणाद्राजन्पाणिग्रहणमिष्यते\n",
    "01068046c": "यदाप्नोति पतिर्भार्यामिह लोके परत्र च\n",
    "01068047a": "आत्मात्मनैव जनितः पुत्र इत्युच्यते बुधैः\n",
    "01068047c": "तस्माद्भार्यां नरः पश्येन्मातृवत्पुत्रमातरम्\n",
    "01068048a": "भार्यायां जनितं पुत्रमादर्शे स्वमिवाननम्\n",
    "01068048c": "ह्लादते जनिता प्रेष्क्य स्वर्गं प्राप्येव पुण्यकृत्\n",
    "01068049a": "दह्यमाना मनोदुःखैर्व्याधिभिश्चातुरा नराः\n",
    "01068049c": "ह्लादन्ते स्वेषु दारेषु घर्मार्ताः सलिलेष्विव\n",
    "01068050a": "सुसंरब्धोऽपि रामाणां न ब्रूयादप्रियं बुधः\n",
    "01068050c": "रतिं प्रीतिं च धर्मं च तास्वायत्तमवेक्ष्य च\n",
    "01068051a": "आत्मनो जन्मनः क्षेत्रं पुण्यं रामाः सनातनम्\n",
    "01068051c": "ऋषीणामपि का शक्तिः स्रष्टुं रामामृते प्रजाः\n",
    "01068052a": "परिपत्य यदा सूनुर्धरणीरेणुगुण्ठितः\n",
    "01068052c": "पितुराश्लिष्यतेऽङ्गानि किमिवास्त्यधिकं ततः\n",
    "01068053a": "स त्वं स्वयमनुप्राप्तं साभिलाषमिमं सुतम्\n",
    "01068053c": "प्रेक्षमाणं च काक्षेण किमर्थमवमन्यसे\n",
    "01068054a": "अण्डानि बिभ्रति स्वानि न भिन्दन्ति पिपीलिकाः\n",
    "01068054c": "न भरेथाः कथं नु त्वं धर्मज्ञः सन्स्वमात्मजम्\n",
    "01068055a": "न वाससां न रामाणां नापां स्पर्शस्तथा सुखः\n",
    "01068055c": "शिशोरालिङ्ग्यमानस्य स्पर्शः सूनोर्यथा सुखः\n",
    "01068056a": "ब्राह्मणो द्विपदां श्रेष्ठो गौर्वरिष्ठा चतुष्पदाम्\n",
    "01068056c": "गुरुर्गरीयसां श्रेष्ठः पुत्रः स्पर्शवतां वरः\n",
    "01068057a": "स्पृशतु त्वां समाश्लिष्य पुत्रोऽयं प्रियदर्शनः\n",
    "01068057c": "पुत्रस्पर्शात्सुखतरः स्पर्शो लोके न विद्यते\n",
    "01068058a": "त्रिषु वर्षेषु पूर्णेषु प्रजाताहमरिंदम\n",
    "01068058c": "इमं कुमारं राजेन्द्र तव शोकप्रणाशनम्\n",
    "01068059a": "आहर्ता वाजिमेधस्य शतसंख्यस्य पौरव\n",
    "01068059c": "इति वागन्तरिक्षे मां सूतकेऽभ्यवदत्पुरा\n",
    "01068060a": "ननु नामाङ्कमारोप्य स्नेहाद्ग्रामान्तरं गताः\n",
    "01068060c": "मूर्ध्नि पुत्रानुपाघ्राय प्रतिनन्दन्ति मानवाः\n",
    "01068061a": "वेदेष्वपि वदन्तीमं मन्त्रवादं द्विजातयः\n",
    "01068061c": "जातकर्मणि पुत्राणां तवापि विदितं तथा\n",
    "01068062a": "अङ्गादङ्गात्संभवसि हृदयादभिजायसे\n",
    "01068062c": "आत्मा वै पुत्रनामासि स जीव शरदः शतम्\n",
    "01068063a": "पोषो हि त्वदधीनो मे संतानमपि चाक्षयम्\n",
    "01068063c": "तस्मात्त्वं जीव मे वत्स सुसुखी शरदां शतम्\n",
    "01068064a": "त्वदङ्गेभ्यः प्रसूतोऽयं पुरुषात्पुरुषोऽपरः\n",
    "01068064c": "सरसीवामलेऽऽत्मानं द्वितीयं पश्य मे सुतम्\n",
    "01068065a": "यथा ह्याहवनीयोऽग्निर्गार्हपत्यात्प्रणीयते\n",
    "01068065c": "तथा त्वत्तः प्रसूतोऽयं त्वमेकः सन्द्विधा कृतः\n",
    "01068066a": "मृगापकृष्टेन हि ते मृगयां परिधावता\n",
    "01068066c": "अहमासादिता राजन्कुमारी पितुराश्रमे\n",
    "01068067a": "उर्वशी पूर्वचित्तिश्च सहजन्या च मेनका\n",
    "01068067c": "विश्वाची च घृताची च षडेवाप्सरसां वराः\n",
    "01068068a": "तासां मां मेनका नाम ब्रह्मयोनिर्वराप्सराः\n",
    "01068068c": "दिवः संप्राप्य जगतीं विश्वामित्रादजीजनत्\n",
    "01068069a": "सा मां हिमवतः पृष्ठे सुषुवे मेनकाप्सराः\n",
    "01068069c": "अवकीर्य च मां याता परात्मजमिवासती\n",
    "01068070a": "किं नु कर्माशुभं पूर्वं कृतवत्यस्मि जन्मनि\n",
    "01068070c": "यदहं बान्धवैस्त्यक्ता बाल्ये संप्रति च त्वया\n",
    "01068071a": "कामं त्वया परित्यक्ता गमिष्याम्यहमाश्रमम्\n",
    "01068071c": "इमं तु बालं संत्यक्तुं नार्हस्यात्मजमात्मना\n",
    "01068072": "दुःषन्त उवाच\n",
    "01068072a": "न पुत्रमभिजानामि त्वयि जातं शकुन्तले\n",
    "01068072c": "असत्यवचना नार्यः कस्ते श्रद्धास्यते वचः\n",
    "01068073a": "मेनका निरनुक्रोशा बन्धकी जननी तव\n",
    "01068073c": "यया हिमवतः पृष्ठे निर्माल्येव प्रवेरिता\n",
    "01068074a": "स चापि निरनुक्रोशः क्षत्रयोनिः पिता तव\n",
    "01068074c": "विश्वामित्रो ब्राह्मणत्वे लुब्धः कामपरायणः\n",
    "01068075a": "मेनकाप्सरसां श्रेष्ठा महर्षीणां च ते पिता\n",
    "01068075c": "तयोरपत्यं कस्मात्त्वं पुंश्चलीवाभिधास्यसि\n",
    "01068076a": "अश्रद्धेयमिदं वाक्यं कथयन्ती न लज्जसे\n",
    "01068076c": "विशेषतो मत्सकाशे दुष्टतापसि गम्यताम्\n",
    "01068077a": "क्व महर्षिः सदैवोग्रः साप्सरा क्व च मेनका\n",
    "01068077c": "क्व च त्वमेवं कृपणा तापसीवेषधारिणी\n",
    "01068078a": "अतिकायश्च पुत्रस्ते बालोऽपि बलवानयम्\n",
    "01068078c": "कथमल्पेन कालेन शालस्कन्ध इवोद्गतः\n",
    "01068079a": "सुनिकृष्टा च योनिस्ते पुंश्चली प्रतिभासि मे\n",
    "01068079c": "यदृच्छया कामरागाज्जाता मेनकया ह्यसि\n",
    "01068080a": "सर्वमेतत्परोक्षं मे यत्त्वं वदसि तापसि\n",
    "01068080c": "नाहं त्वामभिजानामि यथेष्टं गम्यतां त्वया\n",
    "01069001": "शकुन्तलोवाच\n",
    "01069001a": "राजन्सर्षपमात्राणि परच्छिद्राणि पश्यसि\n",
    "01069001c": "आत्मनो बिल्वमात्राणि पश्यन्नपि न पश्यसि\n",
    "01069002a": "मेनका त्रिदशेष्वेव त्रिदशाश्चानु मेनकाम्\n",
    "01069002c": "ममैवोद्रिच्यते जन्म दुःषन्त तव जन्मतः\n",
    "01069003a": "क्षितावटसि राजंस्त्वमन्तरिक्षे चराम्यहम्\n",
    "01069003c": "आवयोरन्तरं पश्य मेरुसर्षपयोरिव\n",
    "01069004a": "महेन्द्रस्य कुबेरस्य यमस्य वरुणस्य च\n",
    "01069004c": "भवनान्यनुसंयामि प्रभावं पश्य मे नृप\n",
    "01069005a": "सत्यश्चापि प्रवादोऽयं यं प्रवक्ष्यामि तेऽनघ\n",
    "01069005c": "निदर्शनार्थं न द्वेषात्तच्छ्रुत्वा क्षन्तुमर्हसि\n",
    "01069006a": "विरूपो यावदादर्शे नात्मनः पश्यते मुखम्\n",
    "01069006c": "मन्यते तावदात्मानमन्येभ्यो रूपवत्तरम्\n",
    "01069007a": "यदा तु मुखमादर्शे विकृतं सोऽभिवीक्षते\n",
    "01069007c": "तदेतरं विजानाति आत्मानं नेतरं जनम्\n",
    "01069008a": "अतीव रूपसंपन्नो न किंचिदवमन्यते\n",
    "01069008c": "अतीव जल्पन्दुर्वाचो भवतीह विहेठकः\n",
    "01069009a": "मूर्खो हि जल्पतां पुंसां श्रुत्वा वाचः शुभाशुभाः\n",
    "01069009c": "अशुभं वाक्यमादत्ते पुरीषमिव सूकरः\n",
    "01069010a": "प्राज्ञस्तु जल्पतां पुंसां श्रुत्वा वाचः शुभाशुभाः\n",
    "01069010c": "गुणवद्वाक्यमादत्ते हंसः क्षीरमिवाम्भसः\n",
    "01069011a": "अन्यान्परिवदन्साधुर्यथा हि परितप्यते\n",
    "01069011c": "तथा परिवदन्नन्यांस्तुष्टो भवति दुर्जनः\n",
    "01069012a": "अभिवाद्य यथा वृद्धान्सन्तो गच्छन्ति निर्वृतिम्\n",
    "01069012c": "एवं सज्जनमाक्रुश्य मूर्खो भवति निर्वृतः\n",
    "01069013a": "सुखं जीवन्त्यदोषज्ञा मूर्खा दोषानुदर्शिनः\n",
    "01069013c": "यत्र वाच्याः परैः सन्तः परानाहुस्तथाविधान्\n",
    "01069014a": "अतो हास्यतरं लोके किंचिदन्यन्न विद्यते\n",
    "01069014c": "यत्र दुर्जन इत्याह दुर्जनः सज्जनं स्वयम्\n",
    "01069015a": "सत्यधर्मच्युतात्पुंसः क्रुद्धादाशीविषादिव\n",
    "01069015c": "अनास्तिकोऽप्युद्विजते जनः किं पुनरास्तिकः\n",
    "01069016a": "स्वयमुत्पाद्य वै पुत्रं सदृशं योऽवमन्यते\n",
    "01069016c": "तस्य देवाः श्रियं घ्नन्ति न च लोकानुपाश्नुते\n",
    "01069017a": "कुलवंशप्रतिष्ठां हि पितरः पुत्रमब्रुवन्\n",
    "01069017c": "उत्तमं सर्वधर्माणां तस्मात्पुत्रं न संत्यजेत्\n",
    "01069018a": "स्वपत्नीप्रभवान्पञ्च लब्धान्क्रीतान्विवर्धितान्\n",
    "01069018c": "कृतानन्यासु चोत्पन्नान्पुत्रान्वै मनुरब्रवीत्\n",
    "01069019a": "धर्मकीर्त्यावहा नॄणां मनसः प्रीतिवर्धनाः\n",
    "01069019c": "त्रायन्ते नरकाज्जाताः पुत्रा धर्मप्लवाः पितॄन्\n",
    "01069020a": "स त्वं नृपतिशार्दूल न पुत्रं त्यक्तुमर्हसि\n",
    "01069020c": "आत्मानं सत्यधर्मौ च पालयानो महीपते\n",
    "01069020e": "नरेन्द्रसिंह कपटं न वोढुं त्वमिहार्हसि\n",
    "01069021a": "वरं कूपशताद्वापी वरं वापीशतात्क्रतुः\n",
    "01069021c": "वरं क्रतुशतात्पुत्रः सत्यं पुत्रशताद्वरम्\n",
    "01069022a": "अश्वमेधसहस्रं च सत्यं च तुलया धृतम्\n",
    "01069022c": "अश्वमेधसहस्राद्धि सत्यमेव विशिष्यते\n",
    "01069023a": "सर्ववेदाधिगमनं सर्वतीर्थावगाहनम्\n",
    "01069023c": "सत्यं च वदतो राजन्समं वा स्यान्न वा समम्\n",
    "01069024a": "नास्ति सत्यात्परो धर्मो न सत्याद्विद्यते परम्\n",
    "01069024c": "न हि तीव्रतरं किंचिदनृतादिह विद्यते\n",
    "01069025a": "राजन्सत्यं परं ब्रह्म सत्यं च समयः परः\n",
    "01069025c": "मा त्याक्षीः समयं राजन्सत्यं संगतमस्तु ते\n",
    "01069026a": "अनृते चेत्प्रसङ्गस्ते श्रद्दधासि न चेत्स्वयम्\n",
    "01069026c": "आत्मनो हन्त गच्छामि त्वादृशे नास्ति संगतम्\n",
    "01069027a": "ऋतेऽपि त्वयि दुःषन्त शैलराजावतंसकाम्\n",
    "01069027c": "चतुरन्तामिमामुर्वीं पुत्रो मे पालयिष्यति\n",
    "01069028": "वैशंपायन उवाच\n",
    "01069028a": "एतावदुक्त्वा वचनं प्रातिष्ठत शकुन्तला\n",
    "01069028c": "अथान्तरिक्षे दुःषन्तं वागुवाचाशरीरिणी\n",
    "01069028e": "ऋत्विक्पुरोहिताचार्यैर्मन्त्रिभिश्चावृतं तदा\n",
    "01069029a": "भस्त्रा माता पितुः पुत्रो येन जातः स एव सः\n",
    "01069029c": "भरस्व पुत्रं दुःषन्त मावमंस्थाः शकुन्तलाम्\n",
    "01069030a": "रेतोधाः पुत्र उन्नयति नरदेव यमक्षयात्\n",
    "01069030c": "त्वं चास्य धाता गर्भस्य सत्यमाह शकुन्तला\n",
    "01069031a": "जाया जनयते पुत्रमात्मनोऽङ्गं द्विधा कृतम्\n",
    "01069031c": "तस्माद्भरस्व दुःषन्त पुत्रं शाकुन्तलं नृप\n",
    "01069032a": "अभूतिरेषा कस्त्यज्याज्जीवञ्जीवन्तमात्मजम्\n",
    "01069032c": "शाकुन्तलं महात्मानं दौःषन्तिं भर पौरव\n",
    "01069033a": "भर्तव्योऽयं त्वया यस्मादस्माकं वचनादपि\n",
    "01069033c": "तस्माद्भवत्वयं नाम्ना भरतो नाम ते सुतः\n",
    "01069034a": "तच्छ्रुत्वा पौरवो राजा व्याहृतं वै दिवौकसाम्\n",
    "01069034c": "पुरोहितममात्यांश्च संप्रहृष्टोऽब्रवीदिदम्\n",
    "01069035a": "शृण्वन्त्वेतद्भवन्तोऽस्य देवदूतस्य भाषितम्\n",
    "01069035c": "अहमप्येवमेवैनं जानामि स्वयमात्मजम्\n",
    "01069036a": "यद्यहं वचनादेव गृह्णीयामिममात्मजम्\n",
    "01069036c": "भवेद्धि शङ्का लोकस्य नैवं शुद्धो भवेदयम्\n",
    "01069037a": "तं विशोध्य तदा राजा देवदूतेन भारत\n",
    "01069037c": "हृष्टः प्रमुदितश्चापि प्रतिजग्राह तं सुतम्\n",
    "01069038a": "मूर्ध्नि चैनमुपाघ्राय सस्नेहं परिषस्वजे\n",
    "01069038c": "सभाज्यमानो विप्रैश्च स्तूयमानश्च बन्दिभिः\n",
    "01069038e": "स मुदं परमां लेभे पुत्रसंस्पर्शजां नृपः\n",
    "01069039a": "तां चैव भार्यां धर्मज्ञः पूजयामास धर्मतः\n",
    "01069039c": "अब्रवीच्चैव तां राजा सान्त्वपूर्वमिदं वचः\n",
    "01069040a": "कृतो लोकपरोक्षोऽयं संबन्धो वै त्वया सह\n",
    "01069040c": "तस्मादेतन्मया देवि त्वच्छुद्ध्यर्थं विचारितम्\n",
    "01069041a": "मन्यते चैव लोकस्ते स्त्रीभावान्मयि संगतम्\n",
    "01069041c": "पुत्रश्चायं वृतो राज्ये मया तस्माद्विचारितम्\n",
    "01069042a": "यच्च कोपितयात्यर्थं त्वयोक्तोऽस्म्यप्रियं प्रिये\n",
    "01069042c": "प्रणयिन्या विशालाक्षि तत्क्षान्तं ते मया शुभे\n",
    "01069043a": "तामेवमुक्त्वा राजर्षिर्दुःषन्तो महिषीं प्रियाम्\n",
    "01069043c": "वासोभिरन्नपानैश्च पूजयामास भारत\n",
    "01069044a": "दुःषन्तश्च ततो राजा पुत्रं शाकुन्तलं तदा\n",
    "01069044c": "भरतं नामतः कृत्वा यौवराज्येऽभ्यषेचयत्\n",
    "01069045a": "तस्य तत्प्रथितं चक्रं प्रावर्तत महात्मनः\n",
    "01069045c": "भास्वरं दिव्यमजितं लोकसंनादनं महत्\n",
    "01069046a": "स विजित्य महीपालांश्चकार वशवर्तिनः\n",
    "01069046c": "चचार च सतां धर्मं प्राप चानुत्तमं यशः\n",
    "01069047a": "स राजा चक्रवर्त्यासीत्सार्वभौमः प्रतापवान्\n",
    "01069047c": "ईजे च बहुभिर्यज्ञैर्यथा शक्रो मरुत्पतिः\n",
    "01069048a": "याजयामास तं कण्वो दक्षवद्भूरिदक्षिणम्\n",
    "01069048c": "श्रीमान्गोविततं नाम वाजिमेधमवाप सः\n",
    "01069048e": "यस्मिन्सहस्रं पद्मानां कण्वाय भरतो ददौ\n",
    "01069049a": "भरताद्भारती कीर्तिर्येनेदं भारतं कुलम्\n",
    "01069049c": "अपरे ये च पूर्वे च भारता इति विश्रुताः\n",
    "01069050a": "भरतस्यान्ववाये हि देवकल्पा महौजसः\n",
    "01069050c": "बभूवुर्ब्रह्मकल्पाश्च बहवो राजसत्तमाः\n",
    "01069051a": "येषामपरिमेयानि नामधेयानि सर्वशः\n",
    "01069051c": "तेषां तु ते यथामुख्यं कीर्तयिष्यामि भारत\n",
    "01069051e": "महाभागान्देवकल्पान्सत्यार्जवपरायणान्\n",
    "01070001": "वैशंपायन उवाच\n",
    "01070001a": "प्रजापतेस्तु दक्षस्य मनोर्वैवस्वतस्य च\n",
    "01070001c": "भरतस्य कुरोः पूरोरजमीढस्य चान्वये\n",
    "01070002a": "यादवानामिमं वंशं पौरवाणां च सर्वशः\n",
    "01070002c": "तथैव भारतानां च पुण्यं स्वस्त्ययनं महत्\n",
    "01070002e": "धन्यं यशस्यमायुष्यं कीर्तयिष्यामि तेऽनघ\n",
    "01070003a": "तेजोभिरुदिताः सर्वे महर्षिसमतेजसः\n",
    "01070003c": "दश प्रचेतसः पुत्राः सन्तः पूर्वजनाः स्मृताः\n",
    "01070003e": "मेघजेनाग्निना ये ते पूर्वं दग्धा महौजसः\n",
    "01070004a": "तेभ्यः प्राचेतसो जज्ञे दक्षो दक्षादिमाः प्रजाः\n",
    "01070004c": "संभूताः पुरुषव्याघ्र स हि लोकपितामहः\n",
    "01070005a": "वीरिण्या सह संगम्य दक्षः प्राचेतसो मुनिः\n",
    "01070005c": "आत्मतुल्यानजनयत्सहस्रं संशितव्रतान्\n",
    "01070006a": "सहस्रसंख्यान्समितान्सुतान्दक्षस्य नारदः\n",
    "01070006c": "मोक्षमध्यापयामास सांख्यज्ञानमनुत्तमम्\n",
    "01070007a": "ततः पञ्चाशतं कन्याः पुत्रिका अभिसंदधे\n",
    "01070007c": "प्रजापतिः प्रजा दक्षः सिसृक्षुर्जनमेजय\n",
    "01070008a": "ददौ स दश धर्माय कश्यपाय त्रयोदश\n",
    "01070008c": "कालस्य नयने युक्ताः सप्तविंशतिमिन्दवे\n",
    "01070009a": "त्रयोदशानां पत्नीनां या तु दाक्षायणी वरा\n",
    "01070009c": "मारीचः कश्यपस्तस्यामादित्यान्समजीजनत्\n",
    "01070009e": "इन्द्रादीन्वीर्यसंपन्नान्विवस्वन्तमथापि च\n",
    "01070010a": "विवस्वतः सुतो जज्ञे यमो वैवस्वतः प्रभुः\n",
    "01070010c": "मार्तण्डश्च यमस्यापि पुत्रो राजन्नजायत\n",
    "01070011a": "मार्तण्डस्य मनुर्धीमानजायत सुतः प्रभुः\n",
    "01070011c": "मनोर्वंशो मानवानां ततोऽयं प्रथितोऽभवत्\n",
    "01070011e": "ब्रह्मक्षत्रादयस्तस्मान्मनोर्जातास्तु मानवाः\n",
    "01070012a": "तत्राभवत्तदा राजन्ब्रह्म क्षत्रेण संगतम्\n",
    "01070012c": "ब्राह्मणा मानवास्तेषां साङ्गं वेदमदीधरन्\n",
    "01070013a": "वेनं धृष्णुं नरिष्यन्तं नाभागेक्ष्वाकुमेव च\n",
    "01070013c": "करूषमथ शर्यातिं तथैवात्राष्टमीमिलाम्\n",
    "01070014a": "पृषध्रनवमानाहुः क्षत्रधर्मपरायणान्\n",
    "01070014c": "नाभागारिष्टदशमान्मनोः पुत्रान्महाबलान्\n",
    "01070015a": "पञ्चाशतं मनोः पुत्रास्तथैवान्येऽभवन्क्षितौ\n",
    "01070015c": "अन्योन्यभेदात्ते सर्वे विनेशुरिति नः श्रुतम्\n",
    "01070016a": "पुरूरवास्ततो विद्वानिलायां समपद्यत\n",
    "01070016c": "सा वै तस्याभवन्माता पिता चेति हि नः श्रुतम्\n",
    "01070017a": "त्रयोदश समुद्रस्य द्वीपानश्नन्पुरूरवाः\n",
    "01070017c": "अमानुषैर्वृतः सत्त्वैर्मानुषः सन्महायशाः\n",
    "01070018a": "विप्रैः स विग्रहं चक्रे वीर्योन्मत्तः पुरूरवाः\n",
    "01070018c": "जहार च स विप्राणां रत्नान्युत्क्रोशतामपि\n",
    "01070019a": "सनत्कुमारस्तं राजन्ब्रह्मलोकादुपेत्य ह\n",
    "01070019c": "अनुदर्शयां ततश्चक्रे प्रत्यगृह्णान्न चाप्यसौ\n",
    "01070020a": "ततो महर्षिभिः क्रुद्धैः शप्तः सद्यो व्यनश्यत\n",
    "01070020c": "लोभान्वितो मदबलान्नष्टसंज्ञो नराधिपः\n",
    "01070021a": "स हि गन्धर्वलोकस्थ उर्वश्या सहितो विराट्\n",
    "01070021c": "आनिनाय क्रियार्थेऽग्नीन्यथावद्विहितांस्त्रिधा\n",
    "01070022a": "षट्पुत्रा जज्ञिरेऽथैलादायुर्धीमानमावसुः\n",
    "01070022c": "दृढायुश्च वनायुश्च श्रुतायुश्चोर्वशीसुताः\n",
    "01070023a": "नहुषं वृद्धशर्माणं रजिं रम्भमनेनसम्\n",
    "01070023c": "स्वर्भानवीसुतानेतानायोः पुत्रान्प्रचक्षते\n",
    "01070024a": "आयुषो नहुषः पुत्रो धीमान्सत्यपराक्रमः\n",
    "01070024c": "राज्यं शशास सुमहद्धर्मेण पृथिवीपतिः\n",
    "01070025a": "पितॄन्देवानृषीन्विप्रान्गन्धर्वोरगराक्षसान्\n",
    "01070025c": "नहुषः पालयामास ब्रह्मक्षत्रमथो विशः\n",
    "01070026a": "स हत्वा दस्युसंघातानृषीन्करमदापयत्\n",
    "01070026c": "पशुवच्चैव तान्पृष्ठे वाहयामास वीर्यवान्\n",
    "01070027a": "कारयामास चेन्द्रत्वमभिभूय दिवौकसः\n",
    "01070027c": "तेजसा तपसा चैव विक्रमेणौजसा तथा\n",
    "01070028a": "यतिं ययातिं संयातिमायातिं पाञ्चमुद्धवम्\n",
    "01070028c": "नहुषो जनयामास षट्पुत्रान्प्रियवाससि\n",
    "01070029a": "ययातिर्नाहुषः सम्राडासीत्सत्यपराक्रमः\n",
    "01070029c": "स पालयामास महीमीजे च विविधैः सवैः\n",
    "01070030a": "अतिशक्त्या पितॄनर्चन्देवांश्च प्रयतः सदा\n",
    "01070030c": "अन्वगृह्णात्प्रजाः सर्वा ययातिरपराजितः\n",
    "01070031a": "तस्य पुत्रा महेष्वासाः सर्वैः समुदिता गुणैः\n",
    "01070031c": "देवयान्यां महाराज शर्मिष्ठायां च जज्ञिरे\n",
    "01070032a": "देवयान्यामजायेतां यदुस्तुर्वसुरेव च\n",
    "01070032c": "द्रुह्युश्चानुश्च पूरुश्च शर्मिष्ठायां प्रजज्ञिरे\n",
    "01070033a": "स शाश्वतीः समा राजन्प्रजा धर्मेण पालयन्\n",
    "01070033c": "जरामार्छन्महाघोरां नाहुषो रूपनाशिनीम्\n",
    "01070034a": "जराभिभूतः पुत्रान्स राजा वचनमब्रवीत्\n",
    "01070034c": "यदुं पूरुं तुर्वसुं च द्रुह्युं चानुं च भारत\n",
    "01070035a": "यौवनेन चरन्कामान्युवा युवतिभिः सह\n",
    "01070035c": "विहर्तुमहमिच्छामि साह्यं कुरुत पुत्रकाः\n",
    "01070036a": "तं पुत्रो देवयानेयः पूर्वजो यदुरब्रवीत्\n",
    "01070036c": "किं कार्यं भवतः कार्यमस्माभिर्यौवनेन च\n",
    "01070037a": "ययातिरब्रवीत्तं वै जरा मे प्रतिगृह्यताम्\n",
    "01070037c": "यौवनेन त्वदीयेन चरेयं विषयानहम्\n",
    "01070038a": "यजतो दीर्घसत्रैर्मे शापाच्चोशनसो मुनेः\n",
    "01070038c": "कामार्थः परिहीणो मे तप्येऽहं तेन पुत्रकाः\n",
    "01070039a": "मामकेन शरीरेण राज्यमेकः प्रशास्तु वः\n",
    "01070039c": "अहं तन्वाभिनवया युवा कामानवाप्नुयाम्\n",
    "01070040a": "न ते तस्य प्रत्यगृह्णन्यदुप्रभृतयो जराम्\n",
    "01070040c": "तमब्रवीत्ततः पूरुः कनीयान्सत्यविक्रमः\n",
    "01070041a": "राजंश्चराभिनवया तन्वा यौवनगोचरः\n",
    "01070041c": "अहं जरां समास्थाय राज्ये स्थास्यामि तेऽऽज्ञया\n",
    "01070042a": "एवमुक्तः स राजर्षिस्तपोवीर्यसमाश्रयात्\n",
    "01070042c": "संचारयामास जरां तदा पुत्रे महात्मनि\n",
    "01070043a": "पौरवेणाथ वयसा राजा यौवनमास्थितः\n",
    "01070043c": "यायातेनापि वयसा राज्यं पूरुरकारयत्\n",
    "01070044a": "ततो वर्षसहस्रान्ते ययातिरपराजितः\n",
    "01070044c": "अतृप्त एव कामानां पूरुं पुत्रमुवाच ह\n",
    "01070045a": "त्वया दायादवानस्मि त्वं मे वंशकरः सुतः\n",
    "01070045c": "पौरवो वंश इति ते ख्यातिं लोके गमिष्यति\n",
    "01070046a": "ततः स नृपशार्दूलः पूरुं राज्येऽभिषिच्य च\n",
    "01070046c": "कालेन महता पश्चात्कालधर्ममुपेयिवान्\n",
    "01071001": "जनमेजय उवाच\n",
    "01071001a": "ययातिः पूर्वकोऽस्माकं दशमो यः प्रजापतेः\n",
    "01071001c": "कथं स शुक्रतनयां लेभे परमदुर्लभाम्\n",
    "01071002a": "एतदिच्छाम्यहं श्रोतुं विस्तरेण द्विजोत्तम\n",
    "01071002c": "आनुपूर्व्या च मे शंस पूरोर्वंशकरान्पृथक्\n",
    "01071003": "वैशंपायन उवाच\n",
    "01071003a": "ययातिरासीद्राजर्षिर्देवराजसमद्युतिः\n",
    "01071003c": "तं शुक्रवृषपर्वाणौ वव्राते वै यथा पुरा\n",
    "01071004a": "तत्तेऽहं संप्रवक्ष्यामि पृच्छतो जनमेजय\n",
    "01071004c": "देवयान्याश्च संयोगं ययातेर्नाहुषस्य च\n",
    "01071005a": "सुराणामसुराणां च समजायत वै मिथः\n",
    "01071005c": "ऐश्वर्यं प्रति संघर्षस्त्रैलोक्ये सचराचरे\n",
    "01071006a": "जिगीषया ततो देवा वव्रिरेऽऽङ्गिरसं मुनिम्\n",
    "01071006c": "पौरोहित्येन याज्यार्थे काव्यं तूशनसं परे\n",
    "01071006e": "ब्राह्मणौ तावुभौ नित्यमन्योन्यस्पर्धिनौ भृशम्\n",
    "01071007a": "तत्र देवा निजघ्नुर्यान्दानवान्युधि संगतान्\n",
    "01071007c": "तान्पुनर्जीवयामास काव्यो विद्याबलाश्रयात्\n",
    "01071007e": "ततस्ते पुनरुत्थाय योधयां चक्रिरे सुरान्\n",
    "01071008a": "असुरास्तु निजघ्नुर्यान्सुरान्समरमूर्धनि\n",
    "01071008c": "न तान्संजीवयामास बृहस्पतिरुदारधीः\n",
    "01071009a": "न हि वेद स तां विद्यां यां काव्यो वेद वीर्यवान्\n",
    "01071009c": "संजीवनीं ततो देवा विषादमगमन्परम्\n",
    "01071010a": "ते तु देवा भयोद्विग्नाः काव्यादुशनसस्तदा\n",
    "01071010c": "ऊचुः कचमुपागम्य ज्येष्ठं पुत्रं बृहस्पतेः\n",
    "01071011a": "भजमानान्भजस्वास्मान्कुरु नः साह्यमुत्तमम्\n",
    "01071011c": "यासौ विद्या निवसति ब्राह्मणेऽमिततेजसि\n",
    "01071011e": "शुक्रे तामाहर क्षिप्रं भागभाङ्नो भविष्यसि\n",
    "01071012a": "वृषपर्वसमीपे स शक्यो द्रष्टुं त्वया द्विजः\n",
    "01071012c": "रक्षते दानवांस्तत्र न स रक्षत्यदानवान्\n",
    "01071013a": "तमाराधयितुं शक्तो भवान्पूर्ववयाः कविम्\n",
    "01071013c": "देवयानीं च दयितां सुतां तस्य महात्मनः\n",
    "01071014a": "त्वमाराधयितुं शक्तो नान्यः कश्चन विद्यते\n",
    "01071014c": "शीलदाक्षिण्यमाधुर्यैराचारेण दमेन च\n",
    "01071014e": "देवयान्यां हि तुष्टायां विद्यां तां प्राप्स्यसि ध्रुवम्\n",
    "01071015a": "तथेत्युक्त्वा ततः प्रायाद्बृहस्पतिसुतः कचः\n",
    "01071015c": "तदाभिपूजितो देवैः समीपं वृषपर्वणः\n",
    "01071016a": "स गत्वा त्वरितो राजन्देवैः संप्रेषितः कचः\n",
    "01071016c": "असुरेन्द्रपुरे शुक्रं दृष्ट्वा वाक्यमुवाच ह\n",
    "01071017a": "ऋषेरङ्गिरसः पौत्रं पुत्रं साक्षाद्बृहस्पतेः\n",
    "01071017c": "नाम्ना कच इति ख्यातं शिष्यं गृह्णातु मां भवान्\n",
    "01071018a": "ब्रह्मचर्यं चरिष्यामि त्वय्यहं परमं गुरौ\n",
    "01071018c": "अनुमन्यस्व मां ब्रह्मन्सहस्रं परिवत्सरान्\n",
    "01071019": "शुक्र उवाच\n",
    "01071019a": "कच सुस्वागतं तेऽस्तु प्रतिगृह्णामि ते वचः\n",
    "01071019c": "अर्चयिष्येऽहमर्च्यं त्वामर्चितोऽस्तु बृहस्पतिः\n",
    "01071020": "वैशंपायन उवाच\n",
    "01071020a": "कचस्तु तं तथेत्युक्त्वा प्रतिजग्राह तद्व्रतम्\n",
    "01071020c": "आदिष्टं कविपुत्रेण शुक्रेणोशनसा स्वयम्\n",
    "01071021a": "व्रतस्य व्रतकालं स यथोक्तं प्रत्यगृह्णत\n",
    "01071021c": "आराधयन्नुपाध्यायं देवयानीं च भारत\n",
    "01071022a": "नित्यमाराधयिष्यंस्तां युवा यौवनगोऽऽमुखे\n",
    "01071022c": "गायन्नृत्यन्वादयंश्च देवयानीमतोषयत्\n",
    "01071023a": "संशीलयन्देवयानीं कन्यां संप्राप्तयौवनाम्\n",
    "01071023c": "पुष्पैः फलैः प्रेषणैश्च तोषयामास भारत\n",
    "01071024a": "देवयान्यपि तं विप्रं नियमव्रतचारिणम्\n",
    "01071024c": "अनुगायमाना ललना रहः पर्यचरत्तदा\n",
    "01071025a": "पञ्च वर्षशतान्येवं कचस्य चरतो व्रतम्\n",
    "01071025c": "तत्रातीयुरथो बुद्ध्वा दानवास्तं ततः कचम्\n",
    "01071026a": "गा रक्षन्तं वने दृष्ट्वा रहस्येकममर्षिताः\n",
    "01071026c": "जघ्नुर्बृहस्पतेर्द्वेषाद्विद्यारक्षार्थमेव च\n",
    "01071026e": "हत्वा शालावृकेभ्यश्च प्रायच्छंस्तिलशः कृतम्\n",
    "01071027a": "ततो गावो निवृत्तास्ता अगोपाः स्वं निवेशनम्\n",
    "01071027c": "ता दृष्ट्वा रहिता गास्तु कचेनाभ्यागता वनात्\n",
    "01071027e": "उवाच वचनं काले देवयान्यथ भारत\n",
    "01071028a": "अहुतं चाग्निहोत्रं ते सूर्यश्चास्तं गतः प्रभो\n",
    "01071028c": "अगोपाश्चागता गावः कचस्तात न दृश्यते\n",
    "01071029a": "व्यक्तं हतो मृतो वापि कचस्तात भविष्यति\n",
    "01071029c": "तं विना न च जीवेयं कचं सत्यं ब्रवीमि ते\n",
    "01071030": "शुक्र उवाच\n",
    "01071030a": "अयमेहीति शब्देन मृतं संजीवयाम्यहम्\n",
    "01071031": "वैशंपायन उवाच\n",
    "01071031a": "ततः संजीवनीं विद्यां प्रयुज्य कचमाह्वयत्\n",
    "01071031c": "आहूतः प्रादुरभवत्कचोऽरिष्टोऽथ विद्यया\n",
    "01071031e": "हतोऽहमिति चाचख्यौ पृष्टो ब्राह्मणकन्यया\n",
    "01071032a": "स पुनर्देवयान्योक्तः पुष्पाहारो यदृच्छया\n",
    "01071032c": "वनं ययौ ततो विप्रो ददृशुर्दानवाश्च तम्\n",
    "01071033a": "ततो द्वितीयं हत्वा तं दग्ध्वा कृत्वा च चूर्णशः\n",
    "01071033c": "प्रायच्छन्ब्राह्मणायैव सुरायामसुरास्तदा\n",
    "01071034a": "देवयान्यथ भूयोऽपि वाक्यं पितरमब्रवीत्\n",
    "01071034c": "पुष्पाहारः प्रेषणकृत्कचस्तात न दृश्यते\n",
    "01071035": "शुक्र उवाच\n",
    "01071035a": "बृहस्पतेः सुतः पुत्रि कचः प्रेतगतिं गतः\n",
    "01071035c": "विद्यया जीवितोऽप्येवं हन्यते करवाणि किम्\n",
    "01071036a": "मैवं शुचो मा रुद देवयानि; न त्वादृशी मर्त्यमनुप्रशोचेत्\n",
    "01071036c": "सुराश्च विश्वे च जगच्च सर्व;मुपस्थितां वैकृतिमानमन्ति\n",
    "01071037": "देवयान्युवाच\n",
    "01071037a": "यस्याङ्गिरा वृद्धतमः पितामहो; बृहस्पतिश्चापि पिता तपोधनः\n",
    "01071037c": "ऋषेः पुत्रं तमथो वापि पौत्रं; कथं न शोचेयमहं न रुद्याम्\n",
    "01071038a": "स ब्रह्मचारी च तपोधनश्च; सदोत्थितः कर्मसु चैव दक्षः\n",
    "01071038c": "कचस्य मार्गं प्रतिपत्स्ये न भोक्ष्ये; प्रियो हि मे तात कचोऽभिरूपः\n",
    "01071039": "शुक्र उवाच\n",
    "01071039a": "असंशयं मामसुरा द्विषन्ति; ये मे शिष्यं नागसं सूदयन्ति\n",
    "01071039c": "अब्राह्मणं कर्तुमिच्छन्ति रौद्रा;स्ते मां यथा प्रस्तुतं दानवैर्हि\n",
    "01071039e": "अप्यस्य पापस्य भवेदिहान्तः; कं ब्रह्महत्या न दहेदपीन्द्रम्\n",
    "01071040": "वैशंपायन उवाच\n",
    "01071040a": "संचोदितो देवयान्या महर्षिः पुनराह्वयत्\n",
    "01071040c": "संरम्भेणैव काव्यो हि बृहस्पतिसुतं कचम्\n",
    "01071041a": "गुरोर्भीतो विद्यया चोपहूतः; शनैर्वाचं जठरे व्याजहार\n",
    "01071041c": "तमब्रवीत्केन पथोपनीतो; ममोदरे तिष्ठसि ब्रूहि विप्र\n",
    "01071042": "कच उवाच\n",
    "01071042a": "भवत्प्रसादान्न जहाति मां स्मृतिः; स्मरे च सर्वं यच्च यथा च वृत्तम्\n",
    "01071042c": "न त्वेवं स्यात्तपसो व्ययो मे; ततः क्लेशं घोरमिमं सहामि\n",
    "01071043a": "असुरैः सुरायां भवतोऽस्मि दत्तो; हत्वा दग्ध्वा चूर्णयित्वा च काव्य\n",
    "01071043c": "ब्राह्मीं मायामासुरी चैव माया; त्वयि स्थिते कथमेवातिवर्तेत्\n",
    "01071044": "शुक्र उवाच\n",
    "01071044a": "किं ते प्रियं करवाण्यद्य वत्से; वधेन मे जीवितं स्यात्कचस्य\n",
    "01071044c": "नान्यत्र कुक्षेर्मम भेदनेन; दृश्येत्कचो मद्गतो देवयानि\n",
    "01071045": "देवयान्युवाच\n",
    "01071045a": "द्वौ मां शोकावग्निकल्पौ दहेतां; कचस्य नाशस्तव चैवोपघातः\n",
    "01071045c": "कचस्य नाशे मम नास्ति शर्म; तवोपघाते जीवितुं नास्मि शक्ता\n",
    "01071046": "शुक्र उवाच\n",
    "01071046a": "संसिद्धरूपोऽसि बृहस्पतेः सुत; यत्त्वां भक्तं भजते देवयानी\n",
    "01071046c": "विद्यामिमां प्राप्नुहि जीवनीं त्वं; न चेदिन्द्रः कचरूपी त्वमद्य\n",
    "01071047a": "न निवर्तेत्पुनर्जीवन्कश्चिदन्यो ममोदरात्\n",
    "01071047c": "ब्राह्मणं वर्जयित्वैकं तस्माद्विद्यामवाप्नुहि\n",
    "01071048a": "पुत्रो भूत्वा भावय भावितो मा;मस्माद्देहादुपनिष्क्रम्य तात\n",
    "01071048c": "समीक्षेथा धर्मवतीमवेक्षां; गुरोः सकाशात्प्राप्य विद्यां सविद्यः\n",
    "01071049": "वैशंपायन उवाच\n",
    "01071049a": "गुरोः सकाशात्समवाप्य विद्यां; भित्त्वा कुक्षिं निर्विचक्राम विप्रः\n",
    "01071049c": "कचोऽभिरूपो दक्षिणं ब्राह्मणस्य; शुक्लात्यये पौर्णमास्यामिवेन्दुः\n",
    "01071050a": "दृष्ट्वा च तं पतितं ब्रह्मराशि;मुत्थापयामास मृतं कचोऽपि\n",
    "01071050c": "विद्यां सिद्धां तामवाप्याभिवाद्य; ततः कचस्तं गुरुमित्युवाच\n",
    "01071051a": "ऋतस्य दातारमनुत्तमस्य; निधिं निधीनां चतुरन्वयानाम्\n",
    "01071051c": "ये नाद्रियन्ते गुरुमर्चनीयं; पापाँल्लोकांस्ते व्रजन्त्यप्रतिष्ठान्\n",
    "01071052": "वैशंपायन उवाच\n",
    "01071052a": "सुरापानाद्वञ्चनां प्रापयित्वा; संज्ञानाशं चैव तथातिघोरम्\n",
    "01071052c": "दृष्ट्वा कचं चापि तथाभिरूपं; पीतं तदा सुरया मोहितेन\n",
    "01071053a": "समन्युरुत्थाय महानुभाव;स्तदोशना विप्रहितं चिकीर्षुः\n",
    "01071053c": "काव्यः स्वयं वाक्यमिदं जगाद; सुरापानं प्रति वै जातशङ्कः\n",
    "01071054a": "यो ब्राह्मणोऽद्य प्रभृतीह कश्चि;न्मोहात्सुरां पास्यति मन्दबुद्धिः\n",
    "01071054c": "अपेतधर्मो ब्रह्महा चैव स स्या;दस्मिँल्लोके गर्हितः स्यात्परे च\n",
    "01071055a": "मया चेमां विप्रधर्मोक्तिसीमां; मर्यादां वै स्थापितां सर्वलोके\n",
    "01071055c": "सन्तो विप्राः शुश्रुवांसो गुरूणां; देवा लोकाश्चोपशृण्वन्तु सर्वे\n",
    "01071056a": "इतीदमुक्त्वा स महानुभाव;स्तपोनिधीनां निधिरप्रमेयः\n",
    "01071056c": "तान्दानवान्दैवविमूढबुद्धी;निदं समाहूय वचोऽभ्युवाच\n",
    "01071057a": "आचक्षे वो दानवा बालिशाः स्थ; सिद्धः कचो वत्स्यति मत्सकाशे\n",
    "01071057c": "संजीवनीं प्राप्य विद्यां महार्थां; तुल्यप्रभावो ब्रह्मणा ब्रह्मभूतः\n",
    "01071058a": "गुरोरुष्य सकाशे तु दश वर्षशतानि सः\n",
    "01071058c": "अनुज्ञातः कचो गन्तुमियेष त्रिदशालयम्\n",
    "01072001": "वैशंपायन उवाच\n",
    "01072001a": "समावृत्तव्रतं तं तु विसृष्टं गुरुणा तदा\n",
    "01072001c": "प्रस्थितं त्रिदशावासं देवयान्यब्रवीदिदम्\n",
    "01072002a": "ऋषेरङ्गिरसः पौत्र वृत्तेनाभिजनेन च\n",
    "01072002c": "भ्राजसे विद्यया चैव तपसा च दमेन च\n",
    "01072003a": "ऋषिर्यथाङ्गिरा मान्यः पितुर्मम महायशाः\n",
    "01072003c": "तथा मान्यश्च पूज्यश्च भूयो मम बृहस्पतिः\n",
    "01072004a": "एवं ज्ञात्वा विजानीहि यद्ब्रवीमि तपोधन\n",
    "01072004c": "व्रतस्थे नियमोपेते यथा वर्ताम्यहं त्वयि\n",
    "01072005a": "स समावृत्तविद्यो मां भक्तां भजितुमर्हसि\n",
    "01072005c": "गृहाण पाणिं विधिवन्मम मन्त्रपुरस्कृतम्\n",
    "01072006": "कच उवाच\n",
    "01072006a": "पूज्यो मान्यश्च भगवान्यथा तव पिता मम\n",
    "01072006c": "तथा त्वमनवद्याङ्गि पूजनीयतरा मम\n",
    "01072007a": "आत्मप्राणैः प्रियतमा भार्गवस्य महात्मनः\n",
    "01072007c": "त्वं भद्रे धर्मतः पूज्या गुरुपुत्री सदा मम\n",
    "01072008a": "यथा मम गुरुर्नित्यं मान्यः शुक्रः पिता तव\n",
    "01072008c": "देवयानि तथैव त्वं नैवं मां वक्तुमर्हसि\n",
    "01072009": "देवयान्युवाच\n",
    "01072009a": "गुरुपुत्रस्य पुत्रो वै न तु त्वमसि मे पितुः\n",
    "01072009c": "तस्मान्मान्यश्च पूज्यश्च ममापि त्वं द्विजोत्तम\n",
    "01072010a": "असुरैर्हन्यमाने च कच त्वयि पुनः पुनः\n",
    "01072010c": "तदा प्रभृति या प्रीतिस्तां त्वमेव स्मरस्व मे\n",
    "01072011a": "सौहार्दे चानुरागे च वेत्थ मे भक्तिमुत्तमाम्\n",
    "01072011c": "न मामर्हसि धर्मज्ञ त्यक्तुं भक्तामनागसम्\n",
    "01072012": "कच उवाच\n",
    "01072012a": "अनियोज्ये नियोगे मां नियुनक्षि शुभव्रते\n",
    "01072012c": "प्रसीद सुभ्रु त्वं मह्यं गुरोर्गुरुतरी शुभे\n",
    "01072013a": "यत्रोषितं विशालाक्षि त्वया चन्द्रनिभानने\n",
    "01072013c": "तत्राहमुषितो भद्रे कुक्षौ काव्यस्य भामिनि\n",
    "01072014a": "भगिनी धर्मतो मे त्वं मैवं वोचः शुभानने\n",
    "01072014c": "सुखमस्म्युषितो भद्रे न मन्युर्विद्यते मम\n",
    "01072015a": "आपृच्छे त्वां गमिष्यामि शिवमाशंस मे पथि\n",
    "01072015c": "अविरोधेन धर्मस्य स्मर्तव्योऽस्मि कथान्तरे\n",
    "01072015e": "अप्रमत्तोत्थिता नित्यमाराधय गुरुं मम\n",
    "01072016": "देवयान्युवाच\n",
    "01072016a": "यदि मां धर्मकामार्थे प्रत्याख्यास्यसि चोदितः\n",
    "01072016c": "ततः कच न ते विद्या सिद्धिमेषा गमिष्यति\n",
    "01072017": "कच उवाच\n",
    "01072017a": "गुरुपुत्रीति कृत्वाहं प्रत्याचक्षे न दोषतः\n",
    "01072017c": "गुरुणा चाभ्यनुज्ञातः काममेवं शपस्व माम्\n",
    "01072018a": "आर्षं धर्मं ब्रुवाणोऽहं देवयानि यथा त्वया\n",
    "01072018c": "शप्तो नार्होऽस्मि शापस्य कामतोऽद्य न धर्मतः\n",
    "01072019a": "तस्माद्भवत्या यः कामो न तथा स भविष्यति\n",
    "01072019c": "ऋषिपुत्रो न ते कश्चिज्जातु पाणिं ग्रहीष्यति\n",
    "01072020a": "फलिष्यति न ते विद्या यत्त्वं मामात्थ तत्तथा\n",
    "01072020c": "अध्यापयिष्यामि तु यं तस्य विद्या फलिष्यति\n",
    "01072021": "वैशंपायन उवाच\n",
    "01072021a": "एवमुक्त्वा द्विजश्रेष्ठो देवयानीं कचस्तदा\n",
    "01072021c": "त्रिदशेशालयं शीघ्रं जगाम द्विजसत्तमः\n",
    "01072022a": "तमागतमभिप्रेक्ष्य देवा इन्द्रपुरोगमाः\n",
    "01072022c": "बृहस्पतिं सभाज्येदं कचमाहुर्मुदान्विताः\n",
    "01072023a": "यत्त्वमस्मद्धितं कर्म चकर्थ परमाद्भुतम्\n",
    "01072023c": "न ते यशः प्रणशिता भागभाङ्नो भविष्यसि\n",
    "01073001": "वैशंपायन उवाच\n",
    "01073001a": "कृतविद्ये कचे प्राप्ते हृष्टरूपा दिवौकसः\n",
    "01073001c": "कचादधीत्य तां विद्यां कृतार्था भरतर्षभ\n",
    "01073002a": "सर्व एव समागम्य शतक्रतुमथाब्रुवन्\n",
    "01073002c": "कालस्ते विक्रमस्याद्य जहि शत्रून्पुरंदर\n",
    "01073003a": "एवमुक्तस्तु सहितैस्त्रिदशैर्मघवांस्तदा\n",
    "01073003c": "तथेत्युक्त्वोपचक्राम सोऽपश्यत वने स्त्रियः\n",
    "01073004a": "क्रीडन्तीनां तु कन्यानां वने चैत्ररथोपमे\n",
    "01073004c": "वायुभूतः स वस्त्राणि सर्वाण्येव व्यमिश्रयत्\n",
    "01073005a": "ततो जलात्समुत्तीर्य कन्यास्ताः सहितास्तदा\n",
    "01073005c": "वस्त्राणि जगृहुस्तानि यथासन्नान्यनेकशः\n",
    "01073006a": "तत्र वासो देवयान्याः शर्मिष्ठा जगृहे तदा\n",
    "01073006c": "व्यतिमिश्रमजानन्ती दुहिता वृषपर्वणः\n",
    "01073007a": "ततस्तयोर्मिथस्तत्र विरोधः समजायत\n",
    "01073007c": "देवयान्याश्च राजेन्द्र शर्मिष्ठायाश्च तत्कृते\n",
    "01073008": "देवयान्युवाच\n",
    "01073008a": "कस्माद्गृह्णासि मे वस्त्रं शिष्या भूत्वा ममासुरि\n",
    "01073008c": "समुदाचारहीनाया न ते श्रेयो भविष्यति\n",
    "01073009": "शर्मिष्ठोवाच\n",
    "01073009a": "आसीनं च शयानं च पिता ते पितरं मम\n",
    "01073009c": "स्तौति वन्दति चाभीक्ष्णं नीचैः स्थित्वा विनीतवत्\n",
    "01073010a": "याचतस्त्वं हि दुहिता स्तुवतः प्रतिगृह्णतः\n",
    "01073010c": "सुताहं स्तूयमानस्य ददतोऽप्रतिगृह्णतः\n",
    "01073011a": "अनायुधा सायुधाया रिक्ता क्षुभ्यसि भिक्षुकि\n",
    "01073011c": "लप्स्यसे प्रतियोद्धारं न हि त्वां गणयाम्यहम्\n",
    "01073012": "वैशंपायन उवाच\n",
    "01073012a": "समुच्छ्रयं देवयानीं गतां सक्तां च वाससि\n",
    "01073012c": "शर्मिष्ठा प्राक्षिपत्कूपे ततः स्वपुरमाव्रजत्\n",
    "01073013a": "हतेयमिति विज्ञाय शर्मिष्ठा पापनिश्चया\n",
    "01073013c": "अनवेक्ष्य ययौ वेश्म क्रोधवेगपरायणा\n",
    "01073014a": "अथ तं देशमभ्यागाद्ययातिर्नहुषात्मजः\n",
    "01073014c": "श्रान्तयुग्यः श्रान्तहयो मृगलिप्सुः पिपासितः\n",
    "01073015a": "स नाहुषः प्रेक्षमाण उदपानं गतोदकम्\n",
    "01073015c": "ददर्श कन्यां तां तत्र दीप्तामग्निशिखामिव\n",
    "01073016a": "तामपृच्छत्स दृष्ट्वैव कन्याममरवर्णिनीम्\n",
    "01073016c": "सान्त्वयित्वा नृपश्रेष्ठः साम्ना परमवल्गुना\n",
    "01073017a": "का त्वं ताम्रनखी श्यामा सुमृष्टमणिकुण्डला\n",
    "01073017c": "दीर्घं ध्यायसि चात्यर्थं कस्माच्छ्वसिषि चातुरा\n",
    "01073018a": "कथं च पतितास्यस्मिन्कूपे वीरुत्तृणावृते\n",
    "01073018c": "दुहिता चैव कस्य त्वं वद सर्वं सुमध्यमे\n",
    "01073019": "देवयान्युवाच\n",
    "01073019a": "योऽसौ देवैर्हतान्दैत्यानुत्थापयति विद्यया\n",
    "01073019c": "तस्य शुक्रस्य कन्याहं स मां नूनं न बुध्यते\n",
    "01073020a": "एष मे दक्षिणो राजन्पाणिस्ताम्रनखाङ्गुलिः\n",
    "01073020c": "समुद्धर गृहीत्वा मां कुलीनस्त्वं हि मे मतः\n",
    "01073021a": "जानामि हि त्वां संशान्तं वीर्यवन्तं यशस्विनम्\n",
    "01073021c": "तस्मान्मां पतितामस्मात्कूपादुद्धर्तुमर्हसि\n",
    "01073022": "वैशंपायन उवाच\n",
    "01073022a": "तामथ ब्राह्मणीं स्त्रीं च विज्ञाय नहुषात्मजः\n",
    "01073022c": "गृहीत्वा दक्षिणे पाणावुज्जहार ततोऽवटात्\n",
    "01073023a": "उद्धृत्य चैनां तरसा तस्मात्कूपान्नराधिपः\n",
    "01073023c": "आमन्त्रयित्वा सुश्रोणीं ययातिः स्वपुरं ययौ\n",
    "01073024": "देवयान्युवाच\n",
    "01073024a": "त्वरितं घूर्णिके गच्छ सर्वमाचक्ष्व मे पितुः\n",
    "01073024c": "नेदानीं हि प्रवक्ष्यामि नगरं वृषपर्वणः\n",
    "01073025": "वैशंपायन उवाच\n",
    "01073025a": "सा तु वै त्वरितं गत्वा घूर्णिकासुरमन्दिरम्\n",
    "01073025c": "दृष्ट्वा काव्यमुवाचेदं संभ्रमाविष्टचेतना\n",
    "01073026a": "आचक्षे ते महाप्राज्ञ देवयानी वने हता\n",
    "01073026c": "शर्मिष्ठया महाभाग दुहित्रा वृषपर्वणः\n",
    "01073027a": "श्रुत्वा दुहितरं काव्यस्तत्र शर्मिष्ठया हताम्\n",
    "01073027c": "त्वरया निर्ययौ दुःखान्मार्गमाणः सुतां वने\n",
    "01073028a": "दृष्ट्वा दुहितरं काव्यो देवयानीं ततो वने\n",
    "01073028c": "बाहुभ्यां संपरिष्वज्य दुःखितो वाक्यमब्रवीत्\n",
    "01073029a": "आत्मदोषैर्नियच्छन्ति सर्वे दुःखसुखे जनाः\n",
    "01073029c": "मन्ये दुश्चरितं तेऽस्ति यस्येयं निष्कृतिः कृता\n",
    "01073030": "देवयान्युवाच\n",
    "01073030a": "निष्कृतिर्मेऽस्तु वा मास्तु शृणुष्वावहितो मम\n",
    "01073030c": "शर्मिष्ठया यदुक्तास्मि दुहित्रा वृषपर्वणः\n",
    "01073030e": "सत्यं किलैतत्सा प्राह दैत्यानामसि गायनः\n",
    "01073031a": "एवं हि मे कथयति शर्मिष्ठा वार्षपर्वणी\n",
    "01073031c": "वचनं तीक्ष्णपरुषं क्रोधरक्तेक्षणा भृशम्\n",
    "01073032a": "स्तुवतो दुहिता हि त्वं याचतः प्रतिगृह्णतः\n",
    "01073032c": "सुताहं स्तूयमानस्य ददतोऽप्रतिगृह्णतः\n",
    "01073033a": "इति मामाह शर्मिष्ठा दुहिता वृषपर्वणः\n",
    "01073033c": "क्रोधसंरक्तनयना दर्पपूर्णा पुनः पुनः\n",
    "01073034a": "यद्यहं स्तुवतस्तात दुहिता प्रतिगृह्णतः\n",
    "01073034c": "प्रसादयिष्ये शर्मिष्ठामित्युक्ता हि सखी मया\n",
    "01073035": "शुक्र उवाच\n",
    "01073035a": "स्तुवतो दुहिता न त्वं भद्रे न प्रतिगृह्णतः\n",
    "01073035c": "अस्तोतुः स्तूयमानस्य दुहिता देवयान्यसि\n",
    "01073036a": "वृषपर्वैव तद्वेद शक्रो राजा च नाहुषः\n",
    "01073036c": "अचिन्त्यं ब्रह्म निर्द्वन्द्वमैश्वरं हि बलं मम\n",
    "01074001": "शुक्र उवाच\n",
    "01074001a": "यः परेषां नरो नित्यमतिवादांस्तितिक्षति\n",
    "01074001c": "देवयानि विजानीहि तेन सर्वमिदं जितम्\n",
    "01074002a": "यः समुत्पतितं क्रोधं निगृह्णाति हयं यथा\n",
    "01074002c": "स यन्तेत्युच्यते सद्भिर्न यो रश्मिषु लम्बते\n",
    "01074003a": "यः समुत्पतितं क्रोधमक्रोधेन निरस्यति\n",
    "01074003c": "देवयानि विजानीहि तेन सर्वमिदं जितम्\n",
    "01074004a": "यः समुत्पतितं क्रोधं क्षमयेह निरस्यति\n",
    "01074004c": "यथोरगस्त्वचं जीर्णां स वै पुरुष उच्यते\n",
    "01074005a": "यः संधारयते मन्युं योऽतिवादांस्तितिक्षति\n",
    "01074005c": "यश्च तप्तो न तपति दृढं सोऽर्थस्य भाजनम्\n",
    "01074006a": "यो यजेदपरिश्रान्तो मासि मासि शतं समाः\n",
    "01074006c": "न क्रुध्येद्यश्च सर्वस्य तयोरक्रोधनोऽधिकः\n",
    "01074007a": "यत्कुमाराः कुमार्यश्च वैरं कुर्युरचेतसः\n",
    "01074007c": "न तत्प्राज्ञोऽनुकुर्वीत विदुस्ते न बलाबलम्\n",
    "01074008": "देवयान्युवाच\n",
    "01074008a": "वेदाहं तात बालापि धर्माणां यदिहान्तरम्\n",
    "01074008c": "अक्रोधे चातिवादे च वेद चापि बलाबलम्\n",
    "01074009a": "शिष्यस्याशिष्यवृत्तेर्हि न क्षन्तव्यं बुभूषता\n",
    "01074009c": "तस्मात्संकीर्णवृत्तेषु वासो मम न रोचते\n",
    "01074010a": "पुमांसो ये हि निन्दन्ति वृत्तेनाभिजनेन च\n",
    "01074010c": "न तेषु निवसेत्प्राज्ञः श्रेयोर्थी पापबुद्धिषु\n",
    "01074011a": "ये त्वेनमभिजानन्ति वृत्तेनाभिजनेन च\n",
    "01074011c": "तेषु साधुषु वस्तव्यं स वासः श्रेष्ठ उच्यते\n",
    "01074012a": "वाग्दुरुक्तं महाघोरं दुहितुर्वृषपर्वणः\n",
    "01074012c": "न ह्यतो दुष्करतरं मन्ये लोकेष्वपि त्रिषु\n",
    "01074012e": "यः सपत्नश्रियं दीप्तां हीनश्रीः पर्युपासते\n",
    "01075001": "वैशंपायन उवाच\n",
    "01075001a": "ततः काव्यो भृगुश्रेष्ठः समन्युरुपगम्य ह\n",
    "01075001c": "वृषपर्वाणमासीनमित्युवाचाविचारयन्\n",
    "01075002a": "नाधर्मश्चरितो राजन्सद्यः फलति गौरिव\n",
    "01075002c": "पुत्रेषु वा नप्तृषु वा न चेदात्मनि पश्यति\n",
    "01075002e": "फलत्येव ध्रुवं पापं गुरुभुक्तमिवोदरे\n",
    "01075003a": "यदघातयथा विप्रं कचमाङ्गिरसं तदा\n",
    "01075003c": "अपापशीलं धर्मज्ञं शुश्रूषुं मद्गृहे रतम्\n",
    "01075004a": "वधादनर्हतस्तस्य वधाच्च दुहितुर्मम\n",
    "01075004c": "वृषपर्वन्निबोधेदं त्यक्ष्यामि त्वां सबान्धवम्\n",
    "01075004e": "स्थातुं त्वद्विषये राजन्न शक्ष्यामि त्वया सह\n",
    "01075005a": "अहो मामभिजानासि दैत्य मिथ्याप्रलापिनम्\n",
    "01075005c": "यथेममात्मनो दोषं न नियच्छस्युपेक्षसे\n",
    "01075006": "वृषपर्वोवाच\n",
    "01075006a": "नाधर्मं न मृषावादं त्वयि जानामि भार्गव\n",
    "01075006c": "त्वयि धर्मश्च सत्यं च तत्प्रसीदतु नो भवान्\n",
    "01075007a": "यद्यस्मानपहाय त्वमितो गच्छसि भार्गव\n",
    "01075007c": "समुद्रं संप्रवेक्ष्यामो नान्यदस्ति परायणम्\n",
    "01075008": "शुक्र उवाच\n",
    "01075008a": "समुद्रं प्रविशध्वं वा दिशो वा द्रवतासुराः\n",
    "01075008c": "दुहितुर्नाप्रियं सोढुं शक्तोऽहं दयिता हि मे\n",
    "01075009a": "प्रसाद्यतां देवयानी जीवितं ह्यत्र मे स्थितम्\n",
    "01075009c": "योगक्षेमकरस्तेऽहमिन्द्रस्येव बृहस्पतिः\n",
    "01075010": "वृषपर्वोवाच\n",
    "01075010a": "यत्किंचिदसुरेन्द्राणां विद्यते वसु भार्गव\n",
    "01075010c": "भुवि हस्तिगवाश्वं वा तस्य त्वं मम चेश्वरः\n",
    "01075011": "शुक्र उवाच\n",
    "01075011a": "यत्किंचिदस्ति द्रविणं दैत्येन्द्राणां महासुर\n",
    "01075011c": "तस्येश्वरोऽस्मि यदि ते देवयानी प्रसाद्यताम्\n",
    "01075012": "देवयान्युवाच\n",
    "01075012a": "यदि त्वमीश्वरस्तात राज्ञो वित्तस्य भार्गव\n",
    "01075012c": "नाभिजानामि तत्तेऽहं राजा तु वदतु स्वयम्\n",
    "01075013": "वृषपर्वोवाच\n",
    "01075013a": "यं काममभिकामासि देवयानि शुचिस्मिते\n",
    "01075013c": "तत्तेऽहं संप्रदास्यामि यदि चेदपि दुर्लभम्\n",
    "01075014": "देवयान्युवाच\n",
    "01075014a": "दासीं कन्यासहस्रेण शर्मिष्ठामभिकामये\n",
    "01075014c": "अनु मां तत्र गच्छेत्सा यत्र दास्यति मे पिता\n",
    "01075015": "वृषपर्वोवाच\n",
    "01075015a": "उत्तिष्ठ हे संग्रहीत्रि शर्मिष्ठां शीघ्रमानय\n",
    "01075015c": "यं च कामयते कामं देवयानी करोतु तम्\n",
    "01075016": "वैशंपायन उवाच\n",
    "01075016a": "ततो धात्री तत्र गत्वा शर्मिष्ठां वाक्यमब्रवीत्\n",
    "01075016c": "उत्तिष्ठ भद्रे शर्मिष्ठे ज्ञातीनां सुखमावह\n",
    "01075017a": "त्यजति ब्राह्मणः शिष्यान्देवयान्या प्रचोदितः\n",
    "01075017c": "सा यं कामयते कामं स कार्योऽद्य त्वयानघे\n",
    "01075018": "शर्मिष्ठोवाच\n",
    "01075018a": "सा यं कामयते कामं करवाण्यहमद्य तम्\n",
    "01075018c": "मा त्वेवापगमच्छुक्रो देवयानी च मत्कृते\n",
    "01075019": "वैशंपायन उवाच\n",
    "01075019a": "ततः कन्यासहस्रेण वृता शिबिकया तदा\n",
    "01075019c": "पितुर्नियोगात्त्वरिता निश्चक्राम पुरोत्तमात्\n",
    "01075020": "शर्मिष्ठोवाच\n",
    "01075020a": "अहं कन्यासहस्रेण दासी ते परिचारिका\n",
    "01075020c": "अनु त्वां तत्र यास्यामि यत्र दास्यति ते पिता\n",
    "01075021": "देवयान्युवाच\n",
    "01075021a": "स्तुवतो दुहिता तेऽहं बन्दिनः प्रतिगृह्णतः\n",
    "01075021c": "स्तूयमानस्य दुहिता कथं दासी भविष्यसि\n",
    "01075022": "शर्मिष्ठोवाच\n",
    "01075022a": "येन केनचिदार्तानां ज्ञातीनां सुखमावहेत्\n",
    "01075022c": "अतस्त्वामनुयास्यामि यत्र दास्यति ते पिता\n",
    "01075023": "वैशंपायन उवाच\n",
    "01075023a": "प्रतिश्रुते दासभावे दुहित्रा वृषपर्वणः\n",
    "01075023c": "देवयानी नृपश्रेष्ठ पितरं वाक्यमब्रवीत्\n",
    "01075024a": "प्रविशामि पुरं तात तुष्टास्मि द्विजसत्तम\n",
    "01075024c": "अमोघं तव विज्ञानमस्ति विद्याबलं च ते\n",
    "01075025a": "एवमुक्तो दुहित्रा स द्विजश्रेष्ठो महायशाः\n",
    "01075025c": "प्रविवेश पुरं हृष्टः पूजितः सर्वदानवैः\n",
    "01076001": "वैशंपायन उवाच\n",
    "01076001a": "अथ दीर्घस्य कालस्य देवयानी नृपोत्तम\n",
    "01076001c": "वनं तदेव निर्याता क्रीडार्थं वरवर्णिनी\n",
    "01076002a": "तेन दासीसहस्रेण सार्धं शर्मिष्ठया तदा\n",
    "01076002c": "तमेव देशं संप्राप्ता यथाकामं चचार सा\n",
    "01076002e": "ताभिः सखीभिः सहिता सर्वाभिर्मुदिता भृशम्\n",
    "01076003a": "क्रीडन्त्योऽभिरताः सर्वाः पिबन्त्यो मधुमाधवीम्\n",
    "01076003c": "खादन्त्यो विविधान्भक्ष्यान्विदशन्त्यः फलानि च\n",
    "01076004a": "पुनश्च नाहुषो राजा मृगलिप्सुर्यदृच्छया\n",
    "01076004c": "तमेव देशं संप्राप्तो जलार्थी श्रमकर्शितः\n",
    "01076005a": "ददृशे देवयानीं च शर्मिष्ठां ताश्च योषितः\n",
    "01076005c": "पिबन्तीर्ललमानाश्च दिव्याभरणभूषिताः\n",
    "01076006a": "उपविष्टां च ददृशे देवयानीं शुचिस्मिताम्\n",
    "01076006c": "रूपेणाप्रतिमां तासां स्त्रीणां मध्ये वराङ्गनाम्\n",
    "01076006e": "शर्मिष्ठया सेव्यमानां पादसंवाहनादिभिः\n",
    "01076007": "ययातिरुवाच\n",
    "01076007a": "द्वाभ्यां कन्यासहस्राभ्यां द्वे कन्ये परिवारिते\n",
    "01076007c": "गोत्रे च नामनी चैव द्वयोः पृच्छामि वामहम्\n",
    "01076008": "देवयान्युवाच\n",
    "01076008a": "आख्यास्याम्यहमादत्स्व वचनं मे नराधिप\n",
    "01076008c": "शुक्रो नामासुरगुरुः सुतां जानीहि तस्य माम्\n",
    "01076009a": "इयं च मे सखी दासी यत्राहं तत्र गामिनी\n",
    "01076009c": "दुहिता दानवेन्द्रस्य शर्मिष्ठा वृषपर्वणः\n",
    "01076010": "ययातिरुवाच\n",
    "01076010a": "कथं नु ते सखी दासी कन्येयं वरवर्णिनी\n",
    "01076010c": "असुरेन्द्रसुता सुभ्रु परं कौतूहलं हि मे\n",
    "01076011": "देवयान्युवाच\n",
    "01076011a": "सर्व एव नरव्याघ्र विधानमनुवर्तते\n",
    "01076011c": "विधानविहितं मत्वा मा विचित्राः कथाः कृथाः\n",
    "01076012a": "राजवद्रूपवेषौ ते ब्राह्मीं वाचं बिभर्षि च\n",
    "01076012c": "किंनामा त्वं कुतश्चासि कस्य पुत्रश्च शंस मे\n",
    "01076013": "ययातिरुवाच\n",
    "01076013a": "ब्रह्मचर्येण कृत्स्नो मे वेदः श्रुतिपथं गतः\n",
    "01076013c": "राजाहं राजपुत्रश्च ययातिरिति विश्रुतः\n",
    "01076014": "देवयान्युवाच\n",
    "01076014a": "केनास्यर्थेन नृपते इमं देशमुपागतः\n",
    "01076014c": "जिघृक्षुर्वारिजं किंचिदथ वा मृगलिप्सया\n",
    "01076015": "ययातिरुवाच\n",
    "01076015a": "मृगलिप्सुरहं भद्रे पानीयार्थमुपागतः\n",
    "01076015c": "बहु चाप्यनुयुक्तोऽस्मि तन्मानुज्ञातुमर्हसि\n",
    "01076016": "देवयान्युवाच\n",
    "01076016a": "द्वाभ्यां कन्यासहस्राभ्यां दास्या शर्मिष्ठया सह\n",
    "01076016c": "त्वदधीनास्मि भद्रं ते सखा भर्ता च मे भव\n",
    "01076017": "ययातिरुवाच\n",
    "01076017a": "विद्ध्यौशनसि भद्रं ते न त्वामर्होऽस्मि भामिनि\n",
    "01076017c": "अविवाह्या हि राजानो देवयानि पितुस्तव\n",
    "01076018": "देवयान्युवाच\n",
    "01076018a": "संसृष्टं ब्रह्मणा क्षत्रं क्षत्रं च ब्रह्मसंहितम्\n",
    "01076018c": "ऋषिश्च ऋषिपुत्रश्च नाहुषाङ्ग वहस्व माम्\n",
    "01076019": "ययातिरुवाच\n",
    "01076019a": "एकदेहोद्भवा वर्णाश्चत्वारोऽपि वराङ्गने\n",
    "01076019c": "पृथग्धर्माः पृथक्शौचास्तेषां तु ब्राह्मणो वरः\n",
    "01076020": "देवयान्युवाच\n",
    "01076020a": "पाणिधर्मो नाहुषायं न पुम्भिः सेवितः पुरा\n",
    "01076020c": "तं मे त्वमग्रहीरग्रे वृणोमि त्वामहं ततः\n",
    "01076021a": "कथं नु मे मनस्विन्याः पाणिमन्यः पुमान्स्पृशेत्\n",
    "01076021c": "गृहीतमृषिपुत्रेण स्वयं वाप्यृषिणा त्वया\n",
    "01076022": "ययातिरुवाच\n",
    "01076022a": "क्रुद्धादाशीविषात्सर्पाज्ज्वलनात्सर्वतोमुखात्\n",
    "01076022c": "दुराधर्षतरो विप्रः पुरुषेण विजानता\n",
    "01076023": "देवयान्युवाच\n",
    "01076023a": "कथमाशीविषात्सर्पाज्ज्वलनात्सर्वतोमुखात्\n",
    "01076023c": "दुराधर्षतरो विप्र इत्यात्थ पुरुषर्षभ\n",
    "01076024": "ययातिरुवाच\n",
    "01076024a": "एकमाशीविषो हन्ति शस्त्रेणैकश्च वध्यते\n",
    "01076024c": "हन्ति विप्रः सराष्ट्राणि पुराण्यपि हि कोपितः\n",
    "01076025a": "दुराधर्षतरो विप्रस्तस्माद्भीरु मतो मम\n",
    "01076025c": "अतोऽदत्तां च पित्रा त्वां भद्रे न विवहाम्यहम्\n",
    "01076026": "देवयान्युवाच\n",
    "01076026a": "दत्तां वहस्व पित्रा मां त्वं हि राजन्वृतो मया\n",
    "01076026c": "अयाचतो भयं नास्ति दत्तां च प्रतिगृह्णतः\n",
    "01076027": "वैशंपायन उवाच\n",
    "01076027a": "त्वरितं देवयान्याथ प्रेषितं पितुरात्मनः\n",
    "01076027c": "श्रुत्वैव च स राजानं दर्शयामास भार्गवः\n",
    "01076028a": "दृष्ट्वैव चागतं शुक्रं ययातिः पृथिवीपतिः\n",
    "01076028c": "ववन्दे ब्राह्मणं काव्यं प्राञ्जलिः प्रणतः स्थितः\n",
    "01076029": "देवयान्युवाच\n",
    "01076029a": "राजायं नाहुषस्तात दुर्गे मे पाणिमग्रहीत्\n",
    "01076029c": "नमस्ते देहि मामस्मै नान्यं लोके पतिं वृणे\n",
    "01076030": "शुक्र उवाच\n",
    "01076030a": "वृतोऽनया पतिर्वीर सुतया त्वं ममेष्टया\n",
    "01076030c": "गृहाणेमां मया दत्तां महिषीं नहुषात्मज\n",
    "01076031": "ययातिरुवाच\n",
    "01076031a": "अधर्मो न स्पृशेदेवं महान्मामिह भार्गव\n",
    "01076031c": "वर्णसंकरजो ब्रह्मन्निति त्वां प्रवृणोम्यहम्\n",
    "01076032": "शुक्र उवाच\n",
    "01076032a": "अधर्मात्त्वां विमुञ्चामि वरयस्व यथेप्षितम्\n",
    "01076032c": "अस्मिन्विवाहे मा ग्लासीरहं पापं नुदामि ते\n",
    "01076033a": "वहस्व भार्यां धर्मेण देवयानीं सुमध्यमाम्\n",
    "01076033c": "अनया सह संप्रीतिमतुलां समवाप्स्यसि\n",
    "01076034a": "इयं चापि कुमारी ते शर्मिष्ठा वार्षपर्वणी\n",
    "01076034c": "संपूज्या सततं राजन्मा चैनां शयने ह्वयेः\n",
    "01076035": "वैशंपायन उवाच\n",
    "01076035a": "एवमुक्तो ययातिस्तु शुक्रं कृत्वा प्रदक्षिणम्\n",
    "01076035c": "जगाम स्वपुरं हृष्टो अनुज्ञातो महात्मना\n",
    "01077001": "वैशंपायन उवाच\n",
    "01077001a": "ययातिः स्वपुरं प्राप्य महेन्द्रपुरसंनिभम्\n",
    "01077001c": "प्रविश्यान्तःपुरं तत्र देवयानीं न्यवेशयत्\n",
    "01077002a": "देवयान्याश्चानुमते तां सुतां वृषपर्वणः\n",
    "01077002c": "अशोकवनिकाभ्याशे गृहं कृत्वा न्यवेशयत्\n",
    "01077003a": "वृतां दासीसहस्रेण शर्मिष्ठामासुरायणीम्\n",
    "01077003c": "वासोभिरन्नपानैश्च संविभज्य सुसत्कृताम्\n",
    "01077004a": "देवयान्या तु सहितः स नृपो नहुषात्मजः\n",
    "01077004c": "विजहार बहूनब्दान्देववन्मुदितो भृशम्\n",
    "01077005a": "ऋतुकाले तु संप्राप्ते देवयानी वराङ्गना\n",
    "01077005c": "लेभे गर्भं प्रथमतः कुमारं च व्यजायत\n",
    "01077006a": "गते वर्षसहस्रे तु शर्मिष्ठा वार्षपर्वणी\n",
    "01077006c": "ददर्श यौवनं प्राप्ता ऋतुं सा चान्वचिन्तयत्\n",
    "01077007a": "ऋतुकालश्च संप्राप्तो न च मेऽस्ति पतिर्वृतः\n",
    "01077007c": "किं प्राप्तं किं नु कर्तव्यं किं वा कृत्वा कृतं भवेत्\n",
    "01077008a": "देवयानी प्रजातासौ वृथाहं प्राप्तयौवना\n",
    "01077008c": "यथा तया वृतो भर्ता तथैवाहं वृणोमि तम्\n",
    "01077009a": "राज्ञा पुत्रफलं देयमिति मे निश्चिता मतिः\n",
    "01077009c": "अपीदानीं स धर्मात्मा इयान्मे दर्शनं रहः\n",
    "01077010a": "अथ निष्क्रम्य राजासौ तस्मिन्काले यदृच्छया\n",
    "01077010c": "अशोकवनिकाभ्याशे शर्मिष्ठां प्राप्य विष्ठितः\n",
    "01077011a": "तमेकं रहिते दृष्ट्वा शर्मिष्ठा चारुहासिनी\n",
    "01077011c": "प्रत्युद्गम्याञ्जलिं कृत्वा राजानं वाक्यमब्रवीत्\n",
    "01077012a": "सोमस्येन्द्रस्य विष्णोर्वा यमस्य वरुणस्य वा\n",
    "01077012c": "तव वा नाहुष कुले कः स्त्रियं स्प्रष्टुमर्हति\n",
    "01077013a": "रूपाभिजनशीलैर्हि त्वं राजन्वेत्थ मां सदा\n",
    "01077013c": "सा त्वां याचे प्रसाद्याहमृतुं देहि नराधिप\n",
    "01077014": "ययातिरुवाच\n",
    "01077014a": "वेद्मि त्वां शीलसंपन्नां दैत्यकन्यामनिन्दिताम्\n",
    "01077014c": "रूपे च ते न पश्यामि सूच्यग्रमपि निन्दितम्\n",
    "01077015a": "अब्रवीदुशना काव्यो देवयानीं यदावहम्\n",
    "01077015c": "नेयमाह्वयितव्या ते शयने वार्षपर्वणी\n",
    "01077016": "शर्मिष्ठोवाच\n",
    "01077016a": "न नर्मयुक्तं वचनं हिनस्ति; न स्त्रीषु राजन्न विवाहकाले\n",
    "01077016c": "प्राणात्यये सर्वधनापहारे; पञ्चानृतान्याहुरपातकानि\n",
    "01077017a": "पृष्टं तु साक्ष्ये प्रवदन्तमन्यथा; वदन्ति मिथ्योपहितं नरेन्द्र\n",
    "01077017c": "एकार्थतायां तु समाहितायां; मिथ्या वदन्तमनृतं हिनस्ति\n",
    "01077018": "ययातिरुवाच\n",
    "01077018a": "राजा प्रमाणं भूतानां स नश्येत मृषा वदन्\n",
    "01077018c": "अर्थकृच्छ्रमपि प्राप्य न मिथ्या कर्तुमुत्सहे\n",
    "01077019": "शर्मिष्ठोवाच\n",
    "01077019a": "समावेतौ मतौ राजन्पतिः सख्याश्च यः पतिः\n",
    "01077019c": "समं विवाहमित्याहुः सख्या मेऽसि पतिर्वृतः\n",
    "01077020": "ययातिरुवाच\n",
    "01077020a": "दातव्यं याचमानेभ्य इति मे व्रतमाहितम्\n",
    "01077020c": "त्वं च याचसि मां कामं ब्रूहि किं करवाणि ते\n",
    "01077021": "शर्मिष्ठोवाच\n",
    "01077021a": "अधर्मात्त्राहि मां राजन्धर्मं च प्रतिपादय\n",
    "01077021c": "त्वत्तोऽपत्यवती लोके चरेयं धर्ममुत्तमम्\n",
    "01077022a": "त्रय एवाधना राजन्भार्या दासस्तथा सुतः\n",
    "01077022c": "यत्ते समधिगच्छन्ति यस्य ते तस्य तद्धनम्\n",
    "01077023a": "देवयान्या भुजिष्यास्मि वश्या च तव भार्गवी\n",
    "01077023c": "सा चाहं च त्वया राजन्भरणीये भजस्व माम्\n",
    "01077024": "वैशंपायन उवाच\n",
    "01077024a": "एवमुक्तस्तु राजा स तथ्यमित्येव जज्ञिवान्\n",
    "01077024c": "पूजयामास शर्मिष्ठां धर्मं च प्रत्यपादयत्\n",
    "01077025a": "समागम्य च शर्मिष्ठां यथाकाममवाप्य च\n",
    "01077025c": "अन्योन्यमभिसंपूज्य जग्मतुस्तौ यथागतम्\n",
    "01077026a": "तस्मिन्समागमे सुभ्रूः शर्मिष्ठा चारुहासिनी\n",
    "01077026c": "लेभे गर्भं प्रथमतस्तस्मान्नृपतिसत्तमात्\n",
    "01077027a": "प्रजज्ञे च ततः काले राजन्राजीवलोचना\n",
    "01077027c": "कुमारं देवगर्भाभं राजीवनिभलोचनम्\n",
    "01078001": "वैशंपायन उवाच\n",
    "01078001a": "श्रुत्वा कुमारं जातं तु देवयानी शुचिस्मिता\n",
    "01078001c": "चिन्तयामास दुःखार्ता शर्मिष्ठां प्रति भारत\n",
    "01078002a": "अभिगम्य च शर्मिष्ठां देवयान्यब्रवीदिदम्\n",
    "01078002c": "किमिदं वृजिनं सुभ्रु कृतं ते कामलुब्धया\n",
    "01078003": "शर्मिष्ठोवाच\n",
    "01078003a": "ऋषिरभ्यागतः कश्चिद्धर्मात्मा वेदपारगः\n",
    "01078003c": "स मया वरदः कामं याचितो धर्मसंहितम्\n",
    "01078004a": "नाहमन्यायतः काममाचरामि शुचिस्मिते\n",
    "01078004c": "तस्मादृषेर्ममापत्यमिति सत्यं ब्रवीमि ते\n",
    "01078005": "देवयान्युवाच\n",
    "01078005a": "शोभनं भीरु सत्यं चेदथ स ज्ञायते द्विजः\n",
    "01078005c": "गोत्रनामाभिजनतो वेत्तुमिच्छामि तं द्विजम्\n",
    "01078006": "शर्मिष्ठोवाच\n",
    "01078006a": "ओजसा तेजसा चैव दीप्यमानं रविं यथा\n",
    "01078006c": "तं दृष्ट्वा मम संप्रष्टुं शक्तिर्नासीच्छुचिस्मिते\n",
    "01078007": "देवयान्युवाच\n",
    "01078007a": "यद्येतदेवं शर्मिष्ठे न मन्युर्विद्यते मम\n",
    "01078007c": "अपत्यं यदि ते लब्धं ज्येष्ठाच्छ्रेष्ठाच्च वै द्विजात्\n",
    "01078008": "वैशंपायन उवाच\n",
    "01078008a": "अन्योन्यमेवमुक्त्वा च संप्रहस्य च ते मिथः\n",
    "01078008c": "जगाम भार्गवी वेश्म तथ्यमित्येव जज्ञुषी\n",
    "01078009a": "ययातिर्देवयान्यां तु पुत्रावजनयन्नृपः\n",
    "01078009c": "यदुं च तुर्वसुं चैव शक्रविष्णू इवापरौ\n",
    "01078010a": "तस्मादेव तु राजर्षेः शर्मिष्ठा वार्षपर्वणी\n",
    "01078010c": "द्रुह्युं चानुं च पूरुं च त्रीन्कुमारानजीजनत्\n",
    "01078011a": "ततः काले तु कस्मिंश्चिद्देवयानी शुचिस्मिता\n",
    "01078011c": "ययातिसहिता राजन्निर्जगाम महावनम्\n",
    "01078012a": "ददर्श च तदा तत्र कुमारान्देवरूपिणः\n",
    "01078012c": "क्रीडमानान्सुविश्रब्धान्विस्मिता चेदमब्रवीत्\n",
    "01078013a": "कस्यैते दारका राजन्देवपुत्रोपमाः शुभाः\n",
    "01078013c": "वर्चसा रूपतश्चैव सदृशा मे मतास्तव\n",
    "01078014a": "एवं पृष्ट्वा तु राजानं कुमारान्पर्यपृच्छत\n",
    "01078014c": "किंनामधेयगोत्रो वः पुत्रका ब्राह्मणः पिता\n",
    "01078014e": "विब्रूत मे यथातथ्यं श्रोतुमिच्छामि तं ह्यहम्\n",
    "01078015a": "तेऽदर्शयन्प्रदेशिन्या तमेव नृपसत्तमम्\n",
    "01078015c": "शर्मिष्ठां मातरं चैव तस्याचख्युश्च दारकाः\n",
    "01078016a": "इत्युक्त्वा सहितास्ते तु राजानमुपचक्रमुः\n",
    "01078016c": "नाभ्यनन्दत तान्राजा देवयान्यास्तदान्तिके\n",
    "01078016e": "रुदन्तस्तेऽथ शर्मिष्ठामभ्ययुर्बालकास्ततः\n",
    "01078017a": "दृष्ट्वा तु तेषां बालानां प्रणयं पार्थिवं प्रति\n",
    "01078017c": "बुद्ध्वा च तत्त्वतो देवी शर्मिष्ठामिदमब्रवीत्\n",
    "01078018a": "मदधीना सती कस्मादकार्षीर्विप्रियं मम\n",
    "01078018c": "तमेवासुरधर्मं त्वमास्थिता न बिभेषि किम्\n",
    "01078019": "शर्मिष्ठोवाच\n",
    "01078019a": "यदुक्तमृषिरित्येव तत्सत्यं चारुहासिनि\n",
    "01078019c": "न्यायतो धर्मतश्चैव चरन्ती न बिभेमि ते\n",
    "01078020a": "यदा त्वया वृतो राजा वृत एव तदा मया\n",
    "01078020c": "सखीभर्ता हि धर्मेण भर्ता भवति शोभने\n",
    "01078021a": "पूज्यासि मम मान्या च ज्येष्ठा श्रेष्ठा च ब्राह्मणी\n",
    "01078021c": "त्वत्तोऽपि मे पूज्यतमो राजर्षिः किं न वेत्थ तत्\n",
    "01078022": "वैशंपायन उवाच\n",
    "01078022a": "श्रुत्वा तस्यास्ततो वाक्यं देवयान्यब्रवीदिदम्\n",
    "01078022c": "राजन्नाद्येह वत्स्यामि विप्रियं मे कृतं त्वया\n",
    "01078023a": "सहसोत्पतितां श्यामां दृष्ट्वा तां साश्रुलोचनाम्\n",
    "01078023c": "त्वरितं सकाशं काव्यस्य प्रस्थितां व्यथितस्तदा\n",
    "01078024a": "अनुवव्राज संभ्रान्तः पृष्ठतः सान्त्वयन्नृपः\n",
    "01078024c": "न्यवर्तत न चैव स्म क्रोधसंरक्तलोचना\n",
    "01078025a": "अविब्रुवन्ती किंचित्तु राजानं चारुलोचना\n",
    "01078025c": "अचिरादिव संप्राप्ता काव्यस्योशनसोऽन्तिकम्\n",
    "01078026a": "सा तु दृष्ट्वैव पितरमभिवाद्याग्रतः स्थिता\n",
    "01078026c": "अनन्तरं ययातिस्तु पूजयामास भार्गवम्\n",
    "01078027": "देवयान्युवाच\n",
    "01078027a": "अधर्मेण जितो धर्मः प्रवृत्तमधरोत्तरम्\n",
    "01078027c": "शर्मिष्ठयातिवृत्तास्मि दुहित्रा वृषपर्वणः\n",
    "01078028a": "त्रयोऽस्यां जनिताः पुत्रा राज्ञानेन ययातिना\n",
    "01078028c": "दुर्भगाया मम द्वौ तु पुत्रौ तात ब्रवीमि ते\n",
    "01078029a": "धर्मज्ञ इति विख्यात एष राजा भृगूद्वह\n",
    "01078029c": "अतिक्रान्तश्च मर्यादां काव्यैतत्कथयामि ते\n",
    "01078030": "शुक्र उवाच\n",
    "01078030a": "धर्मज्ञः सन्महाराज योऽधर्ममकृथाः प्रियम्\n",
    "01078030c": "तस्माज्जरा त्वामचिराद्धर्षयिष्यति दुर्जया\n",
    "01078031": "ययातिरुवाच\n",
    "01078031a": "ऋतुं वै याचमानाया भगवन्नान्यचेतसा\n",
    "01078031c": "दुहितुर्दानवेन्द्रस्य धर्म्यमेतत्कृतं मया\n",
    "01078032a": "ऋतुं वै याचमानाया न ददाति पुमान्वृतः\n",
    "01078032c": "भ्रूणहेत्युच्यते ब्रह्मन्स इह ब्रह्मवादिभिः\n",
    "01078033a": "अभिकामां स्त्रियं यस्तु गम्यां रहसि याचितः\n",
    "01078033c": "नोपैति स च धर्मेषु भ्रूणहेत्युच्यते बुधैः\n",
    "01078034a": "इत्येतानि समीक्ष्याहं कारणानि भृगूद्वह\n",
    "01078034c": "अधर्मभयसंविग्नः शर्मिष्ठामुपजग्मिवान्\n",
    "01078035": "शुक्र उवाच\n",
    "01078035a": "नन्वहं प्रत्यवेक्ष्यस्ते मदधीनोऽसि पार्थिव\n",
    "01078035c": "मिथ्याचारस्य धर्मेषु चौर्यं भवति नाहुष\n",
    "01078036": "वैशंपायन उवाच\n",
    "01078036a": "क्रुद्धेनोशनसा शप्तो ययातिर्नाहुषस्तदा\n",
    "01078036c": "पूर्वं वयः परित्यज्य जरां सद्योऽन्वपद्यत\n",
    "01078037": "ययातिरुवाच\n",
    "01078037a": "अतृप्तो यौवनस्याहं देवयान्यां भृगूद्वह\n",
    "01078037c": "प्रसादं कुरु मे ब्रह्मञ्जरेयं मा विशेत माम्\n",
    "01078038": "शुक्र उवाच\n",
    "01078038a": "नाहं मृषा ब्रवीम्येतज्जरां प्राप्तोऽसि भूमिप\n",
    "01078038c": "जरां त्वेतां त्वमन्यस्मै संक्रामय यदीच्छसि\n",
    "01078039": "ययातिरुवाच\n",
    "01078039a": "राज्यभाक्स भवेद्ब्रह्मन्पुण्यभाक्कीर्तिभाक्तथा\n",
    "01078039c": "यो मे दद्याद्वयः पुत्रस्तद्भवाननुमन्यताम्\n",
    "01078040": "शुक्र उवाच\n",
    "01078040a": "संक्रामयिष्यसि जरां यथेष्टं नहुषात्मज\n",
    "01078040c": "मामनुध्याय भावेन न च पापमवाप्स्यसि\n",
    "01078041a": "वयो दास्यति ते पुत्रो यः स राजा भविष्यति\n",
    "01078041c": "आयुष्मान्कीर्तिमांश्चैव बह्वपत्यस्तथैव च\n",
    "01079001": "वैशंपायन उवाच\n",
    "01079001a": "जरां प्राप्य ययातिस्तु स्वपुरं प्राप्य चैव ह\n",
    "01079001c": "पुत्रं ज्येष्ठं वरिष्ठं च यदुमित्यब्रवीद्वचः\n",
    "01079002a": "जरा वली च मां तात पलितानि च पर्यगुः\n",
    "01079002c": "काव्यस्योशनसः शापान्न च तृप्तोऽस्मि यौवने\n",
    "01079003a": "त्वं यदो प्रतिपद्यस्व पाप्मानं जरया सह\n",
    "01079003c": "यौवनेन त्वदीयेन चरेयं विषयानहम्\n",
    "01079004a": "पूर्णे वर्षसहस्रे तु पुनस्ते यौवनं त्वहम्\n",
    "01079004c": "दत्त्वा स्वं प्रतिपत्स्यामि पाप्मानं जरया सह\n",
    "01079005": "यदुरुवाच\n",
    "01079005a": "सितश्मश्रुशिरा दीनो जरया शिथिलीकृतः\n",
    "01079005c": "वलीसंततगात्रश्च दुर्दर्शो दुर्बलः कृशः\n",
    "01079006a": "अशक्तः कार्यकरणे परिभूतः स यौवनैः\n",
    "01079006c": "सहोपजीविभिश्चैव तां जरां नाभिकामये\n",
    "01079007": "ययातिरुवाच\n",
    "01079007a": "यत्त्वं मे हृदयाज्जातो वयः स्वं न प्रयच्छसि\n",
    "01079007c": "तस्मादराज्यभाक्तात प्रजा ते वै भविष्यति\n",
    "01079008a": "तुर्वसो प्रतिपद्यस्व पाप्मानं जरया सह\n",
    "01079008c": "यौवनेन चरेयं वै विषयांस्तव पुत्रक\n",
    "01079009a": "पूर्णे वर्षसहस्रे तु पुनर्दास्यामि यौवनम्\n",
    "01079009c": "स्वं चैव प्रतिपत्स्यामि पाप्मानं जरया सह\n",
    "01079010": "तुर्वसुरुवाच\n",
    "01079010a": "न कामये जरां तात कामभोगप्रणाशिनीम्\n",
    "01079010c": "बलरूपान्तकरणीं बुद्धिप्राणविनाशिनीम्\n",
    "01079011": "ययातिरुवाच\n",
    "01079011a": "यत्त्वं मे हृदयाज्जातो वयः स्वं न प्रयच्छसि\n",
    "01079011c": "तस्मात्प्रजा समुच्छेदं तुर्वसो तव यास्यति\n",
    "01079012a": "संकीर्णाचारधर्मेषु प्रतिलोमचरेषु च\n",
    "01079012c": "पिशिताशिषु चान्त्येषु मूढ राजा भविष्यसि\n",
    "01079013a": "गुरुदारप्रसक्तेषु तिर्यग्योनिगतेषु च\n",
    "01079013c": "पशुधर्मिषु पापेषु म्लेच्छेषु प्रभविष्यसि\n",
    "01079014": "वैशंपायन उवाच\n",
    "01079014a": "एवं स तुर्वसुं शप्त्वा ययातिः सुतमात्मनः\n",
    "01079014c": "शर्मिष्ठायाः सुतं द्रुह्युमिदं वचनमब्रवीत्\n",
    "01079015a": "द्रुह्यो त्वं प्रतिपद्यस्व वर्णरूपविनाशिनीम्\n",
    "01079015c": "जरां वर्षसहस्रं मे यौवनं स्वं ददस्व च\n",
    "01079016a": "पूर्णे वर्षसहस्रे तु प्रतिदास्यामि यौवनम्\n",
    "01079016c": "स्वं चादास्यामि भूयोऽहं पाप्मानं जरया सह\n",
    "01079017": "द्रुह्युरुवाच\n",
    "01079017a": "न गजं न रथं नाश्वं जीर्णो भुङ्क्ते न च स्त्रियम्\n",
    "01079017c": "वाग्भङ्गश्चास्य भवति तज्जरां नाभिकामये\n",
    "01079018": "ययातिरुवाच\n",
    "01079018a": "यत्त्वं मे हृदयाज्जातो वयः स्वं न प्रयच्छसि\n",
    "01079018c": "तस्माद्द्रुह्यो प्रियः कामो न ते संपत्स्यते क्वचित्\n",
    "01079019a": "उडुपप्लवसंतारो यत्र नित्यं भविष्यति\n",
    "01079019c": "अराजा भोजशब्दं त्वं तत्रावाप्स्यसि सान्वयः\n",
    "01079020a": "अनो त्वं प्रतिपद्यस्व पाप्मानं जरया सह\n",
    "01079020c": "एकं वर्षसहस्रं तु चरेयं यौवनेन ते\n",
    "01079021": "अनुरुवाच\n",
    "01079021a": "जीर्णः शिशुवदादत्तेऽकालेऽन्नमशुचिर्यथा\n",
    "01079021c": "न जुहोति च कालेऽग्निं तां जरां नाभिकामये\n",
    "01079022": "ययातिरुवाच\n",
    "01079022a": "यत्त्वं मे हृदयाज्जातो वयः स्वं न प्रयच्छसि\n",
    "01079022c": "जरादोषस्त्वयोक्तोऽयं तस्मात्त्वं प्रतिपत्स्यसे\n",
    "01079023a": "प्रजाश्च यौवनप्राप्ता विनशिष्यन्त्यनो तव\n",
    "01079023c": "अग्निप्रस्कन्दनपरस्त्वं चाप्येवं भविष्यसि\n",
    "01079024a": "पूरो त्वं मे प्रियः पुत्रस्त्वं वरीयान्भविष्यसि\n",
    "01079024c": "जरा वली च मे तात पलितानि च पर्यगुः\n",
    "01079024e": "काव्यस्योशनसः शापान्न च तृप्तोऽस्मि यौवने\n",
    "01079025a": "पूरो त्वं प्रतिपद्यस्व पाप्मानं जरया सह\n",
    "01079025c": "कंचित्कालं चरेयं वै विषयान्वयसा तव\n",
    "01079026a": "पूर्णे वर्षसहस्रे तु प्रतिदास्यामि यौवनम्\n",
    "01079026c": "स्वं चैव प्रतिपत्स्यामि पाप्मानं जरया सह\n",
    "01079027": "वैशंपायन उवाच\n",
    "01079027a": "एवमुक्तः प्रत्युवाच पूरुः पितरमञ्जसा\n",
    "01079027c": "यथात्थ मां महाराज तत्करिष्यामि ते वचः\n",
    "01079028a": "प्रतिपत्स्यामि ते राजन्पाप्मानं जरया सह\n",
    "01079028c": "गृहाण यौवनं मत्तश्चर कामान्यथेप्सितान्\n",
    "01079029a": "जरयाहं प्रतिच्छन्नो वयोरूपधरस्तव\n",
    "01079029c": "यौवनं भवते दत्त्वा चरिष्यामि यथात्थ माम्\n",
    "01079030": "ययातिरुवाच\n",
    "01079030a": "पूरो प्रीतोऽस्मि ते वत्स प्रीतश्चेदं ददामि ते\n",
    "01079030c": "सर्वकामसमृद्धा ते प्रजा राज्ये भविष्यति\n",
    "01080001": "वैशंपायन उवाच\n",
    "01080001a": "पौरवेणाथ वयसा ययातिर्नहुषात्मजः\n",
    "01080001c": "प्रीतियुक्तो नृपश्रेष्ठश्चचार विषयान्प्रियान्\n",
    "01080002a": "यथाकामं यथोत्साहं यथाकालं यथासुखम्\n",
    "01080002c": "धर्माविरुद्धान्राजेन्द्रो यथार्हति स एव हि\n",
    "01080003a": "देवानतर्पयद्यज्ञैः श्राद्धैस्तद्वत्पितॄनपि\n",
    "01080003c": "दीनाननुग्रहैरिष्टैः कामैश्च द्विजसत्तमान्\n",
    "01080004a": "अतिथीनन्नपानैश्च विशश्च परिपालनैः\n",
    "01080004c": "आनृशंस्येन शूद्रांश्च दस्यून्संनिग्रहेण च\n",
    "01080005a": "धर्मेण च प्रजाः सर्वा यथावदनुरञ्जयन्\n",
    "01080005c": "ययातिः पालयामास साक्षादिन्द्र इवापरः\n",
    "01080006a": "स राजा सिंहविक्रान्तो युवा विषयगोचरः\n",
    "01080006c": "अविरोधेन धर्मस्य चचार सुखमुत्तमम्\n",
    "01080007a": "स संप्राप्य शुभान्कामांस्तृप्तः खिन्नश्च पार्थिवः\n",
    "01080007c": "कालं वर्षसहस्रान्तं सस्मार मनुजाधिपः\n",
    "01080008a": "परिसंख्याय कालज्ञः कलाः काष्ठाश्च वीर्यवान्\n",
    "01080008c": "पूर्णं मत्वा ततः कालं पूरुं पुत्रमुवाच ह\n",
    "01080009a": "यथाकामं यथोत्साहं यथाकालमरिंदम\n",
    "01080009c": "सेविता विषयाः पुत्र यौवनेन मया तव\n",
    "01080010a": "पूरो प्रीतोऽस्मि भद्रं ते गृहाणेदं स्वयौवनम्\n",
    "01080010c": "राज्यं चैव गृहाणेदं त्वं हि मे प्रियकृत्सुतः\n",
    "01080011a": "प्रतिपेदे जरां राजा ययातिर्नाहुषस्तदा\n",
    "01080011c": "यौवनं प्रतिपेदे च पूरुः स्वं पुनरात्मनः\n",
    "01080012a": "अभिषेक्तुकामं नृपतिं पूरुं पुत्रं कनीयसम्\n",
    "01080012c": "ब्राह्मणप्रमुखा वर्णा इदं वचनमब्रुवन्\n",
    "01080013a": "कथं शुक्रस्य नप्तारं देवयान्याः सुतं प्रभो\n",
    "01080013c": "ज्येष्ठं यदुमतिक्रम्य राज्यं पूरोः प्रदास्यसि\n",
    "01080014a": "यदुर्ज्येष्ठस्तव सुतो जातस्तमनु तुर्वसुः\n",
    "01080014c": "शर्मिष्ठायाः सुतो द्रुह्युस्ततोऽनुः पूरुरेव च\n",
    "01080015a": "कथं ज्येष्ठानतिक्रम्य कनीयान्राज्यमर्हति\n",
    "01080015c": "एतत्संबोधयामस्त्वां धर्मं त्वमनुपालय\n",
    "01080016": "ययातिरुवाच\n",
    "01080016a": "ब्राह्मणप्रमुखा वर्णाः सर्वे शृण्वन्तु मे वचः\n",
    "01080016c": "ज्येष्ठं प्रति यथा राज्यं न देयं मे कथंचन\n",
    "01080017a": "मम ज्येष्ठेन यदुना नियोगो नानुपालितः\n",
    "01080017c": "प्रतिकूलः पितुर्यश्च न स पुत्रः सतां मतः\n",
    "01080018a": "मातापित्रोर्वचनकृद्धितः पथ्यश्च यः सुतः\n",
    "01080018c": "स पुत्रः पुत्रवद्यश्च वर्तते पितृमातृषु\n",
    "01080019a": "यदुनाहमवज्ञातस्तथा तुर्वसुनापि च\n",
    "01080019c": "द्रुह्युना चानुना चैव मय्यवज्ञा कृता भृशम्\n",
    "01080020a": "पूरुणा मे कृतं वाक्यं मानितश्च विशेषतः\n",
    "01080020c": "कनीयान्मम दायादो जरा येन धृता मम\n",
    "01080020e": "मम कामः स च कृतः पूरुणा पुत्ररूपिणा\n",
    "01080021a": "शुक्रेण च वरो दत्तः काव्येनोशनसा स्वयम्\n",
    "01080021c": "पुत्रो यस्त्वानुवर्तेत स राजा पृथिवीपतिः\n",
    "01080021e": "भवतोऽनुनयाम्येवं पूरू राज्येऽभिषिच्यताम्\n",
    "01080022": "प्रकृतय ऊचुः\n",
    "01080022a": "यः पुत्रो गुणसंपन्नो मातापित्रोर्हितः सदा\n",
    "01080022c": "सर्वमर्हति कल्याणं कनीयानपि स प्रभो\n",
    "01080023a": "अर्हः पूरुरिदं राज्यं यः सुतः प्रियकृत्तव\n",
    "01080023c": "वरदानेन शुक्रस्य न शक्यं वक्तुमुत्तरम्\n",
    "01080024": "वैशंपायन उवाच\n",
    "01080024a": "पौरजानपदैस्तुष्टैरित्युक्तो नाहुषस्तदा\n",
    "01080024c": "अभ्यषिञ्चत्ततः पूरुं राज्ये स्वे सुतमात्मजम्\n",
    "01080025a": "दत्त्वा च पूरवे राज्यं वनवासाय दीक्षितः\n",
    "01080025c": "पुरात्स निर्ययौ राजा ब्राह्मणैस्तापसैः सह\n",
    "01080026a": "यदोस्तु यादवा जातास्तुर्वसोर्यवनाः सुताः\n",
    "01080026c": "द्रुह्योरपि सुता भोजा अनोस्तु म्लेच्छजातयः\n",
    "01080027a": "पूरोस्तु पौरवो वंशो यत्र जातोऽसि पार्थिव\n",
    "01080027c": "इदं वर्षसहस्राय राज्यं कारयितुं वशी\n",
    "01081001": "वैशंपायन उवाच\n",
    "01081001a": "एवं स नाहुषो राजा ययातिः पुत्रमीप्सितम्\n",
    "01081001c": "राज्येऽभिषिच्य मुदितो वानप्रस्थोऽभवन्मुनिः\n",
    "01081002a": "उषित्वा च वने वासं ब्राह्मणैः सह संश्रितः\n",
    "01081002c": "फलमूलाशनो दान्तो यथा स्वर्गमितो गतः\n",
    "01081003a": "स गतः सुरवासं तं निवसन्मुदितः सुखम्\n",
    "01081003c": "कालस्य नातिमहतः पुनः शक्रेण पातितः\n",
    "01081004a": "निपतन्प्रच्युतः स्वर्गादप्राप्तो मेदिनीतलम्\n",
    "01081004c": "स्थित आसीदन्तरिक्षे स तदेति श्रुतं मया\n",
    "01081005a": "तत एव पुनश्चापि गतः स्वर्गमिति श्रुतिः\n",
    "01081005c": "राज्ञा वसुमता सार्धमष्टकेन च वीर्यवान्\n",
    "01081005e": "प्रतर्दनेन शिबिना समेत्य किल संसदि\n",
    "01081006": "जनमेजय उवाच\n",
    "01081006a": "कर्मणा केन स दिवं पुनः प्राप्तो महीपतिः\n",
    "01081006c": "सर्वमेतदशेषेण श्रोतुमिच्छामि तत्त्वतः\n",
    "01081006e": "कथ्यमानं त्वया विप्र विप्रर्षिगणसंनिधौ\n",
    "01081007a": "देवराजसमो ह्यासीद्ययातिः पृथिवीपतिः\n",
    "01081007c": "वर्धनः कुरुवंशस्य विभावसुसमद्युतिः\n",
    "01081008a": "तस्य विस्तीर्णयशसः सत्यकीर्तेर्महात्मनः\n",
    "01081008c": "चरितं श्रोतुमिच्छामि दिवि चेह च सर्वशः\n",
    "01081009": "वैशंपायन उवाच\n",
    "01081009a": "हन्त ते कथयिष्यामि ययातेरुत्तरां कथाम्\n",
    "01081009c": "दिवि चेह च पुण्यार्थां सर्वपापप्रणाशिनीम्\n",
    "01081010a": "ययातिर्नाहुषो राजा पूरुं पुत्रं कनीयसम्\n",
    "01081010c": "राज्येऽभिषिच्य मुदितः प्रवव्राज वनं तदा\n",
    "01081011a": "अन्तेषु स विनिक्षिप्य पुत्रान्यदुपुरोगमान्\n",
    "01081011c": "फलमूलाशनो राजा वने संन्यवसच्चिरम्\n",
    "01081012a": "संशितात्मा जितक्रोधस्तर्पयन्पितृदेवताः\n",
    "01081012c": "अग्नींश्च विधिवज्जुह्वन्वानप्रस्थविधानतः\n",
    "01081013a": "अतिथीन्पूजयामास वन्येन हविषा विभुः\n",
    "01081013c": "शिलोञ्छवृत्तिमास्थाय शेषान्नकृतभोजनः\n",
    "01081014a": "पूर्णं वर्षसहस्रं स एवंवृत्तिरभून्नृपः\n",
    "01081014c": "अब्भक्षः शरदस्त्रिंशदासीन्नियतवाङ्मनाः\n",
    "01081015a": "ततश्च वायुभक्षोऽभूत्संवत्सरमतन्द्रितः\n",
    "01081015c": "पञ्चाग्निमध्ये च तपस्तेपे संवत्सरं नृपः\n",
    "01081016a": "एकपादस्थितश्चासीत्षण्मासाननिलाशनः\n",
    "01081016c": "पुण्यकीर्तिस्ततः स्वर्गं जगामावृत्य रोदसी\n",
    "01082001": "वैशंपायन उवाच\n",
    "01082001a": "स्वर्गतः स तु राजेन्द्रो निवसन्देवसद्मनि\n",
    "01082001c": "पूजितस्त्रिदशैः साध्यैर्मरुद्भिर्वसुभिस्तथा\n",
    "01082002a": "देवलोकाद्ब्रह्मलोकं संचरन्पुण्यकृद्वशी\n",
    "01082002c": "अवसत्पृथिवीपालो दीर्घकालमिति श्रुतिः\n",
    "01082003a": "स कदाचिन्नृपश्रेष्ठो ययातिः शक्रमागमत्\n",
    "01082003c": "कथान्ते तत्र शक्रेण पृष्टः स पृथिवीपतिः\n",
    "01082004": "शक्र उवाच\n",
    "01082004a": "यदा स पूरुस्तव रूपेण राज;ञ्जरां गृहीत्वा प्रचचार भूमौ\n",
    "01082004c": "तदा राज्यं संप्रदायैव तस्मै; त्वया किमुक्तः कथयेह सत्यम्\n",
    "01082005": "ययातिरुवाच\n",
    "01082005a": "गङ्गायमुनयोर्मध्ये कृत्स्नोऽयं विषयस्तव\n",
    "01082005c": "मध्ये पृथिव्यास्त्वं राजा भ्रातरोऽन्त्याधिपास्तव\n",
    "01082006a": "अक्रोधनः क्रोधनेभ्यो विशिष्ट;स्तथा तितिक्षुरतितिक्षोर्विशिष्टः\n",
    "01082006c": "अमानुषेभ्यो मानुषाश्च प्रधाना; विद्वांस्तथैवाविदुषः प्रधानः\n",
    "01082007a": "आक्रुश्यमानो नाक्रोशेन्मन्युरेव तितिक्षतः\n",
    "01082007c": "आक्रोष्टारं निर्दहति सुकृतं चास्य विन्दति\n",
    "01082008a": "नारुंतुदः स्यान्न नृशंसवादी; न हीनतः परमभ्याददीत\n",
    "01082008c": "ययास्य वाचा पर उद्विजेत; न तां वदेद्रुशतीं पापलोक्याम्\n",
    "01082009a": "अरुंतुदं पुरुषं रूक्षवाचं; वाक्कण्टकैर्वितुदन्तं मनुष्यान्\n",
    "01082009c": "विद्यादलक्ष्मीकतमं जनानां; मुखे निबद्धां निरृतिं वहन्तम्\n",
    "01082010a": "सद्भिः पुरस्तादभिपूजितः स्या;त्सद्भिस्तथा पृष्ठतो रक्षितः स्यात्\n",
    "01082010c": "सदासतामतिवादांस्तितिक्षे;त्सतां वृत्तं चाददीतार्यवृत्तः\n",
    "01082011a": "वाक्सायका वदनान्निष्पतन्ति; यैराहतः शोचति रात्र्यहानि\n",
    "01082011c": "परस्य वा मर्मसु ये पतन्ति; तान्पण्डितो नावसृजेत्परेषु\n",
    "01082012a": "न हीदृशं संवननं त्रिषु लोकेषु विद्यते\n",
    "01082012c": "यथा मैत्री च भूतेषु दानं च मधुरा च वाक्\n",
    "01082013a": "तस्मात्सान्त्वं सदा वाच्यं न वाच्यं परुषं क्वचित्\n",
    "01082013c": "पूज्यान्संपूजयेद्दद्यान्न च याचेत्कदाचन\n",
    "01083001": "इन्द्र उवाच\n",
    "01083001a": "सर्वाणि कर्माणि समाप्य राज;न्गृहान्परित्यज्य वनं गतोऽसि\n",
    "01083001c": "तत्त्वां पृच्छामि नहुषस्य पुत्र; केनासि तुल्यस्तपसा ययाते\n",
    "01083002": "ययातिरुवाच\n",
    "01083002a": "नाहं देवमनुष्येषु न गन्धर्वमहर्षिषु\n",
    "01083002c": "आत्मनस्तपसा तुल्यं कंचित्पश्यामि वासव\n",
    "01083003": "इन्द्र उवाच\n",
    "01083003a": "यदावमंस्थाः सदृशः श्रेयसश्च; पापीयसश्चाविदितप्रभावः\n",
    "01083003c": "तस्माल्लोका अन्तवन्तस्तवेमे; क्षीणे पुण्ये पतितास्यद्य राजन्\n",
    "01083004": "ययातिरुवाच\n",
    "01083004a": "सुरर्षिगन्धर्वनरावमाना;त्क्षयं गता मे यदि शक्र लोकाः\n",
    "01083004c": "इच्छेयं वै सुरलोकाद्विहीनः; सतां मध्ये पतितुं देवराज\n",
    "01083005": "इन्द्र उवाच\n",
    "01083005a": "सतां सकाशे पतितासि राजं;श्च्युतः प्रतिष्ठां यत्र लब्धासि भूयः\n",
    "01083005c": "एवं विदित्वा तु पुनर्ययाते; न तेऽवमान्याः सदृशः श्रेयसश्च\n",
    "01083006": "वैशंपायन उवाच\n",
    "01083006a": "ततः प्रहायामरराजजुष्टा;न्पुण्याँल्लोकान्पतमानं ययातिम्\n",
    "01083006c": "संप्रेक्ष्य राजर्षिवरोऽष्टकस्त;मुवाच सद्धर्मविधानगोप्ता\n",
    "01083007a": "कस्त्वं युवा वासवतुल्यरूपः; स्वतेजसा दीप्यमानो यथाग्निः\n",
    "01083007c": "पतस्युदीर्णाम्बुधरान्धकारा;त्खात्खेचराणां प्रवरो यथार्कः\n",
    "01083008a": "दृष्ट्वा च त्वां सूर्यपथात्पतन्तं; वैश्वानरार्कद्युतिमप्रमेयम्\n",
    "01083008c": "किं नु स्विदेतत्पततीति सर्वे; वितर्कयन्तः परिमोहिताः स्मः\n",
    "01083009a": "दृष्ट्वा च त्वां विष्ठितं देवमार्गे; शक्रार्कविष्णुप्रतिमप्रभावम्\n",
    "01083009c": "अभ्युद्गतास्त्वां वयमद्य सर्वे; तत्त्वं पाते तव जिज्ञासमानाः\n",
    "01083010a": "न चापि त्वां धृष्णुमः प्रष्टुमग्रे; न च त्वमस्मान्पृच्छसि ये वयं स्मः\n",
    "01083010c": "तत्त्वां पृच्छामः स्पृहणीयरूपं; कस्य त्वं वा किंनिमित्तं त्वमागाः\n",
    "01083011a": "भयं तु ते व्येतु विषादमोहौ; त्यजाशु देवेन्द्रसमानरूप\n",
    "01083011c": "त्वां वर्तमानं हि सतां सकाशे; नालं प्रसोढुं बलहापि शक्रः\n",
    "01083012a": "सन्तः प्रतिष्ठा हि सुखच्युतानां; सतां सदैवामरराजकल्प\n",
    "01083012c": "ते संगताः स्थावरजङ्गमेशाः; प्रतिष्ठितस्त्वं सदृशेषु सत्सु\n",
    "01083013a": "प्रभुरग्निः प्रतपने भूमिरावपने प्रभुः\n",
    "01083013c": "प्रभुः सूर्यः प्रकाशित्वे सतां चाभ्यागतः प्रभुः\n",
    "01084001": "ययातिरुवाच\n",
    "01084001a": "अहं ययातिर्नहुषस्य पुत्रः; पूरोः पिता सर्वभूतावमानात्\n",
    "01084001c": "प्रभ्रंशितः सुरसिद्धर्षिलोका;त्परिच्युतः प्रपताम्यल्पपुण्यः\n",
    "01084002a": "अहं हि पूर्वो वयसा भवद्भ्य;स्तेनाभिवादं भवतां न प्रयुञ्जे\n",
    "01084002c": "यो विद्यया तपसा जन्मना वा; वृद्धः स पूज्यो भवति द्विजानाम्\n",
    "01084003": "अष्टक उवाच\n",
    "01084003a": "अवादीश्चेद्वयसा यः स वृद्ध; इति राजन्नाभ्यवदः कथंचित्\n",
    "01084003c": "यो वै विद्वान्वयसा सन्स्म वृद्धः; स एव पूज्यो भवति द्विजानाम्\n",
    "01084004": "ययातिरुवाच\n",
    "01084004a": "प्रतिकूलं कर्मणां पापमाहु;स्तद्वर्ततेऽप्रवणे पापलोक्यम्\n",
    "01084004c": "सन्तोऽसतां नानुवर्तन्ति चैत;द्यथा आत्मैषामनुकूलवादी\n",
    "01084005a": "अभूद्धनं मे विपुलं महद्वै; विचेष्टमानो नाधिगन्ता तदस्मि\n",
    "01084005c": "एवं प्रधार्यात्महिते निविष्टो; यो वर्तते स विजानाति जीवन्\n",
    "01084006a": "नानाभावा बहवो जीवलोके; दैवाधीना नष्टचेष्टाधिकाराः\n",
    "01084006c": "तत्तत्प्राप्य न विहन्येत धीरो; दिष्टं बलीय इति मत्वात्मबुद्ध्या\n",
    "01084007a": "सुखं हि जन्तुर्यदि वापि दुःखं; दैवाधीनं विन्दति नात्मशक्त्या\n",
    "01084007c": "तस्माद्दिष्टं बलवन्मन्यमानो; न संज्वरेन्नापि हृष्येत्कदाचित्\n",
    "01084008a": "दुःखे न तप्येन्न सुखेन हृष्ये;त्समेन वर्तेत सदैव धीरः\n",
    "01084008c": "दिष्टं बलीय इति मन्यमानो; न संज्वरेन्नापि हृष्येत्कदाचित्\n",
    "01084009a": "भये न मुह्याम्यष्टकाहं कदाचि;त्संतापो मे मानसो नास्ति कश्चित्\n",
    "01084009c": "धाता यथा मां विदधाति लोके; ध्रुवं तथाहं भवितेति मत्वा\n",
    "01084010a": "संस्वेदजा अण्डजा उद्भिदाश्च; सरीसृपाः कृमयोऽथाप्सु मत्स्याः\n",
    "01084010c": "तथाश्मानस्तृणकाष्ठं च सर्वं; दिष्टक्षये स्वां प्रकृतिं भजन्ते\n",
    "01084011a": "अनित्यतां सुखदुःखस्य बुद्ध्वा; कस्मात्संतापमष्टकाहं भजेयम्\n",
    "01084011c": "किं कुर्यां वै किं च कृत्वा न तप्ये; तस्मात्संतापं वर्जयाम्यप्रमत्तः\n",
    "01084012": "अष्टक उवाच\n",
    "01084012a": "ये ये लोकाः पार्थिवेन्द्र प्रधाना;स्त्वया भुक्ता यं च कालं यथा च\n",
    "01084012c": "तन्मे राजन्ब्रूहि सर्वं यथाव;त्क्षेत्रज्ञवद्भाषसे त्वं हि धर्मान्\n",
    "01084013": "ययातिरुवाच\n",
    "01084013a": "राजाहमासमिह सार्वभौम;स्ततो लोकान्महतो अजयं वै\n",
    "01084013c": "तत्रावसं वर्षसहस्रमात्रं; ततो लोकं परमस्म्यभ्युपेतः\n",
    "01084014a": "ततः पुरीं पुरुहूतस्य रम्यां; सहस्रद्वारां शतयोजनायताम्\n",
    "01084014c": "अध्यावसं वर्षसहस्रमात्रं; ततो लोकं परमस्म्यभ्युपेतः\n",
    "01084015a": "ततो दिव्यमजरं प्राप्य लोकं; प्रजापतेर्लोकपतेर्दुरापम्\n",
    "01084015c": "तत्रावसं वर्षसहस्रमात्रं; ततो लोकं परमस्म्यभ्युपेतः\n",
    "01084016a": "देवस्य देवस्य निवेशने च; विजित्य लोकानवसं यथेष्टम्\n",
    "01084016c": "संपूज्यमानस्त्रिदशैः समस्तै;स्तुल्यप्रभावद्युतिरीश्वराणाम्\n",
    "01084017a": "तथावसं नन्दने कामरूपी; संवत्सराणामयुतं शतानाम्\n",
    "01084017c": "सहाप्सरोभिर्विहरन्पुण्यगन्धा;न्पश्यन्नगान्पुष्पितांश्चारुरूपान्\n",
    "01084018a": "तत्रस्थं मां देवसुखेषु सक्तं; कालेऽतीते महति ततोऽतिमात्रम्\n",
    "01084018c": "दूतो देवानामब्रवीदुग्ररूपो; ध्वंसेत्युच्चैस्त्रिः प्लुतेन स्वरेण\n",
    "01084019a": "एतावन्मे विदितं राजसिंह; ततो भ्रष्टोऽहं नन्दनात्क्षीणपुण्यः\n",
    "01084019c": "वाचोऽश्रौषं चान्तरिक्षे सुराणा;मनुक्रोशाच्छोचतां मानवेन्द्र\n",
    "01084020a": "अहो कष्टं क्षीणपुण्यो ययातिः; पतत्यसौ पुण्यकृत्पुण्यकीर्तिः\n",
    "01084020c": "तानब्रुवं पतमानस्ततोऽहं; सतां मध्ये निपतेयं कथं नु\n",
    "01084021a": "तैराख्याता भवतां यज्ञभूमिः; समीक्ष्य चैनां त्वरितमुपागतोऽस्मि\n",
    "01084021c": "हविर्गन्धं देशिकं यज्ञभूमे;र्धूमापाङ्गं प्रतिगृह्य प्रतीतः\n",
    "01085001": "अष्टक उवाच\n",
    "01085001a": "यदावसो नन्दने कामरूपी; संवत्सराणामयुतं शतानाम्\n",
    "01085001c": "किं कारणं कार्तयुगप्रधान; हित्वा तत्त्वं वसुधामन्वपद्यः\n",
    "01085002": "ययातिरुवाच\n",
    "01085002a": "ज्ञातिः सुहृत्स्वजनो यो यथेह; क्षीणे वित्ते त्यज्यते मानवैर्हि\n",
    "01085002c": "तथा तत्र क्षीणपुण्यं मनुष्यं; त्यजन्ति सद्यः सेश्वरा देवसंघाः\n",
    "01085003": "अष्टक उवाच\n",
    "01085003a": "कथं तस्मिन्क्षीणपुण्या भवन्ति; संमुह्यते मेऽत्र मनोऽतिमात्रम्\n",
    "01085003c": "किंविशिष्टाः कस्य धामोपयान्ति; तद्वै ब्रूहि क्षेत्रवित्त्वं मतो मे\n",
    "01085004": "ययातिरुवाच\n",
    "01085004a": "इमं भौमं नरकं ते पतन्ति; लालप्यमाना नरदेव सर्वे\n",
    "01085004c": "ते कङ्कगोमायुबलाशनार्थं; क्षीणा विवृद्धिं बहुधा व्रजन्ति\n",
    "01085005a": "तस्मादेतद्वर्जनीयं नरेण; दुष्टं लोके गर्हणीयं च कर्म\n",
    "01085005c": "आख्यातं ते पार्थिव सर्वमेत;द्भूयश्चेदानीं वद किं ते वदामि\n",
    "01085006": "अष्टक उवाच\n",
    "01085006a": "यदा तु तान्वितुदन्ते वयांसि; तथा गृध्राः शितिकण्ठाः पतंगाः\n",
    "01085006c": "कथं भवन्ति कथमाभवन्ति; न भौममन्यं नरकं शृणोमि\n",
    "01085007": "ययातिरुवाच\n",
    "01085007a": "ऊर्ध्वं देहात्कर्मणो जृम्भमाणा;द्व्यक्तं पृथिव्यामनुसंचरन्ति\n",
    "01085007c": "इमं भौमं नरकं ते पतन्ति; नावेक्षन्ते वर्षपूगाननेकान्\n",
    "01085008a": "षष्टिं सहस्राणि पतन्ति व्योम्नि; तथा अशीतिं परिवत्सराणि\n",
    "01085008c": "तान्वै तुदन्ति प्रपततः प्रपातं; भीमा भौमा राक्षसास्तीक्ष्णदंष्ट्राः\n",
    "01085009": "अष्टक उवाच\n",
    "01085009a": "यदेनसस्ते पततस्तुदन्ति; भीमा भौमा राक्षसास्तीक्ष्णदंष्ट्राः\n",
    "01085009c": "कथं भवन्ति कथमाभवन्ति; कथंभूता गर्भभूता भवन्ति\n",
    "01085010": "ययातिरुवाच\n",
    "01085010a": "अस्रं रेतः पुष्पफलानुपृक्त;मन्वेति तद्वै पुरुषेण सृष्टम्\n",
    "01085010c": "स वै तस्या रज आपद्यते वै; स गर्भभूतः समुपैति तत्र\n",
    "01085011a": "वनस्पतींश्चौषधीश्चाविशन्ति; अपो वायुं पृथिवीं चान्तरिक्षम्\n",
    "01085011c": "चतुष्पदं द्विपदं चापि सर्व;मेवंभूता गर्भभूता भवन्ति\n",
    "01085012": "अष्टक उवाच\n",
    "01085012a": "अन्यद्वपुर्विदधातीह गर्भ; उताहोस्वित्स्वेन कामेन याति\n",
    "01085012c": "आपद्यमानो नरयोनिमेता;माचक्ष्व मे संशयात्प्रब्रवीमि\n",
    "01085013a": "शरीरदेहादिसमुच्छ्रयं च; चक्षुःश्रोत्रे लभते केन संज्ञाम्\n",
    "01085013c": "एतत्तत्त्वं सर्वमाचक्ष्व पृष्टः; क्षेत्रज्ञं त्वां तात मन्याम सर्वे\n",
    "01085014": "ययातिरुवाच\n",
    "01085014a": "वायुः समुत्कर्षति गर्भयोनि;मृतौ रेतः पुष्परसानुपृक्तम्\n",
    "01085014c": "स तत्र तन्मात्रकृताधिकारः; क्रमेण संवर्धयतीह गर्भम्\n",
    "01085015a": "स जायमानो विगृहीतगात्रः; षड्ज्ञाननिष्ठायतनो मनुष्यः\n",
    "01085015c": "स श्रोत्राभ्यां वेदयतीह शब्दं; सर्वं रूपं पश्यति चक्षुषा च\n",
    "01085016a": "घ्राणेन गन्धं जिह्वयाथो रसं च; त्वचा स्पर्शं मनसा वेद भावम्\n",
    "01085016c": "इत्यष्टकेहोपचितिं च विद्धि; महात्मनः प्राणभृतः शरीरे\n",
    "01085017": "अष्टक उवाच\n",
    "01085017a": "यः संस्थितः पुरुषो दह्यते वा; निखन्यते वापि निघृष्यते वा\n",
    "01085017c": "अभावभूतः स विनाशमेत्य; केनात्मानं चेतयते पुरस्तात्\n",
    "01085018": "ययातिरुवाच\n",
    "01085018a": "हित्वा सोऽसून्सुप्तवन्निष्टनित्वा; पुरोधाय सुकृतं दुष्कृतं च\n",
    "01085018c": "अन्यां योनिं पवनाग्रानुसारी; हित्वा देहं भजते राजसिंह\n",
    "01085019a": "पुण्यां योनिं पुण्यकृतो व्रजन्ति; पापां योनिं पापकृतो व्रजन्ति\n",
    "01085019c": "कीटाः पतंगाश्च भवन्ति पापा; न मे विवक्षास्ति महानुभाव\n",
    "01085020a": "चतुष्पदा द्विपदाः षट्पदाश्च; तथाभूता गर्भभूता भवन्ति\n",
    "01085020c": "आख्यातमेतन्निखिलेन सर्वं; भूयस्तु किं पृच्छसि राजसिंह\n",
    "01085021": "अष्टक उवाच\n",
    "01085021a": "किं स्वित्कृत्वा लभते तात लोका;न्मर्त्यः श्रेष्ठांस्तपसा विद्यया वा\n",
    "01085021c": "तन्मे पृष्टः शंस सर्वं यथाव;च्छुभाँल्लोकान्येन गच्छेत्क्रमेण\n",
    "01085022": "ययातिरुवाच\n",
    "01085022a": "तपश्च दानं च शमो दमश्च; ह्रीरार्जवं सर्वभूतानुकम्पा\n",
    "01085022c": "नश्यन्ति मानेन तमोऽभिभूताः; पुंसः सदैवेति वदन्ति सन्तः\n",
    "01085023a": "अधीयानः पण्डितं मन्यमानो; यो विद्यया हन्ति यशः परेषाम्\n",
    "01085023c": "तस्यान्तवन्तश्च भवन्ति लोका; न चास्य तद्ब्रह्म फलं ददाति\n",
    "01085024a": "चत्वारि कर्माण्यभयंकराणि; भयं प्रयच्छन्त्ययथाकृतानि\n",
    "01085024c": "मानाग्निहोत्रमुत मानमौनं; मानेनाधीतमुत मानयज्ञः\n",
    "01085025a": "न मान्यमानो मुदमाददीत; न संतापं प्राप्नुयाच्चावमानात्\n",
    "01085025c": "सन्तः सतः पूजयन्तीह लोके; नासाधवः साधुबुद्धिं लभन्ते\n",
    "01085026a": "इति दद्यादिति यजेदित्यधीयीत मे व्रतम्\n",
    "01085026c": "इत्यस्मिन्नभयान्याहुस्तानि वर्ज्यानि नित्यशः\n",
    "01085027a": "येनाश्रयं वेदयन्ते पुराणं; मनीषिणो मानसमानभक्तम्\n",
    "01085027c": "तन्निःश्रेयस्तैजसं रूपमेत्य; परां शान्तिं प्राप्नुयुः प्रेत्य चेह\n",
    "01086001": "अष्टक उवाच\n",
    "01086001a": "चरन्गृहस्थः कथमेति देवा;न्कथं भिक्षुः कथमाचार्यकर्मा\n",
    "01086001c": "वानप्रस्थः सत्पथे संनिविष्टो; बहून्यस्मिन्संप्रति वेदयन्ति\n",
    "01086002": "ययातिरुवाच\n",
    "01086002a": "आहूताध्यायी गुरुकर्मस्वचोद्यः; पूर्वोत्थायी चरमं चोपशायी\n",
    "01086002c": "मृदुर्दान्तो धृतिमानप्रमत्तः; स्वाध्यायशीलः सिध्यति ब्रह्मचारी\n",
    "01086003a": "धर्मागतं प्राप्य धनं यजेत; दद्यात्सदैवातिथीन्भोजयेच्च\n",
    "01086003c": "अनाददानश्च परैरदत्तं; सैषा गृहस्थोपनिषत्पुराणी\n",
    "01086004a": "स्ववीर्यजीवी वृजिनान्निवृत्तो; दाता परेभ्यो न परोपतापी\n",
    "01086004c": "तादृङ्मुनिः सिद्धिमुपैति मुख्यां; वसन्नरण्ये नियताहारचेष्टः\n",
    "01086005a": "अशिल्पजीवी नगृहश्च नित्यं; जितेन्द्रियः सर्वतो विप्रमुक्तः\n",
    "01086005c": "अनोकसारी लघुरल्पचार;श्चरन्देशानेकचरः स भिक्षुः\n",
    "01086006a": "रात्र्या यया चाभिजिताश्च लोका; भवन्ति कामा विजिताः सुखाश्च\n",
    "01086006c": "तामेव रात्रिं प्रयतेत विद्वा;नरण्यसंस्थो भवितुं यतात्मा\n",
    "01086007a": "दशैव पूर्वान्दश चापरांस्तु; ज्ञातीन्सहात्मानमथैकविंशम्\n",
    "01086007c": "अरण्यवासी सुकृते दधाति; विमुच्यारण्ये स्वशरीरधातून्\n",
    "01086008": "अष्टक उवाच\n",
    "01086008a": "कति स्विदेव मुनयो मौनानि कति चाप्युत\n",
    "01086008c": "भवन्तीति तदाचक्ष्व श्रोतुमिच्छामहे वयम्\n",
    "01086009": "ययातिरुवाच\n",
    "01086009a": "अरण्ये वसतो यस्य ग्रामो भवति पृष्ठतः\n",
    "01086009c": "ग्रामे वा वसतोऽरण्यं स मुनिः स्याज्जनाधिप\n",
    "01086010": "अष्टक उवाच\n",
    "01086010a": "कथं स्विद्वसतोऽरण्ये ग्रामो भवति पृष्ठतः\n",
    "01086010c": "ग्रामे वा वसतोऽरण्यं कथं भवति पृष्ठतः\n",
    "01086011": "ययातिरुवाच\n",
    "01086011a": "न ग्राम्यमुपयुञ्जीत य आरण्यो मुनिर्भवेत्\n",
    "01086011c": "तथास्य वसतोऽरण्ये ग्रामो भवति पृष्ठतः\n",
    "01086012a": "अनग्निरनिकेतश्च अगोत्रचरणो मुनिः\n",
    "01086012c": "कौपीनाच्छादनं यावत्तावदिच्छेच्च चीवरम्\n",
    "01086013a": "यावत्प्राणाभिसंधानं तावदिच्छेच्च भोजनम्\n",
    "01086013c": "तथास्य वसतो ग्रामेऽरण्यं भवति पृष्ठतः\n",
    "01086014a": "यस्तु कामान्परित्यज्य त्यक्तकर्मा जितेन्द्रियः\n",
    "01086014c": "आतिष्ठेत मुनिर्मौनं स लोके सिद्धिमाप्नुयात्\n",
    "01086015a": "धौतदन्तं कृत्तनखं सदा स्नातमलंकृतम्\n",
    "01086015c": "असितं सितकर्मस्थं कस्तं नार्चितुमर्हति\n",
    "01086016a": "तपसा कर्शितः क्षामः क्षीणमांसास्थिशोणितः\n",
    "01086016c": "यदा भवति निर्द्वन्द्वो मुनिर्मौनं समास्थितः\n",
    "01086016e": "अथ लोकमिमं जित्वा लोकं विजयते परम्\n",
    "01086017a": "आस्येन तु यदाहारं गोवन्मृगयते मुनिः\n",
    "01086017c": "अथास्य लोकः पूर्वो यः सोऽमृतत्वाय कल्पते\n",
    "01087001": "अष्टक उवाच\n",
    "01087001a": "कतरस्त्वेतयोः पूर्वं देवानामेति सात्म्यताम्\n",
    "01087001c": "उभयोर्धावतो राजन्सूर्याचन्द्रमसोरिव\n",
    "01087002": "ययातिरुवाच\n",
    "01087002a": "अनिकेतो गृहस्थेषु कामवृत्तेषु संयतः\n",
    "01087002c": "ग्राम एव वसन्भिक्षुस्तयोः पूर्वतरं गतः\n",
    "01087003a": "अप्राप्य दीर्घमायुस्तु यः प्राप्तो विकृतिं चरेत्\n",
    "01087003c": "तप्येत यदि तत्कृत्वा चरेत्सोऽन्यत्ततस्तपः\n",
    "01087004a": "यद्वै नृशंसं तदपथ्यमाहु;र्यः सेवते धर्ममनर्थबुद्धिः\n",
    "01087004c": "अस्वोऽप्यनीशश्च तथैव राजं;स्तदार्जवं स समाधिस्तदार्यम्\n",
    "01087005": "अष्टक उवाच\n",
    "01087005a": "केनासि दूतः प्रहितोऽद्य राज;न्युवा स्रग्वी दर्शनीयः सुवर्चाः\n",
    "01087005c": "कुत आगतः कतरस्यां दिशि त्व;मुताहोस्वित्पार्थिवं स्थानमस्ति\n",
    "01087006": "ययातिरुवाच\n",
    "01087006a": "इमं भौमं नरकं क्षीणपुण्यः; प्रवेष्टुमुर्वीं गगनाद्विप्रकीर्णः\n",
    "01087006c": "उक्त्वाहं वः प्रपतिष्याम्यनन्तरं; त्वरन्ति मां ब्राह्मणा लोकपालाः\n",
    "01087007a": "सतां सकाशे तु वृतः प्रपात;स्ते संगता गुणवन्तश्च सर्वे\n",
    "01087007c": "शक्राच्च लब्धो हि वरो मयैष; पतिष्यता भूमितले नरेन्द्र\n",
    "01087008": "अष्टक उवाच\n",
    "01087008a": "पृच्छामि त्वां मा प्रपत प्रपातं; यदि लोकाः पार्थिव सन्ति मेऽत्र\n",
    "01087008c": "यद्यन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये\n",
    "01087009": "ययातिरुवाच\n",
    "01087009a": "यावत्पृथिव्यां विहितं गवाश्वं; सहारण्यैः पशुभिः पर्वतैश्च\n",
    "01087009c": "तावल्लोका दिवि ते संस्थिता वै; तथा विजानीहि नरेन्द्रसिंह\n",
    "01087010": "अष्टक उवाच\n",
    "01087010a": "तांस्ते ददामि मा प्रपत प्रपातं; ये मे लोका दिवि राजेन्द्र सन्ति\n",
    "01087010c": "यद्यन्तरिक्षे यदि वा दिवि श्रिता;स्तानाक्रम क्षिप्रममित्रसाह\n",
    "01087011": "ययातिरुवाच\n",
    "01087011a": "नास्मद्विधोऽब्राह्मणो ब्रह्मविच्च; प्रतिग्रहे वर्तते राजमुख्य\n",
    "01087011c": "यथा प्रदेयं सततं द्विजेभ्य;स्तथाददं पूर्वमहं नरेन्द्र\n",
    "01087012a": "नाब्राह्मणः कृपणो जातु जीवे;द्या चापि स्याद्ब्राह्मणी वीरपत्नी\n",
    "01087012c": "सोऽहं यदैवाकृतपूर्वं चरेयं; विवित्समानः किमु तत्र साधु\n",
    "01087013": "प्रतर्दन उवाच\n",
    "01087013a": "पृच्छामि त्वां स्पृहणीयरूप; प्रतर्दनोऽहं यदि मे सन्ति लोकाः\n",
    "01087013c": "यद्यन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये\n",
    "01087014": "ययातिरुवाच\n",
    "01087014a": "सन्ति लोका बहवस्ते नरेन्द्र; अप्येकैकः सप्त सप्ताप्यहानि\n",
    "01087014c": "मधुच्युतो घृतपृक्ता विशोका;स्ते नान्तवन्तः प्रतिपालयन्ति\n",
    "01087015": "प्रतर्दन उवाच\n",
    "01087015a": "तांस्ते ददामि मा प्रपत प्रपातं; ये मे लोकास्तव ते वै भवन्तु\n",
    "01087015c": "यद्यन्तरिक्षे यदि वा दिवि श्रिता;स्तानाक्रम क्षिप्रमपेतमोहः\n",
    "01087016": "ययातिरुवाच\n",
    "01087016a": "न तुल्यतेजाः सुकृतं कामयेत; योगक्षेमं पार्थिव पार्थिवः सन्\n",
    "01087016c": "दैवादेशादापदं प्राप्य विद्वां;श्चरेन्नृशंसं न हि जातु राजा\n",
    "01087017a": "धर्म्यं मार्गं चेतयानो यशस्यं; कुर्यान्नृपो धर्ममवेक्षमाणः\n",
    "01087017c": "न मद्विधो धर्मबुद्धिः प्रजान;न्कुर्यादेवं कृपणं मां यथात्थ\n",
    "01087018a": "कुर्यामपूर्वं न कृतं यदन्यै;र्विवित्समानः किमु तत्र साधु\n",
    "01087018c": "ब्रुवाणमेवं नृपतिं ययातिं; नृपोत्तमो वसुमनाब्रवीत्तम्\n",
    "01088001": "वसुमना उवाच\n",
    "01088001a": "पृच्छामि त्वां वसुमना रौशदश्वि;र्यद्यस्ति लोको दिवि मह्यं नरेन्द्र\n",
    "01088001c": "यद्यन्तरिक्षे प्रथितो महात्म;न्क्षेत्रज्ञं त्वां तस्य धर्मस्य मन्ये\n",
    "01088002": "ययातिरुवाच\n",
    "01088002a": "यदन्तरिक्षं पृथिवी दिशश्च; यत्तेजसा तपते भानुमांश्च\n",
    "01088002c": "लोकास्तावन्तो दिवि संस्थिता वै; ते नान्तवन्तः प्रतिपालयन्ति\n",
    "01088003": "वसुमना उवाच\n",
    "01088003a": "तांस्ते ददामि पत मा प्रपातं; ये मे लोकास्तव ते वै भवन्तु\n",
    "01088003c": "क्रीणीष्वैनांस्तृणकेनापि राज;न्प्रतिग्रहस्ते यदि सम्यक्प्रदुष्टः\n",
    "01088004": "ययातिरुवाच\n",
    "01088004a": "न मिथ्याहं विक्रयं वै स्मरामि; वृथा गृहीतं शिशुकाच्छङ्कमानः\n",
    "01088004c": "कुर्यां न चैवाकृतपूर्वमन्यै;र्विवित्समानः किमु तत्र साधु\n",
    "01088005": "वसुमना उवाच\n",
    "01088005a": "तांस्त्वं लोकान्प्रतिपद्यस्व राज;न्मया दत्तान्यदि नेष्टः क्रयस्ते\n",
    "01088005c": "अहं न तान्वै प्रतिगन्ता नरेन्द्र; सर्वे लोकास्तव ते वै भवन्तु\n",
    "01088006": "शिबिरुवाच\n",
    "01088006a": "पृच्छामि त्वां शिबिरौशीनरोऽहं; ममापि लोका यदि सन्तीह तात\n",
    "01088006c": "यद्यन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये\n",
    "01088007": "ययातिरुवाच\n",
    "01088007a": "न त्वं वाचा हृदयेनापि विद्व;न्परीप्समानान्नावमंस्था नरेन्द्र\n",
    "01088007c": "तेनानन्ता दिवि लोकाः श्रितास्ते; विद्युद्रूपाः स्वनवन्तो महान्तः\n",
    "01088008": "शिबिरुवाच\n",
    "01088008a": "तांस्त्वं लोकान्प्रतिपद्यस्व राज;न्मया दत्तान्यदि नेष्टः क्रयस्ते\n",
    "01088008c": "न चाहं तान्प्रतिपत्स्येह दत्त्वा; यत्र गत्वा त्वमुपास्से ह लोकान्\n",
    "01088009": "ययातिरुवाच\n",
    "01088009a": "यथा त्वमिन्द्रप्रतिमप्रभाव;स्ते चाप्यनन्ता नरदेव लोकाः\n",
    "01088009c": "तथाद्य लोके न रमेऽन्यदत्ते; तस्माच्छिबे नाभिनन्दामि दायम्\n",
    "01088010": "अष्टक उवाच\n",
    "01088010a": "न चेदेकैकशो राजँल्लोकान्नः प्रतिनन्दसि\n",
    "01088010c": "सर्वे प्रदाय भवते गन्तारो नरकं वयम्\n",
    "01088011": "ययातिरुवाच\n",
    "01088011a": "यदर्हाय ददध्वं तत्सन्तः सत्यानृशंस्यतः\n",
    "01088011c": "अहं तु नाभिधृष्णोमि यत्कृतं न मया पुरा\n",
    "01088012": "अष्टक उवाच\n",
    "01088012a": "कस्यैते प्रतिदृश्यन्ते रथाः पञ्च हिरण्मयाः\n",
    "01088012c": "उच्चैः सन्तः प्रकाशन्ते ज्वलन्तोऽग्निशिखा इव\n",
    "01088013": "ययातिरुवाच\n",
    "01088013a": "युष्मानेते हि वक्ष्यन्ति रथाः पञ्च हिरण्मयाः\n",
    "01088013c": "उच्चैः सन्तः प्रकाशन्ते ज्वलन्तोऽग्निशिखा इव\n",
    "01088014": "अष्टक उवाच\n",
    "01088014a": "आतिष्ठस्व रथं राजन्विक्रमस्व विहायसा\n",
    "01088014c": "वयमप्यनुयास्यामो यदा कालो भविष्यति\n",
    "01088015": "ययातिरुवाच\n",
    "01088015a": "सर्वैरिदानीं गन्तव्यं सहस्वर्गजितो वयम्\n",
    "01088015c": "एष नो विरजाः पन्था दृश्यते देवसद्मनः\n",
    "01088016": "वैशंपायन उवाच\n",
    "01088016a": "तेऽधिरुह्य रथान्सर्वे प्रयाता नृपसत्तमाः\n",
    "01088016c": "आक्रमन्तो दिवं भाभिर्धर्मेणावृत्य रोदसी\n",
    "01088017": "अष्टक उवाच\n",
    "01088017a": "अहं मन्ये पूर्वमेकोऽस्मि गन्ता; सखा चेन्द्रः सर्वथा मे महात्मा\n",
    "01088017c": "कस्मादेवं शिबिरौशीनरोऽय;मेकोऽत्यगात्सर्ववेगेन वाहान्\n",
    "01088018": "ययातिरुवाच\n",
    "01088018a": "अददाद्देवयानाय यावद्वित्तमविन्दत\n",
    "01088018c": "उशीनरस्य पुत्रोऽयं तस्माच्छ्रेष्ठो हि नः शिबिः\n",
    "01088019a": "दानं तपः सत्यमथापि धर्मो; ह्रीः श्रीः क्षमा सौम्य तथा तितिक्षा\n",
    "01088019c": "राजन्नेतान्यप्रतिमस्य राज्ञः; शिबेः स्थितान्यनृशंसस्य बुद्ध्या\n",
    "01088019e": "एवंवृत्तो ह्रीनिषेधश्च यस्मा;त्तस्माच्छिबिरत्यगाद्वै रथेन\n",
    "01088020": "वैशंपायन उवाच\n",
    "01088020a": "अथाष्टकः पुनरेवान्वपृच्छ;न्मातामहं कौतुकादिन्द्रकल्पम्\n",
    "01088020c": "पृच्छामि त्वां नृपते ब्रूहि सत्यं; कुतश्च कस्यासि सुतश्च कस्य\n",
    "01088020e": "कृतं त्वया यद्धि न तस्य कर्ता; लोके त्वदन्यः क्षत्रियो ब्राह्मणो वा\n",
    "01088021": "ययातिरुवाच\n",
    "01088021a": "ययातिरस्मि नहुषस्य पुत्रः; पूरोः पिता सार्वभौमस्त्विहासम्\n",
    "01088021c": "गुह्यमर्थं मामकेभ्यो ब्रवीमि; मातामहोऽहं भवतां प्रकाशः\n",
    "01088022a": "सर्वामिमां पृथिवीं निर्जिगाय; प्रस्थे बद्ध्वा ह्यददं ब्राह्मणेभ्यः\n",
    "01088022c": "मेध्यानश्वानेकशफान्सुरूपां;स्तदा देवाः पुण्यभाजो भवन्ति\n",
    "01088023a": "अदामहं पृथिवीं ब्राह्मणेभ्यः; पूर्णामिमामखिलां वाहनस्य\n",
    "01088023c": "गोभिः सुवर्णेन धनैश्च मुख्यै;स्तत्रासन्गाः शतमर्बुदानि\n",
    "01088024a": "सत्येन मे द्यौश्च वसुंधरा च; तथैवाग्निर्ज्वलते मानुषेषु\n",
    "01088024c": "न मे वृथा व्याहृतमेव वाक्यं; सत्यं हि सन्तः प्रतिपूजयन्ति\n",
    "01088024e": "सर्वे च देवा मुनयश्च लोकाः; सत्येन पूज्या इति मे मनोगतम्\n",
    "01088025a": "यो नः स्वर्गजितः सर्वान्यथावृत्तं निवेदयेत्\n",
    "01088025c": "अनसूयुर्द्विजाग्रेभ्यः स लभेन्नः सलोकताम्\n",
    "01088026": "वैशंपायन उवाच\n",
    "01088026a": "एवं राजा स महात्मा ह्यतीव; स्वैर्दौहित्रैस्तारितोऽमित्रसाहः\n",
    "01088026c": "त्यक्त्वा महीं परमोदारकर्मा; स्वर्गं गतः कर्मभिर्व्याप्य पृथ्वीम्\n",
    "01089001": "जनमेजय उवाच\n",
    "01089001a": "भगवञ्श्रोतुमिच्छामि पूरोर्वंशकरान्नृपान्\n",
    "01089001c": "यद्वीर्या यादृशाश्चैव यावन्तो यत्पराक्रमाः\n",
    "01089002a": "न ह्यस्मिञ्शीलहीनो वा निर्वीर्यो वा नराधिपः\n",
    "01089002c": "प्रजाविरहितो वापि भूतपूर्वः कदाचन\n",
    "01089003a": "तेषां प्रथितवृत्तानां राज्ञां विज्ञानशालिनाम्\n",
    "01089003c": "चरितं श्रोतुमिच्छामि विस्तरेण तपोधन\n",
    "01089004": "वैशंपायन उवाच\n",
    "01089004a": "हन्त ते कथयिष्यामि यन्मां त्वं परिपृच्छसि\n",
    "01089004c": "पूरोर्वंशधरान्वीराञ्शक्रप्रतिमतेजसः\n",
    "01089005a": "प्रवीरेश्वररौद्राश्वास्त्रयः पुत्रा महारथाः\n",
    "01089005c": "पूरोः पौष्ट्यामजायन्त प्रवीरस्तत्र वंशकृत्\n",
    "01089006a": "मनस्युरभवत्तस्माच्छूरः श्येनीसुतः प्रभुः\n",
    "01089006c": "पृथिव्याश्चतुरन्ताया गोप्ता राजीवलोचनः\n",
    "01089007a": "सुभ्रूः संहननो वाग्मी सौवीरीतनयास्त्रयः\n",
    "01089007c": "मनस्योरभवन्पुत्राः शूराः सर्वे महारथाः\n",
    "01089008a": "रौद्राश्वस्य महेष्वासा दशाप्सरसि सूनवः\n",
    "01089008c": "यज्वानो जज्ञिरे शूराः प्रजावन्तो बहुश्रुताः\n",
    "01089008e": "सर्वे सर्वास्त्रविद्वांसः सर्वे धर्मपरायणाः\n",
    "01089009a": "ऋचेपुरथ कक्षेपुः कृकणेपुश्च वीर्यवान्\n",
    "01089009c": "स्थण्डिलेपुर्वनेपुश्च स्थलेपुश्च महारथः\n",
    "01089010a": "तेजेपुर्बलवान्धीमान्सत्येपुश्चेन्द्रविक्रमः\n",
    "01089010c": "धर्मेपुः संनतेपुश्च दशमो देवविक्रमः\n",
    "01089010e": "अनाधृष्टिसुतास्तात राजसूयाश्वमेधिनः\n",
    "01089011a": "मतिनारस्ततो राजा विद्वांश्चर्चेपुतोऽभवत्\n",
    "01089011c": "मतिनारसुता राजंश्चत्वारोऽमितविक्रमाः\n",
    "01089011e": "तंसुर्महानतिरथो द्रुह्युश्चाप्रतिमद्युतिः\n",
    "01089012a": "तेषां तंसुर्महावीर्यः पौरवं वंशमुद्वहन्\n",
    "01089012c": "आजहार यशो दीप्तं जिगाय च वसुंधराम्\n",
    "01089013a": "इलिनं तु सुतं तंसुर्जनयामास वीर्यवान्\n",
    "01089013c": "सोऽपि कृत्स्नामिमां भूमिं विजिग्ये जयतां वरः\n",
    "01089014a": "रथंतर्यां सुतान्पञ्च पञ्चभूतोपमांस्ततः\n",
    "01089014c": "इलिनो जनयामास दुःषन्तप्रभृतीन्नृप\n",
    "01089015a": "दुःषन्तं शूरभीमौ च प्रपूर्वं वसुमेव च\n",
    "01089015c": "तेषां ज्येष्ठोऽभवद्राजा दुःषन्तो जनमेजय\n",
    "01089016a": "दुःषन्ताद्भरतो जज्ञे विद्वाञ्शाकुन्तलो नृपः\n",
    "01089016c": "तस्माद्भरतवंशस्य विप्रतस्थे महद्यशः\n",
    "01089017a": "भरतस्तिसृषु स्त्रीषु नव पुत्रानजीजनत्\n",
    "01089017c": "नाभ्यनन्दन्त तान्राजा नानुरूपा ममेत्युत\n",
    "01089018a": "ततो महद्भिः क्रतुभिरीजानो भरतस्तदा\n",
    "01089018c": "लेभे पुत्रं भरद्वाजाद्भुमन्युं नाम भारत\n",
    "01089019a": "ततः पुत्रिणमात्मानं ज्ञात्वा पौरवनन्दनः\n",
    "01089019c": "भुमन्युं भरतश्रेष्ठ यौवराज्येऽभ्यषेचयत्\n",
    "01089020a": "ततस्तस्य महीन्द्रस्य वितथः पुत्रकोऽभवत्\n",
    "01089020c": "ततः स वितथो नाम भुमन्योरभवत्सुतः\n",
    "01089021a": "सुहोत्रश्च सुहोता च सुहविः सुयजुस्तथा\n",
    "01089021c": "पुष्करिण्यामृचीकस्य भुमन्योरभवन्सुताः\n",
    "01089022a": "तेषां ज्येष्ठः सुहोत्रस्तु राज्यमाप महीक्षिताम्\n",
    "01089022c": "राजसूयाश्वमेधाद्यैः सोऽयजद्बहुभिः सवैः\n",
    "01089023a": "सुहोत्रः पृथिवीं सर्वां बुभुजे सागराम्बराम्\n",
    "01089023c": "पूर्णां हस्तिगवाश्वस्य बहुरत्नसमाकुलाम्\n",
    "01089024a": "ममज्जेव मही तस्य भूरिभारावपीडिता\n",
    "01089024c": "हस्त्यश्वरथसंपूर्णा मनुष्यकलिला भृशम्\n",
    "01089025a": "सुहोत्रे राजनि तदा धर्मतः शासति प्रजाः\n",
    "01089025c": "चैत्ययूपाङ्किता चासीद्भूमिः शतसहस्रशः\n",
    "01089025e": "प्रवृद्धजनसस्या च सहदेवा व्यरोचत\n",
    "01089026a": "ऐक्ष्वाकी जनयामास सुहोत्रात्पृथिवीपतेः\n",
    "01089026c": "अजमीढं सुमीढं च पुरुमीढं च भारत\n",
    "01089027a": "अजमीढो वरस्तेषां तस्मिन्वंशः प्रतिष्ठितः\n",
    "01089027c": "षट्पुत्रान्सोऽप्यजनयत्तिसृषु स्त्रीषु भारत\n",
    "01089028a": "ऋक्षं धूमिन्यथो नीली दुःषन्तपरमेष्ठिनौ\n",
    "01089028c": "केशिन्यजनयज्जह्नुमुभौ च जनरूपिणौ\n",
    "01089029a": "तथेमे सर्वपाञ्चाला दुःषन्तपरमेष्ठिनोः\n",
    "01089029c": "अन्वयाः कुशिका राजञ्जह्नोरमिततेजसः\n",
    "01089030a": "जनरूपिणयोर्ज्येष्ठमृक्षमाहुर्जनाधिपम्\n",
    "01089030c": "ऋक्षात्संवरणो जज्ञे राजन्वंशकरस्तव\n",
    "01089031a": "आर्क्षे संवरणे राजन्प्रशासति वसुंधराम्\n",
    "01089031c": "संक्षयः सुमहानासीत्प्रजानामिति शुश्रुमः\n",
    "01089032a": "व्यशीर्यत ततो राष्ट्रं क्षयैर्नानाविधैस्तथा\n",
    "01089032c": "क्षुन्मृत्युभ्यामनावृष्ट्या व्याधिभिश्च समाहतम्\n",
    "01089032e": "अभ्यघ्नन्भारतांश्चैव सपत्नानां बलानि च\n",
    "01089033a": "चालयन्वसुधां चैव बलेन चतुरङ्गिणा\n",
    "01089033c": "अभ्ययात्तं च पाञ्चाल्यो विजित्य तरसा महीम्\n",
    "01089033e": "अक्षौहिणीभिर्दशभिः स एनं समरेऽजयत्\n",
    "01089034a": "ततः सदारः सामात्यः सपुत्रः ससुहृज्जनः\n",
    "01089034c": "राजा संवरणस्तस्मात्पलायत महाभयात्\n",
    "01089035a": "सिन्धोर्नदस्य महतो निकुञ्जे न्यवसत्तदा\n",
    "01089035c": "नदीविषयपर्यन्ते पर्वतस्य समीपतः\n",
    "01089035e": "तत्रावसन्बहून्कालान्भारता दुर्गमाश्रिताः\n",
    "01089036a": "तेषां निवसतां तत्र सहस्रं परिवत्सरान्\n",
    "01089036c": "अथाभ्यगच्छद्भरतान्वसिष्ठो भगवानृषिः\n",
    "01089037a": "तमागतं प्रयत्नेन प्रत्युद्गम्याभिवाद्य च\n",
    "01089037c": "अर्घ्यमभ्याहरंस्तस्मै ते सर्वे भारतास्तदा\n",
    "01089037e": "निवेद्य सर्वमृषये सत्कारेण सुवर्चसे\n",
    "01089038a": "तं समामष्टमीमुष्टं राजा वव्रे स्वयं तदा\n",
    "01089038c": "पुरोहितो भवान्नोऽस्तु राज्याय प्रयतामहे\n",
    "01089038e": "ओमित्येवं वसिष्ठोऽपि भारतान्प्रत्यपद्यत\n",
    "01089039a": "अथाभ्यषिञ्चत्साम्राज्ये सर्वक्षत्रस्य पौरवम्\n",
    "01089039c": "विषाणभूतं सर्वस्यां पृथिव्यामिति नः श्रुतम्\n",
    "01089040a": "भरताध्युषितं पूर्वं सोऽध्यतिष्ठत्पुरोत्तमम्\n",
    "01089040c": "पुनर्बलिभृतश्चैव चक्रे सर्वमहीक्षितः\n",
    "01089041a": "ततः स पृथिवीं प्राप्य पुनरीजे महाबलः\n",
    "01089041c": "आजमीढो महायज्ञैर्बहुभिर्भूरिदक्षिणैः\n",
    "01089042a": "ततः संवरणात्सौरी सुषुवे तपती कुरुम्\n",
    "01089042c": "राजत्वे तं प्रजाः सर्वा धर्मज्ञ इति वव्रिरे\n",
    "01089043a": "तस्य नाम्नाभिविख्यातं पृथिव्यां कुरुजाङ्गलम्\n",
    "01089043c": "कुरुक्षेत्रं स तपसा पुण्यं चक्रे महातपाः\n",
    "01089044a": "अश्ववन्तमभिष्वन्तं तथा चित्ररथं मुनिम्\n",
    "01089044c": "जनमेजयं च विख्यातं पुत्रांश्चास्यानुशुश्रुमः\n",
    "01089044e": "पञ्चैतान्वाहिनी पुत्रान्व्यजायत मनस्विनी\n",
    "01089045a": "अभिष्वतः परिक्षित्तु शबलाश्वश्च वीर्यवान्\n",
    "01089045c": "अभिराजो विराजश्च शल्मलश्च महाबलः\n",
    "01089046a": "उच्चैःश्रवा भद्रकारो जितारिश्चाष्टमः स्मृतः\n",
    "01089046c": "एतेषामन्ववाये तु ख्यातास्ते कर्मजैर्गुणैः\n",
    "01089047a": "जनमेजयादयः सप्त तथैवान्ये महाबलाः\n",
    "01089047c": "परिक्षितोऽभवन्पुत्राः सर्वे धर्मार्थकोविदाः\n",
    "01089048a": "कक्षसेनोग्रसेनौ च चित्रसेनश्च वीर्यवान्\n",
    "01089048c": "इन्द्रसेनः सुषेणश्च भीमसेनश्च नामतः\n",
    "01089049a": "जनमेजयस्य तनया भुवि ख्याता महाबलाः\n",
    "01089049c": "धृतराष्ट्रः प्रथमजः पाण्डुर्बाह्लीक एव च\n",
    "01089050a": "निषधश्च महातेजास्तथा जाम्बूनदो बली\n",
    "01089050c": "कुण्डोदरः पदातिश्च वसातिश्चाष्टमः स्मृतः\n",
    "01089050e": "सर्वे धर्मार्थकुशलाः सर्वे भूतहिते रताः\n",
    "01089051a": "धृतराष्ट्रोऽथ राजासीत्तस्य पुत्रोऽथ कुण्डिकः\n",
    "01089051c": "हस्ती वितर्कः क्राथश्च कुण्डलश्चापि पञ्चमः\n",
    "01089051e": "हविःश्रवास्तथेन्द्राभः सुमन्युश्चापराजितः\n",
    "01089052a": "प्रतीपस्य त्रयः पुत्रा जज्ञिरे भरतर्षभ\n",
    "01089052c": "देवापिः शंतनुश्चैव बाह्लीकश्च महारथः\n",
    "01089053a": "देवापिस्तु प्रवव्राज तेषां धर्मपरीप्सया\n",
    "01089053c": "शंतनुश्च महीं लेभे बाह्लीकश्च महारथः\n",
    "01089054a": "भरतस्यान्वये जाताः सत्त्ववन्तो महारथाः\n",
    "01089054c": "देवर्षिकल्पा नृपते बहवो राजसत्तमाः\n",
    "01089055a": "एवंविधाश्चाप्यपरे देवकल्पा महारथाः\n",
    "01089055c": "जाता मनोरन्ववाये ऐलवंशविवर्धनाः\n",
    "01090001": "जनमेजय उवाच\n",
    "01090001a": "श्रुतस्त्वत्तो मया विप्र पूर्वेषां संभवो महान्\n",
    "01090001c": "उदाराश्चापि वंशेऽस्मिन्राजानो मे परिश्रुताः\n",
    "01090002a": "किं तु लघ्वर्थसंयुक्तं प्रियाख्यानं न मामति\n",
    "01090002c": "प्रीणात्यतो भवान्भूयो विस्तरेण ब्रवीतु मे\n",
    "01090003a": "एतामेव कथां दिव्यामा प्रजापतितो मनोः\n",
    "01090003c": "तेषामाजननं पुण्यं कस्य न प्रीतिमावहेत्\n",
    "01090004a": "सद्धर्मगुणमाहात्म्यैरभिवर्धितमुत्तमम्\n",
    "01090004c": "विष्टभ्य लोकांस्त्रीनेषां यशः स्फीतमवस्थितम्\n",
    "01090005a": "गुणप्रभाववीर्यौजःसत्त्वोत्साहवतामहम्\n",
    "01090005c": "न तृप्यामि कथां शृण्वन्नमृतास्वादसंमिताम्\n",
    "01090006": "वैशंपायन उवाच\n",
    "01090006a": "शृणु राजन्पुरा सम्यङ्मया द्वैपायनाच्छ्रुतम्\n",
    "01090006c": "प्रोच्यमानमिदं कृत्स्नं स्ववंशजननं शुभम्\n",
    "01090007A": "दक्षस्यादितिः\n",
    "01090007B": "अदितेर्विवस्वान्\n",
    "01090007C": "विवस्वतो मनुः\n",
    "01090007D": "मनोरिला\n",
    "01090007E": "इलायाः पुरूरवाः\n",
    "01090007F": "पुरूरवस आयुः\n",
    "01090007G": "आयुषो नहुषः\n",
    "01090007H": "नहुषस्य ययातिः\n",
    "01090008A": "ययातेर्द्वे भार्ये बभूवतुः\n",
    "01090008B": "उशनसो दुहिता देवयानी वृषपर्वणश्च दुहिता शर्मिष्ठा नाम\n",
    "01090008C": "अत्रानुवंशो भवति\n",
    "01090009a": "यदुं च तुर्वसुं चैव देवयानी व्यजायत\n",
    "01090009c": "द्रुह्युं चानुं च पूरुं च शर्मिष्ठा वार्षपर्वणी\n",
    "01090010A": "तत्र यदोर्यादवाः\n",
    "01090010B": "पूरोः पौरवाः\n",
    "01090011A": "पूरोर्भार्या कौसल्या नाम\n",
    "01090011B": "तस्यामस्य जज्ञे जनमेजयो नाम\n",
    "01090011C": "यस्त्रीनश्वमेधानाजहार\n",
    "01090011D": "विश्वजिता चेष्ट्वा वनं प्रविवेश\n",
    "01090012A": "जनमेजयः खल्वनन्तां नामोपयेमे माधवीम्\n",
    "01090012B": "तस्यामस्य जज्ञे प्राचिन्वान्\n",
    "01090012C": "यः प्राचीं दिशं जिगाय यावत्सूर्योदयात्\n",
    "01090012D": "ततस्तस्य प्राचिन्वत्वम्\n",
    "01090013A": "प्राचिन्वान्खल्वश्मकीमुपयेमे\n",
    "01090013B": "तस्यामस्य जज्ञे संयातिः\n",
    "01090014A": "संयातिः खलु दृषद्वतो दुहितरं वराङ्गीं नामोपयेमे\n",
    "01090014B": "तस्यामस्य जज्ञे अहंपातिः\n",
    "01090015A": "अहंपातिस्तु खलु कृतवीर्यदुहितरमुपयेमे भानुमतीं नाम\n",
    "01090015B": "तस्यामस्य जज्ञे सार्वभौमः\n",
    "01090016A": "सार्वभौमः खलु जित्वाजहार कैकेयीं सुनन्दां नाम\n",
    "01090016B": "तस्यामस्य जज्ञे जयत्सेनः\n",
    "01090017A": "जयत्सेनः खलु वैदर्भीमुपयेमे सुषुवां नाम\n",
    "01090017B": "तस्यामस्य जज्ञे अराचीनः\n",
    "01090018A": "अराचीनोऽपि वैदर्भीमेवापरामुपयेमे मर्यादां नाम\n",
    "01090018B": "तस्यामस्य जज्ञे महाभौमः\n",
    "01090019A": "महाभौमः खलु प्रासेनजितीमुपयेमे सुयज्ञां नाम\n",
    "01090019B": "तस्यामस्य जज्ञे अयुतनायी\n",
    "01090019C": "यः पुरुषमेधानामयुतमानयत्\n",
    "01090019D": "तदस्यायुतनायित्वम्\n",
    "01090020A": "अयुतनायी खलु पृथुश्रवसो दुहितरमुपयेमे भासां नाम\n",
    "01090020B": "तस्यामस्य जज्ञे अक्रोधनः\n",
    "01090021A": "अक्रोधनः खलु कालिङ्गीं करण्डुं नामोपयेमे\n",
    "01090021B": "तस्यामस्य जज्ञे देवातिथिः\n",
    "01090022A": "देवातिथिः खलु वैदेहीमुपयेमे मर्यादां नाम\n",
    "01090022B": "तस्यामस्य जज्ञे ऋचः\n",
    "01090023A": "ऋचः खल्वाङ्गेयीमुपयेमे सुदेवां नाम\n",
    "01090023B": "तस्यां पुत्रमजनयदृक्षम्\n",
    "01090024A": "ऋक्षः खलु तक्षकदुहितरमुपयेमे ज्वालां नाम\n",
    "01090024B": "तस्यां पुत्रं मतिनारं नामोत्पादयामास\n",
    "01090025A": "मतिनारः खलु सरस्वत्यां द्वादशवार्षिकं सत्रमाजहार\n",
    "01090026A": "निवृत्ते च सत्रे सरस्वत्यभिगम्य तं भर्तारं वरयामास\n",
    "01090026B": "तस्यां पुत्रमजनयत्तंसुं नाम\n",
    "01090027A": "अत्रानुवंशो भवति\n",
    "01090028a": "तंसुं सरस्वती पुत्रं मतिनारादजीजनत्\n",
    "01090028c": "इलिनं जनयामास कालिन्द्यां तंसुरात्मजम्\n",
    "01090029A": "इलिनस्तु रथंतर्यां दुःषन्ताद्यान्पञ्च पुत्रानजनयत्\n",
    "01090030A": "दुःषन्तः खलु विश्वामित्रदुहितरं शकुन्तलां नामोपयेमे\n",
    "01090030B": "तस्यामस्य जज्ञे भरतः\n",
    "01090030C": "तत्र श्लोकौ भवतः\n",
    "01090031a": "माता भस्त्रा पितुः पुत्रो येन जातः स एव सः\n",
    "01090031c": "भरस्व पुत्रं दुःषन्त मावमंस्थाः शकुन्तलाम्\n",
    "01090032a": "रेतोधाः पुत्र उन्नयति नरदेव यमक्षयात्\n",
    "01090032c": "त्वं चास्य धाता गर्भस्य सत्यमाह शकुन्तला\n",
    "01090033A": "ततोऽस्य भरतत्वम्\n",
    "01090034A": "भरतः खलु काशेयीमुपयेमे सार्वसेनीं सुनन्दां नाम\n",
    "01090034B": "तस्यामस्य जज्ञे भुमन्युः\n",
    "01090035A": "भुमन्युः खलु दाशार्हीमुपयेमे जयां नाम\n",
    "01090035B": "तस्यामस्य जज्ञे सुहोत्रः\n",
    "01090036A": "सुहोत्रः खल्विक्ष्वाकुकन्यामुपयेमे सुवर्णां नाम\n",
    "01090036B": "तस्यामस्य जज्ञे हस्ती\n",
    "01090036C": "य इदं हास्तिनपुरं मापयामास\n",
    "01090036D": "एतदस्य हास्तिनपुरत्वम्\n",
    "01090037A": "हस्ती खलु त्रैगर्तीमुपयेमे यशोधरां नाम\n",
    "01090037B": "तस्यामस्य जज्ञे विकुण्ठनः\n",
    "01090038A": "विकुण्ठनः खलु दाशार्हीमुपयेमे सुदेवां नाम\n",
    "01090038B": "तस्यामस्य जज्ञेऽजमीढः\n",
    "01090039A": "अजमीढस्य चतुर्विंशं पुत्रशतं बभूव कैकेय्यां नागायां गान्धार्यां विमलायामृक्षायां चेति\n",
    "01090039B": "पृथक्पृथग्वंशकरा नृपतयः\n",
    "01090039C": "तत्र वंशकरः संवरणः\n",
    "01090040A": "संवरणः खलु वैवस्वतीं तपतीं नामोपयेमे\n",
    "01090040B": "तस्यामस्य जज्ञे कुरुः\n",
    "01090041A": "कुरुः खलु दाशार्हीमुपयेमे शुभाङ्गीं नाम\n",
    "01090041B": "तस्यामस्य जज्ञे विडूरथः\n",
    "01090042A": "विडूरथस्तु मागधीमुपयेमे संप्रियां नाम\n",
    "01090042B": "तस्यामस्य जज्ञेऽरुग्वान्नाम\n",
    "01090043A": "अरुग्वान्खलु मागधीमुपयेमेऽमृतां नाम\n",
    "01090043B": "तस्यामस्य जज्ञे परिक्षित्\n",
    "01090044A": "परिक्षित्खलु बाहुदामुपयेमे सुयशां नाम\n",
    "01090044B": "तस्यामस्य जज्ञे भीमसेनः\n",
    "01090045A": "भीमसेनः खलु कैकेयीमुपयेमे सुकुमारीं नाम\n",
    "01090045B": "तस्यामस्य जज्ञे पर्यश्रवाः\n",
    "01090045C": "यमाहुः प्रतीपं नाम\n",
    "01090046A": "प्रतीपः खलु शैब्यामुपयेमे सुनन्दां नाम\n",
    "01090046B": "तस्यां पुत्रानुत्पादयामास देवापिं शंतनुं बाह्लीकं चेति\n",
    "01090047A": "देवापिः खलु बाल एवारण्यं प्रविवेश\n",
    "01090047B": "शंतनुस्तु महीपालोऽभवत्\n",
    "01090047C": "अत्रानुवंशो भवति\n",
    "01090048a": "यं यं कराभ्यां स्पृशति जीर्णं स सुखमश्नुते\n",
    "01090048c": "पुनर्युवा च भवति तस्मात्तं शंतनुं विदुः\n",
    "01090049A": "तदस्य शंतनुत्वम्\n",
    "01090050A": "शंतनुः खलु गङ्गां भागीरथीमुपयेमे\n",
    "01090050B": "तस्यामस्य जज्ञे देवव्रतः\n",
    "01090050C": "यमाहुर्भीष्म इति\n",
    "01090051A": "भीष्मः खलु पितुः प्रियचिकीर्षया सत्यवतीमुदवहन्मातरम्\n",
    "01090051B": "यामाहुर्गन्धकालीति\n",
    "01090052A": "तस्यां कानीनो गर्भः पराशराद्द्वैपायनः\n",
    "01090052B": "तस्यामेव शंतनोर्द्वौ पुत्रौ बभूवतुः\n",
    "01090052C": "चित्राङ्गदो विचित्रवीर्यश्च\n",
    "01090053A": "तयोरप्राप्तयौवन एव चित्राङ्गदो गन्धर्वेण हतः\n",
    "01090053B": "विचित्रवीर्यस्तु राजा समभवत्\n",
    "01090054A": "विचित्रवीर्यः खलु कौसल्यात्मजेऽम्बिकाम्बालिके काशिराजदुहितरावुपयेमे\n",
    "01090055A": "विचित्रवीर्यस्त्वनपत्य एव विदेहत्वं प्राप्तः\n",
    "01090056A": "ततः सत्यवती चिन्तयामास\n",
    "01090056B": "दौःषन्तो वंश उच्छिद्यते इति\n",
    "01090057A": "सा द्वैपायनमृषिं चिन्तयामास\n",
    "01090058A": "स तस्याः पुरतः स्थितः किं करवाणीति\n",
    "01090059A": "सा तमुवाच\n",
    "01090059B": "भ्राता तवानपत्य एव स्वर्यातो विचित्रवीर्यः\n",
    "01090059C": "साध्वपत्यं तस्योत्पादयेति\n",
    "01090060A": "स परमित्युक्त्वा त्रीन्पुत्रानुत्पादयामास धृतराष्ट्रं पाण्डुं विदुरं चेति\n",
    "01090061A": "तत्र धृतराष्ट्रस्य राज्ञः पुत्रशतं बभूव गान्धार्यां वरदानाद्द्वैपायनस्य\n",
    "01090062A": "तेषां धृतराष्ट्रस्य पुत्राणां चत्वारः प्रधाना बभूवुर्दुर्योधनो दुःशासनो विकर्णश्चित्रसेन इति\n",
    "01090063A": "पाण्डोस्तु द्वे भार्ये बभूवतुः कुन्ती माद्री चेत्युभे स्त्रीरत्ने\n",
    "01090064A": "अथ पाण्डुर्मृगयां चरन्मैथुनगतमृषिमपश्यन्मृग्यां वर्तमानम्\n",
    "01090064B": "तथैवाप्लुतमनासादितकामरसमतृप्तं बाणेनाभिजघान\n",
    "01090065A": "स बाणविद्ध उवाच पाण्डुम्\n",
    "01090065B": "चरता धर्ममिमं येन त्वयाभिज्ञेन कामरसस्याहमनवाप्तकामरसोऽभिहतस्तस्मात्त्वमप्येतामवस्थामासाद्यानवाप्तकामरसः पञ्चत्वमाप्स्यसि क्षिप्रमेवेति\n",
    "01090066A": "स विवर्णरूपः पाण्डुः शापं परिहरमाणो नोपासर्पत भार्ये\n",
    "01090067A": "वाक्यं चोवाच\n",
    "01090067B": "स्वचापल्यादिदं प्राप्तवानहम्\n",
    "01090067C": "शृणोमि च नानपत्यस्य लोका सन्तीति\n",
    "01090068A": "सा त्वं मदर्थे पुत्रानुत्पादयेति कुन्तीमुवाच\n",
    "01090069A": "सा तत्र पुत्रानुत्पादयामास धर्माद्युधिष्ठिरं मारुताद्भीमसेनं शक्रादर्जुनमिति\n",
    "01090070A": "स तां हृष्टरूपः पाण्डुरुवाच\n",
    "01090070B": "इयं ते सपत्न्यनपत्या\n",
    "01090070C": "साध्वस्यामपत्यमुत्पाद्यतामिति\n",
    "01090071A": "स एवमस्त्वित्युक्तः कुन्त्या\n",
    "01090072A": "ततो माद्र्यामश्विभ्यां नकुलसहदेवावुत्पादितौ\n",
    "01090073A": "माद्रीं खल्वलंकृतां दृष्ट्वा पाण्डुर्भावं चक्रे\n",
    "01090074A": "स तां स्पृष्ट्वैव विदेहत्वं प्राप्तः\n",
    "01090075A": "तत्रैनं चितास्थं माद्री समन्वारुरोह\n",
    "01090076A": "उवाच कुन्तीम्\n",
    "01090076B": "यमयोरार्ययाप्रमत्तया भवितव्यमिति\n",
    "01090077A": "ततस्ते पञ्च पाण्डवाः कुन्त्या सहिता हास्तिनपुरमानीय तापसैर्भीष्मस्य विदुरस्य च निवेदिताः\n",
    "01090078A": "तत्रापि जतुगृहे दग्धुं समारब्धा न शकिता विदुरमन्त्रितेन\n",
    "01090079A": "ततश्च हिडिम्बमन्तरा हत्वा एकचक्रां गताः\n",
    "01090080A": "तस्यामप्येकचक्रायां बकं नाम राक्षसं हत्वा पाञ्चालनगरमभिगताः\n",
    "01090081A": "तस्माद्द्रौपदीं भार्यामविन्दन्स्वविषयं चाजग्मुः कुशलिनः\n",
    "01090082A": "पुत्रांश्चोत्पादयामासुः\n",
    "01090082B": "प्रतिविन्ध्यं युधिष्ठिरः\n",
    "01090082C": "सुतसोमं वृकोदरः\n",
    "01090082D": "श्रुतकीर्तिमर्जुनः\n",
    "01090082E": "शतानीकं नकुलः\n",
    "01090082F": "श्रुतकर्माणं सहदेव इति\n",
    "01090083A": "युधिष्ठिरस्तु गोवासनस्य शैब्यस्य देविकां नाम कन्यां स्वयंवरे लेभे\n",
    "01090083B": "तस्यां पुत्रं जनयामास यौधेयं नाम\n",
    "01090084A": "भीमसेनोऽपि काश्यां बलधरां नामोपयेमे वीर्यशुल्काम्\n",
    "01090084B": "तस्यां पुत्रं सर्वगं नामोत्पादयामास\n",
    "01090085A": "अर्जुनः खलु द्वारवतीं गत्वा भगिनीं वासुदेवस्य सुभद्रां नाम भार्यामुदवहत्\n",
    "01090085B": "तस्यां पुत्रमभिमन्युं नाम जनयामास\n",
    "01090086A": "नकुलस्तु चैद्यां करेणुवतीं नाम भार्यामुदवहत्\n",
    "01090086B": "तस्यां पुत्रं निरमित्रं नामाजनयत्\n",
    "01090087A": "सहदेवोऽपि माद्रीमेव स्वयंवरे विजयां नामोपयेमे\n",
    "01090087B": "तस्यां पुत्रमजनयत्सुहोत्रं नाम\n",
    "01090088A": "भीमसेनस्तु पूर्वमेव हिडिम्बायां राक्षस्यां घटोत्कचं नाम पुत्रं जनयामास\n",
    "01090089A": "इत्येते एकादश पाण्डवानां पुत्राः\n",
    "01090090A": "विराटस्य दुहितरमुत्तरां नामाभिमन्युरुपयेमे\n",
    "01090090B": "तस्यामस्य परासुर्गर्भोऽजायत\n",
    "01090091A": "तमुत्सङ्गेन प्रतिजग्राह पृथा नियोगात्पुरुषोत्तमस्य वासुदेवस्य\n",
    "01090091B": "षाण्मासिकं गर्भमहमेनं जीवयिष्यामीति\n",
    "01090092A": "संजीवयित्वा चैनमुवाच\n",
    "01090092B": "परिक्षीणे कुले जातो भवत्वयं परिक्षिन्नामेति\n",
    "01090093A": "परिक्षित्तु खलु माद्रवतीं नामोपयेमे\n",
    "01090093B": "तस्यामस्य जनमेजयः\n",
    "01090094A": "जनमेजयात्तु वपुष्टमायां द्वौ पुत्रौ शतानीकः शङ्कुश्च\n",
    "01090095A": "शतानीकस्तु खलु वैदेहीमुपयेमे\n",
    "01090095B": "तस्यामस्य जज्ञे पुत्रोऽश्वमेधदत्तः\n",
    "01090096a": "इत्येष पूरोर्वंशस्तु पाण्डवानां च कीर्तितः\n",
    "01090096c": "पूरोर्वंशमिमं श्रुत्वा सर्वपापैः प्रमुच्यते\n",
    "01091001": "वैशंपायन उवाच\n",
    "01091001a": "इक्ष्वाकुवंशप्रभवो राजासीत्पृथिवीपतिः\n",
    "01091001c": "महाभिष इति ख्यातः सत्यवाक्सत्यविक्रमः\n",
    "01091002a": "सोऽश्वमेधसहस्रेण वाजपेयशतेन च\n",
    "01091002c": "तोषयामास देवेन्द्रं स्वर्गं लेभे ततः प्रभुः\n",
    "01091003a": "ततः कदाचिद्ब्रह्माणमुपासां चक्रिरे सुराः\n",
    "01091003c": "तत्र राजर्षयो आसन्स च राजा महाभिषः\n",
    "01091004a": "अथ गङ्गा सरिच्छ्रेष्ठा समुपायात्पितामहम्\n",
    "01091004c": "तस्या वासः समुद्धूतं मारुतेन शशिप्रभम्\n",
    "01091005a": "ततोऽभवन्सुरगणाः सहसावाङ्मुखास्तदा\n",
    "01091005c": "महाभिषस्तु राजर्षिरशङ्को दृष्टवान्नदीम्\n",
    "01091006a": "अपध्यातो भगवता ब्रह्मणा स महाभिषः\n",
    "01091006c": "उक्तश्च जातो मर्त्येषु पुनर्लोकानवाप्स्यसि\n",
    "01091007a": "स चिन्तयित्वा नृपतिर्नृपान्सर्वांस्तपोधनान्\n",
    "01091007c": "प्रतीपं रोचयामास पितरं भूरिवर्चसम्\n",
    "01091008a": "महाभिषं तु तं दृष्ट्वा नदी धैर्याच्च्युतं नृपम्\n",
    "01091008c": "तमेव मनसाध्यायमुपावर्तत्सरिद्वरा\n",
    "01091009a": "सा तु विध्वस्तवपुषः कश्मलाभिहतौजसः\n",
    "01091009c": "ददर्श पथि गच्छन्ती वसून्देवान्दिवौकसः\n",
    "01091010a": "तथारूपांश्च तान्दृष्ट्वा पप्रच्छ सरितां वरा\n",
    "01091010c": "किमिदं नष्टरूपाः स्थ कच्चित्क्षेमं दिवौकसाम्\n",
    "01091011a": "तामूचुर्वसवो देवाः शप्ताः स्मो वै महानदि\n",
    "01091011c": "अल्पेऽपराधे संरम्भाद्वसिष्ठेन महात्मना\n",
    "01091012a": "विमूढा हि वयं सर्वे प्रच्छन्नमृषिसत्तमम्\n",
    "01091012c": "संध्यां वसिष्ठमासीनं तमत्यभिसृताः पुरा\n",
    "01091013a": "तेन कोपाद्वयं शप्ता योनौ संभवतेति ह\n",
    "01091013c": "न शक्यमन्यथा कर्तुं यदुक्तं ब्रह्मवादिना\n",
    "01091014a": "त्वं तस्मान्मानुषी भूत्वा सूष्व पुत्रान्वसून्भुवि\n",
    "01091014c": "न मानुषीणां जठरं प्रविशेमाशुभं वयम्\n",
    "01091015a": "इत्युक्ता तान्वसून्गङ्गा तथेत्युक्त्वाब्रवीदिदम्\n",
    "01091015c": "मर्त्येषु पुरुषश्रेष्ठः को वः कर्ता भविष्यति\n",
    "01091016": "वसव ऊचुः\n",
    "01091016a": "प्रतीपस्य सुतो राजा शंतनुर्नाम धार्मिकः\n",
    "01091016c": "भविता मानुषे लोके स नः कर्ता भविष्यति\n",
    "01091017": "गङ्गोवाच\n",
    "01091017a": "ममाप्येवं मतं देवा यथावदत मानघाः\n",
    "01091017c": "प्रियं तस्य करिष्यामि युष्माकं चैतदीप्सितम्\n",
    "01091018": "वसव ऊचुः\n",
    "01091018a": "जातान्कुमारान्स्वानप्सु प्रक्षेप्तुं वै त्वमर्हसि\n",
    "01091018c": "यथा नचिरकालं नो निष्कृतिः स्यात्त्रिलोकगे\n",
    "01091019": "गङ्गोवाच\n",
    "01091019a": "एवमेतत्करिष्यामि पुत्रस्तस्य विधीयताम्\n",
    "01091019c": "नास्य मोघः संगमः स्यात्पुत्रहेतोर्मया सह\n",
    "01091020": "वसव ऊचुः\n",
    "01091020a": "तुरीयार्धं प्रदास्यामो वीर्यस्यैकैकशो वयम्\n",
    "01091020c": "तेन वीर्येण पुत्रस्ते भविता तस्य चेप्सितः\n",
    "01091021a": "न संपत्स्यति मर्त्येषु पुनस्तस्य तु संततिः\n",
    "01091021c": "तस्मादपुत्रः पुत्रस्ते भविष्यति स वीर्यवान्\n",
    "01091022": "वैशंपायन उवाच\n",
    "01091022a": "एवं ते समयं कृत्वा गङ्गया वसवः सह\n",
    "01091022c": "जग्मुः प्रहृष्टमनसो यथासंकल्पमञ्जसा\n",
    "01092001": "वैशंपायन उवाच\n",
    "01092001a": "ततः प्रतीपो राजा स सर्वभूतहिते रतः\n",
    "01092001c": "निषसाद समा बह्वीर्गङ्गातीरगतो जपन्\n",
    "01092002a": "तस्य रूपगुणोपेता गङ्गा श्रीरिव रूपिणी\n",
    "01092002c": "उत्तीर्य सलिलात्तस्माल्लोभनीयतमाकृतिः\n",
    "01092003a": "अधीयानस्य राजर्षेर्दिव्यरूपा मनस्विनी\n",
    "01092003c": "दक्षिणं शालसंकाशमूरुं भेजे शुभानना\n",
    "01092004a": "प्रतीपस्तु महीपालस्तामुवाच मनस्विनीम्\n",
    "01092004c": "करवाणि किं ते कल्याणि प्रियं यत्तेऽभिकाङ्क्षितम्\n",
    "01092005": "स्त्र्युवाच\n",
    "01092005a": "त्वामहं कामये राजन्कुरुश्रेष्ठ भजस्व माम्\n",
    "01092005c": "त्यागः कामवतीनां हि स्त्रीणां सद्भिर्विगर्हितः\n",
    "01092006": "प्रतीप उवाच\n",
    "01092006a": "नाहं परस्त्रियं कामाद्गच्छेयं वरवर्णिनि\n",
    "01092006c": "न चासवर्णां कल्याणि धर्म्यं तद्विद्धि मे व्रतम्\n",
    "01092007": "स्त्र्युवाच\n",
    "01092007a": "नाश्रेयस्यस्मि नागम्या न वक्तव्या च कर्हिचित्\n",
    "01092007c": "भज मां भजमानां त्वं राजन्कन्यां वरस्त्रियम्\n",
    "01092008": "प्रतीप उवाच\n",
    "01092008a": "मयातिवृत्तमेतत्ते यन्मां चोदयसि प्रियम्\n",
    "01092008c": "अन्यथा प्रतिपन्नं मां नाशयेद्धर्मविप्लवः\n",
    "01092009a": "प्राप्य दक्षिणमूरुं मे त्वमाश्लिष्टा वराङ्गने\n",
    "01092009c": "अपत्यानां स्नुषाणां च भीरु विद्ध्येतदासनम्\n",
    "01092010a": "सव्यतः कामिनीभागस्त्वया स च विवर्जितः\n",
    "01092010c": "तस्मादहं नाचरिष्ये त्वयि कामं वराङ्गने\n",
    "01092011a": "स्नुषा मे भव कल्याणि पुत्रार्थे त्वां वृणोम्यहम्\n",
    "01092011c": "स्नुषापक्षं हि वामोरु त्वमागम्य समाश्रिता\n",
    "01092012": "स्त्र्युवाच\n",
    "01092012a": "एवमप्यस्तु धर्मज्ञ संयुज्येयं सुतेन ते\n",
    "01092012c": "त्वद्भक्त्यैव भजिष्यामि प्रख्यातं भारतं कुलम्\n",
    "01092013a": "पृथिव्यां पार्थिवा ये च तेषां यूयं परायणम्\n",
    "01092013c": "गुणा न हि मया शक्या वक्तुं वर्षशतैरपि\n",
    "01092013e": "कुलस्य ये वः प्रस्थितास्तत्साधुत्वमनुत्तमम्\n",
    "01092014a": "स मे नाभिजनज्ञः स्यादाचरेयं च यद्विभो\n",
    "01092014c": "तत्सर्वमेव पुत्रस्ते न मीमांसेत कर्हिचित्\n",
    "01092015a": "एवं वसन्ती पुत्रे ते वर्धयिष्याम्यहं प्रियम्\n",
    "01092015c": "पुत्रैः पुण्यैः प्रियैश्चापि स्वर्गं प्राप्स्यति ते सुतः\n",
    "01092016": "वैशंपायन उवाच\n",
    "01092016a": "तथेत्युक्त्वा तु सा राजंस्तत्रैवान्तरधीयत\n",
    "01092016c": "पुत्रजन्म प्रतीक्षंस्तु स राजा तदधारयत्\n",
    "01092017a": "एतस्मिन्नेव काले तु प्रतीपः क्षत्रियर्षभः\n",
    "01092017c": "तपस्तेपे सुतस्यार्थे सभार्यः कुरुनन्दन\n",
    "01092018a": "तयोः समभवत्पुत्रो वृद्धयोः स महाभिषः\n",
    "01092018c": "शान्तस्य जज्ञे संतानस्तस्मादासीत्स शंतनुः\n",
    "01092019a": "संस्मरंश्चाक्षयाँल्लोकान्विजितान्स्वेन कर्मणा\n",
    "01092019c": "पुण्यकर्मकृदेवासीच्छंतनुः कुरुसत्तम\n",
    "01092020a": "प्रतीपः शंतनुं पुत्रं यौवनस्थं ततोऽन्वशात्\n",
    "01092020c": "पुरा मां स्त्री समभ्यागाच्छंतनो भूतये तव\n",
    "01092021a": "त्वामाव्रजेद्यदि रहः सा पुत्र वरवर्णिनी\n",
    "01092021c": "कामयानाभिरूपाढ्या दिव्या स्त्री पुत्रकाम्यया\n",
    "01092021e": "सा त्वया नानुयोक्तव्या कासि कस्यासि वाङ्गने\n",
    "01092022a": "यच्च कुर्यान्न तत्कार्यं प्रष्टव्या सा त्वयानघ\n",
    "01092022c": "मन्नियोगाद्भजन्तीं तां भजेथा इत्युवाच तम्\n",
    "01092023a": "एवं संदिश्य तनयं प्रतीपः शंतनुं तदा\n",
    "01092023c": "स्वे च राज्येऽभिषिच्यैनं वनं राजा विवेश ह\n",
    "01092024a": "स राजा शंतनुर्धीमान्ख्यातः पृथ्व्यां धनुर्धरः\n",
    "01092024c": "बभूव मृगयाशीलः सततं वनगोचरः\n",
    "01092025a": "स मृगान्महिषांश्चैव विनिघ्नन्राजसत्तमः\n",
    "01092025c": "गङ्गामनुचचारैकः सिद्धचारणसेविताम्\n",
    "01092026a": "स कदाचिन्महाराज ददर्श परमस्त्रियम्\n",
    "01092026c": "जाज्वल्यमानां वपुषा साक्षात्पद्मामिव श्रियम्\n",
    "01092027a": "सर्वानवद्यां सुदतीं दिव्याभरणभूषिताम्\n",
    "01092027c": "सूक्ष्माम्बरधरामेकां पद्मोदरसमप्रभाम्\n",
    "01092028a": "तां दृष्ट्वा हृष्टरोमाभूद्विस्मितो रूपसंपदा\n",
    "01092028c": "पिबन्निव च नेत्राभ्यां नातृप्यत नराधिपः\n",
    "01092029a": "सा च दृष्ट्वैव राजानं विचरन्तं महाद्युतिम्\n",
    "01092029c": "स्नेहादागतसौहार्दा नातृप्यत विलासिनी\n",
    "01092030a": "तामुवाच ततो राजा सान्त्वयञ्श्लक्ष्णया गिरा\n",
    "01092030c": "देवी वा दानवी वा त्वं गन्धर्वी यदि वाप्सराः\n",
    "01092031a": "यक्षी वा पन्नगी वापि मानुषी वा सुमध्यमे\n",
    "01092031c": "या वा त्वं सुरगर्भाभे भार्या मे भव शोभने\n",
    "01092032a": "एतच्छ्रुत्वा वचो राज्ञः सस्मितं मृदु वल्गु च\n",
    "01092032c": "वसूनां समयं स्मृत्वा अभ्यगच्छदनिन्दिता\n",
    "01092033a": "उवाच चैव राज्ञः सा ह्लादयन्ती मनो गिरा\n",
    "01092033c": "भविष्यामि महीपाल महिषी ते वशानुगा\n",
    "01092034a": "यत्तु कुर्यामहं राजञ्शुभं वा यदि वाशुभम्\n",
    "01092034c": "न तद्वारयितव्यास्मि न वक्तव्या तथाप्रियम्\n",
    "01092035a": "एवं हि वर्तमानेऽहं त्वयि वत्स्यामि पार्थिव\n",
    "01092035c": "वारिता विप्रियं चोक्ता त्यजेयं त्वामसंशयम्\n",
    "01092036a": "तथेति राज्ञा सा तूक्ता तदा भरतसत्तम\n",
    "01092036c": "प्रहर्षमतुलं लेभे प्राप्य तं पार्थिवोत्तमम्\n",
    "01092037a": "आसाद्य शंतनुस्तां च बुभुजे कामतो वशी\n",
    "01092037c": "न प्रष्टव्येति मन्वानो न स तां किंचिदूचिवान्\n",
    "01092038a": "स तस्याः शीलवृत्तेन रूपौदार्यगुणेन च\n",
    "01092038c": "उपचारेण च रहस्तुतोष जगतीपतिः\n",
    "01092039a": "दिव्यरूपा हि सा देवी गङ्गा त्रिपथगा नदी\n",
    "01092039c": "मानुषं विग्रहं श्रीमत्कृत्वा सा वरवर्णिनी\n",
    "01092040a": "भाग्योपनतकामस्य भार्येवोपस्थिताभवत्\n",
    "01092040c": "शंतनो राजसिंहस्य देवराजसमद्युतेः\n",
    "01092041a": "संभोगस्नेहचातुर्यैर्हावलास्यैर्मनोहरैः\n",
    "01092041c": "राजानं रमयामास यथा रेमे तथैव सः\n",
    "01092042a": "स राजा रतिसक्तत्वादुत्तमस्त्रीगुणैर्हृतः\n",
    "01092042c": "संवत्सरानृतून्मासान्न बुबोध बहून्गतान्\n",
    "01092043a": "रममाणस्तया सार्धं यथाकामं जनेश्वरः\n",
    "01092043c": "अष्टावजनयत्पुत्रांस्तस्याममरवर्णिनः\n",
    "01092044a": "जातं जातं च सा पुत्रं क्षिपत्यम्भसि भारत\n",
    "01092044c": "प्रीणामि त्वाहमित्युक्त्वा गङ्गास्रोतस्यमज्जयत्\n",
    "01092045a": "तस्य तन्न प्रियं राज्ञः शंतनोरभवत्तदा\n",
    "01092045c": "न च तां किंचनोवाच त्यागाद्भीतो महीपतिः\n",
    "01092046a": "अथ तामष्टमे पुत्रे जाते प्रहसितामिव\n",
    "01092046c": "उवाच राजा दुःखार्तः परीप्सन्पुत्रमात्मनः\n",
    "01092047a": "मा वधीः कासि कस्यासि किं हिंससि सुतानिति\n",
    "01092047c": "पुत्रघ्नि सुमहत्पापं मा प्रापस्तिष्ठ गर्हिते\n",
    "01092048": "स्त्र्युवाच\n",
    "01092048a": "पुत्रकाम न ते हन्मि पुत्रं पुत्रवतां वर\n",
    "01092048c": "जीर्णस्तु मम वासोऽयं यथा स समयः कृतः\n",
    "01092049a": "अहं गङ्गा जह्नुसुता महर्षिगणसेविता\n",
    "01092049c": "देवकार्यार्थसिद्ध्यर्थमुषिटाहं त्वया सह\n",
    "01092050a": "अष्टेमे वसवो देवा महाभागा महौजसः\n",
    "01092050c": "वसिष्ठशापदोषेण मानुषत्वमुपागताः\n",
    "01092051a": "तेषां जनयिता नान्यस्त्वदृते भुवि विद्यते\n",
    "01092051c": "मद्विधा मानुषी धात्री न चैवास्तीह काचन\n",
    "01092052a": "तस्मात्तज्जननीहेतोर्मानुषत्वमुपागता\n",
    "01092052c": "जनयित्वा वसूनष्टौ जिता लोकास्त्वयाक्षयाः\n",
    "01092053a": "देवानां समयस्त्वेष वसूनां संश्रुतो मया\n",
    "01092053c": "जातं जातं मोक्षयिष्ये जन्मतो मानुषादिति\n",
    "01092054a": "तत्ते शापाद्विनिर्मुक्ता आपवस्य महात्मनः\n",
    "01092054c": "स्वस्ति तेऽस्तु गमिष्यामि पुत्रं पाहि महाव्रतम्\n",
    "01092055a": "एष पर्यायवासो मे वसूनां संनिधौ कृतः\n",
    "01092055c": "मत्प्रसूतं विजानीहि गङ्गादत्तमिमं सुतम्\n",
    "01093001": "शंतनुरुवाच\n",
    "01093001a": "आपवो नाम को न्वेष वसूनां किं च दुष्कृतम्\n",
    "01093001c": "यस्याभिशापात्ते सर्वे मानुषीं तनुमागताः\n",
    "01093002a": "अनेन च कुमारेण गङ्गादत्तेन किं कृतम्\n",
    "01093002c": "यस्य चैव कृतेनायं मानुषेषु निवत्स्यति\n",
    "01093003a": "ईशानाः सर्वलोकस्य वसवस्ते च वै कथम्\n",
    "01093003c": "मानुषेषूदपद्यन्त तन्ममाचक्ष्व जाह्नवि\n",
    "01093004": "वैशंपायन उवाच\n",
    "01093004a": "सैवमुक्ता ततो गङ्गा राजानमिदमब्रवीत्\n",
    "01093004c": "भर्तारं जाह्नवी देवी शंतनुं पुरुषर्षभम्\n",
    "01093005a": "यं लेभे वरुणः पुत्रं पुरा भरतसत्तम\n",
    "01093005c": "वसिष्ठो नाम स मुनिः ख्यात आपव इत्युत\n",
    "01093006a": "तस्याश्रमपदं पुण्यं मृगपक्षिगणान्वितम्\n",
    "01093006c": "मेरोः पार्श्वे नगेन्द्रस्य सर्वर्तुकुसुमावृतम्\n",
    "01093007a": "स वारुणिस्तपस्तेपे तस्मिन्भरतसत्तम\n",
    "01093007c": "वने पुण्यकृतां श्रेष्ठः स्वादुमूलफलोदके\n",
    "01093008a": "दक्षस्य दुहिता या तु सुरभीत्यतिगर्विता\n",
    "01093008c": "गां प्रजाता तु सा देवी कश्यपाद्भरतर्षभ\n",
    "01093009a": "अनुग्रहार्थं जगतः सर्वकामदुघां वराम्\n",
    "01093009c": "तां लेभे गां तु धर्मात्मा होमधेनुं स वारुणिः\n",
    "01093010a": "सा तस्मिंस्तापसारण्ये वसन्ती मुनिसेविते\n",
    "01093010c": "चचार रम्ये धर्म्ये च गौरपेतभया तदा\n",
    "01093011a": "अथ तद्वनमाजग्मुः कदाचिद्भरतर्षभ\n",
    "01093011c": "पृथ्वाद्या वसवः सर्वे देवदेवर्षिसेवितम्\n",
    "01093012a": "ते सदारा वनं तच्च व्यचरन्त समन्ततः\n",
    "01093012c": "रेमिरे रमणीयेषु पर्वतेषु वनेषु च\n",
    "01093013a": "तत्रैकस्य तु भार्या वै वसोर्वासवविक्रम\n",
    "01093013c": "सा चरन्ती वने तस्मिन्गां ददर्श सुमध्यमा\n",
    "01093013e": "या सा वसिष्ठस्य मुनेः सर्वकामधुगुत्तमा\n",
    "01093014a": "सा विस्मयसमाविष्टा शीलद्रविणसंपदा\n",
    "01093014c": "दिवे वै दर्शयामास तां गां गोवृषभेक्षण\n",
    "01093015a": "स्वापीनां च सुदोग्ध्रीं च सुवालधिमुखां शुभाम्\n",
    "01093015c": "उपपन्नां गुणैः सर्वैः शीलेनानुत्तमेन च\n",
    "01093016a": "एवंगुणसमायुक्तां वसवे वसुनन्दिनी\n",
    "01093016c": "दर्शयामास राजेन्द्र पुरा पौरवनन्दन\n",
    "01093017a": "द्यौस्तदा तां तु दृष्ट्वैव गां गजेन्द्रेन्द्रविक्रम\n",
    "01093017c": "उवाच राजंस्तां देवीं तस्या रूपगुणान्वदन्\n",
    "01093018a": "एषा गौरुत्तमा देवि वारुणेरसितेक्षणे\n",
    "01093018c": "ऋषेस्तस्य वरारोहे यस्येदं वनमुत्तमम्\n",
    "01093019a": "अस्याः क्षीरं पिबेन्मर्त्यः स्वादु यो वै सुमध्यमे\n",
    "01093019c": "दश वर्षसहस्राणि स जीवेत्स्थिरयौवनः\n",
    "01093020a": "एतच्छ्रुत्वा तु सा देवी नृपोत्तम सुमध्यमा\n",
    "01093020c": "तमुवाचानवद्याङ्गी भर्तारं दीप्ततेजसम्\n",
    "01093021a": "अस्ति मे मानुषे लोके नरदेवात्मजा सखी\n",
    "01093021c": "नाम्ना जिनवती नाम रूपयौवनशालिनी\n",
    "01093022a": "उशीनरस्य राजर्षेः सत्यसंधस्य धीमतः\n",
    "01093022c": "दुहिता प्रथिता लोके मानुषे रूपसंपदा\n",
    "01093023a": "तस्या हेतोर्महाभाग सवत्सां गां ममेप्सिताम्\n",
    "01093023c": "आनयस्वामरश्रेष्ठ त्वरितं पुण्यवर्धन\n",
    "01093024a": "यावदस्याः पयः पीत्वा सा सखी मम मानद\n",
    "01093024c": "मानुषेषु भवत्वेका जरारोगविवर्जिता\n",
    "01093025a": "एतन्मम महाभाग कर्तुमर्हस्यनिन्दित\n",
    "01093025c": "प्रियं प्रियतरं ह्यस्मान्नास्ति मेऽन्यत्कथंचन\n",
    "01093026a": "एतच्छ्रुत्वा वचस्तस्या देव्याः प्रियचिकीर्षया\n",
    "01093026c": "पृथ्वाद्यैर्भ्रातृभिः सार्धं द्यौस्तदा तां जहार गाम्\n",
    "01093027a": "तया कमलपत्राक्ष्या नियुक्तो द्यौस्तदा नृप\n",
    "01093027c": "ऋषेस्तस्य तपस्तीव्रं न शशाक निरीक्षितुम्\n",
    "01093027e": "हृता गौः सा तदा तेन प्रपातस्तु न तर्कितः\n",
    "01093028a": "अथाश्रमपदं प्राप्तः फलान्यादाय वारुणिः\n",
    "01093028c": "न चापश्यत गां तत्र सवत्सां काननोत्तमे\n",
    "01093029a": "ततः स मृगयामास वने तस्मिंस्तपोधनः\n",
    "01093029c": "नाध्यगच्छच्च मृगयंस्तां गां मुनिरुदारधीः\n",
    "01093030a": "ज्ञात्वा तथापनीतां तां वसुभिर्दिव्यदर्शनः\n",
    "01093030c": "ययौ क्रोधवशं सद्यः शशाप च वसूंस्तदा\n",
    "01093031a": "यस्मान्मे वसवो जह्रुर्गां वै दोग्ध्रीं सुवालधिम्\n",
    "01093031c": "तस्मात्सर्वे जनिष्यन्ति मानुषेषु न संशयः\n",
    "01093032a": "एवं शशाप भगवान्वसूंस्तान्मुनिसत्तमः\n",
    "01093032c": "वशं कोपस्य संप्राप्त आपवो भरतर्षभ\n",
    "01093033a": "शप्त्वा च तान्महाभागस्तपस्येव मनो दधे\n",
    "01093033c": "एवं स शप्तवान्राजन्वसूनष्टौ तपोधनः\n",
    "01093033e": "महाप्रभावो ब्रह्मर्षिर्देवान्रोषसमन्वितः\n",
    "01093034a": "अथाश्रमपदं प्राप्य तं स्म भूयो महात्मनः\n",
    "01093034c": "शप्ताः स्म इति जानन्त ऋषिं तमुपचक्रमुः\n",
    "01093035a": "प्रसादयन्तस्तमृषिं वसवः पार्थिवर्षभ\n",
    "01093035c": "न लेभिरे च तस्मात्ते प्रसादमृषिसत्तमात्\n",
    "01093035e": "आपवात्पुरुषव्याघ्र सर्वधर्मविशारदात्\n",
    "01093036a": "उवाच च स धर्मात्मा सप्त यूयं धरादयः\n",
    "01093036c": "अनु संवत्सराच्छापमोक्षं वै समवाप्स्यथ\n",
    "01093037a": "अयं तु यत्कृते यूयं मया शप्ताः स वत्स्यति\n",
    "01093037c": "द्यौस्तदा मानुषे लोके दीर्घकालं स्वकर्मणा\n",
    "01093038a": "नानृतं तच्चिकीर्षामि युष्मान्क्रुद्धो यदब्रुवम्\n",
    "01093038c": "न प्रजास्यति चाप्येष मानुषेषु महामनाः\n",
    "01093039a": "भविष्यति च धर्मात्मा सर्वशास्त्रविशारदः\n",
    "01093039c": "पितुः प्रियहिते युक्तः स्त्रीभोगान्वर्जयिष्यति\n",
    "01093039e": "एवमुक्त्वा वसून्सर्वाञ्जगाम भगवानृषिः\n",
    "01093040a": "ततो मामुपजग्मुस्ते समस्ता वसवस्तदा\n",
    "01093040c": "अयाचन्त च मां राजन्वरं स च मया कृतः\n",
    "01093040e": "जाताञ्जातान्प्रक्षिपास्मान्स्वयं गङ्गे त्वमम्भसि\n",
    "01093041a": "एवं तेषामहं सम्यक्शप्तानां राजसत्तम\n",
    "01093041c": "मोक्षार्थं मानुषाल्लोकाद्यथावत्कृतवत्यहम्\n",
    "01093042a": "अयं शापादृषेस्तस्य एक एव नृपोत्तम\n",
    "01093042c": "द्यौ राजन्मानुषे लोके चिरं वत्स्यति भारत\n",
    "01093043a": "एतदाख्याय सा देवी तत्रैवान्तरधीयत\n",
    "01093043c": "आदाय च कुमारं तं जगामाथ यथेप्सितम्\n",
    "01093044a": "स तु देवव्रतो नाम गाङ्गेय इति चाभवत्\n",
    "01093044c": "द्विनामा शंतनोः पुत्रः शंतनोरधिको गुणैः\n",
    "01093045a": "शंतनुश्चापि शोकार्तो जगाम स्वपुरं ततः\n",
    "01093045c": "तस्याहं कीर्तयिष्यामि शंतनोरमितान्गुणान्\n",
    "01093046a": "महाभाग्यं च नृपतेर्भारतस्य यशस्विनः\n",
    "01093046c": "यस्येतिहासो द्युतिमान्महाभारतमुच्यते\n",
    "01094001": "वैशंपायन उवाच\n",
    "01094001a": "स एवं शंतनुर्धीमान्देवराजर्षिसत्कृतः\n",
    "01094001c": "धर्मात्मा सर्वलोकेषु सत्यवागिति विश्रुतः\n",
    "01094002a": "दमो दानं क्षमा बुद्धिर्ह्रीर्धृतिस्तेज उत्तमम्\n",
    "01094002c": "नित्यान्यासन्महासत्त्वे शंतनौ पुरुषर्षभे\n",
    "01094003a": "एवं स गुणसंपन्नो धर्मार्थकुशलो नृपः\n",
    "01094003c": "आसीद्भरतवंशस्य गोप्ता साधुजनस्य च\n",
    "01094004a": "कम्बुग्रीवः पृथुव्यंसो मत्तवारणविक्रमः\n",
    "01094004c": "धर्म एव परः कामादर्थाच्चेति व्यवस्थितः\n",
    "01094005a": "एतान्यासन्महासत्त्वे शंतनौ भरतर्षभ\n",
    "01094005c": "न चास्य सदृशः कश्चित्क्षत्रियो धर्मतोऽभवत्\n",
    "01094006a": "वर्तमानं हि धर्मे स्वे सर्वधर्मविदां वरम्\n",
    "01094006c": "तं महीपा महीपालं राजराज्येऽभ्यषेचयन्\n",
    "01094007a": "वीतशोकभयाबाधाः सुखस्वप्नविबोधनाः\n",
    "01094007c": "प्रति भारतगोप्तारं समपद्यन्त भूमिपाः\n",
    "01094008a": "शंतनुप्रमुखैर्गुप्ते लोके नृपतिभिस्तदा\n",
    "01094008c": "नियमात्सर्ववर्णानां ब्रह्मोत्तरमवर्तत\n",
    "01094009a": "ब्रह्म पर्यचरत्क्षत्रं विशः क्षत्रमनुव्रताः\n",
    "01094009c": "ब्रह्मक्षत्रानुरक्ताश्च शूद्राः पर्यचरन्विशः\n",
    "01094010a": "स हास्तिनपुरे रम्ये कुरूणां पुटभेदने\n",
    "01094010c": "वसन्सागरपर्यन्तामन्वशाद्वै वसुंधराम्\n",
    "01094011a": "स देवराजसदृशो धर्मज्ञः सत्यवागृजुः\n",
    "01094011c": "दानधर्मतपोयोगाच्छ्रिया परमया युतः\n",
    "01094012a": "अरागद्वेषसंयुक्तः सोमवत्प्रियदर्शनः\n",
    "01094012c": "तेजसा सूर्यसंकाशो वायुवेगसमो जवे\n",
    "01094012e": "अन्तकप्रतिमः कोपे क्षमया पृथिवीसमः\n",
    "01094013a": "वधः पशुवराहाणां तथैव मृगपक्षिणाम्\n",
    "01094013c": "शंतनौ पृथिवीपाले नावर्तत वृथा नृप\n",
    "01094014a": "धर्मब्रह्मोत्तरे राज्ये शंतनुर्विनयात्मवान्\n",
    "01094014c": "समं शशास भूतानि कामरागविवर्जितः\n",
    "01094015a": "देवर्षिपितृयज्ञार्थमारभ्यन्त तदा क्रियाः\n",
    "01094015c": "न चाधर्मेण केषांचित्प्राणिनामभवद्वधः\n",
    "01094016a": "असुखानामनाथानां तिर्यग्योनिषु वर्तताम्\n",
    "01094016c": "स एव राजा भूतानां सर्वेषामभवत्पिता\n",
    "01094017a": "तस्मिन्कुरुपतिश्रेष्ठे राजराजेश्वरे सति\n",
    "01094017c": "श्रिता वागभवत्सत्यं दानधर्माश्रितं मनः\n",
    "01094018a": "स समाः षोडशाष्टौ च चतस्रोऽष्टौ तथापराः\n",
    "01094018c": "रतिमप्राप्नुवन्स्त्रीषु बभूव वनगोचरः\n",
    "01094019a": "तथारूपस्तथाचारस्तथावृत्तस्तथाश्रुतः\n",
    "01094019c": "गाङ्गेयस्तस्य पुत्रोऽभून्नाम्ना देवव्रतो वसुः\n",
    "01094020a": "सर्वास्त्रेषु स निष्णातः पार्थिवेष्वितरेषु च\n",
    "01094020c": "महाबलो महासत्त्वो महावीर्यो महारथः\n",
    "01094021a": "स कदाचिन्मृगं विद्ध्वा गङ्गामनुसरन्नदीम्\n",
    "01094021c": "भागीरथीमल्पजलां शंतनुर्दृष्टवान्नृपः\n",
    "01094022a": "तां दृष्ट्वा चिन्तयामास शंतनुः पुरुषर्षभः\n",
    "01094022c": "स्यन्दते किं न्वियं नाद्य सरिच्छ्रेष्ठा यथा पुरा\n",
    "01094023a": "ततो निमित्तमन्विच्छन्ददर्श स महामनाः\n",
    "01094023c": "कुमारं रूपसंपन्नं बृहन्तं चारुदर्शनम्\n",
    "01094024a": "दिव्यमस्त्रं विकुर्वाणं यथा देवं पुरंदरम्\n",
    "01094024c": "कृत्स्नां गङ्गां समावृत्य शरैस्तीक्ष्णैरवस्थितम्\n",
    "01094025a": "तां शरैरावृतां दृष्ट्वा नदीं गङ्गां तदन्तिके\n",
    "01094025c": "अभवद्विस्मितो राजा कर्म दृष्ट्वातिमानुषम्\n",
    "01094026a": "जातमात्रं पुरा दृष्टं तं पुत्रं शंतनुस्तदा\n",
    "01094026c": "नोपलेभे स्मृतिं धीमानभिज्ञातुं तमात्मजम्\n",
    "01094027a": "स तु तं पितरं दृष्ट्वा मोहयामास मायया\n",
    "01094027c": "संमोह्य तु ततः क्षिप्रं तत्रैवान्तरधीयत\n",
    "01094028a": "तदद्भुतं तदा दृष्ट्वा तत्र राजा स शंतनुः\n",
    "01094028c": "शङ्कमानः सुतं गङ्गामब्रवीद्दर्शयेति ह\n",
    "01094029a": "दर्शयामास तं गङ्गा बिभ्रती रूपमुत्तमम्\n",
    "01094029c": "गृहीत्वा दक्षिणे पाणौ तं कुमारमलंकृतम्\n",
    "01094030a": "अलंकृतामाभरणैररजोम्बरधारिणीम्\n",
    "01094030c": "दृष्टपूर्वामपि सतीं नाभ्यजानात्स शंतनुः\n",
    "01094031": "गङ्गोवाच\n",
    "01094031a": "यं पुत्रमष्टमं राजंस्त्वं पुरा मय्यजायिथाः\n",
    "01094031c": "स तेऽयं पुरुषव्याघ्र नयस्वैनं गृहान्तिकम्\n",
    "01094032a": "वेदानधिजगे साङ्गान्वसिष्ठादेव वीर्यवान्\n",
    "01094032c": "कृतास्त्रः परमेष्वासो देवराजसमो युधि\n",
    "01094033a": "सुराणां संमतो नित्यमसुराणां च भारत\n",
    "01094033c": "उशना वेद यच्छास्त्रमयं तद्वेद सर्वशः\n",
    "01094034a": "तथैवाङ्गिरसः पुत्रः सुरासुरनमस्कृतः\n",
    "01094034c": "यद्वेद शास्त्रं तच्चापि कृत्स्नमस्मिन्प्रतिष्ठितम्\n",
    "01094034e": "तव पुत्रे महाबाहौ साङ्गोपाङ्गं महात्मनि\n",
    "01094035a": "ऋषिः परैरनाधृष्यो जामदग्न्यः प्रतापवान्\n",
    "01094035c": "यदस्त्रं वेद रामश्च तदप्यस्मिन्प्रतिष्ठितम्\n",
    "01094036a": "महेष्वासमिमं राजन्राजधर्मार्थकोविदम्\n",
    "01094036c": "मया दत्तं निजं पुत्रं वीरं वीर गृहान्नय\n",
    "01094037": "वैशंपायन उवाच\n",
    "01094037a": "तयैवं समनुज्ञातः पुत्रमादाय शंतनुः\n",
    "01094037c": "भ्राजमानं यथादित्यमाययौ स्वपुरं प्रति\n",
    "01094038a": "पौरवः स्वपुरं गत्वा पुरंदरपुरोपमम्\n",
    "01094038c": "सर्वकामसमृद्धार्थं मेने आत्मानमात्मना\n",
    "01094038e": "पौरवेषु ततः पुत्रं यौवराज्येऽभ्यषेचयत्\n",
    "01094039a": "पौरवाञ्शंतनोः पुत्रः पितरं च महायशाः\n",
    "01094039c": "राष्ट्रं च रञ्जयामास वृत्तेन भरतर्षभ\n",
    "01094040a": "स तथा सह पुत्रेण रममाणो महीपतिः\n",
    "01094040c": "वर्तयामास वर्षाणि चत्वार्यमितविक्रमः\n",
    "01094041a": "स कदाचिद्वनं यातो यमुनामभितो नदीम्\n",
    "01094041c": "महीपतिरनिर्देश्यमाजिघ्रद्गन्धमुत्तमम्\n",
    "01094042a": "तस्य प्रभवमन्विच्छन्विचचार समन्ततः\n",
    "01094042c": "स ददर्श तदा कन्यां दाशानां देवरूपिणीम्\n",
    "01094043a": "तामपृच्छत्स दृष्ट्वैव कन्यामसितलोचनाम्\n",
    "01094043c": "कस्य त्वमसि का चासि किं च भीरु चिकीर्षसि\n",
    "01094044a": "साब्रवीद्दाशकन्यास्मि धर्मार्थं वाहये तरीम्\n",
    "01094044c": "पितुर्नियोगाद्भद्रं ते दाशराज्ञो महात्मनः\n",
    "01094045a": "रूपमाधुर्यगन्धैस्तां संयुक्तां देवरूपिणीम्\n",
    "01094045c": "समीक्ष्य राजा दाशेयीं कामयामास शंतनुः\n",
    "01094046a": "स गत्वा पितरं तस्या वरयामास तां तदा\n",
    "01094046c": "पर्यपृच्छत्ततस्तस्याः पितरं चात्मकारणात्\n",
    "01094047a": "स च तं प्रत्युवाचेदं दाशराजो महीपतिम्\n",
    "01094047c": "जातमात्रैव मे देया वराय वरवर्णिनी\n",
    "01094047e": "हृदि कामस्तु मे कश्चित्तं निबोध जनेश्वर\n",
    "01094048a": "यदीमां धर्मपत्नीं त्वं मत्तः प्रार्थयसेऽनघ\n",
    "01094048c": "सत्यवागसि सत्येन समयं कुरु मे ततः\n",
    "01094049a": "समयेन प्रदद्यां ते कन्यामहमिमां नृप\n",
    "01094049c": "न हि मे त्वत्समः कश्चिद्वरो जातु भविष्यति\n",
    "01094050": "शंतनुरुवाच\n",
    "01094050a": "श्रुत्वा तव वरं दाश व्यवस्येयमहं न वा\n",
    "01094050c": "दातव्यं चेत्प्रदास्यामि न त्वदेयं कथंचन\n",
    "01094051": "दाश उवाच\n",
    "01094051a": "अस्यां जायेत यः पुत्रः स राजा पृथिवीपतिः\n",
    "01094051c": "त्वदूर्ध्वमभिषेक्तव्यो नान्यः कश्चन पार्थिव\n",
    "01094052": "वैशंपायन उवाच\n",
    "01094052a": "नाकामयत तं दातुं वरं दाशाय शंतनुः\n",
    "01094052c": "शरीरजेन तीव्रेण दह्यमानोऽपि भारत\n",
    "01094053a": "स चिन्तयन्नेव तदा दाशकन्यां महीपतिः\n",
    "01094053c": "प्रत्ययाद्धास्तिनपुरं शोकोपहतचेतनः\n",
    "01094054a": "ततः कदाचिच्छोचन्तं शंतनुं ध्यानमास्थितम्\n",
    "01094054c": "पुत्रो देवव्रतोऽभ्येत्य पितरं वाक्यमब्रवीत्\n",
    "01094055a": "सर्वतो भवतः क्षेमं विधेयाः सर्वपार्थिवाः\n",
    "01094055c": "तत्किमर्थमिहाभीक्ष्णं परिशोचसि दुःखितः\n",
    "01094055e": "ध्यायन्निव च किं राजन्नाभिभाषसि किंचन\n",
    "01094056a": "एवमुक्तः स पुत्रेण शंतनुः प्रत्यभाषत\n",
    "01094056c": "असंशयं ध्यानपरं यथा मात्थ तथास्म्युत\n",
    "01094057a": "अपत्यं नस्त्वमेवैकः कुले महति भारत\n",
    "01094057c": "अनित्यता च मर्त्यानामतः शोचामि पुत्रक\n",
    "01094058a": "कथंचित्तव गाङ्गेय विपत्तौ नास्ति नः कुलम्\n",
    "01094058c": "असंशयं त्वमेवैकः शतादपि वरः सुतः\n",
    "01094059a": "न चाप्यहं वृथा भूयो दारान्कर्तुमिहोत्सहे\n",
    "01094059c": "संतानस्याविनाशाय कामये भद्रमस्तु ते\n",
    "01094059e": "अनपत्यतैकपुत्रत्वमित्याहुर्धर्मवादिनः\n",
    "01094060a": "अग्निहोत्रं त्रयो वेदा यज्ञाश्च सहदक्षिणाः\n",
    "01094060c": "सर्वाण्येतान्यपत्यस्य कलां नार्हन्ति षोडशीम्\n",
    "01094061a": "एवमेव मनुष्येषु स्याच्च सर्वप्रजास्वपि\n",
    "01094061c": "यदपत्यं महाप्राज्ञ तत्र मे नास्ति संशयः\n",
    "01094061e": "एषा त्रयी पुराणानामुत्तमानां च शाश्वती\n",
    "01094062a": "त्वं च शूरः सदामर्षी शस्त्रनित्यश्च भारत\n",
    "01094062c": "नान्यत्र शस्त्रात्तस्मात्ते निधनं विद्यतेऽनघ\n",
    "01094063a": "सोऽस्मि संशयमापन्नस्त्वयि शान्ते कथं भवेत्\n",
    "01094063c": "इति ते कारणं तात दुःखस्योक्तमशेषतः\n",
    "01094064a": "ततस्तत्कारणं ज्ञात्वा कृत्स्नं चैवमशेषतः\n",
    "01094064c": "देवव्रतो महाबुद्धिः प्रययावनुचिन्तयन्\n",
    "01094065a": "अभ्यगच्छत्तदैवाशु वृद्धामात्यं पितुर्हितम्\n",
    "01094065c": "तमपृच्छत्तदाभ्येत्य पितुस्तच्छोककारणम्\n",
    "01094066a": "तस्मै स कुरुमुख्याय यथावत्परिपृच्छते\n",
    "01094066c": "वरं शशंस कन्यां तामुद्दिश्य भरतर्षभ\n",
    "01094067a": "ततो देवव्रतो वृद्धैः क्षत्रियैः सहितस्तदा\n",
    "01094067c": "अभिगम्य दाशराजानं कन्यां वव्रे पितुः स्वयम्\n",
    "01094068a": "तं दाशः प्रतिजग्राह विधिवत्प्रतिपूज्य च\n",
    "01094068c": "अब्रवीच्चैनमासीनं राजसंसदि भारत\n",
    "01094069a": "त्वमेव नाथः पर्याप्तः शंतनोः पुरुषर्षभ\n",
    "01094069c": "पुत्रः पुत्रवतां श्रेष्ठः किं नु वक्ष्यामि ते वचः\n",
    "01094070a": "को हि संबन्धकं श्लाघ्यमीप्सितं यौनमीदृशम्\n",
    "01094070c": "अतिक्रामन्न तप्येत साक्षादपि शतक्रतुः\n",
    "01094071a": "अपत्यं चैतदार्यस्य यो युष्माकं समो गुणैः\n",
    "01094071c": "यस्य शुक्रात्सत्यवती प्रादुर्भूता यशस्विनी\n",
    "01094072a": "तेन मे बहुशस्तात पिता ते परिकीर्तितः\n",
    "01094072c": "अर्हः सत्यवतीं वोढुं सर्वराजसु भारत\n",
    "01094073a": "असितो ह्यपि देवर्षिः प्रत्याख्यातः पुरा मया\n",
    "01094073c": "सत्यवत्या भृशं ह्यर्थी स आसीदृषिसत्तमः\n",
    "01094074a": "कन्यापितृत्वात्किंचित्तु वक्ष्यामि भरतर्षभ\n",
    "01094074c": "बलवत्सपत्नतामत्र दोषं पश्यामि केवलम्\n",
    "01094075a": "यस्य हि त्वं सपत्नः स्या गन्धर्वस्यासुरस्य वा\n",
    "01094075c": "न स जातु सुखं जीवेत्त्वयि क्रुद्धे परंतप\n",
    "01094076a": "एतावानत्र दोषो हि नान्यः कश्चन पार्थिव\n",
    "01094076c": "एतज्जानीहि भद्रं ते दानादाने परंतप\n",
    "01094077a": "एवमुक्तस्तु गाङ्गेयस्तद्युक्तं प्रत्यभाषत\n",
    "01094077c": "शृण्वतां भूमिपालानां पितुरर्थाय भारत\n",
    "01094078a": "इदं मे मतमादत्स्व सत्यं सत्यवतां वर\n",
    "01094078c": "नैव जातो न वाजात ईदृशं वक्तुमुत्सहेत्\n",
    "01094079a": "एवमेतत्करिष्यामि यथा त्वमनुभाषसे\n",
    "01094079c": "योऽस्यां जनिष्यते पुत्रः स नो राजा भविष्यति\n",
    "01094080a": "इत्युक्तः पुनरेवाथ तं दाशः प्रत्यभाषत\n",
    "01094080c": "चिकीर्षुर्दुष्करं कर्म राज्यार्थे भरतर्षभ\n",
    "01094081a": "त्वमेव नाथः पर्याप्तः शंतनोरमितद्युतेः\n",
    "01094081c": "कन्यायाश्चैव धर्मात्मन्प्रभुर्दानाय चेश्वरः\n",
    "01094082a": "इदं तु वचनं सौम्य कार्यं चैव निबोध मे\n",
    "01094082c": "कौमारिकाणां शीलेन वक्ष्याम्यहमरिंदम\n",
    "01094083a": "यत्त्वया सत्यवत्यर्थे सत्यधर्मपरायण\n",
    "01094083c": "राजमध्ये प्रतिज्ञातमनुरूपं तवैव तत्\n",
    "01094084a": "नान्यथा तन्महाबाहो संशयोऽत्र न कश्चन\n",
    "01094084c": "तवापत्यं भवेद्यत्तु तत्र नः संशयो महान्\n",
    "01094085a": "तस्य तन्मतमाज्ञाय सत्यधर्मपरायणः\n",
    "01094085c": "प्रत्यजानात्तदा राजन्पितुः प्रियचिकीर्षया\n",
    "01094086": "देवव्रत उवाच\n",
    "01094086a": "दाशराज निबोधेदं वचनं मे नृपोत्तम\n",
    "01094086c": "शृण्वतां भूमिपालानां यद्ब्रवीमि पितुः कृते\n",
    "01094087a": "राज्यं तावत्पूर्वमेव मया त्यक्तं नराधिप\n",
    "01094087c": "अपत्यहेतोरपि च करोम्येष विनिश्चयम्\n",
    "01094088a": "अद्य प्रभृति मे दाश ब्रह्मचर्यं भविष्यति\n",
    "01094088c": "अपुत्रस्यापि मे लोका भविष्यन्त्यक्षया दिवि\n",
    "01094089": "वैशंपायन उवाच\n",
    "01094089a": "तस्य तद्वचनं श्रुत्वा संप्रहृष्टतनूरुहः\n",
    "01094089c": "ददानीत्येव तं दाशो धर्मात्मा प्रत्यभाषत\n",
    "01094090a": "ततोऽन्तरिक्षेऽप्सरसो देवाः सर्षिगणास्तथा\n",
    "01094090c": "अभ्यवर्षन्त कुसुमैर्भीष्मोऽयमिति चाब्रुवन्\n",
    "01094091a": "ततः स पितुरर्थाय तामुवाच यशस्विनीम्\n",
    "01094091c": "अधिरोह रथं मातर्गच्छावः स्वगृहानिति\n",
    "01094092a": "एवमुक्त्वा तु भीष्मस्तां रथमारोप्य भामिनीम्\n",
    "01094092c": "आगम्य हास्तिनपुरं शंतनोः संन्यवेदयत्\n",
    "01094093a": "तस्य तद्दुष्करं कर्म प्रशशंसुर्नराधिपाः\n",
    "01094093c": "समेताश्च पृथक्चैव भीष्मोऽयमिति चाब्रुवन्\n",
    "01094094a": "तद्दृष्ट्वा दुष्करं कर्म कृतं भीष्मेण शंतनुः\n",
    "01094094c": "स्वच्छन्दमरणं तस्मै ददौ तुष्टः पिता स्वयम्\n",
    "01095001": "वैशंपायन उवाच\n",
    "01095001a": "ततो विवाहे निर्वृत्ते स राजा शंतनुर्नृपः\n",
    "01095001c": "तां कन्यां रूपसंपन्नां स्वगृहे संन्यवेशयत्\n",
    "01095002a": "ततः शांतनवो धीमान्सत्यवत्यामजायत\n",
    "01095002c": "वीरश्चित्राङ्गदो नाम वीर्येण मनुजानति\n",
    "01095003a": "अथापरं महेष्वासं सत्यवत्यां पुनः प्रभुः\n",
    "01095003c": "विचित्रवीर्यं राजानं जनयामास वीर्यवान्\n",
    "01095004a": "अप्राप्तवति तस्मिंश्च यौवनं भरतर्षभ\n",
    "01095004c": "स राजा शंतनुर्धीमान्कालधर्ममुपेयिवान्\n",
    "01095005a": "स्वर्गते शंतनौ भीष्मश्चित्राङ्गदमरिंदमम्\n",
    "01095005c": "स्थापयामास वै राज्ये सत्यवत्या मते स्थितः\n",
    "01095006a": "स तु चित्राङ्गदः शौर्यात्सर्वांश्चिक्षेप पार्थिवान्\n",
    "01095006c": "मनुष्यं न हि मेने स कंचित्सदृशमात्मनः\n",
    "01095007a": "तं क्षिपन्तं सुरांश्चैव मनुष्यानसुरांस्तथा\n",
    "01095007c": "गन्धर्वराजो बलवांस्तुल्यनामाभ्ययात्तदा\n",
    "01095007e": "तेनास्य सुमहद्युद्धं कुरुक्षेत्रे बभूव ह\n",
    "01095008a": "तयोर्बलवतोस्तत्र गन्धर्वकुरुमुख्ययोः\n",
    "01095008c": "नद्यास्तीरे हिरण्वत्याः समास्तिस्रोऽभवद्रणः\n",
    "01095009a": "तस्मिन्विमर्दे तुमुले शस्त्रवृष्टिसमाकुले\n",
    "01095009c": "मायाधिकोऽवधीद्वीरं गन्धर्वः कुरुसत्तमम्\n",
    "01095010a": "चित्राङ्गदं कुरुश्रेष्ठं विचित्रशरकार्मुकम्\n",
    "01095010c": "अन्ताय कृत्वा गन्धर्वो दिवमाचक्रमे ततः\n",
    "01095011a": "तस्मिन्नृपतिशार्दूले निहते भूरिवर्चसि\n",
    "01095011c": "भीष्मः शांतनवो राजन्प्रेतकार्याण्यकारयत्\n",
    "01095012a": "विचित्रवीर्यं च तदा बालमप्राप्तयौवनम्\n",
    "01095012c": "कुरुराज्ये महाबाहुरभ्यषिञ्चदनन्तरम्\n",
    "01095013a": "विचित्रवीर्यस्तु तदा भीष्मस्य वचने स्थितः\n",
    "01095013c": "अन्वशासन्महाराज पितृपैतामहं पदम्\n",
    "01095014a": "स धर्मशास्त्रकुशलो भीष्मं शांतनवं नृपः\n",
    "01095014c": "पूजयामास धर्मेण स चैनं प्रत्यपालयत्\n",
    "01096001": "वैशंपायन उवाच\n",
    "01096001a": "हते चित्राङ्गदे भीष्मो बाले भ्रातरि चानघ\n",
    "01096001c": "पालयामास तद्राज्यं सत्यवत्या मते स्थितः\n",
    "01096002a": "संप्राप्तयौवनं पश्यन्भ्रातरं धीमतां वरम्\n",
    "01096002c": "भीष्मो विचित्रवीर्यस्य विवाहायाकरोन्मतिम्\n",
    "01096003a": "अथ काशिपतेर्भीष्मः कन्यास्तिस्रोऽप्सरःसमाः\n",
    "01096003c": "शुश्राव सहिता राजन्वृण्वतीर्वै स्वयं वरम्\n",
    "01096004a": "ततः स रथिनां श्रेष्ठो रथेनैकेन वर्मभृत्\n",
    "01096004c": "जगामानुमते मातुः पुरीं वाराणसीं प्रति\n",
    "01096005a": "तत्र राज्ञः समुदितान्सर्वतः समुपागतान्\n",
    "01096005c": "ददर्श कन्यास्ताश्चैव भीष्मः शंतनुनन्दनः\n",
    "01096006a": "कीर्त्यमानेषु राज्ञां तु नामस्वथ सहस्रशः\n",
    "01096006c": "भीष्मः स्वयं तदा राजन्वरयामास ताः प्रभुः\n",
    "01096007a": "उवाच च महीपालान्राजञ्जलदनिःस्वनः\n",
    "01096007c": "रथमारोप्य ताः कन्या भीष्मः प्रहरतां वरः\n",
    "01096008a": "आहूय दानं कन्यानां गुणवद्भ्यः स्मृतं बुधैः\n",
    "01096008c": "अलंकृत्य यथाशक्ति प्रदाय च धनान्यपि\n",
    "01096009a": "प्रयच्छन्त्यपरे कन्यां मिथुनेन गवामपि\n",
    "01096009c": "वित्तेन कथितेनान्ये बलेनान्येऽनुमान्य च\n",
    "01096010a": "प्रमत्तामुपयान्त्यन्ये स्वयमन्ये च विन्दते\n",
    "01096010c": "अष्टमं तमथो वित्त विवाहं कविभिः स्मृतम्\n",
    "01096011a": "स्वयंवरं तु राजन्याः प्रशंसन्त्युपयान्ति च\n",
    "01096011c": "प्रमथ्य तु हृतामाहुर्ज्यायसीं धर्मवादिनः\n",
    "01096012a": "ता इमाः पृथिवीपाला जिहीर्षामि बलादितः\n",
    "01096012c": "ते यतध्वं परं शक्त्या विजयायेतराय वा\n",
    "01096012e": "स्थितोऽहं पृथिवीपाला युद्धाय कृतनिश्चयः\n",
    "01096013a": "एवमुक्त्वा महीपालान्काशिराजं च वीर्यवान्\n",
    "01096013c": "सर्वाः कन्याः स कौरव्यो रथमारोपयत्स्वकम्\n",
    "01096013e": "आमन्त्र्य च स तान्प्रायाच्छीघ्रं कन्याः प्रगृह्य ताः\n",
    "01096014a": "ततस्ते पार्थिवाः सर्वे समुत्पेतुरमर्षिताः\n",
    "01096014c": "संस्पृशन्तः स्वकान्बाहून्दशन्तो दशनच्छदान्\n",
    "01096015a": "तेषामाभरणान्याशु त्वरितानां विमुञ्चताम्\n",
    "01096015c": "आमुञ्चतां च वर्माणि संभ्रमः सुमहानभूत्\n",
    "01096016a": "ताराणामिव संपातो बभूव जनमेजय\n",
    "01096016c": "भूषणानां च शुभ्राणां कवचानां च सर्वशः\n",
    "01096017a": "सवर्मभिर्भूषणैस्ते द्राग्भ्राजद्भिरितस्ततः\n",
    "01096017c": "सक्रोधामर्षजिह्मभ्रूसकषायदृशस्तथा\n",
    "01096018a": "सूतोपकॢप्तान्रुचिरान्सदश्वोद्यतधूर्गतान्\n",
    "01096018c": "रथानास्थाय ते वीराः सर्वप्रहरणान्विताः\n",
    "01096018e": "प्रयान्तमेकं कौरव्यमनुसस्रुरुदायुधाः\n",
    "01096019a": "ततः समभवद्युद्धं तेषां तस्य च भारत\n",
    "01096019c": "एकस्य च बहूनां च तुमुलं लोमहर्षणम्\n",
    "01096020a": "ते त्विषून्दशसाहस्रांस्तस्मै युगपदाक्षिपन्\n",
    "01096020c": "अप्राप्तांश्चैव तानाशु भीष्मः सर्वांस्तदाच्छिनत्\n",
    "01096021a": "ततस्ते पार्थिवाः सर्वे सर्वतः परिवारयन्\n",
    "01096021c": "ववर्षुः शरवर्षेण वर्षेणेवाद्रिमम्बुदाः\n",
    "01096022a": "स तद्बाणमयं वर्षं शरैरावार्य सर्वतः\n",
    "01096022c": "ततः सर्वान्महीपालान्प्रत्यविध्यत्त्रिभिस्त्रिभिः\n",
    "01096023a": "तस्याति पुरुषानन्याँल्लाघवं रथचारिणः\n",
    "01096023c": "रक्षणं चात्मनः संख्ये शत्रवोऽप्यभ्यपूजयन्\n",
    "01096024a": "तान्विनिर्जित्य तु रणे सर्वशस्त्रविशारदः\n",
    "01096024c": "कन्याभिः सहितः प्रायाद्भारतो भारतान्प्रति\n",
    "01096025a": "ततस्तं पृष्ठतो राजञ्शाल्वराजो महारथः\n",
    "01096025c": "अभ्याहनदमेयात्मा भीष्मं शांतनवं रणे\n",
    "01096026a": "वारणं जघने निघ्नन्दन्ताभ्यामपरो यथा\n",
    "01096026c": "वाशितामनुसंप्राप्तो यूथपो बलिनां वरः\n",
    "01096027a": "स्त्रीकाम तिष्ठ तिष्ठेति भीष्ममाह स पार्थिवः\n",
    "01096027c": "शाल्वराजो महाबाहुरमर्षेणाभिचोदितः\n",
    "01096028a": "ततः स पुरुषव्याघ्रो भीष्मः परबलार्दनः\n",
    "01096028c": "तद्वाक्याकुलितः क्रोधाद्विधूमोऽग्निरिव ज्वलन्\n",
    "01096029a": "क्षत्रधर्मं समास्थाय व्यपेतभयसंभ्रमः\n",
    "01096029c": "निवर्तयामास रथं शाल्वं प्रति महारथः\n",
    "01096030a": "निवर्तमानं तं दृष्ट्वा राजानः सर्व एव ते\n",
    "01096030c": "प्रेक्षकाः समपद्यन्त भीष्मशाल्वसमागमे\n",
    "01096031a": "तौ वृषाविव नर्दन्तौ बलिनौ वाशितान्तरे\n",
    "01096031c": "अन्योन्यमभिवर्तेतां बलविक्रमशालिनौ\n",
    "01096032a": "ततो भीष्मं शांतनवं शरैः शतसहस्रशः\n",
    "01096032c": "शाल्वराजो नरश्रेष्ठः समवाकिरदाशुगैः\n",
    "01096033a": "पूर्वमभ्यर्दितं दृष्ट्वा भीष्मं शाल्वेन ते नृपाः\n",
    "01096033c": "विस्मिताः समपद्यन्त साधु साध्विति चाब्रुवन्\n",
    "01096034a": "लाघवं तस्य ते दृष्ट्वा संयुगे सर्वपार्थिवाः\n",
    "01096034c": "अपूजयन्त संहृष्टा वाग्भिः शाल्वं नराधिपाः\n",
    "01096035a": "क्षत्रियाणां तदा वाचः श्रुत्वा परपुरंजयः\n",
    "01096035c": "क्रुद्धः शांतनवो भीष्मस्तिष्ठ तिष्ठेत्यभाषत\n",
    "01096036a": "सारथिं चाब्रवीत्क्रुद्धो याहि यत्रैष पार्थिवः\n",
    "01096036c": "यावदेनं निहन्म्यद्य भुजंगमिव पक्षिराट्\n",
    "01096037a": "ततोऽस्त्रं वारुणं सम्यग्योजयामास कौरवः\n",
    "01096037c": "तेनाश्वांश्चतुरोऽमृद्नाच्छाल्वराज्ञो नराधिप\n",
    "01096038a": "अस्त्रैरस्त्राणि संवार्य शाल्वराज्ञः स कौरवः\n",
    "01096038c": "भीष्मो नृपतिशार्दूल न्यवधीत्तस्य सारथिम्\n",
    "01096038e": "अस्त्रेण चाप्यथैकेन न्यवधीत्तुरगोत्तमान्\n",
    "01096039a": "कन्याहेतोर्नरश्रेष्ठ भीष्मः शांतनवस्तदा\n",
    "01096039c": "जित्वा विसर्जयामास जीवन्तं नृपसत्तमम्\n",
    "01096039e": "ततः शाल्वः स्वनगरं प्रययौ भरतर्षभ\n",
    "01096040a": "राजानो ये च तत्रासन्स्वयंवरदिदृक्षवः\n",
    "01096040c": "स्वान्येव तेऽपि राष्ट्राणि जग्मुः परपुरंजय\n",
    "01096041a": "एवं विजित्य ताः कन्या भीष्मः प्रहरतां वरः\n",
    "01096041c": "प्रययौ हास्तिनपुरं यत्र राजा स कौरवः\n",
    "01096042a": "सोऽचिरेणैव कालेन अत्यक्रामन्नराधिप\n",
    "01096042c": "वनानि सरितश्चैव शैलांश्च विविधद्रुमान्\n",
    "01096043a": "अक्षतः क्षपयित्वारीन्संख्येऽसंख्येयविक्रमः\n",
    "01096043c": "आनयामास काश्यस्य सुताः सागरगासुतः\n",
    "01096044a": "स्नुषा इव स धर्मात्मा भगिन्य इव चानुजाः\n",
    "01096044c": "यथा दुहितरश्चैव प्रतिगृह्य ययौ कुरून्\n",
    "01096045a": "ताः सर्वा गुणसंपन्ना भ्राता भ्रात्रे यवीयसे\n",
    "01096045c": "भीष्मो विचित्रवीर्याय प्रददौ विक्रमाहृताः\n",
    "01096046a": "सतां धर्मेण धर्मज्ञः कृत्वा कर्मातिमानुषम्\n",
    "01096046c": "भ्रातुर्विचित्रवीर्यस्य विवाहायोपचक्रमे\n",
    "01096046e": "सत्यवत्या सह मिथः कृत्वा निश्चयमात्मवान्\n",
    "01096047a": "विवाहं कारयिष्यन्तं भीष्मं काशिपतेः सुता\n",
    "01096047c": "ज्येष्ठा तासामिदं वाक्यमब्रवीद्ध सती तदा\n",
    "01096048a": "मया सौभपतिः पूर्वं मनसाभिवृतः पतिः\n",
    "01096048c": "तेन चास्मि वृता पूर्वमेष कामश्च मे पितुः\n",
    "01096049a": "मया वरयितव्योऽभूच्छाल्वस्तस्मिन्स्वयंवरे\n",
    "01096049c": "एतद्विज्ञाय धर्मज्ञ ततस्त्वं धर्ममाचर\n",
    "01096050a": "एवमुक्तस्तया भीष्मः कन्यया विप्रसंसदि\n",
    "01096050c": "चिन्तामभ्यगमद्वीरो युक्तां तस्यैव कर्मणः\n",
    "01096051a": "स विनिश्चित्य धर्मज्ञो ब्राह्मणैर्वेदपारगैः\n",
    "01096051c": "अनुजज्ञे तदा ज्येष्टामम्बां काशिपतेः सुताम्\n",
    "01096052a": "अम्बिकाम्बालिके भार्ये प्रादाद्भ्रात्रे यवीयसे\n",
    "01096052c": "भीष्मो विचित्रवीर्याय विधिदृष्टेन कर्मणा\n",
    "01096053a": "तयोः पाणिं गृहीत्वा स रूपयौवनदर्पितः\n",
    "01096053c": "विचित्रवीर्यो धर्मात्मा कामात्मा समपद्यत\n",
    "01096054a": "ते चापि बृहती श्यामे नीलकुञ्चितमूर्धजे\n",
    "01096054c": "रक्ततुङ्गनखोपेते पीनश्रोणिपयोधरे\n",
    "01096055a": "आत्मनः प्रतिरूपोऽसौ लब्धः पतिरिति स्थिते\n",
    "01096055c": "विचित्रवीर्यं कल्याणं पूजयामासतुस्तु ते\n",
    "01096056a": "स चाश्विरूपसदृशो देवसत्त्वपराक्रमः\n",
    "01096056c": "सर्वासामेव नारीणां चित्तप्रमथनोऽभवत्\n",
    "01096057a": "ताभ्यां सह समाः सप्त विहरन्पृथिवीपतिः\n",
    "01096057c": "विचित्रवीर्यस्तरुणो यक्ष्माणं समपद्यत\n",
    "01096058a": "सुहृदां यतमानानामाप्तैः सह चिकित्सकैः\n",
    "01096058c": "जगामास्तमिवादित्यः कौरव्यो यमसादनम्\n",
    "01096059a": "प्रेतकार्याणि सर्वाणि तस्य सम्यगकारयत्\n",
    "01096059c": "राज्ञो विचित्रवीर्यस्य सत्यवत्या मते स्थितः\n",
    "01096059e": "ऋत्विग्भिः सहितो भीष्मः सर्वैश्च कुरुपुंगवैः\n",
    "01097001": "वैशंपायन उवाच\n",
    "01097001a": "ततः सत्यवती दीना कृपणा पुत्रगृद्धिनी\n",
    "01097001c": "पुत्रस्य कृत्वा कार्याणि स्नुषाभ्यां सह भारत\n",
    "01097002a": "धर्मं च पितृवंशं च मातृवंशं च मानिनी\n",
    "01097002c": "प्रसमीक्ष्य महाभागा गाङ्गेयं वाक्यमब्रवीत्\n",
    "01097003a": "शंतनोर्धर्मनित्यस्य कौरव्यस्य यशस्विनः\n",
    "01097003c": "त्वयि पिण्डश्च कीर्तिश्च संतानं च प्रतिष्ठितम्\n",
    "01097004a": "यथा कर्म शुभं कृत्वा स्वर्गोपगमनं ध्रुवम्\n",
    "01097004c": "यथा चायुर्ध्रुवं सत्ये त्वयि धर्मस्तथा ध्रुवः\n",
    "01097005a": "वेत्थ धर्मांश्च धर्मज्ञ समासेनेतरेण च\n",
    "01097005c": "विविधास्त्वं श्रुतीर्वेत्थ वेत्थ वेदांश्च सर्वशः\n",
    "01097006a": "व्यवस्थानं च ते धर्मे कुलाचारं च लक्षये\n",
    "01097006c": "प्रतिपत्तिं च कृच्छ्रेषु शुक्राङ्गिरसयोरिव\n",
    "01097007a": "तस्मात्सुभृशमाश्वस्य त्वयि धर्मभृतां वर\n",
    "01097007c": "कार्ये त्वां विनियोक्ष्यामि तच्छ्रुत्वा कर्तुमर्हसि\n",
    "01097008a": "मम पुत्रस्तव भ्राता वीर्यवान्सुप्रियश्च ते\n",
    "01097008c": "बाल एव गतः स्वर्गमपुत्रः पुरुषर्षभ\n",
    "01097009a": "इमे महिष्यौ भ्रातुस्ते काशिराजसुते शुभे\n",
    "01097009c": "रूपयौवनसंपन्ने पुत्रकामे च भारत\n",
    "01097010a": "तयोरुत्पादयापत्यं संतानाय कुलस्य नः\n",
    "01097010c": "मन्नियोगान्महाभाग धर्मं कर्तुमिहार्हसि\n",
    "01097011a": "राज्ये चैवाभिषिच्यस्व भारताननुशाधि च\n",
    "01097011c": "दारांश्च कुरु धर्मेण मा निमज्जीः पितामहान्\n",
    "01097012a": "तथोच्यमानो मात्रा च सुहृद्भिश्च परंतपः\n",
    "01097012c": "प्रत्युवाच स धर्मात्मा धर्म्यमेवोत्तरं वचः\n",
    "01097013a": "असंशयं परो धर्मस्त्वया मातरुदाहृतः\n",
    "01097013c": "त्वमपत्यं प्रति च मे प्रतिज्ञां वेत्थ वै पराम्\n",
    "01097014a": "जानासि च यथावृत्तं शुल्कहेतोस्त्वदन्तरे\n",
    "01097014c": "स सत्यवति सत्यं ते प्रतिजानाम्यहं पुनः\n",
    "01097015a": "परित्यजेयं त्रैलोक्यं राज्यं देवेषु वा पुनः\n",
    "01097015c": "यद्वाप्यधिकमेताभ्यां न तु सत्यं कथंचन\n",
    "01097016a": "त्यजेच्च पृथिवी गन्धमापश्च रसमात्मनः\n",
    "01097016c": "ज्योतिस्तथा त्यजेद्रूपं वायुः स्पर्शगुणं त्यजेत्\n",
    "01097017a": "प्रभां समुत्सृजेदर्को धूमकेतुस्तथोष्णताम्\n",
    "01097017c": "त्यजेच्छब्दं तथाकाशः सोमः शीतांशुतां त्यजेत्\n",
    "01097018a": "विक्रमं वृत्रहा जह्याद्धर्मं जह्याच्च धर्मराट्\n",
    "01097018c": "न त्वहं सत्यमुत्स्रष्टुं व्यवसेयं कथंचन\n",
    "01097019a": "एवमुक्ता तु पुत्रेण भूरिद्रविणतेजसा\n",
    "01097019c": "माता सत्यवती भीष्ममुवाच तदनन्तरम्\n",
    "01097020a": "जानामि ते स्थितिं सत्ये परां सत्यपराक्रम\n",
    "01097020c": "इच्छन्सृजेथास्त्रीँल्लोकानन्यांस्त्वं स्वेन तेजसा\n",
    "01097021a": "जानामि चैव सत्यं तन्मदर्थं यदभाषथाः\n",
    "01097021c": "आपद्धर्ममवेक्षस्व वह पैतामहीं धुरम्\n",
    "01097022a": "यथा ते कुलतन्तुश्च धर्मश्च न पराभवेत्\n",
    "01097022c": "सुहृदश्च प्रहृष्येरंस्तथा कुरु परंतप\n",
    "01097023a": "लालप्यमानां तामेवं कृपणां पुत्रगृद्धिनीम्\n",
    "01097023c": "धर्मादपेतं ब्रुवतीं भीष्मो भूयोऽब्रवीदिदम्\n",
    "01097024a": "राज्ञि धर्मानवेक्षस्व मा नः सर्वान्व्यनीनशः\n",
    "01097024c": "सत्याच्च्युतिः क्षत्रियस्य न धर्मेषु प्रशस्यते\n",
    "01097025a": "शंतनोरपि संतानं यथा स्यादक्षयं भुवि\n",
    "01097025c": "तत्ते धर्मं प्रवक्ष्यामि क्षात्रं राज्ञि सनातनम्\n",
    "01097026a": "श्रुत्वा तं प्रतिपद्येथाः प्राज्ञैः सह पुरोहितैः\n",
    "01097026c": "आपद्धर्मार्थकुशलैर्लोकतन्त्रमवेक्ष्य च\n",
    "01098001": "भीष्म उवाच\n",
    "01098001a": "जामदग्न्येन रामेण पितुर्वधममृष्यता\n",
    "01098001c": "क्रुद्धेन च महाभागे हैहयाधिपतिर्हतः\n",
    "01098001e": "शतानि दश बाहूनां निकृत्तान्यर्जुनस्य वै\n",
    "01098002a": "पुनश्च धनुरादाय महास्त्राणि प्रमुञ्चता\n",
    "01098002c": "निर्दग्धं क्षत्रमसकृद्रथेन जयता महीम्\n",
    "01098003a": "एवमुच्चावचैरस्त्रैर्भार्गवेण महात्मना\n",
    "01098003c": "त्रिःसप्तकृत्वः पृथिवी कृता निःक्षत्रिया पुरा\n",
    "01098004a": "ततः संभूय सर्वाभिः क्षत्रियाभिः समन्ततः\n",
    "01098004c": "उत्पादितान्यपत्यानि ब्राह्मणैर्नियतात्मभिः\n",
    "01098005a": "पाणिग्राहस्य तनय इति वेदेषु निश्चितम्\n",
    "01098005c": "धर्मं मनसि संस्थाप्य ब्राह्मणांस्ताः समभ्ययुः\n",
    "01098005e": "लोकेऽप्याचरितो दृष्टः क्षत्रियाणां पुनर्भवः\n",
    "01098006a": "अथोतथ्य इति ख्यात आसीद्धीमानृषिः पुरा\n",
    "01098006c": "ममता नाम तस्यासीद्भार्या परमसंमता\n",
    "01098007a": "उतथ्यस्य यवीयांस्तु पुरोधास्त्रिदिवौकसाम्\n",
    "01098007c": "बृहस्पतिर्बृहत्तेजा ममतां सोऽन्वपद्यत\n",
    "01098008a": "उवाच ममता तं तु देवरं वदतां वरम्\n",
    "01098008c": "अन्तर्वत्नी अहं भ्रात्रा ज्येष्ठेनारम्यतामिति\n",
    "01098009a": "अयं च मे महाभाग कुक्षावेव बृहस्पते\n",
    "01098009c": "औतथ्यो वेदमत्रैव षडङ्गं प्रत्यधीयत\n",
    "01098010a": "अमोघरेतास्त्वं चापि नूनं भवितुमर्हसि\n",
    "01098010c": "तस्मादेवंगतेऽद्य त्वमुपारमितुमर्हसि\n",
    "01098011a": "एवमुक्तस्तया सम्यग्बृहत्तेजा बृहस्पतिः\n",
    "01098011c": "कामात्मानं तदात्मानं न शशाक नियच्छितुम्\n",
    "01098012a": "संबभूव ततः कामी तया सार्धमकामया\n",
    "01098012c": "उत्सृजन्तं तु तं रेतः स गर्भस्थोऽभ्यभाषत\n",
    "01098013a": "भोस्तात कन्यस वदे द्वयोर्नास्त्यत्र संभवः\n",
    "01098013c": "अमोघशुक्रश्च भवान्पूर्वं चाहमिहागतः\n",
    "01098014a": "शशाप तं ततः क्रुद्ध एवमुक्तो बृहस्पतिः\n",
    "01098014c": "उतथ्यपुत्रं गर्भस्थं निर्भर्त्स्य भगवानृषिः\n",
    "01098015a": "यस्मात्त्वमीदृशे काले सर्वभूतेप्सिते सति\n",
    "01098015c": "एवमात्थ वचस्तस्मात्तमो दीर्घं प्रवेक्ष्यसि\n",
    "01098016a": "स वै दीर्घतमा नाम शापादृषिरजायत\n",
    "01098016c": "बृहस्पतेर्बृहत्कीर्तेर्बृहस्पतिरिवौजसा\n",
    "01098017a": "स पुत्राञ्जनयामास गौतमादीन्महायशाः\n",
    "01098017c": "ऋषेरुतथ्यस्य तदा संतानकुलवृद्धये\n",
    "01098018a": "लोभमोहाभिभूतास्ते पुत्रास्तं गौतमादयः\n",
    "01098018c": "काष्ठे समुद्गे प्रक्षिप्य गङ्गायां समवासृजन्\n",
    "01098019a": "न स्यादन्धश्च वृद्धश्च भर्तव्योऽयमिति स्म ते\n",
    "01098019c": "चिन्तयित्वा ततः क्रूराः प्रतिजग्मुरथो गृहान्\n",
    "01098020a": "सोऽनुस्रोतस्तदा राजन्प्लवमान ऋषिस्ततः\n",
    "01098020c": "जगाम सुबहून्देशानन्धस्तेनोडुपेन ह\n",
    "01098021a": "तं तु राजा बलिर्नाम सर्वधर्मविशारदः\n",
    "01098021c": "अपश्यन्मज्जनगतः स्रोतसाभ्याशमागतम्\n",
    "01098022a": "जग्राह चैनं धर्मात्मा बलिः सत्यपराक्रमः\n",
    "01098022c": "ज्ञात्वा चैनं स वव्रेऽथ पुत्रार्थं मनुजर्षभ\n",
    "01098023a": "संतानार्थं महाभाग भार्यासु मम मानद\n",
    "01098023c": "पुत्रान्धर्मार्थकुशलानुत्पादयितुमर्हसि\n",
    "01098024a": "एवमुक्तः स तेजस्वी तं तथेत्युक्तवानृषिः\n",
    "01098024c": "तस्मै स राजा स्वां भार्यां सुदेष्णां प्राहिणोत्तदा\n",
    "01098025a": "अन्धं वृद्धं च तं मत्वा न सा देवी जगाम ह\n",
    "01098025c": "स्वां तु धात्रेयिकां तस्मै वृद्धाय प्राहिणोत्तदा\n",
    "01098026a": "तस्यां काक्षीवदादीन्स शूद्रयोनावृषिर्वशी\n",
    "01098026c": "जनयामास धर्मात्मा पुत्रानेकादशैव तु\n",
    "01098027a": "काक्षीवदादीन्पुत्रांस्तान्दृष्ट्वा सर्वानधीयतः\n",
    "01098027c": "उवाच तमृषिं राजा ममैत इति वीर्यवान्\n",
    "01098028a": "नेत्युवाच महर्षिस्तं ममैवैत इति ब्रुवन्\n",
    "01098028c": "शूद्रयोनौ मया हीमे जाताः काक्षीवदादयः\n",
    "01098029a": "अन्धं वृद्धं च मां मत्वा सुदेष्णा महिषी तव\n",
    "01098029c": "अवमन्य ददौ मूढा शूद्रां धात्रेयिकां हि मे\n",
    "01098030a": "ततः प्रसादयामास पुनस्तमृषिसत्तमम्\n",
    "01098030c": "बलिः सुदेष्णां भार्यां च तस्मै तां प्राहिणोत्पुनः\n",
    "01098031a": "तां स दीर्घतमाङ्गेषु स्पृष्ट्वा देवीमथाब्रवीत्\n",
    "01098031c": "भविष्यति कुमारस्ते तेजस्वी सत्यवागिति\n",
    "01098032a": "तत्राङ्गो नाम राजर्षिः सुदेष्णायामजायत\n",
    "01098032c": "एवमन्ये महेष्वासा ब्राह्मणैः क्षत्रिया भुवि\n",
    "01098033a": "जाताः परमधर्मज्ञा वीर्यवन्तो महाबलाः\n",
    "01098033c": "एतच्छ्रुत्वा त्वमप्यत्र मातः कुरु यथेप्सितम्\n",
    "01099001": "भीष्म उवाच\n",
    "01099001a": "पुनर्भरतवंशस्य हेतुं संतानवृद्धये\n",
    "01099001c": "वक्ष्यामि नियतं मातस्तन्मे निगदतः शृणु\n",
    "01099002a": "ब्राह्मणो गुणवान्कश्चिद्धनेनोपनिमन्त्र्यताम्\n",
    "01099002c": "विचित्रवीर्यक्षेत्रेषु यः समुत्पादयेत्प्रजाः\n",
    "01099003": "वैशंपायन उवाच\n",
    "01099003a": "ततः सत्यवती भीष्मं वाचा संसज्जमानया\n",
    "01099003c": "विहसन्तीव सव्रीडमिदं वचनमब्रवीत्\n",
    "01099004a": "सत्यमेतन्महाबाहो यथा वदसि भारत\n",
    "01099004c": "विश्वासात्ते प्रवक्ष्यामि संतानाय कुलस्य च\n",
    "01099004e": "न ते शक्यमनाख्यातुमापद्धीयं तथाविधा\n",
    "01099005a": "त्वमेव नः कुले धर्मस्त्वं सत्यं त्वं परा गतिः\n",
    "01099005c": "तस्मान्निशम्य वाक्यं मे कुरुष्व यदनन्तरम्\n",
    "01099006a": "धर्मयुक्तस्य धर्मात्मन्पितुरासीत्तरी मम\n",
    "01099006c": "सा कदाचिदहं तत्र गता प्रथमयौवने\n",
    "01099007a": "अथ धर्मभृतां श्रेष्ठः परमर्षिः पराशरः\n",
    "01099007c": "आजगाम तरीं धीमांस्तरिष्यन्यमुनां नदीम्\n",
    "01099008a": "स तार्यमाणो यमुनां मामुपेत्याब्रवीत्तदा\n",
    "01099008c": "सान्त्वपूर्वं मुनिश्रेष्ठः कामार्तो मधुरं बहु\n",
    "01099009a": "तमहं शापभीता च पितुर्भीता च भारत\n",
    "01099009c": "वरैरसुलभैरुक्ता न प्रत्याख्यातुमुत्सहे\n",
    "01099010a": "अभिभूय स मां बालां तेजसा वशमानयत्\n",
    "01099010c": "तमसा लोकमावृत्य नौगतामेव भारत\n",
    "01099011a": "मत्स्यगन्धो महानासीत्पुरा मम जुगुप्सितः\n",
    "01099011c": "तमपास्य शुभं गन्धमिमं प्रादात्स मे मुनिः\n",
    "01099012a": "ततो मामाह स मुनिर्गर्भमुत्सृज्य मामकम्\n",
    "01099012c": "द्वीपेऽस्या एव सरितः कन्यैव त्वं भविष्यसि\n",
    "01099013a": "पाराशर्यो महायोगी स बभूव महानृषिः\n",
    "01099013c": "कन्यापुत्रो मम पुरा द्वैपायन इति स्मृतः\n",
    "01099014a": "यो व्यस्य वेदांश्चतुरस्तपसा भगवानृषिः\n",
    "01099014c": "लोके व्यासत्वमापेदे कार्ष्ण्यात्कृष्णत्वमेव च\n",
    "01099015a": "सत्यवादी शमपरस्तपस्वी दग्धकिल्बिषः\n",
    "01099015c": "स नियुक्तो मया व्यक्तं त्वया च अमितद्युते\n",
    "01099015e": "भ्रातुः क्षेत्रेषु कल्याणमपत्यं जनयिष्यति\n",
    "01099016a": "स हि मामुक्तवांस्तत्र स्मरेः कृत्येषु मामिति\n",
    "01099016c": "तं स्मरिष्ये महाबाहो यदि भीष्म त्वमिच्छसि\n",
    "01099017a": "तव ह्यनुमते भीष्म नियतं स महातपाः\n",
    "01099017c": "विचित्रवीर्यक्षेत्रेषु पुत्रानुत्पादयिष्यति\n",
    "01099018a": "महर्षेः कीर्तने तस्य भीष्मः प्राञ्जलिरब्रवीत्\n",
    "01099018c": "धर्ममर्थं च कामं च त्रीनेतान्योऽनुपश्यति\n",
    "01099019a": "अर्थमर्थानुबन्धं च धर्मं धर्मानुबन्धनम्\n",
    "01099019c": "कामं कामानुबन्धं च विपरीतान्पृथक्पृथक्\n",
    "01099019e": "यो विचिन्त्य धिया सम्यग्व्यवस्यति स बुद्धिमान्\n",
    "01099020a": "तदिदं धर्मयुक्तं च हितं चैव कुलस्य नः\n",
    "01099020c": "उक्तं भवत्या यच्छ्रेयः परमं रोचते मम\n",
    "01099021a": "ततस्तस्मिन्प्रतिज्ञाते भीष्मेण कुरुनन्दन\n",
    "01099021c": "कृष्णद्वैपायनं काली चिन्तयामास वै मुनिम्\n",
    "01099022a": "स वेदान्विब्रुवन्धीमान्मातुर्विज्ञाय चिन्तितम्\n",
    "01099022c": "प्रादुर्बभूवाविदितः क्षणेन कुरुनन्दन\n",
    "01099023a": "तस्मै पूजां तदा दत्त्वा सुताय विधिपूर्वकम्\n",
    "01099023c": "परिष्वज्य च बाहुभ्यां प्रस्नवैरभिषिच्य च\n",
    "01099023e": "मुमोच बाष्पं दाशेयी पुत्रं दृष्ट्वा चिरस्य तम्\n",
    "01099024a": "तामद्भिः परिषिच्यार्तां महर्षिरभिवाद्य च\n",
    "01099024c": "मातरं पूर्वजः पुत्रो व्यासो वचनमब्रवीत्\n",
    "01099025a": "भवत्या यदभिप्रेतं तदहं कर्तुमागतः\n",
    "01099025c": "शाधि मां धर्मतत्त्वज्ञे करवाणि प्रियं तव\n",
    "01099026a": "तस्मै पूजां ततोऽकार्षीत्पुरोधाः परमर्षये\n",
    "01099026c": "स च तां प्रतिजग्राह विधिवन्मन्त्रपूर्वकम्\n",
    "01099027a": "तमासनगतं माता पृष्ट्वा कुशलमव्ययम्\n",
    "01099027c": "सत्यवत्यभिवीक्ष्यैनमुवाचेदमनन्तरम्\n",
    "01099028a": "मातापित्रोः प्रजायन्ते पुत्राः साधारणाः कवे\n",
    "01099028c": "तेषां पिता यथा स्वामी तथा माता न संशयः\n",
    "01099029a": "विधातृविहितः स त्वं यथा मे प्रथमः सुतः\n",
    "01099029c": "विचित्रवीर्यो ब्रह्मर्षे तथा मेऽवरजः सुतः\n",
    "01099030a": "यथैव पितृतो भीष्मस्तथा त्वमपि मातृतः\n",
    "01099030c": "भ्राता विचित्रवीर्यस्य यथा वा पुत्र मन्यसे\n",
    "01099031a": "अयं शांतनवः सत्यं पालयन्सत्यविक्रमः\n",
    "01099031c": "बुद्धिं न कुरुतेऽपत्ये तथा राज्यानुशासने\n",
    "01099032a": "स त्वं व्यपेक्षया भ्रातुः संतानाय कुलस्य च\n",
    "01099032c": "भीष्मस्य चास्य वचनान्नियोगाच्च ममानघ\n",
    "01099033a": "अनुक्रोशाच्च भूतानां सर्वेषां रक्षणाय च\n",
    "01099033c": "आनृशंस्येन यद्ब्रूयां तच्छ्रुत्वा कर्तुमर्हसि\n",
    "01099034a": "यवीयसस्तव भ्रातुर्भार्ये सुरसुतोपमे\n",
    "01099034c": "रूपयौवनसंपन्ने पुत्रकामे च धर्मतः\n",
    "01099035a": "तयोरुत्पादयापत्यं समर्थो ह्यसि पुत्रक\n",
    "01099035c": "अनुरूपं कुलस्यास्य संतत्याः प्रसवस्य च\n",
    "01099036": "व्यास उवाच\n",
    "01099036a": "वेत्थ धर्मं सत्यवति परं चापरमेव च\n",
    "01099036c": "यथा च तव धर्मज्ञे धर्मे प्रणिहिता मतिः\n",
    "01099037a": "तस्मादहं त्वन्नियोगाद्धर्ममुद्दिश्य कारणम्\n",
    "01099037c": "ईप्सितं ते करिष्यामि दृष्टं ह्येतत्पुरातनम्\n",
    "01099038a": "भ्रातुः पुत्रान्प्रदास्यामि मित्रावरुणयोः समान्\n",
    "01099038c": "व्रतं चरेतां ते देव्यौ निर्दिष्टमिह यन्मया\n",
    "01099039a": "संवत्सरं यथान्यायं ततः शुद्धे भविष्यतः\n",
    "01099039c": "न हि मामव्रतोपेता उपेयात्काचिदङ्गना\n",
    "01099040": "सत्यवत्युवाच\n",
    "01099040a": "यथा सद्यः प्रपद्येत देवी गर्भं तथा कुरु\n",
    "01099040c": "अराजकेषु राष्ट्रेषु नास्ति वृष्टिर्न देवताः\n",
    "01099041a": "कथमराजकं राष्ट्रं शक्यं धारयितुं प्रभो\n",
    "01099041c": "तस्माद्गर्भं समाधत्स्व भीष्मस्तं वर्धयिष्यति\n",
    "01099042": "व्यास उवाच\n",
    "01099042a": "यदि पुत्रः प्रदातव्यो मया क्षिप्रमकालिकम्\n",
    "01099042c": "विरूपतां मे सहतामेतदस्याः परं व्रतम्\n",
    "01099043a": "यदि मे सहते गन्धं रूपं वेषं तथा वपुः\n",
    "01099043c": "अद्यैव गर्भं कौसल्या विशिष्टं प्रतिपद्यताम्\n",
    "01099044": "वैशंपायन उवाच\n",
    "01099044a": "समागमनमाकाङ्क्षन्निति सोऽन्तर्हितो मुनिः\n",
    "01099044c": "ततोऽभिगम्य सा देवी स्नुषां रहसि संगताम्\n",
    "01099044e": "धर्म्यमर्थसमायुक्तमुवाच वचनं हितम्\n",
    "01099045a": "कौसल्ये धर्मतन्त्रं यद्ब्रवीमि त्वां निबोध मे\n",
    "01099045c": "भरतानां समुच्छेदो व्यक्तं मद्भाग्यसंक्षयात्\n",
    "01099046a": "व्यथितां मां च संप्रेक्ष्य पितृवंशं च पीडितम्\n",
    "01099046c": "भीष्मो बुद्धिमदान्मेऽत्र धर्मस्य च विवृद्धये\n",
    "01099047a": "सा च बुद्धिस्तवाधीना पुत्रि ज्ञातं मयेति ह\n",
    "01099047c": "नष्टं च भारतं वंशं पुनरेव समुद्धर\n",
    "01099048a": "पुत्रं जनय सुश्रोणि देवराजसमप्रभम्\n",
    "01099048c": "स हि राज्यधुरं गुर्वीमुद्वक्ष्यति कुलस्य नः\n",
    "01099049a": "सा धर्मतोऽनुनीयैनां कथंचिद्धर्मचारिणीम्\n",
    "01099049c": "भोजयामास विप्रांश्च देवर्षीनतिथींस्तथा\n",
    "01100001": "वैशंपायन उवाच\n",
    "01100001a": "ततः सत्यवती काले वधूं स्नातामृतौ तदा\n",
    "01100001c": "संवेशयन्ती शयने शनकैर्वाक्यमब्रवीत्\n",
    "01100002a": "कौसल्ये देवरस्तेऽस्ति सोऽद्य त्वानुप्रवेक्ष्यति\n",
    "01100002c": "अप्रमत्ता प्रतीक्षैनं निशीथे आगमिष्यति\n",
    "01100003a": "श्वश्र्वास्तद्वचनं श्रुत्वा शयाना शयने शुभे\n",
    "01100003c": "साचिन्तयत्तदा भीष्ममन्यांश्च कुरुपुंगवान्\n",
    "01100004a": "ततोऽम्बिकायां प्रथमं नियुक्तः सत्यवागृषिः\n",
    "01100004c": "दीप्यमानेषु दीपेषु शयनं प्रविवेश ह\n",
    "01100005a": "तस्य कृष्णस्य कपिला जटा दीप्ते च लोचने\n",
    "01100005c": "बभ्रूणि चैव श्मश्रूणि दृष्ट्वा देवी न्यमीलयत्\n",
    "01100006a": "संबभूव तया रात्रौ मातुः प्रियचिकीर्षया\n",
    "01100006c": "भयात्काशिसुता तं तु नाशक्नोदभिवीक्षितुम्\n",
    "01100007a": "ततो निष्क्रान्तमासाद्य माता पुत्रमथाब्रवीत्\n",
    "01100007c": "अप्यस्यां गुणवान्पुत्र राजपुत्रो भविष्यति\n",
    "01100008a": "निशम्य तद्वचो मातुर्व्यासः परमबुद्धिमान्\n",
    "01100008c": "प्रोवाचातीन्द्रियज्ञानो विधिना संप्रचोदितः\n",
    "01100009a": "नागायुतसमप्राणो विद्वान्राजर्षिसत्तमः\n",
    "01100009c": "महाभागो महावीर्यो महाबुद्धिर्भविष्यति\n",
    "01100010a": "तस्य चापि शतं पुत्रा भविष्यन्ति महाबलाः\n",
    "01100010c": "किं तु मातुः स वैगुण्यादन्ध एव भविष्यति\n",
    "01100011a": "तस्य तद्वचनं श्रुत्वा माता पुत्रमथाब्रवीत्\n",
    "01100011c": "नान्धः कुरूणां नृपतिरनुरूपस्तपोधन\n",
    "01100012a": "ज्ञातिवंशस्य गोप्तारं पितॄणां वंशवर्धनम्\n",
    "01100012c": "द्वितीयं कुरुवंशस्य राजानं दातुमर्हसि\n",
    "01100013a": "स तथेति प्रतिज्ञाय निश्चक्राम महातपाः\n",
    "01100013c": "सापि कालेन कौसल्या सुषुवेऽन्धं तमात्मजम्\n",
    "01100014a": "पुनरेव तु सा देवी परिभाष्य स्नुषां ततः\n",
    "01100014c": "ऋषिमावाहयत्सत्या यथापूर्वमनिन्दिता\n",
    "01100015a": "ततस्तेनैव विधिना महर्षिस्तामपद्यत\n",
    "01100015c": "अम्बालिकामथाभ्यागादृषिं दृष्ट्वा च सापि तम्\n",
    "01100015e": "विषण्णा पाण्डुसंकाशा समपद्यत भारत\n",
    "01100016a": "तां भीतां पाण्डुसंकाशां विषण्णां प्रेक्ष्य पार्थिव\n",
    "01100016c": "व्यासः सत्यवतीपुत्र इदं वचनमब्रवीत्\n",
    "01100017a": "यस्मात्पाण्डुत्वमापन्ना विरूपं प्रेक्ष्य मामपि\n",
    "01100017c": "तस्मादेष सुतस्तुभ्यं पाण्डुरेव भविष्यति\n",
    "01100018a": "नाम चास्य तदेवेह भविष्यति शुभानने\n",
    "01100018c": "इत्युक्त्वा स निराक्रामद्भगवानृषिसत्तमः\n",
    "01100019a": "ततो निष्क्रान्तमालोक्य सत्या पुत्रमभाषत\n",
    "01100019c": "शशंस स पुनर्मात्रे तस्य बालस्य पाण्डुताम्\n",
    "01100020a": "तं माता पुनरेवान्यमेकं पुत्रमयाचत\n",
    "01100020c": "तथेति च महर्षिस्तां मातरं प्रत्यभाषत\n",
    "01100021a": "ततः कुमारं सा देवी प्राप्तकालमजीजनत्\n",
    "01100021c": "पाण्डुं लक्षणसंपन्नं दीप्यमानमिव श्रिया\n",
    "01100021e": "तस्य पुत्रा महेष्वासा जज्ञिरे पञ्च पाण्डवाः\n",
    "01100022a": "ऋतुकाले ततो ज्येष्ठां वधूं तस्मै न्ययोजयत्\n",
    "01100022c": "सा तु रूपं च गन्धं च महर्षेः प्रविचिन्त्य तम्\n",
    "01100022e": "नाकरोद्वचनं देव्या भयात्सुरसुतोपमा\n",
    "01100023a": "ततः स्वैर्भूषणैर्दासीं भूषयित्वाप्सरोपमाम्\n",
    "01100023c": "प्रेषयामास कृष्णाय ततः काशिपतेः सुता\n",
    "01100024a": "दासी ऋषिमनुप्राप्तं प्रत्युद्गम्याभिवाद्य च\n",
    "01100024c": "संविवेशाभ्यनुज्ञाता सत्कृत्योपचचार ह\n",
    "01100025a": "कामोपभोगेन तु स तस्यां तुष्टिमगादृषिः\n",
    "01100025c": "तया सहोषितो रात्रिं महर्षिः प्रीयमाणया\n",
    "01100026a": "उत्तिष्ठन्नब्रवीदेनामभुजिष्या भविष्यसि\n",
    "01100026c": "अयं च ते शुभे गर्भः श्रीमानुदरमागतः\n",
    "01100026e": "धर्मात्मा भविता लोके सर्वबुद्धिमतां वरः\n",
    "01100027a": "स जज्ञे विदुरो नाम कृष्णद्वैपायनात्मजः\n",
    "01100027c": "धृतराष्ट्रस्य च भ्राता पाण्डोश्चामितबुद्धिमान्\n",
    "01100028a": "धर्मो विदुररूपेण शापात्तस्य महात्मनः\n",
    "01100028c": "माण्डव्यस्यार्थतत्त्वज्ञः कामक्रोधविवर्जितः\n",
    "01100029a": "स धर्मस्यानृणो भूत्वा पुनर्मात्रा समेत्य च\n",
    "01100029c": "तस्यै गर्भं समावेद्य तत्रैवान्तरधीयत\n",
    "01100030a": "एवं विचित्रवीर्यस्य क्षेत्रे द्वैपायनादपि\n",
    "01100030c": "जज्ञिरे देवगर्भाभाः कुरुवंशविवर्धनाः\n",
    "01101001": "जनमेजय उवाच\n",
    "01101001a": "किं कृतं कर्म धर्मेण येन शापमुपेयिवान्\n",
    "01101001c": "कस्य शापाच्च ब्रह्मर्षे शूद्रयोनावजायत\n",
    "01101002": "वैशंपायन उवाच\n",
    "01101002a": "बभूव ब्राह्मणः कश्चिन्माण्डव्य इति विश्रुतः\n",
    "01101002c": "धृतिमान्सर्वधर्मज्ञः सत्ये तपसि च स्थितः\n",
    "01101003a": "स आश्रमपदद्वारि वृक्षमूले महातपाः\n",
    "01101003c": "ऊर्ध्वबाहुर्महायोगी तस्थौ मौनव्रतान्वितः\n",
    "01101004a": "तस्य कालेन महता तस्मिंस्तपसि तिष्ठतः\n",
    "01101004c": "तमाश्रमपदं प्राप्ता दस्यवो लोप्त्रहारिणः\n",
    "01101004e": "अनुसार्यमाणा बहुभी रक्षिभिर्भरतर्षभ\n",
    "01101005a": "ते तस्यावसथे लोप्त्रं निदधुः कुरुसत्तम\n",
    "01101005c": "निधाय च भयाल्लीनास्तत्रैवान्वागते बले\n",
    "01101006a": "तेषु लीनेष्वथो शीघ्रं ततस्तद्रक्षिणां बलम्\n",
    "01101006c": "आजगाम ततोऽपश्यंस्तमृषिं तस्करानुगाः\n",
    "01101007a": "तमपृच्छंस्ततो राजंस्तथावृत्तं तपोधनम्\n",
    "01101007c": "कतरेण पथा याता दस्यवो द्विजसत्तम\n",
    "01101007e": "तेन गच्छामहे ब्रह्मन्पथा शीघ्रतरं वयम्\n",
    "01101008a": "तथा तु रक्षिणां तेषां ब्रुवतां स तपोधनः\n",
    "01101008c": "न किंचिद्वचनं राजन्नवदत्साध्वसाधु वा\n",
    "01101009a": "ततस्ते राजपुरुषा विचिन्वानास्तदाश्रमम्\n",
    "01101009c": "ददृशुस्तत्र संलीनांस्तांश्चोरान्द्रव्यमेव च\n",
    "01101010a": "ततः शङ्का समभवद्रक्षिणां तं मुनिं प्रति\n",
    "01101010c": "संयम्यैनं ततो राज्ञे दस्यूंश्चैव न्यवेदयन्\n",
    "01101011a": "तं राजा सह तैश्चोरैरन्वशाद्वध्यतामिति\n",
    "01101011c": "स वध्यघातैरज्ञातः शूले प्रोतो महातपाः\n",
    "01101012a": "ततस्ते शूलमारोप्य तं मुनिं रक्षिणस्तदा\n",
    "01101012c": "प्रतिजग्मुर्महीपालं धनान्यादाय तान्यथ\n",
    "01101013a": "शूलस्थः स तु धर्मात्मा कालेन महता ततः\n",
    "01101013c": "निराहारोऽपि विप्रर्षिर्मरणं नाभ्युपागमत्\n",
    "01101013e": "धारयामास च प्राणानृषींश्च समुपानयत्\n",
    "01101014a": "शूलाग्रे तप्यमानेन तपस्तेन महात्मना\n",
    "01101014c": "संतापं परमं जग्मुर्मुनयोऽथ परंतप\n",
    "01101015a": "ते रात्रौ शकुना भूत्वा संन्यवर्तन्त सर्वतः\n",
    "01101015c": "दर्शयन्तो यथाशक्ति तमपृच्छन्द्विजोत्तमम्\n",
    "01101015e": "श्रोतुमिच्छामहे ब्रह्मन्किं पापं कृतवानसि\n",
    "01101016a": "ततः स मुनिशार्दूलस्तानुवाच तपोधनान्\n",
    "01101016c": "दोषतः कं गमिष्यामि न हि मेऽन्योऽपराध्यति\n",
    "01101017a": "राजा च तमृषिं श्रुत्वा निष्क्रम्य सह मन्त्रिभिः\n",
    "01101017c": "प्रसादयामास तदा शूलस्थमृषिसत्तमम्\n",
    "01101018a": "यन्मयापकृतं मोहादज्ञानादृषिसत्तम\n",
    "01101018c": "प्रसादये त्वां तत्राहं न मे त्वं क्रोद्धुमर्हसि\n",
    "01101019a": "एवमुक्तस्ततो राज्ञा प्रसादमकरोन्मुनिः\n",
    "01101019c": "कृतप्रसादो राजा तं ततः समवतारयत्\n",
    "01101020a": "अवतार्य च शूलाग्रात्तच्छूलं निश्चकर्ष ह\n",
    "01101020c": "अशक्नुवंश्च निष्क्रष्टुं शूलं मूले स चिच्छिदे\n",
    "01101021a": "स तथान्तर्गतेनैव शूलेन व्यचरन्मुनिः\n",
    "01101021c": "स तेन तपसा लोकान्विजिग्ये दुर्लभान्परैः\n",
    "01101021e": "अणीमाण्डव्य इति च ततो लोकेषु कथ्यते\n",
    "01101022a": "स गत्वा सदनं विप्रो धर्मस्य परमार्थवित्\n",
    "01101022c": "आसनस्थं ततो धर्मं दृष्ट्वोपालभत प्रभुः\n",
    "01101023a": "किं नु तद्दुष्कृतं कर्म मया कृतमजानता\n",
    "01101023c": "यस्येयं फलनिर्वृत्तिरीदृश्यासादिता मया\n",
    "01101023e": "शीघ्रमाचक्ष्व मे तत्त्वं पश्य मे तपसो बलम्\n",
    "01101024": "धर्म उवाच\n",
    "01101024a": "पतंगकानां पुच्छेषु त्वयेषीका प्रवेशिता\n",
    "01101024c": "कर्मणस्तस्य ते प्राप्तं फलमेतत्तपोधन\n",
    "01101025": "अणीमाण्डव्य उवाच\n",
    "01101025a": "अल्पेऽपराधे विपुलो मम दण्डस्त्वया कृतः\n",
    "01101025c": "शूद्रयोनावतो धर्म मानुषः संभविष्यसि\n",
    "01101026a": "मर्यादां स्थापयाम्यद्य लोके धर्मफलोदयाम्\n",
    "01101026c": "आ चतुर्दशमाद्वर्षान्न भविष्यति पातकम्\n",
    "01101026e": "परेण कुर्वतामेवं दोष एव भविष्यति\n",
    "01101027": "वैशंपायन उवाच\n",
    "01101027a": "एतेन त्वपराधेन शापात्तस्य महात्मनः\n",
    "01101027c": "धर्मो विदुररूपेण शूद्रयोनावजायत\n",
    "01101028a": "धर्मे चार्थे च कुशलो लोभक्रोधविवर्जितः\n",
    "01101028c": "दीर्घदर्शी शमपरः कुरूणां च हिते रतः\n",
    "01102001": "वैशंपायन उवाच\n",
    "01102001a": "तेषु त्रिषु कुमारेषु जातेषु कुरुजाङ्गलम्\n",
    "01102001c": "कुरवोऽथ कुरुक्षेत्रं त्रयमेतदवर्धत\n",
    "01102002a": "ऊर्ध्वसस्याभवद्भूमिः सस्यानि फलवन्ति च\n",
    "01102002c": "यथर्तुवर्षी पर्जन्यो बहुपुष्पफला द्रुमाः\n",
    "01102003a": "वाहनानि प्रहृष्टानि मुदिता मृगपक्षिणः\n",
    "01102003c": "गन्धवन्ति च माल्यानि रसवन्ति फलानि च\n",
    "01102004a": "वणिग्भिश्चावकीर्यन्त नगराण्यथ शिल्पिभिः\n",
    "01102004c": "शूराश्च कृतविद्याश्च सन्तश्च सुखिनोऽभवन्\n",
    "01102005a": "नाभवन्दस्यवः केचिन्नाधर्मरुचयो जनाः\n",
    "01102005c": "प्रदेशेष्वपि राष्ट्राणां कृतं युगमवर्तत\n",
    "01102006a": "दानक्रियाधर्मशीला यज्ञव्रतपरायणाः\n",
    "01102006c": "अन्योन्यप्रीतिसंयुक्ता व्यवर्धन्त प्रजास्तदा\n",
    "01102007a": "मानक्रोधविहीनाश्च जना लोभविवर्जिताः\n",
    "01102007c": "अन्योन्यमभ्यवर्धन्त धर्मोत्तरमवर्तत\n",
    "01102008a": "तन्महोदधिवत्पूर्णं नगरं वै व्यरोचत\n",
    "01102008c": "द्वारतोरणनिर्यूहैर्युक्तमभ्रचयोपमैः\n",
    "01102008e": "प्रासादशतसंबाधं महेन्द्रपुरसंनिभम्\n",
    "01102009a": "नदीषु वनखण्डेषु वापीपल्वलसानुषु\n",
    "01102009c": "काननेषु च रम्येषु विजह्रुर्मुदिता जनाः\n",
    "01102010a": "उत्तरैः कुरुभिः सार्धं दक्षिणाः कुरवस्तदा\n",
    "01102010c": "विस्पर्धमाना व्यचरंस्तथा सिद्धर्षिचारणैः\n",
    "01102010e": "नाभवत्कृपणः कश्चिन्नाभवन्विधवाः स्त्रियः\n",
    "01102011a": "तस्मिञ्जनपदे रम्ये बहवः कुरुभिः कृताः\n",
    "01102011c": "कूपारामसभावाप्यो ब्राह्मणावसथास्तथा\n",
    "01102011e": "भीष्मेण शास्त्रतो राजन्सर्वतः परिरक्षिते\n",
    "01102012a": "बभूव रमणीयश्च चैत्ययूपशताङ्कितः\n",
    "01102012c": "स देशः परराष्ट्राणि प्रतिगृह्याभिवर्धितः\n",
    "01102012e": "भीष्मेण विहितं राष्ट्रे धर्मचक्रमवर्तत\n",
    "01102013a": "क्रियमाणेषु कृत्येषु कुमाराणां महात्मनाम्\n",
    "01102013c": "पौरजानपदाः सर्वे बभूवुः सततोत्सवाः\n",
    "01102014a": "गृहेषु कुरुमुख्यानां पौराणां च नराधिप\n",
    "01102014c": "दीयतां भुज्यतां चेति वाचोऽश्रूयन्त सर्वशः\n",
    "01102015a": "धृतराष्ट्रश्च पाण्डुश्च विदुरश्च महामतिः\n",
    "01102015c": "जन्मप्रभृति भीष्मेण पुत्रवत्परिपालिताः\n",
    "01102016a": "संस्कारैः संस्कृतास्ते तु व्रताध्ययनसंयुताः\n",
    "01102016c": "श्रमव्यायामकुशलाः समपद्यन्त यौवनम्\n",
    "01102017a": "धनुर्वेदेऽश्वपृष्ठे च गदायुद्धेऽसिचर्मणि\n",
    "01102017c": "तथैव गजशिक्षायां नीतिशास्त्रे च पारगाः\n",
    "01102018a": "इतिहासपुराणेषु नानाशिक्षासु चाभिभो\n",
    "01102018c": "वेदवेदाङ्गतत्त्वज्ञाः सर्वत्र कृतनिश्रमाः\n",
    "01102019a": "पाण्डुर्धनुषि विक्रान्तो नरेभ्योऽभ्यधिकोऽभवत्\n",
    "01102019c": "अत्यन्यान्बलवानासीद्धृतराष्ट्रो महीपतिः\n",
    "01102020a": "त्रिषु लोकेषु न त्वासीत्कश्चिद्विदुरसंमितः\n",
    "01102020c": "धर्मनित्यस्ततो राजन्धर्मे च परमं गतः\n",
    "01102021a": "प्रनष्टं शंतनोर्वंशं समीक्ष्य पुनरुद्धृतम्\n",
    "01102021c": "ततो निर्वचनं लोके सर्वराष्ट्रेष्ववर्तत\n",
    "01102022a": "वीरसूनां काशिसुते देशानां कुरुजाङ्गलम्\n",
    "01102022c": "सर्वधर्मविदां भीष्मः पुराणां गजसाह्वयम्\n",
    "01102023a": "धृतराष्ट्रस्त्वचक्षुष्ट्वाद्राज्यं न प्रत्यपद्यत\n",
    "01102023c": "करणत्वाच्च विदुरः पाण्डुरासीन्महीपतिः\n",
    "01103001": "भीष्म उवाच\n",
    "01103001a": "गुणैः समुदितं सम्यगिदं नः प्रथितं कुलम्\n",
    "01103001c": "अत्यन्यान्पृथिवीपालान्पृथिव्यामधिराज्यभाक्\n",
    "01103002a": "रक्षितं राजभिः पूर्वैर्धर्मविद्भिर्महात्मभिः\n",
    "01103002c": "नोत्सादमगमच्चेदं कदाचिदिह नः कुलम्\n",
    "01103003a": "मया च सत्यवत्या च कृष्णेन च महात्मना\n",
    "01103003c": "समवस्थापितं भूयो युष्मासु कुलतन्तुषु\n",
    "01103004a": "वर्धते तदिदं पुत्र कुलं सागरवद्यथा\n",
    "01103004c": "तथा मया विधातव्यं त्वया चैव विशेषतः\n",
    "01103005a": "श्रूयते यादवी कन्या अनुरूपा कुलस्य नः\n",
    "01103005c": "सुबलस्यात्मजा चैव तथा मद्रेश्वरस्य च\n",
    "01103006a": "कुलीना रूपवत्यश्च नाथवत्यश्च सर्वशः\n",
    "01103006c": "उचिताश्चैव संबन्धे तेऽस्माकं क्षत्रियर्षभाः\n",
    "01103007a": "मन्ये वरयितव्यास्ता इत्यहं धीमतां वर\n",
    "01103007c": "संतानार्थं कुलस्यास्य यद्वा विदुर मन्यसे\n",
    "01103008": "विदुर उवाच\n",
    "01103008a": "भवान्पिता भवान्माता भवान्नः परमो गुरुः\n",
    "01103008c": "तस्मात्स्वयं कुलस्यास्य विचार्य कुरु यद्धितम्\n",
    "01103009": "वैशंपायन उवाच\n",
    "01103009a": "अथ शुश्राव विप्रेभ्यो गान्धारीं सुबलात्मजाम्\n",
    "01103009c": "आराध्य वरदं देवं भगनेत्रहरं हरम्\n",
    "01103009e": "गान्धारी किल पुत्राणां शतं लेभे वरं शुभा\n",
    "01103010a": "इति श्रुत्वा च तत्त्वेन भीष्मः कुरुपितामहः\n",
    "01103010c": "ततो गान्धारराजस्य प्रेषयामास भारत\n",
    "01103011a": "अचक्षुरिति तत्रासीत्सुबलस्य विचारणा\n",
    "01103011c": "कुलं ख्यातिं च वृत्तं च बुद्ध्या तु प्रसमीक्ष्य सः\n",
    "01103011e": "ददौ तां धृतराष्ट्राय गान्धारीं धर्मचारिणीम्\n",
    "01103012a": "गान्धारी त्वपि शुश्राव धृतराष्ट्रमचक्षुषम्\n",
    "01103012c": "आत्मानं दित्सितं चास्मै पित्रा मात्रा च भारत\n",
    "01103013a": "ततः सा पट्टमादाय कृत्वा बहुगुणं शुभा\n",
    "01103013c": "बबन्ध नेत्रे स्वे राजन्पतिव्रतपरायणा\n",
    "01103013e": "नात्यश्नीयां पतिमहमित्येवं कृतनिश्चया\n",
    "01103014a": "ततो गान्धारराजस्य पुत्रः शकुनिरभ्ययात्\n",
    "01103014c": "स्वसारं परया लक्ष्म्या युक्तामादाय कौरवान्\n",
    "01103015a": "दत्त्वा स भगिनीं वीरो यथार्हं च परिच्छदम्\n",
    "01103015c": "पुनरायात्स्वनगरं भीष्मेण प्रतिपूजितः\n",
    "01103016a": "गान्धार्यपि वरारोहा शीलाचारविचेष्टितैः\n",
    "01103016c": "तुष्टिं कुरूणां सर्वेषां जनयामास भारत\n",
    "01103017a": "वृत्तेनाराध्य तान्सर्वान्पतिव्रतपरायणा\n",
    "01103017c": "वाचापि पुरुषानन्यान्सुव्रता नान्वकीर्तयत्\n",
    "01104001": "वैशंपायन उवाच\n",
    "01104001a": "शूरो नाम यदुश्रेष्ठो वसुदेवपिताभवत्\n",
    "01104001c": "तस्य कन्या पृथा नाम रूपेणासदृशी भुवि\n",
    "01104002a": "पैतृष्वसेयाय स तामनपत्याय वीर्यवान्\n",
    "01104002c": "अग्र्यमग्रे प्रतिज्ञाय स्वस्यापत्यस्य वीर्यवान्\n",
    "01104003a": "अग्रजातेति तां कन्यामग्र्यानुग्रहकाङ्क्षिणे\n",
    "01104003c": "प्रददौ कुन्तिभोजाय सखा सख्ये महात्मने\n",
    "01104004a": "सा नियुक्ता पितुर्गेहे देवतातिथिपूजने\n",
    "01104004c": "उग्रं पर्यचरद्घोरं ब्राह्मणं संशितव्रतम्\n",
    "01104005a": "निगूढनिश्चयं धर्मे यं तं दुर्वाससं विदुः\n",
    "01104005c": "तमुग्रं संशितात्मानं सर्वयत्नैरतोषयत्\n",
    "01104006a": "तस्यै स प्रददौ मन्त्रमापद्धर्मान्ववेक्षया\n",
    "01104006c": "अभिचाराभिसंयुक्तमब्रवीच्चैव तां मुनिः\n",
    "01104007a": "यं यं देवं त्वमेतेन मन्त्रेणावाहयिष्यसि\n",
    "01104007c": "तस्य तस्य प्रसादेन पुत्रस्तव भविष्यति\n",
    "01104008a": "तथोक्ता सा तु विप्रेण तेन कौतूहलात्तदा\n",
    "01104008c": "कन्या सती देवमर्कमाजुहाव यशस्विनी\n",
    "01104009a": "सा ददर्श तमायान्तं भास्करं लोकभावनम्\n",
    "01104009c": "विस्मिता चानवद्याङ्गी दृष्ट्वा तन्महदद्भुतम्\n",
    "01104010a": "प्रकाशकर्मा तपनस्तस्यां गर्भं दधौ ततः\n",
    "01104010c": "अजीजनत्ततो वीरं सर्वशस्त्रभृतां वरम्\n",
    "01104010e": "आमुक्तकवचः श्रीमान्देवगर्भः श्रियावृतः\n",
    "01104011a": "सहजं कवचं बिभ्रत्कुण्डलोद्द्योतिताननः\n",
    "01104011c": "अजायत सुतः कर्णः सर्वलोकेषु विश्रुतः\n",
    "01104012a": "प्रादाच्च तस्याः कन्यात्वं पुनः स परमद्युतिः\n",
    "01104012c": "दत्त्वा च ददतां श्रेष्ठो दिवमाचक्रमे ततः\n",
    "01104013a": "गूहमानापचारं तं बन्धुपक्षभयात्तदा\n",
    "01104013c": "उत्ससर्ज जले कुन्ती तं कुमारं सलक्षणम्\n",
    "01104014a": "तमुत्सृष्टं तदा गर्भं राधाभर्ता महायशाः\n",
    "01104014c": "पुत्रत्वे कल्पयामास सभार्यः सूतनन्दनः\n",
    "01104015a": "नामधेयं च चक्राते तस्य बालस्य तावुभौ\n",
    "01104015c": "वसुना सह जातोऽयं वसुषेणो भवत्विति\n",
    "01104016a": "स वर्धमानो बलवान्सर्वास्त्रेषूद्यतोऽभवत्\n",
    "01104016c": "आ पृष्ठतापादादित्यमुपतस्थे स वीर्यवान्\n",
    "01104017a": "यस्मिन्काले जपन्नास्ते स वीरः सत्यसंगरः\n",
    "01104017c": "नादेयं ब्राह्मणेष्वासीत्तस्मिन्काले महात्मनः\n",
    "01104018a": "तमिन्द्रो ब्राह्मणो भूत्वा भिक्षार्थं भूतभावनः\n",
    "01104018c": "कुण्डले प्रार्थयामास कवचं च महाद्युतिः\n",
    "01104019a": "उत्कृत्य विमनाः स्वाङ्गात्कवचं रुधिरस्रवम्\n",
    "01104019c": "कर्णस्तु कुण्डले छित्त्वा प्रायच्छत्स कृताञ्जलिः\n",
    "01104020a": "शक्तिं तस्मै ददौ शक्रः विस्मितो वाक्यमब्रवीत्\n",
    "01104020c": "देवासुरमनुष्याणां गन्धर्वोरगरक्षसाम्\n",
    "01104020e": "यस्मै क्षेप्स्यसि रुष्टः सन्सोऽनया न भविष्यति\n",
    "01104021a": "पुरा नाम तु तस्यासीद्वसुषेण इति श्रुतम्\n",
    "01104021c": "ततो वैकर्तनः कर्णः कर्मणा तेन सोऽभवत्\n",
    "01105001": "वैशंपायन उवाच\n",
    "01105001a": "रूपसत्त्वगुणोपेता धर्मारामा महाव्रता\n",
    "01105001c": "दुहिता कुन्तिभोजस्य कृते पित्रा स्वयंवरे\n",
    "01105002a": "सिंहदंष्ट्रं गजस्कन्धमृषभाक्षं महाबलम्\n",
    "01105002c": "भूमिपालसहस्राणां मध्ये पाण्डुमविन्दत\n",
    "01105003a": "स तया कुन्तिभोजस्य दुहित्रा कुरुनन्दनः\n",
    "01105003c": "युयुजेऽमितसौभाग्यः पौलोम्या मघवानिव\n",
    "01105004a": "यात्वा देवव्रतेनापि मद्राणां पुटभेदनम्\n",
    "01105004c": "विश्रुता त्रिषु लोकेषु माद्री मद्रपतेः सुता\n",
    "01105005a": "सर्वराजसु विख्याता रूपेणासदृशी भुवि\n",
    "01105005c": "पाण्डोरर्थे परिक्रीता धनेन महता तदा\n",
    "01105005e": "विवाहं कारयामास भीष्मः पाण्डोर्महात्मनः\n",
    "01105006a": "सिंहोरस्कं गजस्कन्धमृषभाक्षं मनस्विनम्\n",
    "01105006c": "पाण्डुं दृष्ट्वा नरव्याघ्रं व्यस्मयन्त नरा भुवि\n",
    "01105007a": "कृतोद्वाहस्ततः पाण्डुर्बलोत्साहसमन्वितः\n",
    "01105007c": "जिगीषमाणो वसुधां ययौ शत्रूननेकशः\n",
    "01105008a": "पूर्वमागस्कृतो गत्वा दशार्णाः समरे जिताः\n",
    "01105008c": "पाण्डुना नरसिंहेन कौरवाणां यशोभृता\n",
    "01105009a": "ततः सेनामुपादाय पाण्डुर्नानाविधध्वजाम्\n",
    "01105009c": "प्रभूतहस्त्यश्वरथां पदातिगणसंकुलाम्\n",
    "01105010a": "आगस्कृत्सर्ववीराणां वैरी सर्वमहीभृताम्\n",
    "01105010c": "गोप्ता मगधराष्ट्रस्य दार्वो राजगृहे हतः\n",
    "01105011a": "ततः कोशं समादाय वाहनानि बलानि च\n",
    "01105011c": "पाण्डुना मिथिलां गत्वा विदेहाः समरे जिताः\n",
    "01105012a": "तथा काशिषु सुह्मेषु पुण्ड्रेषु भरतर्षभ\n",
    "01105012c": "स्वबाहुबलवीर्येण कुरूणामकरोद्यशः\n",
    "01105013a": "तं शरौघमहाज्वालमस्त्रार्चिषमरिंदमम्\n",
    "01105013c": "पाण्डुपावकमासाद्य व्यदह्यन्त नराधिपाः\n",
    "01105014a": "ते ससेनाः ससेनेन विध्वंसितबला नृपाः\n",
    "01105014c": "पाण्डुना वशगाः कृत्वा करकर्मसु योजिताः\n",
    "01105015a": "तेन ते निर्जिताः सर्वे पृथिव्यां सर्वपार्थिवाः\n",
    "01105015c": "तमेकं मेनिरे शूरं देवेष्विव पुरंदरम्\n",
    "01105016a": "तं कृताञ्जलयः सर्वे प्रणता वसुधाधिपाः\n",
    "01105016c": "उपाजग्मुर्धनं गृह्य रत्नानि विविधानि च\n",
    "01105017a": "मणिमुक्ताप्रवालं च सुवर्णं रजतं तथा\n",
    "01105017c": "गोरत्नान्यश्वरत्नानि रथरत्नानि कुञ्जरान्\n",
    "01105018a": "खरोष्ट्रमहिषांश्चैव यच्च किंचिदजाविकम्\n",
    "01105018c": "तत्सर्वं प्रतिजग्राह राजा नागपुराधिपः\n",
    "01105019a": "तदादाय ययौ पाण्डुः पुनर्मुदितवाहनः\n",
    "01105019c": "हर्षयिष्यन्स्वराष्ट्राणि पुरं च गजसाह्वयम्\n",
    "01105020a": "शंतनो राजसिंहस्य भरतस्य च धीमतः\n",
    "01105020c": "प्रनष्टः कीर्तिजः शब्दः पाण्डुना पुनरुद्धृतः\n",
    "01105021a": "ये पुरा कुरुराष्ट्राणि जह्रुः कुरुधनानि च\n",
    "01105021c": "ते नागपुरसिंहेन पाण्डुना करदाः कृताः\n",
    "01105022a": "इत्यभाषन्त राजानो राजामात्याश्च संगताः\n",
    "01105022c": "प्रतीतमनसो हृष्टाः पौरजानपदैः सह\n",
    "01105023a": "प्रत्युद्ययुस्तं संप्राप्तं सर्वे भीष्मपुरोगमाः\n",
    "01105023c": "ते नदूरमिवाध्वानं गत्वा नागपुरालयाः\n",
    "01105023e": "आवृतं ददृशुर्लोकं हृष्टा बहुविधैर्जनैः\n",
    "01105024a": "नानायानसमानीतै रत्नैरुच्चावचैस्तथा\n",
    "01105024c": "हस्त्यश्वरथरत्नैश्च गोभिरुष्ट्रैरथाविकैः\n",
    "01105024e": "नान्तं ददृशुरासाद्य भीष्मेण सह कौरवाः\n",
    "01105025a": "सोऽभिवाद्य पितुः पादौ कौसल्यानन्दवर्धनः\n",
    "01105025c": "यथार्हं मानयामास पौरजानपदानपि\n",
    "01105026a": "प्रमृद्य परराष्ट्राणि कृतार्थं पुनरागतम्\n",
    "01105026c": "पुत्रमासाद्य भीष्मस्तु हर्षादश्रूण्यवर्तयत्\n",
    "01105027a": "स तूर्यशतसंघानां भेरीणां च महास्वनैः\n",
    "01105027c": "हर्षयन्सर्वशः पौरान्विवेश गजसाह्वयम्\n",
    "01106001": "वैशंपायन उवाच\n",
    "01106001a": "धृतराष्ट्राभ्यनुज्ञातः स्वबाहुविजितं धनम्\n",
    "01106001c": "भीष्माय सत्यवत्यै च मात्रे चोपजहार सः\n",
    "01106002a": "विदुराय च वै पाण्डुः प्रेषयामास तद्धनम्\n",
    "01106002c": "सुहृदश्चापि धर्मात्मा धनेन समतर्पयत्\n",
    "01106003a": "ततः सत्यवतीं भीष्मः कौसल्यां च यशस्विनीम्\n",
    "01106003c": "शुभैः पाण्डुजितै रत्नैस्तोषयामास भारत\n",
    "01106004a": "ननन्द माता कौसल्या तमप्रतिमतेजसम्\n",
    "01106004c": "जयन्तमिव पौलोमी परिष्वज्य नरर्षभम्\n",
    "01106005a": "तस्य वीरस्य विक्रान्तैः सहस्रशतदक्षिणैः\n",
    "01106005c": "अश्वमेधशतैरीजे धृतराष्ट्रो महामखैः\n",
    "01106006a": "संप्रयुक्तश्च कुन्त्या च माद्र्या च भरतर्षभ\n",
    "01106006c": "जिततन्द्रीस्तदा पाण्डुर्बभूव वनगोचरः\n",
    "01106007a": "हित्वा प्रासादनिलयं शुभानि शयनानि च\n",
    "01106007c": "अरण्यनित्यः सततं बभूव मृगयापरः\n",
    "01106008a": "स चरन्दक्षिणं पार्श्वं रम्यं हिमवतो गिरेः\n",
    "01106008c": "उवास गिरिपृष्ठेषु महाशालवनेषु च\n",
    "01106009a": "रराज कुन्त्या माद्र्या च पाण्डुः सह वने वसन्\n",
    "01106009c": "करेण्वोरिव मध्यस्थः श्रीमान्पौरंदरो गजः\n",
    "01106010a": "भारतं सह भार्याभ्यां बाणखड्गधनुर्धरम्\n",
    "01106010c": "विचित्रकवचं वीरं परमास्त्रविदं नृपम्\n",
    "01106010e": "देवोऽयमित्यमन्यन्त चरन्तं वनवासिनः\n",
    "01106011a": "तस्य कामांश्च भोगांश्च नरा नित्यमतन्द्रिताः\n",
    "01106011c": "उपजह्रुर्वनान्तेषु धृतराष्ट्रेण चोदिताः\n",
    "01106012a": "अथ पारशवीं कन्यां देवकस्य महीपतेः\n",
    "01106012c": "रूपयौवनसंपन्नां स शुश्रावापगासुतः\n",
    "01106013a": "ततस्तु वरयित्वा तामानाय्य पुरुषर्षभः\n",
    "01106013c": "विवाहं कारयामास विदुरस्य महामतेः\n",
    "01106014a": "तस्यां चोत्पादयामास विदुरः कुरुनन्दनः\n",
    "01106014c": "पुत्रान्विनयसंपन्नानात्मनः सदृशान्गुणैः\n",
    "01107001": "वैशंपायन उवाच\n",
    "01107001a": "ततः पुत्रशतं जज्ञे गान्धार्यां जनमेजय\n",
    "01107001c": "धृतराष्ट्रस्य वैश्यायामेकश्चापि शतात्परः\n",
    "01107002a": "पाण्डोः कुन्त्यां च माद्र्यां च पञ्च पुत्रा महारथाः\n",
    "01107002c": "देवेभ्यः समपद्यन्त संतानाय कुलस्य वै\n",
    "01107003": "जनमेजय उवाच\n",
    "01107003a": "कथं पुत्रशतं जज्ञे गान्धार्यां द्विजसत्तम\n",
    "01107003c": "कियता चैव कालेन तेषामायुश्च किं परम्\n",
    "01107004a": "कथं चैकः स वैश्यायां धृतराष्ट्रसुतोऽभवत्\n",
    "01107004c": "कथं च सदृशीं भार्यां गान्धारीं धर्मचारिणीम्\n",
    "01107004e": "आनुकूल्ये वर्तमानां धृतराष्ट्रोऽत्यवर्तत\n",
    "01107005a": "कथं च शप्तस्य सतः पाण्डोस्तेन महात्मना\n",
    "01107005c": "समुत्पन्ना दैवतेभ्यः पञ्च पुत्रा महारथाः\n",
    "01107006a": "एतद्विद्वन्यथावृत्तं विस्तरेण तपोधन\n",
    "01107006c": "कथयस्व न मे तृप्तिः कथ्यमानेषु बन्धुषु\n",
    "01107007": "वैशंपायन उवाच\n",
    "01107007a": "क्षुच्छ्रमाभिपरिग्लानं द्वैपायनमुपस्थितम्\n",
    "01107007c": "तोषयामास गान्धारी व्यासस्तस्यै वरं ददौ\n",
    "01107008a": "सा वव्रे सदृशं भर्तुः पुत्राणां शतमात्मनः\n",
    "01107008c": "ततः कालेन सा गर्भं धृतराष्ट्रादथाग्रहीत्\n",
    "01107009a": "संवत्सरद्वयं तं तु गान्धारी गर्भमाहितम्\n",
    "01107009c": "अप्रजा धारयामास ततस्तां दुःखमाविशत्\n",
    "01107010a": "श्रुत्वा कुन्तीसुतं जातं बालार्कसमतेजसम्\n",
    "01107010c": "उदरस्यात्मनः स्थैर्यमुपलभ्यान्वचिन्तयत्\n",
    "01107011a": "अज्ञातं धृतराष्ट्रस्य यत्नेन महता ततः\n",
    "01107011c": "सोदरं पातयामास गान्धारी दुःखमूर्च्छिता\n",
    "01107012a": "ततो जज्ञे मांसपेशी लोहाष्ठीलेव संहता\n",
    "01107012c": "द्विवर्षसंभृतां कुक्षौ तामुत्स्रष्टुं प्रचक्रमे\n",
    "01107013a": "अथ द्वैपायनो ज्ञात्वा त्वरितः समुपागमत्\n",
    "01107013c": "तां स मांसमयीं पेशीं ददर्श जपतां वरः\n",
    "01107014a": "ततोऽब्रवीत्सौबलेयीं किमिदं ते चिकीर्षितम्\n",
    "01107014c": "सा चात्मनो मतं सत्यं शशंस परमर्षये\n",
    "01107015a": "ज्येष्ठं कुन्तीसुतं जातं श्रुत्वा रविसमप्रभम्\n",
    "01107015c": "दुःखेन परमेणेदमुदरं पातितं मया\n",
    "01107016a": "शतं च किल पुत्राणां वितीर्णं मे त्वया पुरा\n",
    "01107016c": "इयं च मे मांसपेशी जाता पुत्रशताय वै\n",
    "01107017": "व्यास उवाच\n",
    "01107017a": "एवमेतत्सौबलेयि नैतज्जात्वन्यथा भवेत्\n",
    "01107017c": "वितथं नोक्तपूर्वं मे स्वैरेष्वपि कुतोऽन्यथा\n",
    "01107018a": "घृतपूर्णं कुण्डशतं क्षिप्रमेव विधीयताम्\n",
    "01107018c": "शीताभिरद्भिरष्ठीलामिमां च परिषिञ्चत\n",
    "01107019": "वैशंपायन उवाच\n",
    "01107019a": "सा सिच्यमाना अष्ठीला अभवच्छतधा तदा\n",
    "01107019c": "अङ्गुष्ठपर्वमात्राणां गर्भाणां पृथगेव तु\n",
    "01107020a": "एकाधिकशतं पूर्णं यथायोगं विशां पते\n",
    "01107020c": "मांसपेश्यास्तदा राजन्क्रमशः कालपर्ययात्\n",
    "01107021a": "ततस्तांस्तेषु कुण्डेषु गर्भानवदधे तदा\n",
    "01107021c": "स्वनुगुप्तेषु देशेषु रक्षां च व्यदधात्ततः\n",
    "01107022a": "शशास चैव भगवान्कालेनैतावता पुनः\n",
    "01107022c": "विघट्टनीयान्येतानि कुण्डानीति स्म सौबलीम्\n",
    "01107023a": "इत्युक्त्वा भगवान्व्यासस्तथा प्रतिविधाय च\n",
    "01107023c": "जगाम तपसे धीमान्हिमवन्तं शिलोच्चयम्\n",
    "01107024a": "जज्ञे क्रमेण चैतेन तेषां दुर्योधनो नृपः\n",
    "01107024c": "जन्मतस्तु प्रमाणेन ज्येष्ठो राजा युधिष्ठिरः\n",
    "01107025a": "जातमात्रे सुते तस्मिन्धृतराष्ट्रोऽब्रवीदिदम्\n",
    "01107025c": "समानीय बहून्विप्रान्भीष्मं विदुरमेव च\n",
    "01107026a": "युधिष्ठिरो राजपुत्रो ज्येष्ठो नः कुलवर्धनः\n",
    "01107026c": "प्राप्तः स्वगुणतो राज्यं न तस्मिन्वाच्यमस्ति नः\n",
    "01107027a": "अयं त्वनन्तरस्तस्मादपि राजा भविष्यति\n",
    "01107027c": "एतद्धि ब्रूत मे सत्यं यदत्र भविता ध्रुवम्\n",
    "01107028a": "वाक्यस्यैतस्य निधने दिक्षु सर्वासु भारत\n",
    "01107028c": "क्रव्यादाः प्राणदन्घोराः शिवाश्चाशिवशंसिनः\n",
    "01107029a": "लक्षयित्वा निमित्तानि तानि घोराणि सर्वशः\n",
    "01107029c": "तेऽब्रुवन्ब्राह्मणा राजन्विदुरश्च महामतिः\n",
    "01107030a": "व्यक्तं कुलान्तकरणो भवितैष सुतस्तव\n",
    "01107030c": "तस्य शान्तिः परित्यागे पुष्ट्या त्वपनयो महान्\n",
    "01107031a": "शतमेकोनमप्यस्तु पुत्राणां ते महीपते\n",
    "01107031c": "एकेन कुरु वै क्षेमं लोकस्य च कुलस्य च\n",
    "01107032a": "त्यजेदेकं कुलस्यार्थे ग्रामस्यार्थे कुलं त्यजेत्\n",
    "01107032c": "ग्रामं जनपदस्यार्थे आत्मार्थे पृथिवीं त्यजेत्\n",
    "01107033a": "स तथा विदुरेणोक्तस्तैश्च सर्वैर्द्विजोत्तमैः\n",
    "01107033c": "न चकार तथा राजा पुत्रस्नेहसमन्वितः\n",
    "01107034a": "ततः पुत्रशतं सर्वं धृतराष्ट्रस्य पार्थिव\n",
    "01107034c": "मासमात्रेण संजज्ञे कन्या चैका शताधिका\n",
    "01107035a": "गान्धार्यां क्लिश्यमानायामुदरेण विवर्धता\n",
    "01107035c": "धृतराष्ट्रं महाबाहुं वैश्या पर्यचरत्किल\n",
    "01107036a": "तस्मिन्संवत्सरे राजन्धृतराष्ट्रान्महायशाः\n",
    "01107036c": "जज्ञे धीमांस्ततस्तस्यां युयुत्सुः करणो नृप\n",
    "01107037a": "एवं पुत्रशतं जज्ञे धृतराष्ट्रस्य धीमतः\n",
    "01107037c": "महारथानां वीराणां कन्या चैकाथ दुःशला\n",
    "01108001": "जनमेजय उवाच\n",
    "01108001a": "ज्येष्ठानुज्येष्ठतां तेषां नामधेयानि चाभिभो\n",
    "01108001c": "धृतराष्ट्रस्य पुत्राणामानुपूर्व्येण कीर्तय\n",
    "01108002": "वैशंपायन उवाच\n",
    "01108002a": "दुर्योधनो युयुत्सुश्च राजन्दुःशासनस्तथा\n",
    "01108002c": "दुःसहो दुःशलश्चैव जलसंधः समः सहः\n",
    "01108003a": "विन्दानुविन्दौ दुर्धर्षः सुबाहुर्दुष्प्रधर्षणः\n",
    "01108003c": "दुर्मर्षणो दुर्मुखश्च दुष्कर्णः कर्ण एव च\n",
    "01108004a": "विविंशतिर्विकर्णश्च जलसंधः सुलोचनः\n",
    "01108004c": "चित्रोपचित्रौ चित्राक्षश्चारुचित्रः शरासनः\n",
    "01108005a": "दुर्मदो दुष्प्रगाहश्च विवित्सुर्विकटः समः\n",
    "01108005c": "ऊर्णनाभः सुनाभश्च तथा नन्दोपनन्दकौ\n",
    "01108006a": "सेनापतिः सुषेणश्च कुण्डोदरमहोदरौ\n",
    "01108006c": "चित्रबाणश्चित्रवर्मा सुवर्मा दुर्विमोचनः\n",
    "01108007a": "अयोबाहुर्महाबाहुश्चित्राङ्गश्चित्रकुण्डलः\n",
    "01108007c": "भीमवेगो भीमबलो बलाकी बलवर्धनः\n",
    "01108008a": "उग्रायुधो भीमकर्मा कनकायुर्दृढायुधः\n",
    "01108008c": "दृढवर्मा दृढक्षत्रः सोमकीर्तिरनूदरः\n",
    "01108009a": "दृढसंधो जरासंधः सत्यसंधः सदःसुवाक्\n",
    "01108009c": "उग्रश्रवा अश्वसेनः सेनानीर्दुष्पराजयः\n",
    "01108010a": "अपराजितः पण्डितको विशालाक्षो दुरावरः\n",
    "01108010c": "दृढहस्तः सुहस्तश्च वातवेगसुवर्चसौ\n",
    "01108011a": "आदित्यकेतुर्बह्वाशी नागदन्तोग्रयायिनौ\n",
    "01108011c": "कवची निषङ्गी पाशी च दण्डधारो धनुर्ग्रहः\n",
    "01108012a": "उग्रो भीमरथो वीरो वीरबाहुरलोलुपः\n",
    "01108012c": "अभयो रौद्रकर्मा च तथा दृढरथस्त्रयः\n",
    "01108013a": "अनाधृष्यः कुण्डभेदी विरावी दीर्घलोचनः\n",
    "01108013c": "दीर्घबाहुर्महाबाहुर्व्यूढोरुः कनकध्वजः\n",
    "01108014a": "कुण्डाशी विरजाश्चैव दुःशला च शताधिका\n",
    "01108014c": "एतदेकशतं राजन्कन्या चैका प्रकीर्तिता\n",
    "01108015a": "नामधेयानुपूर्व्येण विद्धि जन्मक्रमं नृप\n",
    "01108015c": "सर्वे त्वतिरथाः शूराः सर्वे युद्धविशारदाः\n",
    "01108016a": "सर्वे वेदविदश्चैव राजशास्त्रेषु कोविदाः\n",
    "01108016c": "सर्वे संसर्गविद्यासु विद्याभिजनशोभिनः\n",
    "01108017a": "सर्वेषामनुरूपाश्च कृता दारा महीपते\n",
    "01108017c": "धृतराष्ट्रेण समये समीक्ष्य विधिवत्तदा\n",
    "01108018a": "दुःशलां समये राजा सिन्धुराजाय भारत\n",
    "01108018c": "जयद्रथाय प्रददौ सौबलानुमते तदा\n",
    "01109001": "जनमेजय उवाच\n",
    "01109001a": "कथितो धार्तराष्ट्राणामार्षः संभव उत्तमः\n",
    "01109001c": "अमानुषो मानुषाणां भवता ब्रह्मवित्तम\n",
    "01109002a": "नामधेयानि चाप्येषां कथ्यमानानि भागशः\n",
    "01109002c": "त्वत्तः श्रुतानि मे ब्रह्मन्पाण्डवानां तु कीर्तय\n",
    "01109003a": "ते हि सर्वे महात्मानो देवराजपराक्रमाः\n",
    "01109003c": "त्वयैवांशावतरणे देवभागाः प्रकीर्तिताः\n",
    "01109004a": "तस्मादिच्छाम्यहं श्रोतुमतिमानुषकर्मणाम्\n",
    "01109004c": "तेषामाजननं सर्वं वैशंपायन कीर्तय\n",
    "01109005": "वैशंपायन उवाच\n",
    "01109005a": "राजा पाण्डुर्महारण्ये मृगव्यालनिषेविते\n",
    "01109005c": "वने मैथुनकालस्थं ददर्श मृगयूथपम्\n",
    "01109006a": "ततस्तां च मृगीं तं च रुक्मपुङ्खैः सुपत्रिभिः\n",
    "01109006c": "निर्बिभेद शरैस्तीक्ष्णैः पाण्डुः पञ्चभिराशुगैः\n",
    "01109007a": "स च राजन्महातेजा ऋषिपुत्रस्तपोधनः\n",
    "01109007c": "भार्यया सह तेजस्वी मृगरूपेण संगतः\n",
    "01109008a": "संसक्तस्तु तया मृग्या मानुषीमीरयन्गिरम्\n",
    "01109008c": "क्षणेन पतितो भूमौ विललापाकुलेन्द्रियः\n",
    "01109009": "मृग उवाच\n",
    "01109009a": "काममन्युपरीतापि बुद्ध्यङ्गरहितापि च\n",
    "01109009c": "वर्जयन्ति नृशंसानि पापेष्वभिरता नराः\n",
    "01109010a": "न विधिं ग्रसते प्रज्ञा प्रज्ञां तु ग्रसते विधिः\n",
    "01109010c": "विधिपर्यागतानर्थान्प्रज्ञा न प्रतिपद्यते\n",
    "01109011a": "शश्वद्धर्मात्मनां मुख्ये कुले जातस्य भारत\n",
    "01109011c": "कामलोभाभिभूतस्य कथं ते चलिता मतिः\n",
    "01109012": "पाण्डुरुवाच\n",
    "01109012a": "शत्रूणां या वधे वृत्तिः सा मृगाणां वधे स्मृता\n",
    "01109012c": "राज्ञां मृग न मां मोहात्त्वं गर्हयितुमर्हसि\n",
    "01109013a": "अच्छद्मनामायया च मृगाणां वध इष्यते\n",
    "01109013c": "स एव धर्मो राज्ञां तु तद्विद्वान्किं नु गर्हसे\n",
    "01109014a": "अगस्त्यः सत्रमासीनश्चचार मृगयामृषिः\n",
    "01109014c": "आरण्यान्सर्वदैवत्यान्मृगान्प्रोक्ष्य महावने\n",
    "01109015a": "प्रमाणदृष्टधर्मेण कथमस्मान्विगर्हसे\n",
    "01109015c": "अगस्त्यस्याभिचारेण युष्माकं वै वपा हुता\n",
    "01109016": "मृग उवाच\n",
    "01109016a": "न रिपून्वै समुद्दिश्य विमुञ्चन्ति पुरा शरान्\n",
    "01109016c": "रन्ध्र एषां विशेषेण वधकालः प्रशस्यते\n",
    "01109017": "पाण्डुरुवाच\n",
    "01109017a": "प्रमत्तमप्रमत्तं वा विवृतं घ्नन्ति चौजसा\n",
    "01109017c": "उपायैरिषुभिस्तीक्ष्णैः कस्मान्मृग विगर्हसे\n",
    "01109018": "मृग उवाच\n",
    "01109018a": "नाहं घ्नन्तं मृगान्राजन्विगर्हे आत्मकारणात्\n",
    "01109018c": "मैथुनं तु प्रतीक्ष्यं मे स्यात्त्वयेहानृशंसतः\n",
    "01109019a": "सर्वभूतहिते काले सर्वभूतेप्सिते तथा\n",
    "01109019c": "को हि विद्वान्मृगं हन्याच्चरन्तं मैथुनं वने\n",
    "01109019e": "पुरुषार्थफलं कान्तं यत्त्वया वितथं कृतम्\n",
    "01109020a": "पौरवाणामृषीणां च तेषामक्लिष्टकर्मणाम्\n",
    "01109020c": "वंशे जातस्य कौरव्य नानुरूपमिदं तव\n",
    "01109021a": "नृशंसं कर्म सुमहत्सर्वलोकविगर्हितम्\n",
    "01109021c": "अस्वर्ग्यमयशस्यं च अधर्मिष्ठं च भारत\n",
    "01109022a": "स्त्रीभोगानां विशेषज्ञः शास्त्रधर्मार्थतत्त्ववित्\n",
    "01109022c": "नार्हस्त्वं सुरसंकाश कर्तुमस्वर्ग्यमीदृशम्\n",
    "01109023a": "त्वया नृशंसकर्तारः पापाचाराश्च मानवाः\n",
    "01109023c": "निग्राह्याः पार्थिवश्रेष्ठ त्रिवर्गपरिवर्जिताः\n",
    "01109024a": "किं कृतं ते नरश्रेष्ठ निघ्नतो मामनागसम्\n",
    "01109024c": "मुनिं मूलफलाहारं मृगवेषधरं नृप\n",
    "01109024e": "वसमानमरण्येषु नित्यं शमपरायणम्\n",
    "01109025a": "त्वयाहं हिंसितो यस्मात्तस्मात्त्वामप्यसंशयम्\n",
    "01109025c": "द्वयोर्नृशंसकर्तारमवशं काममोहितम्\n",
    "01109025e": "जीवितान्तकरो भाव एवमेवागमिष्यति\n",
    "01109026a": "अहं हि किंदमो नाम तपसाप्रतिमो मुनिः\n",
    "01109026c": "व्यपत्रपन्मनुष्याणां मृग्यां मैथुनमाचरम्\n",
    "01109027a": "मृगो भूत्वा मृगैः सार्धं चरामि गहने वने\n",
    "01109027c": "न तु ते ब्रह्महत्येयं भविष्यत्यविजानतः\n",
    "01109027e": "मृगरूपधरं हत्वा मामेवं काममोहितम्\n",
    "01109028a": "अस्य तु त्वं फलं मूढ प्राप्स्यसीदृशमेव हि\n",
    "01109028c": "प्रियया सह संवासं प्राप्य कामविमोहितः\n",
    "01109028e": "त्वमप्यस्यामवस्थायां प्रेतलोकं गमिष्यसि\n",
    "01109029a": "अन्तकाले च संवासं यया गन्तासि कान्तया\n",
    "01109029c": "प्रेतराजवशं प्राप्तं सर्वभूतदुरत्ययम्\n",
    "01109029e": "भक्त्या मतिमतां श्रेष्ठ सैव त्वामनुयास्यति\n",
    "01109030a": "वर्तमानः सुखे दुःखं यथाहं प्रापितस्त्वया\n",
    "01109030c": "तथा सुखं त्वां संप्राप्तं दुःखमभ्यागमिष्यति\n",
    "01109031": "वैशंपायन उवाच\n",
    "01109031a": "एवमुक्त्वा सुदुःखार्तो जीवितात्स व्ययुज्यत\n",
    "01109031c": "मृगः पाण्डुश्च शोकार्तः क्षणेन समपद्यत\n",
    "01110001": "वैशंपायन उवाच\n",
    "01110001a": "तं व्यतीतमतिक्रम्य राजा स्वमिव बान्धवम्\n",
    "01110001c": "सभार्यः शोकदुःखार्तः पर्यदेवयदातुरः\n",
    "01110002": "पाण्डुरुवाच\n",
    "01110002a": "सतामपि कुले जाताः कर्मणा बत दुर्गतिम्\n",
    "01110002c": "प्राप्नुवन्त्यकृतात्मानः कामजालविमोहिताः\n",
    "01110003a": "शश्वद्धर्मात्मना जातो बाल एव पिता मम\n",
    "01110003c": "जीवितान्तमनुप्राप्तः कामात्मैवेति नः श्रुतम्\n",
    "01110004a": "तस्य कामात्मनः क्षेत्रे राज्ञः संयतवागृषिः\n",
    "01110004c": "कृष्णद्वैपायनः साक्षाद्भगवान्मामजीजनत्\n",
    "01110005a": "तस्याद्य व्यसने बुद्धिः संजातेयं ममाधमा\n",
    "01110005c": "त्यक्तस्य देवैरनयान्मृगयायां दुरात्मनः\n",
    "01110006a": "मोक्षमेव व्यवस्यामि बन्धो हि व्यसनं महत्\n",
    "01110006c": "सुवृत्तिमनुवर्तिष्ये तामहं पितुरव्ययाम्\n",
    "01110006e": "अतीव तपसात्मानं योजयिष्याम्यसंशयम्\n",
    "01110007a": "तस्मादेकोऽहमेकाहमेकैकस्मिन्वनस्पतौ\n",
    "01110007c": "चरन्भैक्षं मुनिर्मुण्डश्चरिष्यामि महीमिमाम्\n",
    "01110008a": "पांसुना समवच्छन्नः शून्यागारप्रतिश्रयः\n",
    "01110008c": "वृक्षमूलनिकेतो वा त्यक्तसर्वप्रियाप्रियः\n",
    "01110009a": "न शोचन्न प्रहृष्यंश्च तुल्यनिन्दात्मसंस्तुतिः\n",
    "01110009c": "निराशीर्निर्नमस्कारो निर्द्वन्द्वो निष्परिग्रहः\n",
    "01110010a": "न चाप्यवहसन्कंचिन्न कुर्वन्भ्रुकुटीं क्वचित्\n",
    "01110010c": "प्रसन्नवदनो नित्यं सर्वभूतहिते रतः\n",
    "01110011a": "जङ्गमाजङ्गमं सर्वमविहिंसंश्चतुर्विधम्\n",
    "01110011c": "स्वासु प्रजास्विव सदा समः प्राणभृतां प्रति\n",
    "01110012a": "एककालं चरन्भैक्षं कुलानि द्वे च पञ्च च\n",
    "01110012c": "असंभवे वा भैक्षस्य चरन्ननशनान्यपि\n",
    "01110013a": "अल्पमल्पं यथाभोज्यं पूर्वलाभेन जातु चित्\n",
    "01110013c": "नित्यं नातिचरँल्लाभे अलाभे सप्त पूरयन्\n",
    "01110014a": "वास्यैकं तक्षतो बाहुं चन्दनेनैकमुक्षतः\n",
    "01110014c": "नाकल्याणं न कल्याणं प्रध्यायन्नुभयोस्तयोः\n",
    "01110015a": "न जिजीविषुवत्किंचिन्न मुमूर्षुवदाचरन्\n",
    "01110015c": "मरणं जीवितं चैव नाभिनन्दन्न च द्विषन्\n",
    "01110016a": "याः काश्चिज्जीवता शक्याः कर्तुमभ्युदयक्रियाः\n",
    "01110016c": "ताः सर्वाः समतिक्रम्य निमेषादिष्ववस्थितः\n",
    "01110017a": "तासु सर्वास्ववस्थासु त्यक्तसर्वेन्द्रियक्रियः\n",
    "01110017c": "संपरित्यक्तधर्मात्मा सुनिर्णिक्तात्मकल्मषः\n",
    "01110018a": "निर्मुक्तः सर्वपापेभ्यो व्यतीतः सर्ववागुराः\n",
    "01110018c": "न वशे कस्यचित्तिष्ठन्सधर्मा मातरिश्वनः\n",
    "01110019a": "एतया सततं वृत्त्या चरन्नेवंप्रकारया\n",
    "01110019c": "देहं संधारयिष्यामि निर्भयं मार्गमास्थितः\n",
    "01110020a": "नाहं श्वाचरिते मार्गे अवीर्यकृपणोचिते\n",
    "01110020c": "स्वधर्मात्सततापेते रमेयं वीर्यवर्जितः\n",
    "01110021a": "सत्कृतोऽसक्तृतो वापि योऽन्यां कृपणचक्षुषा\n",
    "01110021c": "उपैति वृत्तिं कामात्मा स शुनां वर्तते पथि\n",
    "01110022": "वैशंपायन उवाच\n",
    "01110022a": "एवमुक्त्वा सुदुःखार्तो निःश्वासपरमो नृपः\n",
    "01110022c": "अवेक्षमाणः कुन्तीं च माद्रीं च समभाषत\n",
    "01110023a": "कौसल्या विदुरः क्षत्ता राजा च सह बन्धुभिः\n",
    "01110023c": "आर्या सत्यवती भीष्मस्ते च राजपुरोहिताः\n",
    "01110024a": "ब्राह्मणाश्च महात्मानः सोमपाः संशितव्रताः\n",
    "01110024c": "पौरवृद्धाश्च ये तत्र निवसन्त्यस्मदाश्रयाः\n",
    "01110024e": "प्रसाद्य सर्वे वक्तव्याः पाण्डुः प्रव्रजितो वनम्\n",
    "01110025a": "निशम्य वचनं भर्तुर्वनवासे धृतात्मनः\n",
    "01110025c": "तत्समं वचनं कुन्ती माद्री च समभाषताम्\n",
    "01110026a": "अन्येऽपि ह्याश्रमाः सन्ति ये शक्या भरतर्षभ\n",
    "01110026c": "आवाभ्यां धर्मपत्नीभ्यां सह तप्त्वा तपो महत्\n",
    "01110026e": "त्वमेव भविता सार्थः स्वर्गस्यापि न संशयः\n",
    "01110027a": "प्रणिधायेन्द्रियग्रामं भर्तृलोकपरायणे\n",
    "01110027c": "त्यक्तकामसुखे ह्यावां तप्स्यावो विपुलं तपः\n",
    "01110028a": "यदि आवां महाप्राज्ञ त्यक्ष्यसि त्वं विशां पते\n",
    "01110028c": "अद्यैवावां प्रहास्यावो जीतिवं नात्र संशयः\n",
    "01110029": "पाण्डुरुवाच\n",
    "01110029a": "यदि व्यवसितं ह्येतद्युवयोर्धर्मसंहितम्\n",
    "01110029c": "स्ववृत्तिमनुवर्तिष्ये तामहं पितुरव्ययाम्\n",
    "01110030a": "त्यक्तग्राम्यसुखाचारस्तप्यमानो महत्तपः\n",
    "01110030c": "वल्कली फलमूलाशी चरिष्यामि महावने\n",
    "01110031a": "अग्निं जुह्वन्नुभौ कालावुभौ कालावुपस्पृशन्\n",
    "01110031c": "कृशः परिमिताहारश्चीरचर्मजटाधरः\n",
    "01110032a": "शीतवातातपसहः क्षुत्पिपासाश्रमान्वितः\n",
    "01110032c": "तपसा दुश्चरेणेदं शरीरमुपशोषयन्\n",
    "01110033a": "एकान्तशीली विमृशन्पक्वापक्वेन वर्तयन्\n",
    "01110033c": "पितॄन्देवांश्च वन्येन वाग्भिरद्भिश्च तर्पयन्\n",
    "01110034a": "वानप्रस्थजनस्यापि दर्शनं कुलवासिनाम्\n",
    "01110034c": "नाप्रियाण्याचरञ्जातु किं पुनर्ग्रामवासिनाम्\n",
    "01110035a": "एवमारण्यशास्त्राणामुग्रमुग्रतरं विधिम्\n",
    "01110035c": "काङ्क्षमाणोऽहमासिष्ये देहस्यास्य समापनात्\n",
    "01110036": "वैशंपायन उवाच\n",
    "01110036a": "इत्येवमुक्त्वा भार्ये ते राजा कौरववंशजः\n",
    "01110036c": "ततश्चूडामणिं निष्कमङ्गदे कुण्डलानि च\n",
    "01110036e": "वासांसि च महार्हाणि स्त्रीणामाभरणानि च\n",
    "01110037a": "प्रदाय सर्वं विप्रेभ्यः पाण्डुः पुनरभाषत\n",
    "01110037c": "गत्वा नागपुरं वाच्यं पाण्डुः प्रव्रजितो वनम्\n",
    "01110038a": "अर्थं कामं सुखं चैव रतिं च परमात्मिकाम्\n",
    "01110038c": "प्रतस्थे सर्वमुत्सृज्य सभार्यः कुरुपुंगवः\n",
    "01110039a": "ततस्तस्यानुयात्राणि ते चैव परिचारकाः\n",
    "01110039c": "श्रुत्वा भरतसिंहस्य विविधाः करुणा गिरः\n",
    "01110039e": "भीममार्तस्वरं कृत्वा हाहेति परिचुक्रुशुः\n",
    "01110040a": "उष्णमश्रु विमुञ्चन्तस्तं विहाय महीपतिम्\n",
    "01110040c": "ययुर्नागपुरं तूर्णं सर्वमादाय तद्वचः\n",
    "01110041a": "श्रुत्वा च तेभ्यस्तत्सर्वं यथावृत्तं महावने\n",
    "01110041c": "धृतराष्ट्रो नरश्रेष्ठः पाण्डुमेवान्वशोचत\n",
    "01110042a": "राजपुत्रस्तु कौरव्यः पाण्डुर्मूलफलाशनः\n",
    "01110042c": "जगाम सह भार्याभ्यां ततो नागसभं गिरिम्\n",
    "01110043a": "स चैत्ररथमासाद्य वारिषेणमतीत्य च\n",
    "01110043c": "हिमवन्तमतिक्रम्य प्रययौ गन्धमादनम्\n",
    "01110044a": "रक्ष्यमाणो महाभूतैः सिद्धैश्च परमर्षिभिः\n",
    "01110044c": "उवास स तदा राजा समेषु विषमेषु च\n",
    "01110045a": "इन्द्रद्युम्नसरः प्राप्य हंसकूटमतीत्य च\n",
    "01110045c": "शतशृङ्गे महाराज तापसः समपद्यत\n",
    "01111001": "वैशंपायन उवाच\n",
    "01111001a": "तत्रापि तपसि श्रेष्ठे वर्तमानः स वीर्यवान्\n",
    "01111001c": "सिद्धचारणसंघानां बभूव प्रियदर्शनः\n",
    "01111002a": "शुश्रूषुरनहंवादी संयतात्मा जितेन्द्रियः\n",
    "01111002c": "स्वर्गं गन्तुं पराक्रान्तः स्वेन वीर्येण भारत\n",
    "01111003a": "केषांचिदभवद्भ्राता केषांचिदभवत्सखा\n",
    "01111003c": "ऋषयस्त्वपरे चैनं पुत्रवत्पर्यपालयन्\n",
    "01111004a": "स तु कालेन महता प्राप्य निष्कल्मषं तपः\n",
    "01111004c": "ब्रह्मर्षिसदृशः पाण्डुर्बभूव भरतर्षभ\n",
    "01111005a": "स्वर्गपारं तितीर्षन्स शतशृङ्गादुदङ्मुखः\n",
    "01111005c": "प्रतस्थे सह पत्नीभ्यामब्रुवंस्तत्र तापसाः\n",
    "01111005e": "उपर्युपरि गच्छन्तः शैलराजमुदङ्मुखाः\n",
    "01111006a": "दृष्टवन्तो गिरेरस्य दुर्गान्देशान्बहून्वयम्\n",
    "01111006c": "आक्रीडभूतान्देवानां गन्धर्वाप्सरसां तथा\n",
    "01111007a": "उद्यानानि कुबेरस्य समानि विषमाणि च\n",
    "01111007c": "महानदीनितम्बांश्च दुर्गांश्च गिरिगह्वरान्\n",
    "01111008a": "सन्ति नित्यहिमा देशा निर्वृक्षमृगपक्षिणः\n",
    "01111008c": "सन्ति केचिन्महावर्षा दुर्गाः केचिद्दुरासदाः\n",
    "01111009a": "अतिक्रामेन्न पक्षी यान्कुत एवेतरे मृगाः\n",
    "01111009c": "वायुरेकोऽतिगाद्यत्र सिद्धाश्च परमर्षयः\n",
    "01111010a": "गच्छन्त्यौ शैलराजेऽस्मिन्राजपुत्र्यौ कथं त्विमे\n",
    "01111010c": "न सीदेतामदुःखार्हे मा गमो भरतर्षभ\n",
    "01111011": "पाण्डुरुवाच\n",
    "01111011a": "अप्रजस्य महाभागा न द्वारं परिचक्षते\n",
    "01111011c": "स्वर्गे तेनाभितप्तोऽहमप्रजस्तद्ब्रवीमि वः\n",
    "01111012a": "ऋणैश्चतुर्भिः संयुक्ता जायन्ते मनुजा भुवि\n",
    "01111012c": "पितृदेवर्षिमनुजदेयैः शतसहस्रशः\n",
    "01111013a": "एतानि तु यथाकालं यो न बुध्यति मानवः\n",
    "01111013c": "न तस्य लोकाः सन्तीति धर्मविद्भिः प्रतिष्ठितम्\n",
    "01111014a": "यज्ञैश्च देवान्प्रीणाति स्वाध्यायतपसा मुनीन्\n",
    "01111014c": "पुत्रैः श्राद्धैः पितॄंश्चापि आनृशंस्येन मानवान्\n",
    "01111015a": "ऋषिदेवमनुष्याणां परिमुक्तोऽस्मि धर्मतः\n",
    "01111015c": "पित्र्यादृणादनिर्मुक्तस्तेन तप्ये तपोधनाः\n",
    "01111016a": "देहनाशे ध्रुवो नाशः पितॄणामेष निश्चयः\n",
    "01111016c": "इह तस्मात्प्रजाहेतोः प्रजायन्ते नरोत्तमाः\n",
    "01111017a": "यथैवाहं पितुः क्षेत्रे सृष्टस्तेन महात्मना\n",
    "01111017c": "तथैवास्मिन्मम क्षेत्रे कथं वै संभवेत्प्रजा\n",
    "01111018": "तापसा ऊचुः\n",
    "01111018a": "अस्ति वै तव धर्मात्मन्विद्म देवोपमं शुभम्\n",
    "01111018c": "अपत्यमनघं राजन्वयं दिव्येन चक्षुषा\n",
    "01111019a": "दैवदिष्टं नरव्याघ्र कर्मणेहोपपादय\n",
    "01111019c": "अक्लिष्टं फलमव्यग्रो विन्दते बुद्धिमान्नरः\n",
    "01111020a": "तस्मिन्दृष्टे फले तात प्रयत्नं कर्तुमर्हसि\n",
    "01111020c": "अपत्यं गुणसंपन्नं लब्ध्वा प्रीतिमवाप्स्यसि\n",
    "01111021": "वैशंपायन उवाच\n",
    "01111021a": "तच्छ्रुत्वा तापसवचः पाण्डुश्चिन्तापरोऽभवत्\n",
    "01111021c": "आत्मनो मृगशापेन जानन्नुपहतां क्रियाम्\n",
    "01111022a": "सोऽब्रवीद्विजने कुन्तीं धर्मपत्नीं यशस्विनीम्\n",
    "01111022c": "अपत्योत्पादने योगमापदि प्रसमर्थयन्\n",
    "01111023a": "अपत्यं नाम लोकेषु प्रतिष्ठा धर्मसंहिता\n",
    "01111023c": "इति कुन्ति विदुर्धीराः शाश्वतं धर्ममादितः\n",
    "01111024a": "इष्टं दत्तं तपस्तप्तं नियमश्च स्वनुष्ठितः\n",
    "01111024c": "सर्वमेवानपत्यस्य न पावनमिहोच्यते\n",
    "01111025a": "सोऽहमेवं विदित्वैतत्प्रपश्यामि शुचिस्मिते\n",
    "01111025c": "अनपत्यः शुभाँल्लोकान्नावाप्स्यामीति चिन्तयन्\n",
    "01111026a": "मृगाभिशापान्नष्टं मे प्रजनं ह्यकृतात्मनः\n",
    "01111026c": "नृशंसकारिणो भीरु यथैवोपहतं तथा\n",
    "01111027a": "इमे वै बन्धुदायादाः षट्पुत्रा धर्मदर्शने\n",
    "01111027c": "षडेवाबन्धुदायादाः पुत्रास्ताञ्शृणु मे पृथे\n",
    "01111028a": "स्वयंजातः प्रणीतश्च परिक्रीतश्च यः सुतः\n",
    "01111028c": "पौनर्भवश्च कानीनः स्वैरिण्यां यश्च जायते\n",
    "01111029a": "दत्तः क्रीतः कृत्रिमश्च उपगच्छेत्स्वयं च यः\n",
    "01111029c": "सहोढो जातरेताश्च हीनयोनिधृतश्च यः\n",
    "01111030a": "पूर्वपूर्वतमाभावे मत्वा लिप्सेत वै सुतम्\n",
    "01111030c": "उत्तमादवराः पुंसः काङ्क्षन्ते पुत्रमापदि\n",
    "01111031a": "अपत्यं धर्मफलदं श्रेष्ठं विन्दन्ति साधवः\n",
    "01111031c": "आत्मशुक्रादपि पृथे मनुः स्वायम्भुवोऽब्रवीत्\n",
    "01111032a": "तस्मात्प्रहेष्याम्यद्य त्वां हीनः प्रजननात्स्वयम्\n",
    "01111032c": "सदृशाच्छ्रेयसो वा त्वं विद्ध्यपत्यं यशस्विनि\n",
    "01111033a": "शृणु कुन्ति कथां चेमां शारदण्डायनीं प्रति\n",
    "01111033c": "या वीरपत्नी गुरुभिर्नियुक्तापत्यजन्मनि\n",
    "01111034a": "पुष्पेण प्रयता स्नाता निशि कुन्ति चतुष्पथे\n",
    "01111034c": "वरयित्वा द्विजं सिद्धं हुत्वा पुंसवनेऽनलम्\n",
    "01111035a": "कर्मण्यवसिते तस्मिन्सा तेनैव सहावसत्\n",
    "01111035c": "तत्र त्रीञ्जनयामास दुर्जयादीन्महारथान्\n",
    "01111036a": "तथा त्वमपि कल्याणि ब्राह्मणात्तपसाधिकात्\n",
    "01111036c": "मन्नियोगाद्यत क्षिप्रमपत्योत्पादनं प्रति\n",
    "01112001": "वैशंपायन उवाच\n",
    "01112001a": "एवमुक्ता महाराज कुन्ती पाण्डुमभाषत\n",
    "01112001c": "कुरूणामृषभं वीरं तदा भूमिपतिं पतिम्\n",
    "01112002a": "न मामर्हसि धर्मज्ञ वक्तुमेवं कथंचन\n",
    "01112002c": "धर्मपत्नीमभिरतां त्वयि राजीवलोचन\n",
    "01112003a": "त्वमेव तु महाबाहो मय्यपत्यानि भारत\n",
    "01112003c": "वीर वीर्योपपन्नानि धर्मतो जनयिष्यसि\n",
    "01112004a": "स्वर्गं मनुजशार्दूल गच्छेयं सहिता त्वया\n",
    "01112004c": "अपत्याय च मां गच्छ त्वमेव कुरुनन्दन\n",
    "01112005a": "न ह्यहं मनसाप्यन्यं गच्छेयं त्वदृते नरम्\n",
    "01112005c": "त्वत्तः प्रतिविशिष्टश्च कोऽन्योऽस्ति भुवि मानवः\n",
    "01112006a": "इमां च तावद्धर्म्यां त्वं पौराणीं शृणु मे कथाम्\n",
    "01112006c": "परिश्रुतां विशालाक्ष कीर्तयिष्यामि यामहम्\n",
    "01112007a": "व्युषिताश्व इति ख्यातो बभूव किल पार्थिवः\n",
    "01112007c": "पुरा परमधर्मिष्ठः पूरोर्वंशविवर्धनः\n",
    "01112008a": "तस्मिंश्च यजमाने वै धर्मात्मनि महात्मनि\n",
    "01112008c": "उपागमंस्ततो देवाः सेन्द्राः सह महर्षिभिः\n",
    "01112009a": "अमाद्यदिन्द्रः सोमेन दक्षिणाभिर्द्विजातयः\n",
    "01112009c": "व्युषिताश्वस्य राजर्षेस्ततो यज्ञे महात्मनः\n",
    "01112010a": "व्युषिताश्वस्ततो राजन्नति मर्त्यान्व्यरोचत\n",
    "01112010c": "सर्वभूतान्यति यथा तपनः शिशिरात्यये\n",
    "01112011a": "स विजित्य गृहीत्वा च नृपतीन्राजसत्तमः\n",
    "01112011c": "प्राच्यानुदीच्यान्मध्यांश्च दक्षिणात्यानकालयत्\n",
    "01112012a": "अश्वमेधे महायज्ञे व्युषिताश्वः प्रतापवान्\n",
    "01112012c": "बभूव स हि राजेन्द्रो दशनागबलान्वितः\n",
    "01112013a": "अप्यत्र गाथां गायन्ति ये पुराणविदो जनाः\n",
    "01112013c": "व्युषिताश्वः समुद्रान्तां विजित्येमां वसुंधराम्\n",
    "01112013e": "अपालयत्सर्ववर्णान्पिता पुत्रानिवौरसान्\n",
    "01112014a": "यजमानो महायज्ञैर्ब्राह्मणेभ्यो ददौ धनम्\n",
    "01112014c": "अनन्तरत्नान्यादाय आजहार महाक्रतून्\n",
    "01112014e": "सुषाव च बहून्सोमान्सोमसंस्थास्ततान च\n",
    "01112015a": "आसीत्काक्षीवती चास्य भार्या परमसंमता\n",
    "01112015c": "भद्रा नाम मनुष्येन्द्र रूपेणासदृशी भुवि\n",
    "01112016a": "कामयामासतुस्तौ तु परस्परमिति श्रुतिः\n",
    "01112016c": "स तस्यां कामसंमत्तो यक्ष्माणं समपद्यत\n",
    "01112017a": "तेनाचिरेण कालेन जगामास्तमिवांशुमान्\n",
    "01112017c": "तस्मिन्प्रेते मनुष्येन्द्रे भार्यास्य भृशदुःखिता\n",
    "01112018a": "अपुत्रा पुरुषव्याघ्र विललापेति नः श्रुतम्\n",
    "01112018c": "भद्रा परमदुःखार्ता तन्निबोध नराधिप\n",
    "01112019a": "नारी परमधर्मज्ञ सर्वा पुत्रविनाकृता\n",
    "01112019c": "पतिं विना जीवति या न सा जीवति दुःखिता\n",
    "01112020a": "पतिं विना मृतं श्रेयो नार्याः क्षत्रियपुंगव\n",
    "01112020c": "त्वद्गतिं गन्तुमिच्छामि प्रसीदस्व नयस्व माम्\n",
    "01112021a": "त्वया हीना क्षणमपि नाहं जीवितुमुत्सहे\n",
    "01112021c": "प्रसादं कुरु मे राजन्नितस्तूर्णं नयस्व माम्\n",
    "01112022a": "पृष्ठतोऽनुगमिष्यामि समेषु विषमेषु च\n",
    "01112022c": "त्वामहं नरशार्दूल गच्छन्तमनिवर्तिनम्\n",
    "01112023a": "छायेवानपगा राजन्सततं वशवर्तिनी\n",
    "01112023c": "भविष्यामि नरव्याघ्र नित्यं प्रियहिते रता\n",
    "01112024a": "अद्य प्रभृति मां राजन्कष्टा हृदयशोषणाः\n",
    "01112024c": "आधयोऽभिभविष्यन्ति त्वदृते पुष्करेक्षण\n",
    "01112025a": "अभाग्यया मया नूनं वियुक्ताः सहचारिणः\n",
    "01112025c": "संयोगा विप्रयुक्ता वा पूर्वदेहेषु पार्थिव\n",
    "01112026a": "तदिदं कर्मभिः पापैः पूर्वदेहेषु संचितम्\n",
    "01112026c": "दुःखं मामनुसंप्राप्तं राजंस्त्वद्विप्रयोगजम्\n",
    "01112027a": "अद्य प्रभृत्यहं राजन्कुशप्रस्तरशायिनी\n",
    "01112027c": "भविष्याम्यसुखाविष्टा त्वद्दर्शनपरायणा\n",
    "01112028a": "दर्शयस्व नरव्याघ्र साधु मामसुखान्विताम्\n",
    "01112028c": "दीनामनाथां कृपणां विलपन्तीं नरेश्वर\n",
    "01112029a": "एवं बहुविधं तस्यां विलपन्त्यां पुनः पुनः\n",
    "01112029c": "तं शवं संपरिष्वज्य वाक्किलान्तर्हिताब्रवीत्\n",
    "01112030a": "उत्तिष्ठ भद्रे गच्छ त्वं ददानीह वरं तव\n",
    "01112030c": "जनयिष्याम्यपत्यानि त्वय्यहं चारुहासिनि\n",
    "01112031a": "आत्मीये च वरारोहे शयनीये चतुर्दशीम्\n",
    "01112031c": "अष्टमीं वा ऋतुस्नाता संविशेथा मया सह\n",
    "01112032a": "एवमुक्ता तु सा देवी तथा चक्रे पतिव्रता\n",
    "01112032c": "यथोक्तमेव तद्वाक्यं भद्रा पुत्रार्थिनी तदा\n",
    "01112033a": "सा तेन सुषुवे देवी शवेन मनुजाधिप\n",
    "01112033c": "त्रीञ्शाल्वांश्चतुरो मद्रान्सुतान्भरतसत्तम\n",
    "01112034a": "तथा त्वमपि मय्येव मनसा भरतर्षभ\n",
    "01112034c": "शक्तो जनयितुं पुत्रांस्तपोयोगबलान्वयात्\n",
    "01113001": "वैशंपायन उवाच\n",
    "01113001a": "एवमुक्तस्तया राजा तां देवीं पुनरब्रवीत्\n",
    "01113001c": "धर्मविद्धर्मसंयुक्तमिदं वचनमुत्तमम्\n",
    "01113002a": "एवमेतत्पुरा कुन्ति व्युषिताश्वश्चकार ह\n",
    "01113002c": "यथा त्वयोक्तं कल्याणि स ह्यासीदमरोपमः\n",
    "01113003a": "अथ त्विमं प्रवक्ष्यामि धर्मं त्वेतं निबोध मे\n",
    "01113003c": "पुराणमृषिभिर्दृष्टं धर्मविद्भिर्महात्मभिः\n",
    "01113004a": "अनावृताः किल पुरा स्त्रिय आसन्वरानने\n",
    "01113004c": "कामचारविहारिण्यः स्वतन्त्राश्चारुलोचने\n",
    "01113005a": "तासां व्युच्चरमाणानां कौमारात्सुभगे पतीन्\n",
    "01113005c": "नाधर्मोऽभूद्वरारोहे स हि धर्मः पुराभवत्\n",
    "01113006a": "तं चैव धर्मं पौराणं तिर्यग्योनिगताः प्रजाः\n",
    "01113006c": "अद्याप्यनुविधीयन्ते कामद्वेषविवर्जिताः\n",
    "01113006e": "पुराणदृष्टो धर्मोऽयं पूज्यते च महर्षिभिः\n",
    "01113007a": "उत्तरेषु च रम्भोरु कुरुष्वद्यापि वर्तते\n",
    "01113007c": "स्त्रीणामनुग्रहकरः स हि धर्मः सनातनः\n",
    "01113008a": "अस्मिंस्तु लोके नचिरान्मर्यादेयं शुचिस्मिते\n",
    "01113008c": "स्थापिता येन यस्माच्च तन्मे विस्तरतः शृणु\n",
    "01113009a": "बभूवोद्दालको नाम महर्षिरिति नः श्रुतम्\n",
    "01113009c": "श्वेतकेतुरिति ख्यातः पुत्रस्तस्याभवन्मुनिः\n",
    "01113010a": "मर्यादेयं कृता तेन मानुषेष्विति नः श्रुतम्\n",
    "01113010c": "कोपात्कमलपत्राक्षि यदर्थं तन्निबोध मे\n",
    "01113011a": "श्वेतकेतोः किल पुरा समक्षं मातरं पितुः\n",
    "01113011c": "जग्राह ब्राह्मणः पाणौ गच्छाव इति चाब्रवीत्\n",
    "01113012a": "ऋषिपुत्रस्ततः कोपं चकारामर्षितस्तदा\n",
    "01113012c": "मातरं तां तथा दृष्ट्वा नीयमानां बलादिव\n",
    "01113013a": "क्रुद्धं तं तु पिता दृष्ट्वा श्वेतकेतुमुवाच ह\n",
    "01113013c": "मा तात कोपं कार्षीस्त्वमेष धर्मः सनातनः\n",
    "01113014a": "अनावृता हि सर्वेषां वर्णानामङ्गना भुवि\n",
    "01113014c": "यथा गावः स्थितास्तात स्वे स्वे वर्णे तथा प्रजाः\n",
    "01113015a": "ऋषिपुत्रोऽथ तं धर्मं श्वेतकेतुर्न चक्षमे\n",
    "01113015c": "चकार चैव मर्यादामिमां स्त्रीपुंसयोर्भुवि\n",
    "01113016a": "मानुषेषु महाभागे न त्वेवान्येषु जन्तुषु\n",
    "01113016c": "तदा प्रभृति मर्यादा स्थितेयमिति नः श्रुतम्\n",
    "01113017a": "व्युच्चरन्त्याः पतिं नार्या अद्य प्रभृति पातकम्\n",
    "01113017c": "भ्रूणहत्याकृतं पापं भविष्यत्यसुखावहम्\n",
    "01113018a": "भार्यां तथा व्युच्चरतः कौमारीं ब्रह्मचारिणीम्\n",
    "01113018c": "पतिव्रतामेतदेव भविता पातकं भुवि\n",
    "01113019a": "पत्या नियुक्ता या चैव पत्न्यपत्यार्थमेव च\n",
    "01113019c": "न करिष्यति तस्याश्च भविष्यत्येतदेव हि\n",
    "01113020a": "इति तेन पुरा भीरु मर्यादा स्थापिता बलात्\n",
    "01113020c": "उद्दालकस्य पुत्रेण धर्म्या वै श्वेतकेतुना\n",
    "01113021a": "सौदासेन च रम्भोरु नियुक्तापत्यजन्मनि\n",
    "01113021c": "मदयन्ती जगामर्षिं वसिष्ठमिति नः श्रुतम्\n",
    "01113022a": "तस्माल्लेभे च सा पुत्रमश्मकं नाम भामिनी\n",
    "01113022c": "भार्या कल्माषपादस्य भर्तुः प्रियचिकीर्षया\n",
    "01113023a": "अस्माकमपि ते जन्म विदितं कमलेक्षणे\n",
    "01113023c": "कृष्णद्वैपायनाद्भीरु कुरूणां वंशवृद्धये\n",
    "01113024a": "अत एतानि सर्वाणि कारणानि समीक्ष्य वै\n",
    "01113024c": "ममैतद्वचनं धर्म्यं कर्तुमर्हस्यनिन्दिते\n",
    "01113025a": "ऋतावृतौ राजपुत्रि स्त्रिया भर्ता यतव्रते\n",
    "01113025c": "नातिवर्तव्य इत्येवं धर्मं धर्मविदो विदुः\n",
    "01113026a": "शेषेष्वन्येषु कालेषु स्वातन्त्र्यं स्त्री किलार्हति\n",
    "01113026c": "धर्ममेतं जनाः सन्तः पुराणं परिचक्षते\n",
    "01113027a": "भर्ता भार्यां राजपुत्रि धर्म्यं वाधर्म्यमेव वा\n",
    "01113027c": "यद्ब्रूयात्तत्तथा कार्यमिति धर्मविदो विदुः\n",
    "01113028a": "विशेषतः पुत्रगृद्धी हीनः प्रजननात्स्वयम्\n",
    "01113028c": "यथाहमनवद्याङ्गि पुत्रदर्शनलालसः\n",
    "01113029a": "तथा रक्ताङ्गुलितलः पद्मपत्रनिभः शुभे\n",
    "01113029c": "प्रसादार्थं मया तेऽयं शिरस्यभ्युद्यतोऽञ्जलिः\n",
    "01113030a": "मन्नियोगात्सुकेशान्ते द्विजातेस्तपसाधिकात्\n",
    "01113030c": "पुत्रान्गुणसमायुक्तानुत्पादयितुमर्हसि\n",
    "01113030e": "त्वत्कृतेऽहं पृथुश्रोणि गच्छेयं पुत्रिणां गतिम्\n",
    "01113031a": "एवमुक्ता ततः कुन्ती पाण्डुं परपुरंजयम्\n",
    "01113031c": "प्रत्युवाच वरारोहा भर्तुः प्रियहिते रता\n",
    "01113032a": "पितृवेश्मन्यहं बाला नियुक्तातिथिपूजने\n",
    "01113032c": "उग्रं पर्यचरं तत्र ब्राह्मणं संशितव्रतम्\n",
    "01113033a": "निगूढनिश्चयं धर्मे यं तं दुर्वाससं विदुः\n",
    "01113033c": "तमहं संशितात्मानं सर्वयत्नैरतोषयम्\n",
    "01113034a": "स मेऽभिचारसंयुक्तमाचष्ट भगवान्वरम्\n",
    "01113034c": "मन्त्रग्रामं च मे प्रादादब्रवीच्चैव मामिदम्\n",
    "01113035a": "यं यं देवं त्वमेतेन मन्त्रेणावाहयिष्यसि\n",
    "01113035c": "अकामो वा सकामो वा स ते वशमुपैष्यति\n",
    "01113036a": "इत्युक्ताहं तदा तेन पितृवेश्मनि भारत\n",
    "01113036c": "ब्राह्मणेन वचस्तथ्यं तस्य कालोऽयमागतः\n",
    "01113037a": "अनुज्ञाता त्वया देवमाह्वयेयमहं नृप\n",
    "01113037c": "तेन मन्त्रेण राजर्षे यथा स्यान्नौ प्रजा विभो\n",
    "01113038a": "आवाहयामि कं देवं ब्रूहि तत्त्वविदां वर\n",
    "01113038c": "त्वत्तोऽनुज्ञाप्रतीक्षां मां विद्ध्यस्मिन्कर्मणि स्थिताम्\n",
    "01113039": "पाण्डुरुवाच\n",
    "01113039a": "अद्यैव त्वं वरारोहे प्रयतस्व यथाविधि\n",
    "01113039c": "धर्ममावाहय शुभे स हि देवेषु पुण्यभाक्\n",
    "01113040a": "अधर्मेण न नो धर्मः संयुज्येत कथंचन\n",
    "01113040c": "लोकश्चायं वरारोहे धर्मोऽयमिति मंस्यते\n",
    "01113041a": "धार्मिकश्च कुरूणां स भविष्यति न संशयः\n",
    "01113041c": "दत्तस्यापि च धर्मेण नाधर्मे रंस्यते मनः\n",
    "01113042a": "तस्माद्धर्मं पुरस्कृत्य नियता त्वं शुचिस्मिते\n",
    "01113042c": "उपचाराभिचाराभ्यां धर्ममाराधयस्व वै\n",
    "01113043": "वैशंपायन उवाच\n",
    "01113043a": "सा तथोक्ता तथेत्युक्त्वा तेन भर्त्रा वराङ्गना\n",
    "01113043c": "अभिवाद्याभ्यनुज्ञाता प्रदक्षिणमवर्तत\n",
    "01114001": "वैशंपायन उवाच\n",
    "01114001a": "संवत्सराहिते गर्भे गान्धार्या जनमेजय\n",
    "01114001c": "आह्वयामास वै कुन्ती गर्भार्थं धर्ममच्युतम्\n",
    "01114002a": "सा बलिं त्वरिता देवी धर्मायोपजहार ह\n",
    "01114002c": "जजाप जप्यं विधिवद्दत्तं दुर्वाससा पुरा\n",
    "01114003a": "संगम्य सा तु धर्मेण योगमूर्तिधरेण वै\n",
    "01114003c": "लेभे पुत्रं वरारोहा सर्वप्राणभृतां वरम्\n",
    "01114004a": "ऐन्द्रे चन्द्रसमायुक्ते मुहूर्तेऽभिजितेऽष्टमे\n",
    "01114004c": "दिवा मध्यगते सूर्ये तिथौ पुण्येऽभिपूजिते\n",
    "01114005a": "समृद्धयशसं कुन्ती सुषाव समये सुतम्\n",
    "01114005c": "जातमात्रे सुते तस्मिन्वागुवाचाशरीरिणी\n",
    "01114006a": "एष धर्मभृतां श्रेष्ठो भविष्यति न संशयः\n",
    "01114006c": "युधिष्ठिर इति ख्यातः पाण्डोः प्रथमजः सुतः\n",
    "01114007a": "भविता प्रथितो राजा त्रिषु लोकेषु विश्रुतः\n",
    "01114007c": "यशसा तेजसा चैव वृत्तेन च समन्वितः\n",
    "01114008a": "धार्मिकं तं सुतं लब्ध्वा पाण्डुस्तां पुनरब्रवीत्\n",
    "01114008c": "प्राहुः क्षत्रं बलज्येष्ठं बलज्येष्ठं सुतं वृणु\n",
    "01114009a": "ततस्तथोक्ता पत्या तु वायुमेवाजुहाव सा\n",
    "01114009c": "तस्माज्जज्ञे महाबाहुर्भीमो भीमपराक्रमः\n",
    "01114010a": "तमप्यतिबलं जातं वागभ्यवददच्युतम्\n",
    "01114010c": "सर्वेषां बलिनां श्रेष्ठो जातोऽयमिति भारत\n",
    "01114011a": "इदमत्यद्भुतं चासीज्जातमात्रे वृकोदरे\n",
    "01114011c": "यदङ्कात्पतितो मातुः शिलां गात्रैरचूर्णयत्\n",
    "01114012a": "कुन्ती व्याघ्रभयोद्विग्ना सहसोत्पतिता किल\n",
    "01114012c": "नान्वबुध्यत संसुप्तमुत्सङ्गे स्वे वृकोदरम्\n",
    "01114013a": "ततः स वज्रसंघातः कुमारोऽभ्यपतद्गिरौ\n",
    "01114013c": "पतता तेन शतधा शिला गात्रैर्विचूर्णिता\n",
    "01114013e": "तां शिलां चूर्णितां दृष्ट्वा पाण्डुर्विस्मयमागमत्\n",
    "01114014a": "यस्मिन्नहनि भीमस्तु जज्ञे भरतसत्तम\n",
    "01114014c": "दुर्योधनोऽपि तत्रैव प्रजज्ञे वसुधाधिप\n",
    "01114015a": "जाते वृकोदरे पाण्डुरिदं भूयोऽन्वचिन्तयत्\n",
    "01114015c": "कथं नु मे वरः पुत्रो लोकश्रेष्ठो भवेदिति\n",
    "01114016a": "दैवे पुरुषकारे च लोकोऽयं हि प्रतिष्ठितः\n",
    "01114016c": "तत्र दैवं तु विधिना कालयुक्तेन लभ्यते\n",
    "01114017a": "इन्द्रो हि राजा देवानां प्रधान इति नः श्रुतम्\n",
    "01114017c": "अप्रमेयबलोत्साहो वीर्यवानमितद्युतिः\n",
    "01114018a": "तं तोषयित्वा तपसा पुत्रं लप्स्ये महाबलम्\n",
    "01114018c": "यं दास्यति स मे पुत्रं स वरीयान्भविष्यति\n",
    "01114018e": "कर्मणा मनसा वाचा तस्मात्तप्स्ये महत्तपः\n",
    "01114019a": "ततः पाण्डुर्महातेजा मन्त्रयित्वा महर्षिभिः\n",
    "01114019c": "दिदेश कुन्त्याः कौरव्यो व्रतं सांवत्सरं शुभम्\n",
    "01114020a": "आत्मना च महाबाहुरेकपादस्थितोऽभवत्\n",
    "01114020c": "उग्रं स तप आतस्थे परमेण समाधिना\n",
    "01114021a": "आरिराधयिषुर्देवं त्रिदशानां तमीश्वरम्\n",
    "01114021c": "सूर्येण सह धर्मात्मा पर्यवर्तत भारत\n",
    "01114022a": "तं तु कालेन महता वासवः प्रत्यभाषत\n",
    "01114022c": "पुत्रं तव प्रदास्यामि त्रिषु लोकेषु विश्रुतम्\n",
    "01114023a": "देवानां ब्राह्मणानां च सुहृदां चार्थसाधकम्\n",
    "01114023c": "सुतं तेऽग्र्यं प्रदास्यामि सर्वामित्रविनाशनम्\n",
    "01114024a": "इत्युक्तः कौरवो राजा वासवेन महात्मना\n",
    "01114024c": "उवाच कुन्तीं धर्मात्मा देवराजवचः स्मरन्\n",
    "01114025a": "नीतिमन्तं महात्मानमादित्यसमतेजसम्\n",
    "01114025c": "दुराधर्षं क्रियावन्तमतीवाद्भुतदर्शनम्\n",
    "01114026a": "पुत्रं जनय सुश्रोणि धाम क्षत्रियतेजसाम्\n",
    "01114026c": "लब्धः प्रसादो देवेन्द्रात्तमाह्वय शुचिस्मिते\n",
    "01114027a": "एवमुक्ता ततः शक्रमाजुहाव यशस्विनी\n",
    "01114027c": "अथाजगाम देवेन्द्रो जनयामास चार्जुनम्\n",
    "01114028a": "जातमात्रे कुमारे तु वागुवाचाशरीरिणी\n",
    "01114028c": "महागम्भीरनिर्घोषा नभो नादयती तदा\n",
    "01114029a": "कार्तवीर्यसमः कुन्ति शिबितुल्यपराक्रमः\n",
    "01114029c": "एष शक्र इवाजेयो यशस्ते प्रथयिष्यति\n",
    "01114030a": "अदित्या विष्णुना प्रीतिर्यथाभूदभिवर्धिता\n",
    "01114030c": "तथा विष्णुसमः प्रीतिं वर्धयिष्यति तेऽर्जुनः\n",
    "01114031a": "एष मद्रान्वशे कृत्वा कुरूंश्च सह केकयैः\n",
    "01114031c": "चेदिकाशिकरूषांश्च कुरुलक्ष्म सुधास्यति\n",
    "01114032a": "एतस्य भुजवीर्येण खाण्डवे हव्यवाहनः\n",
    "01114032c": "मेदसा सर्वभूतानां तृप्तिं यास्यति वै पराम्\n",
    "01114033a": "ग्रामणीश्च महीपालानेष जित्वा महाबलः\n",
    "01114033c": "भ्रातृभिः सहितो वीरस्त्रीन्मेधानाहरिष्यति\n",
    "01114034a": "जामदग्न्यसमः कुन्ति विष्णुतुल्यपराक्रमः\n",
    "01114034c": "एष वीर्यवतां श्रेष्ठो भविष्यत्यपराजितः\n",
    "01114035a": "तथा दिव्यानि चास्त्राणि निखिलान्याहरिष्यति\n",
    "01114035c": "विप्रनष्टां श्रियं चायमाहर्ता पुरुषर्षभः\n",
    "01114036a": "एतामत्यद्भुतां वाचं कुन्तीपुत्रस्य सूतके\n",
    "01114036c": "उक्तवान्वायुराकाशे कुन्ती शुश्राव चास्य ताम्\n",
    "01114037a": "वाचमुच्चारितामुच्चैस्तां निशम्य तपस्विनाम्\n",
    "01114037c": "बभूव परमो हर्षः शतशृङ्गनिवासिनाम्\n",
    "01114038a": "तथा देवऋषीणां च सेन्द्राणां च दिवौकसाम्\n",
    "01114038c": "आकाशे दुन्दुभीनां च बभूव तुमुलः स्वनः\n",
    "01114039a": "उदतिष्ठन्महाघोषः पुष्पवृष्टिभिरावृतः\n",
    "01114039c": "समवेत्य च देवानां गणाः पार्थमपूजयन्\n",
    "01114040a": "काद्रवेया वैनतेया गन्धर्वाप्सरसस्तथा\n",
    "01114040c": "प्रजानां पतयः सर्वे सप्त चैव महर्षयः\n",
    "01114041a": "भरद्वाजः कश्यपो गौतमश्च; विश्वामित्रो जमदग्निर्वसिष्ठः\n",
    "01114041c": "यश्चोदितो भास्करेऽभूत्प्रनष्टे; सोऽप्यत्रात्रिर्भगवानाजगाम\n",
    "01114042a": "मरीचिरङ्गिराश्चैव पुलस्त्यः पुलहः क्रतुः\n",
    "01114042c": "दक्षः प्रजापतिश्चैव गन्धर्वाप्सरसस्तथा\n",
    "01114043a": "दिव्यमाल्याम्बरधराः सर्वालंकारभूषिताः\n",
    "01114043c": "उपगायन्ति बीभत्सुमुपनृत्यन्ति चाप्सराः\n",
    "01114043e": "गन्धर्वैः सहितः श्रीमान्प्रागायत च तुम्बुरुः\n",
    "01114044a": "भीमसेनोग्रसेनौ च ऊर्णायुरनघस्तथा\n",
    "01114044c": "गोपतिर्धृतराष्ट्रश्च सूर्यवर्चाश्च सप्तमः\n",
    "01114045a": "युगपस्तृणपः कार्ष्णिर्नन्दिश्चित्ररथस्तथा\n",
    "01114045c": "त्रयोदशः शालिशिराः पर्जन्यश्च चतुर्दशः\n",
    "01114046a": "कलिः पञ्चदशश्चात्र नारदश्चैव षोडशः\n",
    "01114046c": "सद्वा बृहद्वा बृहकः करालश्च महायशाः\n",
    "01114047a": "ब्रह्मचारी बहुगुणः सुपर्णश्चेति विश्रुतः\n",
    "01114047c": "विश्वावसुर्भुमन्युश्च सुचन्द्रो दशमस्तथा\n",
    "01114048a": "गीतमाधुर्यसंपन्नौ विख्यातौ च हहाहुहू\n",
    "01114048c": "इत्येते देवगन्धर्वा जगुस्तत्र नरर्षभम्\n",
    "01114049a": "तथैवाप्सरसो हृष्टाः सर्वालंकारभूषिताः\n",
    "01114049c": "ननृतुर्वै महाभागा जगुश्चायतलोचनाः\n",
    "01114050a": "अनूना चानवद्या च प्रियमुख्या गुणावरा\n",
    "01114050c": "अद्रिका च तथा साची मिश्रकेशी अलम्बुसा\n",
    "01114051a": "मरीचिः शिचुका चैव विद्युत्पर्णा तिलोत्तमा\n",
    "01114051c": "अग्निका लक्षणा क्षेमा देवी रम्भा मनोरमा\n",
    "01114052a": "असिता च सुबाहुश्च सुप्रिया सुवपुस्तथा\n",
    "01114052c": "पुण्डरीका सुगन्धा च सुरथा च प्रमाथिनी\n",
    "01114053a": "काम्या शारद्वती चैव ननृतुस्तत्र संघशः\n",
    "01114053c": "मेनका सहजन्या च पर्णिका पुञ्जिकस्थला\n",
    "01114054a": "क्रतुस्थला घृताची च विश्वाची पूर्वचित्त्यपि\n",
    "01114054c": "उम्लोचेत्यभिविख्याता प्रम्लोचेति च ता दश\n",
    "01114054e": "उर्वश्येकादशीत्येता जगुरायतलोचनाः\n",
    "01114055a": "धातार्यमा च मित्रश्च वरुणोंऽशो भगस्तथा\n",
    "01114055c": "इन्द्रो विवस्वान्पूषा च त्वष्टा च सविता तथा\n",
    "01114056a": "पर्जन्यश्चैव विष्णुश्च आदित्याः पावकार्चिषः\n",
    "01114056c": "महिमानं पाण्डवस्य वर्धयन्तोऽम्बरे स्थिताः\n",
    "01114057a": "मृगव्याधश्च शर्वश्च निरृतिश्च महायशाः\n",
    "01114057c": "अजैकपादहिर्बुध्न्यः पिनाकी च परंतपः\n",
    "01114058a": "दहनोऽथेश्वरश्चैव कपाली च विशां पते\n",
    "01114058c": "स्थाणुर्भवश्च भगवान्रुद्रास्तत्रावतस्थिरे\n",
    "01114059a": "अश्विनौ वसवश्चाष्टौ मरुतश्च महाबलाः\n",
    "01114059c": "विश्वेदेवास्तथा साध्यास्तत्रासन्परिसंस्थिताः\n",
    "01114060a": "कर्कोटकोऽथ शेषश्च वासुकिश्च भुजंगमः\n",
    "01114060c": "कच्छपश्चापकुण्डश्च तक्षकश्च महोरगः\n",
    "01114061a": "आययुस्तेजसा युक्ता महाक्रोधा महाबलाः\n",
    "01114061c": "एते चान्ये च बहवस्तत्र नागा व्यवस्थिताः\n",
    "01114062a": "तार्क्ष्यश्चारिष्टनेमिश्च गरुडश्चासितध्वजः\n",
    "01114062c": "अरुणश्चारुणिश्चैव वैनतेया व्यवस्थिताः\n",
    "01114063a": "तद्दृष्ट्वा महदाश्चर्यं विस्मिता मुनिसत्तमाः\n",
    "01114063c": "अधिकां स्म ततो वृत्तिमवर्तन्पाण्डवान्प्रति\n",
    "01114064a": "पाण्डुस्तु पुनरेवैनां पुत्रलोभान्महायशाः\n",
    "01114064c": "प्राहिणोद्दर्शनीयाङ्गीं कुन्ती त्वेनमथाब्रवीत्\n",
    "01114065a": "नातश्चतुर्थं प्रसवमापत्स्वपि वदन्त्युत\n",
    "01114065c": "अतः परं चारिणी स्यात्पञ्चमे बन्धकी भवेत्\n",
    "01114066a": "स त्वं विद्वन्धर्ममिमं बुद्धिगम्यं कथं नु माम्\n",
    "01114066c": "अपत्यार्थं समुत्क्रम्य प्रमादादिव भाषसे\n",
    "01115001": "वैशंपायन उवाच\n",
    "01115001a": "कुन्तीपुत्रेषु जातेषु धृतराष्ट्रात्मजेषु च\n",
    "01115001c": "मद्रराजसुता पाण्डुं रहो वचनमब्रवीत्\n",
    "01115002a": "न मेऽस्ति त्वयि संतापो विगुणेऽपि परंतप\n",
    "01115002c": "नावरत्वे वरार्हायाः स्थित्वा चानघ नित्यदा\n",
    "01115003a": "गान्धार्याश्चैव नृपते जातं पुत्रशतं तथा\n",
    "01115003c": "श्रुत्वा न मे तथा दुःखमभवत्कुरुनन्दन\n",
    "01115004a": "इदं तु मे महद्दुःखं तुल्यतायामपुत्रता\n",
    "01115004c": "दिष्ट्या त्विदानीं भर्तुर्मे कुन्त्यामप्यस्ति संततिः\n",
    "01115005a": "यदि त्वपत्यसंतानं कुन्तिराजसुता मयि\n",
    "01115005c": "कुर्यादनुग्रहो मे स्यात्तव चापि हितं भवेत्\n",
    "01115006a": "स्तम्भो हि मे सपत्नीत्वाद्वक्तुं कुन्तिसुतां प्रति\n",
    "01115006c": "यदि तु त्वं प्रसन्नो मे स्वयमेनां प्रचोदय\n",
    "01115007": "पाण्डुरुवाच\n",
    "01115007a": "ममाप्येष सदा माद्रि हृद्यर्थः परिवर्तते\n",
    "01115007c": "न तु त्वां प्रसहे वक्तुमिष्टानिष्टविवक्षया\n",
    "01115008a": "तव त्विदं मतं ज्ञात्वा प्रयतिष्याम्यतः परम्\n",
    "01115008c": "मन्ये ध्रुवं मयोक्ता सा वचो मे प्रतिपत्स्यते\n",
    "01115009": "वैशंपायन उवाच\n",
    "01115009a": "ततः कुन्तीं पुनः पाण्डुर्विविक्त इदमब्रवीत्\n",
    "01115009c": "कुलस्य मम संतानं लोकस्य च कुरु प्रियम्\n",
    "01115010a": "मम चापिण्डनाशाय पूर्वेषामपि चात्मनः\n",
    "01115010c": "मत्प्रियार्थं च कल्याणि कुरु कल्याणमुत्तमम्\n",
    "01115011a": "यशसोऽर्थाय चैव त्वं कुरु कर्म सुदुष्करम्\n",
    "01115011c": "प्राप्याधिपत्यमिन्द्रेण यज्ञैरिष्टं यशोर्थिना\n",
    "01115012a": "तथा मन्त्रविदो विप्रास्तपस्तप्त्वा सुदुष्करम्\n",
    "01115012c": "गुरूनभ्युपगच्छन्ति यशसोऽर्थाय भामिनि\n",
    "01115013a": "तथा राजर्षयः सर्वे ब्राह्मणाश्च तपोधनाः\n",
    "01115013c": "चक्रुरुच्चावचं कर्म यशसोऽर्थाय दुष्करम्\n",
    "01115014a": "सा त्वं माद्रीं प्लवेनेव तारयेमामनिन्दिते\n",
    "01115014c": "अपत्यसंविभागेन परां कीर्तिमवाप्नुहि\n",
    "01115015a": "एवमुक्ताब्रवीन्माद्रीं सकृच्चिन्तय दैवतम्\n",
    "01115015c": "तस्मात्ते भवितापत्यमनुरूपमसंशयम्\n",
    "01115016a": "ततो माद्री विचार्यैव जगाम मनसाश्विनौ\n",
    "01115016c": "तावागम्य सुतौ तस्यां जनयामासतुर्यमौ\n",
    "01115017a": "नकुलं सहदेवं च रूपेणाप्रतिमौ भुवि\n",
    "01115017c": "तथैव तावपि यमौ वागुवाचाशरीरिणी\n",
    "01115018a": "रूपसत्त्वगुणोपेतावेतावन्याञ्जनानति\n",
    "01115018c": "भासतस्तेजसात्यर्थं रूपद्रविणसंपदा\n",
    "01115019a": "नामानि चक्रिरे तेषां शतशृङ्गनिवासिनः\n",
    "01115019c": "भक्त्या च कर्मणा चैव तथाशीर्भिर्विशां पते\n",
    "01115020a": "ज्येष्ठं युधिष्ठिरेत्याहुर्भीमसेनेति मध्यमम्\n",
    "01115020c": "अर्जुनेति तृतीयं च कुन्तीपुत्रानकल्पयन्\n",
    "01115021a": "पूर्वजं नकुलेत्येवं सहदेवेति चापरम्\n",
    "01115021c": "माद्रीपुत्रावकथयंस्ते विप्राः प्रीतमानसाः\n",
    "01115021e": "अनुसंवत्सरं जाता अपि ते कुरुसत्तमाः\n",
    "01115022a": "कुन्तीमथ पुनः पाण्डुर्माद्र्यर्थे समचोदयत्\n",
    "01115022c": "तमुवाच पृथा राजन्रहस्युक्ता सती सदा\n",
    "01115023a": "उक्ता सकृद्द्वन्द्वमेषा लेभे तेनास्मि वञ्चिता\n",
    "01115023c": "बिभेम्यस्याः परिभवान्नारीणां गतिरीदृशी\n",
    "01115024a": "नाज्ञासिषमहं मूढा द्वन्द्वाह्वाने फलद्वयम्\n",
    "01115024c": "तस्मान्नाहं नियोक्तव्या त्वयैषोऽस्तु वरो मम\n",
    "01115025a": "एवं पाण्डोः सुताः पञ्च देवदत्ता महाबलाः\n",
    "01115025c": "संभूताः कीर्तिमन्तस्ते कुरुवंशविवर्धनाः\n",
    "01115026a": "शुभलक्षणसंपन्नाः सोमवत्प्रियदर्शनाः\n",
    "01115026c": "सिंहदर्पा महेष्वासाः सिंहविक्रान्तगामिनः\n",
    "01115026e": "सिंहग्रीवा मनुष्येन्द्रा ववृधुर्देवविक्रमाः\n",
    "01115027a": "विवर्धमानास्ते तत्र पुण्ये हैमवते गिरौ\n",
    "01115027c": "विस्मयं जनयामासुर्महर्षीणां समेयुषाम्\n",
    "01115028a": "ते च पञ्च शतं चैव कुरुवंशविवर्धनाः\n",
    "01115028c": "सर्वे ववृधुरल्पेन कालेनाप्स्विव नीरजाः\n",
    "01116001": "वैशंपायन उवाच\n",
    "01116001a": "दर्शनीयांस्ततः पुत्रान्पाण्डुः पञ्च महावने\n",
    "01116001c": "तान्पश्यन्पर्वते रेमे स्वबाहुबलपालितान्\n",
    "01116002a": "सुपुष्पितवने काले कदाचिन्मधुमाधवे\n",
    "01116002c": "भूतसंमोहने राजा सभार्यो व्यचरद्वनम्\n",
    "01116003a": "पलाशैस्तिलकैश्चूतैश्चम्पकैः पारिभद्रकैः\n",
    "01116003c": "अन्यैश्च बहुभिर्वृक्षैः फलपुष्पसमृद्धिभिः\n",
    "01116004a": "जलस्थानैश्च विविधैः पद्मिनीभिश्च शोभितम्\n",
    "01116004c": "पाण्डोर्वनं तु संप्रेक्ष्य प्रजज्ञे हृदि मन्मथः\n",
    "01116005a": "प्रहृष्टमनसं तत्र विहरन्तं यथामरम्\n",
    "01116005c": "तं माद्र्यनुजगामैका वसनं बिभ्रती शुभम्\n",
    "01116006a": "समीक्षमाणः स तु तां वयःस्थां तनुवाससम्\n",
    "01116006c": "तस्य कामः प्रववृधे गहनेऽग्निरिवोत्थितः\n",
    "01116007a": "रहस्यात्मसमां दृष्ट्वा राजा राजीवलोचनाम्\n",
    "01116007c": "न शशाक नियन्तुं तं कामं कामबलात्कृतः\n",
    "01116008a": "तत एनां बलाद्राजा निजग्राह रहोगताम्\n",
    "01116008c": "वार्यमाणस्तया देव्या विस्फुरन्त्या यथाबलम्\n",
    "01116009a": "स तु कामपरीतात्मा तं शापं नान्वबुध्यत\n",
    "01116009c": "माद्रीं मैथुनधर्मेण गच्छमानो बलादिव\n",
    "01116010a": "जीवितान्ताय कौरव्यो मन्मथस्य वशं गतः\n",
    "01116010c": "शापजं भयमुत्सृज्य जगामैव बलात्प्रियाम्\n",
    "01116011a": "तस्य कामात्मनो बुद्धिः साक्षात्कालेन मोहिता\n",
    "01116011c": "संप्रमथ्येन्द्रियग्रामं प्रनष्टा सह चेतसा\n",
    "01116012a": "स तया सह संगम्य भार्यया कुरुनन्दन\n",
    "01116012c": "पाण्डुः परमधर्मात्मा युयुजे कालधर्मणा\n",
    "01116013a": "ततो माद्री समालिङ्ग्य राजानं गतचेतसम्\n",
    "01116013c": "मुमोच दुःखजं शब्दं पुनः पुनरतीव ह\n",
    "01116014a": "सह पुत्रैस्ततः कुन्ती माद्रीपुत्रौ च पाण्डवौ\n",
    "01116014c": "आजग्मुः सहितास्तत्र यत्र राजा तथागतः\n",
    "01116015a": "ततो माद्र्यब्रवीद्राजन्नार्ता कुन्तीमिदं वचः\n",
    "01116015c": "एकैव त्वमिहागच्छ तिष्ठन्त्वत्रैव दारकाः\n",
    "01116016a": "तच्छ्रुत्वा वचनं तस्यास्तत्रैवावार्य दारकान्\n",
    "01116016c": "हताहमिति विक्रुश्य सहसोपजगाम ह\n",
    "01116017a": "दृष्ट्वा पाण्डुं च माद्रीं च शयानौ धरणीतले\n",
    "01116017c": "कुन्ती शोकपरीताङ्गी विललाप सुदुःखिता\n",
    "01116018a": "रक्ष्यमाणो मया नित्यं वीरः सततमात्मवान्\n",
    "01116018c": "कथं त्वमभ्यतिक्रान्तः शापं जानन्वनौकसः\n",
    "01116019a": "ननु नाम त्वया माद्रि रक्षितव्यो जनाधिपः\n",
    "01116019c": "सा कथं लोभितवती विजने त्वं नराधिपम्\n",
    "01116020a": "कथं दीनस्य सततं त्वामासाद्य रहोगताम्\n",
    "01116020c": "तं विचिन्तयतः शापं प्रहर्षः समजायत\n",
    "01116021a": "धन्या त्वमसि बाह्लीकि मत्तो भाग्यतरा तथा\n",
    "01116021c": "दृष्टवत्यसि यद्वक्त्रं प्रहृष्टस्य महीपतेः\n",
    "01116022": "माद्र्युवाच\n",
    "01116022a": "विलोभ्यमानेन मया वार्यमाणेन चासकृत्\n",
    "01116022c": "आत्मा न वारितोऽनेन सत्यं दिष्टं चिकीर्षुणा\n",
    "01116023": "कुन्त्युवाच\n",
    "01116023a": "अहं ज्येष्ठा धर्मपत्नी ज्येष्ठं धर्मफलं मम\n",
    "01116023c": "अवश्यं भाविनो भावान्मा मां माद्रि निवर्तय\n",
    "01116024a": "अन्वेष्यामीह भर्तारमहं प्रेतवशं गतम्\n",
    "01116024c": "उत्तिष्ठ त्वं विसृज्यैनमिमान्रक्षस्व दारकान्\n",
    "01116025": "माद्र्युवाच\n",
    "01116025a": "अहमेवानुयास्यामि भर्तारमपलायिनम्\n",
    "01116025c": "न हि तृप्तास्मि कामानां तज्ज्येष्ठा अनुमन्यताम्\n",
    "01116026a": "मां चाभिगम्य क्षीणोऽयं कामाद्भरतसत्तमः\n",
    "01116026c": "तमुच्छिन्द्यामस्य कामं कथं नु यमसादने\n",
    "01116027a": "न चाप्यहं वर्तयन्ती निर्विशेषं सुतेषु ते\n",
    "01116027c": "वृत्तिमार्ये चरिष्यामि स्पृशेदेनस्तथा हि माम्\n",
    "01116028a": "तस्मान्मे सुतयोः कुन्ति वर्तितव्यं स्वपुत्रवत्\n",
    "01116028c": "मां हि कामयमानोऽयं राजा प्रेतवशं गतः\n",
    "01116029a": "राज्ञः शरीरेण सह ममापीदं कलेवरम्\n",
    "01116029c": "दग्धव्यं सुप्रतिच्छन्नमेतदार्ये प्रियं कुरु\n",
    "01116030a": "दारकेष्वप्रमत्ता च भवेथाश्च हिता मम\n",
    "01116030c": "अतोऽन्यन्न प्रपश्यामि संदेष्टव्यं हि किंचन\n",
    "01116031": "वैशंपायन उवाच\n",
    "01116031a": "इत्युक्त्वा तं चिताग्निस्थं धर्मपत्नी नरर्षभम्\n",
    "01116031c": "मद्रराजात्मजा तूर्णमन्वारोहद्यशस्विनी\n",
    "01117001": "वैशंपायन उवाच\n",
    "01117001a": "पाण्डोरवभृथं कृत्वा देवकल्पा महर्षयः\n",
    "01117001c": "ततो मन्त्रमकुर्वन्त ते समेत्य तपस्विनः\n",
    "01117002a": "हित्वा राज्यं च राष्ट्रं च स महात्मा महातपाः\n",
    "01117002c": "अस्मिन्स्थाने तपस्तप्तुं तापसाञ्शरणं गतः\n",
    "01117003a": "स जातमात्रान्पुत्रांश्च दारांश्च भवतामिह\n",
    "01117003c": "प्रदायोपनिधिं राजा पाण्डुः स्वर्गमितो गतः\n",
    "01117004a": "ते परस्परमामन्त्र्य सर्वभूतहिते रताः\n",
    "01117004c": "पाण्डोः पुत्रान्पुरस्कृत्य नगरं नागसाह्वयम्\n",
    "01117005a": "उदारमनसः सिद्धा गमने चक्रिरे मनः\n",
    "01117005c": "भीष्माय पाण्डवान्दातुं धृतराष्ट्राय चैव हि\n",
    "01117006a": "तस्मिन्नेव क्षणे सर्वे तानादाय प्रतस्थिरे\n",
    "01117006c": "पाण्डोर्दारांश्च पुत्रांश्च शरीरं चैव तापसाः\n",
    "01117007a": "सुखिनी सा पुरा भूत्वा सततं पुत्रवत्सला\n",
    "01117007c": "प्रपन्ना दीर्घमध्वानं संक्षिप्तं तदमन्यत\n",
    "01117008a": "सा नदीर्घेण कालेन संप्राप्ता कुरुजाङ्गलम्\n",
    "01117008c": "वर्धमानपुरद्वारमाससाद यशस्विनी\n",
    "01117009a": "तं चारणसहस्राणां मुनीनामागमं तदा\n",
    "01117009c": "श्रुत्वा नागपुरे नॄणां विस्मयः समजायत\n",
    "01117010a": "मुहूर्तोदित आदित्ये सर्वे धर्मपुरस्कृताः\n",
    "01117010c": "सदारास्तापसान्द्रष्टुं निर्ययुः पुरवासिनः\n",
    "01117011a": "स्त्रीसंघाः क्षत्रसंघाश्च यानसंघान्समास्थिताः\n",
    "01117011c": "ब्राह्मणैः सह निर्जग्मुर्ब्राह्मणानां च योषितः\n",
    "01117012a": "तथा विट्शूद्रसंघानां महान्व्यतिकरोऽभवत्\n",
    "01117012c": "न कश्चिदकरोदीर्ष्यामभवन्धर्मबुद्धयः\n",
    "01117013a": "तथा भीष्मः शांतनवः सोमदत्तोऽथ बाह्लिकः\n",
    "01117013c": "प्रज्ञाचक्षुश्च राजर्षिः क्षत्ता च विदुरः स्वयम्\n",
    "01117014a": "सा च सत्यवती देवी कौसल्या च यशस्विनी\n",
    "01117014c": "राजदारैः परिवृता गान्धारी च विनिर्ययौ\n",
    "01117015a": "धृतराष्ट्रस्य दायादा दुर्योधनपुरोगमाः\n",
    "01117015c": "भूषिता भूषणैश्चित्रैः शतसंख्या विनिर्ययुः\n",
    "01117016a": "तान्महर्षिगणान्सर्वाञ्शिरोभिरभिवाद्य च\n",
    "01117016c": "उपोपविविशुः सर्वे कौरव्याः सपुरोहिताः\n",
    "01117017a": "तथैव शिरसा भूमावभिवाद्य प्रणम्य च\n",
    "01117017c": "उपोपविविशुः सर्वे पौरजानपदा अपि\n",
    "01117018a": "तमकूजमिवाज्ञाय जनौघं सर्वशस्तदा\n",
    "01117018c": "भीष्मो राज्यं च राष्ट्रं च महर्षिभ्यो न्यवेदयत्\n",
    "01117019a": "तेषामथो वृद्धतमः प्रत्युत्थाय जटाजिनी\n",
    "01117019c": "महर्षिमतमाज्ञाय महर्षिरिदमब्रवीत्\n",
    "01117020a": "यः स कौरव्यदायादः पाण्डुर्नाम नराधिपः\n",
    "01117020c": "कामभोगान्परित्यज्य शतशृङ्गमितो गतः\n",
    "01117021a": "ब्रह्मचर्यव्रतस्थस्य तस्य दिव्येन हेतुना\n",
    "01117021c": "साक्षाद्धर्मादयं पुत्रस्तस्य जातो युधिष्ठिरः\n",
    "01117022a": "तथेमं बलिनां श्रेष्ठं तस्य राज्ञो महात्मनः\n",
    "01117022c": "मातरिश्वा ददौ पुत्रं भीमं नाम महाबलम्\n",
    "01117023a": "पुरुहूतादयं जज्ञे कुन्त्यां सत्यपराक्रमः\n",
    "01117023c": "यस्य कीर्तिर्महेष्वासान्सर्वानभिभविष्यति\n",
    "01117024a": "यौ तु माद्री महेष्वासावसूत कुरुसत्तमौ\n",
    "01117024c": "अश्विभ्यां मनुजव्याघ्राविमौ तावपि तिष्ठतः\n",
    "01117025a": "चरता धर्मनित्येन वनवासं यशस्विना\n",
    "01117025c": "एष पैतामहो वंशः पाण्डुना पुनरुद्धृतः\n",
    "01117026a": "पुत्राणां जन्म वृद्धिं च वैदिकाध्ययनानि च\n",
    "01117026c": "पश्यतः सततं पाण्डोः शश्वत्प्रीतिरवर्धत\n",
    "01117027a": "वर्तमानः सतां वृत्ते पुत्रलाभमवाप्य च\n",
    "01117027c": "पितृलोकं गतः पाण्डुरितः सप्तदशेऽहनि\n",
    "01117028a": "तं चितागतमाज्ञाय वैश्वानरमुखे हुतम्\n",
    "01117028c": "प्रविष्टा पावकं माद्री हित्वा जीवितमात्मनः\n",
    "01117029a": "सा गता सह तेनैव पतिलोकमनुव्रता\n",
    "01117029c": "तस्यास्तस्य च यत्कार्यं क्रियतां तदनन्तरम्\n",
    "01117030a": "इमे तयोः शरीरे द्वे सुताश्चेमे तयोर्वराः\n",
    "01117030c": "क्रियाभिरनुगृह्यन्तां सह मात्रा परंतपाः\n",
    "01117031a": "प्रेतकार्ये च निर्वृत्ते पितृमेधं महायशाः\n",
    "01117031c": "लभतां सर्वधर्मज्ञः पाण्डुः कुरुकुलोद्वहः\n",
    "01117032a": "एवमुक्त्वा कुरून्सर्वान्कुरूणामेव पश्यताम्\n",
    "01117032c": "क्षणेनान्तर्हिताः सर्वे चारणा गुह्यकैः सह\n",
    "01117033a": "गन्धर्वनगराकारं तत्रैवान्तर्हितं पुनः\n",
    "01117033c": "ऋषिसिद्धगणं दृष्ट्वा विस्मयं ते परं ययुः\n",
    "01118001": "धृतराष्ट्र उवाच\n",
    "01118001a": "पाण्डोर्विदुर सर्वाणि प्रेतकार्याणि कारय\n",
    "01118001c": "राजवद्राजसिंहस्य माद्र्याश्चैव विशेषतः\n",
    "01118002a": "पशून्वासांसि रत्नानि धनानि विविधानि च\n",
    "01118002c": "पाण्डोः प्रयच्छ माद्र्याश्च येभ्यो यावच्च वाञ्छितम्\n",
    "01118003a": "यथा च कुन्ती सत्कारं कुर्यान्माद्र्यास्तथा कुरु\n",
    "01118003c": "यथा न वायुर्नादित्यः पश्येतां तां सुसंवृताम्\n",
    "01118004a": "न शोच्यः पाण्डुरनघः प्रशस्यः स नराधिपः\n",
    "01118004c": "यस्य पञ्च सुता वीरा जाताः सुरसुतोपमाः\n",
    "01118005": "वैशंपायन उवाच\n",
    "01118005a": "विदुरस्तं तथेत्युक्त्वा भीष्मेण सह भारत\n",
    "01118005c": "पाण्डुं संस्कारयामास देशे परमसंवृते\n",
    "01118006a": "ततस्तु नगरात्तूर्णमाज्यहोमपुरस्कृताः\n",
    "01118006c": "निर्हृताः पावका दीप्ताः पाण्डो राजपुरोहितैः\n",
    "01118007a": "अथैनमार्तवैर्गन्धैर्माल्यैश्च विविधैर्वरैः\n",
    "01118007c": "शिबिकां समलंचक्रुर्वाससाच्छाद्य सर्वशः\n",
    "01118008a": "तां तथा शोभितां माल्यैर्वासोभिश्च महाधनैः\n",
    "01118008c": "अमात्या ज्ञातयश्चैव सुहृदश्चोपतस्थिरे\n",
    "01118009a": "नृसिंहं नरयुक्तेन परमालंकृतेन तम्\n",
    "01118009c": "अवहन्यानमुख्येन सह माद्र्या सुसंवृतम्\n",
    "01118010a": "पाण्डुरेणातपत्रेण चामरव्यजनेन च\n",
    "01118010c": "सर्ववादित्रनादैश्च समलंचक्रिरे ततः\n",
    "01118011a": "रत्नानि चाप्युपादाय बहूनि शतशो नराः\n",
    "01118011c": "प्रददुः काङ्क्षमाणेभ्यः पाण्डोस्तत्रौर्ध्वदेहिकम्\n",
    "01118012a": "अथ छत्राणि शुभ्राणि पाण्डुराणि बृहन्ति च\n",
    "01118012c": "आजह्रुः कौरवस्यार्थे वासांसि रुचिराणि च\n",
    "01118013a": "याजकैः शुक्लवासोभिर्हूयमाना हुताशनाः\n",
    "01118013c": "अगच्छन्नग्रतस्तस्य दीप्यमानाः स्वलंकृताः\n",
    "01118014a": "ब्राह्मणाः क्षत्रिया वैश्याः शूद्राश्चैव सहस्रशः\n",
    "01118014c": "रुदन्तः शोकसंतप्ता अनुजग्मुर्नराधिपम्\n",
    "01118015a": "अयमस्मानपाहाय दुःखे चाधाय शाश्वते\n",
    "01118015c": "कृत्वानाथान्परो नाथः क्व यास्यति नराधिपः\n",
    "01118016a": "क्रोशन्तः पाण्डवाः सर्वे भीष्मो विदुर एव च\n",
    "01118016c": "रमणीये वनोद्देशे गङ्गातीरे समे शुभे\n",
    "01118017a": "न्यासयामासुरथ तां शिबिकां सत्यवादिनः\n",
    "01118017c": "सभार्यस्य नृसिंहस्य पाण्डोरक्लिष्टकर्मणः\n",
    "01118018a": "ततस्तस्य शरीरं तत्सर्वगन्धनिषेवितम्\n",
    "01118018c": "शुचिकालीयकादिग्धं मुख्यस्नानाधिवासितम्\n",
    "01118018e": "पर्यषिञ्चज्जलेनाशु शातकुम्भमयैर्घटैः\n",
    "01118019a": "चन्दनेन च मुख्येन शुक्लेन समलेपयन्\n",
    "01118019c": "कालागुरुविमिश्रेण तथा तुङ्गरसेन च\n",
    "01118020a": "अथैनं देशजैः शुक्लैर्वासोभिः समयोजयन्\n",
    "01118020c": "आच्छन्नः स तु वासोभिर्जीवन्निव नरर्षभः\n",
    "01118020e": "शुशुभे पुरुषव्याघ्रो महार्हशयनोचितः\n",
    "01118021a": "याजकैरभ्यनुज्ञातं प्रेतकर्मणि निष्ठितैः\n",
    "01118021c": "घृतावसिक्तं राजानं सह माद्र्या स्वलंकृतम्\n",
    "01118022a": "तुङ्गपद्मकमिश्रेण चन्दनेन सुगन्धिना\n",
    "01118022c": "अन्यैश्च विविधैर्गन्धैरनल्पैः समदाहयन्\n",
    "01118023a": "ततस्तयोः शरीरे ते दृष्ट्वा मोहवशं गता\n",
    "01118023c": "हाहा पुत्रेति कौसल्या पपात सहसा भुवि\n",
    "01118024a": "तां प्रेक्ष्य पतितामार्तां पौरजानपदो जनः\n",
    "01118024c": "रुरोद सस्वनं सर्वो राजभक्त्या कृपान्वितः\n",
    "01118025a": "क्लान्तानीवार्तनादेन सर्वाणि च विचुक्रुशुः\n",
    "01118025c": "मानुषैः सह भूतानि तिर्यग्योनिगतान्यपि\n",
    "01118026a": "तथा भीष्मः शांतनवो विदुरश्च महामतिः\n",
    "01118026c": "सर्वशः कौरवाश्चैव प्राणदन्भृशदुःखिताः\n",
    "01118027a": "ततो भीष्मोऽथ विदुरो राजा च सह बन्धुभिः\n",
    "01118027c": "उदकं चक्रिरे तस्य सर्वाश्च कुरुयोषितः\n",
    "01118028a": "कृतोदकांस्तानादाय पाण्डवाञ्शोककर्शितान्\n",
    "01118028c": "सर्वाः प्रकृतयो राजञ्शोचन्त्यः पर्यवारयन्\n",
    "01118029a": "यथैव पाण्डवा भूमौ सुषुपुः सह बान्धवैः\n",
    "01118029c": "तथैव नागरा राजञ्शिश्यिरे ब्राह्मणादयः\n",
    "01118030a": "तदनानन्दमस्वस्थमाकुमारमहृष्टवत्\n",
    "01118030c": "बभूव पाण्डवैः सार्धं नगरं द्वादश क्षपाः\n",
    "01119001": "वैशंपायन उवाच\n",
    "01119001a": "ततः क्षत्ता च राजा च भीष्मश्च सह बन्धुभिः\n",
    "01119001c": "ददुः श्राद्धं तदा पाण्डोः स्वधामृतमयं तदा\n",
    "01119002a": "कुरूंश्च विप्रमुख्यांश्च भोजयित्वा सहस्रशः\n",
    "01119002c": "रत्नौघान्द्विजमुख्येभ्यो दत्त्वा ग्रामवरानपि\n",
    "01119003a": "कृतशौचांस्ततस्तांस्तु पाण्डवान्भरतर्षभान्\n",
    "01119003c": "आदाय विविशुः पौराः पुरं वारणसाह्वयम्\n",
    "01119004a": "सततं स्मान्वतप्यन्त तमेव भरतर्षभम्\n",
    "01119004c": "पौरजानपदाः सर्वे मृतं स्वमिव बान्धवम्\n",
    "01119005a": "श्राद्धावसाने तु तदा दृष्ट्वा तं दुःखितं जनम्\n",
    "01119005c": "संमूढां दुःखशोकार्तां व्यासो मातरमब्रवीत्\n",
    "01119006a": "अतिक्रान्तसुखाः कालाः प्रत्युपस्थितदारुणाः\n",
    "01119006c": "श्वः श्वः पापीयदिवसाः पृथिवी गतयौवना\n",
    "01119007a": "बहुमायासमाकीर्णो नानादोषसमाकुलः\n",
    "01119007c": "लुप्तधर्मक्रियाचारो घोरः कालो भविष्यति\n",
    "01119008a": "गच्छ त्वं त्यागमास्थाय युक्ता वस तपोवने\n",
    "01119008c": "मा द्रक्ष्यसि कुलस्यास्य घोरं संक्षयमात्मनः\n",
    "01119009a": "तथेति समनुज्ञाय सा प्रविश्याब्रवीत्स्नुषाम्\n",
    "01119009c": "अम्बिके तव पुत्रस्य दुर्नयात्किल भारताः\n",
    "01119009e": "सानुबन्धा विनङ्क्ष्यन्ति पौत्राश्चैवेति नः श्रुतम्\n",
    "01119010a": "तत्कौसल्यामिमामार्तां पुत्रशोकाभिपीडिताम्\n",
    "01119010c": "वनमादाय भद्रं ते गच्छावो यदि मन्यसे\n",
    "01119011a": "तथेत्युक्ते अम्बिकया भीष्ममामन्त्र्य सुव्रता\n",
    "01119011c": "वनं ययौ सत्यवती स्नुषाभ्यां सह भारत\n",
    "01119012a": "ताः सुघोरं तपः कृत्वा देव्यो भरतसत्तम\n",
    "01119012c": "देहं त्यक्त्वा महाराज गतिमिष्टां ययुस्तदा\n",
    "01119013a": "अवाप्नुवन्त वेदोक्तान्संस्कारान्पाण्डवास्तदा\n",
    "01119013c": "अवर्धन्त च भोगांस्ते भुञ्जानाः पितृवेश्मनि\n",
    "01119014a": "धार्तराष्ट्रैश्च सहिताः क्रीडन्तः पितृवेश्मनि\n",
    "01119014c": "बालक्रीडासु सर्वासु विशिष्टाः पाण्डवाभवन्\n",
    "01119015a": "जवे लक्ष्याभिहरणे भोज्ये पांसुविकर्षणे\n",
    "01119015c": "धार्तराष्ट्रान्भीमसेनः सर्वान्स परिमर्दति\n",
    "01119016a": "हर्षादेतान्क्रीडमानान्गृह्य काकनिलीयने\n",
    "01119016c": "शिरःसु च निगृह्यैनान्योधयामास पाण्डवः\n",
    "01119017a": "शतमेकोत्तरं तेषां कुमाराणां महौजसाम्\n",
    "01119017c": "एक एव विमृद्नाति नातिकृच्छ्राद्वृकोदरः\n",
    "01119018a": "पादेषु च निगृह्यैनान्विनिहत्य बलाद्बली\n",
    "01119018c": "चकर्ष क्रोशतो भूमौ घृष्टजानुशिरोक्षिकान्\n",
    "01119019a": "दश बालाञ्जले क्रीडन्भुजाभ्यां परिगृह्य सः\n",
    "01119019c": "आस्ते स्म सलिले मग्नः प्रमृतांश्च विमुञ्चति\n",
    "01119020a": "फलानि वृक्षमारुह्य प्रचिन्वन्ति च ते यदा\n",
    "01119020c": "तदा पादप्रहारेण भीमः कम्पयते द्रुमम्\n",
    "01119021a": "प्रहारवेगाभिहताद्द्रुमाद्व्याघूर्णितास्ततः\n",
    "01119021c": "सफलाः प्रपतन्ति स्म द्रुतं स्रस्ताः कुमारकाः\n",
    "01119022a": "न ते नियुद्धे न जवे न योग्यासु कदाचन\n",
    "01119022c": "कुमारा उत्तरं चक्रुः स्पर्धमाना वृकोदरम्\n",
    "01119023a": "एवं स धार्तराष्ट्राणां स्पर्धमानो वृकोदरः\n",
    "01119023c": "अप्रियेऽतिष्ठदत्यन्तं बाल्यान्न द्रोहचेतसा\n",
    "01119024a": "ततो बलमतिख्यातं धार्तराष्ट्रः प्रतापवान्\n",
    "01119024c": "भीमसेनस्य तज्ज्ञात्वा दुष्टभावमदर्शयत्\n",
    "01119025a": "तस्य धर्मादपेतस्य पापानि परिपश्यतः\n",
    "01119025c": "मोहादैश्वर्यलोभाच्च पापा मतिरजायत\n",
    "01119026a": "अयं बलवतां श्रेष्ठः कुन्तीपुत्रो वृकोदरः\n",
    "01119026c": "मध्यमः पाण्डुपुत्राणां निकृत्या संनिहन्यताम्\n",
    "01119027a": "अथ तस्मादवरजं ज्येष्ठं चैव युधिष्ठिरम्\n",
    "01119027c": "प्रसह्य बन्धने बद्ध्वा प्रशासिष्ये वसुंधराम्\n",
    "01119028a": "एवं स निश्चयं पापः कृत्वा दुर्योधनस्तदा\n",
    "01119028c": "नित्यमेवान्तरप्रेक्षी भीमस्यासीन्महात्मनः\n",
    "01119029a": "ततो जलविहारार्थं कारयामास भारत\n",
    "01119029c": "चेलकम्बलवेश्मानि विचित्राणि महान्ति च\n",
    "01119030a": "प्रमाणकोट्यामुद्देशं स्थलं किंचिदुपेत्य च\n",
    "01119030c": "क्रीडावसाने सर्वे ते शुचिवस्त्राः स्वलंकृताः\n",
    "01119030e": "सर्वकामसमृद्धं तदन्नं बुभुजिरे शनैः\n",
    "01119031a": "दिवसान्ते परिश्रान्ता विहृत्य च कुरूद्वहाः\n",
    "01119031c": "विहारावसथेष्वेव वीरा वासमरोचयन्\n",
    "01119032a": "खिन्नस्तु बलवान्भीमो व्यायामाभ्यधिकस्तदा\n",
    "01119032c": "वाहयित्वा कुमारांस्ताञ्जलक्रीडागतान्विभुः\n",
    "01119032e": "प्रमाणकोट्यां वासार्थी सुष्वापारुह्य तत्स्थलम्\n",
    "01119033a": "शीतं वासं समासाद्य श्रान्तो मदविमोहितः\n",
    "01119033c": "निश्चेष्टः पाण्डवो राजन्सुष्वाप मृतकल्पवत्\n",
    "01119034a": "ततो बद्ध्वा लतापाशैर्भीमं दुर्योधनः शनैः\n",
    "01119034c": "गम्भीरं भीमवेगं च स्थलाज्जलमपातयत्\n",
    "01119035a": "ततः प्रबुद्धः कौन्तेयः सर्वं संछिद्य बन्धनम्\n",
    "01119035c": "उदतिष्ठज्जलाद्भूयो भीमः प्रहरतां वरः\n",
    "01119036a": "सुप्तं चापि पुनः सर्पैस्तीक्ष्णदंष्ट्रैर्महाविषैः\n",
    "01119036c": "कुपितैर्दंशयामास सर्वेष्वेवाङ्गमर्मसु\n",
    "01119037a": "दंष्ट्राश्च दंष्ट्रिणां तेषां मर्मस्वपि निपातिताः\n",
    "01119037c": "त्वचं नैवास्य बिभिदुः सारत्वात्पृथुवक्षसः\n",
    "01119038a": "प्रतिबुद्धस्तु भीमस्तान्सर्वान्सर्पानपोथयत्\n",
    "01119038c": "सारथिं चास्य दयितमपहस्तेन जघ्निवान्\n",
    "01119039a": "भोजने भीमसेनस्य पुनः प्राक्षेपयद्विषम्\n",
    "01119039c": "कालकूटं नवं तीक्ष्णं संभृतं लोमहर्षणम्\n",
    "01119040a": "वैश्यापुत्रस्तदाचष्ट पार्थानां हितकाम्यया\n",
    "01119040c": "तच्चापि भुक्त्वाजरयदविकारो वृकोदरः\n",
    "01119041a": "विकारं न ह्यजनयत्सुतीक्ष्णमपि तद्विषम्\n",
    "01119041c": "भीमसंहननो भीमस्तदप्यजरयत्ततः\n",
    "01119042a": "एवं दुर्योधनः कर्णः शकुनिश्चापि सौबलः\n",
    "01119042c": "अनेकैरभ्युपायैस्ताञ्जिघांसन्ति स्म पाण्डवान्\n",
    "01119043a": "पाण्डवाश्चापि तत्सर्वं प्रत्यजानन्नरिंदमाः\n",
    "01119043c": "उद्भावनमकुर्वन्तो विदुरस्य मते स्थिताः\n",
    "01120001": "जनमेजय उवाच\n",
    "01120001a": "कृपस्यापि महाब्रह्मन्संभवं वक्तुमर्हसि\n",
    "01120001c": "शरस्तम्भात्कथं जज्ञे कथं चास्त्राण्यवाप्तवान्\n",
    "01120002": "वैशंपायन उवाच\n",
    "01120002a": "महर्षेर्गौतमस्यासीच्छरद्वान्नाम नामतः\n",
    "01120002c": "पुत्रः किल महाराज जातः सह शरैर्विभो\n",
    "01120003a": "न तस्य वेदाध्ययने तथा बुद्धिरजायत\n",
    "01120003c": "यथास्य बुद्धिरभवद्धनुर्वेदे परंतप\n",
    "01120004a": "अधिजग्मुर्यथा वेदांस्तपसा ब्रह्मवादिनः\n",
    "01120004c": "तथा स तपसोपेतः सर्वाण्यस्त्राण्यवाप ह\n",
    "01120005a": "धनुर्वेदपरत्वाच्च तपसा विपुलेन च\n",
    "01120005c": "भृशं संतापयामास देवराजं स गौतमः\n",
    "01120006a": "ततो जालपदीं नाम देवकन्यां सुरेश्वरः\n",
    "01120006c": "प्राहिणोत्तपसो विघ्नं कुरु तस्येति कौरव\n",
    "01120007a": "साभिगम्याश्रमपदं रमणीयं शरद्वतः\n",
    "01120007c": "धनुर्बाणधरं बाला लोभयामास गौतमम्\n",
    "01120008a": "तामेकवसनां दृष्ट्वा गौतमोऽप्सरसं वने\n",
    "01120008c": "लोकेऽप्रतिमसंस्थानामुत्फुल्लनयनोऽभवत्\n",
    "01120009a": "धनुश्च हि शराश्चास्य कराभ्यां प्रापतन्भुवि\n",
    "01120009c": "वेपथुश्चास्य तां दृष्ट्वा शरीरे समजायत\n",
    "01120010a": "स तु ज्ञानगरीयस्त्वात्तपसश्च समन्वयात्\n",
    "01120010c": "अवतस्थे महाप्राज्ञो धैर्येण परमेण ह\n",
    "01120011a": "यस्त्वस्य सहसा राजन्विकारः समपद्यत\n",
    "01120011c": "तेन सुस्राव रेतोऽस्य स च तन्नावबुध्यत\n",
    "01120012a": "स विहायाश्रमं तं च तां चैवाप्सरसं मुनिः\n",
    "01120012c": "जगाम रेतस्तत्तस्य शरस्तम्बे पपात ह\n",
    "01120013a": "शरस्तम्बे च पतितं द्विधा तदभवन्नृप\n",
    "01120013c": "तस्याथ मिथुनं जज्ञे गौतमस्य शरद्वतः\n",
    "01120014a": "मृगयां चरतो राज्ञः शंतनोस्तु यदृच्छया\n",
    "01120014c": "कश्चित्सेनाचरोऽरण्ये मिथुनं तदपश्यत\n",
    "01120015a": "धनुश्च सशरं दृष्ट्वा तथा कृष्णाजिनानि च\n",
    "01120015c": "व्यवस्य ब्राह्मणापत्यं धनुर्वेदान्तगस्य तत्\n",
    "01120015e": "स राज्ञे दर्शयामास मिथुनं सशरं तदा\n",
    "01120016a": "स तदादाय मिथुनं राजाथ कृपयान्वितः\n",
    "01120016c": "आजगाम गृहानेव मम पुत्राविति ब्रुवन्\n",
    "01120017a": "ततः संवर्धयामास संस्कारैश्चाप्ययोजयत्\n",
    "01120017c": "गौतमोऽपि तदापेत्य धनुर्वेदपरोऽभवत्\n",
    "01120018a": "कृपया यन्मया बालाविमौ संवर्धिताविति\n",
    "01120018c": "तस्मात्तयोर्नाम चक्रे तदेव स महीपतिः\n",
    "01120019a": "निहितौ गौतमस्तत्र तपसा तावविन्दत\n",
    "01120019c": "आगम्य चास्मै गोत्रादि सर्वमाख्यातवांस्तदा\n",
    "01120020a": "चतुर्विधं धनुर्वेदमस्त्राणि विविधानि च\n",
    "01120020c": "निखिलेनास्य तत्सर्वं गुह्यमाख्यातवांस्तदा\n",
    "01120020e": "सोऽचिरेणैव कालेन परमाचार्यतां गतः\n",
    "01120021a": "ततोऽधिजग्मुः सर्वे ते धनुर्वेदं महारथाः\n",
    "01120021c": "धृतराष्ट्रात्मजाश्चैव पाण्डवाश्च महाबलाः\n",
    "01120021e": "वृष्णयश्च नृपाश्चान्ये नानादेशसमागताः\n",
    "01121001": "वैशंपायन उवाच\n",
    "01121001a": "विशेषार्थी ततो भीष्मः पौत्राणां विनयेप्सया\n",
    "01121001c": "इष्वस्त्रज्ञान्पर्यपृच्छदाचार्यान्वीर्यसंमतान्\n",
    "01121002a": "नाल्पधीर्नामहाभागस्तथानानास्त्रकोविदः\n",
    "01121002c": "नादेवसत्त्वो विनयेत्कुरूनस्त्रे महाबलान्\n",
    "01121003a": "महर्षिस्तु भरद्वाजो हविर्धाने चरन्पुरा\n",
    "01121003c": "ददर्शाप्सरसं साक्षाद्घृताचीमाप्लुतामृषिः\n",
    "01121004a": "तस्या वायुः समुद्धूतो वसनं व्यपकर्षत\n",
    "01121004c": "ततोऽस्य रेतश्चस्कन्द तदृषिर्द्रोण आदधे\n",
    "01121005a": "तस्मिन्समभवद्द्रोणः कलशे तस्य धीमतः\n",
    "01121005c": "अध्यगीष्ट स वेदांश्च वेदाङ्गानि च सर्वशः\n",
    "01121006a": "अग्निवेश्यं महाभागं भरद्वाजः प्रतापवान्\n",
    "01121006c": "प्रत्यपादयदाग्नेयमस्त्रं धर्मभृतां वरः\n",
    "01121007a": "अग्निष्टुज्जातः स मुनिस्ततो भरतसत्तम\n",
    "01121007c": "भारद्वाजं तदाग्नेयं महास्त्रं प्रत्यपादयत्\n",
    "01121008a": "भरद्वाजसखा चासीत्पृषतो नाम पार्थिवः\n",
    "01121008c": "तस्यापि द्रुपदो नाम तदा समभवत्सुतः\n",
    "01121009a": "स नित्यमाश्रमं गत्वा द्रोणेन सह पार्षतः\n",
    "01121009c": "चिक्रीडाध्ययनं चैव चकार क्षत्रियर्षभः\n",
    "01121010a": "ततो व्यतीते पृषते स राजा द्रुपदोऽभवत्\n",
    "01121010c": "पाञ्चालेषु महाबाहुरुत्तरेषु नरेश्वरः\n",
    "01121011a": "भरद्वाजोऽपि भगवानारुरोह दिवं तदा\n",
    "01121011c": "ततः पितृनियुक्तात्मा पुत्रलोभान्महायशाः\n",
    "01121011e": "शारद्वतीं ततो द्रोणः कृपीं भार्यामविन्दत\n",
    "01121012a": "अग्निहोत्रे च धर्मे च दमे च सततं रता\n",
    "01121012c": "अलभद्गौतमी पुत्रमश्वत्थामानमेव च\n",
    "01121013a": "स जातमात्रो व्यनदद्यथैवोच्चैःश्रवा हयः\n",
    "01121013c": "तच्छ्रुत्वान्तर्हितं भूतमन्तरिक्षस्थमब्रवीत्\n",
    "01121014a": "अश्वस्येवास्य यत्स्थाम नदतः प्रदिशो गतम्\n",
    "01121014c": "अश्वत्थामैव बालोऽयं तस्मान्नाम्ना भविष्यति\n",
    "01121015a": "सुतेन तेन सुप्रीतो भारद्वाजस्ततोऽभवत्\n",
    "01121015c": "तत्रैव च वसन्धीमान्धनुर्वेदपरोऽभवत्\n",
    "01121016a": "स शुश्राव महात्मानं जामदग्न्यं परंतपम्\n",
    "01121016c": "ब्राह्मणेभ्यस्तदा राजन्दित्सन्तं वसु सर्वशः\n",
    "01121017a": "वनं तु प्रस्थितं रामं भारद्वाजस्तदाब्रवीत्\n",
    "01121017c": "आगतं वित्तकामं मां विद्धि द्रोणं द्विजर्षभम्\n",
    "01121018": "राम उवाच\n",
    "01121018a": "हिरण्यं मम यच्चान्यद्वसु किंचन विद्यते\n",
    "01121018c": "ब्राह्मणेभ्यो मया दत्तं सर्वमेव तपोधन\n",
    "01121019a": "तथैवेयं धरा देवी सागरान्ता सपत्तना\n",
    "01121019c": "कश्यपाय मया दत्ता कृत्स्ना नगरमालिनी\n",
    "01121020a": "शरीरमात्रमेवाद्य मयेदमवशेषितम्\n",
    "01121020c": "अस्त्राणि च महार्हाणि शस्त्राणि विविधानि च\n",
    "01121020e": "वृणीष्व किं प्रयच्छामि तुभ्यं द्रोण वदाशु तत्\n",
    "01121021": "द्रोण उवाच\n",
    "01121021a": "अस्त्राणि मे समग्राणि ससंहाराणि भार्गव\n",
    "01121021c": "सप्रयोगरहस्यानि दातुमर्हस्यशेषतः\n",
    "01121022": "वैशंपायन उवाच\n",
    "01121022a": "तथेत्युक्त्वा ततस्तस्मै प्रादादस्त्राणि भार्गवः\n",
    "01121022c": "सरहस्यव्रतं चैव धनुर्वेदमशेषतः\n",
    "01121023a": "प्रतिगृह्य तु तत्सर्वं कृतास्त्रो द्विजसत्तमः\n",
    "01121023c": "प्रियं सखायं सुप्रीतो जगाम द्रुपदं प्रति\n",
    "01122001": "वैशंपायन उवाच\n",
    "01122001a": "ततो द्रुपदमासाद्य भारद्वाजः प्रतापवान्\n",
    "01122001c": "अब्रवीत्पार्षतं राजन्सखायं विद्धि मामिति\n",
    "01122002": "द्रुपद उवाच\n",
    "01122002a": "अकृतेयं तव प्रज्ञा ब्रह्मन्नातिसमञ्जसी\n",
    "01122002c": "यन्मां ब्रवीषि प्रसभं सखा तेऽहमिति द्विज\n",
    "01122003a": "न हि राज्ञामुदीर्णानामेवंभूतैर्नरैः क्वचित्\n",
    "01122003c": "सख्यं भवति मन्दात्मञ्श्रिया हीनैर्धनच्युतैः\n",
    "01122004a": "सौहृदान्यपि जीर्यन्ते कालेन परिजीर्यताम्\n",
    "01122004c": "सौहृदं मे त्वया ह्यासीत्पूर्वं सामर्थ्यबन्धनम्\n",
    "01122005a": "न सख्यमजरं लोके जातु दृश्येत कर्हिचित्\n",
    "01122005c": "कामो वैनं विहरति क्रोधश्चैनं प्रवृश्चति\n",
    "01122006a": "मैवं जीर्णमुपासिष्ठाः सख्यं नवमुपाकुरु\n",
    "01122006c": "आसीत्सख्यं द्विजश्रेष्ठ त्वया मेऽर्थनिबन्धनम्\n",
    "01122007a": "न दरिद्रो वसुमतो नाविद्वान्विदुषः सखा\n",
    "01122007c": "शूरस्य न सखा क्लीबः सखिपूर्वं किमिष्यते\n",
    "01122008a": "ययोरेव समं वित्तं ययोरेव समं कुलम्\n",
    "01122008c": "तयोः सख्यं विवाहश्च न तु पुष्टविपुष्टयोः\n",
    "01122009a": "नाश्रोत्रियः श्रोत्रियस्य नारथी रथिनः सखा\n",
    "01122009c": "नाराज्ञा संगतं राज्ञः सखिपूर्वं किमिष्यते\n",
    "01122010": "वैशंपायन उवाच\n",
    "01122010a": "द्रुपदेनैवमुक्तस्तु भारद्वाजः प्रतापवान्\n",
    "01122010c": "मुहूर्तं चिन्तयामास मन्युनाभिपरिप्लुतः\n",
    "01122011a": "स विनिश्चित्य मनसा पाञ्चालं प्रति बुद्धिमान्\n",
    "01122011c": "जगाम कुरुमुख्यानां नगरं नागसाह्वयम्\n",
    "01122012a": "कुमारास्त्वथ निष्क्रम्य समेता गजसाह्वयात्\n",
    "01122012c": "क्रीडन्तो वीटया तत्र वीराः पर्यचरन्मुदा\n",
    "01122013a": "पपात कूपे सा वीटा तेषां वै क्रीडतां तदा\n",
    "01122013c": "न च ते प्रत्यपद्यन्त कर्म वीटोपलब्धये\n",
    "01122014a": "अथ द्रोणः कुमारांस्तान्दृष्ट्वा कृत्यवतस्तदा\n",
    "01122014c": "प्रहस्य मन्दं पैशल्यादभ्यभाषत वीर्यवान्\n",
    "01122015a": "अहो नु धिग्बलं क्षात्रं धिगेतां वः कृतास्त्रताम्\n",
    "01122015c": "भरतस्यान्वये जाता ये वीटां नाधिगच्छत\n",
    "01122016a": "एष मुष्टिरिषीकाणां मयास्त्रेणाभिमन्त्रितः\n",
    "01122016c": "अस्य वीर्यं निरीक्षध्वं यदन्यस्य न विद्यते\n",
    "01122017a": "वेत्स्यामीषीकया वीटां तामिषीकामथान्यया\n",
    "01122017c": "तामन्यया समायोगो वीटाया ग्रहणे मम\n",
    "01122018a": "तदपश्यन्कुमारास्ते विस्मयोत्फुल्ललोचनाः\n",
    "01122018c": "अवेष्क्य चोद्धृतां वीटां वीटावेद्धारमब्रुवन्\n",
    "01122019a": "अभिवादयामहे ब्रह्मन्नैतदन्येषु विद्यते\n",
    "01122019c": "कोऽसि कं त्वाभिजानीमो वयं किं करवामहे\n",
    "01122020": "द्रोण उवाच\n",
    "01122020a": "आचक्षध्वं च भीष्माय रूपेण च गुणैश्च माम्\n",
    "01122020c": "स एव सुमहाबुद्धिः सांप्रतं प्रतिपत्स्यते\n",
    "01122021": "वैशंपायन उवाच\n",
    "01122021a": "तथेत्युक्त्वा तु ते सर्वे भीष्ममूचुः पितामहम्\n",
    "01122021c": "ब्राह्मणस्य वचस्तथ्यं तच्च कर्मविशेषवत्\n",
    "01122022a": "भीष्मः श्रुत्वा कुमाराणां द्रोणं तं प्रत्यजानत\n",
    "01122022c": "युक्तरूपः स हि गुरुरित्येवमनुचिन्त्य च\n",
    "01122023a": "अथैनमानीय तदा स्वयमेव सुसत्कृतम्\n",
    "01122023c": "परिपप्रच्छ निपुणं भीष्मः शस्त्रभृतां वरः\n",
    "01122023e": "हेतुमागमने तस्य द्रोणः सर्वं न्यवेदयत्\n",
    "01122024a": "महर्षेरग्निवेश्यस्य सकाशमहमच्युत\n",
    "01122024c": "अस्त्रार्थमगमं पूर्वं धनुर्वेदजिघृक्षया\n",
    "01122025a": "ब्रह्मचारी विनीतात्मा जटिलो बहुलाः समाः\n",
    "01122025c": "अवसं तत्र सुचिरं धनुर्वेदचिकीर्षया\n",
    "01122026a": "पाञ्चालराजपुत्रस्तु यज्ञसेनो महाबलः\n",
    "01122026c": "मया सहाकरोद्विद्यां गुरोः श्राम्यन्समाहितः\n",
    "01122027a": "स मे तत्र सखा चासीदुपकारी प्रियश्च मे\n",
    "01122027c": "तेनाहं सह संगम्य रतवान्सुचिरं बत\n",
    "01122027e": "बाल्यात्प्रभृति कौरव्य सहाध्ययनमेव च\n",
    "01122028a": "स समासाद्य मां तत्र प्रियकारी प्रियंवदः\n",
    "01122028c": "अब्रवीदिति मां भीष्म वचनं प्रीतिवर्धनम्\n",
    "01122029a": "अहं प्रियतमः पुत्रः पितुर्द्रोण महात्मनः\n",
    "01122029c": "अभिषेक्ष्यति मां राज्ये स पाञ्चाल्यो यदा तदा\n",
    "01122030a": "त्वद्भोज्यं भविता राज्यं सखे सत्येन ते शपे\n",
    "01122030c": "मम भोगाश्च वित्तं च त्वदधीनं सुखानि च\n",
    "01122031a": "एवमुक्तः प्रवव्राज कृतास्त्रोऽहं धनेप्सया\n",
    "01122031c": "अभिषिक्तं च श्रुत्वैनं कृतार्थोऽस्मीति चिन्तयन्\n",
    "01122032a": "प्रियं सखायं सुप्रीतो राज्यस्थं पुनराव्रजम्\n",
    "01122032c": "संस्मरन्संगमं चैव वचनं चैव तस्य तत्\n",
    "01122033a": "ततो द्रुपदमागम्य सखिपूर्वमहं प्रभो\n",
    "01122033c": "अब्रुवं पुरुषव्याघ्र सखायं विद्धि मामिति\n",
    "01122034a": "उपस्थितं तु द्रुपदः सखिवच्चाभिसंगतम्\n",
    "01122034c": "स मां निराकारमिव प्रहसन्निदमब्रवीत्\n",
    "01122035a": "अकृतेयं तव प्रज्ञा ब्रह्मन्नातिसमञ्जसी\n",
    "01122035c": "यदात्थ मां त्वं प्रसभं सखा तेऽहमिति द्विज\n",
    "01122036a": "न हि राज्ञामुदीर्णानामेवंभूतैर्नरैः क्वचित्\n",
    "01122036c": "सख्यं भवति मन्दात्मञ्श्रिया हीनैर्धनच्युतैः\n",
    "01122037a": "नाश्रोत्रियः श्रोत्रियस्य नारथी रथिनः सखा\n",
    "01122037c": "नाराजा पार्थिवस्यापि सखिपूर्वं किमिष्यते\n",
    "01122038a": "द्रुपदेनैवमुक्तोऽहं मन्युनाभिपरिप्लुतः\n",
    "01122038c": "अभ्यागच्छं कुरून्भीष्म शिष्यैरर्थी गुणान्वितैः\n",
    "01122039a": "प्रतिजग्राह तं भीष्मो गुरुं पाण्डुसुतैः सह\n",
    "01122039c": "पौत्रानादाय तान्सर्वान्वसूनि विविधानि च\n",
    "01122040a": "शिष्या इति ददौ राजन्द्रोणाय विधिपूर्वकम्\n",
    "01122040c": "स च शिष्यान्महेष्वासः प्रतिजग्राह कौरवान्\n",
    "01122041a": "प्रतिगृह्य च तान्सर्वान्द्रोणो वचनमब्रवीत्\n",
    "01122041c": "रहस्येकः प्रतीतात्मा कृतोपसदनांस्तदा\n",
    "01122042a": "कार्यं मे काङ्क्षितं किंचिद्धृदि संपरिवर्तते\n",
    "01122042c": "कृतास्त्रैस्तत्प्रदेयं मे तदृतं वदतानघाः\n",
    "01122043a": "तच्छ्रुत्वा कौरवेयास्ते तूष्णीमासन्विशां पते\n",
    "01122043c": "अर्जुनस्तु ततः सर्वं प्रतिजज्ञे परंतपः\n",
    "01122044a": "ततोऽर्जुनं मूर्ध्नि तदा समाघ्राय पुनः पुनः\n",
    "01122044c": "प्रीतिपूर्वं परिष्वज्य प्ररुरोद मुदा तदा\n",
    "01122045a": "ततो द्रोणः पाण्डुपुत्रानस्त्राणि विविधानि च\n",
    "01122045c": "ग्राहयामास दिव्यानि मानुषाणि च वीर्यवान्\n",
    "01122046a": "राजपुत्रास्तथैवान्ये समेत्य भरतर्षभ\n",
    "01122046c": "अभिजग्मुस्ततो द्रोणमस्त्रार्थे द्विजसत्तमम्\n",
    "01122046e": "वृष्णयश्चान्धकाश्चैव नानादेश्याश्च पार्थिवाः\n",
    "01122047a": "सूतपुत्रश्च राधेयो गुरुं द्रोणमियात्तदा\n",
    "01122047c": "स्पर्धमानस्तु पार्थेन सूतपुत्रोऽत्यमर्षणः\n",
    "01122047e": "दुर्योधनमुपाश्रित्य पाण्डवानत्यमन्यत\n",
    "01123001": "वैशंपायन उवाच\n",
    "01123001a": "अर्जुनस्तु परं यत्नमातस्थे गुरुपूजने\n",
    "01123001c": "अस्त्रे च परमं योगं प्रियो द्रोणस्य चाभवत्\n",
    "01123002a": "द्रोणेन तु तदाहूय रहस्युक्तोऽन्नसाधकः\n",
    "01123002c": "अन्धकारेऽर्जुनायान्नं न देयं ते कथंचन\n",
    "01123003a": "ततः कदाचिद्भुञ्जाने प्रववौ वायुरर्जुने\n",
    "01123003c": "तेन तत्र प्रदीपः स दीप्यमानो निवापितः\n",
    "01123004a": "भुङ्क्त एवार्जुनो भक्तं न चास्यास्याद्व्यमुह्यत\n",
    "01123004c": "हस्तस्तेजस्विनो नित्यमन्नग्रहणकारणात्\n",
    "01123004e": "तदभ्यासकृतं मत्वा रात्रावभ्यस्त पाण्डवः\n",
    "01123005a": "तस्य ज्यातलनिर्घोषं द्रोणः शुश्राव भारत\n",
    "01123005c": "उपेत्य चैनमुत्थाय परिष्वज्येदमब्रवीत्\n",
    "01123006a": "प्रयतिष्ये तथा कर्तुं यथा नान्यो धनुर्धरः\n",
    "01123006c": "त्वत्समो भविता लोके सत्यमेतद्ब्रवीमि ते\n",
    "01123007a": "ततो द्रोणोऽर्जुनं भूयो रथेषु च गजेषु च\n",
    "01123007c": "अश्वेषु भूमावपि च रणशिक्षामशिक्षयत्\n",
    "01123008a": "गदायुद्धेऽसिचर्यायां तोमरप्रासशक्तिषु\n",
    "01123008c": "द्रोणः संकीर्णयुद्धेषु शिक्षयामास पाण्डवम्\n",
    "01123009a": "तस्य तत्कौशलं दृष्ट्वा धनुर्वेदजिघृक्षवः\n",
    "01123009c": "राजानो राजपुत्राश्च समाजग्मुः सहस्रशः\n",
    "01123010a": "ततो निषादराजस्य हिरण्यधनुषः सुतः\n",
    "01123010c": "एकलव्यो महाराज द्रोणमभ्याजगाम ह\n",
    "01123011a": "न स तं प्रतिजग्राह नैषादिरिति चिन्तयन्\n",
    "01123011c": "शिष्यं धनुषि धर्मज्ञस्तेषामेवान्ववेक्षया\n",
    "01123012a": "स तु द्रोणस्य शिरसा पादौ गृह्य परंतपः\n",
    "01123012c": "अरण्यमनुसंप्राप्तः कृत्वा द्रोणं महीमयम्\n",
    "01123013a": "तस्मिन्नाचार्यवृत्तिं च परमामास्थितस्तदा\n",
    "01123013c": "इष्वस्त्रे योगमातस्थे परं नियममास्थितः\n",
    "01123014a": "परया श्रद्धया युक्तो योगेन परमेण च\n",
    "01123014c": "विमोक्षादानसंधाने लघुत्वं परमाप सः\n",
    "01123015a": "अथ द्रोणाभ्यनुज्ञाताः कदाचित्कुरुपाण्डवाः\n",
    "01123015c": "रथैर्विनिर्ययुः सर्वे मृगयामरिमर्दनाः\n",
    "01123016a": "तत्रोपकरणं गृह्य नरः कश्चिद्यदृच्छया\n",
    "01123016c": "राजन्ननुजगामैकः श्वानमादाय पाण्डवान्\n",
    "01123017a": "तेषां विचरतां तत्र तत्तत्कर्म चिकीर्षताम्\n",
    "01123017c": "श्वा चरन्स वने मूढो नैषादिं प्रति जग्मिवान्\n",
    "01123018a": "स कृष्णं मलदिग्धाङ्गं कृष्णाजिनधरं वने\n",
    "01123018c": "नैषादिं श्वा समालक्ष्य भषंस्तस्थौ तदन्तिके\n",
    "01123019a": "तदा तस्याथ भषतः शुनः सप्त शरान्मुखे\n",
    "01123019c": "लाघवं दर्शयन्नस्त्रे मुमोच युगपद्यथा\n",
    "01123020a": "स तु श्वा शरपूर्णास्यः पाण्डवानाजगाम ह\n",
    "01123020c": "तं दृष्ट्वा पाण्डवा वीरा विस्मयं परमं ययुः\n",
    "01123021a": "लाघवं शब्दवेधित्वं दृष्ट्वा तत्परमं तदा\n",
    "01123021c": "प्रेक्ष्य तं व्रीडिताश्चासन्प्रशशंसुश्च सर्वशः\n",
    "01123022a": "तं ततोऽन्वेषमाणास्ते वने वननिवासिनम्\n",
    "01123022c": "ददृशुः पाण्डवा राजन्नस्यन्तमनिशं शरान्\n",
    "01123023a": "न चैनमभ्यजानंस्ते तदा विकृतदर्शनम्\n",
    "01123023c": "अथैनं परिपप्रच्छुः को भवान्कस्य वेत्युत\n",
    "01123024": "एकलव्य उवाच\n",
    "01123024a": "निषादाधिपतेर्वीरा हिरण्यधनुषः सुतम्\n",
    "01123024c": "द्रोणशिष्यं च मां वित्त धनुर्वेदकृतश्रमम्\n",
    "01123025": "वैशंपायन उवाच\n",
    "01123025a": "ते तमाज्ञाय तत्त्वेन पुनरागम्य पाण्डवाः\n",
    "01123025c": "यथावृत्तं च ते सर्वं द्रोणायाचख्युरद्भुतम्\n",
    "01123026a": "कौन्तेयस्त्वर्जुनो राजन्नेकलव्यमनुस्मरन्\n",
    "01123026c": "रहो द्रोणं समागम्य प्रणयादिदमब्रवीत्\n",
    "01123027a": "नन्वहं परिरभ्यैकः प्रीतिपूर्वमिदं वचः\n",
    "01123027c": "भवतोक्तो न मे शिष्यस्त्वद्विशिष्टो भविष्यति\n",
    "01123028a": "अथ कस्मान्मद्विशिष्टो लोकादपि च वीर्यवान्\n",
    "01123028c": "अस्त्यन्यो भवतः शिष्यो निषादाधिपतेः सुतः\n",
    "01123029a": "मुहूर्तमिव तं द्रोणश्चिन्तयित्वा विनिश्चयम्\n",
    "01123029c": "सव्यसाचिनमादाय नैषादिं प्रति जग्मिवान्\n",
    "01123030a": "ददर्श मलदिग्धाङ्गं जटिलं चीरवाससम्\n",
    "01123030c": "एकलव्यं धनुष्पाणिमस्यन्तमनिशं शरान्\n",
    "01123031a": "एकलव्यस्तु तं दृष्ट्वा द्रोणमायान्तमन्तिकात्\n",
    "01123031c": "अभिगम्योपसंगृह्य जगाम शिरसा महीम्\n",
    "01123032a": "पूजयित्वा ततो द्रोणं विधिवत्स निषादजः\n",
    "01123032c": "निवेद्य शिष्यमात्मानं तस्थौ प्राञ्जलिरग्रतः\n",
    "01123033a": "ततो द्रोणोऽब्रवीद्राजन्नेकलव्यमिदं वचः\n",
    "01123033c": "यदि शिष्योऽसि मे तूर्णं वेतनं संप्रदीयताम्\n",
    "01123034a": "एकलव्यस्तु तच्छ्रुत्वा प्रीयमाणोऽब्रवीदिदम्\n",
    "01123034c": "किं प्रयच्छामि भगवन्नाज्ञापयतु मां गुरुः\n",
    "01123035a": "न हि किंचिददेयं मे गुरवे ब्रह्मवित्तम\n",
    "01123035c": "तमब्रवीत्त्वयाङ्गुष्ठो दक्षिणो दीयतां मम\n",
    "01123036a": "एकलव्यस्तु तच्छ्रुत्वा वचो द्रोणस्य दारुणम्\n",
    "01123036c": "प्रतिज्ञामात्मनो रक्षन्सत्ये च निरतः सदा\n",
    "01123037a": "तथैव हृष्टवदनस्तथैवादीनमानसः\n",
    "01123037c": "छित्त्वाविचार्य तं प्रादाद्द्रोणायाङ्गुष्ठमात्मनः\n",
    "01123038a": "ततः परं तु नैषादिरङ्गुलीभिर्व्यकर्षत\n",
    "01123038c": "न तथा स तु शीघ्रोऽभूद्यथा पूर्वं नराधिप\n",
    "01123039a": "ततोऽर्जुनः प्रीतमना बभूव विगतज्वरः\n",
    "01123039c": "द्रोणश्च सत्यवागासीन्नान्योऽभ्यभवदर्जुनम्\n",
    "01123040a": "द्रोणस्य तु तदा शिष्यौ गदायोग्यां विशेषतः\n",
    "01123040c": "दुर्योधनश्च भीमश्च कुरूणामभ्यगच्छताम्\n",
    "01123041a": "अश्वत्थामा रहस्येषु सर्वेष्वभ्यधिकोऽभवत्\n",
    "01123041c": "तथाति पुरुषानन्यान्त्सारुकौ यमजावुभौ\n",
    "01123041e": "युधिष्ठिरो रथश्रेष्ठः सर्वत्र तु धनंजयः\n",
    "01123042a": "प्रथितः सागरान्तायां रथयूथपयूथपः\n",
    "01123042c": "बुद्धियोगबलोत्साहैः सर्वास्त्रेषु च पाण्डवः\n",
    "01123043a": "अस्त्रे गुर्वनुरागे च विशिष्टोऽभवदर्जुनः\n",
    "01123043c": "तुल्येष्वस्त्रोपदेशेषु सौष्ठवेन च वीर्यवान्\n",
    "01123043e": "एकः सर्वकुमाराणां बभूवातिरथोऽर्जुनः\n",
    "01123044a": "प्राणाधिकं भीमसेनं कृतविद्यं धनंजयम्\n",
    "01123044c": "धार्तराष्ट्रा दुरात्मानो नामृष्यन्त नराधिप\n",
    "01123045a": "तांस्तु सर्वान्समानीय सर्वविद्यासु निष्ठितान्\n",
    "01123045c": "द्रोणः प्रहरणज्ञाने जिज्ञासुः पुरुषर्षभ\n",
    "01123046a": "कृत्रिमं भासमारोप्य वृक्षाग्रे शिल्पिभिः कृतम्\n",
    "01123046c": "अविज्ञातं कुमाराणां लक्ष्यभूतमुपादिशत्\n",
    "01123047": "द्रोण उवाच\n",
    "01123047a": "शीघ्रं भवन्तः सर्वे वै धनूंष्यादाय सत्वराः\n",
    "01123047c": "भासमेतं समुद्दिश्य तिष्ठन्तां संहितेषवः\n",
    "01123048a": "मद्वाक्यसमकालं च शिरोऽस्य विनिपात्यताम्\n",
    "01123048c": "एकैकशो नियोक्ष्यामि तथा कुरुत पुत्रकाः\n",
    "01123049": "वैशंपायन उवाच\n",
    "01123049a": "ततो युधिष्ठिरं पूर्वमुवाचाङ्गिरसां वरः\n",
    "01123049c": "संधत्स्व बाणं दुर्धर्ष मद्वाक्यान्ते विमुञ्च च\n",
    "01123050a": "ततो युधिष्ठिरः पूर्वं धनुर्गृह्य महारवम्\n",
    "01123050c": "तस्थौ भासं समुद्दिश्य गुरुवाक्यप्रचोदितः\n",
    "01123051a": "ततो विततधन्वानं द्रोणस्तं कुरुनन्दनम्\n",
    "01123051c": "स मुहूर्तादुवाचेदं वचनं भरतर्षभ\n",
    "01123052a": "पश्यस्येनं द्रुमाग्रस्थं भासं नरवरात्मज\n",
    "01123052c": "पश्यामीत्येवमाचार्यं प्रत्युवाच युधिष्ठिरः\n",
    "01123053a": "स मुहूर्तादिव पुनर्द्रोणस्तं प्रत्यभाषत\n",
    "01123053c": "अथ वृक्षमिमं मां वा भ्रातॄन्वापि प्रपश्यसि\n",
    "01123054a": "तमुवाच स कौन्तेयः पश्याम्येनं वनस्पतिम्\n",
    "01123054c": "भवन्तं च तथा भ्रातॄन्भासं चेति पुनः पुनः\n",
    "01123055a": "तमुवाचापसर्पेति द्रोणोऽप्रीतमना इव\n",
    "01123055c": "नैतच्छक्यं त्वया वेद्धुं लक्ष्यमित्येव कुत्सयन्\n",
    "01123056a": "ततो दुर्योधनादींस्तान्धार्तराष्ट्रान्महायशाः\n",
    "01123056c": "तेनैव क्रमयोगेन जिज्ञासुः पर्यपृच्छत\n",
    "01123057a": "अन्यांश्च शिष्यान्भीमादीन्राज्ञश्चैवान्यदेशजान्\n",
    "01123057c": "तथा च सर्वे सर्वं तत्पश्याम इति कुत्सिताः\n",
    "01123058a": "ततो धनंजयं द्रोणः स्मयमानोऽभ्यभाषत\n",
    "01123058c": "त्वयेदानीं प्रहर्तव्यमेतल्लक्ष्यं निशम्यताम्\n",
    "01123059a": "मद्वाक्यसमकालं ते मोक्तव्योऽत्र भवेच्छरः\n",
    "01123059c": "वितत्य कार्मुकं पुत्र तिष्ठ तावन्मुहूर्तकम्\n",
    "01123060a": "एवमुक्तः सव्यसाची मण्डलीकृतकार्मुकः\n",
    "01123060c": "तस्थौ लक्ष्यं समुद्दिश्य गुरुवाक्यप्रचोदितः\n",
    "01123061a": "मुहूर्तादिव तं द्रोणस्तथैव समभाषत\n",
    "01123061c": "पश्यस्येनं स्थितं भासं द्रुमं मामपि वेत्युत\n",
    "01123062a": "पश्याम्येनं भासमिति द्रोणं पार्थोऽभ्यभाषत\n",
    "01123062c": "न तु वृक्षं भवन्तं वा पश्यामीति च भारत\n",
    "01123063a": "ततः प्रीतमना द्रोणो मुहूर्तादिव तं पुनः\n",
    "01123063c": "प्रत्यभाषत दुर्धर्षः पाण्डवानां रथर्षभम्\n",
    "01123064a": "भासं पश्यसि यद्येनं तथा ब्रूहि पुनर्वचः\n",
    "01123064c": "शिरः पश्यामि भासस्य न गात्रमिति सोऽब्रवीत्\n",
    "01123065a": "अर्जुनेनैवमुक्तस्तु द्रोणो हृष्टतनूरुहः\n",
    "01123065c": "मुञ्चस्वेत्यब्रवीत्पार्थं स मुमोचाविचारयन्\n",
    "01123066a": "ततस्तस्य नगस्थस्य क्षुरेण निशितेन ह\n",
    "01123066c": "शिर उत्कृत्य तरसा पातयामास पाण्डवः\n",
    "01123067a": "तस्मिन्कर्मणि संसिद्धे पर्यश्वजत फल्गुनम्\n",
    "01123067c": "मेने च द्रुपदं संख्ये सानुबन्धं पराजितम्\n",
    "01123068a": "कस्यचित्त्वथ कालस्य सशिष्योऽङ्गिरसां वरः\n",
    "01123068c": "जगाम गङ्गामभितो मज्जितुं भरतर्षभ\n",
    "01123069a": "अवगाढमथो द्रोणं सलिले सलिलेचरः\n",
    "01123069c": "ग्राहो जग्राह बलवाञ्जङ्घान्ते कालचोदितः\n",
    "01123070a": "स समर्थोऽपि मोक्षाय शिष्यान्सर्वानचोदयत्\n",
    "01123070c": "ग्राहं हत्वा मोक्षयध्वं मामिति त्वरयन्निव\n",
    "01123071a": "तद्वाक्यसमकालं तु बीभत्सुर्निशितैः शरैः\n",
    "01123071c": "आवापैः पञ्चभिर्ग्राहं मग्नमम्भस्यताडयत्\n",
    "01123071e": "इतरे तु विसंमूढास्तत्र तत्र प्रपेदिरे\n",
    "01123072a": "तं च दृष्ट्वा क्रियोपेतं द्रोणोऽमन्यत पाण्डवम्\n",
    "01123072c": "विशिष्टं सर्वशिष्येभ्यः प्रीतिमांश्चाभवत्तदा\n",
    "01123073a": "स पार्थबाणैर्बहुधा खण्डशः परिकल्पितः\n",
    "01123073c": "ग्राहः पञ्चत्वमापेदे जङ्घां त्यक्त्वा महात्मनः\n",
    "01123074a": "अथाब्रवीन्महात्मानं भारद्वाजो महारथम्\n",
    "01123074c": "गृहाणेदं महाबाहो विशिष्टमतिदुर्धरम्\n",
    "01123074e": "अस्त्रं ब्रह्मशिरो नाम सप्रयोगनिवर्तनम्\n",
    "01123075a": "न च ते मानुषेष्वेतत्प्रयोक्तव्यं कथंचन\n",
    "01123075c": "जगद्विनिर्दहेदेतदल्पतेजसि पातितम्\n",
    "01123076a": "असामान्यमिदं तात लोकेष्वस्त्रं निगद्यते\n",
    "01123076c": "तद्धारयेथाः प्रयतः शृणु चेदं वचो मम\n",
    "01123077a": "बाधेतामानुषः शत्रुर्यदा त्वां वीर कश्चन\n",
    "01123077c": "तद्वधाय प्रयुञ्जीथास्तदास्त्रमिदमाहवे\n",
    "01123078a": "तथेति तत्प्रतिश्रुत्य बीभत्सुः स कृताञ्जलिः\n",
    "01123078c": "जग्राह परमास्त्रं तदाह चैनं पुनर्गुरुः\n",
    "01123078e": "भविता त्वत्समो नान्यः पुमाँल्लोके धनुर्धरः\n",
    "01124001": "वैशंपायन उवाच\n",
    "01124001a": "कृतास्त्रान्धार्तराष्ट्रांश्च पाण्डुपुत्रांश्च भारत\n",
    "01124001c": "दृष्ट्वा द्रोणोऽब्रवीद्राजन्धृतराष्ट्रं जनेश्वरम्\n",
    "01124002a": "कृपस्य सोमदत्तस्य बाह्लीकस्य च धीमतः\n",
    "01124002c": "गाङ्गेयस्य च सांनिध्ये व्यासस्य विदुरस्य च\n",
    "01124003a": "राजन्संप्राप्तविद्यास्ते कुमराः कुरुसत्तम\n",
    "01124003c": "ते दर्शयेयुः स्वां शिक्षां राजन्ननुमते तव\n",
    "01124004a": "ततोऽब्रवीन्महाराजः प्रहृष्टेनान्तरात्मना\n",
    "01124004c": "भारद्वाज महत्कर्म कृतं ते द्विजसत्तम\n",
    "01124005a": "यदा तु मन्यसे कालं यस्मिन्देशे यथा यथा\n",
    "01124005c": "तथा तथा विधानाय स्वयमाज्ञापयस्व माम्\n",
    "01124006a": "स्पृहयाम्यद्य निर्वेदात्पुरुषाणां सचक्षुषाम्\n",
    "01124006c": "अस्त्रहेतोः पराक्रान्तान्ये मे द्रक्ष्यन्ति पुत्रकान्\n",
    "01124007a": "क्षत्तर्यद्गुरुराचार्यो ब्रवीति कुरु तत्तथा\n",
    "01124007c": "न हीदृशं प्रियं मन्ये भविता धर्मवत्सल\n",
    "01124008a": "ततो राजानमामन्त्र्य विदुरानुगतो बहिः\n",
    "01124008c": "भारद्वाजो महाप्राज्ञो मापयामास मेदिनीम्\n",
    "01124008e": "समामवृक्षां निर्गुल्मामुदक्प्रवणसंस्थिताम्\n",
    "01124009a": "तस्यां भूमौ बलिं चक्रे तिथौ नक्षत्रपूजिते\n",
    "01124009c": "अवघुष्टं पुरे चापि तदर्थं वदतां वर\n",
    "01124010a": "रङ्गभूमौ सुविपुलं शास्त्रदृष्टं यथाविधि\n",
    "01124010c": "प्रेक्षागारं सुविहितं चक्रुस्तत्र च शिल्पिनः\n",
    "01124010e": "राज्ञः सर्वायुधोपेतं स्त्रीणां चैव नरर्षभ\n",
    "01124011a": "मञ्चांश्च कारयामासुस्तत्र जानपदा जनाः\n",
    "01124011c": "विपुलानुच्छ्रयोपेताञ्शिबिकाश्च महाधनाः\n",
    "01124012a": "तस्मिंस्ततोऽहनि प्राप्ते राजा ससचिवस्तदा\n",
    "01124012c": "भीष्मं प्रमुखतः कृत्वा कृपं चाचार्यसत्तमम्\n",
    "01124013a": "मुक्ताजालपरिक्षिप्तं वैडूर्यमणिभूषितम्\n",
    "01124013c": "शातकुम्भमयं दिव्यं प्रेक्षागारमुपागमत्\n",
    "01124014a": "गान्धारी च महाभागा कुन्ती च जयतां वर\n",
    "01124014c": "स्त्रियश्च सर्वा या राज्ञः सप्रेष्याः सपरिच्छदाः\n",
    "01124014e": "हर्षादारुरुहुर्मञ्चान्मेरुं देवस्त्रियो यथा\n",
    "01124015a": "ब्राह्मणक्षत्रियाद्यं च चातुर्वर्ण्यं पुराद्द्रुतम्\n",
    "01124015c": "दर्शनेप्सु समभ्यागात्कुमाराणां कृतास्त्रताम्\n",
    "01124016a": "प्रवादितैश्च वादित्रैर्जनकौतूहलेन च\n",
    "01124016c": "महार्णव इव क्षुब्धः समाजः सोऽभवत्तदा\n",
    "01124017a": "ततः शुक्लाम्बरधरः शुक्लयज्ञोपवीतवान्\n",
    "01124017c": "शुक्लकेशः सितश्मश्रुः शुक्लमाल्यानुलेपनः\n",
    "01124018a": "रङ्गमध्यं तदाचार्यः सपुत्रः प्रविवेश ह\n",
    "01124018c": "नभो जलधरैर्हीनं साङ्गारक इवांशुमान्\n",
    "01124019a": "स यथासमयं चक्रे बलिं बलवतां वरः\n",
    "01124019c": "ब्राह्मणांश्चात्र मन्त्रज्ञान्वाचयामास मङ्गलम्\n",
    "01124020a": "अथ पुण्याहघोषस्य पुण्यस्य तदनन्तरम्\n",
    "01124020c": "विविशुर्विविधं गृह्य शस्त्रोपकरणं नराः\n",
    "01124021a": "ततो बद्धतनुत्राणा बद्धकक्ष्या महाबलाः\n",
    "01124021c": "बद्धतूणाः सधनुषो विविशुर्भरतर्षभाः\n",
    "01124022a": "अनुज्येष्ठं च ते तत्र युधिष्ठिरपुरोगमाः\n",
    "01124022c": "चक्रुरस्त्रं महावीर्याः कुमाराः परमाद्भुतम्\n",
    "01124023a": "केचिच्छराक्षेपभयाच्छिरांस्यवननामिरे\n",
    "01124023c": "मनुजा धृष्टमपरे वीक्षां चक्रुः सविस्मयाः\n",
    "01124024a": "ते स्म लक्ष्याणि विविधुर्बाणैर्नामाङ्कशोभितैः\n",
    "01124024c": "विविधैर्लाघवोत्सृष्टैरुह्यन्तो वाजिभिर्द्रुतम्\n",
    "01124025a": "तत्कुमारबलं तत्र गृहीतशरकार्मुकम्\n",
    "01124025c": "गन्धर्वनगराकारं प्रेक्ष्य ते विस्मिताभवन्\n",
    "01124026a": "सहसा चुक्रुशुस्तत्र नराः शतसहस्रशः\n",
    "01124026c": "विस्मयोत्फुल्लनयनाः साधु साध्विति भारत\n",
    "01124027a": "कृत्वा धनुषि ते मार्गान्रथचर्यासु चासकृत्\n",
    "01124027c": "गजपृष्ठेऽश्वपृष्ठे च नियुद्धे च महाबलाः\n",
    "01124028a": "गृहीतखड्गचर्माणस्ततो भूयः प्रहारिणः\n",
    "01124028c": "त्सरुमार्गान्यथोद्दिष्टांश्चेरुः सर्वासु भूमिषु\n",
    "01124029a": "लाघवं सौष्ठवं शोभां स्थिरत्वं दृढमुष्टिताम्\n",
    "01124029c": "ददृशुस्तत्र सर्वेषां प्रयोगे खड्गचर्मणाम्\n",
    "01124030a": "अथ तौ नित्यसंहृष्टौ सुयोधनवृकोदरौ\n",
    "01124030c": "अवतीर्णौ गदाहस्तावेकशृङ्गाविवाचलौ\n",
    "01124031a": "बद्धकक्ष्यौ महाबाहू पौरुषे पर्यवस्थितौ\n",
    "01124031c": "बृंहन्तौ वाशिताहेतोः समदाविव कुञ्जरौ\n",
    "01124032a": "तौ प्रदक्षिणसव्यानि मण्डलानि महाबलौ\n",
    "01124032c": "चेरतुर्निर्मलगदौ समदाविव गोवृषौ\n",
    "01124033a": "विदुरो धृतराष्ट्राय गान्धार्यै पाण्डवारणिः\n",
    "01124033c": "न्यवेदयेतां तत्सर्वं कुमाराणां विचेष्टितम्\n",
    "01125001": "वैशंपायन उवाच\n",
    "01125001a": "कुरुराजे च रङ्गस्थे भीमे च बलिनां वरे\n",
    "01125001c": "पक्षपातकृतस्नेहः स द्विधेवाभवज्जनः\n",
    "01125002a": "हा वीर कुरुराजेति हा भीमेति च नर्दताम्\n",
    "01125002c": "पुरुषाणां सुविपुलाः प्रणादाः सहसोत्थिताः\n",
    "01125003a": "ततः क्षुब्धार्णवनिभं रङ्गमालोक्य बुद्धिमान्\n",
    "01125003c": "भारद्वाजः प्रियं पुत्रमश्वत्थामानमब्रवीत्\n",
    "01125004a": "वारयैतौ महावीर्यौ कृतयोग्यावुभावपि\n",
    "01125004c": "मा भूद्रङ्गप्रकोपोऽयं भीमदुर्योधनोद्भवः\n",
    "01125005a": "ततस्तावुद्यतगदौ गुरुपुत्रेण वारितौ\n",
    "01125005c": "युगान्तानिलसंक्षुब्धौ महावेगाविवार्णवौ\n",
    "01125006a": "ततो रङ्गाङ्गणगतो द्रोणो वचनमब्रवीत्\n",
    "01125006c": "निवार्य वादित्रगणं महामेघनिभस्वनम्\n",
    "01125007a": "यो मे पुत्रात्प्रियतरः सर्वास्त्रविदुषां वरः\n",
    "01125007c": "ऐन्द्रिरिन्द्रानुजसमः स पार्थो दृश्यतामिति\n",
    "01125008a": "आचार्यवचनेनाथ कृतस्वस्त्ययनो युवा\n",
    "01125008c": "बद्धगोधाङ्गुलित्राणः पूर्णतूणः सकार्मुकः\n",
    "01125009a": "काञ्चनं कवचं बिभ्रत्प्रत्यदृश्यत फल्गुनः\n",
    "01125009c": "सार्कः सेन्द्रायुधतडित्ससंध्य इव तोयदः\n",
    "01125010a": "ततः सर्वस्य रङ्गस्य समुत्पिञ्जोऽभवन्महान्\n",
    "01125010c": "प्रावाद्यन्त च वाद्यानि सशङ्खानि समन्ततः\n",
    "01125011a": "एष कुन्तीसुतः श्रीमानेष पाण्डवमध्यमः\n",
    "01125011c": "एष पुत्रो महेन्द्रस्य कुरूणामेष रक्षिता\n",
    "01125012a": "एषोऽस्त्रविदुषां श्रेष्ठ एष धर्मभृतां वरः\n",
    "01125012c": "एष शीलवतां चापि शीलज्ञाननिधिः परः\n",
    "01125013a": "इत्येवमतुला वाचः शृण्वन्त्याः प्रेक्षकेरिताः\n",
    "01125013c": "कुन्त्याः प्रस्नवसंमिश्रैरस्रैः क्लिन्नमुरोऽभवत्\n",
    "01125014a": "तेन शब्देन महता पूर्णश्रुतिरथाब्रवीत्\n",
    "01125014c": "धृतराष्ट्रो नरश्रेष्ठो विदुरं हृष्टमानसः\n",
    "01125015a": "क्षत्तः क्षुब्धार्णवनिभः किमेष सुमहास्वनः\n",
    "01125015c": "सहसैवोत्थितो रङ्गे भिन्दन्निव नभस्तलम्\n",
    "01125016": "विदुर उवाच\n",
    "01125016a": "एष पार्थो महाराज फल्गुनः पाण्डुनन्दनः\n",
    "01125016c": "अवतीर्णः सकवचस्तत्रैष सुमहास्वनः\n",
    "01125017": "धृतराष्ट्र उवाच\n",
    "01125017a": "धन्योऽस्म्यनुगृहीतोऽस्मि रक्षितोऽस्मि महामते\n",
    "01125017c": "पृथारणिसमुद्भूतैस्त्रिभिः पाण्डववह्निभिः\n",
    "01125018": "वैशंपायन उवाच\n",
    "01125018a": "तस्मिन्समुदिते रङ्गे कथंचित्पर्यवस्थिते\n",
    "01125018c": "दर्शयामास बीभत्सुराचार्यादस्त्रलाघवम्\n",
    "01125019a": "आग्नेयेनासृजद्वह्निं वारुणेनासृजत्पयः\n",
    "01125019c": "वायव्येनासृजद्वायुं पार्जन्येनासृजद्घनान्\n",
    "01125020a": "भौमेन प्राविशद्भूमिं पार्वतेनासृजद्गिरीन्\n",
    "01125020c": "अन्तर्धानेन चास्त्रेण पुनरन्तर्हितोऽभवत्\n",
    "01125021a": "क्षणात्प्रांशुः क्षणाद्ध्रस्वः क्षणाच्च रथधूर्गतः\n",
    "01125021c": "क्षणेन रथमध्यस्थः क्षणेनावापतन्महीम्\n",
    "01125022a": "सुकुमारं च सूक्ष्मं च गुरुं चापि गुरुप्रियः\n",
    "01125022c": "सौष्ठवेनाभिसंयुक्तः सोऽविध्यद्विविधैः शरैः\n",
    "01125023a": "भ्रमतश्च वराहस्य लोहस्य प्रमुखे समम्\n",
    "01125023c": "पञ्च बाणानसंसक्तान्स मुमोचैकबाणवत्\n",
    "01125024a": "गव्ये विषाणकोशे च चले रज्ज्ववलम्बिते\n",
    "01125024c": "निचखान महावीर्यः सायकानेकविंशतिम्\n",
    "01125025a": "इत्येवमादि सुमहत्खड्गे धनुषि चाभवत्\n",
    "01125025c": "गदायां शस्त्रकुशलो दर्शनानि व्यदर्शयत्\n",
    "01125026a": "ततः समाप्तभूयिष्ठे तस्मिन्कर्मणि भारत\n",
    "01125026c": "मन्दीभूते समाजे च वादित्रस्य च निस्वने\n",
    "01125027a": "द्वारदेशात्समुद्भूतो माहात्म्य बलसूचकः\n",
    "01125027c": "वज्रनिष्पेषसदृशः शुश्रुवे भुजनिस्वनः\n",
    "01125028a": "दीर्यन्ते किं नु गिरयः किं स्विद्भूमिर्विदीर्यते\n",
    "01125028c": "किं स्विदापूर्यते व्योम जलभारघनैर्घनैः\n",
    "01125029a": "रङ्गस्यैवं मतिरभूत्क्षणेन वसुधाधिप\n",
    "01125029c": "द्वारं चाभिमुखाः सर्वे बभूवुः प्रेक्षकास्तदा\n",
    "01125030a": "पञ्चभिर्भ्रातृभिः पार्थैर्द्रोणः परिवृतो बभौ\n",
    "01125030c": "पञ्चतारेण संयुक्तः सावित्रेणेव चन्द्रमाः\n",
    "01125031a": "अश्वत्थाम्ना च सहितं भ्रातॄणां शतमूर्जितम्\n",
    "01125031c": "दुर्योधनममित्रघ्नमुत्थितं पर्यवारयत्\n",
    "01125032a": "स तैस्तदा भ्रातृभिरुद्यतायुधै;र्वृतो गदापाणिरवस्थितैः स्थितः\n",
    "01125032c": "बभौ यथा दानवसंक्षये पुरा; पुरंदरो देवगणैः समावृतः\n",
    "01126001": "वैशंपायन उवाच\n",
    "01126001a": "दत्तेऽवकाशे पुरुषैर्विस्मयोत्फुल्ललोचनैः\n",
    "01126001c": "विवेश रङ्गं विस्तीर्णं कर्णः परपुरंजयः\n",
    "01126002a": "सहजं कवचं बिभ्रत्कुण्डलोद्द्योतिताननः\n",
    "01126002c": "सधनुर्बद्धनिस्त्रिंशः पादचारीव पर्वतः\n",
    "01126003a": "कन्यागर्भः पृथुयशाः पृथायाः पृथुलोचनः\n",
    "01126003c": "तीक्ष्णांशोर्भास्करस्यांशः कर्णोऽरिगणसूदनः\n",
    "01126004a": "सिंहर्षभगजेन्द्राणां तुल्यवीर्यपराक्रमः\n",
    "01126004c": "दीप्तिकान्तिद्युतिगुणैः सूर्येन्दुज्वलनोपमः\n",
    "01126005a": "प्रांशुः कनकतालाभः सिंहसंहननो युवा\n",
    "01126005c": "असंख्येयगुणः श्रीमान्भास्करस्यात्मसंभवः\n",
    "01126006a": "स निरीक्ष्य महाबाहुः सर्वतो रङ्गमण्डलम्\n",
    "01126006c": "प्रणामं द्रोणकृपयोर्नात्यादृतमिवाकरोत्\n",
    "01126007a": "स सामाजजनः सर्वो निश्चलः स्थिरलोचनः\n",
    "01126007c": "कोऽयमित्यागतक्षोभः कौतूहलपरोऽभवत्\n",
    "01126008a": "सोऽब्रवीन्मेघधीरेण स्वरेण वदतां वरः\n",
    "01126008c": "भ्राता भ्रातरमज्ञातं सावित्रः पाकशासनिम्\n",
    "01126009a": "पार्थ यत्ते कृतं कर्म विशेषवदहं ततः\n",
    "01126009c": "करिष्ये पश्यतां नॄणां मात्मना विस्मयं गमः\n",
    "01126010a": "असमाप्ते ततस्तस्य वचने वदतां वर\n",
    "01126010c": "यन्त्रोत्क्षिप्त इव क्षिप्रमुत्तस्थौ सर्वतो जनः\n",
    "01126011a": "प्रीतिश्च पुरुषव्याघ्र दुर्योधनमथास्पृशत्\n",
    "01126011c": "ह्रीश्च क्रोधश्च बीभत्सुं क्षणेनान्वविशच्च ह\n",
    "01126012a": "ततो द्रोणाभ्यनुज्ञातः कर्णः प्रियरणः सदा\n",
    "01126012c": "यत्कृतं तत्र पार्थेन तच्चकार महाबलः\n",
    "01126013a": "अथ दुर्योधनस्तत्र भ्रातृभिः सह भारत\n",
    "01126013c": "कर्णं परिष्वज्य मुदा ततो वचनमब्रवीत्\n",
    "01126014a": "स्वागतं ते महाबाहो दिष्ट्या प्राप्तोऽसि मानद\n",
    "01126014c": "अहं च कुरुराज्यं च यथेष्टमुपभुज्यताम्\n",
    "01126015": "कर्ण उवाच\n",
    "01126015a": "कृतं सर्वेण मेऽन्येन सखित्वं च त्वया वृणे\n",
    "01126015c": "द्वन्द्वयुद्धं च पार्थेन कर्तुमिच्छामि भारत\n",
    "01126016": "दुर्योधन उवाच\n",
    "01126016a": "भुङ्क्ष्व भोगान्मया सार्धं बन्धूनां प्रियकृद्भव\n",
    "01126016c": "दुर्हृदां कुरु सर्वेषां मूर्ध्नि पादमरिंदम\n",
    "01126017": "वैशंपायन उवाच\n",
    "01126017a": "ततः क्षिप्तमिवात्मानं मत्वा पार्थोऽभ्यभाषत\n",
    "01126017c": "कर्णं भ्रातृसमूहस्य मध्येऽचलमिव स्थितम्\n",
    "01126018a": "अनाहूतोपसृप्तानामनाहूतोपजल्पिनाम्\n",
    "01126018c": "ये लोकास्तान्हतः कर्ण मया त्वं प्रतिपत्स्यसे\n",
    "01126019": "कर्ण उवाच\n",
    "01126019a": "रङ्गोऽयं सर्वसामान्यः किमत्र तव फल्गुन\n",
    "01126019c": "वीर्यश्रेष्ठाश्च राजन्या बलं धर्मोऽनुवर्तते\n",
    "01126020a": "किं क्षेपैर्दुर्बलाश्वासैः शरैः कथय भारत\n",
    "01126020c": "गुरोः समक्षं यावत्ते हराम्यद्य शिरः शरैः\n",
    "01126021": "वैशंपायन उवाच\n",
    "01126021a": "ततो द्रोणाभ्यनुज्ञातः पार्थः परपुरंजयः\n",
    "01126021c": "भ्रातृभिस्त्वरयाश्लिष्टो रणायोपजगाम तम्\n",
    "01126022a": "ततो दुर्योधनेनापि सभ्रात्रा समरोद्यतः\n",
    "01126022c": "परिष्वक्तः स्थितः कर्णः प्रगृह्य सशरं धनुः\n",
    "01126023a": "ततः सविद्युत्स्तनितैः सेन्द्रायुधपुरोजवैः\n",
    "01126023c": "आवृतं गगनं मेघैर्बलाकापङ्क्तिहासिभिः\n",
    "01126024a": "ततः स्नेहाद्धरिहयं दृष्ट्वा रङ्गावलोकिनम्\n",
    "01126024c": "भास्करोऽप्यनयन्नाशं समीपोपगतान्घनान्\n",
    "01126025a": "मेघच्छायोपगूढस्तु ततोऽदृश्यत पाण्डवः\n",
    "01126025c": "सूर्यातपपरिक्षिप्तः कर्णोऽपि समदृश्यत\n",
    "01126026a": "धार्तराष्ट्रा यतः कर्णस्तस्मिन्देशे व्यवस्थिताः\n",
    "01126026c": "भारद्वाजः कृपो भीष्मो यतः पार्थस्ततोऽभवन्\n",
    "01126027a": "द्विधा रङ्गः समभवत्स्त्रीणां द्वैधमजायत\n",
    "01126027c": "कुन्तिभोजसुता मोहं विज्ञातार्था जगाम ह\n",
    "01126028a": "तां तथा मोहसंपन्नां विदुरः सर्वधर्मवित्\n",
    "01126028c": "कुन्तीमाश्वासयामास प्रोक्ष्याद्भिश्चन्दनोक्षितैः\n",
    "01126029a": "ततः प्रत्यागतप्राणा तावुभावपि दंशितौ\n",
    "01126029c": "पुत्रौ दृष्ट्वा सुसंतप्ता नान्वपद्यत किंचन\n",
    "01126030a": "तावुद्यतमहाचापौ कृपः शारद्वतोऽब्रवीत्\n",
    "01126030c": "द्वन्द्वयुद्धसमाचारे कुशलः सर्वधर्मवित्\n",
    "01126031a": "अयं पृथायास्तनयः कनीयान्पाण्डुनन्दनः\n",
    "01126031c": "कौरवो भवता सार्धं द्वन्द्वयुद्धं करिष्यति\n",
    "01126032a": "त्वमप्येवं महाबाहो मातरं पितरं कुलम्\n",
    "01126032c": "कथयस्व नरेन्द्राणां येषां त्वं कुलवर्धनः\n",
    "01126032e": "ततो विदित्वा पार्थस्त्वां प्रतियोत्स्यति वा न वा\n",
    "01126033a": "एवमुक्तस्य कर्णस्य व्रीडावनतमाननम्\n",
    "01126033c": "बभौ वर्षाम्बुभिः क्लिन्नं पद्ममागलितं यथा\n",
    "01126034": "दुर्योधन उवाच\n",
    "01126034a": "आचार्य त्रिविधा योनी राज्ञां शास्त्रविनिश्चये\n",
    "01126034c": "तत्कुलीनश्च शूरश्च सेनां यश्च प्रकर्षति\n",
    "01126035a": "यद्ययं फल्गुनो युद्धे नाराज्ञा योद्धुमिच्छति\n",
    "01126035c": "तस्मादेषोऽङ्गविषये मया राज्येऽभिषिच्यते\n",
    "01126036": "वैशंपायन उवाच\n",
    "01126036a": "ततस्तस्मिन्क्षणे कर्णः सलाजकुसुमैर्घटैः\n",
    "01126036c": "काञ्चनैः काञ्चने पीठे मन्त्रविद्भिर्महारथः\n",
    "01126036e": "अभिषिक्तोऽङ्गराज्ये स श्रिया युक्तो महाबलः\n",
    "01126037a": "सच्छत्रवालव्यजनो जयशब्दान्तरेण च\n",
    "01126037c": "उवाच कौरवं राजा राजानं तं वृषस्तदा\n",
    "01126038a": "अस्य राज्यप्रदानस्य सदृशं किं ददानि ते\n",
    "01126038c": "प्रब्रूहि राजशार्दूल कर्ता ह्यस्मि तथा नृप\n",
    "01126038e": "अत्यन्तं सख्यमिच्छामीत्याह तं स सुयोधनः\n",
    "01126039a": "एवमुक्तस्ततः कर्णस्तथेति प्रत्यभाषत\n",
    "01126039c": "हर्षाच्चोभौ समाश्लिष्य परां मुदमवापतुः\n",
    "01127001": "वैशंपायन उवाच\n",
    "01127001a": "ततः स्रस्तोत्तरपटः सप्रस्वेदः सवेपथुः\n",
    "01127001c": "विवेशाधिरथो रङ्गं यष्टिप्राणो ह्वयन्निव\n",
    "01127002a": "तमालोक्य धनुस्त्यक्त्वा पितृगौरवयन्त्रितः\n",
    "01127002c": "कर्णोऽभिषेकार्द्रशिराः शिरसा समवन्दत\n",
    "01127003a": "ततः पादाववच्छाद्य पटान्तेन ससंभ्रमः\n",
    "01127003c": "पुत्रेति परिपूर्णार्थमब्रवीद्रथसारथिः\n",
    "01127004a": "परिष्वज्य च तस्याथ मूर्धानं स्नेहविक्लवः\n",
    "01127004c": "अङ्गराज्याभिषेकार्द्रमश्रुभिः सिषिचे पुनः\n",
    "01127005a": "तं दृष्ट्वा सूतपुत्रोऽयमिति निश्चित्य पाण्डवः\n",
    "01127005c": "भीमसेनस्तदा वाक्यमब्रवीत्प्रहसन्निव\n",
    "01127006a": "न त्वमर्हसि पार्थेन सूतपुत्र रणे वधम्\n",
    "01127006c": "कुलस्य सदृशस्तूर्णं प्रतोदो गृह्यतां त्वया\n",
    "01127007a": "अङ्गराज्यं च नार्हस्त्वमुपभोक्तुं नराधम\n",
    "01127007c": "श्वा हुताशसमीपस्थं पुरोडाशमिवाध्वरे\n",
    "01127008a": "एवमुक्तस्ततः कर्णः किंचित्प्रस्फुरिताधरः\n",
    "01127008c": "गगनस्थं विनिःश्वस्य दिवाकरमुदैक्षत\n",
    "01127009a": "ततो दुर्योधनः कोपादुत्पपात महाबलः\n",
    "01127009c": "भ्रातृपद्मवनात्तस्मान्मदोत्कट इव द्विपः\n",
    "01127010a": "सोऽब्रवीद्भीमकर्माणं भीमसेनमवस्थितम्\n",
    "01127010c": "वृकोदर न युक्तं ते वचनं वक्तुमीदृशम्\n",
    "01127011a": "क्षत्रियाणां बलं ज्येष्ठं योद्धव्यं क्षत्रबन्धुना\n",
    "01127011c": "शूराणां च नदीनां च प्रभवा दुर्विदाः किल\n",
    "01127012a": "सलिलादुत्थितो वह्निर्येन व्याप्तं चराचरम्\n",
    "01127012c": "दधीचस्यास्थितो वज्रं कृतं दानवसूदनम्\n",
    "01127013a": "आग्नेयः कृत्तिकापुत्रो रौद्रो गाङ्गेय इत्यपि\n",
    "01127013c": "श्रूयते भगवान्देवः सर्वगुह्यमयो गुहः\n",
    "01127014a": "क्षत्रियाभ्यश्च ये जाता ब्राह्मणास्ते च विश्रुताः\n",
    "01127014c": "आचार्यः कलशाज्जातः शरस्तम्बाद्गुरुः कृपः\n",
    "01127014e": "भवतां च यथा जन्म तदप्यागमितं नृपैः\n",
    "01127015a": "सकुण्डलं सकवचं दिव्यलक्षणलक्षितम्\n",
    "01127015c": "कथमादित्यसंकाशं मृगी व्याघ्रं जनिष्यति\n",
    "01127016a": "पृथिवीराज्यमर्होऽयं नाङ्गराज्यं नरेश्वरः\n",
    "01127016c": "अनेन बाहुवीर्येण मया चाज्ञानुवर्तिना\n",
    "01127017a": "यस्य वा मनुजस्येदं न क्षान्तं मद्विचेष्टितम्\n",
    "01127017c": "रथमारुह्य पद्भ्यां वा विनामयतु कार्मुकम्\n",
    "01127018a": "ततः सर्वस्य रङ्गस्य हाहाकारो महानभूत्\n",
    "01127018c": "साधुवादानुसंबद्धः सूर्यश्चास्तमुपागमत्\n",
    "01127019a": "ततो दुर्योधनः कर्णमालम्ब्याथ करे नृप\n",
    "01127019c": "दीपिकाग्निकृतालोकस्तस्माद्रङ्गाद्विनिर्ययौ\n",
    "01127020a": "पाण्डवाश्च सहद्रोणाः सकृपाश्च विशां पते\n",
    "01127020c": "भीष्मेण सहिताः सर्वे ययुः स्वं स्वं निवेशनम्\n",
    "01127021a": "अर्जुनेति जनः कश्चित्कश्चित्कर्णेति भारत\n",
    "01127021c": "कश्चिद्दुर्योधनेत्येवं ब्रुवन्तः प्रस्थितास्तदा\n",
    "01127022a": "कुन्त्याश्च प्रत्यभिज्ञाय दिव्यलक्षणसूचितम्\n",
    "01127022c": "पुत्रमङ्गेश्वरं स्नेहाच्छन्ना प्रीतिरवर्धत\n",
    "01127023a": "दुर्योधनस्यापि तदा कर्णमासाद्य पार्थिव\n",
    "01127023c": "भयमर्जुनसांजातं क्षिप्रमन्तरधीयत\n",
    "01127024a": "स चापि वीरः कृतशस्त्रनिश्रमः; परेण साम्नाभ्यवदत्सुयोधनम्\n",
    "01127024c": "युधिष्ठिरस्याप्यभवत्तदा मति;र्न कर्णतुल्योऽस्ति धनुर्धरः क्षितौ\n",
    "01128001": "वैशंपायन उवाच\n",
    "01128001a": "ततः शिष्यान्समानीय आचार्यार्थमचोदयत्\n",
    "01128001c": "द्रोणः सर्वानशेषेण दक्षिणार्थं महीपते\n",
    "01128002a": "पाञ्चालराजं द्रुपदं गृहीत्वा रणमूर्धनि\n",
    "01128002c": "पर्यानयत भद्रं वः सा स्यात्परमदक्षिणा\n",
    "01128003a": "तथेत्युक्त्वा तु ते सर्वे रथैस्तूर्णं प्रहारिणः\n",
    "01128003c": "आचार्यधनदानार्थं द्रोणेन सहिता ययुः\n",
    "01128004a": "ततोऽभिजग्मुः पाञ्चालान्निघ्नन्तस्ते नरर्षभाः\n",
    "01128004c": "ममृदुस्तस्य नगरं द्रुपदस्य महौजसः\n",
    "01128005a": "ते यज्ञसेनं द्रुपदं गृहीत्वा रणमूर्धनि\n",
    "01128005c": "उपाजह्रुः सहामात्यं द्रोणाय भरतर्षभाः\n",
    "01128006a": "भग्नदर्पं हृतधनं तथा च वशमागतम्\n",
    "01128006c": "स वैरं मनसा ध्यात्वा द्रोणो द्रुपदमब्रवीत्\n",
    "01128007a": "प्रमृद्य तरसा राष्ट्रं पुरं ते मृदितं मया\n",
    "01128007c": "प्राप्य जीवन्रिपुवशं सखिपूर्वं किमिष्यते\n",
    "01128008a": "एवमुक्त्वा प्रहस्यैनं निश्चित्य पुनरब्रवीत्\n",
    "01128008c": "मा भैः प्राणभयाद्राजन्क्षमिणो ब्राह्मणा वयम्\n",
    "01128009a": "आश्रमे क्रीडितं यत्तु त्वया बाल्ये मया सह\n",
    "01128009c": "तेन संवर्धितः स्नेहस्त्वया मे क्षत्रियर्षभ\n",
    "01128010a": "प्रार्थयेयं त्वया सख्यं पुनरेव नरर्षभ\n",
    "01128010c": "वरं ददामि ते राजन्राज्यस्यार्धमवाप्नुहि\n",
    "01128011a": "अराजा किल नो राज्ञां सखा भवितुमर्हति\n",
    "01128011c": "अतः प्रयतितं राज्ये यज्ञसेन मया तव\n",
    "01128012a": "राजासि दक्षिणे कूले भागीरथ्याहमुत्तरे\n",
    "01128012c": "सखायं मां विजानीहि पाञ्चाल यदि मन्यसे\n",
    "01128013": "द्रुपद उवाच\n",
    "01128013a": "अनाश्चर्यमिदं ब्रह्मन्विक्रान्तेषु महात्मसु\n",
    "01128013c": "प्रीये त्वयाहं त्वत्तश्च प्रीतिमिच्छामि शाश्वतीम्\n",
    "01128014": "वैशंपायन उवाच\n",
    "01128014a": "एवमुक्तस्तु तं द्रोणो मोक्षयामास भारत\n",
    "01128014c": "सत्कृत्य चैनं प्रीतात्मा राज्यार्धं प्रत्यपादयत्\n",
    "01128015a": "माकन्दीमथ गङ्गायास्तीरे जनपदायुताम्\n",
    "01128015c": "सोऽध्यावसद्दीनमनाः काम्पिल्यं च पुरोत्तमम्\n",
    "01128015e": "दक्षिणांश्चैव पाञ्चालान्यावच्चर्मण्वती नदी\n",
    "01128016a": "द्रोणेन वैरं द्रुपदः संस्मरन्न शशाम ह\n",
    "01128016c": "क्षात्रेण च बलेनास्य नापश्यत्स पराजयम्\n",
    "01128017a": "हीनं विदित्वा चात्मानं ब्राह्मणेन बलेन च\n",
    "01128017c": "पुत्रजन्म परीप्सन्वै स राजा तदधारयत्\n",
    "01128017e": "अहिच्छत्रं च विषयं द्रोणः समभिपद्यत\n",
    "01128018a": "एवं राजन्नहिच्छत्रा पुरी जनपदायुता\n",
    "01128018c": "युधि निर्जित्य पार्थेन द्रोणाय प्रतिपादिता\n",
    "01129001": "वैशंपायन उवाच\n",
    "01129001a": "प्राणाधिकं भीमसेनं कृतविद्यं धनंजयम्\n",
    "01129001c": "दुर्योधनो लक्षयित्व पर्यतप्यत दुर्मतिः\n",
    "01129002a": "ततो वैकर्तनः कर्णः शकुनिश्चापि सौबलः\n",
    "01129002c": "अनेकैरभ्युपायैस्ताञ्जिघांसन्ति स्म पाण्डवान्\n",
    "01129003a": "पाण्डवाश्चापि तत्सर्वं प्रत्यजानन्नरिंदमाः\n",
    "01129003c": "उद्भावनमकुर्वन्तो विदुरस्य मते स्थिताः\n",
    "01129004a": "गुणैः समुदितान्दृष्ट्वा पौराः पाण्डुसुतांस्तदा\n",
    "01129004c": "कथयन्ति स्म संभूय चत्वरेषु सभासु च\n",
    "01129005a": "प्रज्ञाचक्षुरचक्षुष्ट्वाद्धृतराष्ट्रो जनेश्वरः\n",
    "01129005c": "राज्यमप्राप्तवान्पूर्वं स कथं नृपतिर्भवेत्\n",
    "01129006a": "तथा भीष्मः शांतनवः सत्यसंधो महाव्रतः\n",
    "01129006c": "प्रत्याख्याय पुरा राज्यं नाद्य जातु ग्रहीष्यति\n",
    "01129007a": "ते वयं पाण्डवं ज्येष्ठं तरुणं वृद्धशीलिनम्\n",
    "01129007c": "अभिषिञ्चाम साध्वद्य सत्यं करुणवेदिनम्\n",
    "01129008a": "स हि भीष्मं शांतनवं धृतराष्ट्रं च धर्मवित्\n",
    "01129008c": "सपुत्रं विविधैर्भोगैर्योजयिष्यति पूजयन्\n",
    "01129009a": "तेषां दुर्योधनः श्रुत्वा तानि वाक्यानि भाषताम्\n",
    "01129009c": "युधिष्ठिरानुरक्तानां पर्यतप्यत दुर्मतिः\n",
    "01129010a": "स तप्यमानो दुष्टात्मा तेषां वाचो न चक्षमे\n",
    "01129010c": "ईर्ष्यया चाभिसंतप्तो धृतराष्ट्रमुपागमत्\n",
    "01129011a": "ततो विरहितं दृष्ट्वा पितरं प्रतिपूज्य सः\n",
    "01129011c": "पौरानुरागसंतप्तः पश्चादिदमभाषत\n",
    "01129012a": "श्रुता मे जल्पतां तात पौराणामशिवा गिरः\n",
    "01129012c": "त्वामनादृत्य भीष्मं च पतिमिच्छन्ति पाण्डवम्\n",
    "01129013a": "मतमेतच्च भीष्मस्य न स राज्यं बुभूषति\n",
    "01129013c": "अस्माकं तु परां पीडां चिकीर्षन्ति पुरे जनाः\n",
    "01129014a": "पितृतः प्राप्तवान्राज्यं पाण्डुरात्मगुणैः पुरा\n",
    "01129014c": "त्वमप्यगुणसंयोगात्प्राप्तं राज्यं न लब्धवान्\n",
    "01129015a": "स एष पाण्डोर्दायाद्यं यदि प्राप्नोति पाण्डवः\n",
    "01129015c": "तस्य पुत्रो ध्रुवं प्राप्तस्तस्य तस्येति चापरः\n",
    "01129016a": "ते वयं राजवंशेन हीनाः सह सुतैरपि\n",
    "01129016c": "अवज्ञाता भविष्यामो लोकस्य जगतीपते\n",
    "01129017a": "सततं निरयं प्राप्ताः परपिण्डोपजीविनः\n",
    "01129017c": "न भवेम यथा राजंस्तथा शीघ्रं विधीयताम्\n",
    "01129018a": "अभविष्यः स्थिरो राज्ये यदि हि त्वं पुरा नृप\n",
    "01129018c": "ध्रुवं प्राप्स्याम च वयं राज्यमप्यवशे जने\n",
    "01130001": "वैशंपायन उवाच\n",
    "01130001a": "धृतराष्ट्रस्तु पुत्रस्य श्रुत्वा वचनमीदृशम्\n",
    "01130001c": "मुहूर्तमिव संचिन्त्य दुर्योधनमथाब्रवीत्\n",
    "01130002a": "धर्मनित्यः सदा पाण्डुर्ममासीत्प्रियकृद्धितः\n",
    "01130002c": "सर्वेषु ज्ञातिषु तथा मयि त्वासीद्विशेषतः\n",
    "01130003a": "नास्य किंचिन्न जानामि भोजनादि चिकीर्षितम्\n",
    "01130003c": "निवेदयति नित्यं हि मम राज्यं धृतव्रतः\n",
    "01130004a": "तस्य पुत्रो यथा पाण्डुस्तथा धर्मपरायणः\n",
    "01130004c": "गुणवाँल्लोकविख्यातः पौराणां च सुसंमतः\n",
    "01130005a": "स कथं शक्यमस्माभिरपक्रष्टुं बलादितः\n",
    "01130005c": "पितृपैतामहाद्राज्यात्ससहायो विशेषतः\n",
    "01130006a": "भृता हि पाण्डुनामात्या बलं च सततं भृतम्\n",
    "01130006c": "भृताः पुत्राश्च पौत्राश्च तेषामपि विशेषतः\n",
    "01130007a": "ते पुरा सत्कृतास्तात पाण्डुना पौरवा जनाः\n",
    "01130007c": "कथं युधिष्ठिरस्यार्थे न नो हन्युः सबान्धवान्\n",
    "01130008": "दुर्योधन उवाच\n",
    "01130008a": "एवमेतन्मया तात भावितं दोषमात्मनि\n",
    "01130008c": "दृष्ट्वा प्रकृतयः सर्वा अर्थमानेन योजिताः\n",
    "01130009a": "ध्रुवमस्मत्सहायास्ते भविष्यन्ति प्रधानतः\n",
    "01130009c": "अर्थवर्गः सहामात्यो मत्संस्थोऽद्य महीपते\n",
    "01130010a": "स भवान्पाण्डवानाशु विवासयितुमर्हति\n",
    "01130010c": "मृदुनैवाभ्युपायेन नगरं वारणावतम्\n",
    "01130011a": "यदा प्रतिष्ठितं राज्यं मयि राजन्भविष्यति\n",
    "01130011c": "तदा कुन्ती सहापत्या पुनरेष्यति भारत\n",
    "01130012": "धृतराष्ट्र उवाच\n",
    "01130012a": "दुर्योधन ममाप्येतद्धृदि संपरिवर्तते\n",
    "01130012c": "अभिप्रायस्य पापत्वान्नैतत्तु विवृणोम्यहम्\n",
    "01130013a": "न च भीष्मो न च द्रोणो न क्षत्ता न च गौतमः\n",
    "01130013c": "विवास्यमानान्कौन्तेयाननुमंस्यन्ति कर्हिचित्\n",
    "01130014a": "समा हि कौरवेयाणां वयमेते च पुत्रक\n",
    "01130014c": "नैते विषममिच्छेयुर्धर्मयुक्ता मनस्विनः\n",
    "01130015a": "ते वयं कौरवेयाणामेतेषां च महात्मनाम्\n",
    "01130015c": "कथं न वध्यतां तात गच्छेम जगतस्तथा\n",
    "01130016": "दुर्योधन उवाच\n",
    "01130016a": "मध्यस्थः सततं भीष्मो द्रोणपुत्रो मयि स्थितः\n",
    "01130016c": "यतः पुत्रस्ततो द्रोणो भविता नात्र सांशयः\n",
    "01130017a": "कृपः शारद्वतश्चैव यत एते त्रयस्ततः\n",
    "01130017c": "द्रोणं च भागिनेयं च न स त्यक्ष्यति कर्हिचित्\n",
    "01130018a": "क्षत्तार्थबद्धस्त्वस्माकं प्रच्छन्नं तु यतः परे\n",
    "01130018c": "न चैकः स समर्थोऽस्मान्पाण्डवार्थे प्रबाधितुम्\n",
    "01130019a": "स विश्रब्धः पाण्डुपुत्रान्सह मात्रा विवासय\n",
    "01130019c": "वारणावतमद्यैव नात्र दोषो भविष्यति\n",
    "01130020a": "विनिद्रकरणं घोरं हृदि शल्यमिवार्पितम्\n",
    "01130020c": "शोकपावकमुद्भूतं कर्मणैतेन नाशय\n",
    "01131001": "वैशंपायन उवाच\n",
    "01131001a": "ततो दुर्योधनो राजा सर्वास्ताः प्रकृतीः शनैः\n",
    "01131001c": "अर्थमानप्रदानाभ्यां संजहार सहानुजः\n",
    "01131002a": "धृतराष्ट्रप्रयुक्तास्तु केचित्कुशलमन्त्रिणः\n",
    "01131002c": "कथयां चक्रिरे रम्यं नगरं वारणावतम्\n",
    "01131003a": "अयं समाजः सुमहान्रमणीयतमो भुवि\n",
    "01131003c": "उपस्थितः पशुपतेर्नगरे वारणावते\n",
    "01131004a": "सर्वरत्नसमाकीर्णे पुंसां देशे मनोरमे\n",
    "01131004c": "इत्येवं धृतराष्ट्रस्य वचनाच्चक्रिरे कथाः\n",
    "01131005a": "कथ्यमाने तथा रम्ये नगरे वारणावते\n",
    "01131005c": "गमने पाण्डुपुत्राणां जज्ञे तत्र मतिर्नृप\n",
    "01131006a": "यदा त्वमन्यत नृपो जातकौतूहला इति\n",
    "01131006c": "उवाचैनानथ तदा पाण्डवानम्बिकासुतः\n",
    "01131007a": "ममेमे पुरुषा नित्यं कथयन्ति पुनः पुनः\n",
    "01131007c": "रमणीयतरं लोके नगरं वारणावतम्\n",
    "01131008a": "ते तात यदि मन्यध्वमुत्सवं वारणावते\n",
    "01131008c": "सगणाः सानुयात्राश्च विहरध्वं यथामराः\n",
    "01131009a": "ब्राह्मणेभ्यश्च रत्नानि गायनेभ्यश्च सर्वशः\n",
    "01131009c": "प्रयच्छध्वं यथाकामं देवा इव सुवर्चसः\n",
    "01131010a": "कंचित्कालं विहृत्यैवमनुभूय परां मुदम्\n",
    "01131010c": "इदं वै हास्तिनपुरं सुखिनः पुनरेष्यथ\n",
    "01131011a": "धृतराष्ट्रस्य तं काममनुबुद्ध्वा युधिष्ठिरः\n",
    "01131011c": "आत्मनश्चासहायत्वं तथेति प्रत्युवाच तम्\n",
    "01131012a": "ततो भीष्मं महाप्राज्ञं विदुरं च महामतिम्\n",
    "01131012c": "द्रोणं च बाह्लिकं चैव सोमदत्तं च कौरवम्\n",
    "01131013a": "कृपमाचार्यपुत्रं च गान्धारीं च यशस्विनीम्\n",
    "01131013c": "युधिष्ठिरः शनैर्दीनमुवाचेदं वचस्तदा\n",
    "01131014a": "रमणीये जनाकीर्णे नगरे वारणावते\n",
    "01131014c": "सगणास्तात वत्स्यामो धृतराष्ट्रस्य शासनात्\n",
    "01131015a": "प्रसन्नमनसः सर्वे पुण्या वाचो विमुञ्चत\n",
    "01131015c": "आशीर्भिर्वर्धितानस्मान्न पापं प्रसहिष्यति\n",
    "01131016a": "एवमुक्तास्तु ते सर्वे पाण्डुपुत्रेण कौरवाः\n",
    "01131016c": "प्रसन्नवदना भूत्वा तेऽभ्यवर्तन्त पाण्डवान्\n",
    "01131017a": "स्वस्त्यस्तु वः पथि सदा भूतेभ्यश्चैव सर्वशः\n",
    "01131017c": "मा च वोऽस्त्वशुभं किंचित्सर्वतः पाण्डुनन्दनाः\n",
    "01131018a": "ततः कृतस्वस्त्ययना राज्यलाभाय पाण्डवाः\n",
    "01131018c": "कृत्वा सर्वाणि कार्याणि प्रययुर्वारणावतम्\n",
    "01132001": "वैशंपायन उवाच\n",
    "01132001a": "एवमुक्तेषु राज्ञा तु पाण्डवेषु महात्मसु\n",
    "01132001c": "दुर्योधनः परं हर्षमाजगाम दुरात्मवान्\n",
    "01132002a": "स पुरोचनमेकान्तमानीय भरतर्षभ\n",
    "01132002c": "गृहीत्वा दक्षिणे पाणौ सचिवं वाक्यमब्रवीत्\n",
    "01132003a": "ममेयं वसुसंपूर्णा पुरोचन वसुंधरा\n",
    "01132003c": "यथेयं मम तद्वत्ते स तां रक्षितुमर्हसि\n",
    "01132004a": "न हि मे कश्चिदन्योऽस्ति वैश्वासिकतरस्त्वया\n",
    "01132004c": "सहायो येन संधाय मन्त्रयेयं यथा त्वया\n",
    "01132005a": "संरक्ष तात मन्त्रं च सपत्नांश्च ममोद्धर\n",
    "01132005c": "निपुणेनाभ्युपायेन यद्ब्रवीमि तथा कुरु\n",
    "01132006a": "पाण्डवा धृतराष्ट्रेण प्रेषिता वारणावतम्\n",
    "01132006c": "उत्सवे विहरिष्यन्ति धृतराष्ट्रस्य शासनात्\n",
    "01132007a": "स त्वं रासभयुक्तेन स्यन्दनेनाशुगामिना\n",
    "01132007c": "वारणावतमद्यैव यथा यासि तथा कुरु\n",
    "01132008a": "तत्र गत्वा चतुःशालं गृहं परमसंवृतम्\n",
    "01132008c": "आयुधागारमाश्रित्य कारयेथा महाधनम्\n",
    "01132009a": "शणसर्जरसादीनि यानि द्रव्याणि कानिचित्\n",
    "01132009c": "आग्नेयान्युत सन्तीह तानि सर्वाणि दापय\n",
    "01132010a": "सर्पिषा च सतैलेन लाक्षया चाप्यनल्पया\n",
    "01132010c": "मृत्तिकां मिश्रयित्वा त्वं लेपं कुड्येषु दापयेः\n",
    "01132011a": "शणान्वंशं घृतं दारु यन्त्राणि विविधानि च\n",
    "01132011c": "तस्मिन्वेश्मनि सर्वाणि निक्षिपेथाः समन्ततः\n",
    "01132012a": "यथा च त्वां न शङ्केरन्परीक्षन्तोऽपि पाण्डवाः\n",
    "01132012c": "आग्नेयमिति तत्कार्यमिति चान्ये च मानवाः\n",
    "01132013a": "वेश्मन्येवं कृते तत्र कृत्वा तान्परमार्चितान्\n",
    "01132013c": "वासयेः पाण्डवेयांश्च कुन्तीं च ससुहृज्जनाम्\n",
    "01132014a": "तत्रासनानि मुख्यानि यानानि शयनानि च\n",
    "01132014c": "विधातव्यानि पाण्डूनां यथा तुष्येत मे पिता\n",
    "01132015a": "यथा रमेरन्विश्रब्धा नगरे वारणावते\n",
    "01132015c": "तथा सर्वं विधातव्यं यावत्कालस्य पर्ययः\n",
    "01132016a": "ज्ञात्वा तु तान्सुविश्वस्ताञ्शयानानकुतोभयान्\n",
    "01132016c": "अग्निस्ततस्त्वया देयो द्वारतस्तस्य वेश्मनः\n",
    "01132017a": "दग्धानेवं स्वके गेहे दग्धा इति ततो जनाः\n",
    "01132017c": "ज्ञातयो वा वदिष्यन्ति पाण्डवार्थाय कर्हिचित्\n",
    "01132018a": "तत्तथेति प्रतिज्ञाय कौरवाय पुरोचनः\n",
    "01132018c": "प्रायाद्रासभयुक्तेन नगरं वारणावतम्\n",
    "01132019a": "स गत्वा त्वरितो राजन्दुर्योधनमते स्थितः\n",
    "01132019c": "यथोक्तं राजपुत्रेण सर्वं चक्रे पुरोचनः\n",
    "01133001": "वैशंपायन उवाच\n",
    "01133001a": "पाण्डवास्तु रथान्युक्त्वा सदश्वैरनिलोपमैः\n",
    "01133001c": "आरोहमाणा भीष्मस्य पादौ जगृहुरार्तवत्\n",
    "01133002a": "राज्ञश्च धृतराष्ट्रस्य द्रोणस्य च महात्मनः\n",
    "01133002c": "अन्येषां चैव वृद्धानां विदुरस्य कृपस्य च\n",
    "01133003a": "एवं सर्वान्कुरून्वृद्धानभिवाद्य यतव्रताः\n",
    "01133003c": "समालिङ्ग्य समानांश्च बालैश्चाप्यभिवादिताः\n",
    "01133004a": "सर्वा मातॄस्तथापृष्ट्वा कृत्वा चैव प्रदक्षिणम्\n",
    "01133004c": "सर्वाः प्रकृतयश्चैव प्रययुर्वारणावतम्\n",
    "01133005a": "विदुरश्च महाप्राज्ञस्तथान्ये कुरुपुंगवाः\n",
    "01133005c": "पौराश्च पुरुषव्याघ्रानन्वयुः शोककर्शिताः\n",
    "01133006a": "तत्र केचिद्ब्रुवन्ति स्म ब्राह्मणा निर्भयास्तदा\n",
    "01133006c": "शोचमानाः पाण्डुपुत्रानतीव भरतर्षभ\n",
    "01133007a": "विषमं पश्यते राजा सर्वथा तमसावृतः\n",
    "01133007c": "धृतराष्ट्रः सुदुर्बुद्धिर्न च धर्मं प्रपश्यति\n",
    "01133008a": "न हि पापमपापात्मा रोचयिष्यति पाण्डवः\n",
    "01133008c": "भीमो वा बलिनां श्रेष्ठः कौन्तेयो वा धनंजयः\n",
    "01133008e": "कुत एव महाप्राज्ञौ माद्रीपुत्रौ करिष्यतः\n",
    "01133009a": "तद्राज्यं पितृतः प्राप्तं धृतराष्ट्रो न मृष्यते\n",
    "01133009c": "अधर्ममखिलं किं नु भीष्मोऽयमनुमन्यते\n",
    "01133009e": "विवास्यमानानस्थाने कौन्तेयान्भरतर्षभान्\n",
    "01133010a": "पितेव हि नृपोऽस्माकमभूच्छांतनवः पुरा\n",
    "01133010c": "विचित्रवीर्यो राजर्षिः पाण्डुश्च कुरुनन्दनः\n",
    "01133011a": "स तस्मिन्पुरुषव्याघ्रे दिष्टभावं गते सति\n",
    "01133011c": "राजपुत्रानिमान्बालान्धृतराष्ट्रो न मृष्यते\n",
    "01133012a": "वयमेतदमृष्यन्तः सर्व एव पुरोत्तमात्\n",
    "01133012c": "गृहान्विहाय गच्छामो यत्र याति युधिष्ठिरः\n",
    "01133013a": "तांस्तथावादिनः पौरान्दुःखितान्दुःखकर्शितः\n",
    "01133013c": "उवाच परमप्रीतो धर्मराजो युधिष्ठिरः\n",
    "01133014a": "पिता मान्यो गुरुः श्रेष्ठो यदाह पृथिवीपतिः\n",
    "01133014c": "अशङ्कमानैस्तत्कार्यमस्माभिरिति नो व्रतम्\n",
    "01133015a": "भवन्तः सुहृदोऽस्माकमस्मान्कृत्वा प्रदक्षिणम्\n",
    "01133015c": "आशीर्भिरभिनन्द्यास्मान्निवर्तध्वं यथागृहम्\n",
    "01133016a": "यदा तु कार्यमस्माकं भवद्भिरुपपत्स्यते\n",
    "01133016c": "तदा करिष्यथ मम प्रियाणि च हितानि च\n",
    "01133017a": "ते तथेति प्रतिज्ञाय कृत्वा चैतान्प्रदक्षिणम्\n",
    "01133017c": "आशीर्भिरभिनन्द्यैनाञ्जग्मुर्नगरमेव हि\n",
    "01133018a": "पौरेषु तु निवृत्तेषु विदुरः सर्वधर्मवित्\n",
    "01133018c": "बोधयन्पाण्डवश्रेष्ठमिदं वचनमब्रवीत्\n",
    "01133018e": "प्राज्ञः प्राज्ञं प्रलापज्ञः सम्यग्धर्मार्थदर्शिवान्\n",
    "01133019a": "विज्ञायेदं तथा कुर्यादापदं निस्तरेद्यथा\n",
    "01133019c": "अलोहं निशितं शस्त्रं शरीरपरिकर्तनम्\n",
    "01133019e": "यो वेत्ति न तमाघ्नन्ति प्रतिघातविदं द्विषः\n",
    "01133020a": "कक्षघ्नः शिशिरघ्नश्च महाकक्षे बिलौकसः\n",
    "01133020c": "न दहेदिति चात्मानं यो रक्षति स जीवति\n",
    "01133021a": "नाचक्षुर्वेत्ति पन्थानं नाचक्षुर्विन्दते दिशः\n",
    "01133021c": "नाधृतिर्भूतिमाप्नोति बुध्यस्वैवं प्रबोधितः\n",
    "01133022a": "अनाप्तैर्दत्तमादत्ते नरः शस्त्रमलोहजम्\n",
    "01133022c": "श्वाविच्छरणमासाद्य प्रमुच्येत हुताशनात्\n",
    "01133023a": "चरन्मार्गान्विजानाति नक्षत्रैर्विन्दते दिशः\n",
    "01133023c": "आत्मना चात्मनः पञ्च पीडयन्नानुपीड्यते\n",
    "01133024a": "अनुशिष्ट्वानुगत्वा च कृत्वा चैनान्प्रदक्षिणम्\n",
    "01133024c": "पाण्डवानभ्यनुज्ञाय विदुरः प्रययौ गृहान्\n",
    "01133025a": "निवृत्ते विदुरे चैव भीष्मे पौरजने तथा\n",
    "01133025c": "अजातशत्रुमामन्त्र्य कुन्ती वचनमब्रवीत्\n",
    "01133026a": "क्षत्ता यदब्रवीद्वाक्यं जनमध्येऽब्रुवन्निव\n",
    "01133026c": "त्वया च तत्तथेत्युक्तो जानीमो न च तद्वयम्\n",
    "01133027a": "यदि तच्छक्यमस्माभिः श्रोतुं न च सदोषवत्\n",
    "01133027c": "श्रोतुमिच्छामि तत्सर्वं संवादं तव तस्य च\n",
    "01133028": "युधिष्ठिर उवाच\n",
    "01133028a": "विषादग्नेश्च बोद्धव्यमिति मां विदुरोऽब्रवीत्\n",
    "01133028c": "पन्थाश्च वो नाविदितः कश्चित्स्यादिति चाब्रवीत्\n",
    "01133029a": "जितेन्द्रियश्च वसुधां प्राप्स्यसीति च माब्रवीत्\n",
    "01133029c": "विज्ञातमिति तत्सर्वमित्युक्तो विदुरो मया\n",
    "01133030": "वैशंपायन उवाच\n",
    "01133030a": "अष्टमेऽहनि रोहिण्यां प्रयाताः फल्गुनस्य ते\n",
    "01133030c": "वारणावतमासाद्य ददृशुर्नागरं जनम्\n",
    "01134001": "वैशंपायन उवाच\n",
    "01134001a": "ततः सर्वाः प्रकृतयो नगराद्वारणावतात्\n",
    "01134001c": "सर्वमङ्गलसंयुक्ता यथाशास्त्रमतन्द्रिताः\n",
    "01134002a": "श्रुत्वागतान्पाण्डुपुत्रान्नानायानैः सहस्रशः\n",
    "01134002c": "अभिजग्मुर्नरश्रेष्ठाञ्श्रुत्वैव परया मुदा\n",
    "01134003a": "ते समासाद्य कौन्तेयान्वारणावतका जनाः\n",
    "01134003c": "कृत्वा जयाशिषः सर्वे परिवार्योपतस्थिरे\n",
    "01134004a": "तैर्वृतः पुरुषव्याघ्रो धर्मराजो युधिष्ठिरः\n",
    "01134004c": "विबभौ देवसंकाशो वज्रपाणिरिवामरैः\n",
    "01134005a": "सत्कृतास्ते तु पौरैश्च पौरान्सत्कृत्य चानघाः\n",
    "01134005c": "अलंकृतं जनाकीर्णं विविशुर्वारणावतम्\n",
    "01134006a": "ते प्रविश्य पुरं वीरास्तूर्णं जग्मुरथो गृहान्\n",
    "01134006c": "ब्राह्मणानां महीपाल रतानां स्वेषु कर्मसु\n",
    "01134007a": "नगराधिकृतानां च गृहाणि रथिनां तथा\n",
    "01134007c": "उपतस्थुर्नरश्रेष्ठा वैश्यशूद्रगृहानपि\n",
    "01134008a": "अर्चिताश्च नरैः पौरैः पाण्डवा भरतर्षभाः\n",
    "01134008c": "जग्मुरावसथं पश्चात्पुरोचनपुरस्कृताः\n",
    "01134009a": "तेभ्यो भक्ष्यान्नपानानि शयनानि शुभानि च\n",
    "01134009c": "आसनानि च मुख्यानि प्रददौ स पुरोचनः\n",
    "01134010a": "तत्र ते सत्कृतास्तेन सुमहार्हपरिच्छदाः\n",
    "01134010c": "उपास्यमानाः पुरुषैरूषुः पुरनिवासिभिः\n",
    "01134011a": "दशरात्रोषितानां तु तत्र तेषां पुरोचनः\n",
    "01134011c": "निवेदयामास गृहं शिवाख्यमशिवं तदा\n",
    "01134012a": "तत्र ते पुरुषव्याघ्रा विविशुः सपरिच्छदाः\n",
    "01134012c": "पुरोचनस्य वचनात्कैलासमिव गुह्यकाः\n",
    "01134013a": "तत्त्वगारमभिप्रेक्ष्य सर्वधर्मविशारदः\n",
    "01134013c": "उवाचाग्नेयमित्येवं भीमसेनं युधिष्ठिरः\n",
    "01134013e": "जिघ्रन्सोम्य वसागन्धं सर्पिर्जतुविमिश्रितम्\n",
    "01134014a": "कृतं हि व्यक्तमाग्नेयमिदं वेश्म परंतप\n",
    "01134014c": "शणसर्जरसं व्यक्तमानीतं गृहकर्मणि\n",
    "01134014e": "मुञ्जबल्वजवंशादि द्रव्यं सर्वं घृतोक्षितम्\n",
    "01134015a": "शिल्पिभिः सुकृतं ह्याप्तैर्विनीतैर्वेश्मकर्मणि\n",
    "01134015c": "विश्वस्तं मामयं पापो दग्धुकामः पुरोचनः\n",
    "01134016a": "इमां तु तां महाबुद्धिर्विदुरो दृष्टवांस्तदा\n",
    "01134016c": "आपदं तेन मां पार्थ स संबोधितवान्पुरा\n",
    "01134017a": "ते वयं बोधितास्तेन बुद्धवन्तोऽशिवं गृहम्\n",
    "01134017c": "आचार्यैः सुकृतं गूढैर्दुर्योधनवशानुगैः\n",
    "01134018": "भीम उवाच\n",
    "01134018a": "यदिदं गृहमाग्नेयं विहितं मन्यते भवान्\n",
    "01134018c": "तत्रैव साधु गच्छामो यत्र पूर्वोषिता वयम्\n",
    "01134019": "युधिष्ठिर उवाच\n",
    "01134019a": "इह यत्तैर्निराकारैर्वस्तव्यमिति रोचये\n",
    "01134019c": "नष्टैरिव विचिन्वद्भिर्गतिमिष्टां ध्रुवामितः\n",
    "01134020a": "यदि विन्देत चाकारमस्माकं हि पुरोचनः\n",
    "01134020c": "शीघ्रकारी ततो भूत्वा प्रसह्यापि दहेत नः\n",
    "01134021a": "नायं बिभेत्युपक्रोशादधर्माद्वा पुरोचनः\n",
    "01134021c": "तथा हि वर्तते मन्दः सुयोधनमते स्थितः\n",
    "01134022a": "अपि चेह प्रदग्धेषु भीष्मोऽस्मासु पितामहः\n",
    "01134022c": "कोपं कुर्यात्किमर्थं वा कौरवान्कोपयेत सः\n",
    "01134022e": "धर्म इत्येव कुप्येत तथान्ये कुरुपुंगवाः\n",
    "01134023a": "वयं तु यदि दाहस्य बिभ्यतः प्रद्रवेम हि\n",
    "01134023c": "स्पशैर्नो घातयेत्सार्वान्राज्यलुब्धः सुयोधनः\n",
    "01134024a": "अपदस्थान्पदे तिष्ठन्नपक्षान्पक्षसंस्थितः\n",
    "01134024c": "हीनकोशान्महाकोशः प्रयोगैर्घातयेद्ध्रुवम्\n",
    "01134025a": "तदस्माभिरिमं पापं तं च पापं सुयोधनम्\n",
    "01134025c": "वञ्चयद्भिर्निवस्तव्यं छन्नवासं क्वचित्क्वचित्\n",
    "01134026a": "ते वयं मृगयाशीलाश्चराम वसुधामिमाम्\n",
    "01134026c": "तथा नो विदिता मार्गा भविष्यन्ति पलायताम्\n",
    "01134027a": "भौमं च बिलमद्यैव करवाम सुसंवृतम्\n",
    "01134027c": "गूढोच्छ्वसान्न नस्तत्र हुताशः संप्रधक्ष्यति\n",
    "01134028a": "वसतोऽत्र यथा चास्मान्न बुध्येत पुरोचनः\n",
    "01134028c": "पौरो वापि जनः कश्चित्तथा कार्यमतन्द्रितैः\n",
    "01135001": "वैशंपायन उवाच\n",
    "01135001a": "विदुरस्य सुहृत्कश्चित्खनकः कुशलः क्वचित्\n",
    "01135001c": "विविक्ते पाण्डवान्राजन्निदं वचनमब्रवीत्\n",
    "01135002a": "प्रहितो विदुरेणास्मि खनकः कुशलो भृशम्\n",
    "01135002c": "पाण्डवानां प्रियं कार्यमिति किं करवाणि वः\n",
    "01135003a": "प्रच्छन्नं विदुरेणोक्तः श्रेयस्त्वमिह पाण्डवान्\n",
    "01135003c": "प्रतिपादय विश्वासादिति किं करवाणि वः\n",
    "01135004a": "कृष्णपक्षे चतुर्दश्यां रात्रावस्य पुरोचनः\n",
    "01135004c": "भवनस्य तव द्वारि प्रदास्यति हुताशनम्\n",
    "01135005a": "मात्रा सह प्रदग्धव्याः पाण्डवाः पुरुषर्षभाः\n",
    "01135005c": "इति व्यवसितं पार्थ धार्तराष्ट्रस्य मे श्रुतम्\n",
    "01135006a": "किंचिच्च विदुरेणोक्तो म्लेच्छवाचासि पाण्डव\n",
    "01135006c": "त्वया च तत्तथेत्युक्तमेतद्विश्वासकारणम्\n",
    "01135007a": "उवाच तं सत्यधृतिः कुन्तीपुत्रो युधिष्ठिरः\n",
    "01135007c": "अभिजानामि सौम्य त्वां सुहृदं विदुरस्य वै\n",
    "01135008a": "शुचिमाप्तं प्रियं चैव सदा च दृढभक्तिकम्\n",
    "01135008c": "न विद्यते कवेः किंचिदभिज्ञानप्रयोजनम्\n",
    "01135009a": "यथा नः स तथा नस्त्वं निर्विशेषा वयं त्वयि\n",
    "01135009c": "भवतः स्म यथा तस्य पालयास्मान्यथा कविः\n",
    "01135010a": "इदं शरणमाग्नेयं मदर्थमिति मे मतिः\n",
    "01135010c": "पुरोचनेन विहितं धार्तराष्ट्रस्य शासनात्\n",
    "01135011a": "स पापः कोशवांश्चैव ससहायश्च दुर्मतिः\n",
    "01135011c": "अस्मानपि च दुष्टात्मा नित्यकालं प्रबाधते\n",
    "01135012a": "स भवान्मोक्षयत्वस्मान्यत्नेनास्माद्धुताशनात्\n",
    "01135012c": "अस्मास्विह हि दग्धेषु सकामः स्यात्सुयोधनः\n",
    "01135013a": "समृद्धमायुधागारमिदं तस्य दुरात्मनः\n",
    "01135013c": "वप्रान्ते निष्प्रतीकारमाश्लिष्येदं कृतं महत्\n",
    "01135014a": "इदं तदशुभं नूनं तस्य कर्म चिकीर्षितम्\n",
    "01135014c": "प्रागेव विदुरो वेद तेनास्मानन्वबोधयत्\n",
    "01135015a": "सेयमापदनुप्राप्ता क्षत्ता यां दृष्टवान्पुरा\n",
    "01135015c": "पुरोचनस्याविदितानस्मांस्त्वं विप्रमोचय\n",
    "01135016a": "स तथेति प्रतिश्रुत्य खनको यत्नमास्थितः\n",
    "01135016c": "परिखामुत्किरन्नाम चकार सुमहद्बिलम्\n",
    "01135017a": "चक्रे च वेश्मनस्तस्य मध्ये नातिमहन्मुखम्\n",
    "01135017c": "कपाटयुक्तमज्ञातं समं भूम्या च भारत\n",
    "01135018a": "पुरोचनभयाच्चैव व्यदधात्संवृतं मुखम्\n",
    "01135018c": "स तत्र च गृहद्वारि वसत्यशुभधीः सदा\n",
    "01135019a": "तत्र ते सायुधाः सर्वे वसन्ति स्म क्षपां नृप\n",
    "01135019c": "दिवा चरन्ति मृगयां पाण्डवेया वनाद्वनम्\n",
    "01135020a": "विश्वस्तवदविश्वस्ता वञ्चयन्तः पुरोचनम्\n",
    "01135020c": "अतुष्टास्तुष्टवद्राजन्नूषुः परमदुःखिताः\n",
    "01135021a": "न चैनानन्वबुध्यन्त नरा नगरवासिनः\n",
    "01135021c": "अन्यत्र विदुरामात्यात्तस्मात्खनकसत्तमात्\n",
    "01136001": "वैशंपायन उवाच\n",
    "01136001a": "तांस्तु दृष्ट्वा सुमनसः परिसंवत्सरोषितान्\n",
    "01136001c": "विश्वस्तानिव संलक्ष्य हर्षं चक्रे पुरोचनः\n",
    "01136002a": "पुरोचने तथा हृष्टे कौन्तेयोऽथ युधिष्ठिरः\n",
    "01136002c": "भीमसेनार्जुनौ चैव यमौ चोवाच धर्मवित्\n",
    "01136003a": "अस्मानयं सुविश्वस्तान्वेत्ति पापः पुरोचनः\n",
    "01136003c": "वञ्चितोऽयं नृशंसात्मा कालं मन्ये पलायने\n",
    "01136004a": "आयुधागारमादीप्य दग्ध्वा चैव पुरोचनम्\n",
    "01136004c": "षट्प्राणिनो निधायेह द्रवामोऽनभिलक्षिताः\n",
    "01136005a": "अथ दानापदेशेन कुन्ती ब्राह्मणभोजनम्\n",
    "01136005c": "चक्रे निशि महद्राजन्नाजग्मुस्तत्र योषितः\n",
    "01136006a": "ता विहृत्य यथाकामं भुक्त्वा पीत्वा च भारत\n",
    "01136006c": "जग्मुर्निशि गृहानेव समनुज्ञाप्य माधवीम्\n",
    "01136007a": "निषादी पञ्चपुत्रा तु तस्मिन्भोज्ये यदृच्छया\n",
    "01136007c": "अन्नार्थिनी समभ्यागात्सपुत्रा कालचोदिता\n",
    "01136008a": "सा पीत्वा मदिरां मत्ता सपुत्रा मदविह्वला\n",
    "01136008c": "सह सर्वैः सुतै राजंस्तस्मिन्नेव निवेशने\n",
    "01136008e": "सुष्वाप विगतज्ञाना मृतकल्पा नराधिप\n",
    "01136009a": "अथ प्रवाते तुमुले निशि सुप्ते जने विभो\n",
    "01136009c": "तदुपादीपयद्भीमः शेते यत्र पुरोचनः\n",
    "01136010a": "ततः प्रतापः सुमहाञ्शब्दश्चैव विभावसोः\n",
    "01136010c": "प्रादुरासीत्तदा तेन बुबुधे स जनव्रजः\n",
    "01136011": "पौरा ऊचुः\n",
    "01136011a": "दुर्योधनप्रयुक्तेन पापेनाकृतबुद्धिना\n",
    "01136011c": "गृहमात्मविनाशाय कारितं दाहितं च यत्\n",
    "01136012a": "अहो धिग्धृतराष्ट्रस्य बुद्धिर्नातिसमञ्जसी\n",
    "01136012c": "यः शुचीन्पाण्डवान्बालान्दाहयामास मन्त्रिणा\n",
    "01136013a": "दिष्ट्या त्विदानीं पापात्मा दग्धोऽयमतिदुर्मतिः\n",
    "01136013c": "अनागसः सुविश्वस्तान्यो ददाह नरोत्तमान्\n",
    "01136014": "वैशंपायन उवाच\n",
    "01136014a": "एवं ते विलपन्ति स्म वारणावतका जनाः\n",
    "01136014c": "परिवार्य गृहं तच्च तस्थू रात्रौ समन्ततः\n",
    "01136015a": "पाण्डवाश्चापि ते राजन्मात्रा सह सुदुःखिताः\n",
    "01136015c": "बिलेन तेन निर्गत्य जग्मुर्गूढमलक्षिताः\n",
    "01136016a": "तेन निद्रोपरोधेन साध्वसेन च पाण्डवाः\n",
    "01136016c": "न शेकुः सहसा गन्तुं सह मात्रा परंतपाः\n",
    "01136017a": "भीमसेनस्तु राजेन्द्र भीमवेगपराक्रमः\n",
    "01136017c": "जगाम भ्रातॄनादाय सर्वान्मातरमेव च\n",
    "01136018a": "स्कन्धमारोप्य जननीं यमावङ्केन वीर्यवान्\n",
    "01136018c": "पार्थौ गृहीत्वा पाणिभ्यां भ्रातरौ सुमहाबलौ\n",
    "01136019a": "तरसा पादपान्भञ्जन्महीं पद्भ्यां विदारयन्\n",
    "01136019c": "स जगामाशु तेजस्वी वातरंहा वृकोदरः\n",
    "01137001": "वैशंपायन उवाच\n",
    "01137001a": "अथ रात्र्यां व्यतीतायामशेषो नागरो जनः\n",
    "01137001c": "तत्राजगाम त्वरितो दिदृक्षुः पाण्डुनन्दनान्\n",
    "01137002a": "निर्वापयन्तो ज्वलनं ते जना ददृशुस्ततः\n",
    "01137002c": "जातुषं तद्गृहं दग्धममात्यं च पुरोचनम्\n",
    "01137003a": "नूनं दुर्योधनेनेदं विहितं पापकर्मणा\n",
    "01137003c": "पाण्डवानां विनाशाय इत्येवं चुक्रुषुर्जनाः\n",
    "01137004a": "विदिते धृतराष्ट्रस्य धार्तराष्ट्रो न संशयः\n",
    "01137004c": "दग्धवान्पाण्डुदायादान्न ह्येनं प्रतिषिद्धवान्\n",
    "01137005a": "नूनं शांतनवो भीष्मो न धर्ममनुवर्तते\n",
    "01137005c": "द्रोणश्च विदुरश्चैव कृपश्चान्ये च कौरवाः\n",
    "01137006a": "ते वयं धृतराष्ट्रस्य प्रेषयामो दुरात्मनः\n",
    "01137006c": "संवृत्तस्ते परः कामः पाण्डवान्दग्धवानसि\n",
    "01137007a": "ततो व्यपोहमानास्ते पाण्डवार्थे हुताशनम्\n",
    "01137007c": "निषादीं ददृशुर्दग्धां पञ्चपुत्रामनागसम्\n",
    "01137008a": "खनकेन तु तेनैव वेश्म शोधयता बिलम्\n",
    "01137008c": "पांसुभिः प्रत्यपिहितं पुरुषैस्तैरलक्षितम्\n",
    "01137009a": "ततस्ते प्रेषयामासुर्धृतराष्ट्रस्य नागराः\n",
    "01137009c": "पाण्डवानग्निना दग्धानमात्यं च पुरोचनम्\n",
    "01137010a": "श्रुत्वा तु धृतराष्ट्रस्तद्राजा सुमहदप्रियम्\n",
    "01137010c": "विनाशं पाण्डुपुत्राणां विललाप सुदुःखितः\n",
    "01137011a": "अद्य पाण्डुर्मृतो राजा भ्राता मम सुदुर्लभः\n",
    "01137011c": "तेषु वीरेषु दग्धेषु मात्रा सह विशेषतः\n",
    "01137012a": "गच्छन्तु पुरुषाः शीघ्रं नगरं वारणावतम्\n",
    "01137012c": "सत्कारयन्तु तान्वीरान्कुन्तिराजसुतां च ताम्\n",
    "01137013a": "कारयन्तु च कुल्यानि शुभ्राणि च महान्ति च\n",
    "01137013c": "ये च तत्र मृतास्तेषां सुहृदोऽर्चन्तु तानपि\n",
    "01137014a": "एवंगते मया शक्यं यद्यत्कारयितुं हितम्\n",
    "01137014c": "पाण्डवानां च कुन्त्याश्च तत्सर्वं क्रियतां धनैः\n",
    "01137015a": "एवमुक्त्वा ततश्चक्रे ज्ञातिभिः परिवारितः\n",
    "01137015c": "उदकं पाण्डुपुत्राणां धृतराष्ट्रोऽम्बिकासुतः\n",
    "01137016a": "चुक्रुशुः कौरवाः सर्वे भृशं शोकपरायणाः\n",
    "01137016c": "विदुरस्त्वल्पशश्चक्रे शोकं वेद परं हि सः\n",
    "01137017a": "पाण्डवाश्चापि निर्गत्य नगराद्वारणावतात्\n",
    "01137017c": "जवेन प्रययू राजन्दक्षिणां दिशमाश्रिताः\n",
    "01137018a": "विज्ञाय निशि पन्थानं नक्षत्रैर्दक्षिणामुखाः\n",
    "01137018c": "यतमाना वनं राजन्गहनं प्रतिपेदिरे\n",
    "01137019a": "ततः श्रान्ताः पिपासार्ता निद्रान्धाः पाण्डुनन्दनाः\n",
    "01137019c": "पुनरूचुर्महावीर्यं भीमसेनमिदं वचः\n",
    "01137020a": "इतः कष्टतरं किं नु यद्वयं गहने वने\n",
    "01137020c": "दिशश्च न प्रजानीमो गन्तुं चैव न शक्नुमः\n",
    "01137021a": "तं च पापं न जानीमो यदि दग्धः पुरोचनः\n",
    "01137021c": "कथं नु विप्रमुच्येम भयादस्मादलक्षिताः\n",
    "01137022a": "पुनरस्मानुपादाय तथैव व्रज भारत\n",
    "01137022c": "त्वं हि नो बलवानेको यथा सततगस्तथा\n",
    "01137023a": "इत्युक्तो धर्मराजेन भीमसेनो महाबलः\n",
    "01137023c": "आदाय कुन्तीं भ्रातॄंश्च जगामाशु महाबलः\n",
    "01138001": "वैशंपायन उवाच\n",
    "01138001a": "तेन विक्रमता तूर्णमूरुवेगसमीरितम्\n",
    "01138001c": "प्रववावनिलो राजञ्शुचिशुक्रागमे यथा\n",
    "01138002a": "स मृद्नन्पुष्पितांश्चैव फलितांश्च वनस्पतीन्\n",
    "01138002c": "आरुजन्दारुगुल्मांश्च पथस्तस्य समीपजान्\n",
    "01138003a": "तथा वृक्षान्भञ्जमानो जगामामितविक्रमः\n",
    "01138003c": "तस्य वेगेन पाण्डूनां मूर्च्छेव समजायत\n",
    "01138004a": "असकृच्चापि संतीर्य दूरपारं भुजप्लवैः\n",
    "01138004c": "पथि प्रच्छन्नमासेदुर्धार्तराष्ट्रभयात्तदा\n",
    "01138005a": "कृच्छ्रेण मातरं त्वेकां सुकुमारीं यशस्विनीम्\n",
    "01138005c": "अवहत्तत्र पृष्ठेन रोधःसु विषमेषु च\n",
    "01138006a": "आगमंस्ते वनोद्देशमल्पमूलफलोदकम्\n",
    "01138006c": "क्रूरपक्षिमृगं घोरं सायाह्ने भरतर्षभाः\n",
    "01138007a": "घोरा समभवत्संध्या दारुणा मृगपक्षिणः\n",
    "01138007c": "अप्रकाशा दिशः सर्वा वातैरासन्ननार्तवैः\n",
    "01138008a": "ते श्रमेण च कौरव्यास्तृष्णया च प्रपीडिताः\n",
    "01138008c": "नाशक्नुवंस्तदा गन्तुं निद्रया च प्रवृद्धया\n",
    "01138009a": "ततो भीमो वनं घोरं प्रविश्य विजनं महत्\n",
    "01138009c": "न्यग्रोधं विपुलच्छायं रमणीयमुपाद्रवत्\n",
    "01138010a": "तत्र निक्षिप्य तान्सर्वानुवाच भरतर्षभः\n",
    "01138010c": "पानीयं मृगयामीह विश्रमध्वमिति प्रभो\n",
    "01138011a": "एते रुवन्ति मधुरं सारसा जलचारिणः\n",
    "01138011c": "ध्रुवमत्र जलस्थायो महानिति मतिर्मम\n",
    "01138012a": "अनुज्ञातः स गच्छेति भ्रात्रा ज्येष्ठेन भारत\n",
    "01138012c": "जगाम तत्र यत्र स्म रुवन्ति जलचारिणः\n",
    "01138013a": "स तत्र पीत्वा पानीयं स्नात्वा च भरतर्षभ\n",
    "01138013c": "उत्तरीयेण पानीयमाजहार तदा नृप\n",
    "01138014a": "गव्यूतिमात्रादागत्य त्वरितो मातरं प्रति\n",
    "01138014c": "स सुप्तां मातरं दृष्ट्वा भ्रातॄंश्च वसुधातले\n",
    "01138014e": "भृशं दुःखपरीतात्मा विललाप वृकोदरः\n",
    "01138015a": "शयनेषु परार्ध्येषु ये पुरा वारणावते\n",
    "01138015c": "नाधिजग्मुस्तदा निद्रां तेऽद्य सुप्ता महीतले\n",
    "01138016a": "स्वसारं वसुदेवस्य शत्रुसंघावमर्दिनः\n",
    "01138016c": "कुन्तिभोजसुतां कुन्तीं सर्वलक्षणपूजिताम्\n",
    "01138017a": "स्नुषां विचित्रवीर्यस्य भार्यां पाण्डोर्महात्मनः\n",
    "01138017c": "प्रासादशयनां नित्यं पुण्डरीकान्तरप्रभाम्\n",
    "01138018a": "सुकुमारतरां स्त्रीणां महार्हशयनोचिताम्\n",
    "01138018c": "शयानां पश्यताद्येह पृथिव्यामतथोचिताम्\n",
    "01138019a": "धर्मादिन्द्राच्च वायोश्च सुषुवे या सुतानिमान्\n",
    "01138019c": "सेयं भूमौ परिश्रान्ता शेते ह्यद्यातथोचिता\n",
    "01138020a": "किं नु दुःखतरं शक्यं मया द्रष्टुमतः परम्\n",
    "01138020c": "योऽहमद्य नरव्याघ्रान्सुप्तान्पश्यामि भूतले\n",
    "01138021a": "त्रिषु लोकेषु यद्राज्यं धर्मविद्योऽर्हते नृपः\n",
    "01138021c": "सोऽयं भूमौ परिश्रान्तः शेते प्राकृतवत्कथम्\n",
    "01138022a": "अयं नीलाम्बुदश्यामो नरेष्वप्रतिमो भुवि\n",
    "01138022c": "शेते प्राकृतवद्भूमावतो दुःखतरं नु किम्\n",
    "01138023a": "अश्विनाविव देवानां याविमौ रूपसंपदा\n",
    "01138023c": "तौ प्राकृतवदद्येमौ प्रसुप्तौ धरणीतले\n",
    "01138024a": "ज्ञातयो यस्य नैव स्युर्विषमाः कुलपांसनाः\n",
    "01138024c": "स जीवेत्सुसुखं लोके ग्रामे द्रुम इवैकजः\n",
    "01138025a": "एको वृक्षो हि यो ग्रामे भवेत्पर्णफलान्वितः\n",
    "01138025c": "चैत्यो भवति निर्ज्ञातिरर्चनीयः सुपूजितः\n",
    "01138026a": "येषां च बहवः शूरा ज्ञातयो धर्मसंश्रिताः\n",
    "01138026c": "ते जीवन्ति सुखं लोके भवन्ति च निरामयाः\n",
    "01138027a": "बलवन्तः समृद्धार्था मित्रबान्धवनन्दनाः\n",
    "01138027c": "जीवन्त्यन्योन्यमाश्रित्य द्रुमाः काननजा इव\n",
    "01138028a": "वयं तु धृतराष्ट्रेण सपुत्रेण दुरात्मना\n",
    "01138028c": "विवासिता न दग्धाश्च कथंचित्तस्य शासनात्\n",
    "01138029a": "तस्मान्मुक्ता वयं दाहादिमं वृक्षमुपाश्रिताः\n",
    "01138029c": "कां दिशं प्रतिपत्स्यामः प्राप्ताः क्लेशमनुत्तमम्\n",
    "01138030a": "नातिदूरे च नगरं वनादस्माद्धि लक्षये\n",
    "01138030c": "जागर्तव्ये स्वपन्तीमे हन्त जागर्म्यहं स्वयम्\n",
    "01138031a": "पास्यन्तीमे जलं पश्चात्प्रतिबुद्धा जितक्लमाः\n",
    "01138031c": "इति भीमो व्यवस्यैव जजागार स्वयं तदा\n",
    "01139001": "वैशंपायन उवाच\n",
    "01139001a": "तत्र तेषु शयानेषु हिडिम्बो नाम राक्षसः\n",
    "01139001c": "अविदूरे वनात्तस्माच्छालवृक्षमुपाश्रितः\n",
    "01139002a": "क्रूरो मानुषमांसादो महावीर्यो महाबलः\n",
    "01139002c": "विरूपरूपः पिङ्गाक्षः करालो घोरदर्शनः\n",
    "01139002e": "पिशितेप्सुः क्षुधार्तस्तानपश्यत यदृच्छया\n",
    "01139003a": "ऊर्ध्वाङ्गुलिः स कण्डूयन्धुन्वन्रूक्षाञ्शिरोरुहान्\n",
    "01139003c": "जृम्भमाणो महावक्त्रः पुनः पुनरवेक्ष्य च\n",
    "01139004a": "दुष्टो मानुषमांसादो महाकायो महाबलः\n",
    "01139004c": "आघ्राय मानुषं गन्धं भगिनीमिदमब्रवीत्\n",
    "01139005a": "उपपन्नश्चिरस्याद्य भक्षो मम मनःप्रियः\n",
    "01139005c": "स्नेहस्रवान्प्रस्रवति जिह्वा पर्येति मे मुखम्\n",
    "01139006a": "अष्टौ दंष्ट्राः सुतीक्ष्णाग्राश्चिरस्यापातदुःसहाः\n",
    "01139006c": "देहेषु मज्जयिष्यामि स्निग्धेषु पिशितेषु च\n",
    "01139007a": "आक्रम्य मानुषं कण्ठमाच्छिद्य धमनीमपि\n",
    "01139007c": "उष्णं नवं प्रपास्यामि फेनिलं रुधिरं बहु\n",
    "01139008a": "गच्छ जानीहि के त्वेते शेरते वनमाश्रिताः\n",
    "01139008c": "मानुषो बलवान्गन्धो घ्राणं तर्पयतीव मे\n",
    "01139009a": "हत्वैतान्मानुषान्सर्वानानयस्व ममान्तिकम्\n",
    "01139009c": "अस्मद्विषयसुप्तेभ्यो नैतेभ्यो भयमस्ति ते\n",
    "01139010a": "एषां मांसानि संस्कृत्य मानुषाणां यथेष्टतः\n",
    "01139010c": "भक्षयिष्याव सहितौ कुरु तूर्णं वचो मम\n",
    "01139011a": "भ्रातुर्वचनमाज्ञाय त्वरमाणेव राक्षसी\n",
    "01139011c": "जगाम तत्र यत्र स्म पाण्डवा भरतर्षभ\n",
    "01139012a": "ददर्श तत्र गत्वा सा पाण्डवान्पृथया सह\n",
    "01139012c": "शयानान्भीमसेनं च जाग्रतं त्वपराजितम्\n",
    "01139013a": "दृष्ट्वैव भीमसेनं सा शालस्कन्धमिवोद्गतम्\n",
    "01139013c": "राक्षसी कामयामास रूपेणाप्रतिमं भुवि\n",
    "01139014a": "अयं श्यामो महाबाहुः सिंहस्कन्धो महाद्युतिः\n",
    "01139014c": "कम्बुग्रीवः पुष्कराक्षो भर्ता युक्तो भवेन्मम\n",
    "01139015a": "नाहं भ्रातृवचो जातु कुर्यां क्रूरोपसंहितम्\n",
    "01139015c": "पतिस्नेहोऽतिबलवान्न तथा भ्रातृसौहृदम्\n",
    "01139016a": "मुहूर्तमिव तृप्तिश्च भवेद्भ्रातुर्ममैव च\n",
    "01139016c": "हतैरेतैरहत्वा तु मोदिष्ये शाश्वतीः समाः\n",
    "01139017a": "सा कामरूपिणी रूपं कृत्वा मानुषमुत्तमम्\n",
    "01139017c": "उपतस्थे महाबाहुं भीमसेनं शनैः शनैः\n",
    "01139018a": "विलज्जमानेव लता दिव्याभरणभूषिता\n",
    "01139018c": "स्मितपूर्वमिदं वाक्यं भीमसेनमथाब्रवीत्\n",
    "01139019a": "कुतस्त्वमसि संप्राप्तः कश्चासि पुरुषर्षभ\n",
    "01139019c": "क इमे शेरते चेह पुरुषा देवरूपिणः\n",
    "01139020a": "केयं च बृहती श्यामा सुकुमारी तवानघ\n",
    "01139020c": "शेते वनमिदं प्राप्य विश्वस्ता स्वगृहे यथा\n",
    "01139021a": "नेदं जानाति गहनं वनं राक्षससेवितम्\n",
    "01139021c": "वसति ह्यत्र पापात्मा हिडिम्बो नाम राक्षसः\n",
    "01139022a": "तेनाहं प्रेषिता भ्रात्रा दुष्टभावेन रक्षसा\n",
    "01139022c": "बिभक्षयिषता मांसं युष्माकममरोपम\n",
    "01139023a": "साहं त्वामभिसंप्रेक्ष्य देवगर्भसमप्रभम्\n",
    "01139023c": "नान्यं भर्तारमिच्छामि सत्यमेतद्ब्रवीमि ते\n",
    "01139024a": "एतद्विज्ञाय धर्मज्ञ युक्तं मयि समाचर\n",
    "01139024c": "कामोपहतचित्ताङ्गीं भजमानां भजस्व माम्\n",
    "01139025a": "त्रास्येऽहं त्वां महाबाहो राक्षसात्पुरुषादकात्\n",
    "01139025c": "वत्स्यावो गिरिदुर्गेषु भर्ता भव ममानघ\n",
    "01139026a": "अन्तरिक्षचरा ह्यस्मि कामतो विचरामि च\n",
    "01139026c": "अतुलामाप्नुहि प्रीतिं तत्र तत्र मया सह\n",
    "01139027": "भीम उवाच\n",
    "01139027a": "मातरं भ्रातरं ज्येष्ठं कनिष्ठानपरानिमान्\n",
    "01139027c": "परित्यजेत को न्वद्य प्रभवन्निव राक्षसि\n",
    "01139028a": "को हि सुप्तानिमान्भ्रातॄन्दत्त्वा राक्षसभोजनम्\n",
    "01139028c": "मातरं च नरो गच्छेत्कामार्त इव मद्विधः\n",
    "01139029": "राक्षस्युवाच\n",
    "01139029a": "यत्ते प्रियं तत्करिष्ये सर्वानेतान्प्रबोधय\n",
    "01139029c": "मोक्षयिष्यामि वः कामं राक्षसात्पुरुषादकात्\n",
    "01139030": "भीम उवाच\n",
    "01139030a": "सुखसुप्तान्वने भ्रातॄन्मातरं चैव राक्षसि\n",
    "01139030c": "न भयाद्बोधयिष्यामि भ्रातुस्तव दुरात्मनः\n",
    "01139031a": "न हि मे राक्षसा भीरु सोढुं शक्ताः पराक्रमम्\n",
    "01139031c": "न मनुष्या न गन्धर्वा न यक्षाश्चारुलोचने\n",
    "01139032a": "गच्छ वा तिष्ठ वा भद्रे यद्वापीच्छसि तत्कुरु\n",
    "01139032c": "तं वा प्रेषय तन्वङ्गि भ्रातरं पुरुषादकम्\n",
    "01140001": "वैशंपायन उवाच\n",
    "01140001a": "तां विदित्वा चिरगतां हिडिम्बो राक्षसेश्वरः\n",
    "01140001c": "अवतीर्य द्रुमात्तस्मादाजगामाथ पाण्डवान्\n",
    "01140002a": "लोहिताक्षो महाबाहुरूर्ध्वकेशो महाबलः\n",
    "01140002c": "मेघसंघातवर्ष्मा च तीक्ष्णदंष्ट्रोज्ज्वलाननः\n",
    "01140003a": "तमापतन्तं दृष्ट्वैव तथा विकृतदर्शनम्\n",
    "01140003c": "हिडिम्बोवाच वित्रस्ता भीमसेनमिदं वचः\n",
    "01140004a": "आपतत्येष दुष्टात्मा संक्रुद्धः पुरुषादकः\n",
    "01140004c": "त्वामहं भ्रातृभिः सार्धं यद्ब्रवीमि तथा कुरु\n",
    "01140005a": "अहं कामगमा वीर रक्षोबलसमन्विता\n",
    "01140005c": "आरुहेमां मम श्रोणीं नेष्यामि त्वां विहायसा\n",
    "01140006a": "प्रबोधयैनान्संसुप्तान्मातरं च परंतप\n",
    "01140006c": "सर्वानेव गमिष्यामि गृहीत्वा वो विहायसा\n",
    "01140007": "भीम उवाच\n",
    "01140007a": "मा भैस्त्वं विपुलश्रोणि नैष कश्चिन्मयि स्थिते\n",
    "01140007c": "अहमेनं हनिष्यामि प्रेक्षन्त्यास्ते सुमध्यमे\n",
    "01140008a": "नायं प्रतिबलो भीरु राक्षसापसदो मम\n",
    "01140008c": "सोढुं युधि परिस्पन्दमथ वा सर्वराक्षसाः\n",
    "01140009a": "पश्य बाहू सुवृत्तौ मे हस्तिहस्तनिभाविमौ\n",
    "01140009c": "ऊरू परिघसंकाशौ संहतं चाप्युरो मम\n",
    "01140010a": "विक्रमं मे यथेन्द्रस्य साद्य द्रक्ष्यसि शोभने\n",
    "01140010c": "मावमंस्थाः पृथुश्रोणि मत्वा मामिह मानुषम्\n",
    "01140011": "हिडिम्बोवाच\n",
    "01140011a": "नावमन्ये नरव्याघ्र त्वामहं देवरूपिणम्\n",
    "01140011c": "दृष्टापदानस्तु मया मानुषेष्वेव राक्षसः\n",
    "01140012": "वैशंपायन उवाच\n",
    "01140012a": "तथा संजल्पतस्तस्य भीमसेनस्य भारत\n",
    "01140012c": "वाचः शुश्राव ताः क्रुद्धो राक्षसः पुरुषादकः\n",
    "01140013a": "अवेक्षमाणस्तस्याश्च हिडिम्बो मानुषं वपुः\n",
    "01140013c": "स्रग्दामपूरितशिखं समग्रेन्दुनिभाननम्\n",
    "01140014a": "सुभ्रूनासाक्षिकेशान्तं सुकुमारनखत्वचम्\n",
    "01140014c": "सर्वाभरणसंयुक्तं सुसूक्ष्माम्बरवाससम्\n",
    "01140015a": "तां तथा मानुषं रूपं बिभ्रतीं सुमनोहरम्\n",
    "01140015c": "पुंस्कामां शङ्कमानश्च चुक्रोध पुरुषादकः\n",
    "01140016a": "संक्रुद्धो राक्षसस्तस्या भगिन्याः कुरुसत्तम\n",
    "01140016c": "उत्फाल्य विपुले नेत्रे ततस्तामिदमब्रवीत्\n",
    "01140017a": "को हि मे भोक्तुकामस्य विघ्नं चरति दुर्मतिः\n",
    "01140017c": "न बिभेषि हिडिम्बे किं मत्कोपाद्विप्रमोहिता\n",
    "01140018a": "धिक्त्वामसति पुंस्कामे मम विप्रियकारिणि\n",
    "01140018c": "पूर्वेषां राक्षसेन्द्राणां सर्वेषामयशस्करि\n",
    "01140019a": "यानिमानाश्रिताकार्षीरप्रियं सुमहन्मम\n",
    "01140019c": "एष तानद्य वै सर्वान्हनिष्यामि त्वया सह\n",
    "01140020a": "एवमुक्त्वा हिडिम्बां स हिडिम्बो लोहितेक्षणः\n",
    "01140020c": "वधायाभिपपातैनां दन्तैर्दन्तानुपस्पृशन्\n",
    "01140021a": "तमापतन्तं संप्रेक्ष्य भीमः प्रहरतां वरः\n",
    "01140021c": "भर्त्सयामास तेजस्वी तिष्ठ तिष्ठेति चाब्रवीत्\n",
    "01141001": "वैशंपायन उवाच\n",
    "01141001a": "भीमसेनस्तु तं दृष्ट्वा राक्षसं प्रहसन्निव\n",
    "01141001c": "भगिनीं प्रति संक्रुद्धमिदं वचनमब्रवीत्\n",
    "01141002a": "किं ते हिडिम्ब एतैर्वा सुखसुप्तैः प्रबोधितैः\n",
    "01141002c": "मामासादय दुर्बुद्धे तरसा त्वं नराशन\n",
    "01141003a": "मय्येव प्रहरैहि त्वं न स्त्रियं हन्तुमर्हसि\n",
    "01141003c": "विशेषतोऽनपकृते परेणापकृते सति\n",
    "01141004a": "न हीयं स्ववशा बाला कामयत्यद्य मामिह\n",
    "01141004c": "चोदितैषा ह्यनङ्गेन शरीरान्तरचारिणा\n",
    "01141004e": "भगिनी तव दुर्बुद्धे राक्षसानां यशोहर\n",
    "01141005a": "त्वन्नियोगेन चैवेयं रूपं मम समीक्ष्य च\n",
    "01141005c": "कामयत्यद्य मां भीरुर्नैषा दूषयते कुलम्\n",
    "01141006a": "अनङ्गेन कृते दोषे नेमां त्वमिह राक्षस\n",
    "01141006c": "मयि तिष्ठति दुष्टात्मन्न स्त्रियं हन्तुमर्हसि\n",
    "01141007a": "समागच्छ मया सार्धमेकेनैको नराशन\n",
    "01141007c": "अहमेव नयिष्यामि त्वामद्य यमसादनम्\n",
    "01141008a": "अद्य ते तलनिष्पिष्टं शिरो राक्षस दीर्यताम्\n",
    "01141008c": "कुञ्जरस्येव पादेन विनिष्पिष्टं बलीयसः\n",
    "01141009a": "अद्य गात्राणि क्रव्यादाः श्येना गोमायवश्च ते\n",
    "01141009c": "कर्षन्तु भुवि संहृष्टा निहतस्य मया मृधे\n",
    "01141010a": "क्षणेनाद्य करिष्येऽहमिदं वनमकण्टकम्\n",
    "01141010c": "पुरस्ताद्दूषितं नित्यं त्वया भक्षयता नरान्\n",
    "01141011a": "अद्य त्वां भगिनी पाप कृष्यमाणं मया भुवि\n",
    "01141011c": "द्रक्षत्यद्रिप्रतीकाशं सिंहेनेव महाद्विपम्\n",
    "01141012a": "निराबाधास्त्वयि हते मया राक्षसपांसन\n",
    "01141012c": "वनमेतच्चरिष्यन्ति पुरुषा वनचारिणः\n",
    "01141013": "हिडिम्ब उवाच\n",
    "01141013a": "गर्जितेन वृथा किं ते कत्थितेन च मानुष\n",
    "01141013c": "कृत्वैतत्कर्मणा सर्वं कत्थेथा मा चिरं कृथाः\n",
    "01141014a": "बलिनं मन्यसे यच्च आत्मानमपराक्रमम्\n",
    "01141014c": "ज्ञास्यस्यद्य समागम्य मयात्मानं बलाधिकम्\n",
    "01141015a": "न तावदेतान्हिंसिष्ये स्वपन्त्वेते यथासुखम्\n",
    "01141015c": "एष त्वामेव दुर्बुद्धे निहन्म्यद्याप्रियंवदम्\n",
    "01141016a": "पीत्वा तवासृग्गात्रेभ्यस्ततः पश्चादिमानपि\n",
    "01141016c": "हनिष्यामि ततः पश्चादिमां विप्रियकारिणीम्\n",
    "01141017": "वैशंपायन उवाच\n",
    "01141017a": "एवमुक्त्वा ततो बाहुं प्रगृह्य पुरुषादकः\n",
    "01141017c": "अभ्यधावत संक्रुद्धो भीमसेनमरिंदमम्\n",
    "01141018a": "तस्याभिपततस्तूर्णं भीमो भीमपराक्रमः\n",
    "01141018c": "वेगेन प्रहृतं बाहुं निजग्राह हसन्निव\n",
    "01141019a": "निगृह्य तं बलाद्भीमो विस्फुरन्तं चकर्ष ह\n",
    "01141019c": "तस्माद्देशाद्धनूंष्यष्टौ सिंहः क्षुद्रमृगं यथा\n",
    "01141020a": "ततः स राक्षसः क्रुद्धः पाण्डवेन बलाद्धृतः\n",
    "01141020c": "भीमसेनं समालिङ्ग्य व्यनदद्भैरवं रवम्\n",
    "01141021a": "पुनर्भीमो बलादेनं विचकर्ष महाबलः\n",
    "01141021c": "मा शब्दः सुखसुप्तानां भ्रातॄणां मे भवेदिति\n",
    "01141022a": "अन्योन्यं तौ समासाद्य विचकर्षतुरोजसा\n",
    "01141022c": "राक्षसो भीमसेनश्च विक्रमं चक्रतुः परम्\n",
    "01141023a": "बभञ्जतुर्महावृक्षाँल्लताश्चाकर्षतुस्ततः\n",
    "01141023c": "मत्ताविव सुसंरब्धौ वारणौ षष्टिहायनौ\n",
    "01141024a": "तयोः शब्देन महता विबुद्धास्ते नरर्षभाः\n",
    "01141024c": "सह मात्रा तु ददृशुर्हिडिम्बामग्रतः स्थिताम्\n",
    "01142001": "वैशंपायन उवाच\n",
    "01142001a": "प्रबुद्धास्ते हिडिम्बाया रूपं दृष्ट्वातिमानुषम्\n",
    "01142001c": "विस्मिताः पुरुषव्याघ्रा बभूवुः पृथया सह\n",
    "01142002a": "ततः कुन्ती समीक्ष्यैनां विस्मिता रूपसंपदा\n",
    "01142002c": "उवाच मधुरं वाक्यं सान्त्वपूर्वमिदं शनैः\n",
    "01142003a": "कस्य त्वं सुरगर्भाभे का चासि वरवर्णिनि\n",
    "01142003c": "केन कार्येण सुश्रोणि कुतश्चागमनं तव\n",
    "01142004a": "यदि वास्य वनस्यासि देवता यदि वाप्सराः\n",
    "01142004c": "आचक्ष्व मम तत्सर्वं किमर्थं चेह तिष्ठसि\n",
    "01142005": "हिडिम्बोवाच\n",
    "01142005a": "यदेतत्पश्यसि वनं नीलमेघनिभं महत्\n",
    "01142005c": "निवासो राक्षसस्यैतद्धिडिम्बस्य ममैव च\n",
    "01142006a": "तस्य मां राक्षसेन्द्रस्य भगिनीं विद्धि भामिनि\n",
    "01142006c": "भ्रात्रा संप्रेषितामार्ये त्वां सपुत्रां जिघांसता\n",
    "01142007a": "क्रूरबुद्धेरहं तस्य वचनादागता इह\n",
    "01142007c": "अद्राक्षं हेमवर्णाभं तव पुत्रं महौजसम्\n",
    "01142008a": "ततोऽहं सर्वभूतानां भावे विचरता शुभे\n",
    "01142008c": "चोदिता तव पुत्रस्य मन्मथेन वशानुगा\n",
    "01142009a": "ततो वृतो मया भर्ता तव पुत्रो महाबलः\n",
    "01142009c": "अपनेतुं च यतितो न चैव शकितो मया\n",
    "01142010a": "चिरायमाणां मां ज्ञात्वा ततः स पुरुषादकः\n",
    "01142010c": "स्वयमेवागतो हन्तुमिमान्सर्वांस्तवात्मजान्\n",
    "01142011a": "स तेन मम कान्तेन तव पुत्रेण धीमता\n",
    "01142011c": "बलादितो विनिष्पिष्य व्यपकृष्टो महात्मना\n",
    "01142012a": "विकर्षन्तौ महावेगौ गर्जमानौ परस्परम्\n",
    "01142012c": "पश्यध्वं युधि विक्रान्तावेतौ तौ नरराक्षसौ\n",
    "01142013": "वैशंपायन उवाच\n",
    "01142013a": "तस्याः श्रुत्वैव वचनमुत्पपात युधिष्ठिरः\n",
    "01142013c": "अर्जुनो नकुलश्चैव सहदेवश्च वीर्यवान्\n",
    "01142014a": "तौ ते ददृशुरासक्तौ विकर्षन्तौ परस्परम्\n",
    "01142014c": "काङ्क्षमाणौ जयं चैव सिंहाविव रणोत्कटौ\n",
    "01142015a": "तावन्योन्यं समाश्लिष्य विकर्षन्तौ परस्परम्\n",
    "01142015c": "दावाग्निधूमसदृशं चक्रतुः पार्थिवं रजः\n",
    "01142016a": "वसुधारेणुसंवीतौ वसुधाधरसंनिभौ\n",
    "01142016c": "विभ्राजेतां यथा शैलौ नीहारेणाभिसंवृतौ\n",
    "01142017a": "राक्षसेन तथा भीमं क्लिश्यमानं निरीक्ष्य तु\n",
    "01142017c": "उवाचेदं वचः पार्थः प्रहसञ्शनकैरिव\n",
    "01142018a": "भीम मा भैर्महाबाहो न त्वां बुध्यामहे वयम्\n",
    "01142018c": "समेतं भीमरूपेण प्रसुप्ताः श्रमकर्शिताः\n",
    "01142019a": "साहाय्येऽस्मि स्थितः पार्थ योधयिष्यामि राक्षसम्\n",
    "01142019c": "नकुलः सहदेवश्च मातरं गोपयिष्यतः\n",
    "01142020": "भीम उवाच\n",
    "01142020a": "उदासीनो निरीक्षस्व न कार्यः संभ्रमस्त्वया\n",
    "01142020c": "न जात्वयं पुनर्जीवेन्मद्बाह्वन्तरमागतः\n",
    "01142021": "अर्जुन उवाच\n",
    "01142021a": "किमनेन चिरं भीम जीवता पापरक्षसा\n",
    "01142021c": "गन्तव्यं न चिरं स्थातुमिह शक्यमरिंदम\n",
    "01142022a": "पुरा संरज्यते प्राची पुरा संध्या प्रवर्तते\n",
    "01142022c": "रौद्रे मुहूर्ते रक्षांसि प्रबलानि भवन्ति च\n",
    "01142023a": "त्वरस्व भीम मा क्रीड जहि रक्षो विभीषणम्\n",
    "01142023c": "पुरा विकुरुते मायां भुजयोः सारमर्पय\n",
    "01142024": "वैशंपायन उवाच\n",
    "01142024a": "अर्जुनेनैवमुक्तस्तु भीमो भीमस्य रक्षसः\n",
    "01142024c": "उत्क्षिप्याभ्रामयद्देहं तूर्णं गुणशताधिकम्\n",
    "01142025": "भीम उवाच\n",
    "01142025a": "वृथामांसैर्वृथा पुष्टो वृथा वृद्धो वृथामतिः\n",
    "01142025c": "वृथामरणमर्हस्त्वं वृथाद्य न भविष्यसि\n",
    "01142026": "अर्जुन उवाच\n",
    "01142026a": "अथ वा मन्यसे भारं त्वमिमं राक्षसं युधि\n",
    "01142026c": "करोमि तव साहाय्यं शीघ्रमेव निहन्यताम्\n",
    "01142027a": "अथ वाप्यहमेवैनं हनिष्यामि वृकोदर\n",
    "01142027c": "कृतकर्मा परिश्रान्तः साधु तावदुपारम\n",
    "01142028": "वैशंपायन उवाच\n",
    "01142028a": "तस्य तद्वचनं श्रुत्वा भीमसेनोऽत्यमर्षणः\n",
    "01142028c": "निष्पिष्यैनं बलाद्भूमौ पशुमारममारयत्\n",
    "01142029a": "स मार्यमाणो भीमेन ननाद विपुलं स्वनम्\n",
    "01142029c": "पूरयंस्तद्वनं सर्वं जलार्द्र इव दुन्दुभिः\n",
    "01142030a": "भुजाभ्यां योक्त्रयित्वा तं बलवान्पाण्डुनन्दनः\n",
    "01142030c": "मध्ये भङ्क्त्वा स बलवान्हर्षयामास पाण्डवान्\n",
    "01142031a": "हिडिम्बं निहतं दृष्ट्वा संहृष्टास्ते तरस्विनः\n",
    "01142031c": "अपूजयन्नरव्याघ्रं भीमसेनमरिंदमम्\n",
    "01142032a": "अभिपूज्य महात्मानं भीमं भीमपराक्रमम्\n",
    "01142032c": "पुनरेवार्जुनो वाक्यमुवाचेदं वृकोदरम्\n",
    "01142033a": "नदूरे नगरं मन्ये वनादस्मादहं प्रभो\n",
    "01142033c": "शीघ्रं गच्छाम भद्रं ते न नो विद्यात्सुयोधनः\n",
    "01142034a": "ततः सर्वे तथेत्युक्त्वा सह मात्रा परंतपाः\n",
    "01142034c": "प्रययुः पुरुषव्याघ्रा हिडिम्बा चैव राक्षसी\n",
    "01143001": "भीम उवाच\n",
    "01143001a": "स्मरन्ति वैरं रक्षांसि मायामाश्रित्य मोहिनीम्\n",
    "01143001c": "हिडिम्बे व्रज पन्थानं त्वं वै भ्रातृनिषेवितम्\n",
    "01143002": "युधिष्ठिर उवाच\n",
    "01143002a": "क्रुद्धोऽपि पुरुषव्याघ्र भीम मा स्म स्त्रियं वधीः\n",
    "01143002c": "शरीरगुप्त्याभ्यधिकं धर्मं गोपय पाण्डव\n",
    "01143003a": "वधाभिप्रायमायान्तमवधीस्त्वं महाबलम्\n",
    "01143003c": "रक्षसस्तस्य भगिनी किं नः क्रुद्धा करिष्यति\n",
    "01143004": "वैशंपायन उवाच\n",
    "01143004a": "हिडिम्बा तु ततः कुन्तीमभिवाद्य कृताञ्जलिः\n",
    "01143004c": "युधिष्ठिरं च कौन्तेयमिदं वचनमब्रवीत्\n",
    "01143005a": "आर्ये जानासि यद्दुःखमिह स्त्रीणामनङ्गजम्\n",
    "01143005c": "तदिदं मामनुप्राप्तं भीमसेनकृतं शुभे\n",
    "01143006a": "सोढं तत्परमं दुःखं मया कालप्रतीक्षया\n",
    "01143006c": "सोऽयमभ्यागतः कालो भविता मे सुखाय वै\n",
    "01143007a": "मया ह्युत्सृज्य सुहृदः स्वधर्मं स्वजनं तथा\n",
    "01143007c": "वृतोऽयं पुरुषव्याघ्रस्तव पुत्रः पतिः शुभे\n",
    "01143008a": "वरेणापि तथानेन त्वया चापि यशस्विनि\n",
    "01143008c": "तथा ब्रुवन्ती हि तदा प्रत्याख्याता क्रियां प्रति\n",
    "01143009a": "त्वं मां मूढेति वा मत्वा भक्ता वानुगतेति वा\n",
    "01143009c": "भर्त्रानेन महाभागे संयोजय सुतेन ते\n",
    "01143010a": "तमुपादाय गच्छेयं यथेष्टं देवरूपिणम्\n",
    "01143010c": "पुनश्चैवागमिष्यामि विश्रम्भं कुरु मे शुभे\n",
    "01143011a": "अहं हि मनसा ध्याता सर्वान्नेष्यामि वः सदा\n",
    "01143011c": "वृजिने तारयिष्यामि दुर्गेषु च नरर्षभान्\n",
    "01143012a": "पृष्ठेन वो वहिष्यामि शीघ्रां गतिमभीप्सतः\n",
    "01143012c": "यूयं प्रसादं कुरुत भीमसेनो भजेत माम्\n",
    "01143013a": "आपदस्तरणे प्राणान्धारयेद्येन येन हि\n",
    "01143013c": "सर्वमादृत्य कर्तव्यं तद्धर्ममनुवर्तता\n",
    "01143014a": "आपत्सु यो धारयति धर्मं धर्मविदुत्तमः\n",
    "01143014c": "व्यसनं ह्येव धर्मस्य धर्मिणामापदुच्यते\n",
    "01143015a": "पुण्यं प्राणान्धारयति पुण्यं प्राणदमुच्यते\n",
    "01143015c": "येन येनाचरेद्धर्मं तस्मिन्गर्हा न विद्यते\n",
    "01143016": "युधिष्ठिर उवाच\n",
    "01143016a": "एवमेतद्यथात्थ त्वं हिडिम्बे नात्र संशयः\n",
    "01143016c": "स्थातव्यं तु त्वया धर्मे यथा ब्रूयां सुमध्यमे\n",
    "01143017a": "स्नातं कृताह्निकं भद्रे कृतकौतुकमङ्गलम्\n",
    "01143017c": "भीमसेनं भजेथास्त्वं प्रागस्तगमनाद्रवेः\n",
    "01143018a": "अहःसु विहरानेन यथाकामं मनोजवा\n",
    "01143018c": "अयं त्वानयितव्यस्ते भीमसेनः सदा निशि\n",
    "01143019": "वैशंपायन उवाच\n",
    "01143019a": "तथेति तत्प्रतिज्ञाय हिडिम्बा राक्षसी तदा\n",
    "01143019c": "भीमसेनमुपादाय ऊर्ध्वमाचक्रमे ततः\n",
    "01143020a": "शैलशृङ्गेषु रम्येषु देवतायतनेषु च\n",
    "01143020c": "मृगपक्षिविघुष्टेषु रमणीयेषु सर्वदा\n",
    "01143021a": "कृत्वा च परमं रूपं सर्वाभरणभूषिता\n",
    "01143021c": "संजल्पन्ती सुमधुरं रमयामास पाण्डवम्\n",
    "01143022a": "तथैव वनदुर्गेषु पुष्पितद्रुमसानुषु\n",
    "01143022c": "सरःसु रमणीयेषु पद्मोत्पलयुतेषु च\n",
    "01143023a": "नदीद्वीपप्रदेशेषु वैडूर्यसिकतासु च\n",
    "01143023c": "सुतीर्थवनतोयासु तथा गिरिनदीषु च\n",
    "01143024a": "सगरस्य प्रदेशेषु मणिहेमचितेषु च\n",
    "01143024c": "पत्तनेषु च रम्येषु महाशालवनेषु च\n",
    "01143025a": "देवारण्येषु पुण्येषु तथा पर्वतसानुषु\n",
    "01143025c": "गुह्यकानां निवासेषु तापसायतनेषु च\n",
    "01143026a": "सर्वर्तुफलपुष्पेषु मानसेषु सरःसु च\n",
    "01143026c": "बिभ्रती परमं रूपं रमयामास पाण्डवम्\n",
    "01143027a": "रमयन्ती तथा भीमं तत्र तत्र मनोजवा\n",
    "01143027c": "प्रजज्ञे राक्षसी पुत्रं भीमसेनान्महाबलम्\n",
    "01143028a": "विरूपाक्षं महावक्त्रं शङ्कुकर्णं विभीषणम्\n",
    "01143028c": "भीमरूपं सुताम्रोष्ठं तीक्ष्णदंष्ट्रं महाबलम्\n",
    "01143029a": "महेष्वासं महावीर्यं महासत्त्वं महाभुजम्\n",
    "01143029c": "महाजवं महाकायं महामायमरिंदमम्\n",
    "01143030a": "अमानुषं मानुषजं भीमवेगं महाबलम्\n",
    "01143030c": "यः पिशाचानतीवान्यान्बभूवाति स मानुषान्\n",
    "01143031a": "बालोऽपि यौवनं प्राप्तो मानुषेषु विशां पते\n",
    "01143031c": "सर्वास्त्रेषु परं वीरः प्रकर्षमगमद्बली\n",
    "01143032a": "सद्यो हि गर्भं राक्षस्यो लभन्ते प्रसवन्ति च\n",
    "01143032c": "कामरूपधराश्चैव भवन्ति बहुरूपिणः\n",
    "01143033a": "प्रणम्य विकचः पादावगृह्णात्स पितुस्तदा\n",
    "01143033c": "मातुश्च परमेष्वासस्तौ च नामास्य चक्रतुः\n",
    "01143034a": "घटभासोत्कच इति मातरं सोऽभ्यभाषत\n",
    "01143034c": "अभवत्तेन नामास्य घटोत्कच इति स्म ह\n",
    "01143035a": "अनुरक्तश्च तानासीत्पाण्डवान्स घटोत्कचः\n",
    "01143035c": "तेषां च दयितो नित्यमात्मभूतो बभूव सः\n",
    "01143036a": "संवाससमयो जीर्ण इत्यभाषत तं ततः\n",
    "01143036c": "हिडिम्बा समयं कृत्वा स्वां गतिं प्रत्यपद्यत\n",
    "01143037a": "कृत्यकाल उपस्थास्ये पितॄनिति घटोत्कचः\n",
    "01143037c": "आमन्त्र्य राक्षसश्रेष्ठः प्रतस्थे चोत्तरां दिशम्\n",
    "01143038a": "स हि सृष्टो मघवता शक्तिहेतोर्महात्मना\n",
    "01143038c": "कर्णस्याप्रतिवीर्यस्य विनाशाय महात्मनः\n",
    "01144001": "वैशंपायन उवाच\n",
    "01144001a": "ते वनेन वनं वीरा घ्नन्तो मृगगणान्बहून्\n",
    "01144001c": "अपक्रम्य ययू राजंस्त्वरमाणा महारथाः\n",
    "01144002a": "मत्स्यांस्त्रिगर्तान्पाञ्चालान्कीचकानन्तरेण च\n",
    "01144002c": "रमणीयान्वनोद्देशान्प्रेक्षमाणाः सरांसि च\n",
    "01144003a": "जटाः कृत्वात्मनः सर्वे वल्कलाजिनवाससः\n",
    "01144003c": "सह कुन्त्या महात्मानो बिभ्रतस्तापसं वपुः\n",
    "01144004a": "क्वचिद्वहन्तो जननीं त्वरमाणा महारथाः\n",
    "01144004c": "क्वचिच्छन्देन गच्छन्तस्ते जग्मुः प्रसभं पुनः\n",
    "01144005a": "ब्राह्मं वेदमधीयाना वेदाङ्गानि च सर्वशः\n",
    "01144005c": "नीतिशास्त्रं च धर्मज्ञा ददृशुस्ते पितामहम्\n",
    "01144006a": "तेऽभिवाद्य महात्मानं कृष्णद्वैपायनं तदा\n",
    "01144006c": "तस्थुः प्राञ्जलयः सर्वे सह मात्रा परंतपाः\n",
    "01144007": "व्यास उवाच\n",
    "01144007a": "मयेदं मनसा पूर्वं विदितं भरतर्षभाः\n",
    "01144007c": "यथा स्थितैरधर्मेण धार्तराष्ट्रैर्विवासिताः\n",
    "01144008a": "तद्विदित्वास्मि संप्राप्तश्चिकीर्षुः परमं हितम्\n",
    "01144008c": "न विषादोऽत्र कर्तव्यः सर्वमेतत्सुखाय वः\n",
    "01144009a": "समास्ते चैव मे सर्वे यूयं चैव न संशयः\n",
    "01144009c": "दीनतो बालतश्चैव स्नेहं कुर्वन्ति बान्धवाः\n",
    "01144010a": "तस्मादभ्यधिकः स्नेहो युष्मासु मम सांप्रतम्\n",
    "01144010c": "स्नेहपूर्वं चिकीर्षामि हितं वस्तन्निबोधत\n",
    "01144011a": "इदं नगरमभ्याशे रमणीयं निरामयम्\n",
    "01144011c": "वसतेह प्रतिच्छन्ना ममागमनकाङ्क्षिणः\n",
    "01144012": "वैशंपायन उवाच\n",
    "01144012a": "एवं स तान्समाश्वास्य व्यासः पार्थानरिंदमान्\n",
    "01144012c": "एकचक्रामभिगतः कुन्तीमाश्वासयत्प्रभुः\n",
    "01144013a": "जीवपुत्रि सुतस्तेऽयं धर्मपुत्रो युधिष्ठिरः\n",
    "01144013c": "पृथिव्यां पार्थिवान्सर्वान्प्रशासिष्यति धर्मराट्\n",
    "01144014a": "धर्मेण जित्वा पृथिवीमखिलां धर्मविद्वशी\n",
    "01144014c": "भीमसेनार्जुनबलाद्भोक्ष्यत्ययमसंशयः\n",
    "01144015a": "पुत्रास्तव च माद्र्याश्च सर्व एव महारथाः\n",
    "01144015c": "स्वराष्ट्रे विहरिष्यन्ति सुखं सुमनसस्तदा\n",
    "01144016a": "यक्ष्यन्ति च नरव्याघ्रा विजित्य पृथिवीमिमाम्\n",
    "01144016c": "राजसूयाश्वमेधाद्यैः क्रतुभिर्भूरिदक्षिणैः\n",
    "01144017a": "अनुगृह्य सुहृद्वर्गं धनेन च सुखेन च\n",
    "01144017c": "पितृपैतामहं राज्यमिह भोक्ष्यन्ति ते सुताः\n",
    "01144018a": "एवमुक्त्वा निवेश्यैनान्ब्राह्मणस्य निवेशने\n",
    "01144018c": "अब्रवीत्पार्थिवश्रेष्ठमृषिर्द्वैपायनस्तदा\n",
    "01144019a": "इह मां संप्रतीक्षध्वमागमिष्याम्यहं पुनः\n",
    "01144019c": "देशकालौ विदित्वैव वेत्स्यध्वं परमां मुदम्\n",
    "01144020a": "स तैः प्राञ्जलिभिः सर्वैस्तथेत्युक्तो नराधिप\n",
    "01144020c": "जगाम भगवान्व्यासो यथाकाममृषिः प्रभुः\n",
    "01145001": "जनमेजय उवाच\n",
    "01145001a": "एकचक्रां गतास्ते तु कुन्तीपुत्रा महारथाः\n",
    "01145001c": "अतः परं द्विजश्रेष्ठ किमकुर्वत पाण्डवाः\n",
    "01145002": "वैशंपायन उवाच\n",
    "01145002a": "एकचक्रां गतास्ते तु कुन्तीपुत्रा महारथाः\n",
    "01145002c": "ऊषुर्नातिचिरं कालं ब्राह्मणस्य निवेशने\n",
    "01145003a": "रमणीयानि पश्यन्तो वनानि विविधानि च\n",
    "01145003c": "पार्थिवानपि चोद्देशान्सरितश्च सरांसि च\n",
    "01145004a": "चेरुर्भैक्षं तदा ते तु सर्व एव विशां पते\n",
    "01145004c": "बभूवुर्नागराणां च स्वैर्गुणैः प्रियदर्शनाः\n",
    "01145005a": "निवेदयन्ति स्म च ते भैक्षं कुन्त्याः सदा निशि\n",
    "01145005c": "तया विभक्तान्भागांस्ते भुञ्जते स्म पृथक्पृथक्\n",
    "01145006a": "अर्धं ते भुञ्जते वीराः सह मात्रा परंतपाः\n",
    "01145006c": "अर्धं भैक्षस्य सर्वस्य भीमो भुङ्क्ते महाबलः\n",
    "01145007a": "तथा तु तेषां वसतां तत्र राजन्महात्मनाम्\n",
    "01145007c": "अतिचक्राम सुमहान्कालोऽथ भरतर्षभ\n",
    "01145008a": "ततः कदाचिद्भैक्षाय गतास्ते भरतर्षभाः\n",
    "01145008c": "संगत्या भीमसेनस्तु तत्रास्ते पृथया सह\n",
    "01145009a": "अथार्तिजं महाशब्दं ब्राह्मणस्य निवेशने\n",
    "01145009c": "भृशमुत्पतितं घोरं कुन्ती शुश्राव भारत\n",
    "01145010a": "रोरूयमाणांस्तान्सर्वान्परिदेवयतश्च सा\n",
    "01145010c": "कारुण्यात्साधुभावाच्च देवी राजन्न चक्षमे\n",
    "01145011a": "मथ्यमानेव दुःखेन हृदयेन पृथा ततः\n",
    "01145011c": "उवाच भीमं कल्याणी कृपान्वितमिदं वचः\n",
    "01145012a": "वसामः सुसुखं पुत्र ब्राह्मणस्य निवेशने\n",
    "01145012c": "अज्ञाता धार्तराष्ट्राणां सत्कृता वीतमन्यवः\n",
    "01145013a": "सा चिन्तये सदा पुत्र ब्राह्मणस्यास्य किं न्वहम्\n",
    "01145013c": "प्रियं कुर्यामिति गृहे यत्कुर्युरुषिताः सुखम्\n",
    "01145014a": "एतावान्पुरुषस्तात कृतं यस्मिन्न नश्यति\n",
    "01145014c": "यावच्च कुर्यादन्योऽस्य कुर्यादभ्यधिकं ततः\n",
    "01145015a": "तदिदं ब्राह्मणस्यास्य दुःखमापतितं ध्रुवम्\n",
    "01145015c": "तत्रास्य यदि साहाय्यं कुर्याम सुकृतं भवेत्\n",
    "01145016": "भीम उवाच\n",
    "01145016a": "ज्ञायतामस्य यद्दुःखं यतश्चैव समुत्थितम्\n",
    "01145016c": "विदिते व्यवसिष्यामि यद्यपि स्यात्सुदुष्करम्\n",
    "01145017": "वैशंपायन उवाच\n",
    "01145017a": "तथा हि कथयन्तौ तौ भूयः शुश्रुवतुः स्वनम्\n",
    "01145017c": "आर्तिजं तस्य विप्रस्य सभार्यस्य विशां पते\n",
    "01145018a": "अन्तःपुरं ततस्तस्य ब्राह्मणस्य महात्मनः\n",
    "01145018c": "विवेश कुन्ती त्वरिता बद्धवत्सेव सौरभी\n",
    "01145019a": "ततस्तं ब्राह्मणं तत्र भार्यया च सुतेन च\n",
    "01145019c": "दुहित्रा चैव सहितं ददर्श विकृताननम्\n",
    "01145020": "ब्राह्मण उवाच\n",
    "01145020a": "धिगिदं जीवितं लोकेऽनलसारमनर्थकम्\n",
    "01145020c": "दुःखमूलं पराधीनं भृशमप्रियभागि च\n",
    "01145021a": "जीविते परमं दुःखं जीविते परमो ज्वरः\n",
    "01145021c": "जीविते वर्तमानस्य द्वन्द्वानामागमो ध्रुवः\n",
    "01145022a": "एकात्मापि हि धर्मार्थौ कामं च न निषेवते\n",
    "01145022c": "एतैश्च विप्रयोगोऽपि दुःखं परमकं मतम्\n",
    "01145023a": "आहुः केचित्परं मोक्षं स च नास्ति कथंचन\n",
    "01145023c": "अर्थप्राप्तौ च नरकः कृत्स्न एवोपपद्यते\n",
    "01145024a": "अर्थेप्सुता परं दुःखमर्थप्राप्तौ ततोऽधिकम्\n",
    "01145024c": "जातस्नेहस्य चार्थेषु विप्रयोगे महत्तरम्\n",
    "01145025a": "न हि योगं प्रपश्यामि येन मुच्येयमापदः\n",
    "01145025c": "पुत्रदारेण वा सार्धं प्राद्रवेयामनामयम्\n",
    "01145026a": "यतितं वै मया पूर्वं यथा त्वं वेत्थ ब्राह्मणि\n",
    "01145026c": "यतः क्षेमं ततो गन्तुं त्वया तु मम न श्रुतम्\n",
    "01145027a": "इह जाता विवृद्धास्मि पिता चेह ममेति च\n",
    "01145027c": "उक्तवत्यसि दुर्मेधे याच्यमाना मयासकृत्\n",
    "01145028a": "स्वर्गतो हि पिता वृद्धस्तथा माता चिरं तव\n",
    "01145028c": "बान्धवा भूतपूर्वाश्च तत्र वासे तु का रतिः\n",
    "01145029a": "सोऽयं ते बन्धुकामाया अशृण्वन्त्या वचो मम\n",
    "01145029c": "बन्धुप्रणाशः संप्राप्तो भृशं दुःखकरो मम\n",
    "01145030a": "अथ वा मद्विनाशोऽयं न हि शक्ष्यामि कंचन\n",
    "01145030c": "परित्यक्तुमहं बन्धुं स्वयं जीवन्नृशंसवत्\n",
    "01145031a": "सहधर्मचरीं दान्तां नित्यं मातृसमां मम\n",
    "01145031c": "सखायं विहितां देवैर्नित्यं परमिकां गतिम्\n",
    "01145032a": "मात्रा पित्रा च विहितां सदा गार्हस्थ्यभागिनीम्\n",
    "01145032c": "वरयित्वा यथान्यायं मन्त्रवत्परिणीय च\n",
    "01145033a": "कुलीनां शीलसंपन्नामपत्यजननीं मम\n",
    "01145033c": "त्वामहं जीवितस्यार्थे साध्वीमनपकारिणीम्\n",
    "01145033e": "परित्यक्तुं न शक्ष्यामि भार्यां नित्यमनुव्रताम्\n",
    "01145034a": "कुत एव परित्यक्तुं सुतां शक्ष्याम्यहं स्वयम्\n",
    "01145034c": "बालामप्राप्तवयसमजातव्यञ्जनाकृतिम्\n",
    "01145035a": "भर्तुरर्थाय निक्षिप्तां न्यासं धात्रा महात्मना\n",
    "01145035c": "यस्यां दौहित्रजाँल्लोकानाशंसे पितृभिः सह\n",
    "01145035e": "स्वयमुत्पाद्य तां बालां कथमुत्स्रष्टुमुत्सहे\n",
    "01145036a": "मन्यन्ते केचिदधिकं स्नेहं पुत्रे पितुर्नराः\n",
    "01145036c": "कन्यायां नैव तु पुनर्मम तुल्यावुभौ मतौ\n",
    "01145037a": "यस्मिँल्लोकाः प्रसूतिश्च स्थिता नित्यमथो सुखम्\n",
    "01145037c": "अपापां तामहं बालां कथमुत्स्रष्टुमुत्सहे\n",
    "01145038a": "आत्मानमपि चोत्सृज्य तप्स्ये प्रेतवशं गतः\n",
    "01145038c": "त्यक्ता ह्येते मया व्यक्तं नेह शक्ष्यन्ति जीवितुम्\n",
    "01145039a": "एषां चान्यतमत्यागो नृशंसो गर्हितो बुधैः\n",
    "01145039c": "आत्मत्यागे कृते चेमे मरिष्यन्ति मया विना\n",
    "01145040a": "स कृच्छ्रामहमापन्नो न शक्तस्तर्तुमापदम्\n",
    "01145040c": "अहो धिक्कां गतिं त्वद्य गमिष्यामि सबान्धवः\n",
    "01145040e": "सर्वैः सह मृतं श्रेयो न तु मे जीवितं क्षमम्\n",
    "01146001": "ब्राह्मण्युवाच\n",
    "01146001a": "न संतापस्त्वया कार्यः प्राकृतेनेव कर्हिचित्\n",
    "01146001c": "न हि संतापकालोऽयं वैद्यस्य तव विद्यते\n",
    "01146002a": "अवश्यं निधनं सर्वैर्गन्तव्यमिह मानवैः\n",
    "01146002c": "अवश्यभाविन्यर्थे वै संतापो नेह विद्यते\n",
    "01146003a": "भार्या पुत्रोऽथ दुहिता सर्वमात्मार्थमिष्यते\n",
    "01146003c": "व्यथां जहि सुबुद्ध्या त्वं स्वयं यास्यामि तत्र वै\n",
    "01146004a": "एतद्धि परमं नार्याः कार्यं लोके सनातनम्\n",
    "01146004c": "प्राणानपि परित्यज्य यद्भर्तृहितमाचरेत्\n",
    "01146005a": "तच्च तत्र कृतं कर्म तवापीह सुखावहम्\n",
    "01146005c": "भवत्यमुत्र चाक्षय्यं लोकेऽस्मिंश्च यशस्करम्\n",
    "01146006a": "एष चैव गुरुर्धर्मो यं प्रवक्षाम्यहं तव\n",
    "01146006c": "अर्थश्च तव धर्मश्च भूयानत्र प्रदृश्यते\n",
    "01146007a": "यदर्थमिष्यते भार्या प्राप्तः सोऽर्थस्त्वया मयि\n",
    "01146007c": "कन्या चैव कुमारश्च कृताहमनृणा त्वया\n",
    "01146008a": "समर्थः पोषणे चासि सुतयो रक्षणे तथा\n",
    "01146008c": "न त्वहं सुतयोः शक्ता तथा रक्षणपोषणे\n",
    "01146009a": "मम हि त्वद्विहीनायाः सर्वकामा न आपदः\n",
    "01146009c": "कथं स्यातां सुतौ बालौ भवेयं च कथं त्वहम्\n",
    "01146010a": "कथं हि विधवानाथा बालपुत्रा विना त्वया\n",
    "01146010c": "मिथुनं जीवयिष्यामि स्थिता साधुगते पथि\n",
    "01146011a": "अहंकृतावलिप्तैश्च प्रार्थ्यमानामिमां सुताम्\n",
    "01146011c": "अयुक्तैस्तव संबन्धे कथं शक्ष्यामि रक्षितुम्\n",
    "01146012a": "उत्सृष्टमामिषं भूमौ प्रार्थयन्ति यथा खगाः\n",
    "01146012c": "प्रार्थयन्ति जनाः सर्वे वीरहीनां तथा स्त्रियम्\n",
    "01146013a": "साहं विचाल्यमाना वै प्रार्थ्यमाना दुरात्मभिः\n",
    "01146013c": "स्थातुं पथि न शक्ष्यामि सज्जनेष्टे द्विजोत्तम\n",
    "01146014a": "कथं तव कुलस्यैकामिमां बालामसंस्कृताम्\n",
    "01146014c": "पितृपैतामहे मार्गे नियोक्तुमहमुत्सहे\n",
    "01146015a": "कथं शक्ष्यामि बालेऽस्मिन्गुणानाधातुमीप्षितान्\n",
    "01146015c": "अनाथे सर्वतो लुप्ते यथा त्वं धर्मदर्शिवान्\n",
    "01146016a": "इमामपि च ते बालामनाथां परिभूय माम्\n",
    "01146016c": "अनर्हाः प्रार्थयिष्यन्ति शूद्रा वेदश्रुतिं यथा\n",
    "01146017a": "तां चेदहं न दित्सेयं त्वद्गुणैरुपबृंहिताम्\n",
    "01146017c": "प्रमथ्यैनां हरेयुस्ते हविर्ध्वाङ्क्षा इवाध्वरात्\n",
    "01146018a": "संप्रेक्षमाणा पुत्रं ते नानुरूपमिवात्मनः\n",
    "01146018c": "अनर्हवशमापन्नामिमां चापि सुतां तव\n",
    "01146019a": "अवज्ञाता च लोकस्य तथात्मानमजानती\n",
    "01146019c": "अवलिप्तैर्नरैर्ब्रह्मन्मरिष्यामि न संशयः\n",
    "01146020a": "तौ विहीनौ मया बालौ त्वया चैव ममात्मजौ\n",
    "01146020c": "विनश्येतां न संदेहो मत्स्याविव जलक्षये\n",
    "01146021a": "त्रितयं सर्वथाप्येवं विनशिष्यत्यसंशयम्\n",
    "01146021c": "त्वया विहीनं तस्मात्त्वं मां परित्यक्तुमर्हसि\n",
    "01146022a": "व्युष्टिरेषा परा स्त्रीणां पूर्वं भर्तुः परा गतिः\n",
    "01146022c": "न तु ब्राह्मण पुत्राणां विषये परिवर्तितुम्\n",
    "01146023a": "परित्यक्तः सुतश्चायं दुहितेयं तथा मया\n",
    "01146023c": "बान्धवाश्च परित्यक्तास्त्वदर्थं जीवितं च मे\n",
    "01146024a": "यज्ञैस्तपोभिर्नियमैर्दानैश्च विविधैस्तथा\n",
    "01146024c": "विशिष्यते स्त्रिया भर्तुर्नित्यं प्रियहिते स्थितिः\n",
    "01146025a": "तदिदं यच्चिकीर्षामि धर्म्यं परमसंमतम्\n",
    "01146025c": "इष्टं चैव हितं चैव तव चैव कुलस्य च\n",
    "01146026a": "इष्टानि चाप्यपत्यानि द्रव्याणि सुहृदः प्रियाः\n",
    "01146026c": "आपद्धर्मविमोक्षाय भार्या चापि सतां मतम्\n",
    "01146027a": "एकतो वा कुलं कृत्स्नमात्मा वा कुलवर्धन\n",
    "01146027c": "न समं सर्वमेवेति बुधानामेष निश्चयः\n",
    "01146028a": "स कुरुष्व मया कार्यं तारयात्मानमात्मना\n",
    "01146028c": "अनुजानीहि मामार्य सुतौ मे परिरक्ष च\n",
    "01146029a": "अवध्याः स्त्रिय इत्याहुर्धर्मज्ञा धर्मनिश्चये\n",
    "01146029c": "धर्मज्ञान्राक्षसानाहुर्न हन्यात्स च मामपि\n",
    "01146030a": "निःसंशयो वधः पुंसां स्त्रीणां संशयितो वधः\n",
    "01146030c": "अतो मामेव धर्मज्ञ प्रस्थापयितुमर्हसि\n",
    "01146031a": "भुक्तं प्रियाण्यवाप्तानि धर्मश्च चरितो मया\n",
    "01146031c": "त्वत्प्रसूतिः प्रिया प्राप्ता न मां तप्स्यत्यजीवितम्\n",
    "01146032a": "जातपुत्रा च वृद्धा च प्रियकामा च ते सदा\n",
    "01146032c": "समीक्ष्यैतदहं सर्वं व्यवसायं करोम्यतः\n",
    "01146033a": "उत्सृज्यापि च मामार्य वेत्स्यस्यन्यामपि स्त्रियम्\n",
    "01146033c": "ततः प्रतिष्ठितो धर्मो भविष्यति पुनस्तव\n",
    "01146034a": "न चाप्यधर्मः कल्याण बहुपत्नीकता नृणाम्\n",
    "01146034c": "स्त्रीणामधर्मः सुमहान्भर्तुः पूर्वस्य लङ्घने\n",
    "01146035a": "एतत्सर्वं समीक्ष्य त्वमात्मत्यागं च गर्हितम्\n",
    "01146035c": "आत्मानं तारय मया कुलं चेमौ च दारकौ\n",
    "01146036": "वैशंपायन उवाच\n",
    "01146036a": "एवमुक्तस्तया भर्ता तां समालिङ्ग्य भारत\n",
    "01146036c": "मुमोच बाष्पं शनकैः सभार्यो भृशदुःखितः\n",
    "01147001": "वैशंपायन उवाच\n",
    "01147001a": "तयोर्दुःखितयोर्वाक्यमतिमात्रं निशम्य तत्\n",
    "01147001c": "भृशं दुःखपरीताङ्गी कन्या तावभ्यभाषत\n",
    "01147002a": "किमिदं भृशदुःखार्तौ रोरवीथो अनाथवत्\n",
    "01147002c": "ममापि श्रूयतां किंचिच्छ्रुत्वा च क्रियतां क्षमम्\n",
    "01147003a": "धर्मतोऽहं परित्याज्या युवयोर्नात्र संशयः\n",
    "01147003c": "त्यक्तव्यां मां परित्यज्य त्रातं सर्वं मयैकया\n",
    "01147004a": "इत्यर्थमिष्यतेऽपत्यं तारयिष्यति मामिति\n",
    "01147004c": "तस्मिन्नुपस्थिते काले तरतं प्लववन्मया\n",
    "01147005a": "इह वा तारयेद्दुर्गादुत वा प्रेत्य तारयेत्\n",
    "01147005c": "सर्वथा तारयेत्पुत्रः पुत्र इत्युच्यते बुधैः\n",
    "01147006a": "आकाङ्क्षन्ते च दौहित्रानपि नित्यं पितामहाः\n",
    "01147006c": "तान्स्वयं वै परित्रास्ये रक्षन्ती जीवितं पितुः\n",
    "01147007a": "भ्राता च मम बालोऽयं गते लोकममुं त्वयि\n",
    "01147007c": "अचिरेणैव कालेन विनश्येत न संशयः\n",
    "01147008a": "तातेऽपि हि गते स्वर्गं विनष्टे च ममानुजे\n",
    "01147008c": "पिण्डः पितॄणां व्युच्छिद्येत्तत्तेषामप्रियं भवेत्\n",
    "01147009a": "पित्रा त्यक्ता तथा मात्रा भ्रात्रा चाहमसंशयम्\n",
    "01147009c": "दुःखाद्दुःखतरं प्राप्य म्रियेयमतथोचिता\n",
    "01147010a": "त्वयि त्वरोगे निर्मुक्ते माता भ्राता च मे शिशुः\n",
    "01147010c": "संतानश्चैव पिण्डश्च प्रतिष्ठास्यत्यसंशयम्\n",
    "01147011a": "आत्मा पुत्रः सखा भार्या कृच्छ्रं तु दुहिता किल\n",
    "01147011c": "स कृच्छ्रान्मोचयात्मानं मां च धर्मेण योजय\n",
    "01147012a": "अनाथा कृपणा बाला यत्रक्वचनगामिनी\n",
    "01147012c": "भविष्यामि त्वया तात विहीना कृपणा बत\n",
    "01147013a": "अथ वाहं करिष्यामि कुलस्यास्य विमोक्षणम्\n",
    "01147013c": "फलसंस्था भविष्यामि कृत्वा कर्म सुदुष्करम्\n",
    "01147014a": "अथ वा यास्यसे तत्र त्यक्त्वा मां द्विजसत्तम\n",
    "01147014c": "पीडिताहं भविष्यामि तदवेक्षस्व मामपि\n",
    "01147015a": "तदस्मदर्थं धर्मार्थं प्रसवार्थं च सत्तम\n",
    "01147015c": "आत्मानं परिरक्षस्व त्यक्तव्यां मां च संत्यज\n",
    "01147016a": "अवश्यकरणीयेऽर्थे मा त्वां कालोऽत्यगादयम्\n",
    "01147016c": "त्वया दत्तेन तोयेन भविष्यति हितं च मे\n",
    "01147017a": "किं न्वतः परमं दुःखं यद्वयं स्वर्गते त्वयि\n",
    "01147017c": "याचमानाः परादन्नं परिधावेमहि श्ववत्\n",
    "01147018a": "त्वयि त्वरोगे निर्मुक्ते क्लेशादस्मात्सबान्धवे\n",
    "01147018c": "अमृते वसती लोके भविष्यामि सुखान्विता\n",
    "01147019a": "एवं बहुविधं तस्या निशम्य परिदेवितम्\n",
    "01147019c": "पिता माता च सा चैव कन्या प्ररुरुदुस्त्रयः\n",
    "01147020a": "ततः प्ररुदितान्सर्वान्निशम्याथ सुतस्तयोः\n",
    "01147020c": "उत्फुल्लनयनो बालः कलमव्यक्तमब्रवीत्\n",
    "01147021a": "मा रोदीस्तात मा मातर्मा स्वसस्त्वमिति ब्रुवन्\n",
    "01147021c": "प्रहसन्निव सर्वांस्तानेकैकं सोऽपसर्पति\n",
    "01147022a": "ततः स तृणमादाय प्रहृष्टः पुनरब्रवीत्\n",
    "01147022c": "अनेन तं हनिष्यामि राक्षसं पुरुषादकम्\n",
    "01147023a": "तथापि तेषां दुःखेन परीतानां निशम्य तत्\n",
    "01147023c": "बालस्य वाक्यमव्यक्तं हर्षः समभवन्महान्\n",
    "01147024a": "अयं काल इति ज्ञात्वा कुन्ती समुपसृत्य तान्\n",
    "01147024c": "गतासूनमृतेनेव जीवयन्तीदमब्रवीत्\n",
    "01148001": "कुन्त्युवाच\n",
    "01148001a": "कुतोमूलमिदं दुःखं ज्ञातुमिच्छामि तत्त्वतः\n",
    "01148001c": "विदित्वा अपकर्षेयं शक्यं चेदपकर्षितुम्\n",
    "01148002": "ब्राह्मण उवाच\n",
    "01148002a": "उपपन्नं सतामेतद्यद्ब्रवीषि तपोधने\n",
    "01148002c": "न तु दुःखमिदं शक्यं मानुषेण व्यपोहितुम्\n",
    "01148003a": "समीपे नगरस्यास्य बको वसति राक्षसः\n",
    "01148003c": "ईशो जनपदस्यास्य पुरस्य च महाबलः\n",
    "01148004a": "पुष्टो मानुषमांसेन दुर्बुद्धिः पुरुषादकः\n",
    "01148004c": "रक्षत्यसुरराण्नित्यमिमं जनपदं बली\n",
    "01148005a": "नगरं चैव देशं च रक्षोबलसमन्वितः\n",
    "01148005c": "तत्कृते परचक्राच्च भूतेभ्यश्च न नो भयम्\n",
    "01148006a": "वेतनं तस्य विहितं शालिवाहस्य भोजनम्\n",
    "01148006c": "महिषौ पुरुषश्चैको यस्तदादाय गच्छति\n",
    "01148007a": "एकैकश्चैव पुरुषस्तत्प्रयच्छति भोजनम्\n",
    "01148007c": "स वारो बहुभिर्वर्षैर्भवत्यसुतरो नरैः\n",
    "01148008a": "तद्विमोक्षाय ये चापि यतन्ते पुरुषाः क्वचित्\n",
    "01148008c": "सपुत्रदारांस्तान्हत्वा तद्रक्षो भक्षयत्युत\n",
    "01148009a": "वेत्रकीयगृहे राजा नायं नयमिहास्थितः\n",
    "01148009c": "अनामयं जनस्यास्य येन स्यादद्य शाश्वतम्\n",
    "01148010a": "एतदर्हा वयं नूनं वसामो दुर्बलस्य ये\n",
    "01148010c": "विषये नित्यमुद्विग्नाः कुराजानमुपाश्रिताः\n",
    "01148011a": "ब्राह्मणाः कस्य वक्तव्याः कस्य वा छन्दचारिणः\n",
    "01148011c": "गुणैरेते हि वास्यन्ते कामगाः पक्षिणो यथा\n",
    "01148012a": "राजानं प्रथमं विन्देत्ततो भार्यां ततो धनम्\n",
    "01148012c": "त्रयस्य संचये चास्य ज्ञातीन्पुत्रांश्च धारयेत्\n",
    "01148013a": "विपरीतं मया चेदं त्रयं सर्वमुपार्जितम्\n",
    "01148013c": "त इमामापदं प्राप्य भृशं तप्स्यामहे वयम्\n",
    "01148014a": "सोऽयमस्माननुप्राप्तो वारः कुलविनाशनः\n",
    "01148014c": "भोजनं पुरुषश्चैकः प्रदेयं वेतनं मया\n",
    "01148015a": "न च मे विद्यते वित्तं संक्रेतुं पुरुषं क्वचित्\n",
    "01148015c": "सुहृज्जनं प्रदातुं च न शक्ष्यामि कथंचन\n",
    "01148015e": "गतिं चापि न पश्यामि तस्मान्मोक्षाय रक्षसः\n",
    "01148016a": "सोऽहं दुःखार्णवे मग्नो महत्यसुतरे भृशम्\n",
    "01148016c": "सहैवैतैर्गमिष्यामि बान्धवैरद्य राक्षसम्\n",
    "01148016e": "ततो नः सहितन्क्षुद्रः सर्वानेवोपभोक्ष्यति\n",
    "01149001": "कुन्त्युवाच\n",
    "01149001a": "न विषादस्त्वया कार्यो भयादस्मात्कथंचन\n",
    "01149001c": "उपायः परिदृष्टोऽत्र तस्मान्मोक्षाय रक्षसः\n",
    "01149002a": "एकस्तव सुतो बालः कन्या चैका तपस्विनी\n",
    "01149002c": "न ते तयोस्तथा पत्न्या गमनं तत्र रोचये\n",
    "01149003a": "मम पञ्च सुता ब्रह्मंस्तेषामेको गमिष्यति\n",
    "01149003c": "त्वदर्थं बलिमादाय तस्य पापस्य रक्षसः\n",
    "01149004": "ब्राह्मण उवाच\n",
    "01149004a": "नाहमेतत्करिष्यामि जीवितार्थी कथंचन\n",
    "01149004c": "ब्राह्मणस्यातिथेश्चैव स्वार्थे प्राणैर्वियोजनम्\n",
    "01149005a": "न त्वेतदकुलीनासु नाधर्मिष्ठासु विद्यते\n",
    "01149005c": "यद्ब्राह्मणार्थे विसृजेदात्मानमपि चात्मजम्\n",
    "01149006a": "आत्मनस्तु मया श्रेयो बोद्धव्यमिति रोचये\n",
    "01149006c": "ब्रह्मवध्यात्मवध्या वा श्रेय आत्मवधो मम\n",
    "01149007a": "ब्रह्मवध्या परं पापं निष्कृतिर्नात्र विद्यते\n",
    "01149007c": "अबुद्धिपूर्वं कृत्वापि श्रेय आत्मवधो मम\n",
    "01149008a": "न त्वहं वधमाकाङ्क्षे स्वयमेवात्मनः शुभे\n",
    "01149008c": "परैः कृते वधे पापं न किंचिन्मयि विद्यते\n",
    "01149009a": "अभिसंधिकृते तस्मिन्ब्राह्मणस्य वधे मया\n",
    "01149009c": "निष्कृतिं न प्रपश्यामि नृशंसं क्षुद्रमेव च\n",
    "01149010a": "आगतस्य गृहे त्यागस्तथैव शरणार्थिनः\n",
    "01149010c": "याचमानस्य च वधो नृशंसं परमं मतम्\n",
    "01149011a": "कुर्यान्न निन्दितं कर्म न नृशंसं कदाचन\n",
    "01149011c": "इति पूर्वे महात्मान आपद्धर्मविदो विदुः\n",
    "01149012a": "श्रेयांस्तु सहदारस्य विनाशोऽद्य मम स्वयम्\n",
    "01149012c": "ब्राह्मणस्य वधं नाहमनुमंस्ये कथंचन\n",
    "01149013": "कुन्त्युवाच\n",
    "01149013a": "ममाप्येषा मतिर्ब्रह्मन्विप्रा रक्ष्या इति स्थिरा\n",
    "01149013c": "न चाप्यनिष्टः पुत्रो मे यदि पुत्रशतं भवेत्\n",
    "01149014a": "न चासौ राक्षसः शक्तो मम पुत्रविनाशने\n",
    "01149014c": "वीर्यवान्मन्त्रसिद्धश्च तेजस्वी च सुतो मम\n",
    "01149015a": "राक्षसाय च तत्सर्वं प्रापयिष्यति भोजनम्\n",
    "01149015c": "मोक्षयिष्यति चात्मानमिति मे निश्चिता मतिः\n",
    "01149016a": "समागताश्च वीरेण दृष्टपूर्वाश्च राक्षसाः\n",
    "01149016c": "बलवन्तो महाकाया निहताश्चाप्यनेकशः\n",
    "01149017a": "न त्विदं केषुचिद्ब्रह्मन्व्याहर्तव्यं कथंचन\n",
    "01149017c": "विद्यार्थिनो हि मे पुत्रान्विप्रकुर्युः कुतूहलात्\n",
    "01149018a": "गुरुणा चाननुज्ञातो ग्राहयेद्यं सुतो मम\n",
    "01149018c": "न स कुर्यात्तया कार्यं विद्ययेति सतां मतम्\n",
    "01149019": "वैशंपायन उवाच\n",
    "01149019a": "एवमुक्तस्तु पृथया स विप्रो भार्यया सह\n",
    "01149019c": "हृष्टः संपूजयामास तद्वाक्यममृतोपमम्\n",
    "01149020a": "ततः कुन्ती च विप्रश्च सहितावनिलात्मजम्\n",
    "01149020c": "तमब्रूतां कुरुष्वेति स तथेत्यब्रवीच्च तौ\n",
    "01150001": "वैशंपायन उवाच\n",
    "01150001a": "करिष्य इति भीमेन प्रतिज्ञाते तु भारत\n",
    "01150001c": "आजग्मुस्ते ततः सर्वे भैक्षमादाय पाण्डवाः\n",
    "01150002a": "आकारेणैव तं ज्ञात्वा पाण्डुपुत्रो युधिष्ठिरः\n",
    "01150002c": "रहः समुपविश्यैकस्ततः पप्रच्छ मातरम्\n",
    "01150003a": "किं चिकीर्षत्ययं कर्म भीमो भीमपराक्रमः\n",
    "01150003c": "भवत्यनुमते कच्चिदयं कर्तुमिहेच्छति\n",
    "01150004": "कुन्त्युवाच\n",
    "01150004a": "ममैव वचनादेष करिष्यति परंतपः\n",
    "01150004c": "ब्राह्मणार्थे महत्कृत्यं मोष्काय नगरस्य च\n",
    "01150005": "युधिष्ठिर उवाच\n",
    "01150005a": "किमिदं साहसं तीक्ष्णं भवत्या दुष्कृतं कृतम्\n",
    "01150005c": "परित्यागं हि पुत्रस्य न प्रशंसन्ति साधवः\n",
    "01150006a": "कथं परसुतस्यार्थे स्वसुतं त्यक्तुमिच्छसि\n",
    "01150006c": "लोकवृत्तिविरुद्धं वै पुत्रत्यागात्कृतं त्वया\n",
    "01150007a": "यस्य बाहू समाश्रित्य सुखं सर्वे स्वपामहे\n",
    "01150007c": "राज्यं चापहृतं क्षुद्रैराजिहीर्षामहे पुनः\n",
    "01150008a": "यस्य दुर्योधनो वीर्यं चिन्तयन्नमितौजसः\n",
    "01150008c": "न शेते वसतीः सर्वा दुःखाच्छकुनिना सह\n",
    "01150009a": "यस्य वीरस्य वीर्येण मुक्ता जतुगृहाद्वयम्\n",
    "01150009c": "अन्येभ्यश्चैव पापेभ्यो निहतश्च पुरोचनः\n",
    "01150010a": "यस्य वीर्यं समाश्रित्य वसुपूर्णां वसुंधराम्\n",
    "01150010c": "इमां मन्यामहे प्राप्तां निहत्य धृतराष्ट्रजान्\n",
    "01150011a": "तस्य व्यवसितस्त्यागो बुद्धिमास्थाय कां त्वया\n",
    "01150011c": "कच्चिन्न दुःखैर्बुद्धिस्ते विप्लुता गतचेतसः\n",
    "01150012": "कुन्त्युवाच\n",
    "01150012a": "युधिष्ठिर न संतापः कार्यः प्रति वृकोदरम्\n",
    "01150012c": "न चायं बुद्धिदौर्बल्याद्व्यवसायः कृतो मया\n",
    "01150013a": "इह विप्रस्य भवने वयं पुत्र सुखोषिताः\n",
    "01150013c": "तस्य प्रतिक्रिया तात मयेयं प्रसमीक्षिता\n",
    "01150013e": "एतावानेव पुरुषः कृतं यस्मिन्न नश्यति\n",
    "01150014a": "दृष्ट्वा भीमस्य विक्रान्तं तदा जतुगृहे महत्\n",
    "01150014c": "हिडिम्बस्य वधाच्चैव विश्वासो मे वृकोदरे\n",
    "01150015a": "बाह्वोर्बलं हि भीमस्य नागायुतसमं महत्\n",
    "01150015c": "येन यूयं गजप्रख्या निर्व्यूढा वारणावतात्\n",
    "01150016a": "वृकोदरबलो नान्यो न भूतो न भविष्यति\n",
    "01150016c": "योऽभ्युदीयाद्युधि श्रेष्ठमपि वज्रधरं स्वयम्\n",
    "01150017a": "जातमात्रः पुरा चैष ममाङ्कात्पतितो गिरौ\n",
    "01150017c": "शरीरगौरवात्तस्य शिला गात्रैर्विचूर्णिता\n",
    "01150018a": "तदहं प्रज्ञया स्मृत्वा बलं भीमस्य पाण्डव\n",
    "01150018c": "प्रतीकारं च विप्रस्य ततः कृतवती मतिम्\n",
    "01150019a": "नेदं लोभान्न चाज्ञानान्न च मोहाद्विनिश्चितम्\n",
    "01150019c": "बुद्धिपूर्वं तु धर्मस्य व्यवसायः कृतो मया\n",
    "01150020a": "अर्थौ द्वावपि निष्पन्नौ युधिष्ठिर भविष्यतः\n",
    "01150020c": "प्रतीकारश्च वासस्य धर्मश्च चरितो महान्\n",
    "01150021a": "यो ब्राह्मणस्य साहाय्यं कुर्यादर्थेषु कर्हिचित्\n",
    "01150021c": "क्षत्रियः स शुभाँल्लोकान्प्राप्नुयादिति मे श्रुतम्\n",
    "01150022a": "क्षत्रियः क्षत्रियस्यैव कुर्वाणो वधमोक्षणम्\n",
    "01150022c": "विपुलां कीर्तिमाप्नोति लोकेऽस्मिंश्च परत्र च\n",
    "01150023a": "वैश्यस्यैव तु साहाय्यं कुर्वाणः क्षत्रियो युधि\n",
    "01150023c": "स सर्वेष्वपि लोकेषु प्रजा रञ्जयते ध्रुवम्\n",
    "01150024a": "शूद्रं तु मोक्षयन्राजा शरणार्थिनमागतम्\n",
    "01150024c": "प्राप्नोतीह कुले जन्म सद्रव्ये राजसत्कृते\n",
    "01150025a": "एवं स भगवान्व्यासः पुरा कौरवनन्दन\n",
    "01150025c": "प्रोवाच सुतरां प्राज्ञस्तस्मादेतच्चिकीर्षितम्\n",
    "01150026": "युधिष्ठिर उवाच\n",
    "01150026a": "उपपन्नमिदं मातस्त्वया यद्बुद्धिपूर्वकम्\n",
    "01150026c": "आर्तस्य ब्राह्मणस्यैवमनुक्रोशादिदं कृतम्\n",
    "01150026e": "ध्रुवमेष्यति भीमोऽयं निहत्य पुरुषादकम्\n",
    "01150027a": "यथा त्विदं न विन्देयुर्नरा नगरवासिनः\n",
    "01150027c": "तथायं ब्राह्मणो वाच्यः परिग्राह्यश्च यत्नतः\n",
    "01151001": "वैशंपायन उवाच\n",
    "01151001a": "ततो रात्र्यां व्यतीतायामन्नमादाय पाण्डवः\n",
    "01151001c": "भीमसेनो ययौ तत्र यत्रासौ पुरुषादकः\n",
    "01151002a": "आसाद्य तु वनं तस्य रक्षसः पाण्डवो बली\n",
    "01151002c": "आजुहाव ततो नाम्ना तदन्नमुपयोजयन्\n",
    "01151003a": "ततः स राक्षसः श्रुत्वा भीमसेनस्य तद्वचः\n",
    "01151003c": "आजगाम सुसंक्रुद्धो यत्र भीमो व्यवस्थितः\n",
    "01151004a": "महाकायो महावेगो दारयन्निव मेदिनीम्\n",
    "01151004c": "त्रिशिखां भृकुटिं कृत्वा संदश्य दशनच्छदम्\n",
    "01151005a": "भुञ्जानमन्नं तं दृष्ट्वा भीमसेनं स राक्षसः\n",
    "01151005c": "विवृत्य नयने क्रुद्ध इदं वचनमब्रवीत्\n",
    "01151006a": "कोऽयमन्नमिदं भुङ्क्ते मदर्थमुपकल्पितम्\n",
    "01151006c": "पश्यतो मम दुर्बुद्धिर्यियासुर्यमसादनम्\n",
    "01151007a": "भीमसेनस्तु तच्छ्रुत्वा प्रहसन्निव भारत\n",
    "01151007c": "राक्षसं तमनादृत्य भुङ्क्त एव पराङ्मुखः\n",
    "01151008a": "ततः स भैरवं कृत्वा समुद्यम्य करावुभौ\n",
    "01151008c": "अभ्यद्रवद्भीमसेनं जिघांसुः पुरुषादकः\n",
    "01151009a": "तथापि परिभूयैनं नेक्षमाणो वृकोदरः\n",
    "01151009c": "राक्षसं भुङ्क्त एवान्नं पाण्डवः परवीरहा\n",
    "01151010a": "अमर्षेण तु संपूर्णः कुन्तीपुत्रस्य राक्षसः\n",
    "01151010c": "जघान पृष्ठं पाणिभ्यामुभाभ्यां पृष्ठतः स्थितः\n",
    "01151011a": "तथा बलवता भीमः पाणिभ्यां भृशमाहतः\n",
    "01151011c": "नैवावलोकयामास राक्षसं भुङ्क्त एव सः\n",
    "01151012a": "ततः स भूयः संक्रुद्धो वृक्षमादाय राक्षसः\n",
    "01151012c": "ताडयिष्यंस्तदा भीमं पुनरभ्यद्रवद्बली\n",
    "01151013a": "ततो भीमः शनैर्भुक्त्वा तदन्नं पुरुषर्षभः\n",
    "01151013c": "वार्युपस्पृश्य संहृष्टस्तस्थौ युधि महाबलः\n",
    "01151014a": "क्षिप्तं क्रुद्धेन तं वृक्षं प्रतिजग्राह वीर्यवान्\n",
    "01151014c": "सव्येन पाणिना भीमः प्रहसन्निव भारत\n",
    "01151015a": "ततः स पुनरुद्यम्य वृक्षान्बहुविधान्बली\n",
    "01151015c": "प्राहिणोद्भीमसेनाय तस्मै भीमश्च पाण्डवः\n",
    "01151016a": "तद्वृक्षयुद्धमभवन्महीरुहविनाशनम्\n",
    "01151016c": "घोररूपं महाराज बकपाण्डवयोर्महत्\n",
    "01151017a": "नाम विश्राव्य तु बकः समभिद्रुत्य पाण्डवम्\n",
    "01151017c": "भुजाभ्यां परिजग्राह भीमसेनं महाबलम्\n",
    "01151018a": "भीमसेनोऽपि तद्रक्षः परिरभ्य महाभुजः\n",
    "01151018c": "विस्फुरन्तं महावेगं विचकर्ष बलाद्बली\n",
    "01151019a": "स कृष्यमाणो भीमेन कर्षमाणश्च पाण्डवम्\n",
    "01151019c": "समयुज्यत तीव्रेण श्रमेण पुरुषादकः\n",
    "01151020a": "तयोर्वेगेन महता पृथिवी समकम्पत\n",
    "01151020c": "पादपांश्च महाकायांश्चूर्णयामासतुस्तदा\n",
    "01151021a": "हीयमानं तु तद्रक्षः समीक्ष्य भरतर्षभ\n",
    "01151021c": "निष्पिष्य भूमौ पाणिभ्यां समाजघ्ने वृकोदरः\n",
    "01151022a": "ततोऽस्य जानुना पृष्ठमवपीड्य बलादिव\n",
    "01151022c": "बाहुना परिजग्राह दक्षिणेन शिरोधराम्\n",
    "01151023a": "सव्येन च कटीदेशे गृह्य वाससि पाण्डवः\n",
    "01151023c": "तद्रक्षो द्विगुणं चक्रे नदन्तं भैरवान्रवान्\n",
    "01151024a": "ततोऽस्य रुधिरं वक्त्रात्प्रादुरासीद्विशां पते\n",
    "01151024c": "भज्यमानस्य भीमेन तस्य घोरस्य रक्षसः\n",
    "01152001": "वैशंपायन उवाच\n",
    "01152001a": "तेन शब्देन वित्रस्तो जनस्तस्याथ रक्षसः\n",
    "01152001c": "निष्पपात गृहाद्राजन्सहैव परिचारिभिः\n",
    "01152002a": "तान्भीतान्विगतज्ञानान्भीमः प्रहरतां वरः\n",
    "01152002c": "सान्त्वयामास बलवान्समये च न्यवेशयत्\n",
    "01152003a": "न हिंस्या मानुषा भूयो युष्माभिरिह कर्हिचित्\n",
    "01152003c": "हिंसतां हि वधः शीघ्रमेवमेव भवेदिति\n",
    "01152004a": "तस्य तद्वचनं श्रुत्वा तानि रक्षांसि भारत\n",
    "01152004c": "एवमस्त्विति तं प्राहुर्जगृहुः समयं च तम्\n",
    "01152005a": "ततः प्रभृति रक्षांसि तत्र सौम्यानि भारत\n",
    "01152005c": "नगरे प्रत्यदृश्यन्त नरैर्नगरवासिभिः\n",
    "01152006a": "ततो भीमस्तमादाय गतासुं पुरुषादकम्\n",
    "01152006c": "द्वारदेशे विनिक्षिप्य जगामानुपलक्षितः\n",
    "01152007a": "ततः स भीमस्तं हत्वा गत्वा ब्राह्मणवेश्म तत्\n",
    "01152007c": "आचचक्षे यथावृत्तं राज्ञः सर्वमशेषतः\n",
    "01152008a": "ततो नरा विनिष्क्रान्ता नगरात्काल्यमेव तु\n",
    "01152008c": "ददृशुर्निहतं भूमौ राक्षसं रुधिरोक्षितम्\n",
    "01152009a": "तमद्रिकूटसदृशं विनिकीर्णं भयावहम्\n",
    "01152009c": "एकचक्रां ततो गत्वा प्रवृत्तिं प्रददुः परे\n",
    "01152010a": "ततः सहस्रशो राजन्नरा नगरवासिनः\n",
    "01152010c": "तत्राजग्मुर्बकं द्रष्टुं सस्त्रीवृद्धकुमारकाः\n",
    "01152011a": "ततस्ते विस्मिताः सर्वे कर्म दृष्ट्वातिमानुषम्\n",
    "01152011c": "दैवतान्यर्चयां चक्रुः सर्व एव विशां पते\n",
    "01152012a": "ततः प्रगणयामासुः कस्य वारोऽद्य भोजने\n",
    "01152012c": "ज्ञात्वा चागम्य तं विप्रं पप्रच्छुः सर्व एव तत्\n",
    "01152013a": "एवं पृष्टस्तु बहुशो रक्षमाणश्च पाण्डवान्\n",
    "01152013c": "उवाच नागरान्सर्वानिदं विप्रर्षभस्तदा\n",
    "01152014a": "आज्ञापितं मामशने रुदन्तं सह बन्धुभिः\n",
    "01152014c": "ददर्श ब्राह्मणः कश्चिन्मन्त्रसिद्धो महाबलः\n",
    "01152015a": "परिपृच्छ्य स मां पूर्वं परिक्लेशं पुरस्य च\n",
    "01152015c": "अब्रवीद्ब्राह्मणश्रेष्ठ आश्वास्य प्रहसन्निव\n",
    "01152016a": "प्रापयिष्याम्यहं तस्मै इदमन्नं दुरात्मने\n",
    "01152016c": "मन्निमित्तं भयं चापि न कार्यमिति वीर्यवान्\n",
    "01152017a": "स तदन्नमुपादाय गतो बकवनं प्रति\n",
    "01152017c": "तेन नूनं भवेदेतत्कर्म लोकहितं कृतम्\n",
    "01152018a": "ततस्ते ब्राह्मणाः सर्वे क्षत्रियाश्च सुविस्मिताः\n",
    "01152018c": "वैश्याः शूद्राश्च मुदिताश्चक्रुर्ब्रह्ममहं तदा\n",
    "01152019a": "ततो जानपदाः सर्वे आजग्मुर्नगरं प्रति\n",
    "01152019c": "तदद्भुततमं द्रष्टुं पार्थास्तत्रैव चावसन्\n",
    "01153001": "जनमेजय उवाच\n",
    "01153001a": "ते तथा पुरुषव्याघ्रा निहत्य बकराक्षसम्\n",
    "01153001c": "अत ऊर्ध्वं ततो ब्रह्मन्किमकुर्वत पाण्डवाः\n",
    "01153002": "वैशंपायन उवाच\n",
    "01153002a": "तत्रैव न्यवसन्राजन्निहत्य बकराक्षसम्\n",
    "01153002c": "अधीयानाः परं ब्रह्म ब्राह्मणस्य निवेशने\n",
    "01153003a": "ततः कतिपयाहस्य ब्राह्मणः संशितव्रतः\n",
    "01153003c": "प्रतिश्रयार्थं तद्वेश्म ब्राह्मणस्याजगाम ह\n",
    "01153004a": "स सम्यक्पूजयित्वा तं विद्वान्विप्रर्षभस्तदा\n",
    "01153004c": "ददौ प्रतिश्रयं तस्मै सदा सर्वातिथिव्रती\n",
    "01153005a": "ततस्ते पाण्डवाः सर्वे सह कुन्त्या नरर्षभाः\n",
    "01153005c": "उपासां चक्रिरे विप्रं कथयानं कथास्तदा\n",
    "01153006a": "कथयामास देशान्स तीर्थानि विविधानि च\n",
    "01153006c": "राज्ञां च विविधाश्चर्याः पुराणि विविधानि च\n",
    "01153007a": "स तत्राकथयद्विप्रः कथान्ते जनमेजय\n",
    "01153007c": "पाञ्चालेष्वद्भुताकारं याज्ञसेन्याः स्वयंवरम्\n",
    "01153008a": "धृष्टद्युम्नस्य चोत्पत्तिमुत्पत्तिं च शिखण्डिनः\n",
    "01153008c": "अयोनिजत्वं कृष्णाया द्रुपदस्य महामखे\n",
    "01153009a": "तदद्भुततमं श्रुत्वा लोके तस्य महात्मनः\n",
    "01153009c": "विस्तरेणैव पप्रच्छुः कथां तां पुरुषर्षभाः\n",
    "01153010a": "कथं द्रुपदपुत्रस्य धृष्टद्युम्नस्य पावकात्\n",
    "01153010c": "वेदिमध्याच्च कृष्णायाः संभवः कथमद्भुतः\n",
    "01153011a": "कथं द्रोणान्महेष्वासात्सर्वाण्यस्त्राण्यशिक्षत\n",
    "01153011c": "कथं प्रियसखायौ तौ भिन्नौ कस्य कृतेन च\n",
    "01153012a": "एवं तैश्चोदितो राजन्स विप्रः पुरुषर्षभैः\n",
    "01153012c": "कथयामास तत्सर्वं द्रौपदीसंभवं तदा\n",
    "01154001": "ब्राह्मण उवाच\n",
    "01154001a": "गङ्गाद्वारं प्रति महान्बभूवर्षिर्महातपाः\n",
    "01154001c": "भरद्वाजो महाप्राज्ञः सततं संशितव्रतः\n",
    "01154002a": "सोऽभिषेक्तुं गतो गङ्गां पूर्वमेवागतां सतीम्\n",
    "01154002c": "ददर्शाप्सरसं तत्र घृताचीमाप्लुतामृषिः\n",
    "01154003a": "तस्या वायुर्नदीतीरे वसनं व्यहरत्तदा\n",
    "01154003c": "अपकृष्टाम्बरां दृष्ट्वा तामृषिश्चकमे ततः\n",
    "01154004a": "तस्यां संसक्तमनसः कौमारब्रह्मचारिणः\n",
    "01154004c": "हृष्टस्य रेतश्चस्कन्द तदृषिर्द्रोण आदधे\n",
    "01154005a": "ततः समभवद्द्रोणः कुमारस्तस्य धीमतः\n",
    "01154005c": "अध्यगीष्ट स वेदांश्च वेदाङ्गानि च सर्वशः\n",
    "01154006a": "भरद्वाजस्य तु सखा पृषतो नाम पार्थिवः\n",
    "01154006c": "तस्यापि द्रुपदो नाम तदा समभवत्सुतः\n",
    "01154007a": "स नित्यमाश्रमं गत्वा द्रोणेन सह पार्षतः\n",
    "01154007c": "चिक्रीडाध्ययनं चैव चकार क्षत्रियर्षभः\n",
    "01154008a": "ततस्तु पृषतेऽतीते स राजा द्रुपदोऽभवत्\n",
    "01154008c": "द्रोणोऽपि रामं शुश्राव दित्सन्तं वसु सर्वशः\n",
    "01154009a": "वनं तु प्रस्थितं रामं भरद्वाजसुतोऽब्रवीत्\n",
    "01154009c": "आगतं वित्तकामं मां विद्धि द्रोणं द्विजर्षभ\n",
    "01154010": "राम उवाच\n",
    "01154010a": "शरीरमात्रमेवाद्य मयेदमवशेषितम्\n",
    "01154010c": "अस्त्राणि वा शरीरं वा ब्रह्मन्नन्यतरं वृणु\n",
    "01154011": "द्रोण उवाच\n",
    "01154011a": "अस्त्राणि चैव सर्वाणि तेषां संहारमेव च\n",
    "01154011c": "प्रयोगं चैव सर्वेषां दातुमर्हति मे भवान्\n",
    "01154012": "ब्राह्मण उवाच\n",
    "01154012a": "तथेत्युक्त्वा ततस्तस्मै प्रददौ भृगुनन्दनः\n",
    "01154012c": "प्रतिगृह्य ततो द्रोणः कृतकृत्योऽभवत्तदा\n",
    "01154013a": "संप्रहृष्टमनाश्चापि रामात्परमसंमतम्\n",
    "01154013c": "ब्रह्मास्त्रं समनुप्राप्य नरेष्वभ्यधिकोऽभवत्\n",
    "01154014a": "ततो द्रुपदमासाद्य भारद्वाजः प्रतापवान्\n",
    "01154014c": "अब्रवीत्पुरुषव्याघ्रः सखायं विद्धि मामिति\n",
    "01154015": "द्रुपद उवाच\n",
    "01154015a": "नाश्रोत्रियः श्रोत्रियस्य नारथी रथिनः सखा\n",
    "01154015c": "नाराजा पार्थिवस्यापि सखिपूर्वं किमिष्यते\n",
    "01154016": "ब्राह्मण उवाच\n",
    "01154016a": "स विनिश्चित्य मनसा पाञ्चाल्यं प्रति बुद्धिमान्\n",
    "01154016c": "जगाम कुरुमुख्यानां नगरं नागसाह्वयम्\n",
    "01154017a": "तस्मै पौत्रान्समादाय वसूनि विविधानि च\n",
    "01154017c": "प्राप्ताय प्रददौ भीष्मः शिष्यान्द्रोणाय धीमते\n",
    "01154018a": "द्रोणः शिष्यांस्ततः सर्वानिदं वचनमब्रवीत्\n",
    "01154018c": "समानीय तदा विद्वान्द्रुपदस्यासुखाय वै\n",
    "01154019a": "आचार्यवेतनं किंचिद्धृदि संपरिवर्तते\n",
    "01154019c": "कृतास्त्रैस्तत्प्रदेयं स्यात्तदृतं वदतानघाः\n",
    "01154020a": "यदा च पाण्डवाः सर्वे कृतास्त्राः कृतनिश्रमाः\n",
    "01154020c": "ततो द्रोणोऽब्रवीद्भूयो वेतनार्थमिदं वचः\n",
    "01154021a": "पार्षतो द्रुपदो नाम छत्रवत्यां नरेश्वरः\n",
    "01154021c": "तस्यापकृष्य तद्राज्यं मम शीघ्रं प्रदीयताम्\n",
    "01154022a": "ततः पाण्डुसुताः पञ्च निर्जित्य द्रुपदं युधि\n",
    "01154022c": "द्रोणाय दर्शयामासुर्बद्ध्वा ससचिवं तदा\n",
    "01154023": "द्रोण उवाच\n",
    "01154023a": "प्रार्थयामि त्वया सख्यं पुनरेव नराधिप\n",
    "01154023c": "अराजा किल नो राज्ञः सखा भवितुमर्हति\n",
    "01154024a": "अतः प्रयतितं राज्ये यज्ञसेन मया तव\n",
    "01154024c": "राजासि दक्षिणे कूले भागीरथ्याहमुत्तरे\n",
    "01154025": "ब्राह्मण उवाच\n",
    "01154025a": "असत्कारः स सुमहान्मुहूर्तमपि तस्य तु\n",
    "01154025c": "न व्येति हृदयाद्राज्ञो दुर्मनाः स कृशोऽभवत्\n",
    "01155001": "ब्राह्मण उवाच\n",
    "01155001a": "अमर्षी द्रुपदो राजा कर्मसिद्धान्द्विजर्षभान्\n",
    "01155001c": "अन्विच्छन्परिचक्राम ब्राह्मणावसथान्बहून्\n",
    "01155002a": "पुत्रजन्म परीप्सन्वै शोकोपहतचेतनः\n",
    "01155002c": "नास्ति श्रेष्ठं ममापत्यमिति नित्यमचिन्तयत्\n",
    "01155003a": "जातान्पुत्रान्स निर्वेदाद्धिग्बन्धूनिति चाब्रवीत्\n",
    "01155003c": "निःश्वासपरमश्चासीद्द्रोणं प्रतिचिकीर्षया\n",
    "01155004a": "प्रभावं विनयं शिक्षां द्रोणस्य चरितानि च\n",
    "01155004c": "क्षात्रेण च बलेनास्य चिन्तयन्नान्वपद्यत\n",
    "01155004e": "प्रतिकर्तुं नृपश्रेष्ठो यतमानोऽपि भारत\n",
    "01155005a": "अभितः सोऽथ कल्माषीं गङ्गाकूले परिभ्रमन्\n",
    "01155005c": "ब्राह्मणावसथं पुण्यमाससाद महीपतिः\n",
    "01155006a": "तत्र नास्नातकः कश्चिन्न चासीदव्रती द्विजः\n",
    "01155006c": "तथैव नामहाभागः सोऽपश्यत्संशितव्रतौ\n",
    "01155007a": "याजोपयाजौ ब्रह्मर्षी शाम्यन्तौ पृषतात्मजः\n",
    "01155007c": "संहिताध्ययने युक्तौ गोत्रतश्चापि काश्यपौ\n",
    "01155008a": "तारणे युक्तरूपौ तौ ब्राह्मणावृषिसत्तमौ\n",
    "01155008c": "स तावामन्त्रयामास सर्वकामैरतन्द्रितः\n",
    "01155009a": "बुद्ध्वा तयोर्बलं बुद्धिं कनीयांसमुपह्वरे\n",
    "01155009c": "प्रपेदे छन्दयन्कामैरुपयाजं धृतव्रतम्\n",
    "01155010a": "पादशुश्रूषणे युक्तः प्रियवाक्सर्वकामदः\n",
    "01155010c": "अर्हयित्वा यथान्यायमुपयाजमुवाच सः\n",
    "01155011a": "येन मे कर्मणा ब्रह्मन्पुत्रः स्याद्द्रोणमृत्यवे\n",
    "01155011c": "उपयाज कृते तस्मिन्गवां दातास्मि तेऽर्बुदम्\n",
    "01155012a": "यद्वा तेऽन्यद्द्विजश्रेष्ठ मनसः सुप्रियं भवेत्\n",
    "01155012c": "सर्वं तत्ते प्रदाताहं न हि मेऽस्त्यत्र संशयः\n",
    "01155013a": "इत्युक्तो नाहमित्येवं तमृषिः प्रत्युवाच ह\n",
    "01155013c": "आराधयिष्यन्द्रुपदः स तं पर्यचरत्पुनः\n",
    "01155014a": "ततः संवत्सरस्यान्ते द्रुपदं स द्विजोत्तमः\n",
    "01155014c": "उपयाजोऽब्रवीद्राजन्काले मधुरया गिरा\n",
    "01155015a": "ज्येष्ठो भ्राता ममागृह्णाद्विचरन्वननिर्झरे\n",
    "01155015c": "अपरिज्ञातशौचायां भूमौ निपतितं फलम्\n",
    "01155016a": "तदपश्यमहं भ्रातुरसांप्रतमनुव्रजन्\n",
    "01155016c": "विमर्शं संकरादाने नायं कुर्यात्कथंचन\n",
    "01155017a": "दृष्ट्वा फलस्य नापश्यद्दोषा येऽस्यानुबन्धिकाः\n",
    "01155017c": "विविनक्ति न शौचं यः सोऽन्यत्रापि कथं भवेत्\n",
    "01155018a": "संहिताध्ययनं कुर्वन्वसन्गुरुकुले च यः\n",
    "01155018c": "भैक्षमुच्छिष्टमन्येषां भुङ्क्ते चापि सदा सदा\n",
    "01155018e": "कीर्तयन्गुणमन्नानामघृणी च पुनः पुनः\n",
    "01155019a": "तमहं फलार्थिनं मन्ये भ्रातरं तर्कचक्षुषा\n",
    "01155019c": "तं वै गच्छस्व नृपते स त्वां संयाजयिष्यति\n",
    "01155020a": "जुगुप्समानो नृपतिर्मनसेदं विचिन्तयन्\n",
    "01155020c": "उपयाजवचः श्रुत्वा नृपतिः सर्वधर्मवित्\n",
    "01155020e": "अभिसंपूज्य पूजार्हमृषिं याजमुवाच ह\n",
    "01155021a": "अयुतानि ददान्यष्टौ गवां याजय मां विभो\n",
    "01155021c": "द्रोणवैराभिसंतप्तं त्वं ह्लादयितुमर्हसि\n",
    "01155022a": "स हि ब्रह्मविदां श्रेष्ठो ब्रह्मास्त्रे चाप्यनुत्तमः\n",
    "01155022c": "तस्माद्द्रोणः पराजैषीन्मां वै स सखिविग्रहे\n",
    "01155023a": "क्षत्रियो नास्ति तुल्योऽस्य पृथिव्यां कश्चिदग्रणीः\n",
    "01155023c": "कौरवाचार्यमुख्यस्य भारद्वाजस्य धीमतः\n",
    "01155024a": "द्रोणस्य शरजालानि प्राणिदेहहराणि च\n",
    "01155024c": "षडरत्नि धनुश्चास्य दृश्यतेऽप्रतिमं महत्\n",
    "01155025a": "स हि ब्राह्मणवेगेन क्षात्रं वेगमसंशयम्\n",
    "01155025c": "प्रतिहन्ति महेष्वासो भारद्वाजो महामनाः\n",
    "01155026a": "क्षत्रोच्छेदाय विहितो जामदग्न्य इवास्थितः\n",
    "01155026c": "तस्य ह्यस्त्रबलं घोरमप्रसह्यं नरैर्भुवि\n",
    "01155027a": "ब्राह्ममुच्चारयंस्तेजो हुताहुतिरिवानलः\n",
    "01155027c": "समेत्य स दहत्याजौ क्षत्रं ब्रह्मपुरःसरः\n",
    "01155027e": "ब्रह्मक्षत्रे च विहिते ब्रह्मतेजो विशिष्यते\n",
    "01155028a": "सोऽहं क्षत्रबलाद्धीनो ब्रह्मतेजः प्रपेदिवान्\n",
    "01155028c": "द्रोणाद्विशिष्टमासाद्य भवन्तं ब्रह्मवित्तमम्\n",
    "01155029a": "द्रोणान्तकमहं पुत्रं लभेयं युधि दुर्जयम्\n",
    "01155029c": "तत्कर्म कुरु मे याज निर्वपाम्यर्बुदं गवाम्\n",
    "01155030a": "तथेत्युक्त्वा तु तं याजो याज्यार्थमुपकल्पयत्\n",
    "01155030c": "गुर्वर्थ इति चाकाममुपयाजमचोदयत्\n",
    "01155030e": "याजो द्रोणविनाशाय प्रतिजज्ञे तथा च सः\n",
    "01155031a": "ततस्तस्य नरेन्द्रस्य उपयाजो महातपाः\n",
    "01155031c": "आचख्यौ कर्म वैतानं तदा पुत्रफलाय वै\n",
    "01155032a": "स च पुत्रो महावीर्यो महातेजा महाबलः\n",
    "01155032c": "इष्यते यद्विधो राजन्भविता ते तथाविधः\n",
    "01155033a": "भारद्वाजस्य हन्तारं सोऽभिसंधाय भूमिपः\n",
    "01155033c": "आजह्रे तत्तथा सर्वं द्रुपदः कर्मसिद्धये\n",
    "01155034a": "याजस्तु हवनस्यान्ते देवीमाह्वापयत्तदा\n",
    "01155034c": "प्रैहि मां राज्ञि पृषति मिथुनं त्वामुपस्थितम्\n",
    "01155035": "देव्युवाच\n",
    "01155035a": "अवलिप्तं मे मुखं ब्रह्मन्पुण्यान्गन्धान्बिभर्मि च\n",
    "01155035c": "सुतार्थेनोपरुद्धास्मि तिष्ठ याज मम प्रिये\n",
    "01155036": "याज उवाच\n",
    "01155036a": "याजेन श्रपितं हव्यमुपयाजेन मन्त्रितम्\n",
    "01155036c": "कथं कामं न संदध्यात्सा त्वं विप्रैहि तिष्ठ वा\n",
    "01155037": "ब्राह्मण उवाच\n",
    "01155037a": "एवमुक्ते तु याजेन हुते हविषि संस्कृते\n",
    "01155037c": "उत्तस्थौ पावकात्तस्मात्कुमारो देवसंनिभः\n",
    "01155038a": "ज्वालावर्णो घोररूपः किरीटी वर्म चोत्तमम्\n",
    "01155038c": "बिभ्रत्सखड्गः सशरो धनुष्मान्विनदन्मुहुः\n",
    "01155039a": "सोऽध्यारोहद्रथवरं तेन च प्रययौ तदा\n",
    "01155039c": "ततः प्रणेदुः पाञ्चालाः प्रहृष्टाः साधु साध्विति\n",
    "01155040a": "भयापहो राजपुत्रः पाञ्चालानां यशस्करः\n",
    "01155040c": "राज्ञः शोकापहो जात एष द्रोणवधाय वै\n",
    "01155040e": "इत्युवाच महद्भूतमदृश्यं खेचरं तदा\n",
    "01155041a": "कुमारी चापि पाञ्चाली वेदिमध्यात्समुत्थिता\n",
    "01155041c": "सुभगा दर्शनीयाङ्गी वेदिमध्या मनोरमा\n",
    "01155042a": "श्यामा पद्मपलाशाक्षी नीलकुञ्चितमूर्धजा\n",
    "01155042c": "मानुषं विग्रहं कृत्वा साक्षादमरवर्णिनी\n",
    "01155043a": "नीलोत्पलसमो गन्धो यस्याः क्रोशात्प्रवायति\n",
    "01155043c": "या बिभर्ति परं रूपं यस्या नास्त्युपमा भुवि\n",
    "01155044a": "तां चापि जातां सुश्रोणीं वागुवाचाशरीरिणी\n",
    "01155044c": "सर्वयोषिद्वरा कृष्णा क्षयं क्षत्रं निनीषति\n",
    "01155045a": "सुरकार्यमियं काले करिष्यति सुमध्यमा\n",
    "01155045c": "अस्या हेतोः क्षत्रियाणां महदुत्पत्स्यते भयम्\n",
    "01155046a": "तच्छ्रुत्वा सर्वपाञ्चालाः प्रणेदुः सिंहसंघवत्\n",
    "01155046c": "न चैतान्हर्षसंपूर्णानियं सेहे वसुंधरा\n",
    "01155047a": "तौ दृष्ट्वा पृषती याजं प्रपेदे वै सुतार्थिनी\n",
    "01155047c": "न वै मदन्यां जननीं जानीयातामिमाविति\n",
    "01155048a": "तथेत्युवाच तां याजो राज्ञः प्रियचिकीर्षया\n",
    "01155048c": "तयोश्च नामनी चक्रुर्द्विजाः संपूर्णमानसाः\n",
    "01155049a": "धृष्टत्वादतिधृष्णुत्वाद्धर्माद्द्युत्संभवादपि\n",
    "01155049c": "धृष्टद्युम्नः कुमारोऽयं द्रुपदस्य भवत्विति\n",
    "01155050a": "कृष्णेत्येवाब्रुवन्कृष्णां कृष्णाभूत्सा हि वर्णतः\n",
    "01155050c": "तथा तन्मिथुनं जज्ञे द्रुपदस्य महामखे\n",
    "01155051a": "धृष्टद्युम्नं तु पाञ्चाल्यमानीय स्वं विवेशनम्\n",
    "01155051c": "उपाकरोदस्त्रहेतोर्भारद्वाजः प्रतापवान्\n",
    "01155052a": "अमोक्षणीयं दैवं हि भावि मत्वा महामतिः\n",
    "01155052c": "तथा तत्कृतवान्द्रोण आत्मकीर्त्यनुरक्षणात्\n",
    "01156001": "वैशंपायन उवाच\n",
    "01156001a": "एतच्छ्रुत्वा तु कौन्तेयाः शल्यविद्धा इवाभवन्\n",
    "01156001c": "सर्वे चास्वस्थमनसो बभूवुस्ते महारथाः\n",
    "01156002a": "ततः कुन्ती सुतान्दृष्ट्वा विभ्रान्तान्गतचेतसः\n",
    "01156002c": "युधिष्ठिरमुवाचेदं वचनं सत्यवादिनी\n",
    "01156003a": "चिररात्रोषिताः स्मेह ब्राह्मणस्य निवेशने\n",
    "01156003c": "रममाणाः पुरे रम्ये लब्धभैक्षा युधिष्ठिर\n",
    "01156004a": "यानीह रमणीयानि वनान्युपवनानि च\n",
    "01156004c": "सर्वाणि तानि दृष्टानि पुनः पुनररिंदम\n",
    "01156005a": "पुनर्दृष्टानि तान्येव प्रीणयन्ति न नस्तथा\n",
    "01156005c": "भैक्षं च न तथा वीर लभ्यते कुरुनन्दन\n",
    "01156006a": "ते वयं साधु पाञ्चालान्गच्छाम यदि मन्यसे\n",
    "01156006c": "अपूर्वदर्शनं तात रमणीयं भविष्यति\n",
    "01156007a": "सुभिक्षाश्चैव पाञ्चालाः श्रूयन्ते शत्रुकर्शन\n",
    "01156007c": "यज्ञसेनश्च राजासौ ब्रह्मण्य इति शुश्रुमः\n",
    "01156008a": "एकत्र चिरवासो हि क्षमो न च मतो मम\n",
    "01156008c": "ते तत्र साधु गच्छामो यदि त्वं पुत्र मन्यसे\n",
    "01156009": "युधिष्ठिर उवाच\n",
    "01156009a": "भवत्या यन्मतं कार्यं तदस्माकं परं हितम्\n",
    "01156009c": "अनुजांस्तु न जानामि गच्छेयुर्नेति वा पुनः\n",
    "01156010": "वैशंपायन उवाच\n",
    "01156010a": "ततः कुन्ती भीमसेनमर्जुनं यमजौ तथा\n",
    "01156010c": "उवाच गमनं ते च तथेत्येवाब्रुवंस्तदा\n",
    "01156011a": "तत आमन्त्र्य तं विप्रं कुन्ती राजन्सुतैः सह\n",
    "01156011c": "प्रतस्थे नगरीं रम्यां द्रुपदस्य महात्मनः\n",
    "01157001": "वैशंपायन उवाच\n",
    "01157001a": "वसत्सु तेषु प्रच्छन्नं पाण्डवेषु महात्मसु\n",
    "01157001c": "आजगामाथ तान्द्रष्टुं व्यासः सत्यवतीसुतः\n",
    "01157002a": "तमागतमभिप्रेक्ष्य प्रत्युद्गम्य परंतपाः\n",
    "01157002c": "प्रणिपत्याभिवाद्यैनं तस्थुः प्राञ्जलयस्तदा\n",
    "01157003a": "समनुज्ञाप्य तान्सर्वानासीनान्मुनिरब्रवीत्\n",
    "01157003c": "प्रसन्नः पूजितः पार्थैः प्रीतिपूर्वमिदं वचः\n",
    "01157004a": "अपि धर्मेण वर्तध्वं शास्त्रेण च परंतपाः\n",
    "01157004c": "अपि विप्रेषु वः पूजा पूजार्हेषु न हीयते\n",
    "01157005a": "अथ धर्मार्थवद्वाक्यमुक्त्वा स भगवानृषिः\n",
    "01157005c": "विचित्राश्च कथास्तास्ताः पुनरेवेदमब्रवीत्\n",
    "01157006a": "आसीत्तपोवने काचिदृषेः कन्या महात्मनः\n",
    "01157006c": "विलग्नमध्या सुश्रोणी सुभ्रूः सर्वगुणान्विता\n",
    "01157007a": "कर्मभिः स्वकृतैः सा तु दुर्भगा समपद्यत\n",
    "01157007c": "नाध्यगच्छत्पतिं सा तु कन्या रूपवती सती\n",
    "01157008a": "तपस्तप्तुमथारेभे पत्यर्थमसुखा ततः\n",
    "01157008c": "तोषयामास तपसा सा किलोग्रेण शंकरम्\n",
    "01157009a": "तस्याः स भगवांस्तुष्टस्तामुवाच तपस्विनीम्\n",
    "01157009c": "वरं वरय भद्रं ते वरदोऽस्मीति भामिनि\n",
    "01157010a": "अथेश्वरमुवाचेदमात्मनः सा वचो हितम्\n",
    "01157010c": "पतिं सर्वगुणोपेतमिच्छामीति पुनः पुनः\n",
    "01157011a": "तामथ प्रत्युवाचेदमीशानो वदतां वरः\n",
    "01157011c": "पञ्च ते पतयो भद्रे भविष्यन्तीति शंकरः\n",
    "01157012a": "प्रतिब्रुवन्तीमेकं मे पतिं देहीति शंकरम्\n",
    "01157012c": "पुनरेवाब्रवीद्देव इदं वचनमुत्तमम्\n",
    "01157013a": "पञ्चकृत्वस्त्वया उक्तः पतिं देहीत्यहं पुनः\n",
    "01157013c": "देहमन्यं गतायास्ते यथोक्तं तद्भविष्यति\n",
    "01157014a": "द्रुपदस्य कुले जाता कन्या सा देवरूपिणी\n",
    "01157014c": "निर्दिष्टा भवतां पत्नी कृष्णा पार्षत्यनिन्दिता\n",
    "01157015a": "पाञ्चालनगरं तस्मात्प्रविशध्वं महाबलाः\n",
    "01157015c": "सुखिनस्तामनुप्राप्य भविष्यथ न संशयः\n",
    "01157016a": "एवमुक्त्वा महाभागः पाण्डवानां पितामहः\n",
    "01157016c": "पार्थानामन्त्र्य कुन्तीं च प्रातिष्ठत महातपाः\n",
    "01158001": "वैशंपायन उवाच\n",
    "01158001a": "ते प्रतस्थुः पुरस्कृत्य मातरं पुरुषर्षभाः\n",
    "01158001c": "समैरुदङ्मुखैर्मार्गैर्यथोद्दिष्टं परंतपाः\n",
    "01158002a": "ते गच्छन्तस्त्वहोरात्रं तीर्थं सोमश्रवायणम्\n",
    "01158002c": "आसेदुः पुरुषव्याघ्रा गङ्गायां पाण्डुनन्दनाः\n",
    "01158003a": "उल्मुकं तु समुद्यम्य तेषामग्रे धनंजयः\n",
    "01158003c": "प्रकाशार्थं ययौ तत्र रक्षार्थं च महायशाः\n",
    "01158004a": "तत्र गङ्गाजले रम्ये विविक्ते क्रीडयन्स्त्रियः\n",
    "01158004c": "ईर्ष्युर्गन्धर्वराजः स्म जलक्रीडामुपागतः\n",
    "01158005a": "शब्दं तेषां स शुश्राव नदीं समुपसर्पताम्\n",
    "01158005c": "तेन शब्देन चाविष्टश्चुक्रोध बलवद्बली\n",
    "01158006a": "स दृष्ट्वा पाण्डवांस्तत्र सह मात्रा परंतपान्\n",
    "01158006c": "विस्फारयन्धनुर्घोरमिदं वचनमब्रवीत्\n",
    "01158007a": "संध्या संरज्यते घोरा पूर्वरात्रागमेषु या\n",
    "01158007c": "अशीतिभिस्त्रुटैर्हीनं तं मुहूर्तं प्रचक्षते\n",
    "01158008a": "विहितं कामचाराणां यक्षगन्धर्वरक्षसाम्\n",
    "01158008c": "शेषमन्यन्मनुष्याणां कामचारमिह स्मृतम्\n",
    "01158009a": "लोभात्प्रचारं चरतस्तासु वेलासु वै नरान्\n",
    "01158009c": "उपक्रान्ता निगृह्णीमो राक्षसैः सह बालिशान्\n",
    "01158010a": "ततो रात्रौ प्राप्नुवतो जलं ब्रह्मविदो जनाः\n",
    "01158010c": "गर्हयन्ति नरान्सर्वान्बलस्थान्नृपतीनपि\n",
    "01158011a": "आरात्तिष्ठत मा मह्यं समीपमुपसर्पत\n",
    "01158011c": "कस्मान्मां नाभिजानीत प्राप्तं भागीरथीजलम्\n",
    "01158012a": "अङ्गारपर्णं गन्धर्वं वित्त मां स्वबलाश्रयम्\n",
    "01158012c": "अहं हि मानी चेर्ष्युश्च कुबेरस्य प्रियः सखा\n",
    "01158013a": "अङ्गारपर्णमिति च ख्यातं वनमिदं मम\n",
    "01158013c": "अनु गङ्गां च वाकां च चित्रं यत्र वसाम्यहम्\n",
    "01158014a": "न कुणपाः शृङ्गिणो वा न देवा न च मानुषाः\n",
    "01158014c": "इदं समुपसर्पन्ति तत्किं समुपसर्पथ\n",
    "01158015": "अर्जुन उवाच\n",
    "01158015a": "समुद्रे हिमवत्पार्श्वे नद्यामस्यां च दुर्मते\n",
    "01158015c": "रात्रावहनि संधौ च कस्य कॢप्तः परिग्रहः\n",
    "01158016a": "वयं च शक्तिसंपन्ना अकाले त्वामधृष्णुमः\n",
    "01158016c": "अशक्ता हि क्षणे क्रूरे युष्मानर्चन्ति मानवाः\n",
    "01158017a": "पुरा हिमवतश्चैषा हेमशृङ्गाद्विनिःसृता\n",
    "01158017c": "गङ्गा गत्वा समुद्राम्भः सप्तधा प्रतिपद्यते\n",
    "01158018a": "इयं भूत्वा चैकवप्रा शुचिराकाशगा पुनः\n",
    "01158018c": "देवेषु गङ्गा गन्धर्व प्राप्नोत्यलकनन्दताम्\n",
    "01158019a": "तथा पितॄन्वैतरणी दुस्तरा पापकर्मभिः\n",
    "01158019c": "गङ्गा भवति गन्धर्व यथा द्वैपायनोऽब्रवीत्\n",
    "01158020a": "असंबाधा देवनदी स्वर्गसंपादनी शुभा\n",
    "01158020c": "कथमिच्छसि तां रोद्धुं नैष धर्मः सनातनः\n",
    "01158021a": "अनिवार्यमसंबाधं तव वाचा कथं वयम्\n",
    "01158021c": "न स्पृशेम यथाकामं पुण्यं भागीरथीजलम्\n",
    "01158022": "वैशंपायन उवाच\n",
    "01158022a": "अङ्गारपर्णस्तच्छ्रुत्वा क्रुद्ध आनम्य कार्मुकम्\n",
    "01158022c": "मुमोच सायकान्दीप्तानहीनाशीविषानिव\n",
    "01158023a": "उल्मुकं भ्रामयंस्तूर्णं पाण्डवश्चर्म चोत्तमम्\n",
    "01158023c": "व्यपोवाह शरांस्तस्य सर्वानेव धनंजयः\n",
    "01158024": "अर्जुन उवाच\n",
    "01158024a": "बिभीषिकैषा गन्धर्व नास्त्रज्ञेषु प्रयुज्यते\n",
    "01158024c": "अस्त्रज्ञेषु प्रयुक्तैषा फेनवत्प्रविलीयते\n",
    "01158025a": "मानुषानति गन्धर्वान्सर्वान्गन्धर्व लक्षये\n",
    "01158025c": "तस्मादस्त्रेण दिव्येन योत्स्येऽहं न तु मायया\n",
    "01158026a": "पुरास्त्रमिदमाग्नेयं प्रादात्किल बृहस्पतिः\n",
    "01158026c": "भरद्वाजस्य गन्धर्व गुरुपुत्रः शतक्रतोः\n",
    "01158027a": "भरद्वाजादग्निवेश्यो अग्निवेश्याद्गुरुर्मम\n",
    "01158027c": "स त्विदं मह्यमददाद्द्रोणो ब्राह्मणसत्तमः\n",
    "01158028": "वैशंपायन उवाच\n",
    "01158028a": "इत्युक्त्वा पाण्डवः क्रुद्धो गन्धर्वाय मुमोच ह\n",
    "01158028c": "प्रदीप्तमस्त्रमाग्नेयं ददाहास्य रथं तु तत्\n",
    "01158029a": "विरथं विप्लुतं तं तु स गन्धर्वं महाबलम्\n",
    "01158029c": "अस्त्रतेजःप्रमूढं च प्रपतन्तमवाङ्मुखम्\n",
    "01158030a": "शिरोरुहेषु जग्राह माल्यवत्सु धनंजयः\n",
    "01158030c": "भ्रातॄन्प्रति चकर्षाथ सोऽस्त्रपातादचेतसम्\n",
    "01158031a": "युधिष्ठिरं तस्य भार्या प्रपेदे शरणार्थिनी\n",
    "01158031c": "नाम्ना कुम्भीनसी नाम पतित्राणमभीप्सती\n",
    "01158032": "गन्धर्व्युवाच\n",
    "01158032a": "त्राहि त्वं मां महाराज पतिं चेमं विमुञ्च मे\n",
    "01158032c": "गन्धर्वीं शरणं प्राप्तां नाम्ना कुम्बीनसीं प्रभो\n",
    "01158033": "युधिष्ठिर उवाच\n",
    "01158033a": "युद्धे जितं यशोहीनं स्त्रीनाथमपराक्रमम्\n",
    "01158033c": "को नु हन्याद्रिपुं त्वादृङ्मुञ्चेमं रिपुसूदन\n",
    "01158034": "अर्जुन उवाच\n",
    "01158034a": "अङ्गेमं प्रतिपद्यस्व गच्छ गन्धर्व मा शुचः\n",
    "01158034c": "प्रदिशत्यभयं तेऽद्य कुरुराजो युधिष्ठिरः\n",
    "01158035": "गन्धर्व उवाच\n",
    "01158035a": "जितोऽहं पूर्वकं नाम मुञ्चाम्यङ्गारपर्णताम्\n",
    "01158035c": "न च श्लाघे बलेनाद्य न नाम्ना जनसंसदि\n",
    "01158036a": "साध्विमं लब्धवाँल्लाभं योऽहं दिव्यास्त्रधारिणम्\n",
    "01158036c": "गान्धर्व्या मायया योद्धुमिच्छामि वयसा वरम्\n",
    "01158037a": "अस्त्राग्निना विचित्रोऽयं दग्धो मे रथ उत्तमः\n",
    "01158037c": "सोऽहं चित्ररथो भूत्वा नाम्ना दग्धरथोऽभवम्\n",
    "01158038a": "संभृता चैव विद्येयं तपसेह पुरा मया\n",
    "01158038c": "निवेदयिष्ये तामद्य प्राणदाया महात्मने\n",
    "01158039a": "संस्तम्भितं हि तरसा जितं शरणमागतम्\n",
    "01158039c": "योऽरिं संयोजयेत्प्राणैः कल्याणं किं न सोऽर्हति\n",
    "01158040a": "चक्षुषी नाम विद्येयं यां सोमाय ददौ मनुः\n",
    "01158040c": "ददौ स विश्वावसवे मह्यं विश्वावसुर्ददौ\n",
    "01158041a": "सेयं कापुरुषं प्राप्ता गुरुदत्ता प्रणश्यति\n",
    "01158041c": "आगमोऽस्या मया प्रोक्तो वीर्यं प्रतिनिबोध मे\n",
    "01158042a": "यच्चक्षुषा द्रष्टुमिच्छेत्त्रिषु लोकेषु किंचन\n",
    "01158042c": "तत्पश्येद्यादृशं चेच्छेत्तादृषं द्रष्टुमर्हति\n",
    "01158043a": "समानपद्ये षण्मासान्स्थितो विद्यां लभेदिमाम्\n",
    "01158043c": "अनुनेष्याम्यहं विद्यां स्वयं तुभ्यं व्रते कृते\n",
    "01158044a": "विद्यया ह्यनया राजन्वयं नृभ्यो विशेषिताः\n",
    "01158044c": "अविशिष्टाश्च देवानामनुभावप्रवर्तिताः\n",
    "01158045a": "गन्धर्वजानामश्वानामहं पुरुषसत्तम\n",
    "01158045c": "भ्रातृभ्यस्तव पञ्चभ्यः पृथग्दाता शतं शतम्\n",
    "01158046a": "देवगन्धर्ववाहास्ते दिव्यगन्धा मनोगमाः\n",
    "01158046c": "क्षीणाः क्षीणा भवन्त्येते न हीयन्ते च रंहसः\n",
    "01158047a": "पुरा कृतं महेन्द्रस्य वज्रं वृत्रनिबर्हणे\n",
    "01158047c": "दशधा शतधा चैव तच्छीर्णं वृत्रमूर्धनि\n",
    "01158048a": "ततो भागीकृतो देवैर्वज्रभाग उपास्यते\n",
    "01158048c": "लोके यत्साधनं किंचित्सा वै वज्रतनुः स्मृता\n",
    "01158049a": "वज्रपाणिर्ब्राह्मणः स्यात्क्षत्रं वज्ररथं स्मृतम्\n",
    "01158049c": "वैश्या वै दानवज्राश्च कर्मवज्रा यवीयसः\n",
    "01158050a": "वज्रं क्षत्रस्य वाजिनो अवध्या वाजिनः स्मृताः\n",
    "01158050c": "रथाङ्गं वडवा सूते सूताश्चाश्वेषु ये मताः\n",
    "01158051a": "कामवर्णाः कामजवाः कामतः समुपस्थिताः\n",
    "01158051c": "इमे गन्धर्वजाः कामं पूरयिष्यन्ति ते हयाः\n",
    "01158052": "अर्जुन उवाच\n",
    "01158052a": "यदि प्रीतेन वा दत्तं संशये जीवितस्य वा\n",
    "01158052c": "विद्या वित्तं श्रुतं वापि न तद्गन्धर्व कामये\n",
    "01158053": "गन्धर्व उवाच\n",
    "01158053a": "संयोगो वै प्रीतिकरः संसत्सु प्रतिदृश्यते\n",
    "01158053c": "जीवितस्य प्रदानेन प्रीतो विद्यां ददामि ते\n",
    "01158054a": "त्वत्तो ह्यहं ग्रहीष्यामि अस्त्रमाग्नेयमुत्तमम्\n",
    "01158054c": "तथैव सख्यं बीभत्सो चिराय भरतर्षभ\n",
    "01158055": "अर्जुन उवाच\n",
    "01158055a": "त्वत्तोऽस्त्रेण वृणोम्यश्वान्संयोगः शाश्वतोऽस्तु नौ\n",
    "01158055c": "सखे तद्ब्रूहि गन्धर्व युष्मभ्यो यद्भयं त्यजेत्\n",
    "01159001": "अर्जुन उवाच\n",
    "01159001a": "कारणं ब्रूहि गन्धर्व किं तद्येन स्म धर्षिताः\n",
    "01159001c": "यान्तो ब्रह्मविदः सन्तः सर्वे रात्रावरिंदम\n",
    "01159002": "गन्धर्व उवाच\n",
    "01159002a": "अनग्नयोऽनाहुतयो न च विप्रपुरस्कृताः\n",
    "01159002c": "यूयं ततो धर्षिताः स्थ मया पाण्डवनन्दन\n",
    "01159003a": "यक्षराक्षसगन्धर्वाः पिशाचोरगमानवाः\n",
    "01159003c": "विस्तरं कुरुवंशस्य श्रीमतः कथयन्ति ते\n",
    "01159004a": "नारदप्रभृतीनां च देवर्षीणां मया श्रुतम्\n",
    "01159004c": "गुणान्कथयतां वीर पूर्वेषां तव धीमताम्\n",
    "01159005a": "स्वयं चापि मया दृष्टश्चरता सागराम्बराम्\n",
    "01159005c": "इमां वसुमतीं कृत्स्नां प्रभावः स्वकुलस्य ते\n",
    "01159006a": "वेदे धनुषि चाचार्यमभिजानामि तेऽर्जुन\n",
    "01159006c": "विश्रुतं त्रिषु लोकेषु भारद्वाजं यशस्विनम्\n",
    "01159007a": "धर्मं वायुं च शक्रं च विजानाम्यश्विनौ तथा\n",
    "01159007c": "पाण्डुं च कुरुशार्दूल षडेतान्कुलवर्धनान्\n",
    "01159007e": "पितॄनेतानहं पार्थ देवमानुषसत्तमान्\n",
    "01159008a": "दिव्यात्मानो महात्मानः सर्वशस्त्रभृतां वराः\n",
    "01159008c": "भवन्तो भ्रातरः शूराः सर्वे सुचरितव्रताः\n",
    "01159009a": "उत्तमां तु मनोबुद्धिं भवतां भावितात्मनाम्\n",
    "01159009c": "जानन्नपि च वः पार्थ कृतवानिह धर्षणाम्\n",
    "01159010a": "स्त्रीसकाशे च कौरव्य न पुमान्क्षन्तुमर्हति\n",
    "01159010c": "धर्षणामात्मनः पश्यन्बाहुद्रविणमाश्रितः\n",
    "01159011a": "नक्तं च बलमस्माकं भूय एवाभिवर्धते\n",
    "01159011c": "यतस्ततो मां कौन्तेय सदारं मन्युराविशत्\n",
    "01159012a": "सोऽहं त्वयेह विजितः संख्ये तापत्यवर्धन\n",
    "01159012c": "येन तेनेह विधिना कीर्त्यमानं निबोध मे\n",
    "01159013a": "ब्रह्मचर्यं परो धर्मः स चापि नियतस्त्वयि\n",
    "01159013c": "यस्मात्तस्मादहं पार्थ रणेऽस्मिन्विजितस्त्वया\n",
    "01159014a": "यस्तु स्यात्क्षत्रियः कश्चित्कामवृत्तः परंतप\n",
    "01159014c": "नक्तं च युधि युध्येत न स जीवेत्कथंचन\n",
    "01159015a": "यस्तु स्यात्कामवृत्तोऽपि राजा तापत्य संगरे\n",
    "01159015c": "जयेन्नक्तंचरान्सर्वान्स पुरोहितधूर्गतः\n",
    "01159016a": "तस्मात्तापत्य यत्किंचिन्नृणां श्रेय इहेप्सितम्\n",
    "01159016c": "तस्मिन्कर्मणि योक्तव्या दान्तात्मानः पुरोहिताः\n",
    "01159017a": "वेदे षडङ्गे निरताः शुचयः सत्यवादिनः\n",
    "01159017c": "धर्मात्मानः कृतात्मानः स्युर्नृपाणां पुरोहिताः\n",
    "01159018a": "जयश्च नियतो राज्ञः स्वर्गश्च स्यादनन्तरम्\n",
    "01159018c": "यस्य स्याद्धर्मविद्वाग्मी पुरोधाः शीलवाञ्शुचिः\n",
    "01159019a": "लाभं लब्धुमलब्धं हि लब्धं च परिरक्षितुम्\n",
    "01159019c": "पुरोहितं प्रकुर्वीत राजा गुणसमन्वितम्\n",
    "01159020a": "पुरोहितमते तिष्ठेद्य इच्छेत्पृथिवीं नृपः\n",
    "01159020c": "प्राप्तुं मेरुवरोत्तंसां सर्वशः सागराम्बराम्\n",
    "01159021a": "न हि केवलशौर्येण तापत्याभिजनेन च\n",
    "01159021c": "जयेदब्राह्मणः कश्चिद्भूमिं भूमिपतिः क्वचित्\n",
    "01159022a": "तस्मादेवं विजानीहि कुरूणां वंशवर्धन\n",
    "01159022c": "ब्राह्मणप्रमुखं राज्यं शक्यं पालयितुं चिरम्\n",
    "01160001": "अर्जुन उवाच\n",
    "01160001a": "तापत्य इति यद्वाक्यमुक्तवानसि मामिह\n",
    "01160001c": "तदहं ज्ञातुमिच्छामि तापत्यार्थविनिश्चयम्\n",
    "01160002a": "तपती नाम का चैषा तापत्या यत्कृते वयम्\n",
    "01160002c": "कौन्तेया हि वयं साधो तत्त्वमिच्छामि वेदितुम्\n",
    "01160003": "वैशंपायन उवाच\n",
    "01160003a": "एवमुक्तः स गन्धर्वः कुन्तीपुत्रं धनंजयम्\n",
    "01160003c": "विश्रुतां त्रिषु लोकेषु श्रावयामास वै कथाम्\n",
    "01160004": "गन्धर्व उवाच\n",
    "01160004a": "हन्त ते कथयिष्यामि कथामेतां मनोरमाम्\n",
    "01160004c": "यथावदखिलां पार्थ धर्म्यां धर्मभृतां वर\n",
    "01160005a": "उक्तवानस्मि येन त्वां तापत्य इति यद्वचः\n",
    "01160005c": "तत्तेऽहं कथयिष्यामि शृणुष्वैकमना मम\n",
    "01160006a": "य एष दिवि धिष्ण्येन नाकं व्याप्नोति तेजसा\n",
    "01160006c": "एतस्य तपती नाम बभूवासदृशी सुता\n",
    "01160007a": "विवस्वतो वै कौन्तेय सावित्र्यवरजा विभो\n",
    "01160007c": "विश्रुता त्रिषु लोकेषु तपती तपसा युता\n",
    "01160008a": "न देवी नासुरी चैव न यक्षी न च राक्षसी\n",
    "01160008c": "नाप्सरा न च गन्धर्वी तथारूपेण काचन\n",
    "01160009a": "सुविभक्तानवद्याङ्गी स्वसितायतलोचना\n",
    "01160009c": "स्वाचारा चैव साध्वी च सुवेषा चैव भामिनी\n",
    "01160010a": "न तस्याः सदृशं कंचित्त्रिषु लोकेषु भारत\n",
    "01160010c": "भर्तारं सविता मेने रूपशीलकुलश्रुतैः\n",
    "01160011a": "संप्राप्तयौवनां पश्यन्देयां दुहितरं तु ताम्\n",
    "01160011c": "नोपलेभे ततः शान्तिं संप्रदानं विचिन्तयन्\n",
    "01160012a": "अर्थर्क्षपुत्रः कौन्तेय कुरूणामृषभो बली\n",
    "01160012c": "सूर्यमाराधयामास नृपः संवरणः सदा\n",
    "01160013a": "अर्घ्यमाल्योपहारैश्च शश्वच्च नृपतिर्यतः\n",
    "01160013c": "नियमैरुपवासैश्च तपोभिर्विविधैरपि\n",
    "01160014a": "शुश्रूषुरनहंवादी शुचिः पौरवनन्दनः\n",
    "01160014c": "अंशुमन्तं समुद्यन्तं पूजयामास भक्तिमान्\n",
    "01160015a": "ततः कृतज्ञं धर्मज्ञं रूपेणासदृशं भुवि\n",
    "01160015c": "तपत्याः सदृशं मेने सूर्यः संवरणं पतिम्\n",
    "01160016a": "दातुमैच्छत्ततः कन्यां तस्मै संवरणाय ताम्\n",
    "01160016c": "नृपोत्तमाय कौरव्य विश्रुताभिजनाय वै\n",
    "01160017a": "यथा हि दिवि दीप्तांशुः प्रभासयति तेजसा\n",
    "01160017c": "तथा भुवि महीपालो दीप्त्या संवरणोऽभवत्\n",
    "01160018a": "यथार्चयन्ति चादित्यमुद्यन्तं ब्रह्मवादिनः\n",
    "01160018c": "तथा संवरणं पार्थ ब्राह्मणावरजाः प्रजाः\n",
    "01160019a": "स सोममति कान्तत्वादादित्यमति तेजसा\n",
    "01160019c": "बभूव नृपतिः श्रीमान्सुहृदां दुर्हृदामपि\n",
    "01160020a": "एवंगुणस्य नृपतेस्तथावृत्तस्य कौरव\n",
    "01160020c": "तस्मै दातुं मनश्चक्रे तपतीं तपनः स्वयम्\n",
    "01160021a": "स कदाचिदथो राजा श्रीमानुरुयशा भुवि\n",
    "01160021c": "चचार मृगयां पार्थ पर्वतोपवने किल\n",
    "01160022a": "चरतो मृगयां तस्य क्षुत्पिपासाश्रमान्वितः\n",
    "01160022c": "ममार राज्ञः कौन्तेय गिरावप्रतिमो हयः\n",
    "01160023a": "स मृताश्वश्चरन्पार्थ पद्भ्यामेव गिरौ नृपः\n",
    "01160023c": "ददर्शासदृशीं लोके कन्यामायतलोचनाम्\n",
    "01160024a": "स एक एकामासाद्य कन्यां तामरिमर्दनः\n",
    "01160024c": "तस्थौ नृपतिशार्दूलः पश्यन्नविचलेक्षणः\n",
    "01160025a": "स हि तां तर्कयामास रूपतो नृपतिः श्रियम्\n",
    "01160025c": "पुनः संतर्कयामास रवेर्भ्रष्टामिव प्रभाम्\n",
    "01160026a": "गिरिप्रस्थे तु सा यस्मिन्स्थिता स्वसितलोचना\n",
    "01160026c": "स सवृक्षक्षुपलतो हिरण्मय इवाभवत्\n",
    "01160027a": "अवमेने च तां दृष्ट्वा सर्वप्राणभृतां वपुः\n",
    "01160027c": "अवाप्तं चात्मनो मेने स राजा चक्षुषः फलम्\n",
    "01160028a": "जन्मप्रभृति यत्किंचिद्दृष्टवान्स महीपतिः\n",
    "01160028c": "रूपं न सदृशं तस्यास्तर्कयामास किंचन\n",
    "01160029a": "तया बद्धमनश्चक्षुः पाशैर्गुणमयैस्तदा\n",
    "01160029c": "न चचाल ततो देशाद्बुबुधे न च किंचन\n",
    "01160030a": "अस्या नूनं विशालाक्ष्याः सदेवासुरमानुषम्\n",
    "01160030c": "लोकं निर्मथ्य धात्रेदं रूपमाविष्कृतं कृतम्\n",
    "01160031a": "एवं स तर्कयामास रूपद्रविणसंपदा\n",
    "01160031c": "कन्यामसदृशीं लोके नृपः संवरणस्तदा\n",
    "01160032a": "तां च दृष्ट्वैव कल्याणीं कल्याणाभिजनो नृपः\n",
    "01160032c": "जगाम मनसा चिन्तां काममार्गणपीडितः\n",
    "01160033a": "दह्यमानः स तीव्रेण नृपतिर्मन्मथाग्निना\n",
    "01160033c": "अप्रगल्भां प्रगल्भः स तामुवाच यशस्विनीम्\n",
    "01160034a": "कासि कस्यासि रम्भोरु किमर्थं चेह तिष्ठसि\n",
    "01160034c": "कथं च निर्जनेऽरण्ये चरस्येका शुचिस्मिते\n",
    "01160035a": "त्वं हि सर्वानवद्याङ्गी सर्वाभरणभूषिता\n",
    "01160035c": "विभूषणमिवैतेषां भूषणानामभीप्सितम्\n",
    "01160036a": "न देवीं नासुरीं चैव न यक्षीं न च राक्षसीम्\n",
    "01160036c": "न च भोगवतीं मन्ये न गन्धर्वीं न मानुषीम्\n",
    "01160037a": "या हि दृष्टा मया काश्चिच्छ्रुता वापि वराङ्गनाः\n",
    "01160037c": "न तासां सदृशीं मन्ये त्वामहं मत्तकाशिनि\n",
    "01160038a": "एवं तां स महीपालो बभाषे न तु सा तदा\n",
    "01160038c": "कामार्तं निर्जनेऽरण्ये प्रत्यभाषत किंचन\n",
    "01160039a": "ततो लालप्यमानस्य पार्थिवस्यायतेक्षणा\n",
    "01160039c": "सौदामिनीव साभ्रेषु तत्रैवान्तरधीयत\n",
    "01160040a": "तामन्विच्छन्स नृपतिः परिचक्राम तत्तदा\n",
    "01160040c": "वनं वनजपत्राक्षीं भ्रमन्नुन्मत्तवत्तदा\n",
    "01160041a": "अपश्यमानः स तु तां बहु तत्र विलप्य च\n",
    "01160041c": "निश्चेष्टः कौरवश्रेष्ठो मुहूर्तं स व्यतिष्ठत\n",
    "01161001": "गन्धर्व उवाच\n",
    "01161001a": "अथ तस्यामदृश्यायां नृपतिः काममोहितः\n",
    "01161001c": "पातनः शत्रुसंघानां पपात धरणीतले\n",
    "01161002a": "तस्मिन्निपतिते भूमावथ सा चारुहासिनी\n",
    "01161002c": "पुनः पीनायतश्रोणी दर्शयामास तं नृपम्\n",
    "01161003a": "अथाबभाषे कल्याणी वाचा मधुरया नृपम्\n",
    "01161003c": "तं कुरूणां कुलकरं कामाभिहतचेतसम्\n",
    "01161004a": "उत्तिष्ठोत्तिष्ठ भद्रं ते न त्वमर्हस्यरिंदम\n",
    "01161004c": "मोहं नृपतिशार्दूल गन्तुमाविष्कृतः क्षितौ\n",
    "01161005a": "एवमुक्तोऽथ नृपतिर्वाचा मधुरया तदा\n",
    "01161005c": "ददर्श विपुलश्रोणीं तामेवाभिमुखे स्थिताम्\n",
    "01161006a": "अथ तामसितापाङ्गीमाबभाषे नराधिपः\n",
    "01161006c": "मन्मथाग्निपरीतात्मा संदिग्धाक्षरया गिरा\n",
    "01161007a": "साधु मामसितापाङ्गे कामार्तं मत्तकाशिनि\n",
    "01161007c": "भजस्व भजमानं मां प्राणा हि प्रजहन्ति माम्\n",
    "01161008a": "त्वदर्थं हि विशालाक्षि मामयं निशितैः शरैः\n",
    "01161008c": "कामः कमलगर्भाभे प्रतिविध्यन्न शाम्यति\n",
    "01161009a": "ग्रस्तमेवमनाक्रन्दे भद्रे काममहाहिना\n",
    "01161009c": "सा त्वं पीनायतश्रोणि पर्याप्नुहि शुभानने\n",
    "01161010a": "त्वय्यधीना हि मे प्राणाः किंनरोद्गीतभाषिणि\n",
    "01161010c": "चारुसर्वानवद्याङ्गि पद्मेन्दुसदृशानने\n",
    "01161011a": "न ह्यहं त्वदृते भीरु शक्ष्ये जीवितुमात्मना\n",
    "01161011c": "तस्मात्कुरु विशालाक्षि मय्यनुक्रोशमङ्गने\n",
    "01161012a": "भक्तं मामसितापाङ्गे न परित्यक्तुमर्हसि\n",
    "01161012c": "त्वं हि मां प्रीतियोगेन त्रातुमर्हसि भामिनि\n",
    "01161013a": "गान्धर्वेण च मां भीरु विवाहेनैहि सुन्दरि\n",
    "01161013c": "विवाहानां हि रम्भोरु गान्धर्वः श्रेष्ठ उच्यते\n",
    "01161014": "तपत्युवाच\n",
    "01161014a": "नाहमीशात्मनो राजन्कन्या पितृमती ह्यहम्\n",
    "01161014c": "मयि चेदस्ति ते प्रीतिर्याचस्व पितरं मम\n",
    "01161015a": "यथा हि ते मया प्राणाः संगृहीता नरेश्वर\n",
    "01161015c": "दर्शनादेव भूयस्त्वं तथा प्राणान्ममाहरः\n",
    "01161016a": "न चाहमीशा देहस्य तस्मान्नृपतिसत्तम\n",
    "01161016c": "समीपं नोपगच्छामि न स्वतन्त्रा हि योषितः\n",
    "01161017a": "का हि सर्वेषु लोकेषु विश्रुताभिजनं नृपम्\n",
    "01161017c": "कन्या नाभिलषेन्नाथं भर्तारं भक्तवत्सलम्\n",
    "01161018a": "तस्मादेवंगते काले याचस्व पितरं मम\n",
    "01161018c": "आदित्यं प्रणिपातेन तपसा नियमेन च\n",
    "01161019a": "स चेत्कामयते दातुं तव मामरिमर्दन\n",
    "01161019c": "भविष्याम्यथ ते राजन्सततं वशवर्तिनी\n",
    "01161020a": "अहं हि तपती नाम सावित्र्यवरजा सुता\n",
    "01161020c": "अस्य लोकप्रदीपस्य सवितुः क्षत्रियर्षभ\n",
    "01162001": "गन्धर्व उवाच\n",
    "01162001a": "एवमुक्त्वा ततस्तूर्णं जगामोर्ध्वमनिन्दिता\n",
    "01162001c": "स तु राजा पुनर्भूमौ तत्रैव निपपात ह\n",
    "01162002a": "अमात्यः सानुयात्रस्तु तं ददर्श महावने\n",
    "01162002c": "क्षितौ निपतितं काले शक्रध्वजमिवोच्छ्रितम्\n",
    "01162003a": "तं हि दृष्ट्वा महेष्वासं निरश्वं पतितं क्षितौ\n",
    "01162003c": "बभूव सोऽस्य सचिवः संप्रदीप्त इवाग्निना\n",
    "01162004a": "त्वरया चोपसंगम्य स्नेहादागतसंभ्रमः\n",
    "01162004c": "तं समुत्थापयामास नृपतिं काममोहितम्\n",
    "01162005a": "भूतलाद्भूमिपालेशं पितेव पतितं सुतम्\n",
    "01162005c": "प्रज्ञया वयसा चैव वृद्धः कीर्त्या दमेन च\n",
    "01162006a": "अमात्यस्तं समुत्थाप्य बभूव विगतज्वरः\n",
    "01162006c": "उवाच चैनं कल्याण्या वाचा मधुरयोत्थितम्\n",
    "01162006e": "मा भैर्मनुजशार्दूल भद्रं चास्तु तवानघ\n",
    "01162007a": "क्षुत्पिपासापरिश्रान्तं तर्कयामास तं नृपम्\n",
    "01162007c": "पतितं पातनं संख्ये शात्रवाणां महीतले\n",
    "01162008a": "वारिणाथ सुशीतेन शिरस्तस्याभ्यषेचयत्\n",
    "01162008c": "अस्पृशन्मुकुटं राज्ञः पुण्डरीकसुगन्धिना\n",
    "01162009a": "ततः प्रत्यागतप्राणस्तद्बलं बलवान्नृपः\n",
    "01162009c": "सर्वं विसर्जयामास तमेकं सचिवं विना\n",
    "01162010a": "ततस्तस्याज्ञया राज्ञो विप्रतस्थे महद्बलम्\n",
    "01162010c": "स तु राजा गिरिप्रस्थे तस्मिन्पुनरुपाविशत्\n",
    "01162011a": "ततस्तस्मिन्गिरिवरे शुचिर्भूत्वा कृताञ्जलिः\n",
    "01162011c": "आरिराधयिषुः सूर्यं तस्थावूर्ध्वभुजः क्षितौ\n",
    "01162012a": "जगाम मनसा चैव वसिष्ठमृषिसत्तमम्\n",
    "01162012c": "पुरोहितममित्रघ्नस्तदा संवरणो नृपः\n",
    "01162013a": "नक्तंदिनमथैकस्थे स्थिते तस्मिञ्जनाधिपे\n",
    "01162013c": "अथाजगाम विप्रर्षिस्तदा द्वादशमेऽहनि\n",
    "01162014a": "स विदित्वैव नृपतिं तपत्या हृतमानसम्\n",
    "01162014c": "दिव्येन विधिना ज्ञात्वा भावितात्मा महानृषिः\n",
    "01162015a": "तथा तु नियतात्मानं स तं नृपतिसत्तमम्\n",
    "01162015c": "आबभाषे स धर्मात्मा तस्यैवार्थचिकीर्षया\n",
    "01162016a": "स तस्य मनुजेन्द्रस्य पश्यतो भगवानृषिः\n",
    "01162016c": "ऊर्ध्वमाचक्रमे द्रष्टुं भास्करं भास्करद्युतिः\n",
    "01162017a": "सहस्रांशुं ततो विप्रः कृताञ्जलिरुपस्थितः\n",
    "01162017c": "वसिष्ठोऽहमिति प्रीत्या स चात्मानं न्यवेदयत्\n",
    "01162018a": "तमुवाच महातेजा विवस्वान्मुनिसत्तमम्\n",
    "01162018c": "महर्षे स्वागतं तेऽस्तु कथयस्व यथेच्छसि\n",
    "01163001": "वसिष्ठ उवाच\n",
    "01163001a": "यैषा ते तपती नाम सावित्र्यवरजा सुता\n",
    "01163001c": "तां त्वां संवरणस्यार्थे वरयामि विभावसो\n",
    "01163002a": "स हि राजा बृहत्कीर्तिर्धर्मार्थविदुदारधीः\n",
    "01163002c": "युक्तः संवरणो भर्ता दुहितुस्ते विहंगम\n",
    "01163003": "गन्धर्व उवाच\n",
    "01163003a": "इत्युक्तः सविता तेन ददानीत्येव निश्चितः\n",
    "01163003c": "प्रत्यभाषत तं विप्रं प्रतिनन्द्य दिवाकरः\n",
    "01163004a": "वरः संवरणो राज्ञां त्वमृषीणां वरो मुने\n",
    "01163004c": "तपती योषितां श्रेष्ठा किमन्यत्रापवर्जनात्\n",
    "01163005a": "ततः सर्वानवद्याङ्गीं तपतीं तपनः स्वयम्\n",
    "01163005c": "ददौ संवरणस्यार्थे वसिष्ठाय महात्मने\n",
    "01163005e": "प्रतिजग्राह तां कन्यां महर्षिस्तपतीं तदा\n",
    "01163006a": "वसिष्ठोऽथ विसृष्टश्च पुनरेवाजगाम ह\n",
    "01163006c": "यत्र विख्यातकीर्तिः स कुरूणामृषभोऽभवत्\n",
    "01163007a": "स राजा मन्मथाविष्टस्तद्गतेनान्तरात्मना\n",
    "01163007c": "दृष्ट्वा च देवकन्यां तां तपतीं चारुहासिनीम्\n",
    "01163007e": "वसिष्ठेन सहायान्तीं संहृष्टोऽभ्यधिकं बभौ\n",
    "01163008a": "कृच्छ्रे द्वादशरात्रे तु तस्य राज्ञः समापिते\n",
    "01163008c": "आजगाम विशुद्धात्मा वसिष्ठो भगवानृषिः\n",
    "01163009a": "तपसाराध्य वरदं देवं गोपतिमीश्वरम्\n",
    "01163009c": "लेभे संवरणो भार्यां वसिष्ठस्यैव तेजसा\n",
    "01163010a": "ततस्तस्मिन्गिरिश्रेष्ठे देवगन्धर्वसेविते\n",
    "01163010c": "जग्राह विधिवत्पाणिं तपत्याः स नरर्षभः\n",
    "01163011a": "वसिष्ठेनाभ्यनुज्ञातस्तस्मिन्नेव धराधरे\n",
    "01163011c": "सोऽकामयत राजर्षिर्विहर्तुं सह भार्यया\n",
    "01163012a": "ततः पुरे च राष्ट्रे च वाहनेषु बलेषु च\n",
    "01163012c": "आदिदेश महीपालस्तमेव सचिवं तदा\n",
    "01163013a": "नृपतिं त्वभ्यनुज्ञाय वसिष्ठोऽथापचक्रमे\n",
    "01163013c": "सोऽपि राजा गिरौ तस्मिन्विजहारामरोपमः\n",
    "01163014a": "ततो द्वादश वर्षाणि काननेषु जलेषु च\n",
    "01163014c": "रेमे तस्मिन्गिरौ राजा तयैव सह भार्यया\n",
    "01163015a": "तस्य राज्ञः पुरे तस्मिन्समा द्वादश सर्वशः\n",
    "01163015c": "न ववर्ष सहस्राक्षो राष्ट्रे चैवास्य सर्वशः\n",
    "01163016a": "तत्क्षुधार्तैर्निरानन्दैः शवभूतैस्तदा नरैः\n",
    "01163016c": "अभवत्प्रेतराजस्य पुरं प्रेतैरिवावृतम्\n",
    "01163017a": "ततस्तत्तादृशं दृष्ट्वा स एव भगवानृषिः\n",
    "01163017c": "अभ्यपद्यत धर्मात्मा वसिष्ठो राजसत्तमम्\n",
    "01163018a": "तं च पार्थिवशार्दूलमानयामास तत्पुरम्\n",
    "01163018c": "तपत्या सहितं राजन्नुषितं द्वादशीः समाः\n",
    "01163019a": "ततः प्रवृष्टस्तत्रासीद्यथापूर्वं सुरारिहा\n",
    "01163019c": "तस्मिन्नृपतिशार्दूले प्रविष्टे नगरं पुनः\n",
    "01163020a": "ततः सराष्ट्रं मुमुदे तत्पुरं परया मुदा\n",
    "01163020c": "तेन पार्थिवमुख्येन भावितं भावितात्मना\n",
    "01163021a": "ततो द्वादश वर्षाणि पुनरीजे नराधिपः\n",
    "01163021c": "पत्न्या तपत्या सहितो यथा शक्रो मरुत्पतिः\n",
    "01163022a": "एवमासीन्महाभागा तपती नाम पौर्विकी\n",
    "01163022c": "तव वैवस्वती पार्थ तापत्यस्त्वं यया मतः\n",
    "01163023a": "तस्यां संजनयामास कुरुं संवरणो नृपः\n",
    "01163023c": "तपत्यां तपतां श्रेष्ठ तापत्यस्त्वं ततोऽर्जुन\n",
    "01164001": "वैशंपायन उवाच\n",
    "01164001a": "स गन्धर्ववचः श्रुत्वा तत्तदा भरतर्षभ\n",
    "01164001c": "अर्जुनः परया प्रीत्या पूर्णचन्द्र इवाबभौ\n",
    "01164002a": "उवाच च महेष्वासो गन्धर्वं कुरुसत्तमः\n",
    "01164002c": "जातकौतूहलोऽतीव वसिष्ठस्य तपोबलात्\n",
    "01164003a": "वसिष्ठ इति यस्यैतदृषेर्नाम त्वयेरितम्\n",
    "01164003c": "एतदिच्छाम्यहं श्रोतुं यथावत्तद्वदस्व मे\n",
    "01164004a": "य एष गन्धर्वपते पूर्वेषां नः पुरोहितः\n",
    "01164004c": "आसीदेतन्ममाचक्ष्व क एष भगवानृषिः\n",
    "01164005": "गन्धर्व उवाच\n",
    "01164005a": "तपसा निर्जितौ शश्वदजेयावमरैरपि\n",
    "01164005c": "कामक्रोधावुभौ यस्य चरणौ संववाहतुः\n",
    "01164006a": "यस्तु नोच्छेदनं चक्रे कुशिकानामुदारधीः\n",
    "01164006c": "विश्वामित्रापराधेन धारयन्मन्युमुत्तमम्\n",
    "01164007a": "पुत्रव्यसनसंतप्तः शक्तिमानपि यः प्रभुः\n",
    "01164007c": "विश्वामित्रविनाशाय न मेने कर्म दारुणम्\n",
    "01164008a": "मृतांश्च पुनराहर्तुं यः स पुत्रान्यमक्षयात्\n",
    "01164008c": "कृतान्तं नातिचक्राम वेलामिव महोदधिः\n",
    "01164009a": "यं प्राप्य विजितात्मानं महात्मानं नराधिपाः\n",
    "01164009c": "इक्ष्वाकवो महीपाला लेभिरे पृथिवीमिमाम्\n",
    "01164010a": "पुरोहितवरं प्राप्य वसिष्ठमृषिसत्तमम्\n",
    "01164010c": "ईजिरे क्रतुभिश्चापि नृपास्ते कुरुनन्दन\n",
    "01164011a": "स हि तान्याजयामास सर्वान्नृपतिसत्तमान्\n",
    "01164011c": "ब्रह्मर्षिः पाण्डवश्रेष्ठ बृहस्पतिरिवामरान्\n",
    "01164012a": "तस्माद्धर्मप्रधानात्मा वेदधर्मविदीप्सितः\n",
    "01164012c": "ब्राह्मणो गुणवान्कश्चित्पुरोधाः प्रविमृश्यताम्\n",
    "01164013a": "क्षत्रियेण हि जातेन पृथिवीं जेतुमिच्छता\n",
    "01164013c": "पूर्वं पुरोहितः कार्यः पार्थ राज्याभिवृद्धये\n",
    "01164014a": "महीं जिगीषता राज्ञा ब्रह्म कार्यं पुरःसरम्\n",
    "01164014c": "तस्मात्पुरोहितः कश्चिद्गुणवानस्तु वो द्विजः\n",
    "01165001": "अर्जुन उवाच\n",
    "01165001a": "किंनिमित्तमभूद्वैरं विश्वामित्रवसिष्ठयोः\n",
    "01165001c": "वसतोराश्रमे पुण्ये शंस नः सर्वमेव तत्\n",
    "01165002": "गन्धर्व उवाच\n",
    "01165002a": "इदं वासिष्ठमाख्यानं पुराणं परिचक्षते\n",
    "01165002c": "पार्थ सर्वेषु लोकेषु यथावत्तन्निबोध मे\n",
    "01165003a": "कन्यकुब्जे महानासीत्पार्थिवो भरतर्षभ\n",
    "01165003c": "गाधीति विश्रुतो लोके सत्यधर्मपरायणः\n",
    "01165004a": "तस्य धर्मात्मनः पुत्रः समृद्धबलवाहनः\n",
    "01165004c": "विश्वामित्र इति ख्यातो बभूव रिपुमर्दनः\n",
    "01165005a": "स चचार सहामात्यो मृगयां गहने वने\n",
    "01165005c": "मृगान्विध्यन्वराहांश्च रम्येषु मरुधन्वसु\n",
    "01165006a": "व्यायामकर्शितः सोऽथ मृगलिप्सुः पिपासितः\n",
    "01165006c": "आजगाम नरश्रेष्ठ वसिष्ठस्याश्रमं प्रति\n",
    "01165007a": "तमागतमभिप्रेक्ष्य वसिष्ठः श्रेष्ठभागृषिः\n",
    "01165007c": "विश्वामित्रं नरश्रेष्ठं प्रतिजग्राह पूजया\n",
    "01165008a": "पाद्यार्घ्याचमनीयेन स्वागतेन च भारत\n",
    "01165008c": "तथैव प्रतिजग्राह वन्येन हविषा तथा\n",
    "01165009a": "तस्याथ कामधुग्धेनुर्वसिष्ठस्य महात्मनः\n",
    "01165009c": "उक्ता कामान्प्रयच्छेति सा कामान्दुदुहे ततः\n",
    "01165010a": "ग्राम्यारण्या ओषधीश्च दुदुहे पय एव च\n",
    "01165010c": "षड्रसं चामृतरसं रसायनमनुत्तमम्\n",
    "01165011a": "भोजनीयानि पेयानि भक्ष्याणि विविधानि च\n",
    "01165011c": "लेह्यान्यमृतकल्पानि चोष्याणि च तथार्जुन\n",
    "01165012a": "तैः कामैः सर्वसंपूर्णैः पूजितः स महीपतिः\n",
    "01165012c": "सामात्यः सबलश्चैव तुतोष स भृशं नृपः\n",
    "01165013a": "षडायतां सुपार्श्वोरुं त्रिपृथुं पञ्च संवृताम्\n",
    "01165013c": "मण्डूकनेत्रां स्वाकारां पीनोधसमनिन्दिताम्\n",
    "01165014a": "सुवालधिं शङ्कुकर्णां चारुशृङ्गां मनोरमाम्\n",
    "01165014c": "पुष्टायतशिरोग्रीवां विस्मितः सोऽभिवीक्ष्य ताम्\n",
    "01165015a": "अभिनन्दति तां नन्दीं वसिष्ठस्य पयस्विनीम्\n",
    "01165015c": "अब्रवीच्च भृशं तुष्टो विश्वामित्रो मुनिं तदा\n",
    "01165016a": "अर्बुदेन गवां ब्रह्मन्मम राज्येन वा पुनः\n",
    "01165016c": "नन्दिनीं संप्रयच्छस्व भुङ्क्ष्व राज्यं महामुने\n",
    "01165017": "वसिष्ठ उवाच\n",
    "01165017a": "देवतातिथिपित्रर्थमाज्यार्थं च पयस्विनी\n",
    "01165017c": "अदेया नन्दिनीयं मे राज्येनापि तवानघ\n",
    "01165018": "विश्वामित्र उवाच\n",
    "01165018a": "क्षत्रियोऽहं भवान्विप्रस्तपःस्वाध्यायसाधनः\n",
    "01165018c": "ब्राह्मणेषु कुतो वीर्यं प्रशान्तेषु धृतात्मसु\n",
    "01165019a": "अर्बुदेन गवां यस्त्वं न ददासि ममेप्सिताम्\n",
    "01165019c": "स्वधर्मं न प्रहास्यामि नयिष्ये ते बलेन गाम्\n",
    "01165020": "वसिष्ठ उवाच\n",
    "01165020a": "बलस्थश्चासि राजा च बाहुवीर्यश्च क्षत्रियः\n",
    "01165020c": "यथेच्छसि तथा क्षिप्रं कुरु त्वं मा विचारय\n",
    "01165021": "गन्धर्व उवाच\n",
    "01165021a": "एवमुक्तस्तदा पार्थ विश्वामित्रो बलादिव\n",
    "01165021c": "हंसचन्द्रप्रतीकाशां नन्दिनीं तां जहार गाम्\n",
    "01165022a": "कशादण्डप्रतिहता काल्यमाना ततस्ततः\n",
    "01165022c": "हम्भायमाना कल्याणी वसिष्ठस्याथ नन्दिनी\n",
    "01165023a": "आगम्याभिमुखी पार्थ तस्थौ भगवदुन्मुखी\n",
    "01165023c": "भृशं च ताड्यमानापि न जगामाश्रमात्ततः\n",
    "01165024": "वसिष्ठ उवाच\n",
    "01165024a": "शृणोमि ते रवं भद्रे विनदन्त्याः पुनः पुनः\n",
    "01165024c": "बलाद्ध्रियसि मे नन्दि क्षमावान्ब्राह्मणो ह्यहम्\n",
    "01165025": "गन्धर्व उवाच\n",
    "01165025a": "सा तु तेषां बलान्नन्दी बलानां भरतर्षभ\n",
    "01165025c": "विश्वामित्रभयोद्विग्ना वसिष्ठं समुपागमत्\n",
    "01165026": "गौरुवाच\n",
    "01165026a": "पाषाणदण्डाभिहतां क्रन्दन्तीं मामनाथवत्\n",
    "01165026c": "विश्वामित्रबलैर्घोरैर्भगवन्किमुपेक्षसे\n",
    "01165027": "गन्धर्व उवाच\n",
    "01165027a": "एवं तस्यां तदा पर्थ धर्षितायां महामुनिः\n",
    "01165027c": "न चुक्षुभे न धैर्याच्च विचचाल धृतव्रतः\n",
    "01165028": "वसिष्ठ उवाच\n",
    "01165028a": "क्षत्रियाणां बलं तेजो ब्राह्मणानां क्षमा बलम्\n",
    "01165028c": "क्षमा मां भजते तस्माद्गम्यतां यदि रोचते\n",
    "01165029": "गौरुवाच\n",
    "01165029a": "किं नु त्यक्तास्मि भगवन्यदेवं मां प्रभाषसे\n",
    "01165029c": "अत्यक्ताहं त्वया ब्रह्मन्न शक्या नयितुं बलात्\n",
    "01165030": "वसिष्ठ उवाच\n",
    "01165030a": "न त्वां त्यजामि कल्याणि स्थीयतां यदि शक्यते\n",
    "01165030c": "दृढेन दाम्ना बद्ध्वैष वत्सस्ते ह्रियते बलात्\n",
    "01165031": "गन्धर्व उवाच\n",
    "01165031a": "स्थीयतामिति तच्छ्रुत्वा वसिष्ठस्य पयस्विनी\n",
    "01165031c": "ऊर्ध्वाञ्चितशिरोग्रीवा प्रबभौ घोरदर्शना\n",
    "01165032a": "क्रोधरक्तेक्षणा सा गौर्हम्भारवघनस्वना\n",
    "01165032c": "विश्वामित्रस्य तत्सैन्यं व्यद्रावयत सर्वशः\n",
    "01165033a": "कशाग्रदण्डाभिहता काल्यमाना ततस्ततः\n",
    "01165033c": "क्रोधदीप्तेक्षणा क्रोधं भूय एव समादधे\n",
    "01165034a": "आदित्य इव मध्याह्ने क्रोधदीप्तवपुर्बभौ\n",
    "01165034c": "अङ्गारवर्षं मुञ्चन्ती मुहुर्वालधितो महत्\n",
    "01165035a": "असृजत्पह्लवान्पुच्छाच्छकृतः शबराञ्शकान्\n",
    "01165035c": "मूत्रतश्चासृजच्चापि यवनान्क्रोधमूर्च्छिता\n",
    "01165036a": "पुण्ड्रान्किरातान्द्रमिडान्सिंहलान्बर्बरांस्तथा\n",
    "01165036c": "तथैव दरदान्म्लेच्छान्फेनतः सा ससर्ज ह\n",
    "01165037a": "तैर्विसृष्टैर्महत्सैन्यं नानाम्लेच्छगणैस्तदा\n",
    "01165037c": "नानावरणसंछन्नैर्नानायुधधरैस्तथा\n",
    "01165037e": "अवाकीर्यत संरब्धैर्विश्वामित्रस्य पश्यतः\n",
    "01165038a": "एकैकश्च तदा योधः पञ्चभिः सप्तभिर्वृतः\n",
    "01165038c": "अस्त्रवर्षेण महता काल्यमानं बलं ततः\n",
    "01165038e": "प्रभग्नं सर्वतस्त्रस्तं विश्वामित्रस्य पश्यतः\n",
    "01165039a": "न च प्राणैर्वियुज्यन्त केचित्ते सैनिकास्तदा\n",
    "01165039c": "विश्वामित्रस्य संक्रुद्धैर्वासिष्ठैर्भरतर्षभ\n",
    "01165040a": "विश्वामित्रस्य सैन्यं तु काल्यमानं त्रियोजनम्\n",
    "01165040c": "क्रोशमानं भयोद्विग्नं त्रातारं नाध्यगच्छत\n",
    "01165041a": "दृष्ट्वा तन्महदाश्चर्यं ब्रह्मतेजोभवं तदा\n",
    "01165041c": "विश्वामित्रः क्षत्रभावान्निर्विण्णो वाक्यमब्रवीत्\n",
    "01165042a": "धिग्बलं क्षत्रियबलं ब्रह्मतेजोबलं बलम्\n",
    "01165042c": "बलाबलं विनिश्चित्य तप एव परं बलम्\n",
    "01165043a": "स राज्यं स्फीतमुत्सृज्य तां च दीप्तां नृपश्रियम्\n",
    "01165043c": "भोगांश्च पृष्ठतः कृत्वा तपस्येव मनो दधे\n",
    "01165044a": "स गत्वा तपसा सिद्धिं लोकान्विष्टभ्य तेजसा\n",
    "01165044c": "तताप सर्वान्दीप्तौजा ब्राह्मणत्वमवाप च\n",
    "01165044e": "अपिबच्च सुतं सोममिन्द्रेण सह कौशिकः\n",
    "01166001": "गन्धर्व उवाच\n",
    "01166001a": "कल्माषपाद इत्यस्मिँल्लोके राजा बभूव ह\n",
    "01166001c": "इक्ष्वाकुवंशजः पार्थ तेजसासदृशो भुवि\n",
    "01166002a": "स कदाचिद्वनं राजा मृगयां निर्ययौ पुरात्\n",
    "01166002c": "मृगान्विध्यन्वराहांश्च चचार रिपुमर्दनः\n",
    "01166003a": "स तु राजा महात्मानं वासिष्ठमृषिसत्तमम्\n",
    "01166003c": "तृषार्तश्च क्षुधार्तश्च एकायनगतः पथि\n",
    "01166004a": "अपश्यदजितः संख्ये मुनिं प्रतिमुखागतम्\n",
    "01166004c": "शक्तिं नाम महाभागं वसिष्ठकुलनन्दनम्\n",
    "01166004e": "ज्येष्ठं पुत्रशतात्पुत्रं वसिष्ठस्य महात्मनः\n",
    "01166005a": "अपगच्छ पथोऽस्माकमित्येवं पार्थिवोऽब्रवीत्\n",
    "01166005c": "तथा ऋषिरुवाचैनं सान्त्वयञ्श्लक्ष्णया गिरा\n",
    "01166006a": "ऋषिस्तु नापचक्राम तस्मिन्धर्मपथे स्थितः\n",
    "01166006c": "नापि राजा मुनेर्मानात्क्रोधाच्चापि जगाम ह\n",
    "01166007a": "अमुञ्चन्तं तु पन्थानं तमृषिं नृपसत्तमः\n",
    "01166007c": "जघान कशया मोहात्तदा राक्षसवन्मुनिम्\n",
    "01166008a": "कशाप्रहाराभिहतस्ततः स मुनिसत्तमः\n",
    "01166008c": "तं शशाप नृपश्रेष्ठं वासिष्ठः क्रोधमूर्च्छितः\n",
    "01166009a": "हंसि राक्षसवद्यस्माद्राजापसद तापसम्\n",
    "01166009c": "तस्मात्त्वमद्य प्रभृति पुरुषादो भविष्यसि\n",
    "01166010a": "मनुष्यपिशिते सक्तश्चरिष्यसि महीमिमाम्\n",
    "01166010c": "गच्छ राजाधमेत्युक्तः शक्तिना वीर्यशक्तिना\n",
    "01166011a": "ततो याज्यनिमित्तं तु विश्वामित्रवसिष्ठयोः\n",
    "01166011c": "वैरमासीत्तदा तं तु विश्वामित्रोऽन्वपद्यत\n",
    "01166012a": "तयोर्विवदतोरेवं समीपमुपचक्रमे\n",
    "01166012c": "ऋषिरुग्रतपाः पार्थ विश्वामित्रः प्रतापवान्\n",
    "01166013a": "ततः स बुबुधे पश्चात्तमृषिं नृपसत्तमः\n",
    "01166013c": "ऋषेः पुत्रं वसिष्ठस्य वसिष्ठमिव तेजसा\n",
    "01166014a": "अन्तर्धाय तदात्मानं विश्वामित्रोऽपि भारत\n",
    "01166014c": "तावुभावुपचक्राम चिकीर्षन्नात्मनः प्रियम्\n",
    "01166015a": "स तु शप्तस्तदा तेन शक्तिना वै नृपोत्तमः\n",
    "01166015c": "जगाम शरणं शक्तिं प्रसादयितुमर्हयन्\n",
    "01166016a": "तस्य भावं विदित्वा स नृपतेः कुरुनन्दन\n",
    "01166016c": "विश्वामित्रस्ततो रक्ष आदिदेश नृपं प्रति\n",
    "01166017a": "स शापात्तस्य विप्रर्षेर्विश्वामित्रस्य चाज्ञया\n",
    "01166017c": "राक्षसः किंकरो नाम विवेश नृपतिं तदा\n",
    "01166018a": "रक्षसा तु गृहीतं तं विदित्वा स मुनिस्तदा\n",
    "01166018c": "विश्वामित्रोऽप्यपक्रामत्तस्माद्देशादरिंदम\n",
    "01166019a": "ततः स नृपतिर्विद्वान्रक्षन्नात्मानमात्मना\n",
    "01166019c": "बलवत्पीड्यमानोऽपि रक्षसान्तर्गतेन ह\n",
    "01166020a": "ददर्श तं द्विजः कश्चिद्राजानं प्रस्थितं पुनः\n",
    "01166020c": "ययाचे क्षुधितश्चैनं समांसं भोजनं तदा\n",
    "01166021a": "तमुवाचाथ राजर्षिर्द्विजं मित्रसहस्तदा\n",
    "01166021c": "आस्स्व ब्रह्मंस्त्वमत्रैव मुहूर्तमिति सान्त्वयन्\n",
    "01166022a": "निवृत्तः प्रतिदास्यामि भोजनं ते यथेप्सितम्\n",
    "01166022c": "इत्युक्त्वा प्रययौ राजा तस्थौ च द्विजसत्तमः\n",
    "01166023a": "अन्तर्गतं तु तद्राज्ञस्तदा ब्राह्मणभाषितम्\n",
    "01166023c": "सोऽन्तःपुरं प्रविश्याथ संविवेश नराधिपः\n",
    "01166024a": "ततोऽर्धरात्र उत्थाय सूदमानाय्य सत्वरम्\n",
    "01166024c": "उवाच राजा संस्मृत्य ब्राह्मणस्य प्रतिश्रुतम्\n",
    "01166025a": "गच्छामुष्मिन्नसौ देशे ब्राह्मणो मां प्रतीक्षते\n",
    "01166025c": "अन्नार्थी त्वं तमन्नेन समांसेनोपपादय\n",
    "01166026a": "एवमुक्तस्तदा सूदः सोऽनासाद्यामिषं क्वचित्\n",
    "01166026c": "निवेदयामास तदा तस्मै राज्ञे व्यथान्वितः\n",
    "01166027a": "राजा तु रक्षसाविष्टः सूदमाह गतव्यथः\n",
    "01166027c": "अप्येनं नरमांसेन भोजयेति पुनः पुनः\n",
    "01166028a": "तथेत्युक्त्वा ततः सूदः संस्थानं वध्यघातिनाम्\n",
    "01166028c": "गत्वा जहार त्वरितो नरमांसमपेतभीः\n",
    "01166029a": "स तत्संस्कृत्य विधिवदन्नोपहितमाशु वै\n",
    "01166029c": "तस्मै प्रादाद्ब्राह्मणाय क्षुधिताय तपस्विने\n",
    "01166030a": "स सिद्धचक्षुषा दृष्ट्वा तदन्नं द्विजसत्तमः\n",
    "01166030c": "अभोज्यमिदमित्याह क्रोधपर्याकुलेक्षणः\n",
    "01166031a": "यस्मादभोज्यमन्नं मे ददाति स नराधिपः\n",
    "01166031c": "तस्मात्तस्यैव मूढस्य भविष्यत्यत्र लोलुपा\n",
    "01166032a": "सक्तो मानुषमांसेषु यथोक्तः शक्तिना पुरा\n",
    "01166032c": "उद्वेजनीयो भूतानां चरिष्यति महीमिमाम्\n",
    "01166033a": "द्विरनुव्याहृते राज्ञः स शापो बलवानभूत्\n",
    "01166033c": "रक्षोबलसमाविष्टो विसंज्ञश्चाभवत्तदा\n",
    "01166034a": "ततः स नृपतिश्रेष्ठो राक्षसोपहतेन्द्रियः\n",
    "01166034c": "उवाच शक्तिं तं दृष्ट्वा नचिरादिव भारत\n",
    "01166035a": "यस्मादसदृशः शापः प्रयुक्तोऽयं त्वया मयि\n",
    "01166035c": "तस्मात्त्वत्तः प्रवर्तिष्ये खादितुं मानुषानहम्\n",
    "01166036a": "एवमुक्त्वा ततः सद्यस्तं प्राणैर्विप्रयुज्य सः\n",
    "01166036c": "शक्तिनं भक्षयामास व्याघ्रः पशुमिवेप्सितम्\n",
    "01166037a": "शक्तिनं तु हतं दृष्ट्वा विश्वामित्रस्ततः पुनः\n",
    "01166037c": "वसिष्ठस्यैव पुत्रेषु तद्रक्षः संदिदेश ह\n",
    "01166038a": "स ताञ्शतावरान्पुत्रान्वसिष्ठस्य महात्मनः\n",
    "01166038c": "भक्षयामास संक्रुद्धः सिंहः क्षुद्रमृगानिव\n",
    "01166039a": "वसिष्ठो घातिताञ्श्रुत्वा विश्वामित्रेण तान्सुतान्\n",
    "01166039c": "धारयामास तं शोकं महाद्रिरिव मेदिनीम्\n",
    "01166040a": "चक्रे चात्मविनाशाय बुद्धिं स मुनिसत्तमः\n",
    "01166040c": "न त्वेव कुशिकोच्छेदं मेने मतिमतां वरः\n",
    "01166041a": "स मेरुकूटादात्मानं मुमोच भगवानृषिः\n",
    "01166041c": "शिरस्तस्य शिलायां च तूलराशाविवापतत्\n",
    "01166042a": "न ममार च पातेन स यदा तेन पाण्डव\n",
    "01166042c": "तदाग्निमिद्ध्वा भगवान्संविवेश महावने\n",
    "01166043a": "तं तदा सुसमिद्धोऽपि न ददाह हुताशनः\n",
    "01166043c": "दीप्यमानोऽप्यमित्रघ्न शीतोऽग्निरभवत्ततः\n",
    "01166044a": "स समुद्रमभिप्रेत्य शोकाविष्टो महामुनिः\n",
    "01166044c": "बद्ध्वा कण्ठे शिलां गुर्वीं निपपात तदम्भसि\n",
    "01166045a": "स समुद्रोर्मिवेगेन स्थले न्यस्तो महामुनिः\n",
    "01166045c": "जगाम स ततः खिन्नः पुनरेवाश्रमं प्रति\n",
    "01167001": "गन्धर्व उवाच\n",
    "01167001a": "ततो दृष्ट्वाश्रमपदं रहितं तैः सुतैर्मुनिः\n",
    "01167001c": "निर्जगाम सुदुःखार्तः पुनरेवाश्रमात्ततः\n",
    "01167002a": "सोऽपश्यत्सरितं पूर्णां प्रावृट्काले नवाम्भसा\n",
    "01167002c": "वृक्षान्बहुविधान्पार्थ वहन्तीं तीरजान्बहून्\n",
    "01167003a": "अथ चिन्तां समापेदे पुनः पौरवनन्दन\n",
    "01167003c": "अम्भस्यस्या निमज्जेयमिति दुःखसमन्वितः\n",
    "01167004a": "ततः पाशैस्तदात्मानं गाढं बद्ध्वा महामुनिः\n",
    "01167004c": "तस्या जले महानद्या निममज्ज सुदुःखितः\n",
    "01167005a": "अथ छित्त्वा नदी पाशांस्तस्यारिबलमर्दन\n",
    "01167005c": "समस्थं तमृषिं कृत्वा विपाशं समवासृजत्\n",
    "01167006a": "उत्ततार ततः पाशैर्विमुक्तः स महानृषिः\n",
    "01167006c": "विपाशेति च नामास्या नद्याश्चक्रे महानृषिः\n",
    "01167007a": "शोके बुद्धिं ततश्चक्रे न चैकत्र व्यतिष्ठत\n",
    "01167007c": "सोऽगच्छत्पर्वतांश्चैव सरितश्च सरांसि च\n",
    "01167008a": "ततः स पुनरेवर्षिर्नदीं हैमवतीं तदा\n",
    "01167008c": "चण्डग्राहवतीं दृष्ट्वा तस्याः स्रोतस्यवापतत्\n",
    "01167009a": "सा तमग्निसमं विप्रमनुचिन्त्य सरिद्वरा\n",
    "01167009c": "शतधा विद्रुता यस्माच्छतद्रुरिति विश्रुता\n",
    "01167010a": "ततः स्थलगतं दृष्ट्वा तत्राप्यात्मानमात्मना\n",
    "01167010c": "मर्तुं न शक्यमित्युक्त्वा पुनरेवाश्रमं ययौ\n",
    "01167011a": "वध्वादृश्यन्त्यानुगत आश्रमाभिमुखो व्रजन्\n",
    "01167011c": "अथ शुश्राव संगत्या वेदाध्ययननिःस्वनम्\n",
    "01167011e": "पृष्ठतः परिपूर्णार्थैः षड्भिरङ्गैरलंकृतम्\n",
    "01167012a": "अनुव्रजति को न्वेष मामित्येव च सोऽब्रवीत्\n",
    "01167012c": "अहं त्वदृश्यती नाम्ना तं स्नुषा प्रत्यभाषत\n",
    "01167012e": "शक्तेर्भार्या महाभाग तपोयुक्ता तपस्विनी\n",
    "01167013": "वसिष्ठ उवाच\n",
    "01167013a": "पुत्रि कस्यैष साङ्गस्य वेदस्याध्ययनस्वनः\n",
    "01167013c": "पुरा साङ्गस्य वेदस्य शक्तेरिव मया श्रुतः\n",
    "01167014": "अदृश्यन्त्युवाच\n",
    "01167014a": "अयं कुक्षौ समुत्पन्नः शक्तेर्गर्भः सुतस्य ते\n",
    "01167014c": "समा द्वादश तस्येह वेदानभ्यसतो मुने\n",
    "01167015": "गन्धर्व उवाच\n",
    "01167015a": "एवमुक्तस्ततो हृष्टो वसिष्ठः श्रेष्ठभागृषिः\n",
    "01167015c": "अस्ति संतानमित्युक्त्वा मृत्योः पार्थ न्यवर्तत\n",
    "01167016a": "ततः प्रतिनिवृत्तः स तया वध्वा सहानघ\n",
    "01167016c": "कल्माषपादमासीनं ददर्श विजने वने\n",
    "01167017a": "स तु दृष्ट्वैव तं राजा क्रुद्ध उत्थाय भारत\n",
    "01167017c": "आविष्टो रक्षसोग्रेण इयेषात्तुं ततः स्म तम्\n",
    "01167018a": "अदृश्यन्ती तु तं दृष्ट्वा क्रूरकर्माणमग्रतः\n",
    "01167018c": "भयसंविग्नया वाचा वसिष्ठमिदमब्रवीत्\n",
    "01167019a": "असौ मृत्युरिवोग्रेण दण्डेन भगवन्नितः\n",
    "01167019c": "प्रगृहीतेन काष्ठेन राक्षसोऽभ्येति भीषणः\n",
    "01167020a": "तं निवारयितुं शक्तो नान्योऽस्ति भुवि कश्चन\n",
    "01167020c": "त्वदृतेऽद्य महाभाग सर्ववेदविदां वर\n",
    "01167021a": "त्राहि मां भगवन्पापादस्माद्दारुणदर्शनात्\n",
    "01167021c": "रक्षो अत्तुमिह ह्यावां नूनमेतच्चिकीर्षति\n",
    "01168001": "वसिष्ठ उवाच\n",
    "01168001a": "मा भैः पुत्रि न भेतव्यं रक्षसस्ते कथंचन\n",
    "01168001c": "नैतद्रक्षो भयं यस्मात्पश्यसि त्वमुपस्थितम्\n",
    "01168002a": "राजा कल्माषपादोऽयं वीर्यवान्प्रथितो भुवि\n",
    "01168002c": "स एषोऽस्मिन्वनोद्देशे निवसत्यतिभीषणः\n",
    "01168003": "गन्धर्व उवाच\n",
    "01168003a": "तमापतन्तं संप्रेक्ष्य वसिष्ठो भगवानृषिः\n",
    "01168003c": "वारयामास तेजस्वी हुंकरेणैव भारत\n",
    "01168004a": "मन्त्रपूतेन च पुनः स तमभ्युक्ष्य वारिणा\n",
    "01168004c": "मोक्षयामास वै घोराद्राक्षसाद्राजसत्तमम्\n",
    "01168005a": "स हि द्वादश वर्षाणि वसिष्ठस्यैव तेजसा\n",
    "01168005c": "ग्रस्त आसीद्गृहेणेव पर्वकाले दिवाकरः\n",
    "01168006a": "रक्षसा विप्रमुक्तोऽथ स नृपस्तद्वनं महत्\n",
    "01168006c": "तेजसा रञ्जयामास संध्याभ्रमिव भास्करः\n",
    "01168007a": "प्रतिलभ्य ततः संज्ञामभिवाद्य कृताञ्जलिः\n",
    "01168007c": "उवाच नृपतिः काले वसिष्ठमृषिसत्तमम्\n",
    "01168008a": "सौदासोऽहं महाभाग याज्यस्ते द्विजसत्तम\n",
    "01168008c": "अस्मिन्काले यदिष्टं ते ब्रूहि किं करवाणि ते\n",
    "01168009": "वसिष्ठ उवाच\n",
    "01168009a": "वृत्तमेतद्यथाकालं गच्छ राज्यं प्रशाधि तत्\n",
    "01168009c": "ब्राह्मणांश्च मनुष्येन्द्र मावमंस्थाः कदाचन\n",
    "01168010": "राजोवाच\n",
    "01168010a": "नावमंस्याम्यहं ब्रह्मन्कदाचिद्ब्राह्मणर्षभान्\n",
    "01168010c": "त्वन्निदेशे स्थितः शश्वत्पुजयिष्याम्यहं द्विजान्\n",
    "01168011a": "इक्ष्वाकूणां तु येनाहमनृणः स्यां द्विजोत्तम\n",
    "01168011c": "तत्त्वत्तः प्राप्तुमिच्छामि वरं वेदविदां वर\n",
    "01168012a": "अपत्यायेप्सितां मह्यं महिषीं गन्तुमर्हसि\n",
    "01168012c": "शीलरूपगुणोपेतामिक्ष्वाकुकुलवृद्धये\n",
    "01168013": "गन्धर्व उवाच\n",
    "01168013a": "ददानीत्येव तं तत्र राजानं प्रत्युवाच ह\n",
    "01168013c": "वसिष्ठः परमेष्वासं सत्यसंधो द्विजोत्तमः\n",
    "01168014a": "ततः प्रतिययौ काले वसिष्ठसहितोऽनघ\n",
    "01168014c": "ख्यातं पुरवरं लोकेष्वयोध्यां मनुजेश्वरः\n",
    "01168015a": "तं प्रजाः प्रतिमोदन्त्यः सर्वाः प्रत्युद्ययुस्तदा\n",
    "01168015c": "विपाप्मानं महात्मानं दिवौकस इवेश्वरम्\n",
    "01168016a": "अचिरात्स मनुष्येन्द्रो नगरीं पुण्यकर्मणाम्\n",
    "01168016c": "विवेश सहितस्तेन वसिष्ठेन महात्मना\n",
    "01168017a": "ददृशुस्तं ततो राजन्नयोध्यावासिनो जनाः\n",
    "01168017c": "पुष्येण सहितं काले दिवाकरमिवोदितम्\n",
    "01168018a": "स हि तां पूरयामास लक्ष्म्या लक्ष्मीवतां वरः\n",
    "01168018c": "अयोध्यां व्योम शीतांशुः शरत्काल इवोदितः\n",
    "01168019a": "संसिक्तमृष्टपन्थानं पताकोच्छ्रयभूषितम्\n",
    "01168019c": "मनः प्रह्लादयामासा तस्य तत्पुरमुत्तमम्\n",
    "01168020a": "तुष्टपुष्टजनाकीर्णा सा पुरी कुरुनन्दन\n",
    "01168020c": "अशोभत तदा तेन शक्रेणेवामरावती\n",
    "01168021a": "ततः प्रविष्टे राजेन्द्रे तस्मिन्राजनि तां पुरीम्\n",
    "01168021c": "तस्य राज्ञोऽऽज्ञया देवी वसिष्ठमुपचक्रमे\n",
    "01168022a": "ऋतावथ महर्षिः स संबभूव तया सह\n",
    "01168022c": "देव्या दिव्येन विधिना वसिष्ठः श्रेष्ठभागृषिः\n",
    "01168023a": "अथ तस्यां समुत्पन्ने गर्भे स मुनिसत्तमः\n",
    "01168023c": "राज्ञाभिवादितस्तेन जगाम पुनराश्रमम्\n",
    "01168024a": "दीर्घकालधृतं गर्भं सुषाव न तु तं यदा\n",
    "01168024c": "साथ देव्यश्मना कुक्षिं निर्बिभेद तदा स्वकम्\n",
    "01168025a": "द्वादशेऽथ ततो वर्षे स जज्ञे मनुजर्षभ\n",
    "01168025c": "अश्मको नाम राजर्षिः पोतनं यो न्यवेशयत्\n",
    "01169001": "गन्धर्व उवाच\n",
    "01169001a": "आश्रमस्था ततः पुत्रमदृश्यन्ती व्यजायत\n",
    "01169001c": "शक्तेः कुलकरं राजन्द्वितीयमिव शक्तिनम्\n",
    "01169002a": "जातकर्मादिकास्तस्य क्रियाः स मुनिपुंगवः\n",
    "01169002c": "पौत्रस्य भरतश्रेष्ठ चकार भगवान्स्वयम्\n",
    "01169003a": "परासुश्च यतस्तेन वसिष्ठः स्थापितस्तदा\n",
    "01169003c": "गर्भस्थेन ततो लोके पराशर इति स्मृतः\n",
    "01169004a": "अमन्यत स धर्मात्मा वसिष्ठं पितरं तदा\n",
    "01169004c": "जन्मप्रभृति तस्मिंश्च पितरीव व्यवर्तत\n",
    "01169005a": "स तात इति विप्रर्षिं वसिष्ठं प्रत्यभाषत\n",
    "01169005c": "मातुः समक्षं कौन्तेय अदृश्यन्त्याः परंतप\n",
    "01169006a": "तातेति परिपूर्णार्थं तस्य तन्मधुरं वचः\n",
    "01169006c": "अदृश्यन्त्यश्रुपूर्णाक्षी शृण्वन्ती तमुवाच ह\n",
    "01169007a": "मा तात तात तातेति न ते तातो महामुनिः\n",
    "01169007c": "रक्षसा भक्षितस्तात तव तातो वनान्तरे\n",
    "01169008a": "मन्यसे यं तु तातेति नैष तातस्तवानघ\n",
    "01169008c": "आर्यस्त्वेष पिता तस्य पितुस्तव महात्मनः\n",
    "01169009a": "स एवमुक्तो दुःखार्तः सत्यवागृषिसत्तमः\n",
    "01169009c": "सर्वलोकविनाशाय मतिं चक्रे महामनाः\n",
    "01169010a": "तं तथा निश्चितात्मानं महात्मानं महातपाः\n",
    "01169010c": "वसिष्ठो वारयामास हेतुना येन तच्छृणु\n",
    "01169011": "वसिष्ठ उवाच\n",
    "01169011a": "कृतवीर्य इति ख्यातो बभूव नृपतिः क्षितौ\n",
    "01169011c": "याज्यो वेदविदां लोके भृगूणां पार्थिवर्षभः\n",
    "01169012a": "स तानग्रभुजस्तात धान्येन च धनेन च\n",
    "01169012c": "सोमान्ते तर्पयामास विपुलेन विशां पतिः\n",
    "01169013a": "तस्मिन्नृपतिशार्दूले स्वर्यातेऽथ कदाचन\n",
    "01169013c": "बभूव तत्कुलेयानां द्रव्यकार्यमुपस्थितम्\n",
    "01169014a": "ते भृगूणां धनं ज्ञात्वा राजानः सर्व एव ह\n",
    "01169014c": "याचिष्णवोऽभिजग्मुस्तांस्तात भार्गवसत्तमान्\n",
    "01169015a": "भूमौ तु निदधुः केचिद्भृगवो धनमक्षयम्\n",
    "01169015c": "ददुः केचिद्द्विजातिभ्यो ज्ञात्वा क्षत्रियतो भयम्\n",
    "01169016a": "भृगवस्तु ददुः केचित्तेषां वित्तं यथेप्सितम्\n",
    "01169016c": "क्षत्रियाणां तदा तात कारणान्तरदर्शनात्\n",
    "01169017a": "ततो महीतलं तात क्षत्रियेण यदृच्छया\n",
    "01169017c": "खनताधिगतं वित्तं केनचिद्भृगुवेश्मनि\n",
    "01169017e": "तद्वित्तं ददृशुः सर्वे समेताः क्षत्रियर्षभाः\n",
    "01169018a": "अवमन्य ततः कोपाद्भृगूंस्ताञ्शरणागतान्\n",
    "01169018c": "निजघ्नुस्ते महेष्वासाः सर्वांस्तान्निशितैः शरैः\n",
    "01169018e": "आ गर्भादनुकृन्तन्तश्चेरुश्चैव वसुंधराम्\n",
    "01169019a": "तत उच्छिद्यमानेषु भृगुष्वेवं भयात्तदा\n",
    "01169019c": "भृगुपत्न्यो गिरिं तात हिमवन्तं प्रपेदिरे\n",
    "01169020a": "तासामन्यतमा गर्भं भयाद्दाधार तैजसम्\n",
    "01169020c": "ऊरुणैकेन वामोरूर्भर्तुः कुलविवृद्धये\n",
    "01169020e": "ददृशुर्ब्राह्मणीं तां ते दीप्यमानां स्वतेजसा\n",
    "01169021a": "अथ गर्भः स भित्त्वोरुं ब्राह्मण्या निर्जगाम ह\n",
    "01169021c": "मुष्णन्दृष्टीः क्षत्रियाणां मध्याह्न इव भास्करः\n",
    "01169021e": "ततश्चक्षुर्वियुक्तास्ते गिरिदुर्गेषु बभ्रमुः\n",
    "01169022a": "ततस्ते मोघसंकल्पा भयार्ताः क्षत्रियर्षभाः\n",
    "01169022c": "ब्रह्मणीं शरणं जग्मुर्दृष्ट्यर्थं तामनिन्दिताम्\n",
    "01169023a": "ऊचुश्चैनां महाभागां क्षत्रियास्ते विचेतसः\n",
    "01169023c": "ज्योतिःप्रहीणा दुःखार्ताः शान्तार्चिष इवाग्नयः\n",
    "01169024a": "भगवत्याः प्रसादेन गच्छेत्क्षत्रं सचक्षुषम्\n",
    "01169024c": "उपारम्य च गच्छेम सहिताः पापकर्मणः\n",
    "01169025a": "सपुत्रा त्वं प्रसादं नः सर्वेषां कर्तुमर्हसि\n",
    "01169025c": "पुनर्दृष्टिप्रदानेन राज्ञः संत्रातुमर्हसि\n",
    "01170001": "ब्राह्मण्युवाच\n",
    "01170001a": "नाहं गृह्णामि वस्तात दृष्टीर्नास्ति रुषान्विता\n",
    "01170001c": "अयं तु भार्गवो नूनमूरुजः कुपितोऽद्य वः\n",
    "01170002a": "तेन चक्षूंषि वस्तात नूनं कोपान्महात्मना\n",
    "01170002c": "स्मरता निहतान्बन्धूनादत्तानि न संशयः\n",
    "01170003a": "गर्भानपि यदा यूयं भृगूणां घ्नत पुत्रकाः\n",
    "01170003c": "तदायमूरुणा गर्भो मया वर्षशतं धृतः\n",
    "01170004a": "षडङ्गश्चाखिलो वेद इमं गर्भस्थमेव हि\n",
    "01170004c": "विवेश भृगुवंशस्य भूयः प्रियचिकीर्षया\n",
    "01170005a": "सोऽयं पितृवधान्नूनं क्रोधाद्वो हन्तुमिच्छति\n",
    "01170005c": "तेजसा यस्य दिव्येन चक्षूंषि मुषितानि वः\n",
    "01170006a": "तमिमं तात याचध्वमौर्वं मम सुतोत्तमम्\n",
    "01170006c": "अयं वः प्रणिपातेन तुष्टो दृष्टीर्विमोक्ष्यति\n",
    "01170007": "गन्धर्व उवाच\n",
    "01170007a": "एवमुक्तास्ततः सर्वे राजानस्ते तमूरुजम्\n",
    "01170007c": "ऊचुः प्रसीदेति तदा प्रसादं च चकार सः\n",
    "01170008a": "अनेनैव च विख्यातो नाम्ना लोकेषु सत्तमः\n",
    "01170008c": "स और्व इति विप्रर्षिरूरुं भित्त्वा व्यजायत\n",
    "01170009a": "चक्षूंषि प्रतिलभ्याथ प्रतिजग्मुस्ततो नृपाः\n",
    "01170009c": "भार्गवस्तु मुनिर्मेने सर्वलोकपराभवम्\n",
    "01170010a": "स चक्रे तात लोकानां विनाशाय महामनाः\n",
    "01170010c": "सर्वेषामेव कार्त्स्न्येन मनः प्रवणमात्मनः\n",
    "01170011a": "इच्छन्नपचितिं कर्तुं भृगूणां भृगुसत्तमः\n",
    "01170011c": "सर्वलोकविनाशाय तपसा महतैधितः\n",
    "01170012a": "तापयामास लोकान्स सदेवासुरमानुषान्\n",
    "01170012c": "तपसोग्रेण महता नन्दयिष्यन्पितामहान्\n",
    "01170013a": "ततस्तं पितरस्तात विज्ञाय भृगुसत्तमम्\n",
    "01170013c": "पितृलोकादुपागम्य सर्व ऊचुरिदं वचः\n",
    "01170014a": "और्व दृष्टः प्रभावस्ते तपसोग्रस्य पुत्रक\n",
    "01170014c": "प्रसादं कुरु लोकानां नियच्छ क्रोधमात्मनः\n",
    "01170015a": "नानीशैर्हि तदा तात भृगुभिर्भावितात्मभिः\n",
    "01170015c": "वधोऽभ्युपेक्षितः सर्वैः क्षत्रियाणां विहिंसताम्\n",
    "01170016a": "आयुषा हि प्रकृष्टेन यदा नः खेद आविशत्\n",
    "01170016c": "तदास्माभिर्वधस्तात क्षत्रियैरीप्सितः स्वयम्\n",
    "01170017a": "निखातं तद्धि वै वित्तं केनचिद्भृगुवेश्मनि\n",
    "01170017c": "वैरायैव तदा न्यस्तं क्षत्रियान्कोपयिष्णुभिः\n",
    "01170017e": "किं हि वित्तेन नः कार्यं स्वर्गेप्सूनां द्विजर्षभ\n",
    "01170018a": "यदा तु मृत्युरादातुं न नः शक्नोति सर्वशः\n",
    "01170018c": "तदास्माभिरयं दृष्ट उपायस्तात संमतः\n",
    "01170019a": "आत्महा च पुमांस्तात न लोकाँल्लभते शुभान्\n",
    "01170019c": "ततोऽस्माभिः समीक्ष्यैवं नात्मनात्मा विनाशितः\n",
    "01170020a": "न चैतन्नः प्रियं तात यदिदं कर्तुमिच्छसि\n",
    "01170020c": "नियच्छेदं मनः पापात्सर्वलोकपराभवात्\n",
    "01170021a": "न हि नः क्षत्रियाः केचिन्न लोकाः सप्त पुत्रक\n",
    "01170021c": "दूषयन्ति तपस्तेजः क्रोधमुत्पतितं जहि\n",
    "01171001": "और्व उवाच\n",
    "01171001a": "उक्तवानस्मि यां क्रोधात्प्रतिज्ञां पितरस्तदा\n",
    "01171001c": "सर्वलोकविनाशाय न सा मे वितथा भवेत्\n",
    "01171002a": "वृथारोषप्रतिज्ञो हि नाहं जीवितुमुत्सहे\n",
    "01171002c": "अनिस्तीर्णो हि मां रोषो दहेदग्निरिवारणिम्\n",
    "01171003a": "यो हि कारणतः क्रोधं संजातं क्षन्तुमर्हति\n",
    "01171003c": "नालं स मनुजः सम्यक्त्रिवर्गं परिरक्षितुम्\n",
    "01171004a": "अशिष्टानां नियन्ता हि शिष्टानां परिरक्षता\n",
    "01171004c": "स्थाने रोषः प्रयुक्तः स्यान्नृपैः स्वर्गजिगीषुभिः\n",
    "01171005a": "अश्रौषमहमूरुस्थो गर्भशय्यागतस्तदा\n",
    "01171005c": "आरावं मातृवर्गस्य भृगूणां क्षत्रियैर्वधे\n",
    "01171006a": "सामरैर्हि यदा लोकैर्भृगूणां क्षत्रियाधमैः\n",
    "01171006c": "आगर्भोत्सादनं क्षान्तं तदा मां मन्युराविषत्\n",
    "01171007a": "आपूर्णकोशाः किल मे मातरः पितरस्तथा\n",
    "01171007c": "भयात्सर्वेषु लोकेषु नाधिजग्मुः परायणम्\n",
    "01171008a": "तान्भृगूणां तदा दारान्कश्चिन्नाभ्यवपद्यत\n",
    "01171008c": "यदा तदा दधारेयमूरुणैकेन मां शुभा\n",
    "01171009a": "प्रतिषेद्धा हि पापस्य यदा लोकेषु विद्यते\n",
    "01171009c": "तदा सर्वेषु लोकेषु पापकृन्नोपपद्यते\n",
    "01171010a": "यदा तु प्रतिषेद्धारं पापो न लभते क्वचित्\n",
    "01171010c": "तिष्ठन्ति बहवो लोके तदा पापेषु कर्मसु\n",
    "01171011a": "जानन्नपि च यः पापं शक्तिमान्न नियच्छति\n",
    "01171011c": "ईशः सन्सोऽपि तेनैव कर्मणा संप्रयुज्यते\n",
    "01171012a": "राजभिश्चेश्वरैश्चैव यदि वै पितरो मम\n",
    "01171012c": "शक्तैर्न शकिता त्रातुमिष्टं मत्वेह जीवितम्\n",
    "01171013a": "अत एषामहं क्रुद्धो लोकानामीश्वरोऽद्य सन्\n",
    "01171013c": "भवतां तु वचो नाहमलं समतिवर्तितुम्\n",
    "01171014a": "मम चापि भवेदेतदीश्वरस्य सतो महत्\n",
    "01171014c": "उपेक्षमाणस्य पुनर्लोकानां किल्बिषाद्भयम्\n",
    "01171015a": "यश्चायं मन्युजो मेऽग्निर्लोकानादातुमिच्छति\n",
    "01171015c": "दहेदेष च मामेव निगृहीतः स्वतेजसा\n",
    "01171016a": "भवतां च विजानामि सर्वलोकहितेप्सुताम्\n",
    "01171016c": "तस्माद्विदध्वं यच्छ्रेयो लोकानां मम चेश्वराः\n",
    "01171017": "पितर ऊचुः\n",
    "01171017a": "य एष मन्युजस्तेऽग्निर्लोकानादातुमिच्छति\n",
    "01171017c": "अप्सु तं मुञ्च भद्रं ते लोका ह्यप्सु प्रतिष्ठिताः\n",
    "01171018a": "आपोमयाः सर्वरसाः सर्वमापोमयं जगत्\n",
    "01171018c": "तस्मादप्सु विमुञ्चेमं क्रोधाग्निं द्विजसत्तम\n",
    "01171019a": "अयं तिष्ठतु ते विप्र यदीच्छसि महोदधौ\n",
    "01171019c": "मन्युजोऽग्निर्दहन्नापो लोका ह्यापोमयाः स्मृताः\n",
    "01171020a": "एवं प्रतिज्ञा सत्येयं तवानघ भविष्यति\n",
    "01171020c": "न चैव सामरा लोका गमिष्यन्ति पराभवम्\n",
    "01171021": "वसिष्ठ उवाच\n",
    "01171021a": "ततस्तं क्रोधजं तात और्वोऽग्निं वरुणालये\n",
    "01171021c": "उत्ससर्ज स चैवाप उपयुङ्क्ते महोदधौ\n",
    "01171022a": "महद्धयशिरो भूत्वा यत्तद्वेदविदो विदुः\n",
    "01171022c": "तमग्निमुद्गिरन्वक्त्रात्पिबत्यापो महोदधौ\n",
    "01171023a": "तस्मात्त्वमपि भद्रं ते न लोकान्हन्तुमर्हसि\n",
    "01171023c": "पराशर परान्धर्माञ्जानञ्ज्ञानवतां वर\n",
    "01172001": "गन्धर्व उवाच\n",
    "01172001a": "एवमुक्तः स विप्रर्षिर्वसिष्ठेन महात्मना\n",
    "01172001c": "न्ययच्छदात्मनः कोपं सर्वलोकपराभवात्\n",
    "01172002a": "ईजे च स महातेजाः सर्ववेदविदां वरः\n",
    "01172002c": "ऋषी राक्षससत्रेण शाक्तेयोऽथ पराशरः\n",
    "01172003a": "ततो वृद्धांश्च बालांश्च राक्षसान्स महामुनिः\n",
    "01172003c": "ददाह वितते यज्ञे शक्तेर्वधमनुस्मरन्\n",
    "01172004a": "न हि तं वारयामास वसिष्ठो रक्षसां वधात्\n",
    "01172004c": "द्वितीयामस्य मा भाङ्क्षं प्रतिज्ञामिति निश्चयात्\n",
    "01172005a": "त्रयाणां पावकानां स सत्रे तस्मिन्महामुनिः\n",
    "01172005c": "आसीत्पुरस्ताद्दीप्तानां चतुर्थ इव पावकः\n",
    "01172006a": "तेन यज्ञेन शुभ्रेण हूयमानेन युक्तितः\n",
    "01172006c": "तद्विदीपितमाकाशं सूर्येणेव घनात्यये\n",
    "01172007a": "तं वसिष्ठादयः सर्वे मुनयस्तत्र मेनिरे\n",
    "01172007c": "तेजसा दिवि दीप्यन्तं द्वितीयमिव भास्करम्\n",
    "01172008a": "ततः परमदुष्प्रापमन्यैरृषिरुदारधीः\n",
    "01172008c": "समापिपयिषुः सत्रं तमत्रिः समुपागमत्\n",
    "01172009a": "तथा पुलस्त्यः पुलहः क्रतुश्चैव महाक्रतुम्\n",
    "01172009c": "उपाजग्मुरमित्रघ्न रक्षसां जीवितेप्सया\n",
    "01172010a": "पुलस्त्यस्तु वधात्तेषां रक्षसां भरतर्षभ\n",
    "01172010c": "उवाचेदं वचः पार्थ पराशरमरिंदमम्\n",
    "01172011a": "कच्चित्तातापविघ्नं ते कच्चिन्नन्दसि पुत्रक\n",
    "01172011c": "अजानतामदोषाणां सर्वेषां रक्षसां वधात्\n",
    "01172012a": "प्रजोच्छेदमिमं मह्यं सर्वं सोमपसत्तम\n",
    "01172012c": "अधर्मिष्ठं वरिष्ठः सन्कुरुषे त्वं पराशर\n",
    "01172012e": "राजा कल्माषपादश्च दिवमारोढुमिच्छति\n",
    "01172013a": "ये च शक्त्यवराः पुत्रा वसिष्ठस्य महामुनेः\n",
    "01172013c": "ते च सर्वे मुदा युक्ता मोदन्ते सहिताः सुरैः\n",
    "01172013e": "सर्वमेतद्वसिष्ठस्य विदितं वै महामुने\n",
    "01172014a": "रक्षसां च समुच्छेद एष तात तपस्विनाम्\n",
    "01172014c": "निमित्तभूतस्त्वं चात्र क्रतौ वासिष्ठनन्दन\n",
    "01172014e": "स सत्रं मुञ्च भद्रं ते समाप्तमिदमस्तु ते\n",
    "01172015a": "एवमुक्तः पुलस्त्येन वसिष्ठेन च धीमता\n",
    "01172015c": "तदा समापयामास सत्रं शाक्तिः पराशरः\n",
    "01172016a": "सर्वराक्षससत्राय संभृतं पावकं मुनिः\n",
    "01172016c": "उत्तरे हिमवत्पार्श्वे उत्ससर्ज महावने\n",
    "01172017a": "स तत्राद्यापि रक्षांसि वृक्षानश्मान एव च\n",
    "01172017c": "भक्षयन्दृश्यते वह्निः सदा पर्वणि पर्वणि\n",
    "01173001": "अर्जुन उवाच\n",
    "01173001a": "राज्ञा कल्माषपादेन गुरौ ब्रह्मविदां वरे\n",
    "01173001c": "कारणं किं पुरस्कृत्य भार्या वै संनियोजिता\n",
    "01173002a": "जानता च परं धर्मं लोक्यं तेन महात्मना\n",
    "01173002c": "अगम्यागमनं कस्माद्वसिष्ठेन महात्मना\n",
    "01173002e": "कृतं तेन पुरा सर्वं वक्तुमर्हसि पृच्छतः\n",
    "01173003": "गन्धर्व उवाच\n",
    "01173003a": "धनंजय निबोधेदं यन्मां त्वं परिपृच्छसि\n",
    "01173003c": "वसिष्ठं प्रति दुर्धर्षं तथामित्रसहं नृपम्\n",
    "01173004a": "कथितं ते मया पूर्वं यथा शप्तः स पार्थिवः\n",
    "01173004c": "शक्तिना भरतश्रेष्ठ वासिष्ठेन महात्मना\n",
    "01173005a": "स तु शापवशं प्राप्तः क्रोधपर्याकुलेक्षणः\n",
    "01173005c": "निर्जगाम पुराद्राजा सहदारः परंतपः\n",
    "01173006a": "अरण्यं निर्जनं गत्वा सदारः परिचक्रमे\n",
    "01173006c": "नानामृगगणाकीर्णं नानासत्त्वसमाकुलम्\n",
    "01173007a": "नानागुल्मलताच्छन्नं नानाद्रुमसमावृतम्\n",
    "01173007c": "अरण्यं घोरसंनादं शापग्रस्तः परिभ्रमन्\n",
    "01173008a": "स कदाचित्क्षुधाविष्टो मृगयन्भक्षमात्मनः\n",
    "01173008c": "ददर्श सुपरिक्लिष्टः कस्मिंश्चिद्वननिर्झरे\n",
    "01173008e": "ब्राह्मणीं ब्राह्मणं चैव मैथुनायोपसंगतौ\n",
    "01173009a": "तौ समीक्ष्य तु वित्रस्तावकृतार्थौ प्रधावितौ\n",
    "01173009c": "तयोश्च द्रवतोर्विप्रं जगृहे नृपतिर्बलात्\n",
    "01173010a": "दृष्ट्वा गृहीतं भर्तारमथ ब्राह्मण्यभाषत\n",
    "01173010c": "शृणु राजन्वचो मह्यं यत्त्वां वक्ष्यामि सुव्रत\n",
    "01173011a": "आदित्यवंशप्रभवस्त्वं हि लोकपरिश्रुतः\n",
    "01173011c": "अप्रमत्तः स्थितो धर्मे गुरुशुश्रूषणे रतः\n",
    "01173012a": "शापं प्राप्तोऽसि दुर्धर्ष न पापं कर्तुमर्हसि\n",
    "01173012c": "ऋतुकाले तु संप्राप्ते भर्त्रास्म्यद्य समागता\n",
    "01173013a": "अकृतार्था ह्यहं भर्त्रा प्रसवार्थश्च मे महान्\n",
    "01173013c": "प्रसीद नृपतिश्रेष्ठ भर्ता मेऽयं विसृज्यताम्\n",
    "01173014a": "एवं विक्रोशमानायास्तस्याः स सुनृशंसकृत्\n",
    "01173014c": "भर्तारं भक्षयामास व्याघ्रो मृगमिवेप्सितम्\n",
    "01173015a": "तस्याः क्रोधाभिभूताया यदश्रु न्यपतद्भुवि\n",
    "01173015c": "सोऽग्निः समभवद्दीप्तस्तं च देशं व्यदीपयत्\n",
    "01173016a": "ततः सा शोकसंतप्ता भर्तृव्यसनदुःखिता\n",
    "01173016c": "कल्माषपादं राजर्षिमशपद्ब्राह्मणी रुषा\n",
    "01173017a": "यस्मान्ममाकृतार्थायास्त्वया क्षुद्र नृशंसवत्\n",
    "01173017c": "प्रेक्षन्त्या भक्षितो मेऽद्य प्रभुर्भर्ता महायशाः\n",
    "01173018a": "तस्मात्त्वमपि दुर्बुद्धे मच्छापपरिविक्षतः\n",
    "01173018c": "पत्नीमृतावनुप्राप्य सद्यस्त्यक्ष्यसि जीवितम्\n",
    "01173019a": "यस्य चर्षेर्वसिष्ठस्य त्वया पुत्रा विनाशिताः\n",
    "01173019c": "तेन संगम्य ते भार्या तनयं जनयिष्यति\n",
    "01173019e": "स ते वंशकरः पुत्रो भविष्यति नृपाधम\n",
    "01173020a": "एवं शप्त्वा तु राजानं सा तमाङ्गिरसी शुभा\n",
    "01173020c": "तस्यैव संनिधौ दीप्तं प्रविवेश हुताशनम्\n",
    "01173021a": "वसिष्ठश्च महाभागः सर्वमेतदपश्यत\n",
    "01173021c": "ज्ञानयोगेन महता तपसा च परंतप\n",
    "01173022a": "मुक्तशापश्च राजर्षिः कालेन महता ततः\n",
    "01173022c": "ऋतुकालेऽभिपतितो मदयन्त्या निवारितः\n",
    "01173023a": "न हि सस्मार नृपतिस्तं शापं शापमोहितः\n",
    "01173023c": "देव्याः सोऽथ वचः श्रुत्वा स तस्या नृपसत्तमः\n",
    "01173023e": "तं च शापमनुस्मृत्य पर्यतप्यद्भृशं तदा\n",
    "01173024a": "एतस्मात्कारणाद्राजा वसिष्ठं संन्ययोजयत्\n",
    "01173024c": "स्वदारे भरतश्रेष्ठ शापदोषसमन्वितः\n",
    "01174001": "अर्जुन उवाच\n",
    "01174001a": "अस्माकमनुरूपो वै यः स्याद्गन्धर्व वेदवित्\n",
    "01174001c": "पुरोहितस्तमाचक्ष्व सर्वं हि विदितं तव\n",
    "01174002": "गन्धर्व उवाच\n",
    "01174002a": "यवीयान्देवलस्यैष वने भ्राता तपस्यति\n",
    "01174002c": "धौम्य उत्कोचके तीर्थे तं वृणुध्वं यदीच्छथ\n",
    "01174003": "वैशंपायन उवाच\n",
    "01174003a": "ततोऽर्जुनोऽस्त्रमाग्नेयं प्रददौ तद्यथाविधि\n",
    "01174003c": "गन्धर्वाय तदा प्रीतो वचनं चेदमब्रवीत्\n",
    "01174004a": "त्वय्येव तावत्तिष्ठन्तु हया गन्धर्वसत्तम\n",
    "01174004c": "कर्मकाले ग्रहीष्यामि स्वस्ति तेऽस्त्विति चाब्रवीत्\n",
    "01174005a": "तेऽन्योन्यमभिसंपूज्य गन्धर्वः पाण्डवाश्च ह\n",
    "01174005c": "रम्याद्भागीरथीकच्छाद्यथाकामं प्रतस्थिरे\n",
    "01174006a": "तत उत्कोचकं तीर्थं गत्वा धौम्याश्रमं तु ते\n",
    "01174006c": "तं वव्रुः पाण्डवा धौम्यं पौरोहित्याय भारत\n",
    "01174007a": "तान्धौम्यः प्रतिजग्राह सर्ववेदविदां वरः\n",
    "01174007c": "पाद्येन फलमूलेन पौरोहित्येन चैव ह\n",
    "01174008a": "ते तदाशंसिरे लब्धां श्रियं राज्यं च पाण्डवाः\n",
    "01174008c": "तं ब्राह्मणं पुरस्कृत्य पाञ्चाल्याश्च स्वयंवरम्\n",
    "01174009a": "मातृषष्ठास्तु ते तेन गुरुणा संगतास्तदा\n",
    "01174009c": "नाथवन्तमिवात्मानं मेनिरे भरतर्षभाः\n",
    "01174010a": "स हि वेदार्थतत्त्वज्ञस्तेषां गुरुरुदारधीः\n",
    "01174010c": "तेन धर्मविदा पार्था याज्याः सर्वविदा कृताः\n",
    "01174011a": "वीरांस्तु स हि तान्मेने प्राप्तराज्यान्स्वधर्मतः\n",
    "01174011c": "बुद्धिवीर्यबलोत्साहैर्युक्तान्देवानिवापरान्\n",
    "01174012a": "कृतस्वस्त्ययनास्तेन ततस्ते मनुजाधिपाः\n",
    "01174012c": "मेनिरे सहिता गन्तुं पाञ्चाल्यास्तं स्वयंवरम्\n",
    "01175001": "वैशंपायन उवाच\n",
    "01175001a": "ततस्ते नरशार्दूला भ्रातरः पञ्च पाण्डवाः\n",
    "01175001c": "प्रययुर्द्रौपदीं द्रष्टुं तं च देवमहोत्सवम्\n",
    "01175002a": "ते प्रयाता नरव्याघ्रा मात्रा सह परंतपाः\n",
    "01175002c": "ब्राह्मणान्ददृशुर्मार्गे गच्छतः सगणान्बहून्\n",
    "01175003a": "तानूचुर्ब्राह्मणा राजन्पाण्डवान्ब्रह्मचारिणः\n",
    "01175003c": "क्व भवन्तो गमिष्यन्ति कुतो वागच्छतेति ह\n",
    "01175004": "युधिष्ठिर उवाच\n",
    "01175004a": "आगतानेकचक्रायाः सोदर्यान्देवदर्शिनः\n",
    "01175004c": "भवन्तो हि विजानन्तु सहितान्मातृचारिणः\n",
    "01175005": "ब्राह्मणा ऊचुः\n",
    "01175005a": "गच्छताद्यैव पाञ्चालान्द्रुपदस्य निवेशनम्\n",
    "01175005c": "स्वयंवरो महांस्तत्र भविता सुमहाधनः\n",
    "01175006a": "एकसार्थं प्रयाताः स्मो वयमप्यत्र गामिनः\n",
    "01175006c": "तत्र ह्यद्भुतसंकाशो भविता सुमहोत्सवः\n",
    "01175007a": "यज्ञसेनस्य दुहिता द्रुपदस्य महात्मनः\n",
    "01175007c": "वेदीमध्यात्समुत्पन्ना पद्मपत्रनिभेक्षणा\n",
    "01175008a": "दर्शनीयानवद्याङ्गी सुकुमारी मनस्विनी\n",
    "01175008c": "धृष्टद्युम्नस्य भगिनी द्रोणशत्रोः प्रतापिनः\n",
    "01175009a": "यो जातः कवची खड्गी सशरः सशरासनः\n",
    "01175009c": "सुसमिद्धे महाबाहुः पावके पावकप्रभः\n",
    "01175010a": "स्वसा तस्यानवद्याङ्गी द्रौपदी तनुमध्यमा\n",
    "01175010c": "नीलोत्पलसमो गन्धो यस्याः क्रोशात्प्रवायति\n",
    "01175011a": "तां यज्ञसेनस्य सुतां स्वयंवरकृतक्षणाम्\n",
    "01175011c": "गच्छामहे वयं द्रष्टुं तं च देवमहोत्सवम्\n",
    "01175012a": "राजानो राजपुत्राश्च यज्वानो भूरिदक्षिणाः\n",
    "01175012c": "स्वाध्यायवन्तः शुचयो महात्मानो यतव्रताः\n",
    "01175013a": "तरुणा दर्शनीयाश्च नानादेशसमागताः\n",
    "01175013c": "महारथाः कृतास्त्राश्च समुपैष्यन्ति भूमिपाः\n",
    "01175014a": "ते तत्र विविधान्दायान्विजयार्थं नरेश्वराः\n",
    "01175014c": "प्रदास्यन्ति धनं गाश्च भक्ष्यं भोज्यं च सर्वशः\n",
    "01175015a": "प्रतिगृह्य च तत्सर्वं दृष्ट्वा चैव स्वयंवरम्\n",
    "01175015c": "अनुभूयोत्सवं चैव गमिष्यामो यथेप्सितम्\n",
    "01175016a": "नटा वैतालिकाश्चैव नर्तकाः सूतमागधाः\n",
    "01175016c": "नियोधकाश्च देशेभ्यः समेष्यन्ति महाबलाः\n",
    "01175017a": "एवं कौतूहलं कृत्वा दृष्ट्वा च प्रतिगृह्य च\n",
    "01175017c": "सहास्माभिर्महात्मानः पुनः प्रतिनिवर्त्स्यथ\n",
    "01175018a": "दर्शनीयांश्च वः सर्वान्देवरूपानवस्थितान्\n",
    "01175018c": "समीक्ष्य कृष्णा वरयेत्संगत्यान्यतमं वरम्\n",
    "01175019a": "अयं भ्राता तव श्रीमान्दर्शनीयो महाभुजः\n",
    "01175019c": "नियुध्यमानो विजयेत्संगत्या द्रविणं बहु\n",
    "01175020": "युधिष्ठिर उवाच\n",
    "01175020a": "परमं भो गमिष्यामो द्रष्टुं देवमहोत्सवम्\n",
    "01175020c": "भवद्भिः सहिताः सर्वे कन्यायास्तं स्वयंवरम्\n",
    "01176001": "वैशंपायन उवाच\n",
    "01176001a": "एवमुक्ताः प्रयातास्ते पाण्डवा जनमेजय\n",
    "01176001c": "राज्ञा दक्षिणपाञ्चालान्द्रुपदेनाभिरक्षितान्\n",
    "01176002a": "ततस्ते तं महात्मानं शुद्धात्मानमकल्मषम्\n",
    "01176002c": "ददृशुः पाण्डवा राजन्पथि द्वैपायनं तदा\n",
    "01176003a": "तस्मै यथावत्सत्कारं कृत्वा तेन च सान्त्विताः\n",
    "01176003c": "कथान्ते चाभ्यनुज्ञाताः प्रययुर्द्रुपदक्षयम्\n",
    "01176004a": "पश्यन्तो रमणीयानि वनानि च सरांसि च\n",
    "01176004c": "तत्र तत्र वसन्तश्च शनैर्जग्मुर्महारथाः\n",
    "01176005a": "स्वाध्यायवन्तः शुचयो मधुराः प्रियवादिनः\n",
    "01176005c": "आनुपूर्व्येण संप्राप्ताः पाञ्चालान्कुरुनन्दनाः\n",
    "01176006a": "ते तु दृष्ट्वा पुरं तच्च स्कन्धावारं च पाण्डवाः\n",
    "01176006c": "कुम्भकारस्य शालायां निवेशं चक्रिरे तदा\n",
    "01176007a": "तत्र भैक्षं समाजह्रुर्ब्राह्मीं वृत्तिं समाश्रिताः\n",
    "01176007c": "तांश्च प्राप्तांस्तदा वीराञ्जज्ञिरे न नराः क्वचित्\n",
    "01176008a": "यज्ञसेनस्य कामस्तु पाण्डवाय किरीटिने\n",
    "01176008c": "कृष्णां दद्यामिति सदा न चैतद्विवृणोति सः\n",
    "01176009a": "सोऽन्वेषमाणः कौन्तेयान्पाञ्चाल्यो जनमेजय\n",
    "01176009c": "दृढं धनुरनायम्यं कारयामास भारत\n",
    "01176010a": "यन्त्रं वैहायसं चापि कारयामास कृत्रिमम्\n",
    "01176010c": "तेन यन्त्रेण सहितं राजा लक्ष्यं च काञ्चनम्\n",
    "01176011": "द्रुपद उवाच\n",
    "01176011a": "इदं सज्यं धनुः कृत्वा सज्येनानेन सायकैः\n",
    "01176011c": "अतीत्य लक्ष्यं यो वेद्धा स लब्धा मत्सुतामिति\n",
    "01176012": "वैशंपायन उवाच\n",
    "01176012a": "इति स द्रुपदो राजा सर्वतः समघोषयत्\n",
    "01176012c": "तच्छ्रुत्वा पार्थिवाः सर्वे समीयुस्तत्र भारत\n",
    "01176013a": "ऋषयश्च महात्मानः स्वयंवरदिदृक्षया\n",
    "01176013c": "दुर्योधनपुरोगाश्च सकर्णाः कुरवो नृप\n",
    "01176014a": "ब्राह्मणाश्च महाभागा देशेभ्यः समुपागमन्\n",
    "01176014c": "तेऽभ्यर्चिता राजगणा द्रुपदेन महात्मना\n",
    "01176015a": "ततः पौरजनाः सर्वे सागरोद्धूतनिःस्वनाः\n",
    "01176015c": "शिशुमारपुरं प्राप्य न्यविशंस्ते च पार्थिवाः\n",
    "01176016a": "प्रागुत्तरेण नगराद्भूमिभागे समे शुभे\n",
    "01176016c": "समाजवाटः शुशुभे भवनैः सर्वतो वृतः\n",
    "01176017a": "प्राकारपरिखोपेतो द्वारतोरणमण्डितः\n",
    "01176017c": "वितानेन विचित्रेण सर्वतः समवस्तृतः\n",
    "01176018a": "तूर्यौघशतसंकीर्णः परार्ध्यागुरुधूपितः\n",
    "01176018c": "चन्दनोदकसिक्तश्च माल्यदामैश्च शोभितः\n",
    "01176019a": "कैलासशिखरप्रख्यैर्नभस्तलविलेखिभिः\n",
    "01176019c": "सर्वतः संवृतैर्नद्धः प्रासादैः सुकृतोच्छ्रितैः\n",
    "01176020a": "सुवर्णजालसंवीतैर्मणिकुट्टिमभूषितैः\n",
    "01176020c": "सुखारोहणसोपानैर्महासनपरिच्छदैः\n",
    "01176021a": "अग्राम्यसमवच्छन्नैरगुरूत्तमवासितैः\n",
    "01176021c": "हंसाच्छवर्णैर्बहुभिरायोजनसुगन्धिभिः\n",
    "01176022a": "असंबाधशतद्वारैः शयनासनशोभितैः\n",
    "01176022c": "बहुधातुपिनद्धाङ्गैर्हिमवच्छिखरैरिव\n",
    "01176023a": "तत्र नानाप्रकारेषु विमानेषु स्वलंकृताः\n",
    "01176023c": "स्पर्धमानास्तदान्योन्यं निषेदुः सर्वपार्थिवाः\n",
    "01176024a": "तत्रोपविष्टान्ददृशुर्महासत्त्वपराक्रमान्\n",
    "01176024c": "राजसिंहान्महाभागान्कृष्णागुरुविभूषितान्\n",
    "01176025a": "महाप्रसादान्ब्रह्मण्यान्स्वराष्ट्रपरिरक्षिणः\n",
    "01176025c": "प्रियान्सर्वस्य लोकस्य सुकृतैः कर्मभिः शुभैः\n",
    "01176026a": "मञ्चेषु च परार्ध्येषु पौरजानपदा जनाः\n",
    "01176026c": "कृष्णादर्शनतुष्ट्यर्थं सर्वतः समुपाविशन्\n",
    "01176027a": "ब्राह्मणैस्ते च सहिताः पाण्डवाः समुपाविशन्\n",
    "01176027c": "ऋद्धिं पाञ्चालराजस्य पश्यन्तस्तामनुत्तमाम्\n",
    "01176028a": "ततः समाजो ववृधे स राजन्दिवसान्बहून्\n",
    "01176028c": "रत्नप्रदानबहुलः शोभितो नटनर्तकैः\n",
    "01176029a": "वर्तमाने समाजे तु रमणीयेऽह्नि षोडशे\n",
    "01176029c": "आप्लुताङ्गी सुवसना सर्वाभरणभूषिता\n",
    "01176030a": "वीरकांस्यमुपादाय काञ्चनं समलंकृतम्\n",
    "01176030c": "अवतीर्णा ततो रङ्गं द्रौपदी भरतर्षभ\n",
    "01176031a": "पुरोहितः सोमकानां मन्त्रविद्ब्राह्मणः शुचिः\n",
    "01176031c": "परिस्तीर्य जुहावाग्निमाज्येन विधिना तदा\n",
    "01176032a": "स तर्पयित्वा ज्वलनं ब्राह्मणान्स्वस्ति वाच्य च\n",
    "01176032c": "वारयामास सर्वाणि वादित्राणि समन्ततः\n",
    "01176033a": "निःशब्दे तु कृते तस्मिन्धृष्टद्युम्नो विशां पते\n",
    "01176033c": "रङ्गमध्यगतस्तत्र मेघगम्भीरया गिरा\n",
    "01176033e": "वाक्यमुच्चैर्जगादेदं श्लक्ष्णमर्थवदुत्तमम्\n",
    "01176034a": "इदं धनुर्लक्ष्यमिमे च बाणाः; शृण्वन्तु मे पार्थिवाः सर्व एव\n",
    "01176034c": "यन्त्रच्छिद्रेणाभ्यतिक्रम्य लक्ष्यं; समर्पयध्वं खगमैर्दशार्धैः\n",
    "01176035a": "एतत्कर्ता कर्म सुदुष्करं यः; कुलेन रूपेण बलेन युक्तः\n",
    "01176035c": "तस्याद्य भार्या भगिनी ममेयं; कृष्णा भवित्री न मृषा ब्रवीमि\n",
    "01176036a": "तानेवमुक्त्वा द्रुपदस्य पुत्रः; पश्चादिदं द्रौपदीमभ्युवाच\n",
    "01176036c": "नाम्ना च गोत्रेण च कर्मणा च; संकीर्तयंस्तान्नृपतीन्समेतान्\n",
    "01177001": "धृष्टद्युम्न उवाच\n",
    "01177001a": "दुर्योधनो दुर्विषहो दुर्मुखो दुष्प्रधर्षणः\n",
    "01177001c": "विविंशतिर्विकर्णश्च सहो दुःशासनः समः\n",
    "01177002a": "युयुत्सुर्वातवेगश्च भीमवेगधरस्तथा\n",
    "01177002c": "उग्रायुधो बलाकी च कनकायुर्विरोचनः\n",
    "01177003a": "सुकुण्डलश्चित्रसेनः सुवर्चाः कनकध्वजः\n",
    "01177003c": "नन्दको बाहुशाली च कुण्डजो विकटस्तथा\n",
    "01177004a": "एते चान्ये च बहवो धार्तराष्ट्रा महाबलाः\n",
    "01177004c": "कर्णेन सहिता वीरास्त्वदर्थं समुपागताः\n",
    "01177004e": "शतसंख्या महात्मानः प्रथिताः क्षत्रियर्षभाः\n",
    "01177005a": "शकुनिश्च बलश्चैव वृषकोऽथ बृहद्बलः\n",
    "01177005c": "एते गान्धारराजस्य सुताः सर्वे समागताः\n",
    "01177006a": "अश्वत्थामा च भोजश्च सर्वशस्त्रभृतां वरौ\n",
    "01177006c": "समवेतौ महात्मानौ त्वदर्थे समलंकृतौ\n",
    "01177007a": "बृहन्तो मणिमांश्चैव दण्डधारश्च वीर्यवान्\n",
    "01177007c": "सहदेवो जयत्सेनो मेघसंधिश्च मागधः\n",
    "01177008a": "विराटः सह पुत्राभ्यां शङ्खेनैवोत्तरेण च\n",
    "01177008c": "वार्धक्षेमिः सुवर्चाश्च सेनाबिन्दुश्च पार्थिवः\n",
    "01177009a": "अभिभूः सह पुत्रेण सुदाम्ना च सुवर्चसा\n",
    "01177009c": "सुमित्रः सुकुमारश्च वृकः सत्यधृतिस्तथा\n",
    "01177010a": "सूर्यध्वजो रोचमानो नीलश्चित्रायुधस्तथा\n",
    "01177010c": "अंशुमांश्चेकितानश्च श्रेणिमांश्च महाबलः\n",
    "01177011a": "समुद्रसेनपुत्रश्च चन्द्रसेनः प्रतापवान्\n",
    "01177011c": "जलसंधः पितापुत्रौ सुदण्डो दण्ड एव च\n",
    "01177012a": "पौण्ड्रको वासुदेवश्च भगदत्तश्च वीर्यवान्\n",
    "01177012c": "कलिङ्गस्ताम्रलिप्तश्च पत्तनाधिपतिस्तथा\n",
    "01177013a": "मद्रराजस्तथा शल्यः सहपुत्रो महारथः\n",
    "01177013c": "रुक्माङ्गदेन वीरेण तथा रुक्मरथेन च\n",
    "01177014a": "कौरव्यः सोमदत्तश्च पुत्राश्चास्य महारथाः\n",
    "01177014c": "समवेतास्त्रयः शूरा भूरिर्भूरिश्रवाः शलः\n",
    "01177015a": "सुदक्षिणश्च काम्बोजो दृढधन्वा च कौरवः\n",
    "01177015c": "बृहद्बलः सुषेणश्च शिबिरौशीनरस्तथा\n",
    "01177016a": "संकर्षणो वासुदेवो रौक्मिणेयश्च वीर्यवान्\n",
    "01177016c": "साम्बश्च चारुदेष्णश्च सारणोऽथ गदस्तथा\n",
    "01177017a": "अक्रूरः सात्यकिश्चैव उद्धवश्च महाबलः\n",
    "01177017c": "कृतवर्मा च हार्दिक्यः पृथुर्विपृथुरेव च\n",
    "01177018a": "विडूरथश्च कङ्कश्च समीकः सारमेजयः\n",
    "01177018c": "वीरो वातपतिश्चैव झिल्ली पिण्डारकस्तथा\n",
    "01177018e": "उशीनरश्च विक्रान्तो वृष्णयस्ते प्रकीर्तिताः\n",
    "01177019a": "भगीरथो बृहत्क्षत्रः सैन्धवश्च जयद्रथः\n",
    "01177019c": "बृहद्रथो बाह्लिकश्च श्रुतायुश्च महारथः\n",
    "01177020a": "उलूकः कैतवो राजा चित्राङ्गदशुभाङ्गदौ\n",
    "01177020c": "वत्सराजश्च धृतिमान्कोसलाधिपतिस्तथा\n",
    "01177021a": "एते चान्ये च बहवो नानाजनपदेश्वराः\n",
    "01177021c": "त्वदर्थमागता भद्रे क्षत्रियाः प्रथिता भुवि\n",
    "01177022a": "एते वेत्स्यन्ति विक्रान्तास्त्वदर्थं लक्ष्यमुत्तमम्\n",
    "01177022c": "विध्येत य इमं लक्ष्यं वरयेथाः शुभेऽद्य तम्\n",
    "01178001": "वैशंपायन उवाच\n",
    "01178001a": "तेऽलंकृताः कुण्डलिनो युवानः; परस्परं स्पर्धमानाः समेताः\n",
    "01178001c": "अस्त्रं बलं चात्मनि मन्यमानाः; सर्वे समुत्पेतुरहंकृतेन\n",
    "01178002a": "रूपेण वीर्येण कुलेन चैव; धर्मेण चैवापि च यौवनेन\n",
    "01178002c": "समृद्धदर्पा मदवेगभिन्ना; मत्ता यथा हैमवता गजेन्द्राः\n",
    "01178003a": "परस्परं स्पर्धया प्रेक्षमाणाः; संकल्पजेनापि परिप्लुताङ्गाः\n",
    "01178003c": "कृष्णा ममैषेत्यभिभाषमाणा; नृपासनेभ्यः सहसोपतस्थुः\n",
    "01178004a": "ते क्षत्रिया रङ्गगताः समेता; जिगीषमाणा द्रुपदात्मजां ताम्\n",
    "01178004c": "चकाशिरे पर्वतराजकन्या;मुमां यथा देवगणाः समेताः\n",
    "01178005a": "कन्दर्पबाणाभिनिपीडिताङ्गाः; कृष्णागतैस्ते हृदयैर्नरेन्द्राः\n",
    "01178005c": "रङ्गावतीर्णा द्रुपदात्मजार्थं; द्वेष्यान्हि चक्रुः सुहृदोऽपि तत्र\n",
    "01178006a": "अथाययुर्देवगणा विमानै; रुद्रादित्या वसवोऽथाश्विनौ च\n",
    "01178006c": "साध्याश्च सर्वे मरुतस्तथैव; यमं पुरस्कृत्य धनेश्वरं च\n",
    "01178007a": "दैत्याः सुपर्णाश्च महोरगाश्च; देवर्षयो गुह्यकाश्चारणाश्च\n",
    "01178007c": "विश्वावसुर्नारदपर्वतौ च; गन्धर्वमुख्याश्च सहाप्सरोभिः\n",
    "01178008a": "हलायुधस्तत्र च केशवश्च; वृष्ण्यन्धकाश्चैव यथा प्रधानाः\n",
    "01178008c": "प्रेक्षां स्म चक्रुर्यदुपुंगवास्ते; स्थिताश्च कृष्णस्य मते बभूवुः\n",
    "01178009a": "दृष्ट्वा हि तान्मत्तगजेन्द्ररूपा;न्पञ्चाभिपद्मानिव वारणेन्द्रान्\n",
    "01178009c": "भस्मावृताङ्गानिव हव्यवाहा;न्पार्थान्प्रदध्यौ स यदुप्रवीरः\n",
    "01178010a": "शशंस रामाय युधिष्ठिरं च; भीमं च जिष्णुं च यमौ च वीरौ\n",
    "01178010c": "शनैः शनैस्तांश्च निरीक्ष्य रामो; जनार्दनं प्रीतमना ददर्श\n",
    "01178011a": "अन्ये तु नानानृपपुत्रपौत्राः; कृष्णागतैर्नेत्रमनःस्वभावैः\n",
    "01178011c": "व्यायच्छमाना ददृशुर्भ्रमन्तीं; संदष्टदन्तच्छदताम्रवक्त्राः\n",
    "01178012a": "तथैव पार्थाः पृथुबाहवस्ते; वीरौ यमौ चैव महानुभावौ\n",
    "01178012c": "तां द्रौपदीं प्रेक्ष्य तदा स्म सर्वे; कन्दर्पबाणाभिहता बभूवुः\n",
    "01178013a": "देवर्षिगन्धर्वसमाकुलं त;त्सुपर्णनागासुरसिद्धजुष्टम्\n",
    "01178013c": "दिव्येन गन्धेन समाकुलं च; दिव्यैश्च माल्यैरवकीर्यमाणम्\n",
    "01178014a": "महास्वनैर्दुन्दुभिनादितैश्च; बभूव तत्संकुलमन्तरिक्षम्\n",
    "01178014c": "विमानसंबाधमभूत्समन्ता;त्सवेणुवीणापणवानुनादम्\n",
    "01178015a": "ततस्तु ते राजगणाः क्रमेण; कृष्णानिमित्तं नृप विक्रमन्तः\n",
    "01178015c": "तत्कार्मुकं संहननोपपन्नं; सज्यं न शेकुस्तरसापि कर्तुम्\n",
    "01178016a": "ते विक्रमन्तः स्फुरता दृढेन; निष्कृष्यमाणा धनुषा नरेन्द्राः\n",
    "01178016c": "विचेष्टमाना धरणीतलस्था; दीना अदृश्यन्त विभग्नचित्ताः\n",
    "01178017a": "हाहाकृतं तद्धनुषा दृढेन; निष्पिष्टभग्नाङ्गदकुण्डलं च\n",
    "01178017c": "कृष्णानिमित्तं विनिवृत्तभावं; राज्ञां तदा मण्डलमार्तमासीत्\n",
    "01178018a": "तस्मिंस्तु संभ्रान्तजने समाजे; निक्षिप्तवादेषु नराधिपेषु\n",
    "01178018c": "कुन्तीसुतो जिष्णुरियेष कर्तुं; सज्यं धनुस्तत्सशरं स वीरः\n",
    "01179001": "वैशंपायन उवाच\n",
    "01179001a": "यदा निवृत्ता राजानो धनुषः सज्यकर्मणि\n",
    "01179001c": "अथोदतिष्ठद्विप्राणां मध्याज्जिष्णुरुदारधीः\n",
    "01179002a": "उदक्रोशन्विप्रमुख्या विधुन्वन्तोऽजिनानि च\n",
    "01179002c": "दृष्ट्वा संप्रस्थितं पार्थमिन्द्रकेतुसमप्रभम्\n",
    "01179003a": "केचिदासन्विमनसः केचिदासन्मुदा युताः\n",
    "01179003c": "आहुः परस्परं केचिन्निपुणा बुद्धिजीविनः\n",
    "01179004a": "यत्कर्णशल्यप्रमुखैः पार्थिवैर्लोकविश्रुतैः\n",
    "01179004c": "नानतं बलवद्भिर्हि धनुर्वेदपरायणैः\n",
    "01179005a": "तत्कथं त्वकृतास्त्रेण प्राणतो दुर्बलीयसा\n",
    "01179005c": "बटुमात्रेण शक्यं हि सज्यं कर्तुं धनुर्द्विजाः\n",
    "01179006a": "अवहास्या भविष्यन्ति ब्राह्मणाः सर्वराजसु\n",
    "01179006c": "कर्मण्यस्मिन्नसंसिद्धे चापलादपरीक्षिते\n",
    "01179007a": "यद्येष दर्पाद्धर्षाद्वा यदि वा ब्रह्मचापलात्\n",
    "01179007c": "प्रस्थितो धनुरायन्तुं वार्यतां साधु मा गमत्\n",
    "01179008a": "नावहास्या भविष्यामो न च लाघवमास्थिताः\n",
    "01179008c": "न च विद्विष्टतां लोके गमिष्यामो महीक्षिताम्\n",
    "01179009a": "केचिदाहुर्युवा श्रीमान्नागराजकरोपमः\n",
    "01179009c": "पीनस्कन्धोरुबाहुश्च धैर्येण हिमवानिव\n",
    "01179010a": "संभाव्यमस्मिन्कर्मेदमुत्साहाच्चानुमीयते\n",
    "01179010c": "शक्तिरस्य महोत्साहा न ह्यशक्तः स्वयं व्रजेत्\n",
    "01179011a": "न च तद्विद्यते किंचित्कर्म लोकेषु यद्भवेत्\n",
    "01179011c": "ब्राह्मणानामसाध्यं च त्रिषु संस्थानचारिषु\n",
    "01179012a": "अब्भक्षा वायुभक्षाश्च फलाहारा दृढव्रताः\n",
    "01179012c": "दुर्बला हि बलीयांसो विप्रा हि ब्रह्मतेजसा\n",
    "01179013a": "ब्राह्मणो नावमन्तव्यः सद्वासद्वा समाचरन्\n",
    "01179013c": "सुखं दुःखं महद्ध्रस्वं कर्म यत्समुपागतम्\n",
    "01179014a": "एवं तेषां विलपतां विप्राणां विविधा गिरः\n",
    "01179014c": "अर्जुनो धनुषोऽभ्याशे तस्थौ गिरिरिवाचलः\n",
    "01179015a": "स तद्धनुः परिक्रम्य प्रदक्षिणमथाकरोत्\n",
    "01179015c": "प्रणम्य शिरसा हृष्टो जगृहे च परंतपः\n",
    "01179016a": "सज्यं च चक्रे निमिषान्तरेण; शरांश्च जग्राह दशार्धसंख्यान्\n",
    "01179016c": "विव्याध लक्ष्यं निपपात तच्च; छिद्रेण भूमौ सहसातिविद्धम्\n",
    "01179017a": "ततोऽन्तरिक्षे च बभूव नादः; समाजमध्ये च महान्निनादः\n",
    "01179017c": "पुष्पाणि दिव्यानि ववर्ष देवः; पार्थस्य मूर्ध्नि द्विषतां निहन्तुः\n",
    "01179018a": "चेलावेधांस्ततश्चक्रुर्हाहाकारांश्च सर्वशः\n",
    "01179018c": "न्यपतंश्चात्र नभसः समन्तात्पुष्पवृष्टयः\n",
    "01179019a": "शताङ्गानि च तूर्याणि वादकाश्चाप्यवादयन्\n",
    "01179019c": "सूतमागधसंघाश्च अस्तुवंस्तत्र सुस्वनाः\n",
    "01179020a": "तं दृष्ट्वा द्रुपदः प्रीतो बभूवारिनिषूदनः\n",
    "01179020c": "सहसैन्यश्च पार्थस्य साहाय्यार्थमियेष सः\n",
    "01179021a": "तस्मिंस्तु शब्दे महति प्रवृत्ते; युधिष्ठिरो धर्मभृतां वरिष्ठः\n",
    "01179021c": "आवासमेवोपजगाम शीघ्रं; सार्धं यमाभ्यां पुरुषोत्तमाभ्याम्\n",
    "01179022a": "विद्धं तु लक्ष्यं प्रसमीक्ष्य कृष्णा; पार्थं च शक्रप्रतिमं निरीक्ष्य\n",
    "01179022c": "आदाय शुक्लं वरमाल्यदाम; जगाम कुन्तीसुतमुत्स्मयन्ती\n",
    "01179023a": "स तामुपादाय विजित्य रङ्गे; द्विजातिभिस्तैरभिपूज्यमानः\n",
    "01179023c": "रङ्गान्निरक्रामदचिन्त्यकर्मा; पत्न्या तया चाप्यनुगम्यमानः\n",
    "01180001": "वैशंपायन उवाच\n",
    "01180001a": "तस्मै दित्सति कन्यां तु ब्राह्मणाय महात्मने\n",
    "01180001c": "कोप आसीन्महीपानामालोक्यान्योन्यमन्तिकात्\n",
    "01180002a": "अस्मानयमतिक्रम्य तृणीकृत्य च संगतान्\n",
    "01180002c": "दातुमिच्छति विप्राय द्रौपदीं योषितां वराम्\n",
    "01180003a": "निहन्मैनं दुरात्मानं योऽयमस्मान्न मन्यते\n",
    "01180003c": "न ह्यर्हत्येष सत्कारं नापि वृद्धक्रमं गुणैः\n",
    "01180004a": "हन्मैनं सह पुत्रेण दुराचारं नृपद्विषम्\n",
    "01180004c": "अयं हि सर्वानाहूय सत्कृत्य च नराधिपान्\n",
    "01180004e": "गुणवद्भोजयित्वा च ततः पश्चाद्विनिन्दति\n",
    "01180005a": "अस्मिन्राजसमावाये देवानामिव संनये\n",
    "01180005c": "किमयं सदृशं कंचिन्नृपतिं नैव दृष्टवान्\n",
    "01180006a": "न च विप्रेष्वधीकारो विद्यते वरणं प्रति\n",
    "01180006c": "स्वयंवरः क्षत्रियाणामितीयं प्रथिता श्रुतिः\n",
    "01180007a": "अथ वा यदि कन्येयं नेह कंचिद्बुभूषति\n",
    "01180007c": "अग्नावेनां परिक्षिप्य याम राष्ट्राणि पार्थिवाः\n",
    "01180008a": "ब्राह्मणो यदि वा बाल्याल्लोभाद्वा कृतवानिदम्\n",
    "01180008c": "विप्रियं पार्थिवेन्द्राणां नैष वध्यः कथंचन\n",
    "01180009a": "ब्राह्मणार्थं हि नो राज्यं जीवितं च वसूनि च\n",
    "01180009c": "पुत्रपौत्रं च यच्चान्यदस्माकं विद्यते धनम्\n",
    "01180010a": "अवमानभयादेतत्स्वधर्मस्य च रक्षणात्\n",
    "01180010c": "स्वयंवराणां चान्येषां मा भूदेवंविधा गतिः\n",
    "01180011a": "इत्युक्त्वा राजशार्दूला हृष्टाः परिघबाहवः\n",
    "01180011c": "द्रुपदं संजिघृक्षन्तः सायुधाः समुपाद्रवन्\n",
    "01180012a": "तान्गृहीतशरावापान्क्रुद्धानापततो नृपान्\n",
    "01180012c": "द्रुपदो वीक्ष्य संत्रासाद्ब्राह्मणाञ्शरणं गतः\n",
    "01180013a": "वेगेनापततस्तांस्तु प्रभिन्नानिव वारणान्\n",
    "01180013c": "पाण्डुपुत्रौ महावीर्यौ प्रतीयतुररिंदमौ\n",
    "01180014a": "ततः समुत्पेतुरुदायुधास्ते; महीक्षितो बद्धतलाङ्गुलित्राः\n",
    "01180014c": "जिघांसमानाः कुरुराजपुत्रा;वमर्षयन्तोऽर्जुनभीमसेनौ\n",
    "01180015a": "ततस्तु भीमोऽद्भुतवीर्यकर्मा; महाबलो वज्रसमानवीर्यः\n",
    "01180015c": "उत्पाट्य दोर्भ्यां द्रुममेकवीरो; निष्पत्रयामास यथा गजेन्द्रः\n",
    "01180016a": "तं वृक्षमादाय रिपुप्रमाथी; दण्डीव दण्डं पितृराज उग्रम्\n",
    "01180016c": "तस्थौ समीपे पुरुषर्षभस्य; पार्थस्य पार्थः पृथुदीर्घबाहुः\n",
    "01180017a": "तत्प्रेक्ष्य कर्मातिमनुष्यबुद्धे;र्जिष्णोः सहभ्रातुरचिन्त्यकर्मा\n",
    "01180017c": "दामोदरो भ्रातरमुग्रवीर्यं; हलायुधं वाक्यमिदं बभाषे\n",
    "01180018a": "य एष मत्तर्षभतुल्यगामी; महद्धनुः कर्षति तालमात्रम्\n",
    "01180018c": "एषोऽर्जुनो नात्र विचार्यमस्ति; यद्यस्मि संकर्षण वासुदेवः\n",
    "01180019a": "य एष वृक्षं तरसावरुज्य; राज्ञां विकारे सहसा निवृत्तः\n",
    "01180019c": "वृकोदरो नान्य इहैतदद्य; कर्तुं समर्थो भुवि मर्त्यधर्मा\n",
    "01180020a": "योऽसौ पुरस्तात्कमलायताक्ष;स्तनुर्महासिंहगतिर्विनीतः\n",
    "01180020c": "गौरः प्रलम्बोज्ज्वलचारुघोणो; विनिःसृतः सोऽच्युत धर्मराजः\n",
    "01180021a": "यौ तौ कुमाराविव कार्त्तिकेयौ; द्वावश्विनेयाविति मे प्रतर्कः\n",
    "01180021c": "मुक्ता हि तस्माज्जतुवेश्मदाहा;न्मया श्रुताः पाण्डुसुताः पृथा च\n",
    "01180022a": "तमब्रवीन्निर्मलतोयदाभो; हलायुधोऽनन्तरजं प्रतीतः\n",
    "01180022c": "प्रीतोऽस्मि दिष्ट्या हि पितृष्वसा नः; पृथा विमुक्ता सह कौरवाग्र्यैः\n",
    "01181001": "वैशंपायन उवाच\n",
    "01181001a": "अजिनानि विधुन्वन्तः करकांश्च द्विजर्षभाः\n",
    "01181001c": "ऊचुस्तं भीर्न कर्तव्या वयं योत्स्यामहे परान्\n",
    "01181002a": "तानेवं वदतो विप्रानर्जुनः प्रहसन्निव\n",
    "01181002c": "उवाच प्रेक्षका भूत्वा यूयं तिष्ठत पार्श्वतः\n",
    "01181003a": "अहमेनानजिह्माग्रैः शतशो विकिरञ्शरैः\n",
    "01181003c": "वारयिष्यामि संक्रुद्धान्मन्त्रैराशीविषानिव\n",
    "01181004a": "इति तद्धनुरादाय शुल्कावाप्तं महारथः\n",
    "01181004c": "भ्रात्रा भीमेन सहितस्तस्थौ गिरिरिवाचलः\n",
    "01181005a": "ततः कर्णमुखान्क्रुद्धान्क्षत्रियांस्तान्रुषोत्थितान्\n",
    "01181005c": "संपेततुरभीतौ तौ गजौ प्रतिगजानिव\n",
    "01181006a": "ऊचुश्च वाचः परुषास्ते राजानो जिघांसवः\n",
    "01181006c": "आहवे हि द्विजस्यापि वधो दृष्टो युयुत्सतः\n",
    "01181007a": "ततो वैकर्तनः कर्णो जगामार्जुनमोजसा\n",
    "01181007c": "युद्धार्थी वाशिताहेतोर्गजः प्रतिगजं यथा\n",
    "01181008a": "भीमसेनं ययौ शल्यो मद्राणामीश्वरो बली\n",
    "01181008c": "दुर्योधनादयस्त्वन्ये ब्राह्मणैः सह संगताः\n",
    "01181008e": "मृदुपूर्वमयत्नेन प्रत्ययुध्यंस्तदाहवे\n",
    "01181009a": "ततोऽर्जुनः प्रत्यविध्यदापतन्तं त्रिभिः शरैः\n",
    "01181009c": "कर्णं वैकर्तनं धीमान्विकृष्य बलवद्धनुः\n",
    "01181010a": "तेषां शराणां वेगेन शितानां तिग्मतेजसाम्\n",
    "01181010c": "विमुह्यमानो राधेयो यत्नात्तमनुधावति\n",
    "01181011a": "तावुभावप्यनिर्देश्यौ लाघवाज्जयतां वरौ\n",
    "01181011c": "अयुध्येतां सुसंरब्धावन्योन्यविजयैषिणौ\n",
    "01181012a": "कृते प्रतिकृतं पश्य पश्य बाहुबलं च मे\n",
    "01181012c": "इति शूरार्थवचनैराभाषेतां परस्परम्\n",
    "01181013a": "ततोऽर्जुनस्य भुजयोर्वीर्यमप्रतिमं भुवि\n",
    "01181013c": "ज्ञात्वा वैकर्तनः कर्णः संरब्धः समयोधयत्\n",
    "01181014a": "अर्जुनेन प्रयुक्तांस्तान्बाणान्वेगवतस्तदा\n",
    "01181014c": "प्रतिहत्य ननादोच्चैः सैन्यास्तमभिपूजयन्\n",
    "01181015": "कर्ण उवाच\n",
    "01181015a": "तुष्यामि ते विप्रमुख्य भुजवीर्यस्य संयुगे\n",
    "01181015c": "अविषादस्य चैवास्य शस्त्रास्त्रविनयस्य च\n",
    "01181016a": "किं त्वं साक्षाद्धनुर्वेदो रामो वा विप्रसत्तम\n",
    "01181016c": "अथ साक्षाद्धरिहयः साक्षाद्वा विष्णुरच्युतः\n",
    "01181017a": "आत्मप्रच्छादनार्थं वै बाहुवीर्यमुपाश्रितः\n",
    "01181017c": "विप्ररूपं विधायेदं ततो मां प्रतियुध्यसे\n",
    "01181018a": "न हि मामाहवे क्रुद्धमन्यः साक्षाच्छचीपतेः\n",
    "01181018c": "पुमान्योधयितुं शक्तः पाण्डवाद्वा किरीटिनः\n",
    "01181019": "वैशंपायन उवाच\n",
    "01181019a": "तमेवंवादिनं तत्र फल्गुनः प्रत्यभाषत\n",
    "01181019c": "नास्मि कर्ण धनुर्वेदो नास्मि रामः प्रतापवान्\n",
    "01181019e": "ब्राह्मणोऽस्मि युधां श्रेष्ठः सर्वशस्त्रभृतां वरः\n",
    "01181020a": "ब्राह्मे पौरंदरे चास्त्रे निष्ठितो गुरुशासनात्\n",
    "01181020c": "स्थितोऽस्म्यद्य रणे जेतुं त्वां वीराविचलो भव\n",
    "01181021a": "एवमुक्तस्तु राधेयो युद्धात्कर्णो न्यवर्तत\n",
    "01181021c": "ब्राह्मं तेजस्तदाजय्यं मन्यमानो महारथः\n",
    "01181022a": "युद्धं तूपेयतुस्तत्र राजञ्शल्यवृकोदरौ\n",
    "01181022c": "बलिनौ युगपन्मत्तौ स्पर्धया च बलेन च\n",
    "01181023a": "अन्योन्यमाह्वयन्तौ तौ मत्ताविव महागजौ\n",
    "01181023c": "मुष्टिभिर्जानुभिश्चैव निघ्नन्तावितरेतरम्\n",
    "01181023e": "मुहूर्तं तौ तथान्योन्यं समरे पर्यकर्षताम्\n",
    "01181024a": "ततो भीमः समुत्क्षिप्य बाहुभ्यां शल्यमाहवे\n",
    "01181024c": "न्यवधीद्बलिनां श्रेष्ठो जहसुर्ब्राह्मणास्ततः\n",
    "01181025a": "तत्राश्चर्यं भीमसेनश्चकार पुरुषर्षभः\n",
    "01181025c": "यच्छल्यं पतितं भूमौ नाहनद्बलिनं बली\n",
    "01181026a": "पातिते भीमसेनेन शल्ये कर्णे च शङ्किते\n",
    "01181026c": "शङ्किताः सर्वराजानः परिवव्रुर्वृकोदरम्\n",
    "01181027a": "ऊचुश्च सहितास्तत्र साध्विमे ब्राह्मणर्षभाः\n",
    "01181027c": "विज्ञायन्तां क्वजन्मानः क्वनिवासास्तथैव च\n",
    "01181028a": "को हि राधासुतं कर्णं शक्तो योधयितुं रणे\n",
    "01181028c": "अन्यत्र रामाद्द्रोणाद्वा कृपाद्वापि शरद्वतः\n",
    "01181029a": "कृष्णाद्वा देवकीपुत्रात्फल्गुनाद्वा परंतपात्\n",
    "01181029c": "को वा दुर्योधनं शक्तः प्रतियोधयितुं रणे\n",
    "01181030a": "तथैव मद्रराजानं शल्यं बलवतां वरम्\n",
    "01181030c": "बलदेवादृते वीरात्पाण्डवाद्वा वृकोदरात्\n",
    "01181031a": "क्रियतामवहारोऽस्माद्युद्धाद्ब्राह्मणसंयुतात्\n",
    "01181031c": "अथैनानुपलभ्येह पुनर्योत्स्यामहे वयम्\n",
    "01181032a": "तत्कर्म भीमस्य समीक्ष्य कृष्णः; कुन्तीसुतौ तौ परिशङ्कमानः\n",
    "01181032c": "निवारयामास महीपतींस्ता;न्धर्मेण लब्धेत्यनुनीय सर्वान्\n",
    "01181033a": "त एवं संनिवृत्तास्तु युद्धाद्युद्धविशारदाः\n",
    "01181033c": "यथावासं ययुः सर्वे विस्मिता राजसत्तमाः\n",
    "01181034a": "वृत्तो ब्रह्मोत्तरो रङ्गः पाञ्चाली ब्राह्मणैर्वृता\n",
    "01181034c": "इति ब्रुवन्तः प्रययुर्ये तत्रासन्समागताः\n",
    "01181035a": "ब्राह्मणैस्तु प्रतिच्छन्नौ रौरवाजिनवासिभिः\n",
    "01181035c": "कृच्छ्रेण जग्मतुस्तत्र भीमसेनधनंजयौ\n",
    "01181036a": "विमुक्तौ जनसंबाधाच्छत्रुभिः परिविक्षतौ\n",
    "01181036c": "कृष्णयानुगतौ तत्र नृवीरौ तौ विरेजतुः\n",
    "01181037a": "तेषां माता बहुविधं विनाशं पर्यचिन्तयत्\n",
    "01181037c": "अनागच्छत्सु पुत्रेषु भैक्षकालेऽतिगच्छति\n",
    "01181038a": "धार्तराष्ट्रैर्हता न स्युर्विज्ञाय कुरुपुंगवाः\n",
    "01181038c": "मायान्वितैर्वा रक्षोभिः सुघोरैर्दृढवैरिभिः\n",
    "01181039a": "विपरीतं मतं जातं व्यासस्यापि महात्मनः\n",
    "01181039c": "इत्येवं चिन्तयामास सुतस्नेहान्विता पृथा\n",
    "01181040a": "महत्यथापराह्णे तु घनैः सूर्य इवावृतः\n",
    "01181040c": "ब्राह्मणैः प्राविशत्तत्र जिष्णुर्ब्रह्मपुरस्कृतः\n",
    "01182001": "वैशंपायन उवाच\n",
    "01182001a": "गत्वा तु तां भार्गवकर्मशालां; पार्थौ पृथां प्राप्य महानुभावौ\n",
    "01182001c": "तां याज्ञसेनीं परमप्रतीतौ; भिक्षेत्यथावेदयतां नराग्र्यौ\n",
    "01182002a": "कुटीगता सा त्वनवेक्ष्य पुत्रा;नुवाच भुङ्क्तेति समेत्य सर्वे\n",
    "01182002c": "पश्चात्तु कुन्ती प्रसमीक्ष्य कन्यां; कष्टं मया भाषितमित्युवाच\n",
    "01182003a": "साधर्मभीता हि विलज्जमाना; तां याज्ञसेनीं परमप्रतीताम्\n",
    "01182003c": "पाणौ गृहीत्वोपजगाम कुन्ती; युधिष्ठिरं वाक्यमुवाच चेदम्\n",
    "01182004a": "इयं हि कन्या द्रुपदस्य राज्ञ;स्तवानुजाभ्यां मयि संनिसृष्टा\n",
    "01182004c": "यथोचितं पुत्र मयापि चोक्तं; समेत्य भुङ्क्तेति नृप प्रमादात्\n",
    "01182005a": "कथं मया नानृतमुक्तमद्य; भवेत्कुरूणामृषभ ब्रवीहि\n",
    "01182005c": "पाञ्चालराजस्य सुतामधर्मो; न चोपवर्तेत नभूतपूर्वः\n",
    "01182006a": "मुहूर्तमात्रं त्वनुचिन्त्य राजा; युधिष्ठिरो मातरमुत्तमौजाः\n",
    "01182006c": "कुन्तीं समाश्वास्य कुरुप्रवीरो; धनंजयं वाक्यमिदं बभाषे\n",
    "01182007a": "त्वया जिता पाण्डव याज्ञसेनी; त्वया च तोषिष्यति राजपुत्री\n",
    "01182007c": "प्रज्वाल्यतां हूयतां चापि वह्नि;र्गृहाण पाणिं विधिवत्त्वमस्याः\n",
    "01182008": "अर्जुन उवाच\n",
    "01182008a": "मा मां नरेन्द्र त्वमधर्मभाजं; कृथा न धर्मो ह्ययमीप्सितोऽन्यैः\n",
    "01182008c": "भवान्निवेश्यः प्रथमं ततोऽयं; भीमो महाबाहुरचिन्त्यकर्मा\n",
    "01182009a": "अहं ततो नकुलोऽनन्तरं मे; माद्रीसुतः सहदेवो जघन्यः\n",
    "01182009c": "वृकोदरोऽहं च यमौ च राज;न्नियं च कन्या भवतः स्म सर्वे\n",
    "01182010a": "एवंगते यत्करणीयमत्र; धर्म्यं यशस्यं कुरु तत्प्रचिन्त्य\n",
    "01182010c": "पाञ्चालराजस्य च यत्प्रियं स्या;त्तद्ब्रूहि सर्वे स्म वशे स्थितास्ते\n",
    "01182011": "वैशंपायन उवाच\n",
    "01182011a": "ते दृष्ट्वा तत्र तिष्ठन्तीं सर्वे कृष्णां यशस्विनीम्\n",
    "01182011c": "संप्रेक्ष्यान्योन्यमासीना हृदयैस्तामधारयन्\n",
    "01182012a": "तेषां हि द्रौपदीं दृष्ट्वा सर्वेषाममितौजसाम्\n",
    "01182012c": "संप्रमथ्येन्द्रियग्रामं प्रादुरासीन्मनोभवः\n",
    "01182013a": "काम्यं रूपं हि पाञ्चाल्या विधात्रा विहितं स्वयम्\n",
    "01182013c": "बभूवाधिकमन्याभ्यः सर्वभूतमनोहरम्\n",
    "01182014a": "तेषामाकारभावज्ञः कुन्तीपुत्रो युधिष्ठिरः\n",
    "01182014c": "द्वैपायनवचः कृत्स्नं संस्मरन्वै नरर्षभ\n",
    "01182015a": "अब्रवीत्स हि तान्भ्रातॄन्मिथोभेदभयान्नृपः\n",
    "01182015c": "सर्वेषां द्रौपदी भार्या भविष्यति हि नः शुभा\n",
    "01183001": "वैशंपायन उवाच\n",
    "01183001a": "भ्रातुर्वचस्तत्प्रसमीक्ष्य सर्वे; ज्येष्ठस्य पाण्डोस्तनयास्तदानीम्\n",
    "01183001c": "तमेवार्थं ध्यायमाना मनोभि;रासां चक्रुरथ तत्रामितौजाः\n",
    "01183002a": "वृष्णिप्रवीरस्तु कुरुप्रवीरा;नाशङ्कमानः सहरौहिणेयः\n",
    "01183002c": "जगाम तां भार्गवकर्मशालां; यत्रासते ते पुरुषप्रवीराः\n",
    "01183003a": "तत्रोपविष्टं पृथुदीर्घबाहुं; ददर्श कृष्णः सहरौहिणेयः\n",
    "01183003c": "अजातशत्रुं परिवार्य तांश्च; उपोपविष्टाञ्ज्वलनप्रकाशान्\n",
    "01183004a": "ततोऽब्रवीद्वासुदेवोऽभिगम्य; कुन्तीसुतं धर्मभृतां वरिष्ठम्\n",
    "01183004c": "कृष्णोऽहमस्मीति निपीड्य पादौ; युधिष्ठिरस्याजमीढस्य राज्ञः\n",
    "01183005a": "तथैव तस्याप्यनु रौहिणेय;स्तौ चापि हृष्टाः कुरवोऽभ्यनन्दन्\n",
    "01183005c": "पितृष्वसुश्चापि यदुप्रवीरा;वगृह्णतां भारतमुख्य पादौ\n",
    "01183006a": "अजातशत्रुश्च कुरुप्रवीरः; पप्रच्छ कृष्णं कुशलं निवेद्य\n",
    "01183006c": "कथं वयं वासुदेव त्वयेह; गूढा वसन्तो विदिताः स्म सर्वे\n",
    "01183007a": "तमब्रवीद्वासुदेवः प्रहस्य; गूढोऽप्यग्निर्ज्ञायत एव राजन्\n",
    "01183007c": "तं विक्रमं पाण्डवेयानतीत्य; कोऽन्यः कर्ता विद्यते मानुषेषु\n",
    "01183008a": "दिष्ट्या तस्मात्पावकात्संप्रमुक्ता; यूयं सर्वे पाण्डवाः शत्रुसाहाः\n",
    "01183008c": "दिष्ट्या पापो धृतराष्ट्रस्य पुत्रः; सहामात्यो न सकामोऽभविष्यत्\n",
    "01183009a": "भद्रं वोऽस्तु निहितं यद्गुहायां; विवर्धध्वं ज्वलन इवेध्यमानः\n",
    "01183009c": "मा वो विद्युः पार्थिवाः केचनेह; यास्यावहे शिबिरायैव तावत्\n",
    "01183009e": "सोऽनुज्ञातः पाण्डवेनाव्ययश्रीः; प्रायाच्छीघ्रं बलदेवेन सार्धम्\n",
    "01184001": "वैशंपायन उवाच\n",
    "01184001a": "धृष्टद्युम्नस्तु पाञ्चाल्यः पृष्ठतः कुरुनन्दनौ\n",
    "01184001c": "अन्वगच्छत्तदा यान्तौ भार्गवस्य निवेशनम्\n",
    "01184002a": "सोऽज्ञायमानः पुरुषानवधाय समन्ततः\n",
    "01184002c": "स्वयमारान्निविष्टोऽभूद्भार्गवस्य निवेशने\n",
    "01184003a": "सायेऽथ भीमस्तु रिपुप्रमाथी; जिष्णुर्यमौ चापि महानुभावौ\n",
    "01184003c": "भैक्षं चरित्वा तु युधिष्ठिराय; निवेदयां चक्रुरदीनसत्त्वाः\n",
    "01184004a": "ततस्तु कुन्ती द्रुपदात्मजां ता;मुवाच काले वचनं वदान्या\n",
    "01184004c": "अतोऽग्रमादाय कुरुष्व भद्रे; बलिं च विप्राय च देहि भिक्षाम्\n",
    "01184005a": "ये चान्नमिच्छन्ति ददस्व तेभ्यः; परिश्रिता ये परितो मनुष्याः\n",
    "01184005c": "ततश्च शेषं प्रविभज्य शीघ्र;मर्धं चतुर्णां मम चात्मनश्च\n",
    "01184006a": "अर्धं च भीमाय ददाहि भद्रे; य एष मत्तर्षभतुल्यरूपः\n",
    "01184006c": "श्यामो युवा संहननोपपन्न; एषो हि वीरो बहुभुक्सदैव\n",
    "01184007a": "सा हृष्टरूपैव तु राजपुत्री; तस्या वचः साध्वविशङ्कमाना\n",
    "01184007c": "यथावदुक्तं प्रचकार साध्वी; ते चापि सर्वेऽभ्यवजह्रुरन्नम्\n",
    "01184008a": "कुशैस्तु भूमौ शयनं चकार; माद्रीसुतः सहदेवस्तरस्वी\n",
    "01184008c": "यथात्मीयान्यजिनानि सर्वे; संस्तीर्य वीराः सुषुपुर्धरण्याम्\n",
    "01184009a": "अगस्त्यशास्तामभितो दिशं तु; शिरांसि तेषां कुरुसत्तमानाम्\n",
    "01184009c": "कुन्ती पुरस्तात्तु बभूव तेषां; कृष्णा तिरश्चैव बभूव पत्तः\n",
    "01184010a": "अशेत भूमौ सह पाण्डुपुत्रैः; पादोपधानेव कृता कुशेषु\n",
    "01184010c": "न तत्र दुःखं च बभूव तस्या; न चावमेने कुरुपुंगवांस्तान्\n",
    "01184011a": "ते तत्र शूराः कथयां बभूवुः; कथा विचित्राः पृतनाधिकाराः\n",
    "01184011c": "अस्त्राणि दिव्यानि रथांश्च नागा;न्खड्गान्गदाश्चापि परश्वधांश्च\n",
    "01184012a": "तेषां कथास्ताः परिकीर्त्यमानाः; पाञ्चालराजस्य सुतस्तदानीम्\n",
    "01184012c": "शुश्राव कृष्णां च तथा निषण्णां; ते चापि सर्वे ददृशुर्मनुष्याः\n",
    "01184013a": "धृष्टद्युम्नो राजपुत्रस्तु सर्वं; वृत्तं तेषां कथितं चैव रात्रौ\n",
    "01184013c": "सर्वं राज्ञे द्रुपदायाखिलेन; निवेदयिष्यंस्त्वरितो जगाम\n",
    "01184014a": "पाञ्चालराजस्तु विषण्णरूप;स्तान्पाण्डवानप्रतिविन्दमानः\n",
    "01184014c": "धृष्टद्युम्नं पर्यपृच्छन्महात्मा; क्व सा गता केन नीता च कृष्णा\n",
    "01184015a": "कच्चिन्न शूद्रेण न हीनजेन; वैश्येन वा करदेनोपपन्ना\n",
    "01184015c": "कच्चित्पदं मूर्ध्नि न मे निदिग्धं; कच्चिन्माला पतिता न श्मशाने\n",
    "01184016a": "कच्चित्सवर्णप्रवरो मनुष्य; उद्रिक्तवर्णोऽप्युत वेह कच्चित्\n",
    "01184016c": "कच्चिन्न वामो मम मूर्ध्नि पादः; कृष्णाभिमर्शेन कृतोऽद्य पुत्र\n",
    "01184017a": "कच्चिच्च यक्ष्ये परमप्रतीतः; संयुज्य पार्थेन नरर्षभेण\n",
    "01184017c": "ब्रवीहि तत्त्वेन महानुभावः; कोऽसौ विजेता दुहितुर्ममाद्य\n",
    "01184018a": "विचित्रवीर्यस्य तु कच्चिदद्य; कुरुप्रवीरस्य धरन्ति पुत्राः\n",
    "01184018c": "कच्चित्तु पार्थेन यवीयसाद्य; धनुर्गृहीतं निहतं च लक्ष्यम्\n",
    "01185001": "वैशंपायन उवाच\n",
    "01185001a": "ततस्तथोक्तः परिहृष्टरूपः; पित्रे शशंसाथ स राजपुत्रः\n",
    "01185001c": "धृष्टद्युम्नः सोमकानां प्रबर्हो; वृत्तं यथा येन हृता च कृष्णा\n",
    "01185002a": "योऽसौ युवा स्वायतलोहिताक्षः; कृष्णाजिनी देवसमानरूपः\n",
    "01185002c": "यः कार्मुकाग्र्यं कृतवानधिज्यं; लक्ष्यं च तत्पातितवान्पृथिव्याम्\n",
    "01185003a": "असज्जमानश्च गतस्तरस्वी; वृतो द्विजाग्र्यैरभिपूज्यमानः\n",
    "01185003c": "चक्राम वज्रीव दितेः सुतेषु; सर्वैश्च देवैरृषिभिश्च जुष्टः\n",
    "01185004a": "कृष्णा च गृह्याजिनमन्वयात्तं; नागं यथा नागवधूः प्रहृष्टा\n",
    "01185004c": "अमृष्यमाणेषु नराधिपेषु; क्रुद्धेषु तं तत्र समापतत्सु\n",
    "01185005a": "ततोऽपरः पार्थिवराजमध्ये; प्रवृद्धमारुज्य महीप्ररोहम्\n",
    "01185005c": "प्रकालयन्नेव स पार्थिवौघा;न्क्रुद्धोऽन्तकः प्राणभृतो यथैव\n",
    "01185006a": "तौ पार्थिवानां मिषतां नरेन्द्र; कृष्णामुपादाय गतौ नराग्र्यौ\n",
    "01185006c": "विभ्राजमानाविव चन्द्रसूर्यौ; बाह्यां पुराद्भार्गवकर्मशालाम्\n",
    "01185007a": "तत्रोपविष्टार्चिरिवानलस्य; तेषां जनित्रीति मम प्रतर्कः\n",
    "01185007c": "तथाविधैरेव नरप्रवीरै;रुपोपविष्टैस्त्रिभिरग्निकल्पैः\n",
    "01185008a": "तस्यास्ततस्तावभिवाद्य पादा;वुक्त्वा च कृष्णामभिवादयेति\n",
    "01185008c": "स्थितौ च तत्रैव निवेद्य कृष्णां; भैक्षप्रचाराय गता नराग्र्याः\n",
    "01185009a": "तेषां तु भैक्षं प्रतिगृह्य कृष्णा; कृत्वा बलिं ब्राह्मणसाच्च कृत्वा\n",
    "01185009c": "तां चैव वृद्धां परिविष्य तांश्च; नरप्रवीरान्स्वयमप्यभुङ्क्त\n",
    "01185010a": "सुप्तास्तु ते पार्थिव सर्व एव; कृष्णा तु तेषां चरणोपधानम्\n",
    "01185010c": "आसीत्पृथिव्यां शयनं च तेषां; दर्भाजिनाग्र्यास्तरणोपपन्नम्\n",
    "01185011a": "ते नर्दमाना इव कालमेघाः; कथा विचित्राः कथयां बभूवुः\n",
    "01185011c": "न वैश्यशूद्रौपयिकीः कथास्ता; न च द्विजातेः कथयन्ति वीराः\n",
    "01185012a": "निःसंशयं क्षत्रियपुंगवास्ते; यथा हि युद्धं कथयन्ति राजन्\n",
    "01185012c": "आशा हि नो व्यक्तमियं समृद्धा; मुक्तान्हि पार्थाञ्शृणुमोऽग्निदाहात्\n",
    "01185013a": "यथा हि लक्ष्यं निहतं धनुश्च; सज्यं कृतं तेन तथा प्रसह्य\n",
    "01185013c": "यथा च भाषन्ति परस्परं ते; छन्ना ध्रुवं ते प्रचरन्ति पार्थाः\n",
    "01185014a": "ततः स राजा द्रुपदः प्रहृष्टः; पुरोहितं प्रेषयां तत्र चक्रे\n",
    "01185014c": "विद्याम युष्मानिति भाषमाणो; महात्मनः पाण्डुसुताः स्थ कच्चित्\n",
    "01185015a": "गृहीतवाक्यो नृपतेः पुरोधा; गत्वा प्रशंसामभिधाय तेषाम्\n",
    "01185015c": "वाक्यं यथावन्नृपतेः समग्र;मुवाच तान्स क्रमवित्क्रमेण\n",
    "01185016a": "विज्ञातुमिच्छत्यवनीश्वरो वः; पाञ्चालराजो द्रुपदो वरार्हाः\n",
    "01185016c": "लक्ष्यस्य वेद्धारमिमं हि दृष्ट्वा; हर्षस्य नान्तं परिपश्यते सः\n",
    "01185017a": "तदाचड्ढ्वं ज्ञातिकुलानुपूर्वीं; पदं शिरःसु द्विषतां कुरुध्वम्\n",
    "01185017c": "प्रह्लादयध्वं हृदयं ममेदं; पाञ्चालराजस्य सहानुगस्य\n",
    "01185018a": "पाण्डुर्हि राजा द्रुपदस्य राज्ञः; प्रियः सखा चात्मसमो बभूव\n",
    "01185018c": "तस्यैष कामो दुहिता ममेयं; स्नुषा यदि स्यादिति कौरवस्य\n",
    "01185019a": "अयं च कामो द्रुपदस्य राज्ञो; हृदि स्थितो नित्यमनिन्दिताङ्गाः\n",
    "01185019c": "यदर्जुनो वै पृथुदीर्घबाहु;र्धर्मेण विन्देत सुतां ममेति\n",
    "01185020a": "तथोक्तवाक्यं तु पुरोहितं तं; स्थितं विनीतं समुदीक्ष्य राजा\n",
    "01185020c": "समीपस्थं भीममिदं शशास; प्रदीयतां पाद्यमर्घ्यं तथास्मै\n",
    "01185021a": "मान्यः पुरोधा द्रुपदस्य राज्ञ;स्तस्मै प्रयोज्याभ्यधिकैव पूजा\n",
    "01185021c": "भीमस्तथा तत्कृतवान्नरेन्द्र; तां चैव पूजां प्रतिसंगृहीत्वा\n",
    "01185022a": "सुखोपविष्टं तु पुरोहितं तं; युधिष्ठिरो ब्राह्मणमित्युवाच\n",
    "01185022c": "पाञ्चालराजेन सुता निसृष्टा; स्वधर्मदृष्टेन यथानुकामम्\n",
    "01185023a": "प्रदिष्टशुल्का द्रुपदेन राज्ञा; सानेन वीरेण तथानुवृत्ता\n",
    "01185023c": "न तत्र वर्णेषु कृता विवक्षा; न जीवशिल्पे न कुले न गोत्रे\n",
    "01185024a": "कृतेन सज्येन हि कार्मुकेण; विद्धेन लक्ष्येण च संनिसृष्टा\n",
    "01185024c": "सेयं तथानेन महात्मनेह; कृष्णा जिता पार्थिवसंघमध्ये\n",
    "01185025a": "नैवंगते सौमकिरद्य राजा; संतापमर्हत्यसुखाय कर्तुम्\n",
    "01185025c": "कामश्च योऽसौ द्रुपदस्य राज्ञः; स चापि संपत्स्यति पार्थिवस्य\n",
    "01185026a": "अप्राप्यरूपां हि नरेन्द्रकन्या;मिमामहं ब्राह्मण साधु मन्ये\n",
    "01185026c": "न तद्धनुर्मन्दबलेन शक्यं; मौर्व्या समायोजयितुं तथा हि\n",
    "01185026e": "न चाकृतास्त्रेण न हीनजेन; लक्ष्यं तथा पातयितुं हि शक्यम्\n",
    "01185027a": "तस्मान्न तापं दुहितुर्निमित्तं; पाञ्चालराजोऽर्हति कर्तुमद्य\n",
    "01185027c": "न चापि तत्पातनमन्यथेह; कर्तुं विषह्यं भुवि मानवेन\n",
    "01185028a": "एवं ब्रुवत्येव युधिष्ठिरे तु; पाञ्चालराजस्य समीपतोऽन्यः\n",
    "01185028c": "तत्राजगामाशु नरो द्वितीयो; निवेदयिष्यन्निह सिद्धमन्नम्\n",
    "01186001": "दूत उवाच\n",
    "01186001a": "जन्यार्थमन्नं द्रुपदेन राज्ञा; विवाहहेतोरुपसंस्कृतं च\n",
    "01186001c": "तदाप्नुवध्वं कृतसर्वकार्याः; कृष्णा च तत्रैव चिरं न कार्यम्\n",
    "01186002a": "इमे रथाः काञ्चनपद्मचित्राः; सदश्वयुक्ता वसुधाधिपार्हाः\n",
    "01186002c": "एतान्समारुह्य परैत सर्वे; पाञ्चालराजस्य निवेशनं तत्\n",
    "01186003": "वैशंपायन उवाच\n",
    "01186003a": "ततः प्रयाताः कुरुपुंगवास्ते; पुरोहितं तं प्रथमं प्रयाप्य\n",
    "01186003c": "आस्थाय यानानि महान्ति तानि; कुन्ती च कृष्णा च सहैव याते\n",
    "01186004a": "श्रुत्वा तु वाक्यानि पुरोहितस्य; यान्युक्तवान्भारत धर्मराजः\n",
    "01186004c": "जिज्ञासयैवाथ कुरूत्तमानां; द्रव्याण्यनेकान्युपसंजहार\n",
    "01186005a": "फलानि माल्यानि सुसंस्कृतानि; चर्माणि वर्माणि तथासनानि\n",
    "01186005c": "गाश्चैव राजन्नथ चैव रज्जू;र्द्रव्याणि चान्यानि कृषीनिमित्तम्\n",
    "01186006a": "अन्येषु शिल्पेषु च यान्यपि स्युः; सर्वाणि कॢप्तान्यखिलेन तत्र\n",
    "01186006c": "क्रीडानिमित्तानि च यानि तानि; सर्वाणि तत्रोपजहार राजा\n",
    "01186007a": "रथाश्ववर्माणि च भानुमन्ति; खड्गा महान्तोऽश्वरथाश्च चित्राः\n",
    "01186007c": "धनूंषि चाग्र्याणि शराश्च मुख्याः; शक्त्यृष्टयः काञ्चनभूषिताश्च\n",
    "01186008a": "प्रासा भुशुण्ड्यश्च परश्वधाश्च; सांग्रामिकं चैव तथैव सर्वम्\n",
    "01186008c": "शय्यासनान्युत्तमसंस्कृतानि; तथैव चासन्विविधानि तत्र\n",
    "01186009a": "कुन्ती तु कृष्णां परिगृह्य साध्वी;मन्तःपुरं द्रुपदस्याविवेष\n",
    "01186009c": "स्त्रियश्च तां कौरवराजपत्नीं; प्रत्यर्चयां चक्रुरदीनसत्त्वाः\n",
    "01186010a": "तान्सिंहविक्रान्तगतीनवेक्ष्य; महर्षभाक्षानजिनोत्तरीयान्\n",
    "01186010c": "गूढोत्तरांसान्भुजगेन्द्रभोग;प्रलम्बबाहून्पुरुषप्रवीरान्\n",
    "01186011a": "राजा च राज्ञः सचिवाश्च सर्वे; पुत्राश्च राज्ञः सुहृदस्तथैव\n",
    "01186011c": "प्रेष्याश्च सर्वे निखिलेन राज;न्हर्षं समापेतुरतीव तत्र\n",
    "01186012a": "ते तत्र वीराः परमासनेषु; सपादपीठेष्वविशङ्कमानाः\n",
    "01186012c": "यथानुपूर्व्या विविशुर्नराग्र्या;स्तदा महार्हेषु न विस्मयन्तः\n",
    "01186013a": "उच्चावचं पार्थिवभोजनीयं; पात्रीषु जाम्बूनदराजतीषु\n",
    "01186013c": "दासाश्च दास्यश्च सुमृष्टवेषाः; भोजापकाश्चाप्युपजह्रुरन्नम्\n",
    "01186014a": "ते तत्र भुक्त्वा पुरुषप्रवीरा; यथानुकामं सुभृशं प्रतीताः\n",
    "01186014c": "उत्क्रम्य सर्वाणि वसूनि तत्र; सांग्रामिकान्याविविशुर्नृवीराः\n",
    "01186015a": "तल्लक्षयित्वा द्रुपदस्य पुत्रो; राजा च सर्वैः सह मन्त्रिमुख्यैः\n",
    "01186015c": "समर्चयामासुरुपेत्य हृष्टाः; कुन्तीसुतान्पार्थिवपुत्रपौत्रान्\n",
    "01187001": "वैशंपायन उवाच\n",
    "01187001a": "तत आहूय पाञ्चाल्यो राजपुत्रं युधिष्ठिरम्\n",
    "01187001c": "परिग्रहेण ब्राह्मेण परिगृह्य महाद्युतिः\n",
    "01187002a": "पर्यपृच्छददीनात्मा कुन्तीपुत्रं सुवर्चसम्\n",
    "01187002c": "कथं जानीम भवतः क्षत्रियान्ब्राह्मणानुत\n",
    "01187003a": "वैश्यान्वा गुणसंपन्नानुत वा शूद्रयोनिजान्\n",
    "01187003c": "मायामास्थाय वा सिद्धांश्चरतः सर्वतोदिशम्\n",
    "01187004a": "कृष्णाहेतोरनुप्राप्तान्दिवः संदर्शनार्थिनः\n",
    "01187004c": "ब्रवीतु नो भवान्सत्यं संदेहो ह्यत्र नो महान्\n",
    "01187005a": "अपि नः संशयस्यान्ते मनस्तुष्टिरिहाविशेत्\n",
    "01187005c": "अपि नो भागधेयानि शुभानि स्युः परंतप\n",
    "01187006a": "कामया ब्रूहि सत्यं त्वं सत्यं राजसु शोभते\n",
    "01187006c": "इष्टापूर्तेन च तथा वक्तव्यमनृतं न तु\n",
    "01187007a": "श्रुत्वा ह्यमरसंकाश तव वाक्यमरिंदम\n",
    "01187007c": "ध्रुवं विवाहकरणमास्थास्यामि विधानतः\n",
    "01187008": "युधिष्ठिर उवाच\n",
    "01187008a": "मा राजन्विमना भूस्त्वं पाञ्चाल्य प्रीतिरस्तु ते\n",
    "01187008c": "ईप्सितस्ते ध्रुवः कामः संवृत्तोऽयमसंशयम्\n",
    "01187009a": "वयं हि क्षत्रिया राजन्पाण्डोः पुत्रा महात्मनः\n",
    "01187009c": "ज्येष्ठं मां विद्धि कौन्तेयं भीमसेनार्जुनाविमौ\n",
    "01187009e": "याभ्यां तव सुता राजन्निर्जिता राजसंसदि\n",
    "01187010a": "यमौ तु तत्र राजेन्द्र यत्र कृष्णा प्रतिष्ठिता\n",
    "01187010c": "व्येतु ते मानसं दुःखं क्षत्रियाः स्मो नरर्षभ\n",
    "01187010e": "पद्मिनीव सुतेयं ते ह्रदादन्यं ह्रदं गता\n",
    "01187011a": "इति तथ्यं महाराज सर्वमेतद्ब्रवीमि ते\n",
    "01187011c": "भवान्हि गुरुरस्माकं परमं च परायणम्\n",
    "01187012": "वैशंपायन उवाच\n",
    "01187012a": "ततः स द्रुपदो राजा हर्षव्याकुललोचनः\n",
    "01187012c": "प्रतिवक्तुं तदा युक्तं नाशकत्तं युधिष्ठिरम्\n",
    "01187013a": "यत्नेन तु स तं हर्षं संनिगृह्य परंतपः\n",
    "01187013c": "अनुरूपं ततो राजा प्रत्युवाच युधिष्ठिरम्\n",
    "01187014a": "पप्रच्छ चैनं धर्मात्मा यथा ते प्रद्रुताः पुरा\n",
    "01187014c": "स तस्मै सर्वमाचख्यावानुपूर्व्येण पाण्डवः\n",
    "01187015a": "तच्छ्रुत्वा द्रुपदो राजा कुन्तीपुत्रस्य भाषितम्\n",
    "01187015c": "विगर्हयामास तदा धृतराष्ट्रं जनेश्वरम्\n",
    "01187016a": "आश्वासयामास च तं कुन्तीपुत्रं युधिष्ठिरम्\n",
    "01187016c": "प्रतिजज्ञे च राज्याय द्रुपदो वदतां वरः\n",
    "01187017a": "ततः कुन्ती च कृष्णा च भीमसेनार्जुनावपि\n",
    "01187017c": "यमौ च राज्ञा संदिष्टौ विविशुर्भवनं महत्\n",
    "01187018a": "तत्र ते न्यवसन्राजन्यज्ञसेनेन पूजिताः\n",
    "01187018c": "प्रत्याश्वस्तांस्ततो राजा सह पुत्रैरुवाच तान्\n",
    "01187019a": "गृह्णातु विधिवत्पाणिमद्यैव कुरुनन्दनः\n",
    "01187019c": "पुण्येऽहनि महाबाहुरर्जुनः कुरुतां क्षणम्\n",
    "01187020a": "ततस्तमब्रवीद्राजा धर्मपुत्रो युधिष्ठिरः\n",
    "01187020c": "ममापि दारसंबन्धः कार्यस्तावद्विशां पते\n",
    "01187021": "द्रुपद उवाच\n",
    "01187021a": "भवान्वा विधिवत्पाणिं गृह्णातु दुहितुर्मम\n",
    "01187021c": "यस्य वा मन्यसे वीर तस्य कृष्णामुपादिश\n",
    "01187022": "युधिष्ठिर उवाच\n",
    "01187022a": "सर्वेषां द्रौपदी राजन्महिषी नो भविष्यति\n",
    "01187022c": "एवं हि व्याहृतं पूर्वं मम मात्रा विशां पते\n",
    "01187023a": "अहं चाप्यनिविष्टो वै भीमसेनश्च पाण्डवः\n",
    "01187023c": "पार्थेन विजिता चैषा रत्नभूता च ते सुता\n",
    "01187024a": "एष नः समयो राजन्रत्नस्य सहभोजनम्\n",
    "01187024c": "न च तं हातुमिच्छामः समयं राजसत्तम\n",
    "01187025a": "सर्वेषां धर्मतः कृष्णा महिषी नो भविष्यति\n",
    "01187025c": "आनुपूर्व्येण सर्वेषां गृह्णातु ज्वलने करम्\n",
    "01187026": "द्रुपद उवाच\n",
    "01187026a": "एकस्य बह्व्यो विहिता महिष्यः कुरुनन्दन\n",
    "01187026c": "नैकस्या बहवः पुंसो विधीयन्ते कदाचन\n",
    "01187027a": "लोकवेदविरुद्धं त्वं नाधर्मं धार्मिकः शुचिः\n",
    "01187027c": "कर्तुमर्हसि कौन्तेय कस्मात्ते बुद्धिरीदृशी\n",
    "01187028": "युधिष्ठिर उवाच\n",
    "01187028a": "सूक्ष्मो धर्मो महाराज नास्य विद्मो वयं गतिम्\n",
    "01187028c": "पूर्वेषामानुपूर्व्येण यातं वर्त्मानुयामहे\n",
    "01187029a": "न मे वागनृतं प्राह नाधर्मे धीयते मतिः\n",
    "01187029c": "एवं चैव वदत्यम्बा मम चैव मनोगतम्\n",
    "01187030a": "एष धर्मो ध्रुवो राजंश्चरैनमविचारयन्\n",
    "01187030c": "मा च तेऽत्र विशङ्का भूत्कथंचिदपि पार्थिव\n",
    "01187031": "द्रुपद उवाच\n",
    "01187031a": "त्वं च कुन्ती च कौन्तेय धृष्टद्युम्नश्च मे सुतः\n",
    "01187031c": "कथयन्त्वितिकर्तव्यं श्वः काले करवामहे\n",
    "01187032": "वैशंपायन उवाच\n",
    "01187032a": "ते समेत्य ततः सर्वे कथयन्ति स्म भारत\n",
    "01187032c": "अथ द्वैपायनो राजन्नभ्यागच्छद्यदृच्छया\n",
    "01188001": "वैशंपायन उवाच\n",
    "01188001a": "ततस्ते पाण्डवाः सर्वे पाञ्चाल्यश्च महायशाः\n",
    "01188001c": "प्रत्युत्थाय महात्मानं कृष्णं दृष्ट्वाभ्यपूजयन्\n",
    "01188002a": "प्रतिनन्द्य स तान्सर्वान्पृष्ट्वा कुशलमन्ततः\n",
    "01188002c": "आसने काञ्चने शुभ्रे निषसाद महामनाः\n",
    "01188003a": "अनुज्ञातास्तु ते सर्वे कृष्णेनामिततेजसा\n",
    "01188003c": "आसनेषु महार्हेषु निषेदुर्द्विपदां वराः\n",
    "01188004a": "ततो मुहूर्तान्मधुरां वाणीमुच्चार्य पार्षतः\n",
    "01188004c": "पप्रच्छ तं महात्मानं द्रौपद्यर्थे विशां पतिः\n",
    "01188005a": "कथमेका बहूनां स्यान्न च स्याद्धर्मसंकरः\n",
    "01188005c": "एतन्नो भगवान्सर्वं प्रब्रवीतु यथातथम्\n",
    "01188006": "व्यास उवाच\n",
    "01188006a": "अस्मिन्धर्मे विप्रलम्भे लोकवेदविरोधके\n",
    "01188006c": "यस्य यस्य मतं यद्यच्छ्रोतुमिच्छामि तस्य तत्\n",
    "01188007": "द्रुपद उवाच\n",
    "01188007a": "अधर्मोऽयं मम मतो विरुद्धो लोकवेदयोः\n",
    "01188007c": "न ह्येका विद्यते पत्नी बहूनां द्विजसत्तम\n",
    "01188008a": "न चाप्याचरितः पूर्वैरयं धर्मो महात्मभिः\n",
    "01188008c": "न च धर्मोऽप्यनेकस्थश्चरितव्यः सनातनः\n",
    "01188009a": "अतो नाहं करोम्येवं व्यवसायं क्रियां प्रति\n",
    "01188009c": "धर्मसंदेहसंदिग्धं प्रतिभाति हि मामिदम्\n",
    "01188010": "धृष्टद्युम्न उवाच\n",
    "01188010a": "यवीयसः कथं भार्यां ज्येष्ठो भ्राता द्विजर्षभ\n",
    "01188010c": "ब्रह्मन्समभिवर्तेत सद्वृत्तः संस्तपोधन\n",
    "01188011a": "न तु धर्मस्य सूक्ष्मत्वाद्गतिं विद्मः कथंचन\n",
    "01188011c": "अधर्मो धर्म इति वा व्यवसायो न शक्यते\n",
    "01188012a": "कर्तुमस्मद्विधैर्ब्रह्मंस्ततो न व्यवसाम्यहम्\n",
    "01188012c": "पञ्चानां महिषी कृष्णा भवत्विति कथंचन\n",
    "01188013": "युधिष्ठिर उवाच\n",
    "01188013a": "न मे वागनृतं प्राह नाधर्मे धीयते मतिः\n",
    "01188013c": "वर्तते हि मनो मेऽत्र नैषोऽधर्मः कथंचन\n",
    "01188014a": "श्रूयते हि पुराणेऽपि जटिला नाम गौतमी\n",
    "01188014c": "ऋषीनध्यासितवती सप्त धर्मभृतां वर\n",
    "01188015a": "गुरोश्च वचनं प्राहुर्धर्मं धर्मज्ञसत्तम\n",
    "01188015c": "गुरूणां चैव सर्वेषां जनित्री परमो गुरुः\n",
    "01188016a": "सा चाप्युक्तवती वाचं भैक्षवद्भुज्यतामिति\n",
    "01188016c": "तस्मादेतदहं मन्ये धर्मं द्विजवरोत्तम\n",
    "01188017": "कुन्त्युवाच\n",
    "01188017a": "एवमेतद्यथाहायं धर्मचारी युधिष्ठिरः\n",
    "01188017c": "अनृतान्मे भयं तीव्रं मुच्येयमनृतात्कथम्\n",
    "01188018": "व्यास उवाच\n",
    "01188018a": "अनृतान्मोक्ष्यसे भद्रे धर्मश्चैष सनातनः\n",
    "01188018c": "न तु वक्ष्यामि सर्वेषां पाञ्चाल शृणु मे स्वयम्\n",
    "01188019a": "यथायं विहितो धर्मो यतश्चायं सनातनः\n",
    "01188019c": "यथा च प्राह कौन्तेयस्तथा धर्मो न संशयः\n",
    "01188020": "वैशंपायन उवाच\n",
    "01188020a": "तत उत्थाय भगवान्व्यासो द्वैपायनः प्रभुः\n",
    "01188020c": "करे गृहीत्वा राजानं राजवेश्म समाविशत्\n",
    "01188021a": "पाण्डवाश्चापि कुन्ती च धृष्टद्युम्नश्च पार्षतः\n",
    "01188021c": "विचेतसस्ते तत्रैव प्रतीक्षन्ते स्म तावुभौ\n",
    "01188022a": "ततो द्वैपायनस्तस्मै नरेन्द्राय महात्मने\n",
    "01188022c": "आचख्यौ तद्यथा धर्मो बहूनामेकपत्निता\n",
    "01189001": "व्यास उवाच\n",
    "01189001a": "पुरा वै नैमिषारण्ये देवाः सत्रमुपासते\n",
    "01189001c": "तत्र वैवस्वतो राजञ्शामित्रमकरोत्तदा\n",
    "01189002a": "ततो यमो दीक्षितस्तत्र राज;न्नामारयत्किंचिदपि प्रजाभ्यः\n",
    "01189002c": "ततः प्रजास्ता बहुला बभूवुः; कालातिपातान्मरणात्प्रहीणाः\n",
    "01189003a": "ततस्तु शक्रो वरुणः कुबेरः; साध्या रुद्रा वसवश्चाश्विनौ च\n",
    "01189003c": "प्रणेतारं भुवनस्य प्रजापतिं; समाजग्मुस्तत्र देवास्तथान्ये\n",
    "01189004a": "ततोऽब्रुवँल्लोकगुरुं समेता; भयं नस्तीव्रं मानुषाणां विवृद्ध्या\n",
    "01189004c": "तस्माद्भयादुद्विजन्तः सुखेप्सवः; प्रयाम सर्वे शरणं भवन्तम्\n",
    "01189005": "ब्रह्मोवाच\n",
    "01189005a": "किं वो भयं मानुषेभ्यो यूयं सर्वे यदामराः\n",
    "01189005c": "मा वो मर्त्यसकाशाद्वै भयं भवतु कर्हिचित्\n",
    "01189006": "देवा ऊचुः\n",
    "01189006a": "मर्त्या ह्यमर्त्याः संवृत्ता न विशेषोऽस्ति कश्चन\n",
    "01189006c": "अविशेषादुद्विजन्तो विशेषार्थमिहागताः\n",
    "01189007": "ब्रह्मोवाच\n",
    "01189007a": "वैवस्वतो व्यापृतः सत्रहेतो;स्तेन त्विमे न म्रियन्ते मनुष्याः\n",
    "01189007c": "तस्मिन्नेकाग्रे कृतसर्वकार्ये; तत एषां भवितैवान्तकालः\n",
    "01189008a": "वैवस्वतस्यापि तनुर्विभूता; वीर्येण युष्माकमुत प्रयुक्ता\n",
    "01189008c": "सैषामन्तो भविता ह्यन्तकाले; तनुर्हि वीर्यं भविता नरेषु\n",
    "01189009": "व्यास उवाच\n",
    "01189009a": "ततस्तु ते पूर्वजदेववाक्यं; श्रुत्वा देवा यत्र देवा यजन्ते\n",
    "01189009c": "समासीनास्ते समेता महाबला; भागीरथ्यां ददृशुः पुण्डरीकम्\n",
    "01189010a": "दृष्ट्वा च तद्विस्मितास्ते बभूवु;स्तेषामिन्द्रस्तत्र शूरो जगाम\n",
    "01189010c": "सोऽपश्यद्योषामथ पावकप्रभां; यत्र गङ्गा सततं संप्रसूता\n",
    "01189011a": "सा तत्र योषा रुदती जलार्थिनी; गङ्गां देवीं व्यवगाह्यावतिष्ठत्\n",
    "01189011c": "तस्याश्रुबिन्दुः पतितो जले वै; तत्पद्ममासीदथ तत्र काञ्चनम्\n",
    "01189012a": "तदद्भुतं प्रेक्ष्य वज्री तदानी;मपृच्छत्तां योषितमन्तिकाद्वै\n",
    "01189012c": "का त्वं कथं रोदिषि कस्य हेतो;र्वाक्यं तथ्यं कामयेह ब्रवीहि\n",
    "01189013": "स्त्र्युवाच\n",
    "01189013a": "त्वं वेत्स्यसे मामिह यास्मि शक्र; यदर्थं चाहं रोदिमि मन्दभाग्या\n",
    "01189013c": "आगच्छ राजन्पुरतोऽहं गमिष्ये; द्रष्टासि तद्रोदिमि यत्कृतेऽहम्\n",
    "01189014": "व्यास उवाच\n",
    "01189014a": "तां गच्छन्तीमन्वगच्छत्तदानीं; सोऽपश्यदारात्तरुणं दर्शनीयम्\n",
    "01189014c": "सिंहासनस्थं युवतीसहायं; क्रीडन्तमक्षैर्गिरिराजमूर्ध्नि\n",
    "01189015a": "तमब्रवीद्देवराजो ममेदं; त्वं विद्धि विश्वं भुवनं वशे स्थितम्\n",
    "01189015c": "ईशोऽहमस्मीति समन्युरब्रवी;द्दृष्ट्वा तमक्षैः सुभृशं प्रमत्तम्\n",
    "01189016a": "क्रुद्धं तु शक्रं प्रसमीक्ष्य देवो; जहास शक्रं च शनैरुदैक्षत\n",
    "01189016c": "संस्तम्भितोऽभूदथ देवराज;स्तेनेक्षितः स्थाणुरिवावतस्थे\n",
    "01189017a": "यदा तु पर्याप्तमिहास्य क्रीडया; तदा देवीं रुदतीं तामुवाच\n",
    "01189017c": "आनीयतामेष यतोऽहमारा;न्मैनं दर्पः पुनरप्याविशेत\n",
    "01189018a": "ततः शक्रः स्पृष्टमात्रस्तया तु; स्रस्तैरङ्गैः पतितोऽभूद्धरण्याम्\n",
    "01189018c": "तमब्रवीद्भगवानुग्रतेजा; मैवं पुनः शक्र कृथाः कथंचित्\n",
    "01189019a": "विवर्तयैनं च महाद्रिराजं; बलं च वीर्यं च तवाप्रमेयम्\n",
    "01189019c": "विवृत्य चैवाविश मध्यमस्य; यत्रासते त्वद्विधाः सूर्यभासः\n",
    "01189020a": "स तद्विवृत्य शिखरं महागिरे;स्तुल्यद्युतींश्चतुरोऽन्यान्ददर्श\n",
    "01189020c": "स तानभिप्रेक्ष्य बभूव दुःखितः; कच्चिन्नाहं भविता वै यथेमे\n",
    "01189021a": "ततो देवो गिरिशो वज्रपाणिं; विवृत्य नेत्रे कुपितोऽभ्युवाच\n",
    "01189021c": "दरीमेतां प्रविश त्वं शतक्रतो; यन्मां बाल्यादवमंस्थाः पुरस्तात्\n",
    "01189022a": "उक्तस्त्वेवं विभुना देवराजः; प्रवेपमानो भृशमेवाभिषङ्गात्\n",
    "01189022c": "स्रस्तैरङ्गैरनिलेनेव नुन्न;मश्वत्थपत्रं गिरिराजमूर्ध्नि\n",
    "01189023a": "स प्राञ्जलिर्विनतेनाननेन; प्रवेपमानः सहसैवमुक्तः\n",
    "01189023c": "उवाच चेदं बहुरूपमुग्रं; द्रष्टा शेषस्य भगवंस्त्वं भवाद्य\n",
    "01189024a": "तमब्रवीदुग्रधन्वा प्रहस्य; नैवंशीलाः शेषमिहाप्नुवन्ति\n",
    "01189024c": "एतेऽप्येवं भवितारः पुरस्ता;त्तस्मादेतां दरिमाविश्य शेध्वम्\n",
    "01189025a": "शेषोऽप्येवं भविता वो न संशयो; योनिं सर्वे मानुषीमाविशध्वम्\n",
    "01189025c": "तत्र यूयं कर्म कृत्वाविषह्यं; बहूनन्यान्निधनं प्रापयित्वा\n",
    "01189026a": "आगन्तारः पुनरेवेन्द्रलोकं; स्वकर्मणा पूर्वजितं महार्हम्\n",
    "01189026c": "सर्वं मया भाषितमेतदेवं; कर्तव्यमन्यद्विविधार्थवच्च\n",
    "01189027": "पूर्वेन्द्रा ऊचुः\n",
    "01189027a": "गमिष्यामो मानुषं देवलोका;द्दुराधरो विहितो यत्र मोक्षः\n",
    "01189027c": "देवास्त्वस्मानादधीरञ्जनन्यां; धर्मो वायुर्मघवानश्विनौ च\n",
    "01189028": "व्यास उवाच\n",
    "01189028a": "एतच्छ्रुत्वा वज्रपाणिर्वचस्तु; देवश्रेष्ठं पुनरेवेदमाह\n",
    "01189028c": "वीर्येणाहं पुरुषं कार्यहेतो;र्दद्यामेषां पञ्चमं मत्प्रसूतम्\n",
    "01189029a": "तेषां कामं भगवानुग्रधन्वा; प्रादादिष्टं सन्निसर्गाद्यथोक्तम्\n",
    "01189029c": "तां चाप्येषां योषितं लोककान्तां; श्रियं भार्यां व्यदधान्मानुषेषु\n",
    "01189030a": "तैरेव सार्धं तु ततः स देवो; जगाम नारायणमप्रमेयम्\n",
    "01189030c": "स चापि तद्व्यदधात्सर्वमेव; ततः सर्वे संबभूवुर्धरण्याम्\n",
    "01189031a": "स चापि केशौ हरिरुद्बबर्ह; शुक्लमेकमपरं चापि कृष्णम्\n",
    "01189031c": "तौ चापि केशौ विशतां यदूनां; कुले स्त्रियौ रोहिणीं देवकीं च\n",
    "01189031e": "तयोरेको बलदेवो बभूव; कृष्णो द्वितीयः केशवः संबभूव\n",
    "01189032a": "ये ते पूर्वं शक्ररूपा निरुद्धा;स्तस्यां दर्यां पर्वतस्योत्तरस्य\n",
    "01189032c": "इहैव ते पाण्डवा वीर्यवन्तः; शक्रस्यांशः पाण्डवः सव्यसाची\n",
    "01189033a": "एवमेते पाण्डवाः संबभूवु;र्ये ते राजन्पूर्वमिन्द्रा बभूवुः\n",
    "01189033c": "लक्ष्मीश्चैषां पूर्वमेवोपदिष्टा; भार्या यैषा द्रौपदी दिव्यरूपा\n",
    "01189034a": "कथं हि स्त्री कर्मणोऽन्ते महीतला;त्समुत्तिष्ठेदन्यतो दैवयोगात्\n",
    "01189034c": "यस्या रूपं सोमसूर्यप्रकाशं; गन्धश्चाग्र्यः क्रोशमात्रात्प्रवाति\n",
    "01189035a": "इदं चान्यत्प्रीतिपूर्वं नरेन्द्र; ददामि ते वरमत्यद्भुतं च\n",
    "01189035c": "दिव्यं चक्षुः पश्य कुन्तीसुतांस्त्वं; पुण्यैर्दिव्यैः पूर्वदेहैरुपेतान्\n",
    "01189036": "वैशंपायन उवाच\n",
    "01189036a": "ततो व्यासः परमोदारकर्मा; शुचिर्विप्रस्तपसा तस्य राज्ञः\n",
    "01189036c": "चक्षुर्दिव्यं प्रददौ तान्स सर्वा;न्राजापश्यत्पूर्वदेहैर्यथावत्\n",
    "01189037a": "ततो दिव्यान्हेमकिरीटमालिनः; शक्रप्रख्यान्पावकादित्यवर्णान्\n",
    "01189037c": "बद्धापीडांश्चारुरूपांश्च यूनो; व्यूढोरस्कांस्तालमात्रान्ददर्श\n",
    "01189038a": "दिव्यैर्वस्त्रैररजोभिः सुवर्णै;र्माल्यैश्चाग्र्यैः शोभमानानतीव\n",
    "01189038c": "साक्षात्त्र्यक्षान्वसवो वाथ दिव्या;नादित्यान्वा सर्वगुणोपपन्नान्\n",
    "01189038e": "तान्पूर्वेन्द्रानेवमीक्ष्याभिरूपा;न्प्रीतो राजा द्रुपदो विस्मितश्च\n",
    "01189039a": "दिव्यां मायां तामवाप्याप्रमेयां; तां चैवाग्र्यां श्रियमिव रूपिणीं च\n",
    "01189039c": "योग्यां तेषां रूपतेजोयशोभिः; पत्नीमृद्धां दृष्टवान्पार्थिवेन्द्रः\n",
    "01189040a": "स तद्दृष्ट्वा महदाश्चर्यरूपं; जग्राह पादौ सत्यवत्याः सुतस्य\n",
    "01189040c": "नैतच्चित्रं परमर्षे त्वयीति; प्रसन्नचेताः स उवाच चैनम्\n",
    "01189041": "व्यास उवाच\n",
    "01189041a": "आसीत्तपोवने काचिदृषेः कन्या महात्मनः\n",
    "01189041c": "नाध्यगच्छत्पतिं सा तु कन्या रूपवती सती\n",
    "01189042a": "तोषयामास तपसा सा किलोग्रेण शंकरम्\n",
    "01189042c": "तामुवाचेश्वरः प्रीतो वृणु काममिति स्वयम्\n",
    "01189043a": "सैवमुक्ताब्रवीत्कन्या देवं वरदमीश्वरम्\n",
    "01189043c": "पतिं सर्वगुणोपेतमिच्छामीति पुनः पुनः\n",
    "01189044a": "ददौ तस्यै स देवेशस्तं वरं प्रीतिमांस्तदा\n",
    "01189044c": "पञ्च ते पतयः श्रेष्ठा भविष्यन्तीति शंकरः\n",
    "01189045a": "सा प्रसादयती देवमिदं भूयोऽभ्यभाषत\n",
    "01189045c": "एकं पतिं गुणोपेतं त्वत्तोऽर्हामीति वै तदा\n",
    "01189045e": "तां देवदेवः प्रीतात्मा पुनः प्राह शुभं वचः\n",
    "01189046a": "पञ्चकृत्वस्त्वया उक्तः पतिं देहीत्यहं पुनः\n",
    "01189046c": "तत्तथा भविता भद्रे तव तद्भद्रमस्तु ते\n",
    "01189046e": "देहमन्यं गतायास्ते यथोक्तं तद्भविष्यति\n",
    "01189047a": "द्रुपदैषा हि सा जज्ञे सुता ते देवरूपिणी\n",
    "01189047c": "पञ्चानां विहिता पत्नी कृष्णा पार्षत्यनिन्दिता\n",
    "01189048a": "स्वर्गश्रीः पाण्डवार्थाय समुत्पन्ना महामखे\n",
    "01189048c": "सेह तप्त्वा तपो घोरं दुहितृत्वं तवागता\n",
    "01189049a": "सैषा देवी रुचिरा देवजुष्टा; पञ्चानामेका स्वकृतेन कर्मणा\n",
    "01189049c": "सृष्टा स्वयं देवपत्नी स्वयम्भुवा; श्रुत्वा राजन्द्रुपदेष्टं कुरुष्व\n",
    "01190001": "द्रुपद उवाच\n",
    "01190001a": "अश्रुत्वैवं वचनं ते महर्षे; मया पूर्वं यतितं कार्यमेतत्\n",
    "01190001c": "न वै शक्यं विहितस्यापयातुं; तदेवेदमुपपन्नं विधानम्\n",
    "01190002a": "दिष्टस्य ग्रन्थिरनिवर्तनीयः; स्वकर्मणा विहितं नेह किंचित्\n",
    "01190002c": "कृतं निमित्तं हि वरैकहेतो;स्तदेवेदमुपपन्नं बहूनाम्\n",
    "01190003a": "यथैव कृष्णोक्तवती पुरस्ता;न्नैकान्पतीन्मे भगवान्ददातु\n",
    "01190003c": "स चाप्येवं वरमित्यब्रवीत्तां; देवो हि वेद परमं यदत्र\n",
    "01190004a": "यदि वायं विहितः शंकरेण; धर्मोऽधर्मो वा नात्र ममापराधः\n",
    "01190004c": "गृह्णन्त्विमे विधिवत्पाणिमस्या; यथोपजोषं विहितैषां हि कृष्णा\n",
    "01190005": "वैशंपायन उवाच\n",
    "01190005a": "ततोऽब्रवीद्भगवान्धर्मराज;मद्य पुण्याहमुत पाण्डवेय\n",
    "01190005c": "अद्य पौष्यं योगमुपैति चन्द्रमाः; पाणिं कृष्णायास्त्वं गृहाणाद्य पूर्वम्\n",
    "01190006a": "ततो राजा यज्ञसेनः सपुत्रो; जन्यार्थ युक्तं बहु तत्तदग्र्यम्\n",
    "01190006c": "समानयामास सुतां च कृष्णा;माप्लाव्य रत्नैर्बहुभिर्विभूष्य\n",
    "01190007a": "ततः सर्वे सुहृदस्तत्र तस्य; समाजग्मुः सचिवा मन्त्रिणश्च\n",
    "01190007c": "द्रष्टुं विवाहं परमप्रतीता; द्विजाश्च पौराश्च यथाप्रधानाः\n",
    "01190008a": "तत्तस्य वेश्मार्थिजनोपशोभितं; विकीर्णपद्मोत्पलभूषिताजिरम्\n",
    "01190008c": "महार्हरत्नौघविचित्रमाबभौ; दिवं यथा निर्मलतारकाचितम्\n",
    "01190009a": "ततस्तु ते कौरवराजपुत्रा; विभूषिताः कुण्डलिनो युवानः\n",
    "01190009c": "महार्हवस्त्रा वरचन्दनोक्षिताः; कृताभिषेकाः कृतमङ्गलक्रियाः\n",
    "01190010a": "पुरोहितेनाग्निसमानवर्चसा; सहैव धौम्येन यथाविधि प्रभो\n",
    "01190010c": "क्रमेण सर्वे विविशुश्च तत्सदो; महर्षभा गोष्ठमिवाभिनन्दिनः\n",
    "01190011a": "ततः समाधाय स वेदपारगो; जुहाव मन्त्रैर्ज्वलितं हुताशनम्\n",
    "01190011c": "युधिष्ठिरं चाप्युपनीय मन्त्रवि;न्नियोजयामास सहैव कृष्णया\n",
    "01190012a": "प्रदक्षिणं तौ प्रगृहीतपाणी; समानयामास स वेदपारगः\n",
    "01190012c": "ततोऽभ्यनुज्ञाय तमाजिशोभिनं; पुरोहितो राजगृहाद्विनिर्ययौ\n",
    "01190013a": "क्रमेण चानेन नराधिपात्मजा; वरस्त्रियास्ते जगृहुस्तदा करम्\n",
    "01190013c": "अहन्यहन्युत्तमरूपधारिणो; महारथाः कौरववंशवर्धनाः\n",
    "01190014a": "इदं च तत्राद्भुतरूपमुत्तमं; जगाद विप्रर्षिरतीतमानुषम्\n",
    "01190014c": "महानुभावा किल सा सुमध्यमा; बभूव कन्यैव गते गतेऽहनि\n",
    "01190015a": "कृते विवाहे द्रुपदो धनं ददौ; महारथेभ्यो बहुरूपमुत्तमम्\n",
    "01190015c": "शतं रथानां वरहेमभूषिणां; चतुर्युजां हेमखलीनमालिनाम्\n",
    "01190016a": "शतं गजानामभिपद्मिनां तथा; शतं गिरीणामिव हेमशृङ्गिणाम्\n",
    "01190016c": "तथैव दासीशतमग्र्ययौवनं; महार्हवेषाभरणाम्बरस्रजम्\n",
    "01190017a": "पृथक्पृथक्चैव दशायुतान्वितं; धनं ददौ सौमकिरग्निसाक्षिकम्\n",
    "01190017c": "तथैव वस्त्राणि च भूषणानि; प्रभावयुक्तानि महाधनानि\n",
    "01190018a": "कृते विवाहे च ततः स्म पाण्डवाः; प्रभूतरत्नामुपलभ्य तां श्रियम्\n",
    "01190018c": "विजह्रुरिन्द्रप्रतिमा महाबलाः; पुरे तु पाञ्चालनृपस्य तस्य ह\n",
    "01191001": "वैशंपायन उवाच\n",
    "01191001a": "पाण्डवैः सह संयोगं गतस्य द्रुपदस्य तु\n",
    "01191001c": "न बभूव भयं किंचिद्देवेभ्योऽपि कथंचन\n",
    "01191002a": "कुन्तीमासाद्य ता नार्यो द्रुपदस्य महात्मनः\n",
    "01191002c": "नाम संकीर्तयन्त्यस्ताः पादौ जग्मुः स्वमूर्धभिः\n",
    "01191003a": "कृष्णा च क्षौमसंवीता कृतकौतुकमङ्गला\n",
    "01191003c": "कृताभिवादना श्वश्र्वास्तस्थौ प्रह्वा कृताञ्जलिः\n",
    "01191004a": "रूपलक्षणसंपन्नां शीलाचारसमन्विताम्\n",
    "01191004c": "द्रौपदीमवदत्प्रेम्णा पृथाशीर्वचनं स्नुषाम्\n",
    "01191005a": "यथेन्द्राणी हरिहये स्वाहा चैव विभावसौ\n",
    "01191005c": "रोहिणी च यथा सोमे दमयन्ती यथा नले\n",
    "01191006a": "यथा वैश्रवणे भद्रा वसिष्ठे चाप्यरुन्धती\n",
    "01191006c": "यथा नारायणे लक्ष्मीस्तथा त्वं भव भर्तृषु\n",
    "01191007a": "जीवसूर्वीरसूर्भद्रे बहुसौख्यसमन्विता\n",
    "01191007c": "सुभगा भोगसंपन्ना यज्ञपत्नी स्वनुव्रता\n",
    "01191008a": "अतिथीनागतान्साधून्बालान्वृद्धान्गुरूंस्तथा\n",
    "01191008c": "पूजयन्त्या यथान्यायं शश्वद्गच्छन्तु ते समाः\n",
    "01191009a": "कुरुजाङ्गलमुख्येषु राष्ट्रेषु नगरेषु च\n",
    "01191009c": "अनु त्वमभिषिच्यस्व नृपतिं धर्मवत्सलम्\n",
    "01191010a": "पतिभिर्निर्जितामुर्वीं विक्रमेण महाबलैः\n",
    "01191010c": "कुरु ब्राह्मणसात्सर्वामश्वमेधे महाक्रतौ\n",
    "01191011a": "पृथिव्यां यानि रत्नानि गुणवन्ति गुनान्विते\n",
    "01191011c": "तान्याप्नुहि त्वं कल्याणि सुखिनी शरदां शतम्\n",
    "01191012a": "यथा च त्वाभिनन्दामि वध्वद्य क्षौमसंवृताम्\n",
    "01191012c": "तथा भूयोऽभिनन्दिष्ये सूतपुत्रां गुणान्विताम्\n",
    "01191013a": "ततस्तु कृतदारेभ्यः पाण्डुभ्यः प्राहिणोद्धरिः\n",
    "01191013c": "मुक्तावैडूर्यचित्राणि हैमान्याभरणानि च\n",
    "01191014a": "वासांसि च महार्हाणि नानादेश्यानि माधवः\n",
    "01191014c": "कम्बलाजिनरत्नानि स्पर्शवन्ति शुभानि च\n",
    "01191015a": "शयनासनयानानि विविधानि महान्ति च\n",
    "01191015c": "वैडूर्यवज्रचित्राणि शतशो भाजनानि च\n",
    "01191016a": "रूपयौवनदाक्षिण्यैरुपेताश्च स्वलंकृताः\n",
    "01191016c": "प्रेष्याः संप्रददौ कृष्णो नानादेश्याः सहस्रशः\n",
    "01191017a": "गजान्विनीतान्भद्रांश्च सदश्वांश्च स्वलंकृतान्\n",
    "01191017c": "रथांश्च दान्तान्सौवर्णैः शुभैः पट्टैरलंकृतान्\n",
    "01191018a": "कोटिशश्च सुवर्णं स तेषामकृतकं तथा\n",
    "01191018c": "वीतीकृतममेयात्मा प्राहिणोन्मधुसूदनः\n",
    "01191019a": "तत्सर्वं प्रतिजग्राह धर्मराजो युधिष्ठिरः\n",
    "01191019c": "मुदा परमया युक्तो गोविन्दप्रियकाम्यया\n",
    "01192001": "वैशंपायन उवाच\n",
    "01192001a": "ततो राज्ञां चरैराप्तैश्चारः समुपनीयत\n",
    "01192001c": "पाण्डवैरुपसंपन्ना द्रौपदी पतिभिः शुभा\n",
    "01192002a": "येन तद्धनुरायम्य लक्ष्यं विद्धं महात्मना\n",
    "01192002c": "सोऽर्जुनो जयतां श्रेष्ठो महाबाणधनुर्धरः\n",
    "01192003a": "यः शल्यं मद्रराजानमुत्क्षिप्याभ्रामयद्बली\n",
    "01192003c": "त्रासयंश्चापि संक्रुद्धो वृक्षेण पुरुषान्रणे\n",
    "01192004a": "न चापि संभ्रमः कश्चिदासीत्तत्र महात्मनः\n",
    "01192004c": "स भीमो भीमसंस्पर्शः शत्रुसेनाङ्गपातनः\n",
    "01192005a": "ब्रह्मरूपधराञ्श्रुत्वा पाण्डुराजसुतांस्तदा\n",
    "01192005c": "कौन्तेयान्मनुजेन्द्राणां विस्मयः समजायत\n",
    "01192006a": "सपुत्रा हि पुरा कुन्ती दग्धा जतुगृहे श्रुता\n",
    "01192006c": "पुनर्जातानिति स्मैतान्मन्यन्ते सर्वपार्थिवाः\n",
    "01192007a": "धिक्कुर्वन्तस्तदा भीष्मं धृतराष्ट्रं च कौरवम्\n",
    "01192007c": "कर्मणा सुनृशंसेन पुरोचनकृतेन वै\n",
    "01192008a": "वृत्ते स्वयंवरे चैव राजानः सर्व एव ते\n",
    "01192008c": "यथागतं विप्रजग्मुर्विदित्वा पाण्डवान्वृतान्\n",
    "01192009a": "अथ दुर्योधनो राजा विमना भ्रातृभिः सह\n",
    "01192009c": "अश्वत्थाम्ना मातुलेन कर्णेन च कृपेण च\n",
    "01192010a": "विनिवृत्तो वृतं दृष्ट्वा द्रौपद्या श्वेतवाहनम्\n",
    "01192010c": "तं तु दुःशासनो व्रीडन्मन्दं मन्दमिवाब्रवीत्\n",
    "01192011a": "यद्यसौ ब्राह्मणो न स्याद्विन्देत द्रौपदीं न सः\n",
    "01192011c": "न हि तं तत्त्वतो राजन्वेद कश्चिद्धनंजयम्\n",
    "01192012a": "दैवं तु परमं मन्ये पौरुषं तु निरर्थकम्\n",
    "01192012c": "धिगस्मत्पौरुषं तात यद्धरन्तीह पाण्डवाः\n",
    "01192013a": "एवं संभाषमाणास्ते निन्दन्तश्च पुरोचनम्\n",
    "01192013c": "विविशुर्हास्तिनपुरं दीना विगतचेतसः\n",
    "01192014a": "त्रस्ता विगतसंकल्पा दृष्ट्वा पार्थान्महौजसः\n",
    "01192014c": "मुक्तान्हव्यवहाच्चैनान्संयुक्तान्द्रुपदेन च\n",
    "01192015a": "धृष्टद्युम्नं च संचिन्त्य तथैव च शिखण्डिनम्\n",
    "01192015c": "द्रुपदस्यात्मजांश्चान्यान्सर्वयुद्धविशारदान्\n",
    "01192016a": "विदुरस्त्वथ ताञ्श्रुत्वा द्रौपद्या पाण्डवान्वृतान्\n",
    "01192016c": "व्रीडितान्धार्तराष्ट्रांश्च भग्नदर्पानुपागतान्\n",
    "01192017a": "ततः प्रीतमनाः क्षत्ता धृतराष्ट्रं विशां पते\n",
    "01192017c": "उवाच दिष्ट्या कुरवो वर्धन्त इति विस्मितः\n",
    "01192018a": "वैचित्रवीर्यस्तु नृपो निशम्य विदुरस्य तत्\n",
    "01192018c": "अब्रवीत्परमप्रीतो दिष्ट्या दिष्ट्येति भारत\n",
    "01192019a": "मन्यते हि वृतं पुत्रं ज्येष्ठं द्रुपदकन्यया\n",
    "01192019c": "दुर्योधनमविज्ञानात्प्रज्ञाचक्षुर्नरेश्वरः\n",
    "01192020a": "अथ त्वाज्ञापयामास द्रौपद्या भूषणं बहु\n",
    "01192020c": "आनीयतां वै कृष्णेति पुत्रं दुर्योधनं तदा\n",
    "01192021a": "अथास्य पश्चाद्विदुर आचख्यौ पाण्डवान्वृतान्\n",
    "01192021c": "सर्वान्कुशलिनो वीरान्पूजितान्द्रुपदेन च\n",
    "01192021e": "तेषां संबन्धिनश्चान्यान्बहून्बलसमन्वितान्\n",
    "01192022": "धृतराष्ट्र उवाच\n",
    "01192022a": "यथैव पाण्डोः पुत्रास्ते तथैवाभ्यधिका मम\n",
    "01192022c": "सेयमभ्यधिका प्रीतिर्वृद्धिर्विदुर मे मता\n",
    "01192022e": "यत्ते कुशलिनो वीरा मित्रवन्तश्च पाण्डवाः\n",
    "01192023a": "को हि द्रुपदमासाद्य मित्रं क्षत्तः सबान्धवम्\n",
    "01192023c": "न बुभूषेद्भवेनार्थी गतश्रीरपि पार्थिवः\n",
    "01192024": "वैशंपायन उवाच\n",
    "01192024a": "तं तथा भाषमाणं तु विदुरः प्रत्यभाषत\n",
    "01192024c": "नित्यं भवतु ते बुद्धिरेषा राजञ्शतं समाः\n",
    "01192025a": "ततो दुर्योधनश्चैव राधेयश्च विशां पते\n",
    "01192025c": "धृतराष्ट्रमुपागम्य वचोऽब्रूतामिदं तदा\n",
    "01192026a": "संनिधौ विदुरस्य त्वां वक्तुं नृप न शक्नुवः\n",
    "01192026c": "विविक्तमिति वक्ष्यावः किं तवेदं चिकीर्षितम्\n",
    "01192027a": "सपत्नवृद्धिं यत्तात मन्यसे वृद्धिमात्मनः\n",
    "01192027c": "अभिष्टौषि च यत्क्षत्तुः समीपे द्विपदां वर\n",
    "01192028a": "अन्यस्मिन्नृप कर्तव्ये त्वमन्यत्कुरुषेऽनघ\n",
    "01192028c": "तेषां बलविघातो हि कर्तव्यस्तात नित्यशः\n",
    "01192029a": "ते वयं प्राप्तकालस्य चिकीर्षां मन्त्रयामहे\n",
    "01192029c": "यथा नो न ग्रसेयुस्ते सपुत्रबलबान्धवान्\n",
    "01193001": "धृतराष्ट्र उवाच\n",
    "01193001a": "अहमप्येवमेवैतच्चिन्तयामि यथा युवाम्\n",
    "01193001c": "विवेक्तुं नाहमिच्छामि त्वाकारं विदुरं प्रति\n",
    "01193002a": "अतस्तेषां गुणानेव कीर्तयामि विशेषतः\n",
    "01193002c": "नावबुध्येत विदुरो ममाभिप्रायमिङ्गितैः\n",
    "01193003a": "यच्च त्वं मन्यसे प्राप्तं तद्ब्रूहि त्वं सुयोधन\n",
    "01193003c": "राधेय मन्यसे त्वं च यत्प्राप्तं तद्ब्रवीहि मे\n",
    "01193004": "दुर्योधन उवाच\n",
    "01193004a": "अद्य तान्कुशलैर्विप्रैः सुकृतैराप्तकारिभिः\n",
    "01193004c": "कुन्तीपुत्रान्भेदयामो माद्रीपुत्रौ च पाण्डवौ\n",
    "01193005a": "अथ वा द्रुपदो राजा महद्भिर्वित्तसंचयैः\n",
    "01193005c": "पुत्राश्चास्य प्रलोभ्यन्ताममात्याश्चैव सर्वशः\n",
    "01193006a": "परित्यजध्वं राजानं कुन्तीपुत्रं युधिष्ठिरम्\n",
    "01193006c": "अथ तत्रैव वा तेषां निवासं रोचयन्तु ते\n",
    "01193007a": "इहैषां दोषवद्वासं वर्णयन्तु पृथक्पृथक्\n",
    "01193007c": "ते भिद्यमानास्तत्रैव मनः कुर्वन्तु पाण्डवाः\n",
    "01193008a": "अथ वा कुशलाः केचिदुपायनिपुणा नराः\n",
    "01193008c": "इतरेतरतः पार्थान्भेदयन्त्वनुरागतः\n",
    "01193009a": "व्युत्थापयन्तु वा कृष्णां बहुत्वात्सुकरं हि तत्\n",
    "01193009c": "अथ वा पाण्डवांस्तस्यां भेदयन्तु ततश्च ताम्\n",
    "01193010a": "भीमसेनस्य वा राजन्नुपायकुशलैर्नरैः\n",
    "01193010c": "मृत्युर्विधीयतां छन्नैः स हि तेषां बलाधिकः\n",
    "01193011a": "तस्मिंस्तु निहते राजन्हतोत्साहा हतौजसः\n",
    "01193011c": "यतिष्यन्ते न राज्याय स हि तेषां व्यपाश्रयः\n",
    "01193012a": "अजेयो ह्यर्जुनः संख्ये पृष्ठगोपे वृकोदरे\n",
    "01193012c": "तमृते फल्गुनो युद्धे राधेयस्य न पादभाक्\n",
    "01193013a": "ते जानमाना दौर्बल्यं भीमसेनमृते महत्\n",
    "01193013c": "अस्मान्बलवतो ज्ञात्वा नशिष्यन्त्यबलीयसः\n",
    "01193014a": "इहागतेषु पार्थेषु निदेशवशवर्तिषु\n",
    "01193014c": "प्रवर्तिष्यामहे राजन्यथाश्रद्धं निबर्हणे\n",
    "01193015a": "अथ वा दर्शनीयाभिः प्रमदाभिर्विलोभ्यताम्\n",
    "01193015c": "एकैकस्तत्र कौन्तेयस्ततः कृष्णा विरज्यताम्\n",
    "01193016a": "प्रेष्यतां वापि राधेयस्तेषामागमनाय वै\n",
    "01193016c": "ते लोप्त्रहारैः संधाय वध्यन्तामाप्तकारिभिः\n",
    "01193017a": "एतेषामभ्युपायानां यस्ते निर्दोषवान्मतः\n",
    "01193017c": "तस्य प्रयोगमातिष्ठ पुरा कालोऽतिवर्तते\n",
    "01193018a": "यावच्चाकृतविश्वासा द्रुपदे पार्थिवर्षभे\n",
    "01193018c": "तावदेवाद्य ते शक्या न शक्यास्तु ततः परम्\n",
    "01193019a": "एषा मम मतिस्तात निग्रहाय प्रवर्तते\n",
    "01193019c": "साधु वा यदि वासाधु किं वा राधेय मन्यसे\n",
    "01194001": "कर्ण उवाच\n",
    "01194001a": "दुर्योधन तव प्रज्ञा न सम्यगिति मे मतिः\n",
    "01194001c": "न ह्युपायेन ते शक्याः पाण्डवाः कुरुनन्दन\n",
    "01194002a": "पूर्वमेव हि ते सूक्ष्मैरुपायैर्यतितास्त्वया\n",
    "01194002c": "निग्रहीतुं यदा वीर शकिता न तदा त्वया\n",
    "01194003a": "इहैव वर्तमानास्ते समीपे तव पार्थिव\n",
    "01194003c": "अजातपक्षाः शिशवः शकिता नैव बाधितुम्\n",
    "01194004a": "जातपक्षा विदेशस्था विवृद्धाः सर्वशोऽद्य ते\n",
    "01194004c": "नोपायसाध्याः कौन्तेया ममैषा मतिरच्युत\n",
    "01194005a": "न च ते व्यसनैर्योक्तुं शक्या दिष्टकृता हि ते\n",
    "01194005c": "शङ्किताश्चेप्सवश्चैव पितृपैतामहं पदम्\n",
    "01194006a": "परस्परेण भेदश्च नाधातुं तेषु शक्यते\n",
    "01194006c": "एकस्यां ये रताः पत्न्यां न भिद्यन्ते परस्परम्\n",
    "01194007a": "न चापि कृष्णा शक्येत तेभ्यो भेदयितुं परैः\n",
    "01194007c": "परिद्यूनान्वृतवती किमुताद्य मृजावतः\n",
    "01194008a": "ईप्सितश्च गुणः स्त्रीणामेकस्या बहुभर्तृता\n",
    "01194008c": "तं च प्राप्तवती कृष्णा न सा भेदयितुं सुखम्\n",
    "01194009a": "आर्यवृत्तश्च पाञ्चाल्यो न स राजा धनप्रियः\n",
    "01194009c": "न संत्यक्ष्यति कौन्तेयान्राज्यदानैरपि ध्रुवम्\n",
    "01194010a": "तथास्य पुत्रो गुणवाननुरक्तश्च पाण्डवान्\n",
    "01194010c": "तस्मान्नोपायसाध्यांस्तानहं मन्ये कथंचन\n",
    "01194011a": "इदं त्वद्य क्षमं कर्तुमस्माकं पुरुषर्षभ\n",
    "01194011c": "यावन्न कृतमूलास्ते पाण्डवेया विशां पते\n",
    "01194011e": "तावत्प्रहरणीयास्ते रोचतां तव विक्रमः\n",
    "01194012a": "अस्मत्पक्षो महान्यावद्यावत्पाञ्चालको लघुः\n",
    "01194012c": "तावत्प्रहरणं तेषां क्रियतां मा विचारय\n",
    "01194013a": "वाहनानि प्रभूतानि मित्राणि बहुलानि च\n",
    "01194013c": "यावन्न तेषां गान्धारे तावदेवाशु विक्रम\n",
    "01194014a": "यावच्च राजा पाञ्चाल्यो नोद्यमे कुरुते मनः\n",
    "01194014c": "सह पुत्रैर्महावीर्यैस्तावदेवाशु विक्रम\n",
    "01194015a": "यावन्नायाति वार्ष्णेयः कर्षन्यादववाहिनीम्\n",
    "01194015c": "राज्यार्थे पाण्डवेयानां तावदेवाशु विक्रम\n",
    "01194016a": "वसूनि विविधान्भोगान्राज्यमेव च केवलम्\n",
    "01194016c": "नात्याज्यमस्ति कृष्णस्य पाण्डवार्थे महीपते\n",
    "01194017a": "विक्रमेण मही प्राप्ता भरतेन महात्मना\n",
    "01194017c": "विक्रमेण च लोकांस्त्रीञ्जितवान्पाकशासनः\n",
    "01194018a": "विक्रमं च प्रशंसन्ति क्षत्रियस्य विशां पते\n",
    "01194018c": "स्वको हि धर्मः शूराणां विक्रमः पार्थिवर्षभ\n",
    "01194019a": "ते बलेन वयं राजन्महता चतुरङ्गिणा\n",
    "01194019c": "प्रमथ्य द्रुपदं शीघ्रमानयामेह पाण्डवान्\n",
    "01194020a": "न हि साम्ना न दानेन न भेदेन च पाण्डवाः\n",
    "01194020c": "शक्याः साधयितुं तस्माद्विक्रमेणैव ताञ्जहि\n",
    "01194021a": "तान्विक्रमेण जित्वेमामखिलां भुङ्क्ष्व मेदिनीम्\n",
    "01194021c": "नान्यमत्र प्रपश्यामि कार्योपायं जनाधिप\n",
    "01194022": "वैशंपायन उवाच\n",
    "01194022a": "श्रुत्वा तु राधेयवचो धृतराष्ट्रः प्रतापवान्\n",
    "01194022c": "अभिपूज्य ततः पश्चादिदं वचनमब्रवीत्\n",
    "01194023a": "उपपन्नं महाप्राज्ञे कृतास्त्रे सूतनन्दने\n",
    "01194023c": "त्वयि विक्रमसंपन्नमिदं वचनमीदृशम्\n",
    "01194024a": "भूय एव तु भीष्मश्च द्रोणो विदुर एव च\n",
    "01194024c": "युवां च कुरुतां बुद्धिं भवेद्या नः सुखोदया\n",
    "01194025a": "तत आनाय्य तान्सर्वान्मन्त्रिणः सुमहायशाः\n",
    "01194025c": "धृतराष्ट्रो महाराज मन्त्रयामास वै तदा\n",
    "01195001": "भीष्म उवाच\n",
    "01195001a": "न रोचते विग्रहो मे पाण्डुपुत्रैः कथंचन\n",
    "01195001c": "यथैव धृतराष्ट्रो मे तथा पाण्डुरसंशयम्\n",
    "01195002a": "गान्धार्याश्च यथा पुत्रास्तथा कुन्तीसुता मताः\n",
    "01195002c": "यथा च मम ते रक्ष्या धृतराष्ट्र तथा तव\n",
    "01195003a": "यथा च मम राज्ञश्च तथा दुर्योधनस्य ते\n",
    "01195003c": "तथा कुरूणां सर्वेषामन्येषामपि भारत\n",
    "01195004a": "एवं गते विग्रहं तैर्न रोचये; संधाय वीरैर्दीयतामद्य भूमिः\n",
    "01195004c": "तेषामपीदं प्रपितामहानां; राज्यं पितुश्चैव कुरूत्तमानाम्\n",
    "01195005a": "दुर्योधन यथा राज्यं त्वमिदं तात पश्यसि\n",
    "01195005c": "मम पैतृकमित्येवं तेऽपि पश्यन्ति पाण्डवाः\n",
    "01195006a": "यदि राज्यं न ते प्राप्ताः पाण्डवेयास्तपस्विनः\n",
    "01195006c": "कुत एव तवापीदं भारतस्य च कस्यचित्\n",
    "01195007a": "अथ धर्मेण राज्यं त्वं प्राप्तवान्भरतर्षभ\n",
    "01195007c": "तेऽपि राज्यमनुप्राप्ताः पूर्वमेवेति मे मतिः\n",
    "01195008a": "मधुरेणैव राज्यस्य तेषामर्धं प्रदीयताम्\n",
    "01195008c": "एतद्धि पुरुषव्याघ्र हितं सर्वजनस्य च\n",
    "01195009a": "अतोऽन्यथा चेत्क्रियते न हितं नो भविष्यति\n",
    "01195009c": "तवाप्यकीर्तिः सकला भविष्यति न संशयः\n",
    "01195010a": "कीर्तिरक्षणमातिष्ठ कीर्तिर्हि परमं बलम्\n",
    "01195010c": "नष्टकीर्तेर्मनुष्यस्य जीवितं ह्यफलं स्मृतम्\n",
    "01195011a": "यावत्कीर्तिर्मनुष्यस्य न प्रणश्यति कौरव\n",
    "01195011c": "तावज्जीवति गान्धारे नष्टकीर्तिस्तु नश्यति\n",
    "01195012a": "तमिमं समुपातिष्ठ धर्मं कुरुकुलोचितम्\n",
    "01195012c": "अनुरूपं महाबाहो पूर्वेषामात्मनः कुरु\n",
    "01195013a": "दिष्ट्या धरन्ति ते वीरा दिष्ट्या जीवति सा पृथा\n",
    "01195013c": "दिष्ट्या पुरोचनः पापो नसकामोऽत्ययं गतः\n",
    "01195014a": "तदा प्रभृति गान्धारे न शक्नोम्यभिवीक्षितुम्\n",
    "01195014c": "लोके प्राणभृतां कंचिच्छ्रुत्वा कुन्तीं तथागताम्\n",
    "01195015a": "न चापि दोषेण तथा लोको वैति पुरोचनम्\n",
    "01195015c": "यथा त्वां पुरुषव्याघ्र लोको दोषेण गच्छति\n",
    "01195016a": "तदिदं जीवितं तेषां तव कल्मषनाशनम्\n",
    "01195016c": "संमन्तव्यं महाराज पाण्डवानां च दर्शनम्\n",
    "01195017a": "न चापि तेषां वीराणां जीवतां कुरुनन्दन\n",
    "01195017c": "पित्र्योंऽशः शक्य आदातुमपि वज्रभृता स्वयम्\n",
    "01195018a": "ते हि सर्वे स्थिता धर्मे सर्वे चैवैकचेतसः\n",
    "01195018c": "अधर्मेण निरस्ताश्च तुल्ये राज्ये विशेषतः\n",
    "01195019a": "यदि धर्मस्त्वया कार्यो यदि कार्यं प्रियं च मे\n",
    "01195019c": "क्षेमं च यदि कर्तव्यं तेषामर्धं प्रदीयताम्\n",
    "01196001": "द्रोण उवाच\n",
    "01196001a": "मन्त्राय समुपानीतैर्धृतराष्ट्रहितैर्नृप\n",
    "01196001c": "धर्म्यं पथ्यं यशस्यं च वाच्यमित्यनुशुश्रुमः\n",
    "01196002a": "ममाप्येषा मतिस्तात या भीष्मस्य महात्मनः\n",
    "01196002c": "संविभज्यास्तु कौन्तेया धर्म एष सनातनः\n",
    "01196003a": "प्रेष्यतां द्रुपदायाशु नरः कश्चित्प्रियंवदः\n",
    "01196003c": "बहुलं रत्नमादाय तेषामर्थाय भारत\n",
    "01196004a": "मिथः कृत्यं च तस्मै स आदाय बहु गच्छतु\n",
    "01196004c": "वृद्धिं च परमां ब्रूयात्तत्संयोगोद्भवां तथा\n",
    "01196005a": "संप्रीयमाणं त्वां ब्रूयाद्राजन्दुर्योधनं तथा\n",
    "01196005c": "असकृद्द्रुपदे चैव धृष्टद्युम्ने च भारत\n",
    "01196006a": "उचितत्वं प्रियत्वं च योगस्यापि च वर्णयेत्\n",
    "01196006c": "पुनः पुनश्च कौन्तेयान्माद्रीपुत्रौ च सान्त्वयन्\n",
    "01196007a": "हिरण्मयानि शुभ्राणि बहून्याभरणानि च\n",
    "01196007c": "वचनात्तव राजेन्द्र द्रौपद्याः संप्रयच्छतु\n",
    "01196008a": "तथा द्रुपदपुत्राणां सर्वेषां भरतर्षभ\n",
    "01196008c": "पाण्डवानां च सर्वेषां कुन्त्या युक्तानि यानि च\n",
    "01196009a": "एवं सान्त्वसमायुक्तं द्रुपदं पाण्डवैः सह\n",
    "01196009c": "उक्त्वाथानन्तरं ब्रूयात्तेषामागमनं प्रति\n",
    "01196010a": "अनुज्ञातेषु वीरेषु बलं गच्छतु शोभनम्\n",
    "01196010c": "दुःशासनो विकर्णश्च पाण्डवानानयन्त्विह\n",
    "01196011a": "ततस्ते पार्थिवश्रेष्ठ पूज्यमानाः सदा त्वया\n",
    "01196011c": "प्रकृतीनामनुमते पदे स्थास्यन्ति पैतृके\n",
    "01196012a": "एवं तव महाराज तेषु पुत्रेषु चैव ह\n",
    "01196012c": "वृत्तमौपयिकं मन्ये भीष्मेण सह भारत\n",
    "01196013": "कर्ण उवाच\n",
    "01196013a": "योजितावर्थमानाभ्यां सर्वकार्येष्वनन्तरौ\n",
    "01196013c": "न मन्त्रयेतां त्वच्छ्रेयः किमद्भुततरं ततः\n",
    "01196014a": "दुष्टेन मनसा यो वै प्रच्छन्नेनान्तरात्मना\n",
    "01196014c": "ब्रूयान्निःश्रेयसं नाम कथं कुर्यात्सतां मतम्\n",
    "01196015a": "न मित्राण्यर्थकृच्छ्रेषु श्रेयसे वेतराय वा\n",
    "01196015c": "विधिपूर्वं हि सर्वस्य दुःखं वा यदि वा सुखम्\n",
    "01196016a": "कृतप्रज्ञोऽकृतप्रज्ञो बालो वृद्धश्च मानवः\n",
    "01196016c": "ससहायोऽसहायश्च सर्वं सर्वत्र विन्दति\n",
    "01196017a": "श्रूयते हि पुरा कश्चिदम्बुवीच इति श्रुतः\n",
    "01196017c": "आसीद्राजगृहे राजा मागधानां महीक्षिताम्\n",
    "01196018a": "स हीनः करणैः सर्वैरुच्छ्वासपरमो नृपः\n",
    "01196018c": "अमात्यसंस्थः कार्येषु सर्वेष्वेवाभवत्तदा\n",
    "01196019a": "तस्यामात्यो महाकर्णिर्बभूवैकेश्वरः पुरा\n",
    "01196019c": "स लब्धबलमात्मानं मन्यमानोऽवमन्यते\n",
    "01196020a": "स राज्ञ उपभोग्यानि स्त्रियो रत्नधनानि च\n",
    "01196020c": "आददे सर्वशो मूढ ऐश्वर्यं च स्वयं तदा\n",
    "01196021a": "तदादाय च लुब्धस्य लाभाल्लोभो व्यवर्धत\n",
    "01196021c": "तथा हि सर्वमादाय राज्यमस्य जिहीर्षति\n",
    "01196022a": "हीनस्य करणैः सर्वैरुच्छ्वासपरमस्य च\n",
    "01196022c": "यतमानोऽपि तद्राज्यं न शशाकेति नः श्रुतम्\n",
    "01196023a": "किमन्यद्विहितान्नूनं तस्य सा पुरुषेन्द्रता\n",
    "01196023c": "यदि ते विहितं राज्यं भविष्यति विशां पते\n",
    "01196024a": "मिषतः सर्वलोकस्य स्थास्यते त्वयि तद्ध्रुवम्\n",
    "01196024c": "अतोऽन्यथा चेद्विहितं यतमानो न लप्स्यसे\n",
    "01196025a": "एवं विद्वन्नुपादत्स्व मन्त्रिणां साध्वसाधुताम्\n",
    "01196025c": "दुष्टानां चैव बोद्धव्यमदुष्टानां च भाषितम्\n",
    "01196026": "द्रोण उवाच\n",
    "01196026a": "विद्म ते भावदोषेण यदर्थमिदमुच्यते\n",
    "01196026c": "दुष्टः पाण्डवहेतोस्त्वं दोषं ख्यापयसे हि नः\n",
    "01196027a": "हितं तु परमं कर्ण ब्रवीमि कुरुवर्धनम्\n",
    "01196027c": "अथ त्वं मन्यसे दुष्टं ब्रूहि यत्परमं हितम्\n",
    "01196028a": "अतोऽन्यथा चेत्क्रियते यद्ब्रवीमि परं हितम्\n",
    "01196028c": "कुरवो विनशिष्यन्ति नचिरेणेति मे मतिः\n",
    "01197001": "विदुर उवाच\n",
    "01197001a": "राजन्निःसंशयं श्रेयो वाच्यस्त्वमसि बान्धवैः\n",
    "01197001c": "न त्वशुश्रूषमाणेषु वाक्यं संप्रतितिष्ठति\n",
    "01197002a": "हितं हि तव तद्वाक्यमुक्तवान्कुरुसत्तमः\n",
    "01197002c": "भीष्मः शांतनवो राजन्प्रतिगृह्णासि तन्न च\n",
    "01197003a": "तथा द्रोणेन बहुधा भाषितं हितमुत्तमम्\n",
    "01197003c": "तच्च राधासुतः कर्णो मन्यते न हितं तव\n",
    "01197004a": "चिन्तयंश्च न पश्यामि राजंस्तव सुहृत्तमम्\n",
    "01197004c": "आभ्यां पुरुषसिंहाभ्यां यो वा स्यात्प्रज्ञयाधिकः\n",
    "01197005a": "इमौ हि वृद्धौ वयसा प्रज्ञया च श्रुतेन च\n",
    "01197005c": "समौ च त्वयि राजेन्द्र तेषु पाण्डुसुतेषु च\n",
    "01197006a": "धर्मे चानवमौ राजन्सत्यतायां च भारत\n",
    "01197006c": "रामाद्दाशरथेश्चैव गयाच्चैव न संशयः\n",
    "01197007a": "न चोक्तवन्तावश्रेयः पुरस्तादपि किंचन\n",
    "01197007c": "न चाप्यपकृतं किंचिदनयोर्लक्ष्यते त्वयि\n",
    "01197008a": "ताविमौ पुरुषव्याघ्रावनागसि नृप त्वयि\n",
    "01197008c": "न मन्त्रयेतां त्वच्छ्रेयः कथं सत्यपराक्रमौ\n",
    "01197009a": "प्रज्ञावन्तौ नरश्रेष्ठावस्मिँल्लोके नराधिप\n",
    "01197009c": "त्वन्निमित्तमतो नेमौ किंचिज्जिह्मं वदिष्यतः\n",
    "01197009e": "इति मे नैष्ठिकी बुद्धिर्वर्तते कुरुनन्दन\n",
    "01197010a": "न चार्थहेतोर्धर्मज्ञौ वक्ष्यतः पक्षसंश्रितम्\n",
    "01197010c": "एतद्धि परमं श्रेयो मेनाते तव भारत\n",
    "01197011a": "दुर्योधनप्रभृतयः पुत्रा राजन्यथा तव\n",
    "01197011c": "तथैव पाण्डवेयास्ते पुत्रा राजन्न संशयः\n",
    "01197012a": "तेषु चेदहितं किंचिन्मन्त्रयेयुरबुद्धितः\n",
    "01197012c": "मन्त्रिणस्ते न ते श्रेयः प्रपश्यन्ति विशेषतः\n",
    "01197013a": "अथ ते हृदये राजन्विशेषस्तेषु वर्तते\n",
    "01197013c": "अन्तरस्थं विवृण्वानाः श्रेयः कुर्युर्न ते ध्रुवम्\n",
    "01197014a": "एतदर्थमिमौ राजन्महात्मानौ महाद्युती\n",
    "01197014c": "नोचतुर्विवृतं किंचिन्न ह्येष तव निश्चयः\n",
    "01197015a": "यच्चाप्यशक्यतां तेषामाहतुः पुरुषर्षभौ\n",
    "01197015c": "तत्तथा पुरुषव्याघ्र तव तद्भद्रमस्तु ते\n",
    "01197016a": "कथं हि पाण्डवः श्रीमान्सव्यसाची परंतपः\n",
    "01197016c": "शक्यो विजेतुं संग्रामे राजन्मघवता अपि\n",
    "01197017a": "भीमसेनो महाबाहुर्नागायुतबलो महान्\n",
    "01197017c": "कथं हि युधि शक्येत विजेतुममरैरपि\n",
    "01197018a": "तथैव कृतिनौ युद्धे यमौ यमसुताविव\n",
    "01197018c": "कथं विषहितुं शक्यौ रणे जीवितुमिच्छता\n",
    "01197019a": "यस्मिन्धृतिरनुक्रोशः क्षमा सत्यं पराक्रमः\n",
    "01197019c": "नित्यानि पाण्डवश्रेष्ठे स जीयेत कथं रणे\n",
    "01197020a": "येषां पक्षधरो रामो येषां मन्त्री जनार्दनः\n",
    "01197020c": "किं नु तैरजितं संख्ये येषां पक्षे च सात्यकिः\n",
    "01197021a": "द्रुपदः श्वशुरो येषां येषां श्यालाश्च पार्षताः\n",
    "01197021c": "धृष्टद्युम्नमुखा वीरा भ्रातरो द्रुपदात्मजाः\n",
    "01197022a": "सोऽशक्यतां च विज्ञाय तेषामग्रेण भारत\n",
    "01197022c": "दायाद्यतां च धर्मेण सम्यक्तेषु समाचर\n",
    "01197023a": "इदं निर्दिग्धमयशः पुरोचनकृतं महत्\n",
    "01197023c": "तेषामनुग्रहेणाद्य राजन्प्रक्षालयात्मनः\n",
    "01197024a": "द्रुपदोऽपि महान्राजा कृतवैरश्च नः पुरा\n",
    "01197024c": "तस्य संग्रहणं राजन्स्वपक्षस्य विवर्धनम्\n",
    "01197025a": "बलवन्तश्च दाशार्हा बहवश्च विशां पते\n",
    "01197025c": "यतः कृष्णस्ततस्ते स्युर्यतः कृष्णस्ततो जयः\n",
    "01197026a": "यच्च साम्नैव शक्येत कार्यं साधयितुं नृप\n",
    "01197026c": "को दैवशप्तस्तत्कार्तुं विग्रहेण समाचरेत्\n",
    "01197027a": "श्रुत्वा च जीवतः पार्थान्पौरजानपदो जनः\n",
    "01197027c": "बलवद्दर्शने गृध्नुस्तेषां राजन्कुरु प्रियम्\n",
    "01197028a": "दुर्योधनश्च कर्णश्च शकुनिश्चापि सौबलः\n",
    "01197028c": "अधर्मयुक्ता दुष्प्रज्ञा बाला मैषां वचः कृथाः\n",
    "01197029a": "उक्तमेतन्मया राजन्पुरा गुणवतस्तव\n",
    "01197029c": "दुर्योधनापराधेन प्रजेयं विनशिष्यति\n",
    "01198001": "धृतराष्ट्र उवाच\n",
    "01198001a": "भीष्मः शांतनवो विद्वान्द्रोणश्च भगवानृषिः\n",
    "01198001c": "हितं परमकं वाक्यं त्वं च सत्यं ब्रवीषि माम्\n",
    "01198002a": "यथैव पाण्डोस्ते वीराः कुन्तीपुत्रा महारथाः\n",
    "01198002c": "तथैव धर्मतः सर्वे मम पुत्रा न संशयः\n",
    "01198003a": "यथैव मम पुत्राणामिदं राज्यं विधीयते\n",
    "01198003c": "तथैव पाण्डुपुत्राणामिदं राज्यं न संशयः\n",
    "01198004a": "क्षत्तरानय गच्छैतान्सह मात्रा सुसत्कृतान्\n",
    "01198004c": "तया च देवरूपिण्या कृष्णया सह भारत\n",
    "01198005a": "दिष्ट्या जीवन्ति ते पार्था दिष्ट्या जीवति सा पृथा\n",
    "01198005c": "दिष्ट्या द्रुपदकन्यां च लब्धवन्तो महारथाः\n",
    "01198006a": "दिष्ट्या वर्धामहे सर्वे दिष्ट्या शान्तः पुरोचनः\n",
    "01198006c": "दिष्ट्या मम परं दुःखमपनीतं महाद्युते\n",
    "01198007": "वैशंपायन उवाच\n",
    "01198007a": "ततो जगाम विदुरो धृतराष्ट्रस्य शासनात्\n",
    "01198007c": "सकाशं यज्ञसेनस्य पाण्डवानां च भारत\n",
    "01198008a": "तत्र गत्वा स धर्मज्ञः सर्वशास्त्रविशारदः\n",
    "01198008c": "द्रुपदं न्यायतो राजन्संयुक्तमुपतस्थिवान्\n",
    "01198009a": "स चापि प्रतिजग्राह धर्मेण विदुरं ततः\n",
    "01198009c": "चक्रतुश्च यथान्यायं कुशलप्रश्नसंविदम्\n",
    "01198010a": "ददर्श पाण्डवांस्तत्र वासुदेवं च भारत\n",
    "01198010c": "स्नेहात्परिष्वज्य स तान्पप्रच्छानामयं ततः\n",
    "01198011a": "तैश्चाप्यमितबुद्धिः स पूजितोऽथ यथाक्रमम्\n",
    "01198011c": "वचनाद्धृतराष्ट्रस्य स्नेहयुक्तं पुनः पुनः\n",
    "01198012a": "पप्रच्छानामयं राजंस्ततस्तान्पाण्डुनन्दनान्\n",
    "01198012c": "प्रददौ चापि रत्नानि विविधानि वसूनि च\n",
    "01198013a": "पाण्डवानां च कुन्त्याश्च द्रौपद्याश्च विशां पते\n",
    "01198013c": "द्रुपदस्य च पुत्राणां यथा दत्तानि कौरवैः\n",
    "01198014a": "प्रोवाच चामितमतिः प्रश्रितं विनयान्वितः\n",
    "01198014c": "द्रुपदं पाण्डुपुत्राणां संनिधौ केशवस्य च\n",
    "01198015a": "राजञ्शृणु सहामात्यः सपुत्रश्च वचो मम\n",
    "01198015c": "धृतराष्ट्रः सपुत्रस्त्वां सहामात्यः सबान्धवः\n",
    "01198016a": "अब्रवीत्कुशलं राजन्प्रीयमाणः पुनः पुनः\n",
    "01198016c": "प्रीतिमांस्ते दृढं चापि संबन्धेन नराधिप\n",
    "01198017a": "तथा भीष्मः शांतनवः कौरवैः सह सर्वशः\n",
    "01198017c": "कुशलं त्वां महाप्राज्ञः सर्वतः परिपृच्छति\n",
    "01198018a": "भारद्वाजो महेष्वासो द्रोणः प्रियसखस्तव\n",
    "01198018c": "समाश्लेषमुपेत्य त्वां कुशलं परिपृच्छति\n",
    "01198019a": "धृतराष्ट्रश्च पाञ्चाल्य त्वया संबन्धमीयिवान्\n",
    "01198019c": "कृतार्थं मन्यतेऽऽत्मानं तथा सर्वेऽपि कौरवाः\n",
    "01198020a": "न तथा राज्यसंप्राप्तिस्तेषां प्रीतिकरी मता\n",
    "01198020c": "यथा संबन्धकं प्राप्य यज्ञसेन त्वया सह\n",
    "01198021a": "एतद्विदित्वा तु भवान्प्रस्थापयतु पाण्डवान्\n",
    "01198021c": "द्रष्टुं हि पाण्डुदायादांस्त्वरन्ते कुरवो भृशम्\n",
    "01198022a": "विप्रोषिता दीर्घकालमिमे चापि नरर्षभाः\n",
    "01198022c": "उत्सुका नगरं द्रष्टुं भविष्यन्ति पृथा तथा\n",
    "01198023a": "कृष्णामपि च पाञ्चालीं सर्वाः कुरुवरस्त्रियः\n",
    "01198023c": "द्रष्टुकामाः प्रतीक्षन्ते पुरं च विषयं च नः\n",
    "01198024a": "स भवान्पाण्डुपुत्राणामाज्ञापयतु माचिरम्\n",
    "01198024c": "गमनं सहदाराणामेतदागमनं मम\n",
    "01198025a": "विसृष्टेषु त्वया राजन्पाण्डवेषु महात्मसु\n",
    "01198025c": "ततोऽहं प्रेषयिष्यामि धृतराष्ट्रस्य शीघ्रगान्\n",
    "01198025e": "आगमिष्यन्ति कौन्तेयाः कुन्ती च सह कृष्णया\n",
    "01199001": "द्रुपद उवाच\n",
    "01199001a": "एवमेतन्महाप्राज्ञ यथात्थ विदुराद्य माम्\n",
    "01199001c": "ममापि परमो हर्षः संबन्धेऽस्मिन्कृते विभो\n",
    "01199002a": "गमनं चापि युक्तं स्याद्गृहमेषां महात्मनाम्\n",
    "01199002c": "न तु तावन्मया युक्तमेतद्वक्तुं स्वयं गिरा\n",
    "01199003a": "यदा तु मन्यते वीरः कुन्तीपुत्रो युधिष्ठिरः\n",
    "01199003c": "भीमसेनार्जुनौ चैव यमौ च पुरुषर्षभौ\n",
    "01199004a": "रामकृष्णौ च धर्मज्ञौ तदा गच्छन्तु पाण्डवाः\n",
    "01199004c": "एतौ हि पुरुषव्याघ्रावेषां प्रियहिते रतौ\n",
    "01199005": "युधिष्ठिर उवाच\n",
    "01199005a": "परवन्तो वयं राजंस्त्वयि सर्वे सहानुगाः\n",
    "01199005c": "यथा वक्ष्यसि नः प्रीत्या करिष्यामस्तथा वयम्\n",
    "01199006": "वैशंपायन उवाच\n",
    "01199006a": "ततोऽब्रवीद्वासुदेवो गमनं मम रोचते\n",
    "01199006c": "यथा वा मन्यते राजा द्रुपदः सर्वधर्मवित्\n",
    "01199007": "द्रुपद उवाच\n",
    "01199007a": "यथैव मन्यते वीरो दाशार्हः पुरुषोत्तमः\n",
    "01199007c": "प्राप्तकालं महाबाहुः सा बुद्धिर्निश्चिता मम\n",
    "01199008a": "यथैव हि महाभागाः कौन्तेया मम सांप्रतम्\n",
    "01199008c": "तथैव वासुदेवस्य पाण्डुपुत्रा न संशयः\n",
    "01199009a": "न तद्ध्यायति कौन्तेयो धर्मपुत्रो युधिष्ठिरः\n",
    "01199009c": "यदेषां पुरुषव्याघ्रः श्रेयो ध्यायति केशवः\n",
    "01199010": "वैशंपायन उवाच\n",
    "01199010a": "ततस्ते समनुज्ञाता द्रुपदेन महात्मना\n",
    "01199010c": "पाण्डवाश्चैव कृष्णश्च विदुरश्च महामतिः\n",
    "01199011a": "आदाय द्रौपदीं कृष्णां कुन्तीं चैव यशस्विनीम्\n",
    "01199011c": "सविहारं सुखं जग्मुर्नगरं नागसाह्वयम्\n",
    "01199012a": "श्रुत्वा चोपस्थितान्वीरान्धृतराष्ट्रोऽपि कौरवः\n",
    "01199012c": "प्रतिग्रहाय पाण्डूनां प्रेषयामास कौरवान्\n",
    "01199013a": "विकर्णं च महेष्वासं चित्रसेनं च भारत\n",
    "01199013c": "द्रोणं च परमेष्वासं गौतमं कृपमेव च\n",
    "01199014a": "तैस्ते परिवृता वीराः शोभमाना महारथाः\n",
    "01199014c": "नगरं हास्तिनपुरं शनैः प्रविविशुस्तदा\n",
    "01199015a": "कौतूहलेन नगरं दीर्यमाणमिवाभवत्\n",
    "01199015c": "यत्र ते पुरुषव्याघ्राः शोकदुःखविनाशनाः\n",
    "01199016a": "तत उच्चावचा वाचः प्रियाः प्रियचिकीर्षुभिः\n",
    "01199016c": "उदीरिता अशृण्वंस्ते पाण्डवा हृदयंगमाः\n",
    "01199017a": "अयं स पुरुषव्याघ्रः पुनरायाति धर्मवित्\n",
    "01199017c": "यो नः स्वानिव दायादान्धर्मेण परिरक्षति\n",
    "01199018a": "अद्य पाण्डुर्महाराजो वनादिव वनप्रियः\n",
    "01199018c": "आगतः प्रियमस्माकं चिकीर्षुर्नात्र संशयः\n",
    "01199019a": "किं नु नाद्य कृतं तावत्सर्वेषां नः परं प्रियम्\n",
    "01199019c": "यन्नः कुन्तीसुता वीरा भर्तारः पुनरागताः\n",
    "01199020a": "यदि दत्तं यदि हुतं विद्यते यदि नस्तपः\n",
    "01199020c": "तेन तिष्ठन्तु नगरे पाण्डवाः शरदां शतम्\n",
    "01199021a": "ततस्ते धृतराष्ट्रस्य भीष्मस्य च महात्मनः\n",
    "01199021c": "अन्येषां च तदर्हाणां चक्रुः पादाभिवन्दनम्\n",
    "01199022a": "कृत्वा तु कुशलप्रश्नं सर्वेण नगरेण ते\n",
    "01199022c": "समाविशन्त वेश्मानि धृतराष्ट्रस्य शासनात्\n",
    "01199023a": "विश्रान्तास्ते महात्मानः कंचित्कालं महाबलाः\n",
    "01199023c": "आहूता धृतराष्ट्रेण राज्ञा शांतनवेन च\n",
    "01199024": "धृतराष्ट्र उवाच\n",
    "01199024a": "भ्रातृभिः सह कौन्तेय निबोधेदं वचो मम\n",
    "01199024c": "पुनर्वो विग्रहो मा भूत्खाण्डवप्रस्थमाविश\n",
    "01199025a": "न च वो वसतस्तत्र कश्चिच्छक्तः प्रबाधितुम्\n",
    "01199025c": "संरक्ष्यमाणान्पार्थेन त्रिदशानिव वज्रिणा\n",
    "01199025e": "अर्धं राज्यस्य संप्राप्य खाण्डवप्रस्थमाविश\n",
    "01199026": "वैशंपायन उवाच\n",
    "01199026a": "प्रतिगृह्य तु तद्वाक्यं नृपं सर्वे प्रणम्य च\n",
    "01199026c": "प्रतस्थिरे ततो घोरं वनं तन्मनुजर्षभाः\n",
    "01199026e": "अर्धं राज्यस्य संप्राप्य खाण्डवप्रस्थमाविशन्\n",
    "01199027a": "ततस्ते पाण्डवास्तत्र गत्वा कृष्णपुरोगमाः\n",
    "01199027c": "मण्डयां चक्रिरे तद्वै पुरं स्वर्गवदच्युताः\n",
    "01199028a": "ततः पुण्ये शिवे देशे शान्तिं कृत्वा महारथाः\n",
    "01199028c": "नगरं मापयामासुर्द्वैपायनपुरोगमाः\n",
    "01199029a": "सागरप्रतिरूपाभिः परिखाभिरलंकृतम्\n",
    "01199029c": "प्राकारेण च संपन्नं दिवमावृत्य तिष्ठता\n",
    "01199030a": "पाण्डुराभ्रप्रकाशेन हिमराशिनिभेन च\n",
    "01199030c": "शुशुभे तत्पुरश्रेष्ठं नागैर्भोगवती यथा\n",
    "01199031a": "द्विपक्षगरुडप्रख्यैर्द्वारैर्घोरप्रदर्शनैः\n",
    "01199031c": "गुप्तमभ्रचयप्रख्यैर्गोपुरैर्मन्दरोपमैः\n",
    "01199032a": "विविधैरतिनिर्विद्धैः शस्त्रोपेतैः सुसंवृतैः\n",
    "01199032c": "शक्तिभिश्चावृतं तद्धि द्विजिह्वैरिव पन्नगैः\n",
    "01199032e": "तल्पैश्चाभ्यासिकैर्युक्तं शुशुभे योधरक्षितम्\n",
    "01199033a": "तीक्ष्णाङ्कुशशतघ्नीभिर्यन्त्रजालैश्च शोभितम्\n",
    "01199033c": "आयसैश्च महाचक्रैः शुशुभे तत्पुरोत्तमम्\n",
    "01199034a": "सुविभक्तमहारथ्यं देवताबाधवर्जितम्\n",
    "01199034c": "विरोचमानं विविधैः पाण्डुरैर्भवनोत्तमैः\n",
    "01199035a": "तत्त्रिविष्टपसंकाशमिन्द्रप्रस्थं व्यरोचत\n",
    "01199035c": "मेघवृन्दमिवाकाशे वृद्धं विद्युत्समावृतम्\n",
    "01199036a": "तत्र रम्ये शुभे देशे कौरव्यस्य निवेशनम्\n",
    "01199036c": "शुशुभे धनसंपूर्णं धनाध्यक्षक्षयोपमम्\n",
    "01199037a": "तत्रागच्छन्द्विजा राजन्सर्ववेदविदां वराः\n",
    "01199037c": "निवासं रोचयन्ति स्म सर्वभाषाविदस्तथा\n",
    "01199038a": "वणिजश्चाभ्ययुस्तत्र देशे दिग्भ्यो धनार्थिनः\n",
    "01199038c": "सर्वशिल्पविदश्चैव वासायाभ्यागमंस्तदा\n",
    "01199039a": "उद्यानानि च रम्याणि नगरस्य समन्ततः\n",
    "01199039c": "आम्रैराम्रातकैर्नीपैरशोकैश्चम्पकैस्तथा\n",
    "01199040a": "पुंनागैर्नागपुष्पैश्च लकुचैः पनसैस्तथा\n",
    "01199040c": "शालतालकदम्बैश्च बकुलैश्च सकेतकैः\n",
    "01199041a": "मनोहरैः पुष्पितैश्च फलभारावनामितैः\n",
    "01199041c": "प्राचीनामलकैर्लोध्रैरङ्कोलैश्च सुपुष्पितैः\n",
    "01199042a": "जम्बूभिः पाटलाभिश्च कुब्जकैरतिमुक्तकैः\n",
    "01199042c": "करवीरैः पारिजातैरन्यैश्च विविधैर्द्रुमैः\n",
    "01199043a": "नित्यपुष्पफलोपेतैर्नानाद्विजगणायुतम्\n",
    "01199043c": "मत्तबर्हिणसंघुष्टं कोकिलैश्च सदामदैः\n",
    "01199044a": "गृहैरादर्शविमलैर्विविधैश्च लतागृहैः\n",
    "01199044c": "मनोहरैश्चित्रगृहैस्तथा जगतिपर्वतैः\n",
    "01199044e": "वापीभिर्विविधाभिश्च पूर्णाभिः परमाम्भसा\n",
    "01199045a": "सरोभिरतिरम्यैश्च पद्मोत्पलसुगन्धिभिः\n",
    "01199045c": "हंसकारण्डवयुतैश्चक्रवाकोपशोभितैः\n",
    "01199046a": "रम्याश्च विविधास्तत्र पुष्करिण्यो वनावृताः\n",
    "01199046c": "तडागानि च रम्याणि बृहन्ति च महान्ति च\n",
    "01199047a": "तेषां पुण्यजनोपेतं राष्ट्रमावसतां महत्\n",
    "01199047c": "पाण्डवानां महाराज शश्वत्प्रीतिरवर्धत\n",
    "01199048a": "तत्र भीष्मेण राज्ञा च धर्मप्रणयने कृते\n",
    "01199048c": "पाण्डवाः समपद्यन्त खाण्डवप्रस्थवासिनः\n",
    "01199049a": "पञ्चभिस्तैर्महेष्वासैरिन्द्रकल्पैः समन्वितम्\n",
    "01199049c": "शुशुभे तत्पुरश्रेष्ठं नागैर्भोगवती यथा\n",
    "01199050a": "तान्निवेश्य ततो वीरो रामेण सह केशवः\n",
    "01199050c": "ययौ द्वारवतीं राजन्पाण्डवानुमते तदा\n",
    "01200001": "जनमेजय उवाच\n",
    "01200001a": "एवं संप्राप्य राज्यं तदिन्द्रप्रस्थे तपोधन\n",
    "01200001c": "अत ऊर्ध्वं महात्मानः किमकुर्वन्त पाण्डवाः\n",
    "01200002a": "सर्व एव महात्मानः पूर्वे मम पितामहाः\n",
    "01200002c": "द्रौपदी धर्मपत्नी च कथं तानन्ववर्तत\n",
    "01200003a": "कथं वा पञ्च कृष्णायामेकस्यां ते नराधिपाः\n",
    "01200003c": "वर्तमाना महाभागा नाभिद्यन्त परस्परम्\n",
    "01200004a": "श्रोतुमिच्छाम्यहं सर्वं विस्तरेण तपोधन\n",
    "01200004c": "तेषां चेष्टितमन्योन्यं युक्तानां कृष्णया तया\n",
    "01200005": "वैशंपायन उवाच\n",
    "01200005a": "धृतराष्ट्राभ्यनुज्ञाताः कृष्णया सह पाण्डवाः\n",
    "01200005c": "रेमिरे पुरुषव्याघ्राः प्राप्तराज्याः परंतपाः\n",
    "01200006a": "प्राप्य राज्यं महातेजाः सत्यसंधो युधिष्ठिरः\n",
    "01200006c": "पालयामास धर्मेण पृथिवीं भ्रातृभिः सह\n",
    "01200007a": "जितारयो महाप्राज्ञाः सत्यधर्मपरायणाः\n",
    "01200007c": "मुदं परमिकां प्राप्तास्तत्रोषुः पाण्डुनन्दनाः\n",
    "01200008a": "कुर्वाणाः पौरकार्याणि सर्वाणि पुरुषर्षभाः\n",
    "01200008c": "आसां चक्रुर्महार्हेषु पार्थिवेष्वासनेषु च\n",
    "01200009a": "अथ तेषूपविष्टेषु सर्वेष्वेव महात्मसु\n",
    "01200009c": "नारदस्त्वथ देवर्षिराजगाम यदृच्छया\n",
    "01200009e": "आसनं रुचिरं तस्मै प्रददौ स्वं युधिष्ठिरः\n",
    "01200010a": "देवर्षेरुपविष्टस्य स्वयमर्घ्यं यथाविधि\n",
    "01200010c": "प्रादाद्युधिष्ठिरो धीमान्राज्यं चास्मै न्यवेदयत्\n",
    "01200011a": "प्रतिगृह्य तु तां पूजामृषिः प्रीतमनाभवत्\n",
    "01200011c": "आशीर्भिर्वर्धयित्वा तु तमुवाचास्यतामिति\n",
    "01200012a": "निषसादाभ्यनुज्ञातस्ततो राजा युधिष्ठिरः\n",
    "01200012c": "प्रेषयामास कृष्णायै भगवन्तमुपस्थितम्\n",
    "01200013a": "श्रुत्वैव द्रौपदी चापि शुचिर्भूत्वा समाहिता\n",
    "01200013c": "जगाम तत्र यत्रास्ते नारदः पाण्डवैः सह\n",
    "01200014a": "तस्याभिवाद्य चरणौ देवर्षेर्धर्मचारिणी\n",
    "01200014c": "कृताञ्जलिः सुसंवीता स्थिताथ द्रुपदात्मजा\n",
    "01200015a": "तस्याश्चापि स धर्मात्मा सत्यवागृषिसत्तमः\n",
    "01200015c": "आशिषो विविधाः प्रोच्य राजपुत्र्यास्तु नारदः\n",
    "01200015e": "गम्यतामिति होवाच भगवांस्तामनिन्दिताम्\n",
    "01200016a": "गतायामथ कृष्णायां युधिष्ठिरपुरोगमान्\n",
    "01200016c": "विविक्ते पाण्डवान्सर्वानुवाच भगवानृषिः\n",
    "01200017a": "पाञ्चाली भवतामेका धर्मपत्नी यशस्विनी\n",
    "01200017c": "यथा वो नात्र भेदः स्यात्तथा नीतिर्विधीयताम्\n",
    "01200018a": "सुन्दोपसुन्दावसुरौ भ्रातरौ सहितावुभौ\n",
    "01200018c": "आस्तामवध्यावन्येषां त्रिषु लोकेषु विश्रुतौ\n",
    "01200019a": "एकराज्यावेकगृहावेकशय्यासनाशनौ\n",
    "01200019c": "तिलोत्तमायास्तौ हेतोरन्योन्यमभिजघ्नतुः\n",
    "01200020a": "रक्ष्यतां सौहृदं तस्मादन्योन्यप्रतिभाविकम्\n",
    "01200020c": "यथा वो नात्र भेदः स्यात्तत्कुरुष्व युधिष्ठिर\n",
    "01200021": "युधिष्ठिर उवाच\n",
    "01200021a": "सुन्दोपसुन्दावसुरौ कस्य पुत्रौ महामुने\n",
    "01200021c": "उत्पन्नश्च कथं भेदः कथं चान्योन्यमघ्नताम्\n",
    "01200022a": "अप्सरा देवकन्या वा कस्य चैषा तिलोत्तमा\n",
    "01200022c": "यस्याः कामेन संमत्तौ जघ्नतुस्तौ परस्परम्\n",
    "01200023a": "एतत्सर्वं यथावृत्तं विस्तरेण तपोधन\n",
    "01200023c": "श्रोतुमिच्छामहे विप्र परं कौतूहलं हि नः\n",
    "01201001": "नारद उवाच\n",
    "01201001a": "शृणु मे विस्तरेणेममितिहासं पुरातनम्\n",
    "01201001c": "भ्रातृभीः सहितः पार्थ यथावृत्तं युधिष्ठिर\n",
    "01201002a": "महासुरस्यान्ववाये हिरण्यकशिपोः पुरा\n",
    "01201002c": "निकुम्भो नाम दैत्येन्द्रस्तेजस्वी बलवानभूत्\n",
    "01201003a": "तस्य पुत्रौ महावीर्यौ जातौ भीमपराक्रमौ\n",
    "01201003c": "सहान्योन्येन भुञ्जाते विनान्योन्यं न गच्छतः\n",
    "01201004a": "अन्योन्यस्य प्रियकरावन्योन्यस्य प्रियंवदौ\n",
    "01201004c": "एकशीलसमाचारौ द्विधैवैकं यथा कृतौ\n",
    "01201005a": "तौ विवृद्धौ महावीर्यौ कार्येष्वप्येकनिश्चयौ\n",
    "01201005c": "त्रैलोक्यविजयार्थाय समास्थायैकनिश्चयम्\n",
    "01201006a": "कृत्वा दीक्षां गतौ विन्ध्यं तत्रोग्रं तेपतुस्तपः\n",
    "01201006c": "तौ तु दीर्घेण कालेन तपोयुक्तौ बभूवतुः\n",
    "01201007a": "क्षुत्पिपासापरिश्रान्तौ जटावल्कलधारिणौ\n",
    "01201007c": "मलोपचितसर्वाङ्गौ वायुभक्षौ बभूवतुः\n",
    "01201008a": "आत्ममांसानि जुह्वन्तौ पादाङ्गुष्ठाग्रधिष्ठितौ\n",
    "01201008c": "ऊर्ध्वबाहू चानिमिषौ दीर्घकालं धृतव्रतौ\n",
    "01201009a": "तयोस्तपःप्रभावेण दीर्घकालं प्रतापितः\n",
    "01201009c": "धूमं प्रमुमुचे विन्ध्यस्तदद्भुतमिवाभवत्\n",
    "01201010a": "ततो देवाभवन्भीता उग्रं दृष्ट्वा तयोस्तपः\n",
    "01201010c": "तपोविघातार्थमथो देवा विघ्नानि चक्रिरे\n",
    "01201011a": "रत्नैः प्रलोभयामासुः स्त्रीभिश्चोभौ पुनः पुनः\n",
    "01201011c": "न च तौ चक्रतुर्भङ्गं व्रतस्य सुमहाव्रतौ\n",
    "01201012a": "अथ मायां पुनर्देवास्तयोश्चक्रुर्महात्मनोः\n",
    "01201012c": "भगिन्यो मातरो भार्यास्तयोः परिजनस्तथा\n",
    "01201013a": "परिपात्यमाना वित्रस्ताः शूलहस्तेन रक्षसा\n",
    "01201013c": "स्रस्ताभरणकेशान्ता एकान्तभ्रष्टवाससः\n",
    "01201014a": "अभिधाव्य ततः सर्वास्तौ त्राहीति विचुक्रुशुः\n",
    "01201014c": "न च तौ चक्रतुर्भङ्गं व्रतस्य सुमहाव्रतौ\n",
    "01201015a": "यदा क्षोभं नोपयाति नार्तिमन्यतरस्तयोः\n",
    "01201015c": "ततः स्त्रियस्ता भूतं च सर्वमन्तरधीयत\n",
    "01201016a": "ततः पितामहः साक्षादभिगम्य महासुरौ\n",
    "01201016c": "वरेण छन्दयामास सर्वलोकपितामहः\n",
    "01201017a": "ततः सुन्दोपसुन्दौ तौ भ्रातरौ दृढविक्रमौ\n",
    "01201017c": "दृष्ट्वा पितामहं देवं तस्थतुः प्राञ्जली तदा\n",
    "01201018a": "ऊचतुश्च प्रभुं देवं ततस्तौ सहितौ तदा\n",
    "01201018c": "आवयोस्तपसानेन यदि प्रीतः पितामहः\n",
    "01201019a": "मायाविदावस्त्रविदौ बलिनौ कामरूपिणौ\n",
    "01201019c": "उभावप्यमरौ स्यावः प्रसन्नो यदि नौ प्रभुः\n",
    "01201020": "पितामह उवाच\n",
    "01201020a": "ऋतेऽमरत्वमन्यद्वां सर्वमुक्तं भविष्यति\n",
    "01201020c": "अन्यद्वृणीतां मृत्योश्च विधानममरैः समम्\n",
    "01201021a": "करिष्यावेदमिति यन्महदभ्युत्थितं तपः\n",
    "01201021c": "युवयोर्हेतुनानेन नामरत्वं विधीयते\n",
    "01201022a": "त्रैलोक्यविजयार्थाय भवद्भ्यामास्थितं तपः\n",
    "01201022c": "हेतुनानेन दैत्येन्द्रौ न वां कामं करोम्यहम्\n",
    "01201023": "सुन्दोपसुन्दावूचतुः\n",
    "01201023a": "त्रिषु लोकेषु यद्भूतं किंचित्स्थावरजङ्गमम्\n",
    "01201023c": "सर्वस्मान्नौ भयं न स्यादृतेऽन्योन्यं पितामह\n",
    "01201024": "पितामह उवाच\n",
    "01201024a": "यत्प्रार्थितं यथोक्तं च काममेतद्ददानि वाम्\n",
    "01201024c": "मृत्योर्विधानमेतच्च यथावद्वां भविष्यति\n",
    "01201025": "नारद उवाच\n",
    "01201025a": "ततः पितामहो दत्त्वा वरमेतत्तदा तयोः\n",
    "01201025c": "निवर्त्य तपसस्तौ च ब्रह्मलोकं जगाम ह\n",
    "01201026a": "लब्ध्वा वराणि सर्वाणि दैत्येन्द्रावपि तावुभौ\n",
    "01201026c": "अवध्यौ सर्वलोकस्य स्वमेव भवनं गतौ\n",
    "01201027a": "तौ तु लब्धवरौ दृष्ट्वा कृतकामौ महासुरौ\n",
    "01201027c": "सर्वः सुहृज्जनस्ताभ्यां प्रमोदमुपजग्मिवान्\n",
    "01201028a": "ततस्तौ तु जटा हित्वा मौलिनौ संबभूवतुः\n",
    "01201028c": "महार्हाभरणोपेतौ विरजोम्बरधारिणौ\n",
    "01201029a": "अकालकौमुदीं चैव चक्रतुः सार्वकामिकीम्\n",
    "01201029c": "दैत्येन्द्रौ परमप्रीतौ तयोश्चैव सुहृज्जनः\n",
    "01201030a": "भक्ष्यतां भुज्यतां नित्यं रम्यतां गीयतामिति\n",
    "01201030c": "पीयतां दीयतां चेति वाच आसन्गृहे गृहे\n",
    "01201031a": "तत्र तत्र महापानैरुत्कृष्टतलनादितैः\n",
    "01201031c": "हृष्टं प्रमुदितं सर्वं दैत्यानामभवत्पुरम्\n",
    "01201032a": "तैस्तैर्विहारैर्बहुभिर्दैत्यानां कामरूपिणाम्\n",
    "01201032c": "समाः संक्रीडतां तेषामहरेकमिवाभवत्\n",
    "01202001": "नारद उवाच\n",
    "01202001a": "उत्सवे वृत्तमात्रे तु त्रैलोक्याकाङ्क्षिणावुभौ\n",
    "01202001c": "मन्त्रयित्वा ततः सेनां तावाज्ञापयतां तदा\n",
    "01202002a": "सुहृद्भिरभ्यनुज्ञातौ दैत्यवृद्धैश्च मन्त्रिभिः\n",
    "01202002c": "कृत्वा प्रास्थानिकं रात्रौ मघासु ययतुस्तदा\n",
    "01202003a": "गदापट्टिशधारिण्या शूलमुद्गरहस्तया\n",
    "01202003c": "प्रस्थितौ सहधर्मिण्या महत्या दैत्यसेनया\n",
    "01202004a": "मङ्गलैः स्तुतिभिश्चापि विजयप्रतिसंहितैः\n",
    "01202004c": "चारणैः स्तूयमानौ तु जग्मतुः परया मुदा\n",
    "01202005a": "तावन्तरिक्षमुत्पत्य दैत्यौ कामगमावुभौ\n",
    "01202005c": "देवानामेव भवनं जग्मतुर्युद्धदुर्मदौ\n",
    "01202006a": "तयोरागमनं ज्ञात्वा वरदानं च तत्प्रभोः\n",
    "01202006c": "हित्वा त्रिविष्टपं जग्मुर्ब्रह्मलोकं ततः सुराः\n",
    "01202007a": "ताविन्द्रलोकं निर्जित्य यक्षरक्षोगणांस्तथा\n",
    "01202007c": "खेचराण्यपि भूतानि जिग्यतुस्तीव्रविक्रमौ\n",
    "01202008a": "अन्तर्भूमिगतान्नागाञ्जित्वा तौ च महासुरौ\n",
    "01202008c": "समुद्रवासिनः सर्वान्म्लेच्छजातीन्विजिग्यतुः\n",
    "01202009a": "ततः सर्वां महीं जेतुमारब्धावुग्रशासनौ\n",
    "01202009c": "सैनिकांश्च समाहूय सुतीक्ष्णां वाचमूचतुः\n",
    "01202010a": "राजर्षयो महायज्ञैर्हव्यकव्यैर्द्विजातयः\n",
    "01202010c": "तेजो बलं च देवानां वर्धयन्ति श्रियं तथा\n",
    "01202011a": "तेषामेवं प्रवृद्धानां सर्वेषामसुरद्विषाम्\n",
    "01202011c": "संभूय सर्वैरस्माभिः कार्यः सर्वात्मना वधः\n",
    "01202012a": "एवं सर्वान्समादिश्य पूर्वतीरे महोदधेः\n",
    "01202012c": "क्रूरां मतिं समास्थाय जग्मतुः सर्वतोमुखम्\n",
    "01202013a": "यज्ञैर्यजन्ते ये केचिद्याजयन्ति च ये द्विजाः\n",
    "01202013c": "तान्सर्वान्प्रसभं दृष्ट्वा बलिनौ जघ्नतुस्तदा\n",
    "01202014a": "आश्रमेष्वग्निहोत्राणि ऋषीणां भावितात्मनाम्\n",
    "01202014c": "गृहीत्वा प्रक्षिपन्त्यप्सु विश्रब्धाः सैनिकास्तयोः\n",
    "01202015a": "तपोधनैश्च ये शापाः क्रुद्धैरुक्ता महात्मभिः\n",
    "01202015c": "नाक्रामन्ति तयोस्तेऽपि वरदानेन जृम्भतोः\n",
    "01202016a": "नाक्रामन्ति यदा शापा बाणा मुक्ताः शिलास्विव\n",
    "01202016c": "नियमांस्तदा परित्यज्य व्यद्रवन्त द्विजातयः\n",
    "01202017a": "पृथिव्यां ये तपःसिद्धा दान्ताः शमपरायणाः\n",
    "01202017c": "तयोर्भयाद्दुद्रुवुस्ते वैनतेयादिवोरगाः\n",
    "01202018a": "मथितैराश्रमैर्भग्नैर्विकीर्णकलशस्रुवैः\n",
    "01202018c": "शून्यमासीज्जगत्सर्वं कालेनेव हतं यथा\n",
    "01202019a": "राजर्षिभिरदृश्यद्भिरृषिभिश्च महासुरौ\n",
    "01202019c": "उभौ विनिश्चयं कृत्वा विकुर्वाते वधैषिणौ\n",
    "01202020a": "प्रभिन्नकरटौ मत्तौ भूत्वा कुञ्जररूपिणौ\n",
    "01202020c": "संलीनानपि दुर्गेषु निन्यतुर्यमसादनम्\n",
    "01202021a": "सिंहौ भूत्वा पुनर्व्याघ्रौ पुनश्चान्तर्हितावुभौ\n",
    "01202021c": "तैस्तैरुपायैस्तौ क्रूरावृषीन्दृष्ट्वा निजघ्नतुः\n",
    "01202022a": "निवृत्तयज्ञस्वाध्याया प्रणष्टनृपतिद्विजा\n",
    "01202022c": "उत्सन्नोत्सवयज्ञा च बभूव वसुधा तदा\n",
    "01202023a": "हाहाभूता भयार्ता च निवृत्तविपणापणा\n",
    "01202023c": "निवृत्तदेवकार्या च पुण्योद्वाहविवर्जिता\n",
    "01202024a": "निवृत्तकृषिगोरक्षा विध्वस्तनगराश्रमा\n",
    "01202024c": "अस्थिकङ्कालसंकीर्णा भूर्बभूवोग्रदर्शना\n",
    "01202025a": "निवृत्तपितृकार्यं च निर्वषट्कारमङ्गलम्\n",
    "01202025c": "जगत्प्रतिभयाकारं दुष्प्रेक्ष्यमभवत्तदा\n",
    "01202026a": "चन्द्रादित्यौ ग्रहास्तारा नक्षत्राणि दिवौकसः\n",
    "01202026c": "जग्मुर्विषादं तत्कर्म दृष्ट्वा सुन्दोपसुन्दयोः\n",
    "01202027a": "एवं सर्वा दिशो दैत्यौ जित्वा क्रूरेण कर्मणा\n",
    "01202027c": "निःसपत्नौ कुरुक्षेत्रे निवेशमभिचक्रतुः\n",
    "01203001": "नारद उवाच\n",
    "01203001a": "ततो देवर्षयः सर्वे सिद्धाश्च परमर्षयः\n",
    "01203001c": "जग्मुस्तदा परामार्तिं दृष्ट्वा तत्कदनं महत्\n",
    "01203002a": "तेऽभिजग्मुर्जितक्रोधा जितात्मानो जितेन्द्रियाः\n",
    "01203002c": "पितामहस्य भवनं जगतः कृपया तदा\n",
    "01203003a": "ततो ददृशुरासीनं सह देवैः पितामहम्\n",
    "01203003c": "सिद्धैर्ब्रह्मर्षिभिश्चैव समन्तात्परिवारितम्\n",
    "01203004a": "तत्र देवो महादेवस्तत्राग्निर्वायुना सह\n",
    "01203004c": "चन्द्रादित्यौ च धर्मश्च परमेष्ठी तथा बुधः\n",
    "01203005a": "वैखानसा वालखिल्या वानप्रस्था मरीचिपाः\n",
    "01203005c": "अजाश्चैवाविमूढाश्च तेजोगर्भास्तपस्विनः\n",
    "01203005e": "ऋषयः सर्व एवैते पितामहमुपासते\n",
    "01203006a": "ततोऽभिगम्य सहिताः सर्व एव महर्षयः\n",
    "01203006c": "सुन्दोपसुन्दयोः कर्म सर्वमेव शशंसिरे\n",
    "01203007a": "यथाकृतं यथा चैव कृतं येन क्रमेण च\n",
    "01203007c": "न्यवेदयंस्ततः सर्वमखिलेन पितामहे\n",
    "01203008a": "ततो देवगणाः सर्वे ते चैव परमर्षयः\n",
    "01203008c": "तमेवार्थं पुरस्कृत्य पितामहमचोदयन्\n",
    "01203009a": "ततः पितामहः श्रुत्वा सर्वेषां तद्वचस्तदा\n",
    "01203009c": "मुहूर्तमिव संचिन्त्य कर्तव्यस्य विनिश्चयम्\n",
    "01203010a": "तयोर्वधं समुद्दिश्य विश्वकर्माणमाह्वयत्\n",
    "01203010c": "दृष्ट्वा च विश्वकर्माणं व्यादिदेश पितामहः\n",
    "01203010e": "सृज्यतां प्रार्थनीयेह प्रमदेति महातपाः\n",
    "01203011a": "पितामहं नमस्कृत्य तद्वाक्यमभिनन्द्य च\n",
    "01203011c": "निर्ममे योषितं दिव्यां चिन्तयित्वा प्रयत्नतः\n",
    "01203012a": "त्रिषु लोकेषु यत्किंचिद्भूतं स्थावरजङ्गमम्\n",
    "01203012c": "समानयद्दर्शनीयं तत्तद्यत्नात्ततस्ततः\n",
    "01203013a": "कोटिशश्चापि रत्नानि तस्या गात्रे न्यवेशयत्\n",
    "01203013c": "तां रत्नसंघातमयीमसृजद्देवरूपिणीम्\n",
    "01203014a": "सा प्रयत्नेन महता निर्मिता विश्वकर्मणा\n",
    "01203014c": "त्रिषु लोकेषु नारीणां रूपेणाप्रतिमाभवत्\n",
    "01203015a": "न तस्याः सूक्ष्ममप्यस्ति यद्गात्रे रूपसंपदा\n",
    "01203015c": "न युक्तं यत्र वा दृष्टिर्न सज्जति निरीक्षताम्\n",
    "01203016a": "सा विग्रहवतीव श्रीः कान्तरूपा वपुष्मती\n",
    "01203016c": "जहार सर्वभूतानां चक्षूंषि च मनांसि च\n",
    "01203017a": "तिलं तिलं समानीय रत्नानां यद्विनिर्मिता\n",
    "01203017c": "तिलोत्तमेत्यतस्तस्या नाम चक्रे पितामहः\n",
    "01203018": "पितामह उवाच\n",
    "01203018a": "गच्छ सुन्दोपसुन्दाभ्यामसुराभ्यां तिलोत्तमे\n",
    "01203018c": "प्रार्थनीयेन रूपेण कुरु भद्रे प्रलोभनम्\n",
    "01203019a": "त्वत्कृते दर्शनादेव रूपसंपत्कृतेन वै\n",
    "01203019c": "विरोधः स्याद्यथा ताभ्यामन्योन्येन तथा कुरु\n",
    "01203020": "नारद उवाच\n",
    "01203020a": "सा तथेति प्रतिज्ञाय नमस्कृत्य पितामहम्\n",
    "01203020c": "चकार मण्डलं तत्र विबुधानां प्रदक्षिणम्\n",
    "01203021a": "प्राङ्मुखो भगवानास्ते दक्षिणेन महेश्वरः\n",
    "01203021c": "देवाश्चैवोत्तरेणासन्सर्वतस्त्वृषयोऽभवन्\n",
    "01203022a": "कुर्वन्त्या तु तया तत्र मण्डलं तत्प्रदक्षिणम्\n",
    "01203022c": "इन्द्रः स्थाणुश्च भगवान्धैर्येण प्रत्यवस्थितौ\n",
    "01203023a": "द्रष्टुकामस्य चात्यर्थं गतायाः पार्श्वतस्तदा\n",
    "01203023c": "अन्यदञ्चितपक्ष्मान्तं दक्षिणं निःसृतं मुखम्\n",
    "01203024a": "पृष्ठतः परिवर्तन्त्याः पश्चिमं निःसृतं मुखम्\n",
    "01203024c": "गतायाश्चोत्तरं पार्श्वमुत्तरं निःसृतं मुखम्\n",
    "01203025a": "महेन्द्रस्यापि नेत्राणां पार्श्वतः पृष्ठतोऽग्रतः\n",
    "01203025c": "रक्तान्तानां विशालानां सहस्रं सर्वतोऽभवत्\n",
    "01203026a": "एवं चतुर्मुखः स्थाणुर्महादेवोऽभवत्पुरा\n",
    "01203026c": "तथा सहस्रनेत्रश्च बभूव बलसूदनः\n",
    "01203027a": "तथा देवनिकायानामृषीणां चैव सर्वशः\n",
    "01203027c": "मुखान्यभिप्रवर्तन्ते येन याति तिलोत्तमा\n",
    "01203028a": "तस्या गात्रे निपतिता तेषां दृष्टिर्महात्मनाम्\n",
    "01203028c": "सर्वेषामेव भूयिष्ठमृते देवं पितामहम्\n",
    "01203029a": "गच्छन्त्यास्तु तदा देवाः सर्वे च परमर्षयः\n",
    "01203029c": "कृतमित्येव तत्कार्यं मेनिरे रूपसंपदा\n",
    "01203030a": "तिलोत्तमायां तु तदा गतायां लोकभावनः\n",
    "01203030c": "सर्वान्विसर्जयामास देवानृषिगणांश्च तान्\n",
    "01204001": "नारद उवाच\n",
    "01204001a": "जित्वा तु पृथिवीं दैत्यौ निःसपत्नौ गतव्यथौ\n",
    "01204001c": "कृत्वा त्रैलोक्यमव्यग्रं कृतकृत्यौ बभूवतुः\n",
    "01204002a": "देवगन्धर्वयक्षाणां नागपार्थिवरक्षसाम्\n",
    "01204002c": "आदाय सर्वरत्नानि परां तुष्टिमुपागतौ\n",
    "01204003a": "यदा न प्रतिषेद्धारस्तयोः सन्तीह केचन\n",
    "01204003c": "निरुद्योगौ तदा भूत्वा विजह्रातेऽमराविव\n",
    "01204004a": "स्त्रीभिर्माल्यैश्च गन्धैश्च भक्षैर्भोज्यैश्च पुष्कलैः\n",
    "01204004c": "पानैश्च विविधैर्हृद्यैः परां प्रीतिमवापतुः\n",
    "01204005a": "अन्तःपुरे वनोद्याने पर्वतोपवनेषु च\n",
    "01204005c": "यथेप्सितेषु देशेषु विजह्रातेऽमराविव\n",
    "01204006a": "ततः कदाचिद्विन्ध्यस्य पृष्ठे समशिलातले\n",
    "01204006c": "पुष्पिताग्रेषु शालेषु विहारमभिजग्मतुः\n",
    "01204007a": "दिव्येषु सर्वकामेषु समानीतेषु तत्र तौ\n",
    "01204007c": "वरासनेषु संहृष्टौ सह स्त्रीभिर्निषेदतुः\n",
    "01204008a": "ततो वादित्रनृत्ताभ्यामुपातिष्ठन्त तौ स्त्रियः\n",
    "01204008c": "गीतैश्च स्तुतिसंयुक्तैः प्रीत्यर्थमुपजग्मिरे\n",
    "01204009a": "ततस्तिलोत्तमा तत्र वने पुष्पाणि चिन्वती\n",
    "01204009c": "वेषमाक्षिप्तमाधाय रक्तेनैकेन वाससा\n",
    "01204010a": "नदीतीरेषु जातान्सा कर्णिकारान्विचिन्वती\n",
    "01204010c": "शनैर्जगाम तं देशं यत्रास्तां तौ महासुरौ\n",
    "01204011a": "तौ तु पीत्वा वरं पानं मदरक्तान्तलोचनौ\n",
    "01204011c": "दृष्ट्वैव तां वरारोहां व्यथितौ संबभूवतुः\n",
    "01204012a": "तावुत्पत्यासनं हित्वा जग्मतुर्यत्र सा स्थिता\n",
    "01204012c": "उभौ च कामसंमत्तावुभौ प्रार्थयतश्च ताम्\n",
    "01204013a": "दक्षिणे तां करे सुभ्रूं सुन्दो जग्राह पाणिना\n",
    "01204013c": "उपसुन्दोऽपि जग्राह वामे पाणौ तिलोत्तमाम्\n",
    "01204014a": "वरप्रदानमत्तौ तावौरसेन बलेन च\n",
    "01204014c": "धनरत्नमदाभ्यां च सुरापानमदेन च\n",
    "01204015a": "सर्वैरेतैर्मदैर्मत्तावन्योन्यं भ्रुकुटीकृतौ\n",
    "01204015c": "मदकामसमाविष्टौ परस्परमथोचतुः\n",
    "01204016a": "मम भार्या तव गुरुरिति सुन्दोऽभ्यभाषत\n",
    "01204016c": "मम भार्या तव वधूरुपसुन्दोऽभ्यभाषत\n",
    "01204017a": "नैषा तव ममैषेति तत्र तौ मन्युराविशत्\n",
    "01204017c": "तस्या हेतोर्गदे भीमे तावुभावप्यगृह्णताम्\n",
    "01204018a": "तौ प्रगृह्य गदे भीमे तस्याः कामेन मोहितौ\n",
    "01204018c": "अहं पूर्वमहं पूर्वमित्यन्योन्यं निजघ्नतुः\n",
    "01204019a": "तौ गदाभिहतौ भीमौ पेततुर्धरणीतले\n",
    "01204019c": "रुधिरेणावलिप्ताङ्गौ द्वाविवार्कौ नभश्च्युतौ\n",
    "01204020a": "ततस्ता विद्रुता नार्यः स च दैत्यगणस्तदा\n",
    "01204020c": "पातालमगमत्सर्वो विषादभयकम्पितः\n",
    "01204021a": "ततः पितामहस्तत्र सह देवैर्महर्षिभिः\n",
    "01204021c": "आजगाम विशुद्धात्मा पूजयिष्यंस्तिलोत्तमाम्\n",
    "01204022a": "वरेण छन्दिता सा तु ब्रह्मणा प्रीतिमेव ह\n",
    "01204022c": "वरयामास तत्रैनां प्रीतः प्राह पितामहः\n",
    "01204023a": "आदित्यचरिताँल्लोकान्विचरिष्यसि भामिनि\n",
    "01204023c": "तेजसा च सुदृष्टां त्वां न करिष्यति कश्चन\n",
    "01204024a": "एवं तस्यै वरं दत्त्वा सर्वलोकपितामहः\n",
    "01204024c": "इन्द्रे त्रैलोक्यमाधाय ब्रह्मलोकं गतः प्रभुः\n",
    "01204025a": "एवं तौ सहितौ भूत्वा सर्वार्थेष्वेकनिश्चयौ\n",
    "01204025c": "तिलोत्तमार्थे संक्रुद्धावन्योन्यमभिजघ्नतुः\n",
    "01204026a": "तस्माद्ब्रवीमि वः स्नेहात्सर्वान्भरतसत्तमान्\n",
    "01204026c": "यथा वो नात्र भेदः स्यात्सर्वेषां द्रौपदीकृते\n",
    "01204026e": "तथा कुरुत भद्रं वो मम चेत्प्रियमिच्छथ\n",
    "01204027": "वैशंपायन उवाच\n",
    "01204027a": "एवमुक्ता महात्मानो नारदेन महर्षिणा\n",
    "01204027c": "समयं चक्रिरे राजंस्तेऽन्योन्येन समागताः\n",
    "01204027e": "समक्षं तस्य देवर्षेर्नारदस्यामितौजसः\n",
    "01204028a": "द्रौपद्या नः सहासीनमन्योऽन्यं योऽभिदर्शयेत्\n",
    "01204028c": "स नो द्वादश वर्षाणि ब्रह्मचारी वने वसेत्\n",
    "01204029a": "कृते तु समये तस्मिन्पाण्डवैर्धर्मचारिभिः\n",
    "01204029c": "नारदोऽप्यगमत्प्रीत इष्टं देशं महामुनिः\n",
    "01204030a": "एवं तैः समयः पूर्वं कृतो नारदचोदितैः\n",
    "01204030c": "न चाभिद्यन्त ते सार्वे तदान्योन्येन भारत\n",
    "01205001": "वैशंपायन उवाच\n",
    "01205001a": "एवं ते समयं कृत्वा न्यवसंस्तत्र पाण्डवाः\n",
    "01205001c": "वशे शस्त्रप्रतापेन कुर्वन्तोऽन्यान्महीक्षितः\n",
    "01205002a": "तेषां मनुजसिंहानां पञ्चानाममितौजसाम्\n",
    "01205002c": "बभूव कृष्णा सर्वेषां पार्थानां वशवर्तिनी\n",
    "01205003a": "ते तया तैश्च सा वीरैः पतिभिः सह पञ्चभिः\n",
    "01205003c": "बभूव परमप्रीता नागैरिव सरस्वती\n",
    "01205004a": "वर्तमानेषु धर्मेण पाण्डवेषु महात्मसु\n",
    "01205004c": "व्यवर्धन्कुरवः सर्वे हीनदोषाः सुखान्विताः\n",
    "01205005a": "अथ दीर्घेण कालेन ब्राह्मणस्य विशां पते\n",
    "01205005c": "कस्यचित्तस्कराः केचिज्जह्रुर्गा नृपसत्तम\n",
    "01205006a": "ह्रियमाणे धने तस्मिन्ब्राह्मणः क्रोधमूर्च्छितः\n",
    "01205006c": "आगम्य खाण्डवप्रस्थमुदक्रोशत पाण्डवान्\n",
    "01205007a": "ह्रियते गोधनं क्षुद्रैर्नृशंसैरकृतात्मभिः\n",
    "01205007c": "प्रसह्य वोऽस्माद्विषयादभिधावत पाण्डवाः\n",
    "01205008a": "ब्राह्मणस्य प्रमत्तस्य हविर्ध्वाङ्क्षैर्विलुप्यते\n",
    "01205008c": "शार्दूलस्य गुहां शून्यां नीचः क्रोष्टाभिमर्शति\n",
    "01205009a": "ब्राह्मणस्वे हृते चोरैर्धर्मार्थे च विलोपिते\n",
    "01205009c": "रोरूयमाणे च मयि क्रियतामस्त्रधारणम्\n",
    "01205010a": "रोरूयमाणस्याभ्याशे तस्य विप्रस्य पाण्डवः\n",
    "01205010c": "तानि वाक्यानि शुश्राव कुन्तीपुत्रो धनंजयः\n",
    "01205011a": "श्रुत्वा चैव महाबाहुर्मा भैरित्याह तं द्विजम्\n",
    "01205011c": "आयुधानि च यत्रासन्पाण्डवानां महात्मनाम्\n",
    "01205011e": "कृष्णया सह तत्रासीद्धर्मराजो युधिष्ठिरः\n",
    "01205012a": "स प्रवेशाय चाशक्तो गमनाय च पाण्डवः\n",
    "01205012c": "तस्य चार्तस्य तैर्वाक्यैश्चोद्यमानः पुनः पुनः\n",
    "01205012e": "आक्रन्दे तत्र कौन्तेयश्चिन्तयामास दुःखितः\n",
    "01205013a": "ह्रियमाणे धने तस्मिन्ब्राह्मणस्य तपस्विनः\n",
    "01205013c": "अश्रुप्रमार्जनं तस्य कर्तव्यमिति निश्चितः\n",
    "01205014a": "उपप्रेक्षणजोऽधर्मः सुमहान्स्यान्महीपतेः\n",
    "01205014c": "यद्यस्य रुदतो द्वारि न करोम्यद्य रक्षणम्\n",
    "01205015a": "अनास्तिक्यं च सर्वेषामस्माकमपि रक्षणे\n",
    "01205015c": "प्रतितिष्ठेत लोकेऽस्मिन्नधर्मश्चैव नो भवेत्\n",
    "01205016a": "अनापृच्छ्य च राजानं गते मयि न संशयः\n",
    "01205016c": "अजातशत्रोर्नृपतेर्मम चैवाप्रियं भवेत्\n",
    "01205017a": "अनुप्रवेशे राज्ञस्तु वनवासो भवेन्मम\n",
    "01205017c": "अधर्मो वा महानस्तु वने वा मरणं मम\n",
    "01205017e": "शरीरस्यापि नाशेन धर्म एव विशिष्यते\n",
    "01205018a": "एवं विनिश्चित्य ततः कुन्तीपुत्रो धनंजयः\n",
    "01205018c": "अनुप्रविश्य राजानमापृच्छ्य च विशां पते\n",
    "01205019a": "धनुरादाय संहृष्टो ब्राह्मणं प्रत्यभाषत\n",
    "01205019c": "ब्राह्मणागम्यतां शीघ्रं यावत्परधनैषिणः\n",
    "01205020a": "न दूरे ते गताः क्षुद्रास्तावद्गच्छामहे सह\n",
    "01205020c": "यावदावर्तयाम्यद्य चोरहस्ताद्धनं तव\n",
    "01205021a": "सोऽनुसृत्य महाबाहुर्धन्वी वर्मी रथी ध्वजी\n",
    "01205021c": "शरैर्विध्वंसितांश्चोरानवजित्य च तद्धनम्\n",
    "01205022a": "ब्राह्मणस्य उपाहृत्य यशः पीत्वा च पाण्डवः\n",
    "01205022c": "आजगाम पुरं वीरः सव्यसाची परंतपः\n",
    "01205023a": "सोऽभिवाद्य गुरून्सर्वांस्तैश्चापि प्रतिनन्दितः\n",
    "01205023c": "धर्मराजमुवाचेदं व्रतमादिश्यतां मम\n",
    "01205024a": "समयः समतिक्रान्तो भवत्संदर्शनान्मया\n",
    "01205024c": "वनवासं गमिष्यामि समयो ह्येष नः कृतः\n",
    "01205025a": "इत्युक्तो धर्मराजस्तु सहसा वाक्यमप्रियम्\n",
    "01205025c": "कथमित्यब्रवीद्वाचा शोकार्तः सज्जमानया\n",
    "01205025e": "युधिष्ठिरो गुडाकेशं भ्राता भ्रातरमच्युतम्\n",
    "01205026a": "प्रमाणमस्मि यदि ते मत्तः शृणु वचोऽनघ\n",
    "01205026c": "अनुप्रवेशे यद्वीर कृतवांस्त्वं ममाप्रियम्\n",
    "01205026e": "सर्वं तदनुजानामि व्यलीकं न च मे हृदि\n",
    "01205027a": "गुरोरनुप्रवेशो हि नोपघातो यवीयसः\n",
    "01205027c": "यवीयसोऽनुप्रवेशो ज्येष्ठस्य विधिलोपकः\n",
    "01205028a": "निवर्तस्व महाबाहो कुरुष्व वचनं मम\n",
    "01205028c": "न हि ते धर्मलोपोऽस्ति न च मे धर्षणा कृता\n",
    "01205029": "अर्जुन उवाच\n",
    "01205029a": "न व्याजेन चरेद्धर्ममिति मे भवतः श्रुतम्\n",
    "01205029c": "न सत्याद्विचलिष्यामि सत्येनायुधमालभे\n",
    "01205030": "वैशंपायन उवाच\n",
    "01205030a": "सोऽभ्यनुज्ञाप्य राजानं ब्रह्मचर्याय दीक्षितः\n",
    "01205030c": "वने द्वादश वर्षाणि वासायोपजगाम ह\n",
    "01206001": "वैशंपायन उवाच\n",
    "01206001a": "तं प्रयान्तं महाबाहुं कौरवाणां यशस्करम्\n",
    "01206001c": "अनुजग्मुर्महात्मानो ब्राह्मणा वेदपारगाः\n",
    "01206002a": "वेदवेदाङ्गविद्वांसस्तथैवाध्यात्मचिन्तकाः\n",
    "01206002c": "चौक्षाश्च भगवद्भक्ताः सूताः पौराणिकाश्च ये\n",
    "01206003a": "कथकाश्चापरे राजञ्श्रमणाश्च वनौकसः\n",
    "01206003c": "दिव्याख्यानानि ये चापि पठन्ति मधुरं द्विजाः\n",
    "01206004a": "एतैश्चान्यैश्च बहुभिः सहायैः पाण्डुनन्दनः\n",
    "01206004c": "वृतः श्लक्ष्णकथैः प्रायान्मरुद्भिरिव वासवः\n",
    "01206005a": "रमणीयानि चित्राणि वनानि च सरांसि च\n",
    "01206005c": "सरितः सागरांश्चैव देशानपि च भारत\n",
    "01206006a": "पुण्यानि चैव तीर्थानि ददर्श भरतर्षभ\n",
    "01206006c": "स गङ्गाद्वारमासाद्य निवेशमकरोत्प्रभुः\n",
    "01206007a": "तत्र तस्याद्भुतं कर्म शृणु मे जनमेजय\n",
    "01206007c": "कृतवान्यद्विशुद्धात्मा पाण्डूनां प्रवरो रथी\n",
    "01206008a": "निविष्टे तत्र कौन्तेये ब्राह्मणेषु च भारत\n",
    "01206008c": "अग्निहोत्राणि विप्रास्ते प्रादुश्चक्रुरनेकशः\n",
    "01206009a": "तेषु प्रबोध्यमानेषु ज्वलितेषु हुतेषु च\n",
    "01206009c": "कृतपुष्पोपहारेषु तीरान्तरगतेषु च\n",
    "01206010a": "कृताभिषेकैर्विद्वद्भिर्नियतैः सत्पथि स्थितैः\n",
    "01206010c": "शुशुभेऽतीव तद्राजन्गङ्गाद्वारं महात्मभिः\n",
    "01206011a": "तथा पर्याकुले तस्मिन्निवेशे पाण्डुनन्दनः\n",
    "01206011c": "अभिषेकाय कौन्तेयो गङ्गामवततार ह\n",
    "01206012a": "तत्राभिषेकं कृत्वा स तर्पयित्वा पितामहान्\n",
    "01206012c": "उत्तितीर्षुर्जलाद्राजन्नग्निकार्यचिकीर्षया\n",
    "01206013a": "अपकृष्टो महाबाहुर्नागराजस्य कन्यया\n",
    "01206013c": "अन्तर्जले महाराज उलूप्या कामयानया\n",
    "01206014a": "ददर्श पाण्डवस्तत्र पावकं सुसमाहितम्\n",
    "01206014c": "कौरव्यस्याथ नागस्य भवने परमार्चिते\n",
    "01206015a": "तत्राग्निकार्यं कृतवान्कुन्तीपुत्रो धनंजयः\n",
    "01206015c": "अशङ्कमानेन हुतस्तेनातुष्यद्धुताशनः\n",
    "01206016a": "अग्निकार्यं स कृत्वा तु नागराजसुतां तदा\n",
    "01206016c": "प्रहसन्निव कौन्तेय इदं वचनमब्रवीत्\n",
    "01206017a": "किमिदं साहसं भीरु कृतवत्यसि भामिनि\n",
    "01206017c": "कश्चायं सुभगो देशः का च त्वं कस्य चात्मजा\n",
    "01206018": "उलूप्युवाच\n",
    "01206018a": "ऐरावतकुले जातः कौरव्यो नाम पन्नगः\n",
    "01206018c": "तस्यास्मि दुहिता पार्थ उलूपी नाम पन्नगी\n",
    "01206019a": "साहं त्वामभिषेकार्थमवतीर्णं समुद्रगाम्\n",
    "01206019c": "दृष्टवत्येव कौन्तेय कन्दर्पेणास्मि मूर्च्छिता\n",
    "01206020a": "तां मामनङ्गमथितां त्वत्कृते कुरुनन्दन\n",
    "01206020c": "अनन्यां नन्दयस्वाद्य प्रदानेनात्मनो रहः\n",
    "01206021": "अर्जुन उवाच\n",
    "01206021a": "ब्रह्मचर्यमिदं भद्रे मम द्वादशवार्षिकम्\n",
    "01206021c": "धर्मराजेन चादिष्टं नाहमस्मि स्वयंवशः\n",
    "01206022a": "तव चापि प्रियं कर्तुमिच्छामि जलचारिणि\n",
    "01206022c": "अनृतं नोक्तपूर्वं च मया किंचन कर्हिचित्\n",
    "01206023a": "कथं च नानृतं तत्स्यात्तव चापि प्रियं भवेत्\n",
    "01206023c": "न च पीड्येत मे धर्मस्तथा कुर्यां भुजंगमे\n",
    "01206024": "उलूप्युवाच\n",
    "01206024a": "जानाम्यहं पाण्डवेय यथा चरसि मेदिनीम्\n",
    "01206024c": "यथा च ते ब्रह्मचर्यमिदमादिष्टवान्गुरुः\n",
    "01206025a": "परस्परं वर्तमानान्द्रुपदस्यात्मजां प्रति\n",
    "01206025c": "यो नोऽनुप्रविशेन्मोहात्स नो द्वादशवार्षिकम्\n",
    "01206025e": "वने चरेद्ब्रह्मचर्यमिति वः समयः कृतः\n",
    "01206026a": "तदिदं द्रौपदीहेतोरन्योन्यस्य प्रवासनम्\n",
    "01206026c": "कृतं वस्तत्र धर्मार्थमत्र धर्मो न दुष्यति\n",
    "01206027a": "परित्राणं च कर्तव्यमार्तानां पृथुलोचन\n",
    "01206027c": "कृत्वा मम परित्राणं तव धर्मो न लुप्यते\n",
    "01206028a": "यदि वाप्यस्य धर्मस्य सूक्ष्मोऽपि स्याद्व्यतिक्रमः\n",
    "01206028c": "स च ते धर्म एव स्याद्दत्त्वा प्राणान्ममार्जुन\n",
    "01206029a": "भक्तां भजस्व मां पार्थ सतामेतन्मतं प्रभो\n",
    "01206029c": "न करिष्यसि चेदेवं मृतां मामुपधारय\n",
    "01206030a": "प्राणदानान्महाबाहो चर धर्ममनुत्तमम्\n",
    "01206030c": "शरणं च प्रपन्नास्मि त्वामद्य पुरुषोत्तम\n",
    "01206031a": "दीनाननाथान्कौन्तेय परिरक्षसि नित्यशः\n",
    "01206031c": "साहं शरणमभ्येमि रोरवीमि च दुःखिता\n",
    "01206032a": "याचे त्वामभिकामाहं तस्मात्कुरु मम प्रियम्\n",
    "01206032c": "स त्वमात्मप्रदानेन सकामां कर्तुमर्हसि\n",
    "01206033": "वैशंपायन उवाच\n",
    "01206033a": "एवमुक्तस्तु कौन्तेयः पन्नगेश्वरकन्यया\n",
    "01206033c": "कृतवांस्तत्तथा सर्वं धर्ममुद्दिश्य कारणम्\n",
    "01206034a": "स नागभवने रात्रिं तामुषित्वा प्रतापवान्\n",
    "01206034c": "उदितेऽभ्युत्थितः सूर्ये कौरव्यस्य निवेशनात्\n",
    "01207001": "वैशंपायन उवाच\n",
    "01207001a": "कथयित्वा तु तत्सर्वं ब्राह्मणेभ्यः स भारत\n",
    "01207001c": "प्रययौ हिमवत्पार्श्वं ततो वज्रधरात्मजः\n",
    "01207002a": "अगस्त्यवटमासाद्य वसिष्ठस्य च पर्वतम्\n",
    "01207002c": "भृगुतुङ्गे च कौन्तेयः कृतवाञ्शौचमात्मनः\n",
    "01207003a": "प्रददौ गोसहस्राणि तीर्थेष्वायतनेषु च\n",
    "01207003c": "निवेशांश्च द्विजातिभ्यः सोऽददत्कुरुसत्तमः\n",
    "01207004a": "हिरण्यबिन्दोस्तीर्थे च स्नात्वा पुरुषसत्तमः\n",
    "01207004c": "दृष्टवान्पर्वतश्रेष्ठं पुण्यान्यायतनानि च\n",
    "01207005a": "अवतीर्य नरश्रेष्ठो ब्राह्मणैः सह भारत\n",
    "01207005c": "प्राचीं दिशमभिप्रेप्सुर्जगाम भरतर्षभः\n",
    "01207006a": "आनुपूर्व्येण तीर्थानि दृष्टवान्कुरुसत्तमः\n",
    "01207006c": "नदीं चोत्पलिनीं रम्यामरण्यं नैमिषं प्रति\n",
    "01207007a": "नन्दामपरनन्दां च कौशिकीं च यशस्विनीम्\n",
    "01207007c": "महानदीं गयां चैव गङ्गामपि च भारत\n",
    "01207008a": "एवं सर्वाणि तीर्थानि पश्यमानस्तथाश्रमान्\n",
    "01207008c": "आत्मनः पावनं कुर्वन्ब्राह्मणेभ्यो ददौ वसु\n",
    "01207009a": "अङ्गवङ्गकलिङ्गेषु यानि पुण्यानि कानिचित्\n",
    "01207009c": "जगाम तानि सर्वाणि तीर्थान्यायतनानि च\n",
    "01207009e": "दृष्ट्वा च विधिवत्तानि धनं चापि ददौ ततः\n",
    "01207010a": "कलिङ्गराष्ट्रद्वारेषु ब्राह्मणाः पाण्डवानुगाः\n",
    "01207010c": "अभ्यनुज्ञाय कौन्तेयमुपावर्तन्त भारत\n",
    "01207011a": "स तु तैरभ्यनुज्ञातः कुन्तीपुत्रो धनंजयः\n",
    "01207011c": "सहायैरल्पकैः शूरः प्रययौ येन सागरम्\n",
    "01207012a": "स कलिङ्गानतिक्रम्य देशानायतनानि च\n",
    "01207012c": "धर्म्याणि रमणीयानि प्रेक्षमाणो ययौ प्रभुः\n",
    "01207013a": "महेन्द्रपर्वतं दृष्ट्वा तापसैरुपशोभितम्\n",
    "01207013c": "समुद्रतीरेण शनैर्मणलूरं जगाम ह\n",
    "01207014a": "तत्र सर्वाणि तीर्थानि पुण्यान्यायतनानि च\n",
    "01207014c": "अभिगम्य महाबाहुरभ्यगच्छन्महीपतिम्\n",
    "01207014e": "मणलूरेश्वरं राजन्धर्मज्ञं चित्रवाहनम्\n",
    "01207015a": "तस्य चित्राङ्गदा नाम दुहिता चारुदर्शना\n",
    "01207015c": "तां ददर्श पुरे तस्मिन्विचरन्तीं यदृच्छया\n",
    "01207016a": "दृष्ट्वा च तां वरारोहां चकमे चैत्रवाहिनीम्\n",
    "01207016c": "अभिगम्य च राजानं ज्ञापयत्स्वं प्रयोजनम्\n",
    "01207016e": "तमुवाचाथ राजा स सान्त्वपूर्वमिदं वचः\n",
    "01207017a": "राजा प्रभंकरो नाम कुले अस्मिन्बभूव ह\n",
    "01207017c": "अपुत्रः प्रसवेनार्थी तपस्तेपे स उत्तमम्\n",
    "01207018a": "उग्रेण तपसा तेन प्रणिपातेन शंकरः\n",
    "01207018c": "ईश्वरस्तोषितस्तेन महादेव उमापतिः\n",
    "01207019a": "स तस्मै भगवान्प्रादादेकैकं प्रसवं कुले\n",
    "01207019c": "एकैकः प्रसवस्तस्माद्भवत्यस्मिन्कुले सदा\n",
    "01207020a": "तेषां कुमाराः सर्वेषां पूर्वेषां मम जज्ञिरे\n",
    "01207020c": "कन्या तु मम जातेयं कुलस्योत्पादनी ध्रुवम्\n",
    "01207021a": "पुत्रो ममेयमिति मे भावना पुरुषोत्तम\n",
    "01207021c": "पुत्रिका हेतुविधिना संज्ञिता भरतर्षभ\n",
    "01207022a": "एतच्छुल्कं भवत्वस्याः कुलकृज्जायतामिह\n",
    "01207022c": "एतेन समयेनेमां प्रतिगृह्णीष्व पाण्डव\n",
    "01207023a": "स तथेति प्रतिज्ञाय कन्यां तां प्रतिगृह्य च\n",
    "01207023c": "उवास नगरे तस्मिन्कौन्तेयस्त्रिहिमाः समाः\n",
    "01208001": "वैशंपायन उवाच\n",
    "01208001a": "ततः समुद्रे तीर्थानि दक्षिणे भरतर्षभः\n",
    "01208001c": "अभ्यगच्छत्सुपुण्यानि शोभितानि तपस्विभिः\n",
    "01208002a": "वर्जयन्ति स्म तीर्थानि पञ्च तत्र तु तापसाः\n",
    "01208002c": "आचीर्णानि तु यान्यासन्पुरस्तात्तु तपस्विभिः\n",
    "01208003a": "अगस्त्यतीर्थं सौभद्रं पौलोमं च सुपावनम्\n",
    "01208003c": "कारंधमं प्रसन्नं च हयमेधफलं च यत्\n",
    "01208003e": "भारद्वाजस्य तीर्थं च पापप्रशमनं महत्\n",
    "01208004a": "विविक्तान्युपलक्ष्याथ तानि तीर्थानि पाण्डवः\n",
    "01208004c": "दृष्ट्वा च वर्ज्यमानानि मुनिभिर्धर्मबुद्धिभिः\n",
    "01208005a": "तपस्विनस्ततोऽपृच्छत्प्राज्ञलिः कुरुनन्दनः\n",
    "01208005c": "तीर्थानीमानि वर्ज्यन्ते किमर्थं ब्रह्मवादिभिः\n",
    "01208006": "तापसा ऊचुः\n",
    "01208006a": "ग्राहाः पञ्च वसन्त्येषु हरन्ति च तपोधनान्\n",
    "01208006c": "अत एतानि वर्ज्यन्ते तीर्थानि कुरुनन्दन\n",
    "01208007": "वैशंपायन उवाच\n",
    "01208007a": "तेषां श्रुत्वा महाबाहुर्वार्यमाणस्तपोधनैः\n",
    "01208007c": "जगाम तानि तीर्थानि द्रष्टुं पुरुषसत्तमः\n",
    "01208008a": "ततः सौभद्रमासाद्य महर्षेस्तीर्थमुत्तमम्\n",
    "01208008c": "विगाह्य तरसा शूरः स्नानं चक्रे परंतपः\n",
    "01208009a": "अथ तं पुरुषव्याघ्रमन्तर्जलचरो महान्\n",
    "01208009c": "निजग्राह जले ग्राहः कुन्तीपुत्रं धनंजयम्\n",
    "01208010a": "स तमादाय कौन्तेयो विस्फुरन्तं जलेचरम्\n",
    "01208010c": "उदतिष्ठन्महाबाहुर्बलेन बलिनां वरः\n",
    "01208011a": "उत्कृष्ट एव तु ग्राहः सोऽर्जुनेन यशस्विना\n",
    "01208011c": "बभूव नारी कल्याणी सर्वाभरणभूषिता\n",
    "01208011e": "दीप्यमाना श्रिया राजन्दिव्यरूपा मनोरमा\n",
    "01208012a": "तदद्भुतं महद्दृष्ट्वा कुन्तीपुत्रो धनंजयः\n",
    "01208012c": "तां स्त्रियं परमप्रीत इदं वचनमब्रवीत्\n",
    "01208013a": "का वै त्वमसि कल्याणि कुतो वासि जलेचरी\n",
    "01208013c": "किमर्थं च महत्पापमिदं कृतवती पुरा\n",
    "01208014": "नार्युवाच\n",
    "01208014a": "अप्सरास्मि महाबाहो देवारण्यविचारिणी\n",
    "01208014c": "इष्टा धनपतेर्नित्यं वर्गा नाम महाबल\n",
    "01208015a": "मम सख्यश्चतस्रोऽन्याः सर्वाः कामगमाः शुभाः\n",
    "01208015c": "ताभिः सार्धं प्रयातास्मि लोकपालनिवेशनम्\n",
    "01208016a": "ततः पश्यामहे सर्वा ब्राह्मणं संशितव्रतम्\n",
    "01208016c": "रूपवन्तमधीयानमेकमेकान्तचारिणम्\n",
    "01208017a": "तस्य वै तपसा राजंस्तद्वनं तेजसावृतम्\n",
    "01208017c": "आदित्य इव तं देशं कृत्स्नं स व्यवभासयत्\n",
    "01208018a": "तस्य दृष्ट्वा तपस्तादृग्रूपं चाद्भुतदर्शनम्\n",
    "01208018c": "अवतीर्णाः स्म तं देशं तपोविघ्नचिकीर्षया\n",
    "01208019a": "अहं च सौरभेयी च समीची बुद्बुदा लता\n",
    "01208019c": "यौगपद्येन तं विप्रमभ्यगच्छाम भारत\n",
    "01208020a": "गायन्त्यो वै हसन्त्यश्च लोभयन्त्यश्च तं द्विजम्\n",
    "01208020c": "स च नास्मासु कृतवान्मनो वीर कथंचन\n",
    "01208020e": "नाकम्पत महातेजाः स्थितस्तपसि निर्मले\n",
    "01208021a": "सोऽशपत्कुपितोऽस्मांस्तु ब्राह्मणः क्षत्रियर्षभ\n",
    "01208021c": "ग्राहभूता जले यूयं चरिष्यध्वं शतं समाः\n",
    "01209001": "वर्गोवाच\n",
    "01209001a": "ततो वयं प्रव्यथिताः सर्वा भरतसत्तम\n",
    "01209001c": "आयाम शरणं विप्रं तं तपोधनमच्युतम्\n",
    "01209002a": "रूपेण वयसा चैव कन्दर्पेण च दर्पिताः\n",
    "01209002c": "अयुक्तं कृतवत्यः स्म क्षन्तुमर्हसि नो द्विज\n",
    "01209003a": "एष एव वधोऽस्माकं सुपर्याप्तस्तपोधन\n",
    "01209003c": "यद्वयं संशितात्मानं प्रलोब्धुं त्वामिहागताः\n",
    "01209004a": "अवध्यास्तु स्त्रियः सृष्टा मन्यन्ते धर्मचिन्तकाः\n",
    "01209004c": "तस्माद्धर्मेण धर्मज्ञ नास्मान्हिंसितुमर्हसि\n",
    "01209005a": "सर्वभूतेषु धर्मज्ञ मैत्रो ब्राह्मण उच्यते\n",
    "01209005c": "सत्यो भवतु कल्याण एष वादो मनीषिणाम्\n",
    "01209006a": "शरणं च प्रपन्नानां शिष्टाः कुर्वन्ति पालनम्\n",
    "01209006c": "शरणं त्वां प्रपन्नाः स्म तस्मात्त्वं क्षन्तुमर्हसि\n",
    "01209007": "वैशंपायन उवाच\n",
    "01209007a": "एवमुक्तस्तु धर्मात्मा ब्राह्मणः शुभकर्मकृत्\n",
    "01209007c": "प्रसादं कृतवान्वीर रविसोमसमप्रभः\n",
    "01209008": "ब्राह्मण उवाच\n",
    "01209008a": "शतं सहस्रं विश्वं च सर्वमक्षयवाचकम्\n",
    "01209008c": "परिमाणं शतं त्वेतन्नैतदक्षयवाचकम्\n",
    "01209009a": "यदा च वो ग्राहभूता गृह्णन्तीः पुरुषाञ्जले\n",
    "01209009c": "उत्कर्षति जलात्कश्चित्स्थलं पुरुषसत्तमः\n",
    "01209010a": "तदा यूयं पुनः सर्वाः स्वरूपं प्रतिपत्स्यथ\n",
    "01209010c": "अनृतं नोक्तपूर्वं मे हसतापि कदाचन\n",
    "01209011a": "तानि सर्वाणि तीर्थानि इतः प्रभृति चैव ह\n",
    "01209011c": "नारीतीर्थानि नाम्नेह ख्यातिं यास्यन्ति सर्वशः\n",
    "01209011e": "पुण्यानि च भविष्यन्ति पावनानि मनीषिणाम्\n",
    "01209012": "वर्गोवाच\n",
    "01209012a": "ततोऽभिवाद्य तं विप्रं कृत्वा चैव प्रदक्षिणम्\n",
    "01209012c": "अचिन्तयामोपसृत्य तस्माद्देशात्सुदुःखिताः\n",
    "01209013a": "क्व नु नाम वयं सर्वाः कालेनाल्पेन तं नरम्\n",
    "01209013c": "समागच्छेम यो नस्तद्रूपमापादयेत्पुनः\n",
    "01209014a": "ता वयं चिन्तयित्वैवं मुहूर्तादिव भारत\n",
    "01209014c": "दृष्टवत्यो महाभागं देवर्षिमुत नारदम्\n",
    "01209015a": "सर्वा हृष्टाः स्म तं दृष्ट्वा देवर्षिममितद्युतिम्\n",
    "01209015c": "अभिवाद्य च तं पार्थ स्थिताः स्म व्यथिताननाः\n",
    "01209016a": "स नोऽपृच्छद्दुःखमूलमुक्तवत्यो वयं च तत्\n",
    "01209016c": "श्रुत्वा तच्च यथावृत्तमिदं वचनमब्रवीत्\n",
    "01209017a": "दक्षिणे सागरानूपे पञ्च तीर्थानि सन्ति वै\n",
    "01209017c": "पुण्यानि रमणीयानि तानि गच्छत माचिरम्\n",
    "01209018a": "तत्राशु पुरुषव्याघ्रः पाण्डवो वो धनंजयः\n",
    "01209018c": "मोक्षयिष्यति शुद्धात्मा दुःखादस्मान्न संशयः\n",
    "01209019a": "तस्य सर्वा वयं वीर श्रुत्वा वाक्यमिहागताः\n",
    "01209019c": "तदिदं सत्यमेवाद्य मोक्षिताहं त्वयानघ\n",
    "01209020a": "एतास्तु मम वै सख्यश्चतस्रोऽन्या जले स्थिताः\n",
    "01209020c": "कुरु कर्म शुभं वीर एताः सर्वा विमोक्षय\n",
    "01209021": "वैशंपायन उवाच\n",
    "01209021a": "ततस्ताः पाण्डवश्रेष्ठः सर्वा एव विशां पते\n",
    "01209021c": "तस्माच्छापाददीनात्मा मोक्षयामास वीर्यवान्\n",
    "01209022a": "उत्थाय च जलात्तस्मात्प्रतिलभ्य वपुः स्वकम्\n",
    "01209022c": "तास्तदाप्सरसो राजन्नदृश्यन्त यथा पुरा\n",
    "01209023a": "तीर्थानि शोधयित्वा तु तथानुज्ञाय ताः प्रभुः\n",
    "01209023c": "चित्राङ्गदां पुनर्द्रष्टुं मणलूरपुरं ययौ\n",
    "01209024a": "तस्यामजनयत्पुत्रं राजानं बभ्रुवाहनम्\n",
    "01209024c": "तं दृष्ट्वा पाण्डवो राजन्गोकर्णमभितोऽगमत्\n",
    "01210001": "वैशंपायन उवाच\n",
    "01210001a": "सोऽपरान्तेषु तीर्थानि पुण्यान्यायतनानि च\n",
    "01210001c": "सर्वाण्येवानुपूर्व्येण जगामामितविक्रमः\n",
    "01210002a": "समुद्रे पश्चिमे यानि तीर्थान्यायतनानि च\n",
    "01210002c": "तानि सर्वाणि गत्वा स प्रभासमुपजग्मिवान्\n",
    "01210003a": "प्रभासदेशं संप्राप्तं बीभत्सुमपराजितम्\n",
    "01210003c": "तीर्थान्यनुचरन्तं च शुश्राव मधुसूदनः\n",
    "01210004a": "ततोऽभ्यगच्छत्कौन्तेयमज्ञातो नाम माधवः\n",
    "01210004c": "ददृशाते तदान्योन्यं प्रभासे कृष्णपाण्डवौ\n",
    "01210005a": "तावन्योन्यं समाश्लिष्य पृष्ट्वा च कुशलं वने\n",
    "01210005c": "आस्तां प्रियसखायौ तौ नरनारायणावृषी\n",
    "01210006a": "ततोऽर्जुनं वासुदेवस्तां चर्यां पर्यपृच्छत\n",
    "01210006c": "किमर्थं पाण्डवेमानि तीर्थान्यनुचरस्युत\n",
    "01210007a": "ततोऽर्जुनो यथावृत्तं सर्वमाख्यातवांस्तदा\n",
    "01210007c": "श्रुत्वोवाच च वार्ष्णेय एवमेतदिति प्रभुः\n",
    "01210008a": "तौ विहृत्य यथाकामं प्रभासे कृष्णपाण्डवौ\n",
    "01210008c": "महीधरं रैवतकं वासायैवाभिजग्मतुः\n",
    "01210009a": "पूर्वमेव तु कृष्णस्य वचनात्तं महीधरम्\n",
    "01210009c": "पुरुषाः समलंचक्रुरुपजह्रुश्च भोजनम्\n",
    "01210010a": "प्रतिगृह्यार्जुनः सर्वमुपभुज्य च पाण्डवः\n",
    "01210010c": "सहैव वासुदेवेन दृष्टवान्नटनर्तकान्\n",
    "01210011a": "अभ्यनुज्ञाप्य तान्सर्वानर्चयित्वा च पाण्डवः\n",
    "01210011c": "सत्कृतं शयनं दिव्यमभ्यगच्छन्महाद्युतिः\n",
    "01210012a": "तीर्थानां दर्शनं चैव पर्वतानां च भारत\n",
    "01210012c": "आपगानां वनानां च कथयामास सात्वते\n",
    "01210013a": "स कथाः कथयन्नेव निद्रया जनमेजय\n",
    "01210013c": "कौन्तेयोऽपहृतस्तस्मिञ्शयने स्वर्गसंमिते\n",
    "01210014a": "मधुरेण स गीतेन वीणाशब्देन चानघ\n",
    "01210014c": "प्रबोध्यमानो बुबुधे स्तुतिभिर्मङ्गलैस्तथा\n",
    "01210015a": "स कृत्वावश्यकार्याणि वार्ष्णेयेनाभिनन्दितः\n",
    "01210015c": "रथेन काञ्चनाङ्गेन द्वारकामभिजग्मिवान्\n",
    "01210016a": "अलंकृता द्वारका तु बभूव जनमेजय\n",
    "01210016c": "कुन्तीसुतस्य पूजार्थमपि निष्कुटकेष्वपि\n",
    "01210017a": "दिदृक्षवश्च कौन्तेयं द्वारकावासिनो जनाः\n",
    "01210017c": "नरेन्द्रमार्गमाजग्मुस्तूर्णं शतसहस्रशः\n",
    "01210018a": "अवलोकेषु नारीणां सहस्राणि शतानि च\n",
    "01210018c": "भोजवृष्ण्यन्धकानां च समवायो महानभूत्\n",
    "01210019a": "स तथा सत्कृतः सर्वैर्भोजवृष्ण्यन्धकात्मजैः\n",
    "01210019c": "अभिवाद्याभिवाद्यांश्च सर्वैश्च प्रतिनन्दितः\n",
    "01210020a": "कुमारैः सर्वशो वीरः सत्कारेणाभिवादितः\n",
    "01210020c": "समानवयसः सर्वानाश्लिष्य स पुनः पुनः\n",
    "01210021a": "कृष्णस्य भवने रम्ये रत्नभोज्यसमावृते\n",
    "01210021c": "उवास सह कृष्णेन बहुलास्तत्र शर्वरीः\n",
    "01211001": "वैशंपायन उवाच\n",
    "01211001a": "ततः कतिपयाहस्य तस्मिन्रैवतके गिरौ\n",
    "01211001c": "वृष्ण्यन्धकानामभवत्सुमहानुत्सवो नृप\n",
    "01211002a": "तत्र दानं ददुर्वीरा ब्राह्मणानां सहस्रशः\n",
    "01211002c": "भोजवृष्ण्यन्धकाश्चैव महे तस्य गिरेस्तदा\n",
    "01211003a": "प्रासादै रत्नचित्रैश्च गिरेस्तस्य समन्ततः\n",
    "01211003c": "स देशः शोभितो राजन्दीपवृक्षैश्च सर्वशः\n",
    "01211004a": "वादित्राणि च तत्र स्म वादकाः समवादयन्\n",
    "01211004c": "ननृतुर्नर्तकाश्चैव जगुर्गानानि गायनाः\n",
    "01211005a": "अलंकृताः कुमाराश्च वृष्णीनां सुमहौजसः\n",
    "01211005c": "यानैर्हाटकचित्राङ्गैश्चञ्चूर्यन्ते स्म सर्वशः\n",
    "01211006a": "पौराश्च पादचारेण यानैरुच्चावचैस्तथा\n",
    "01211006c": "सदाराः सानुयात्राश्च शतशोऽथ सहस्रशः\n",
    "01211007a": "ततो हलधरः क्षीबो रेवतीसहितः प्रभुः\n",
    "01211007c": "अनुगम्यमानो गन्धर्वैरचरत्तत्र भारत\n",
    "01211008a": "तथैव राजा वृष्णीनामुग्रसेनः प्रतापवान्\n",
    "01211008c": "उपगीयमानो गन्धर्वैः स्त्रीसहस्रसहायवान्\n",
    "01211009a": "रौक्मिणेयश्च साम्बश्च क्षीबौ समरदुर्मदौ\n",
    "01211009c": "दिव्यमाल्याम्बरधरौ विजह्रातेऽमराविव\n",
    "01211010a": "अक्रूरः सारणश्चैव गदो भानुर्विडूरथः\n",
    "01211010c": "निशठश्चारुदेष्णश्च पृथुर्विपृथुरेव च\n",
    "01211011a": "सत्यकः सात्यकिश्चैव भङ्गकारसहाचरौ\n",
    "01211011c": "हार्दिक्यः कृतवर्मा च ये चान्ये नानुकीर्तिताः\n",
    "01211012a": "एते परिवृताः स्त्रीभिर्गन्धर्वैश्च पृथक्पृथक्\n",
    "01211012c": "तमुत्सवं रैवतके शोभयां चक्रिरे तदा\n",
    "01211013a": "तदा कोलाहले तस्मिन्वर्तमाने महाशुभे\n",
    "01211013c": "वासुदेवश्च पार्थश्च सहितौ परिजग्मतुः\n",
    "01211014a": "तत्र चङ्क्रम्यमाणौ तौ वसुदेवसुतां शुभाम्\n",
    "01211014c": "अलंकृतां सखीमध्ये भद्रां ददृशतुस्तदा\n",
    "01211015a": "दृष्ट्वैव तामर्जुनस्य कन्दर्पः समजायत\n",
    "01211015c": "तं तथैकाग्रमनसं कृष्णः पार्थमलक्षयत्\n",
    "01211016a": "अथाब्रवीत्पुष्कराक्षः प्रहसन्निव भारत\n",
    "01211016c": "वनेचरस्य किमिदं कामेनालोड्यते मनः\n",
    "01211017a": "ममैषा भगिनी पार्थ सारणस्य सहोदरा\n",
    "01211017c": "यदि ते वर्तते बुद्धिर्वक्ष्यामि पितरं स्वयम्\n",
    "01211018": "अर्जुन उवाच\n",
    "01211018a": "दुहिता वसुदेवस्य वासुदेवस्य च स्वसा\n",
    "01211018c": "रूपेण चैव संपन्ना कमिवैषा न मोहयेत्\n",
    "01211019a": "कृतमेव तु कल्याणं सर्वं मम भवेद्ध्रुवम्\n",
    "01211019c": "यदि स्यान्मम वार्ष्णेयी महिषीयं स्वसा तव\n",
    "01211020a": "प्राप्तौ तु क उपायः स्यात्तद्ब्रवीहि जनार्दन\n",
    "01211020c": "आस्थास्यामि तथा सर्वं यदि शक्यं नरेण तत्\n",
    "01211021": "वासुदेव उवाच\n",
    "01211021a": "स्वयंवरः क्षत्रियाणां विवाहः पुरुषर्षभ\n",
    "01211021c": "स च संशयितः पार्थ स्वभावस्यानिमित्ततः\n",
    "01211022a": "प्रसह्य हरणं चापि क्षत्रियाणां प्रशस्यते\n",
    "01211022c": "विवाहहेतोः शूराणामिति धर्मविदो विदुः\n",
    "01211023a": "स त्वमर्जुन कल्याणीं प्रसह्य भगिनीं मम\n",
    "01211023c": "हर स्वयंवरे ह्यस्याः को वै वेद चिकीर्षितम्\n",
    "01211024": "वैशंपायन उवाच\n",
    "01211024a": "ततोऽर्जुनश्च कृष्णश्च विनिश्चित्येतिकृत्यताम्\n",
    "01211024c": "शीघ्रगान्पुरुषान्राजन्प्रेषयामासतुस्तदा\n",
    "01211025a": "धर्मराजाय तत्सर्वमिन्द्रप्रस्थगताय वै\n",
    "01211025c": "श्रुत्वैव च महाबाहुरनुजज्ञे स पाण्डवः\n",
    "01212001": "वैशंपायन उवाच\n",
    "01212001a": "ततः संवादिते तस्मिन्ननुज्ञातो धनंजयः\n",
    "01212001c": "गतां रैवतके कन्यां विदित्वा जनमेजय\n",
    "01212002a": "वासुदेवाभ्यनुज्ञातः कथयित्वेतिकृत्यताम्\n",
    "01212002c": "कृष्णस्य मतमाज्ञाय प्रययौ भरतर्षभः\n",
    "01212003a": "रथेन काञ्चनाङ्गेन कल्पितेन यथाविधि\n",
    "01212003c": "सैन्यसुग्रीवयुक्तेन किङ्किणीजालमालिना\n",
    "01212004a": "सर्वशस्त्रोपपन्नेन जीमूतरवनादिना\n",
    "01212004c": "ज्वलिताग्निप्रकाशेन द्विषतां हर्षघातिना\n",
    "01212005a": "संनद्धः कवची खड्गी बद्धगोधाङ्गुलित्रवान्\n",
    "01212005c": "मृगयाव्यपदेशेन यौगपद्येन भारत\n",
    "01212006a": "सुभद्रा त्वथ शैलेन्द्रमभ्यर्च्य सह रैवतम्\n",
    "01212006c": "दैवतानि च सर्वाणि ब्राह्मणान्स्वस्ति वाच्य च\n",
    "01212007a": "प्रदक्षिणं गिरिं कृत्वा प्रययौ द्वारकां प्रति\n",
    "01212007c": "तामभिद्रुत्य कौन्तेयः प्रसह्यारोपयद्रथम्\n",
    "01212008a": "ततः स पुरुषव्याघ्रस्तामादाय शुचिस्मिताम्\n",
    "01212008c": "रथेनाकाशगेनैव प्रययौ स्वपुरं प्रति\n",
    "01212009a": "ह्रियमाणां तु तां दृष्ट्वा सुभद्रां सैनिको जनः\n",
    "01212009c": "विक्रोशन्प्राद्रवत्सर्वो द्वारकामभितः पुरीम्\n",
    "01212010a": "ते समासाद्य सहिताः सुधर्मामभितः सभाम्\n",
    "01212010c": "सभापालस्य तत्सर्वमाचख्युः पार्थविक्रमम्\n",
    "01212011a": "तेषां श्रुत्वा सभापालो भेरीं सांनाहिकीं ततः\n",
    "01212011c": "समाजघ्ने महाघोषां जाम्बूनदपरिष्कृताम्\n",
    "01212012a": "क्षुब्धास्तेनाथ शब्देन भोजवृष्ण्यन्धकास्तदा\n",
    "01212012c": "अन्नपानमपास्याथ समापेतुः सभां ततः\n",
    "01212013a": "ततो जाम्बूनदाङ्गानि स्पर्ध्यास्तरणवन्ति च\n",
    "01212013c": "मणिविद्रुमचित्राणि ज्वलिताग्निप्रभाणि च\n",
    "01212014a": "भेजिरे पुरुषव्याघ्रा वृष्ण्यन्धकमहारथाः\n",
    "01212014c": "सिंहासनानि शतशो धिष्ण्यानीव हुताशनाः\n",
    "01212015a": "तेषां समुपविष्टानां देवानामिव संनये\n",
    "01212015c": "आचख्यौ चेष्टितं जिष्णोः सभापालः सहानुगः\n",
    "01212016a": "तच्छ्रुत्वा वृष्णिवीरास्ते मदरक्तान्तलोचनाः\n",
    "01212016c": "अमृष्यमाणाः पार्थस्य समुत्पेतुरहंकृताः\n",
    "01212017a": "योजयध्वं रथानाशु प्रासानाहरतेति च\n",
    "01212017c": "धनूंषि च महार्हाणि कवचानि बृहन्ति च\n",
    "01212018a": "सूतानुच्चुक्रुशुः केचिद्रथान्योजयतेति च\n",
    "01212018c": "स्वयं च तुरगान्केचिन्निन्युर्हेमविभूषितान्\n",
    "01212019a": "रथेष्वानीयमानेषु कवचेषु ध्वजेषु च\n",
    "01212019c": "अभिक्रन्दे नृवीराणां तदासीत्संकुलं महत्\n",
    "01212020a": "वनमाली ततः क्षीबः कैलासशिखरोपमः\n",
    "01212020c": "नीलवासा मदोत्सिक्त इदं वचनमब्रवीत्\n",
    "01212021a": "किमिदं कुरुथाप्रज्ञास्तूष्णीं भूते जनार्दने\n",
    "01212021c": "अस्य भावमविज्ञाय संक्रुद्धा मोघगर्जिताः\n",
    "01212022a": "एष तावदभिप्रायमाख्यातु स्वं महामतिः\n",
    "01212022c": "यदस्य रुचितं कर्तुं तत्कुरुध्वमतन्द्रिताः\n",
    "01212023a": "ततस्ते तद्वचः श्रुत्वा ग्राह्यरूपं हलायुधात्\n",
    "01212023c": "तूष्णीं भूतास्ततः सर्वे साधु साध्विति चाब्रुवन्\n",
    "01212024a": "समं वचो निशम्येति बलदेवस्य धीमतः\n",
    "01212024c": "पुनरेव सभामध्ये सर्वे तु समुपाविशन्\n",
    "01212025a": "ततोऽब्रवीत्कामपालो वासुदेवं परंतपम्\n",
    "01212025c": "किमवागुपविष्टोऽसि प्रेक्षमाणो जनार्दन\n",
    "01212026a": "सत्कृतस्त्वत्कृते पार्थः सर्वैरस्माभिरच्युत\n",
    "01212026c": "न च सोऽर्हति तां पूजां दुर्बुद्धिः कुलपांसनः\n",
    "01212027a": "को हि तत्रैव भुक्त्वान्नं भाजनं भेत्तुमर्हति\n",
    "01212027c": "मन्यमानः कुले जातमात्मानं पुरुषः क्वचित्\n",
    "01212028a": "ईप्समानश्च संबन्धं कृतपूर्वं च मानयन्\n",
    "01212028c": "को हि नाम भवेनार्थी साहसेन समाचरेत्\n",
    "01212029a": "सोऽवमन्य च नामास्माननादृत्य च केशवम्\n",
    "01212029c": "प्रसह्य हृतवानद्य सुभद्रां मृत्युमात्मनः\n",
    "01212030a": "कथं हि शिरसो मध्ये पदं तेन कृतं मम\n",
    "01212030c": "मर्षयिष्यामि गोविन्द पादस्पर्शमिवोरगः\n",
    "01212031a": "अद्य निष्कौरवामेकः करिष्यामि वसुंधराम्\n",
    "01212031c": "न हि मे मर्षणीयोऽयमर्जुनस्य व्यतिक्रमः\n",
    "01212032a": "तं तथा गर्जमानं तु मेघदुन्दुभिनिःस्वनम्\n",
    "01212032c": "अन्वपद्यन्त ते सर्वे भोजवृष्ण्यन्धकास्तदा\n",
    "01213001": "वैशंपायन उवाच\n",
    "01213001a": "उक्तवन्तो यदा वाक्यमसकृत्सर्ववृष्णयः\n",
    "01213001c": "ततोऽब्रवीद्वासुदेवो वाक्यं धर्मार्थसंहितम्\n",
    "01213002a": "नावमानं कुलस्यास्य गुडाकेशः प्रयुक्तवान्\n",
    "01213002c": "संमानोऽभ्यधिकस्तेन प्रयुक्तोऽयमसंशयम्\n",
    "01213003a": "अर्थलुब्धान्न वः पार्थो मन्यते सात्वतान्सदा\n",
    "01213003c": "स्वयंवरमनाधृष्यं मन्यते चापि पाण्डवः\n",
    "01213004a": "प्रदानमपि कन्यायाः पशुवत्कोऽनुमंस्यते\n",
    "01213004c": "विक्रयं चाप्यपत्यस्य कः कुर्यात्पुरुषो भुवि\n",
    "01213005a": "एतान्दोषांश्च कौन्तेयो दृष्टवानिति मे मतिः\n",
    "01213005c": "अतः प्रसह्य हृतवान्कन्यां धर्मेण पाण्डवः\n",
    "01213006a": "उचितश्चैव संबन्धः सुभद्रा च यशस्विनी\n",
    "01213006c": "एष चापीदृशः पार्थः प्रसह्य हृतवानिति\n",
    "01213007a": "भरतस्यान्वये जातं शंतनोश्च महात्मनः\n",
    "01213007c": "कुन्तिभोजात्मजापुत्रं को बुभूषेत नार्जुनम्\n",
    "01213008a": "न च पश्यामि यः पार्थं विक्रमेण पराजयेत्\n",
    "01213008c": "अपि सर्वेषु लोकेषु सेन्द्ररुद्रेषु मारिष\n",
    "01213009a": "स च नाम रथस्तादृङ्मदीयास्ते च वाजिनः\n",
    "01213009c": "योद्धा पार्थश्च शीघ्रास्त्रः को नु तेन समो भवेत्\n",
    "01213010a": "तमनुद्रुत्य सान्त्वेन परमेण धनंजयम्\n",
    "01213010c": "निवर्तयध्वं संहृष्टा ममैषा परमा मतिः\n",
    "01213011a": "यदि निर्जित्य वः पार्थो बलाद्गच्छेत्स्वकं पुरम्\n",
    "01213011c": "प्रणश्येद्वो यशः सद्यो न तु सान्त्वे पराजयः\n",
    "01213012a": "तच्छ्रुत्वा वासुदेवस्य तथा चक्रुर्जनाधिप\n",
    "01213012c": "निवृत्तश्चार्जुनस्तत्र विवाहं कृतवांस्ततः\n",
    "01213013a": "उषित्वा तत्र कौन्तेयः संवत्सरपराः क्षपाः\n",
    "01213013c": "पुष्करेषु ततः शिष्टं कालं वर्तितवान्प्रभुः\n",
    "01213013e": "पूर्णे तु द्वादशे वर्षे खाण्डवप्रस्थमाविशत्\n",
    "01213014a": "अभिगम्य स राजानं विनयेन समाहितः\n",
    "01213014c": "अभ्यर्च्य ब्राह्मणान्पार्थो द्रौपदीमभिजग्मिवान्\n",
    "01213015a": "तं द्रौपदी प्रत्युवाच प्रणयात्कुरुनन्दनम्\n",
    "01213015c": "तत्रैव गच्छ कौन्तेय यत्र सा सात्वतात्मजा\n",
    "01213015e": "सुबद्धस्यापि भारस्य पूर्वबन्धः श्लथायते\n",
    "01213016a": "तथा बहुविधं कृष्णां विलपन्तीं धनंजयः\n",
    "01213016c": "सान्त्वयामास भूयश्च क्षमयामास चासकृत्\n",
    "01213017a": "सुभद्रां त्वरमाणश्च रक्तकौशेयवाससम्\n",
    "01213017c": "पार्थः प्रस्थापयामास कृत्वा गोपालिकावपुः\n",
    "01213018a": "साधिकं तेन रूपेण शोभमाना यशस्विनी\n",
    "01213018c": "भवनं श्रेष्ठमासाद्य वीरपत्नी वराङ्गना\n",
    "01213018e": "ववन्दे पृथुताम्राक्षी पृथां भद्रा यशस्विनी\n",
    "01213019a": "ततोऽभिगम्य त्वरिता पूर्णेन्दुसदृशानना\n",
    "01213019c": "ववन्दे द्रौपदीं भद्रा प्रेष्याहमिति चाब्रवीत्\n",
    "01213020a": "प्रत्युत्थाय च तां कृष्णा स्वसारं माधवस्य ताम्\n",
    "01213020c": "सस्वजे चावदत्प्रीता निःसपत्नोऽस्तु ते पतिः\n",
    "01213020e": "तथैव मुदिता भद्रा तामुवाचैवमस्त्विति\n",
    "01213021a": "ततस्ते हृष्टमनसः पाण्डवेया महारथाः\n",
    "01213021c": "कुन्ती च परमप्रीता बभूव जनमेजय\n",
    "01213022a": "श्रुत्वा तु पुण्डरीकाक्षः संप्राप्तं स्वपुरोत्तमम्\n",
    "01213022c": "अर्जुनं पाण्डवश्रेष्ठमिन्द्रप्रस्थगतं तदा\n",
    "01213023a": "आजगाम विशुद्धात्मा सह रामेण केशवः\n",
    "01213023c": "वृष्ण्यन्धकमहामात्रैः सह वीरैर्महारथैः\n",
    "01213024a": "भ्रातृभिश्च कुमारैश्च योधैश्च शतशो वृतः\n",
    "01213024c": "सैन्येन महता शौरिरभिगुप्तः परंतपः\n",
    "01213025a": "तत्र दानपतिर्धीमानाजगाम महायशाः\n",
    "01213025c": "अक्रूरो वृष्णिवीराणां सेनापतिररिंदमः\n",
    "01213026a": "अनाधृष्टिर्महातेजा उद्धवश्च महायशाः\n",
    "01213026c": "साक्षाद्बृहस्पतेः शिष्यो महाबुद्धिर्महायशाः\n",
    "01213027a": "सत्यकः सात्यकिश्चैव कृतवर्मा च सात्वतः\n",
    "01213027c": "प्रद्युम्नश्चैव साम्बश्च निशठः शङ्कुरेव च\n",
    "01213028a": "चारुदेष्णश्च विक्रान्तो झिल्ली विपृथुरेव च\n",
    "01213028c": "सारणश्च महाबाहुर्गदश्च विदुषां वरः\n",
    "01213029a": "एते चान्ये च बहवो वृष्णिभोजान्धकास्तथा\n",
    "01213029c": "आजग्मुः खाण्डवप्रस्थमादाय हरणं बहु\n",
    "01213030a": "ततो युधिष्ठिरो राजा श्रुत्वा माधवमागतम्\n",
    "01213030c": "प्रतिग्रहार्थं कृष्णस्य यमौ प्रास्थापयत्तदा\n",
    "01213031a": "ताभ्यां प्रतिगृहीतं तद्वृष्णिचक्रं समृद्धिमत्\n",
    "01213031c": "विवेश खाण्डवप्रस्थं पताकाध्वजशोभितम्\n",
    "01213032a": "सिक्तसंमृष्टपन्थानं पुष्पप्रकरशोभितम्\n",
    "01213032c": "चन्दनस्य रसैः शीतैः पुण्यगन्धैर्निषेवितम्\n",
    "01213033a": "दह्यतागुरुणा चैव देशे देशे सुगन्धिना\n",
    "01213033c": "सुसंमृष्टजनाकीर्णं वणिग्भिरुपशोभितम्\n",
    "01213034a": "प्रतिपेदे महाबाहुः सह रामेण केशवः\n",
    "01213034c": "वृष्ण्यन्धकमहाभोजैः संवृतः पुरुषोत्तमः\n",
    "01213035a": "संपूज्यमानः पौरैश्च ब्राह्मणैश्च सहस्रशः\n",
    "01213035c": "विवेश भवनं राज्ञः पुरंदरगृहोपमम्\n",
    "01213036a": "युधिष्ठिरस्तु रामेण समागच्छद्यथाविधि\n",
    "01213036c": "मूर्ध्नि केशवमाघ्राय पर्यष्वजत बाहुना\n",
    "01213037a": "तं प्रीयमाणं कृष्णस्तु विनयेनाभ्यपूजयत्\n",
    "01213037c": "भीमं च पुरुषव्याघ्रं विधिवत्प्रत्यपूजयत्\n",
    "01213038a": "तांश्च वृष्ण्यन्धकश्रेष्ठान्धर्मराजो युधिष्ठिरः\n",
    "01213038c": "प्रतिजग्राह सत्कारैर्यथाविधि यथोपगम्\n",
    "01213039a": "गुरुवत्पूजयामास कांश्चित्कांश्चिद्वयस्यवत्\n",
    "01213039c": "कांश्चिदभ्यवदत्प्रेम्णा कैश्चिदप्यभिवादितः\n",
    "01213040a": "ततो ददौ वासुदेवो जन्यार्थे धनमुत्तमम्\n",
    "01213040c": "हरणं वै सुभद्राया ज्ञातिदेयं महायशाः\n",
    "01213041a": "रथानां काञ्चनाङ्गानां किङ्किणीजालमालिनाम्\n",
    "01213041c": "चतुर्युजामुपेतानां सूतैः कुशलसंमतैः\n",
    "01213041e": "सहस्रं प्रददौ कृष्णो गवामयुतमेव च\n",
    "01213042a": "श्रीमान्माथुरदेश्यानां दोग्ध्रीणां पुण्यवर्चसाम्\n",
    "01213042c": "वडवानां च शुभ्राणां चन्द्रांशुसमवर्चसाम्\n",
    "01213042e": "ददौ जनार्दनः प्रीत्या सहस्रं हेमभूषणम्\n",
    "01213043a": "तथैवाश्वतरीणां च दान्तानां वातरंहसाम्\n",
    "01213043c": "शतान्यञ्जनकेशीनां श्वेतानां पञ्च पञ्च च\n",
    "01213044a": "स्नापनोत्सादने चैव सुयुक्तं वयसान्वितम्\n",
    "01213044c": "स्त्रीणां सहस्रं गौरीणां सुवेषाणां सुवर्चसाम्\n",
    "01213045a": "सुवर्णशतकण्ठीनामरोगाणां सुवाससाम्\n",
    "01213045c": "परिचर्यासु दक्षाणां प्रददौ पुष्करेक्षणः\n",
    "01213046a": "कृताकृतस्य मुख्यस्य कनकस्याग्निवर्चसः\n",
    "01213046c": "मनुष्यभारान्दाशार्हो ददौ दश जनार्दनः\n",
    "01213047a": "गजानां तु प्रभिन्नानां त्रिधा प्रस्रवतां मदम्\n",
    "01213047c": "गिरिकूटनिकाशानां समरेष्वनिवर्तिनाम्\n",
    "01213048a": "कॢप्तानां पटुघण्टानां वराणां हेममालिनाम्\n",
    "01213048c": "हस्त्यारोहैरुपेतानां सहस्रं साहसप्रियः\n",
    "01213049a": "रामः पादग्राहणिकं ददौ पार्थाय लाङ्गली\n",
    "01213049c": "प्रीयमाणो हलधरः संबन्धप्रीतिमावहन्\n",
    "01213050a": "स महाधनरत्नौघो वस्त्रकम्बलफेनवान्\n",
    "01213050c": "महागजमहाग्राहः पताकाशैवलाकुलः\n",
    "01213051a": "पाण्डुसागरमाविद्धः प्रविवेश महानदः\n",
    "01213051c": "पूर्णमापूरयंस्तेषां द्विषच्छोकावहोऽभवत्\n",
    "01213052a": "प्रतिजग्राह तत्सर्वं धर्मराजो युधिष्ठिरः\n",
    "01213052c": "पूजयामास तांश्चैव वृष्ण्यन्धकमहारथान्\n",
    "01213053a": "ते समेता महात्मानः कुरुवृष्ण्यन्धकोत्तमाः\n",
    "01213053c": "विजह्रुरमरावासे नराः सुकृतिनो यथा\n",
    "01213054a": "तत्र तत्र महापानैरुत्कृष्टतलनादितैः\n",
    "01213054c": "यथायोगं यथाप्रीति विजह्रुः कुरुवृष्णयः\n",
    "01213055a": "एवमुत्तमवीर्यास्ते विहृत्य दिवसान्बहून्\n",
    "01213055c": "पूजिताः कुरुभिर्जग्मुः पुनर्द्वारवतीं पुरीम्\n",
    "01213056a": "रामं पुरस्कृत्य ययुर्वृष्ण्यन्धकमहारथाः\n",
    "01213056c": "रत्नान्यादाय शुभ्राणि दत्तानि कुरुसत्तमैः\n",
    "01213057a": "वासुदेवस्तु पार्थेन तत्रैव सह भारत\n",
    "01213057c": "उवास नगरे रम्ये शक्रप्रस्थे महामनाः\n",
    "01213057e": "व्यचरद्यमुनाकूले पार्थेन सह भारत\n",
    "01213058a": "ततः सुभद्रा सौभद्रं केशवस्य प्रिया स्वसा\n",
    "01213058c": "जयन्तमिव पौलोमी द्युतिमन्तमजीजनत्\n",
    "01213059a": "दीर्घबाहुं महासत्त्वमृषभाक्षमरिंदमम्\n",
    "01213059c": "सुभद्रा सुषुवे वीरमभिमन्युं नरर्षभम्\n",
    "01213060a": "अभीश्च मन्युमांश्चैव ततस्तमरिमर्दनम्\n",
    "01213060c": "अभिमन्युमिति प्राहुरार्जुनिं पुरुषर्षभम्\n",
    "01213061a": "स सात्वत्यामतिरथः संबभूव धनंजयात्\n",
    "01213061c": "मखे निर्मथ्यमानाद्वा शमीगर्भाद्धुताशनः\n",
    "01213062a": "यस्मिञ्जाते महाबाहुः कुन्तीपुत्रो युधिष्ठिरः\n",
    "01213062c": "अयुतं गा द्विजातिभ्यः प्रादान्निष्कांश्च तावतः\n",
    "01213063a": "दयितो वासुदेवस्य बाल्यात्प्रभृति चाभवत्\n",
    "01213063c": "पितॄणां चैव सर्वेषां प्रजानामिव चन्द्रमाः\n",
    "01213064a": "जन्मप्रभृति कृष्णश्च चक्रे तस्य क्रियाः शुभाः\n",
    "01213064c": "स चापि ववृधे बालः शुक्लपक्षे यथा शशी\n",
    "01213065a": "चतुष्पादं दशविधं धनुर्वेदमरिंदमः\n",
    "01213065c": "अर्जुनाद्वेद वेदज्ञात्सकलं दिव्यमानुषम्\n",
    "01213066a": "विज्ञानेष्वपि चास्त्राणां सौष्ठवे च महाबलः\n",
    "01213066c": "क्रियास्वपि च सर्वासु विशेषानभ्यशिक्षयत्\n",
    "01213067a": "आगमे च प्रयोगे च चक्रे तुल्यमिवात्मनः\n",
    "01213067c": "तुतोष पुत्रं सौभद्रं प्रेक्षमाणो धनंजयः\n",
    "01213068a": "सर्वसंहननोपेतं सर्वलक्षणलक्षितम्\n",
    "01213068c": "दुर्धर्षमृषभस्कन्धं व्यात्ताननमिवोरगम्\n",
    "01213069a": "सिंहदर्पं महेष्वासं मत्तमातङ्गविक्रमम्\n",
    "01213069c": "मेघदुन्दुभिनिर्घोषं पूर्णचन्द्रनिभाननम्\n",
    "01213070a": "कृष्णस्य सदृशं शौर्ये वीर्ये रूपे तथाकृतौ\n",
    "01213070c": "ददर्श पुत्रं बीभत्सुर्मघवानिव तं यथा\n",
    "01213071a": "पाञ्चाल्यपि च पञ्चभ्यः पतिभ्यः शुभलक्षणा\n",
    "01213071c": "लेभे पञ्च सुतान्वीराञ्शुभान्पञ्चाचलानिव\n",
    "01213072a": "युधिष्ठिरात्प्रतिविन्ध्यं सुतसोमं वृकोदरात्\n",
    "01213072c": "अर्जुनाच्छ्रुतकर्माणं शतानीकं च नाकुलिम्\n",
    "01213073a": "सहदेवाच्छ्रुतसेनमेतान्पञ्च महारथान्\n",
    "01213073c": "पाञ्चाली सुषुवे वीरानादित्यानदितिर्यथा\n",
    "01213074a": "शास्त्रतः प्रतिविन्ध्यं तमूचुर्विप्रा युधिष्ठिरम्\n",
    "01213074c": "परप्रहरणज्ञाने प्रतिविन्ध्यो भवत्वयम्\n",
    "01213075a": "सुते सोमसहस्रे तु सोमार्कसमतेजसम्\n",
    "01213075c": "सुतसोमं महेष्वासं सुषुवे भीमसेनतः\n",
    "01213076a": "श्रुतं कर्म महत्कृत्वा निवृत्तेन किरीटिना\n",
    "01213076c": "जातः पुत्रस्तवेत्येवं श्रुतकर्मा ततोऽभवत्\n",
    "01213077a": "शतानीकस्य राजर्षेः कौरव्यः कुरुनन्दनः\n",
    "01213077c": "चक्रे पुत्रं सनामानं नकुलः कीर्तिवर्धनम्\n",
    "01213078a": "ततस्त्वजीजनत्कृष्णा नक्षत्रे वह्निदैवते\n",
    "01213078c": "सहदेवात्सुतं तस्माच्छ्रुतसेनेति तं विदुः\n",
    "01213079a": "एकवर्षान्तरास्त्वेव द्रौपदेया यशस्विनः\n",
    "01213079c": "अन्वजायन्त राजेन्द्र परस्परहिते रताः\n",
    "01213080a": "जातकर्माण्यानुपूर्व्याच्चूडोपनयनानि च\n",
    "01213080c": "चकार विधिवद्धौम्यस्तेषां भरतसत्तम\n",
    "01213081a": "कृत्वा च वेदाध्ययनं ततः सुचरितव्रताः\n",
    "01213081c": "जगृहुः सर्वमिष्वस्त्रमर्जुनाद्दिव्यमानुषम्\n",
    "01213082a": "देवगर्भोपमैः पुत्रैर्व्यूढोरस्कैर्महाबलैः\n",
    "01213082c": "अन्विता राजशार्दूल पाण्डवा मुदमाप्नुवन्\n",
    "01214001": "वैशंपायन उवाच\n",
    "01214001a": "इन्द्रप्रस्थे वसन्तस्ते जघ्नुरन्यान्नराधिपान्\n",
    "01214001c": "शासनाद्धृतराष्ट्रस्य राज्ञः शांतनवस्य च\n",
    "01214002a": "आश्रित्य धर्मराजानं सर्वलोकोऽवसत्सुखम्\n",
    "01214002c": "पुण्यलक्षणकर्माणं स्वदेहमिव देहिनः\n",
    "01214003a": "स समं धर्मकामार्थान्सिषेवे भरतर्षभः\n",
    "01214003c": "त्रीनिवात्मसमान्बन्धून्बन्धुमानिव मानयन्\n",
    "01214004a": "तेषां समविभक्तानां क्षितौ देहवतामिव\n",
    "01214004c": "बभौ धर्मार्थकामानां चतुर्थ इव पार्थिवः\n",
    "01214005a": "अध्येतारं परं वेदाः प्रयोक्तारं महाध्वराः\n",
    "01214005c": "रक्षितारं शुभं वर्णा लेभिरे तं जनाधिपम्\n",
    "01214006a": "अधिष्ठानवती लक्ष्मीः परायणवती मतिः\n",
    "01214006c": "बन्धुमानखिलो धर्मस्तेनासीत्पृथिवीक्षिता\n",
    "01214007a": "भ्रातृभिः सहितो राजा चतुर्भिरधिकं बभौ\n",
    "01214007c": "प्रयुज्यमानैर्विततो वेदैरिव महाध्वरः\n",
    "01214008a": "तं तु धौम्यादयो विप्राः परिवार्योपतस्थिरे\n",
    "01214008c": "बृहस्पतिसमा मुख्याः प्रजापतिमिवामराः\n",
    "01214009a": "धर्मराजे अतिप्रीत्या पूर्णचन्द्र इवामले\n",
    "01214009c": "प्रजानां रेमिरे तुल्यं नेत्राणि हृदयानि च\n",
    "01214010a": "न तु केवलदैवेन प्रजा भावेन रेमिरे\n",
    "01214010c": "यद्बभूव मनःकान्तं कर्मणा स चकार तत्\n",
    "01214011a": "न ह्ययुक्तं न चासत्यं नानृतं न च विप्रियम्\n",
    "01214011c": "भाषितं चारुभाषस्य जज्ञे पार्थस्य धीमतः\n",
    "01214012a": "स हि सर्वस्य लोकस्य हितमात्मन एव च\n",
    "01214012c": "चिकीर्षुः सुमहातेजा रेमे भरतसत्तमः\n",
    "01214013a": "तथा तु मुदिताः सर्वे पाण्डवा विगतज्वराः\n",
    "01214013c": "अवसन्पृथिवीपालांस्त्रासयन्तः स्वतेजसा\n",
    "01214014a": "ततः कतिपयाहस्य बीभत्सुः कृष्णमब्रवीत्\n",
    "01214014c": "उष्णानि कृष्ण वर्तन्ते गच्छामो यमुनां प्रति\n",
    "01214015a": "सुहृज्जनवृतास्तत्र विहृत्य मधुसूदन\n",
    "01214015c": "सायाह्ने पुनरेष्यामो रोचतां ते जनार्दन\n",
    "01214016": "वासुदेव उवाच\n",
    "01214016a": "कुन्तीमातर्ममाप्येतद्रोचते यद्वयं जले\n",
    "01214016c": "सुहृज्जनवृताः पार्थ विहरेम यथासुखम्\n",
    "01214017": "वैशंपायन उवाच\n",
    "01214017a": "आमन्त्र्य धर्मराजानमनुज्ञाप्य च भारत\n",
    "01214017c": "जग्मतुः पार्थगोविन्दौ सुहृज्जनवृतौ ततः\n",
    "01214018a": "विहारदेशं संप्राप्य नानाद्रुमवदुत्तमम्\n",
    "01214018c": "गृहैरुच्चावचैर्युक्तं पुरंदरगृहोपमम्\n",
    "01214019a": "भक्ष्यैर्भोज्यैश्च पेयैश्च रसवद्भिर्महाधनैः\n",
    "01214019c": "माल्यैश्च विविधैर्युक्तं युक्तं वार्ष्णेयपार्थयोः\n",
    "01214020a": "आविवेशतुरापूर्णं रत्नैरुच्चावचैः शुभैः\n",
    "01214020c": "यथोपजोषं सर्वश्च जनश्चिक्रीड भारत\n",
    "01214021a": "वने काश्चिज्जले काश्चित्काश्चिद्वेश्मसु चाङ्गनाः\n",
    "01214021c": "यथादेशं यथाप्रीति चिक्रीडुः कृष्णपार्थयोः\n",
    "01214022a": "द्रौपदी च सुभद्रा च वासांस्याभरणानि च\n",
    "01214022c": "प्रयच्छेतां महार्हाणि स्त्रीणां ते स्म मदोत्कटे\n",
    "01214023a": "काश्चित्प्रहृष्टा ननृतुश्चुक्रुशुश्च तथापराः\n",
    "01214023c": "जहसुश्चापरा नार्यः पपुश्चान्या वरासवम्\n",
    "01214024a": "रुरुदुश्चापरास्तत्र प्रजघ्नुश्च परस्परम्\n",
    "01214024c": "मन्त्रयामासुरन्याश्च रहस्यानि परस्परम्\n",
    "01214025a": "वेणुवीणामृदङ्गानां मनोज्ञानां च सर्वशः\n",
    "01214025c": "शब्देनापूर्यते ह स्म तद्वनं सुसमृद्धिमत्\n",
    "01214026a": "तस्मिंस्तथा वर्तमाने कुरुदाशार्हनन्दनौ\n",
    "01214026c": "समीपे जग्मतुः कंचिदुद्देशं सुमनोहरम्\n",
    "01214027a": "तत्र गत्वा महात्मानौ कृष्णौ परपुरंजयौ\n",
    "01214027c": "महार्हासनयो राजंस्ततस्तौ संनिषीदतुः\n",
    "01214028a": "तत्र पूर्वव्यतीतानि विक्रान्तानि रतानि च\n",
    "01214028c": "बहूनि कथयित्वा तौ रेमाते पार्थमाधवौ\n",
    "01214029a": "तत्रोपविष्टौ मुदितौ नाकपृष्ठेऽश्विनाविव\n",
    "01214029c": "अभ्यगच्छत्तदा विप्रो वासुदेवधनंजयौ\n",
    "01214030a": "बृहच्छालप्रतीकाशः प्रतप्तकनकप्रभः\n",
    "01214030c": "हरिपिङ्गो हरिश्मश्रुः प्रमाणायामतः समः\n",
    "01214031a": "तरुणादित्यसंकाशः कृष्णवासा जटाधरः\n",
    "01214031c": "पद्मपत्राननः पिङ्गस्तेजसा प्रज्वलन्निव\n",
    "01214032a": "उपसृष्टं तु तं कृष्णौ भ्राजमानं द्विजोत्तमम्\n",
    "01214032c": "अर्जुनो वासुदेवश्च तूर्णमुत्पत्य तस्थतुः\n",
    "01215001": "वैशंपायन उवाच\n",
    "01215001a": "सोऽब्रवीदर्जुनं चैव वासुदेवं च सात्वतम्\n",
    "01215001c": "लोकप्रवीरौ तिष्ठन्तौ खाण्डवस्य समीपतः\n",
    "01215002a": "ब्राह्मणो बहुभोक्तास्मि भुञ्जेऽपरिमितं सदा\n",
    "01215002c": "भिक्षे वार्ष्णेयपार्थौ वामेकां तृप्तिं प्रयच्छताम्\n",
    "01215003a": "एवमुक्तौ तमब्रूतां ततस्तौ कृष्णपाण्डवौ\n",
    "01215003c": "केनान्नेन भवांस्तृप्येत्तस्यान्नस्य यतावहे\n",
    "01215004a": "एवमुक्तः स भगवानब्रवीत्तावुभौ ततः\n",
    "01215004c": "भाषमाणौ तदा वीरौ किमन्नं क्रियतामिति\n",
    "01215005a": "नाहमन्नं बुभुक्षे वै पावकं मां निबोधतम्\n",
    "01215005c": "यदन्नमनुरूपं मे तद्युवां संप्रयच्छतम्\n",
    "01215006a": "इदमिन्द्रः सदा दावं खाण्डवं परिरक्षति\n",
    "01215006c": "तं न शक्नोम्यहं दग्धुं रक्ष्यमाणं महात्मना\n",
    "01215007a": "वसत्यत्र सखा तस्य तक्षकः पन्नगः सदा\n",
    "01215007c": "सगणस्तत्कृते दावं परिरक्षति वज्रभृत्\n",
    "01215008a": "तत्र भूतान्यनेकानि रक्ष्यन्ते स्म प्रसङ्गतः\n",
    "01215008c": "तं दिधक्षुर्न शक्नोमि दग्धुं शक्रस्य तेजसा\n",
    "01215009a": "स मां प्रज्वलितं दृष्ट्वा मेघाम्भोभिः प्रवर्षति\n",
    "01215009c": "ततो दग्धुं न शक्नोमि दिधक्षुर्दावमीप्सितम्\n",
    "01215010a": "स युवाभ्यां सहायाभ्यामस्त्रविद्भ्यां समागतः\n",
    "01215010c": "दहेयं खाण्डवं दावमेतदन्नं वृतं मया\n",
    "01215011a": "युवां ह्युदकधारास्ता भूतानि च समन्ततः\n",
    "01215011c": "उत्तमास्त्रविदौ सम्यक्सर्वतो वारयिष्यथः\n",
    "01215012a": "एवमुक्ते प्रत्युवाच बीभत्सुर्जातवेदसम्\n",
    "01215012c": "दिधक्षुं खाण्डवं दावमकामस्य शतक्रतोः\n",
    "01215013a": "उत्तमास्त्राणि मे सन्ति दिव्यानि च बहूनि च\n",
    "01215013c": "यैरहं शक्नुयां योद्धुमपि वज्रधरान्बहून्\n",
    "01215014a": "धनुर्मे नास्ति भगवन्बाहुवीर्येण संमितम्\n",
    "01215014c": "कुर्वतः समरे यत्नं वेगं यद्विषहेत मे\n",
    "01215015a": "शरैश्च मेऽर्थो बहुभिरक्षयैः क्षिप्रमस्यतः\n",
    "01215015c": "न हि वोढुं रथः शक्तः शरान्मम यथेप्सितान्\n",
    "01215016a": "अश्वांश्च दिव्यानिच्छेयं पाण्डुरान्वातरंहसः\n",
    "01215016c": "रथं च मेघनिर्घोषं सूर्यप्रतिमतेजसम्\n",
    "01215017a": "तथा कृष्णस्य वीर्येण नायुधं विद्यते समम्\n",
    "01215017c": "येन नागान्पिशाचांश्च निहन्यान्माधवो रणे\n",
    "01215018a": "उपायं कर्मणः सिद्धौ भगवन्वक्तुमर्हसि\n",
    "01215018c": "निवारयेयं येनेन्द्रं वर्षमाणं महावने\n",
    "01215019a": "पौरुषेण तु यत्कार्यं तत्कर्तारौ स्व पावक\n",
    "01215019c": "करणानि समर्थानि भगवन्दातुमर्हसि\n",
    "01216001": "वैशंपायन उवाच\n",
    "01216001a": "एवमुक्तस्तु भगवान्धूमकेतुर्हुताशनः\n",
    "01216001c": "चिन्तयामास वरुणं लोकपालं दिदृक्षया\n",
    "01216001e": "आदित्यमुदके देवं निवसन्तं जलेश्वरम्\n",
    "01216002a": "स च तच्चिन्तितं ज्ञात्वा दर्शयामास पावकम्\n",
    "01216002c": "तमब्रवीद्धूमकेतुः प्रतिपूज्य जलेश्वरम्\n",
    "01216002e": "चतुर्थं लोकपालानां रक्षितारं महेश्वरम्\n",
    "01216003a": "सोमेन राज्ञा यद्दत्तं धनुश्चैवेषुधी च ते\n",
    "01216003c": "तत्प्रयच्छोभयं शीघ्रं रथं च कपिलक्षणम्\n",
    "01216004a": "कार्यं हि सुमहत्पार्थो गाण्डीवेन करिष्यति\n",
    "01216004c": "चक्रेण वासुदेवश्च तन्मदर्थे प्रदीयताम्\n",
    "01216004e": "ददानीत्येव वरुणः पावकं प्रत्यभाषत\n",
    "01216005a": "ततोऽद्भुतं महावीर्यं यशःकीर्तिविवर्धनम्\n",
    "01216005c": "सर्वशस्त्रैरनाधृष्यं सर्वशस्त्रप्रमाथि च\n",
    "01216005e": "सर्वायुधमहामात्रं परसेनाप्रधर्षणम्\n",
    "01216006a": "एकं शतसहस्रेण संमितं राष्ट्रवर्धनम्\n",
    "01216006c": "चित्रमुच्चावचैर्वर्णैः शोभितं श्लक्ष्णमव्रणम्\n",
    "01216007a": "देवदानवगन्धर्वैः पूजितं शाश्वतीः समाः\n",
    "01216007c": "प्रादाद्वै धनुरत्नं तदक्षय्यौ च महेषुधी\n",
    "01216008a": "रथं च दिव्याश्वयुजं कपिप्रवरकेतनम्\n",
    "01216008c": "उपेतं राजतैरश्वैर्गान्धर्वैर्हेममालिभिः\n",
    "01216008e": "पाण्डुराभ्रप्रतीकाशैर्मनोवायुसमैर्जवे\n",
    "01216009a": "सर्वोपकरणैर्युक्तमजय्यं देवदानवैः\n",
    "01216009c": "भानुमन्तं महाघोषं सर्वभूतमनोहरम्\n",
    "01216010a": "ससर्ज यत्स्वतपसा भौवनो भुवनप्रभुः\n",
    "01216010c": "प्रजापतिरनिर्देश्यं यस्य रूपं रवेरिव\n",
    "01216011a": "यं स्म सोमः समारुह्य दानवानजयत्प्रभुः\n",
    "01216011c": "नगमेघप्रतीकाशं ज्वलन्तमिव च श्रिया\n",
    "01216012a": "आश्रिता तं रथश्रेष्ठं शक्रायुधसमा शुभा\n",
    "01216012c": "तापनीया सुरुचिरा ध्वजयष्टिरनुत्तमा\n",
    "01216013a": "तस्यां तु वानरो दिव्यः सिंहशार्दूललक्षणः\n",
    "01216013c": "विनर्दन्निव तत्रस्थः संस्थितो मूर्ध्न्यशोभत\n",
    "01216014a": "ध्वजे भूतानि तत्रासन्विविधानि महान्ति च\n",
    "01216014c": "नादेन रिपुसैन्यानां येषां संज्ञा प्रणश्यति\n",
    "01216015a": "स तं नानापताकाभिः शोभितं रथमुत्तमम्\n",
    "01216015c": "प्रदक्षिणमुपावृत्य दैवतेभ्यः प्रणम्य च\n",
    "01216016a": "संनद्धः कवची खड्गी बद्धगोधाङ्गुलित्रवान्\n",
    "01216016c": "आरुरोह रथं पार्थो विमानं सुकृती यथा\n",
    "01216017a": "तच्च दिव्यं धनुःश्रेष्ठं ब्रह्मणा निर्मितं पुरा\n",
    "01216017c": "गाण्डीवमुपसंगृह्य बभूव मुदितोऽर्जुनः\n",
    "01216018a": "हुताशनं नमस्कृत्य ततस्तदपि वीर्यवान्\n",
    "01216018c": "जग्राह बलमास्थाय ज्यया च युयुजे धनुः\n",
    "01216019a": "मौर्व्यां तु युज्यमानायां बलिना पाण्डवेन ह\n",
    "01216019c": "येऽशृण्वन्कूजितं तत्र तेषां वै व्यथितं मनः\n",
    "01216020a": "लब्ध्वा रथं धनुश्चैव तथाक्षय्यौ महेषुधी\n",
    "01216020c": "बभूव कल्यः कौन्तेयः प्रहृष्टः साह्यकर्मणि\n",
    "01216021a": "वज्रनाभं ततश्चक्रं ददौ कृष्णाय पावकः\n",
    "01216021c": "आग्नेयमस्त्रं दयितं स च कल्योऽभवत्तदा\n",
    "01216022a": "अब्रवीत्पावकश्चैनमेतेन मधुसूदन\n",
    "01216022c": "अमानुषानपि रणे विजेष्यसि न संशयः\n",
    "01216023a": "अनेन त्वं मनुष्याणां देवानामपि चाहवे\n",
    "01216023c": "रक्षःपिशाचदैत्यानां नागानां चाधिकः सदा\n",
    "01216023e": "भविष्यसि न संदेहः प्रवरारिनिबर्हणे\n",
    "01216024a": "क्षिप्तं क्षिप्तं रणे चैतत्त्वया माधव शत्रुषु\n",
    "01216024c": "हत्वाप्रतिहतं संख्ये पाणिमेष्यति ते पुनः\n",
    "01216025a": "वरुणश्च ददौ तस्मै गदामशनिनिःस्वनाम्\n",
    "01216025c": "दैत्यान्तकरणीं घोरां नाम्ना कौमोदकीं हरेः\n",
    "01216026a": "ततः पावकमब्रूतां प्रहृष्टौ कृष्णपाण्डवौ\n",
    "01216026c": "कृतास्त्रौ शस्त्रसंपन्नौ रथिनौ ध्वजिनावपि\n",
    "01216027a": "कल्यौ स्वो भगवन्योद्धुमपि सर्वैः सुरासुरैः\n",
    "01216027c": "किं पुनर्वज्रिणैकेन पन्नगार्थे युयुत्सुना\n",
    "01216028": "अर्जुन उवाच\n",
    "01216028a": "चक्रमस्त्रं च वार्ष्णेयो विसृजन्युधि वीर्यवान्\n",
    "01216028c": "त्रिषु लोकेषु तन्नास्ति यन्न जीयाज्जनार्दनः\n",
    "01216029a": "गाण्डीवं धनुरादाय तथाक्षय्यौ महेषुधी\n",
    "01216029c": "अहमप्युत्सहे लोकान्विजेतुं युधि पावक\n",
    "01216030a": "सर्वतः परिवार्यैनं दावेन महता प्रभो\n",
    "01216030c": "कामं संप्रज्वलाद्यैव कल्यौ स्वः साह्यकर्मणि\n",
    "01216031": "वैशंपायन उवाच\n",
    "01216031a": "एवमुक्तः स भगवान्दाशार्हेणार्जुनेन च\n",
    "01216031c": "तैजसं रूपमास्थाय दावं दग्धुं प्रचक्रमे\n",
    "01216032a": "सर्वतः परिवार्याथ सप्तार्चिर्ज्वलनस्तदा\n",
    "01216032c": "ददाह खाण्डवं क्रुद्धो युगान्तमिव दर्शयन्\n",
    "01216033a": "परिगृह्य समाविष्टस्तद्वनं भरतर्षभ\n",
    "01216033c": "मेघस्तनितनिर्घोषं सर्वभूतानि निर्दहन्\n",
    "01216034a": "दह्यतस्तस्य विबभौ रूपं दावस्य भारत\n",
    "01216034c": "मेरोरिव नगेन्द्रस्य काञ्चनस्य महाद्युतेः\n",
    "01217001": "वैशंपायन उवाच\n",
    "01217001a": "तौ रथाभ्यां नरव्याघ्रौ दावस्योभयतः स्थितौ\n",
    "01217001c": "दिक्षु सर्वासु भूतानां चक्राते कदनं महत्\n",
    "01217002a": "यत्र यत्र हि दृश्यन्ते प्राणिनः खाण्डवालयाः\n",
    "01217002c": "पलायन्तस्तत्र तत्र तौ वीरौ पर्यधावताम्\n",
    "01217003a": "छिद्रं हि न प्रपश्यन्ति रथयोराशुविक्रमात्\n",
    "01217003c": "आविद्धाविव दृश्येते रथिनौ तौ रथोत्तमौ\n",
    "01217004a": "खाण्डवे दह्यमाने तु भूतान्यथ सहस्रशः\n",
    "01217004c": "उत्पेतुर्भैरवान्नादान्विनदन्तो दिशो दश\n",
    "01217005a": "दग्धैकदेशा बहवो निष्टप्ताश्च तथापरे\n",
    "01217005c": "स्फुटिताक्षा विशीर्णाश्च विप्लुताश्च विचेतसः\n",
    "01217006a": "समालिङ्ग्य सुतानन्ये पितॄन्मातॄंस्तथापरे\n",
    "01217006c": "त्यक्तुं न शेकुः स्नेहेन तथैव निधनं गताः\n",
    "01217007a": "विकृतैर्दर्शनैरन्ये समुत्पेतुः सहस्रशः\n",
    "01217007c": "तत्र तत्र विघूर्णन्तः पुनरग्नौ प्रपेदिरे\n",
    "01217008a": "दग्धपक्षाक्षिचरणा विचेष्टन्तो महीतले\n",
    "01217008c": "तत्र तत्र स्म दृश्यन्ते विनश्यन्तः शरीरिणः\n",
    "01217009a": "जलस्थानेषु सर्वेषु क्वाथ्यमानेषु भारत\n",
    "01217009c": "गतसत्त्वाः स्म दृश्यन्ते कूर्ममत्स्याः सहस्रशः\n",
    "01217010a": "शरीरैः संप्रदीप्तैश्च देहवन्त इवाग्नयः\n",
    "01217010c": "अदृश्यन्त वने तस्मिन्प्राणिनः प्राणसंक्षये\n",
    "01217011a": "तांस्तथोत्पततः पार्थः शरैः संछिद्य खण्डशः\n",
    "01217011c": "दीप्यमाने ततः प्रास्यत्प्रहसन्कृष्णवर्त्मनि\n",
    "01217012a": "ते शराचितसर्वाङ्गा विनदन्तो महारवान्\n",
    "01217012c": "ऊर्ध्वमुत्पत्य वेगेन निपेतुः पावके पुनः\n",
    "01217013a": "शरैरभ्याहतानां च दह्यतां च वनौकसाम्\n",
    "01217013c": "विरावः श्रूयते ह स्म समुद्रस्येव मथ्यतः\n",
    "01217014a": "वह्नेश्चापि प्रहृष्टस्य खमुत्पेतुर्महार्चिषः\n",
    "01217014c": "जनयामासुरुद्वेगं सुमहान्तं दिवौकसाम्\n",
    "01217015a": "ततो जग्मुर्महात्मानः सर्व एव दिवौकसः\n",
    "01217015c": "शरणं देवराजानं सहस्राक्षं पुरंदरम्\n",
    "01217016": "देवा ऊचुः\n",
    "01217016a": "किं न्विमे मानवाः सर्वे दह्यन्ते कृष्णवर्त्मना\n",
    "01217016c": "कच्चिन्न संक्षयः प्राप्तो लोकानाममरेश्वर\n",
    "01217017": "वैशंपायन उवाच\n",
    "01217017a": "तच्छ्रुत्वा वृत्रहा तेभ्यः स्वयमेवान्ववेक्ष्य च\n",
    "01217017c": "खाण्डवस्य विमोक्षार्थं प्रययौ हरिवाहनः\n",
    "01217018a": "महता मेघजालेन नानारूपेण वज्रभृत्\n",
    "01217018c": "आकाशं समवस्तीर्य प्रववर्ष सुरेश्वरः\n",
    "01217019a": "ततोऽक्षमात्रा विसृजन्धाराः शतसहस्रशः\n",
    "01217019c": "अभ्यवर्षत्सहस्राक्षः पावकं खाण्डवं प्रति\n",
    "01217020a": "असंप्राप्तास्तु ता धारास्तेजसा जातवेदसः\n",
    "01217020c": "ख एव समशुष्यन्त न काश्चित्पावकं गताः\n",
    "01217021a": "ततो नमुचिहा क्रुद्धो भृशमर्चिष्मतस्तदा\n",
    "01217021c": "पुनरेवाभ्यवर्षत्तमम्भः प्रविसृजन्बहु\n",
    "01217022a": "अर्चिर्धाराभिसंबद्धं धूमविद्युत्समाकुलम्\n",
    "01217022c": "बभूव तद्वनं घोरं स्तनयित्नुसघोषवत्\n",
    "01218001": "वैशंपायन उवाच\n",
    "01218001a": "तस्याभिवर्षतो वारि पाण्डवः प्रत्यवारयत्\n",
    "01218001c": "शरवर्षेण बीभत्सुरुत्तमास्त्राणि दर्शयन्\n",
    "01218002a": "शरैः समन्ततः सर्वं खाण्डवं चापि पाण्डवः\n",
    "01218002c": "छादयामास तद्वर्षमपकृष्य ततो वनात्\n",
    "01218003a": "न च स्म किंचिच्छक्नोति भूतं निश्चरितुं ततः\n",
    "01218003c": "संछाद्यमाने खगमैरस्यता सव्यसाचिना\n",
    "01218004a": "तक्षकस्तु न तत्रासीत्सर्पराजो महाबलः\n",
    "01218004c": "दह्यमाने वने तस्मिन्कुरुक्षेत्रेऽभवत्तदा\n",
    "01218005a": "अश्वसेनस्तु तत्रासीत्तक्षकस्य सुतो बली\n",
    "01218005c": "स यत्नमकरोत्तीव्रं मोक्षार्थं हव्यवाहनात्\n",
    "01218006a": "न शशाक विनिर्गन्तुं कौन्तेयशरपीडितः\n",
    "01218006c": "मोक्षयामास तं माता निगीर्य भुजगात्मजा\n",
    "01218007a": "तस्य पूर्वं शिरो ग्रस्तं पुच्छमस्य निगीर्यते\n",
    "01218007c": "ऊर्ध्वमाचक्रमे सा तु पन्नगी पुत्रगृद्धिनी\n",
    "01218008a": "तस्यास्तीक्ष्णेन भल्लेन पृथुधारेण पाण्डवः\n",
    "01218008c": "शिरश्चिच्छेद गच्छन्त्यास्तामपश्यत्सुरेश्वरः\n",
    "01218009a": "तं मुमोचयिषुर्वज्री वातवर्षेण पाण्डवम्\n",
    "01218009c": "मोहयामास तत्कालमश्वसेनस्त्वमुच्यत\n",
    "01218010a": "तां च मायां तदा दृष्ट्वा घोरां नागेन वञ्चितः\n",
    "01218010c": "द्विधा त्रिधा च चिच्छेद खगतानेव भारत\n",
    "01218011a": "शशाप तं च संक्रुद्धो बीभत्सुर्जिह्मगामिनम्\n",
    "01218011c": "पावको वासुदेवश्च अप्रतिष्ठो भवेदिति\n",
    "01218012a": "ततो जिष्णुः सहस्राक्षं खं वितत्येषुभिः शितैः\n",
    "01218012c": "योधयामास संक्रुद्धो वञ्चनां तामनुस्मरन्\n",
    "01218013a": "देवराडपि तं दृष्ट्वा संरब्धमिव फल्गुनम्\n",
    "01218013c": "स्वमस्त्रमसृजद्दीप्तं यत्ततानाखिलं नभः\n",
    "01218014a": "ततो वायुर्महाघोषः क्षोभयन्सर्वसागरान्\n",
    "01218014c": "वियत्स्थोऽजनयन्मेघाञ्जलधारामुचोऽऽकुलान्\n",
    "01218015a": "तद्विघातार्थमसृजदर्जुनोऽप्यस्त्रमुत्तमम्\n",
    "01218015c": "वायव्यमेवाभिमन्त्र्य प्रतिपत्तिविशारदः\n",
    "01218016a": "तेनेन्द्राशनिमेघानां वीर्यौजस्तद्विनाशितम्\n",
    "01218016c": "जलधाराश्च ताः शोषं जग्मुर्नेशुश्च विद्युतः\n",
    "01218017a": "क्षणेन चाभवद्व्योम संप्रशान्तरजस्तमः\n",
    "01218017c": "सुखशीतानिलगुणं प्रकृतिस्थार्कमण्डलम्\n",
    "01218018a": "निष्प्रतीकारहृष्टश्च हुतभुग्विविधाकृतिः\n",
    "01218018c": "प्रजज्वालातुलार्चिष्मान्स्वनादैः पूरयञ्जगत्\n",
    "01218019a": "कृष्णाभ्यां रक्षितं दृष्ट्वा तं च दावमहंकृताः\n",
    "01218019c": "समुत्पेतुरथाकाशं सुपर्णाद्याः पतत्रिणः\n",
    "01218020a": "गरुडा वज्रसदृशैः पक्षतुण्डनखैस्तथा\n",
    "01218020c": "प्रहर्तुकामाः संपेतुराकाशात्कृष्णपाण्डवौ\n",
    "01218021a": "तथैवोरगसंघाताः पाण्डवस्य समीपतः\n",
    "01218021c": "उत्सृजन्तो विषं घोरं निश्चेरुर्ज्वलिताननाः\n",
    "01218022a": "तांश्चकर्त शरैः पार्थः सरोषान्दृश्य खेचरान्\n",
    "01218022c": "विवशाश्चापतन्दीप्तं देहाभावाय पावकम्\n",
    "01218023a": "ततः सुराः सगन्धर्वा यक्षराक्षसपन्नगाः\n",
    "01218023c": "उत्पेतुर्नादमतुलमुत्सृजन्तो रणार्थिणः\n",
    "01218024a": "अयःकणपचक्राश्मभुशुण्ड्युद्यतबाहवः\n",
    "01218024c": "कृष्णपार्थौ जिघांसन्तः क्रोधसंमूर्च्छितौजसः\n",
    "01218025a": "तेषामभिव्याहरतां शस्त्रवर्षं च मुञ्चताम्\n",
    "01218025c": "प्रममाथोत्तमाङ्गानि बीभत्सुर्निशितैः शरैः\n",
    "01218026a": "कृष्णश्च सुमहातेजाश्चक्रेणारिनिहा तदा\n",
    "01218026c": "दैत्यदानवसंघानां चकार कदनं महत्\n",
    "01218027a": "अथापरे शरैर्विद्धाश्चक्रवेगेरितास्तदा\n",
    "01218027c": "वेलामिव समासाद्य व्यातिष्ठन्त महौजसः\n",
    "01218028a": "ततः शक्रोऽभिसंक्रुद्धस्त्रिदशानां महेश्वरः\n",
    "01218028c": "पाण्डुरं गजमास्थाय तावुभौ समभिद्रवत्\n",
    "01218029a": "अशनिं गृह्य तरसा वज्रमस्त्रमवासृजत्\n",
    "01218029c": "हतावेताविति प्राह सुरानसुरसूदनः\n",
    "01218030a": "ततः समुद्यतां दृष्ट्वा देवेन्द्रेण महाशनिम्\n",
    "01218030c": "जगृहुः सर्वशस्त्राणि स्वानि स्वानि सुरास्तदा\n",
    "01218031a": "कालदण्डं यमो राजा शिबिकां च धनेश्वरः\n",
    "01218031c": "पाशं च वरुणस्तत्र विचक्रं च तथा शिवः\n",
    "01218032a": "ओषधीर्दीप्यमानाश्च जगृहातेऽश्विनावपि\n",
    "01218032c": "जगृहे च धनुर्धाता मुसलं च जयस्तथा\n",
    "01218033a": "पर्वतं चापि जग्राह क्रुद्धस्त्वष्टा महाबलः\n",
    "01218033c": "अंशस्तु शक्तिं जग्राह मृत्युर्देवः परश्वधम्\n",
    "01218034a": "प्रगृह्य परिघं घोरं विचचारार्यमा अपि\n",
    "01218034c": "मित्रश्च क्षुरपर्यन्तं चक्रं गृह्य व्यतिष्ठत\n",
    "01218035a": "पूषा भगश्च संक्रुद्धः सविता च विशां पते\n",
    "01218035c": "आत्तकार्मुकनिस्त्रिंशाः कृष्णपार्थावभिद्रुताः\n",
    "01218036a": "रुद्राश्च वसवश्चैव मरुतश्च महाबलाः\n",
    "01218036c": "विश्वेदेवास्तथा साध्या दीप्यमानाः स्वतेजसा\n",
    "01218037a": "एते चान्ये च बहवो देवास्तौ पुरुषोत्तमौ\n",
    "01218037c": "कृष्णपार्थौ जिघांसन्तः प्रतीयुर्विविधायुधाः\n",
    "01218038a": "तत्राद्भुतान्यदृश्यन्त निमित्तानि महाहवे\n",
    "01218038c": "युगान्तसमरूपाणि भूतोत्सादाय भारत\n",
    "01218039a": "तथा तु दृष्ट्वा संरब्धं शक्रं देवैः सहाच्युतौ\n",
    "01218039c": "अभीतौ युधि दुर्धर्षौ तस्थतुः सज्जकार्मुकौ\n",
    "01218040a": "आगतांश्चैव तान्दृष्ट्वा देवानेकैकशस्ततः\n",
    "01218040c": "न्यवारयेतां संक्रुद्धौ बाणैर्वज्रोपमैस्तदा\n",
    "01218041a": "असकृद्भग्नसंकल्पाः सुराश्च बहुशः कृताः\n",
    "01218041c": "भयाद्रणं परित्यज्य शक्रमेवाभिशिश्रियुः\n",
    "01218042a": "दृष्ट्वा निवारितान्देवान्माधवेनार्जुनेन च\n",
    "01218042c": "आश्चर्यमगमंस्तत्र मुनयो दिवि विष्ठिताः\n",
    "01218043a": "शक्रश्चापि तयोर्वीर्यमुपलभ्यासकृद्रणे\n",
    "01218043c": "बभूव परमप्रीतो भूयश्चैतावयोधयत्\n",
    "01218044a": "ततोऽश्मवर्षं सुमहद्व्यसृजत्पाकशासनः\n",
    "01218044c": "भूय एव तदा वीर्यं जिज्ञासुः सव्यसाचिनः\n",
    "01218044e": "तच्छरैरर्जुनो वर्षं प्रतिजघ्नेऽत्यमर्षणः\n",
    "01218045a": "विफलं क्रियमाणं तत्संप्रेक्ष्य च शतक्रतुः\n",
    "01218045c": "भूयः संवर्धयामास तद्वर्षं देवराडथ\n",
    "01218046a": "सोऽश्मवर्षं महावेगैरिषुभिः पाकशासनिः\n",
    "01218046c": "विलयं गमयामास हर्षयन्पितरं तदा\n",
    "01218047a": "समुत्पाट्य तु पाणिभ्यां मन्दराच्छिखरं महत्\n",
    "01218047c": "सद्रुमं व्यसृजच्छक्रो जिघांसुः पाण्डुनन्दनम्\n",
    "01218048a": "ततोऽर्जुनो वेगवद्भिर्ज्वलिताग्रैरजिह्मगैः\n",
    "01218048c": "बाणैर्विध्वंसयामास गिरेः शृङ्गं सहस्रधा\n",
    "01218049a": "गिरेर्विशीर्यमाणस्य तस्य रूपं तदा बभौ\n",
    "01218049c": "सार्कचन्द्रग्रहस्येव नभसः प्रविशीर्यतः\n",
    "01218050a": "तेनावाक्पतता दावे शैलेन महता भृशम्\n",
    "01218050c": "भूय एव हतास्तत्र प्राणिनः खाण्डवालयाः\n",
    "01219001": "वैशंपायन उवाच\n",
    "01219001a": "तथा शैलनिपातेन भीषिताः खाण्डवालयाः\n",
    "01219001c": "दानवा राक्षसा नागास्तरक्ष्वृक्षवनौकसः\n",
    "01219001e": "द्विपाः प्रभिन्नाः शार्दूलाः सिंहाः केसरिणस्तथा\n",
    "01219002a": "मृगाश्च महिषाश्चैव शतशः पक्षिणस्तथा\n",
    "01219002c": "समुद्विग्ना विससृपुस्तथान्या भूतजातयः\n",
    "01219003a": "तं दावं समुदीक्षन्तः कृष्णौ चाभ्युद्यतायुधौ\n",
    "01219003c": "उत्पातनादशब्देन संत्रासित इवाभवन्\n",
    "01219004a": "स्वतेजोभास्वरं चक्रमुत्ससर्ज जनार्दनः\n",
    "01219004c": "तेन ता जातयः क्षुद्राः सदानवनिशाचराः\n",
    "01219004e": "निकृत्ताः शतशः सर्वा निपेतुरनलं क्षणात्\n",
    "01219005a": "अदृश्यन्राक्षसास्तत्र कृष्णचक्रविदारिताः\n",
    "01219005c": "वसारुधिरसंपृक्ताः संध्यायामिव तोयदाः\n",
    "01219006a": "पिशाचान्पक्षिणो नागान्पशूंश्चापि सहस्रशः\n",
    "01219006c": "निघ्नंश्चरति वार्ष्णेयः कालवत्तत्र भारत\n",
    "01219007a": "क्षिप्तं क्षिप्तं हि तच्चक्रं कृष्णस्यामित्रघातिनः\n",
    "01219007c": "हत्वानेकानि सत्त्वानि पाणिमेति पुनः पुनः\n",
    "01219008a": "तथा तु निघ्नतस्तस्य सर्वसत्त्वानि भारत\n",
    "01219008c": "बभूव रूपमत्युग्रं सर्वभूतात्मनस्तदा\n",
    "01219009a": "समेतानां च देवानां दानवानां च सर्वशः\n",
    "01219009c": "विजेता नाभवत्कश्चित्कृष्णपाण्डवयोर्मृधे\n",
    "01219010a": "तयोर्बलात्परित्रातुं तं दावं तु यदा सुराः\n",
    "01219010c": "नाशक्नुवञ्शमयितुं तदाभूवन्पराङ्मुखाः\n",
    "01219011a": "शतक्रतुश्च संप्रेक्ष्य विमुखान्देवतागणान्\n",
    "01219011c": "बभूवावस्थितः प्रीतः प्रशंसन्कृष्णपाण्डवौ\n",
    "01219012a": "निवृत्तेषु तु देवेषु वागुवाचाशरीरिणी\n",
    "01219012c": "शतक्रतुमभिप्रेक्ष्य महागम्भीरनिःस्वना\n",
    "01219013a": "न ते सखा संनिहितस्तक्षकः पन्नगोत्तमः\n",
    "01219013c": "दाहकाले खाण्डवस्य कुरुक्षेत्रं गतो ह्यसौ\n",
    "01219014a": "न च शक्यौ त्वया जेतुं युद्धेऽस्मिन्समवस्थितौ\n",
    "01219014c": "वासुदेवार्जुनौ शक्र निबोधेदं वचो मम\n",
    "01219015a": "नरनारायणौ देवौ तावेतौ विश्रुतौ दिवि\n",
    "01219015c": "भवानप्यभिजानाति यद्वीर्यौ यत्पराक्रमौ\n",
    "01219016a": "नैतौ शक्यौ दुराधर्षौ विजेतुमजितौ युधि\n",
    "01219016c": "अपि सर्वेषु लोकेषु पुराणावृषिसत्तमौ\n",
    "01219017a": "पूजनीयतमावेतावपि सर्वैः सुरासुरैः\n",
    "01219017c": "सयक्षरक्षोगन्धर्वनरकिंनरपन्नगैः\n",
    "01219018a": "तस्मादितः सुरैः सार्धं गन्तुमर्हसि वासव\n",
    "01219018c": "दिष्टं चाप्यनुपश्यैतत्खाण्डवस्य विनाशनम्\n",
    "01219019a": "इति वाचमभिश्रुत्य तथ्यमित्यमरेश्वरः\n",
    "01219019c": "कोपामर्षौ समुत्सृज्य संप्रतस्थे दिवं तदा\n",
    "01219020a": "तं प्रस्थितं महात्मानं समवेक्ष्य दिवौकसः\n",
    "01219020c": "त्वरिताः सहिता राजन्ननुजग्मुः शतक्रतुम्\n",
    "01219021a": "देवराजं तदा यान्तं सह देवैरुदीक्ष्य तु\n",
    "01219021c": "वासुदेवार्जुनौ वीरौ सिंहनादं विनेदतुः\n",
    "01219022a": "देवराजे गते राजन्प्रहृष्टौ कृष्णपाण्डवौ\n",
    "01219022c": "निर्विशङ्कं पुनर्दावं दाहयामासतुस्तदा\n",
    "01219023a": "स मारुत इवाभ्राणि नाशयित्वार्जुनः सुरान्\n",
    "01219023c": "व्यधमच्छरसंपातैः प्राणिनः खाण्डवालयान्\n",
    "01219024a": "न च स्म किंचिच्छक्नोति भूतं निश्चरितुं ततः\n",
    "01219024c": "संछिद्यमानमिषुभिरस्यता सव्यसाचिना\n",
    "01219025a": "नाशकंस्तत्र भूतानि महान्त्यपि रणेऽर्जुनम्\n",
    "01219025c": "निरीक्षितुममोघेषुं करिष्यन्ति कुतो रणम्\n",
    "01219026a": "शतेनैकं च विव्याध शतं चैकेन पत्रिणा\n",
    "01219026c": "व्यसवस्तेऽपतन्नग्नौ साक्षात्कालहता इव\n",
    "01219027a": "न चालभन्त ते शर्म रोधःसु विषमेषु च\n",
    "01219027c": "पितृदेवनिवासेषु संतापश्चाप्यजायत\n",
    "01219028a": "भूतसंघसहस्राश्च दीनाश्चक्रुर्महास्वनम्\n",
    "01219028c": "रुरुवुर्वारणाश्चैव तथैव मृगपक्षिणः\n",
    "01219028e": "तेन शब्देन वित्रेसुर्गङ्गोदधिचरा झषाः\n",
    "01219029a": "न ह्यर्जुनं महाबाहुं नापि कृष्णं महाबलम्\n",
    "01219029c": "निरीक्षितुं वै शक्नोति कश्चिद्योद्धुं कुतः पुनः\n",
    "01219030a": "एकायनगता येऽपि निष्पतन्त्यत्र केचन\n",
    "01219030c": "राक्षसान्दानवान्नागाञ्जघ्ने चक्रेण तान्हरिः\n",
    "01219031a": "ते विभिन्नशिरोदेहाश्चक्रवेगाद्गतासवः\n",
    "01219031c": "पेतुरास्ये महाकाया दीप्तस्य वसुरेतसः\n",
    "01219032a": "स मांसरुधिरौघैश्च मेदौघैश्च समीरितः\n",
    "01219032c": "उपर्याकाशगो वह्निर्विधूमः समदृश्यत\n",
    "01219033a": "दीप्ताक्षो दीप्तजिह्वश्च दीप्तव्यात्तमहाननः\n",
    "01219033c": "दीप्तोर्ध्वकेशः पिङ्गाक्षः पिबन्प्राणभृतां वसाम्\n",
    "01219034a": "तां स कृष्णार्जुनकृतां सुधां प्राप्य हुताशनः\n",
    "01219034c": "बभूव मुदितस्तृप्तः परां निर्वृतिमागतः\n",
    "01219035a": "अथासुरं मयं नाम तक्षकस्य निवेशनात्\n",
    "01219035c": "विप्रद्रवन्तं सहसा ददर्श मधुसूदनः\n",
    "01219036a": "तमग्निः प्रार्थयामास दिधक्षुर्वातसारथिः\n",
    "01219036c": "देहवान्वै जटी भूत्वा नदंश्च जलदो यथा\n",
    "01219036e": "जिघांसुर्वासुदेवश्च चक्रमुद्यम्य विष्ठितः\n",
    "01219037a": "स चक्रमुद्यतं दृष्ट्वा दिधक्षुं च हुताशनम्\n",
    "01219037c": "अभिधावार्जुनेत्येवं मयश्चुक्रोश भारत\n",
    "01219038a": "तस्य भीतस्वनं श्रुत्वा मा भैरिति धनंजयः\n",
    "01219038c": "प्रत्युवाच मयं पार्थो जीवयन्निव भारत\n",
    "01219039a": "तं पार्थेनाभये दत्ते नमुचेर्भ्रातरं मयम्\n",
    "01219039c": "न हन्तुमैच्छद्दाशार्हः पावको न ददाह च\n",
    "01219040a": "तस्मिन्वने दह्यमाने षडग्निर्न ददाह च\n",
    "01219040c": "अश्वसेनं मयं चापि चतुरः शार्ङ्गकानिति\n",
    "01220001": "जनमेजय उवाच\n",
    "01220001a": "किमर्थं शार्ङ्गकानग्निर्न ददाह तथागते\n",
    "01220001c": "तस्मिन्वने दह्यमाने ब्रह्मन्नेतद्वदाशु मे\n",
    "01220002a": "अदाहे ह्यश्वसेनस्य दानवस्य मयस्य च\n",
    "01220002c": "कारणं कीर्तितं ब्रह्मञ्शार्ङ्गकानां न कीर्तितम्\n",
    "01220003a": "तदेतदद्भुतं ब्रह्मञ्शार्ङ्गानामविनाशनम्\n",
    "01220003c": "कीर्तयस्वाग्निसंमर्दे कथं ते न विनाशिताः\n",
    "01220004": "वैशंपायन उवाच\n",
    "01220004a": "यदर्थं शार्ङ्गकानग्निर्न ददाह तथागते\n",
    "01220004c": "तत्ते सर्वं यथावृत्तं कथयिष्यामि भारत\n",
    "01220005a": "धर्मज्ञानां मुख्यतमस्तपस्वी संशितव्रतः\n",
    "01220005c": "आसीन्महर्षिः श्रुतवान्मन्दपाल इति श्रुतः\n",
    "01220006a": "स मार्गमास्थितो राजन्नृषीणामूर्ध्वरेतसाम्\n",
    "01220006c": "स्वाध्यायवान्धर्मरतस्तपस्वी विजितेन्द्रियः\n",
    "01220007a": "स गत्वा तपसः पारं देहमुत्सृज्य भारत\n",
    "01220007c": "जगाम पितृलोकाय न लेभे तत्र तत्फलम्\n",
    "01220008a": "स लोकानफलान्दृष्ट्वा तपसा निर्जितानपि\n",
    "01220008c": "पप्रच्छ धर्मराजस्य समीपस्थान्दिवौकसः\n",
    "01220009a": "किमर्थमावृता लोका ममैते तपसार्जिताः\n",
    "01220009c": "किं मया न कृतं तत्र यस्येदं कर्मणः फलम्\n",
    "01220010a": "तत्राहं तत्करिष्यामि यदर्थमिदमावृतम्\n",
    "01220010c": "फलमेतस्य तपसः कथयध्वं दिवौकसः\n",
    "01220011": "देवा ऊचुः\n",
    "01220011a": "ऋणिनो मानवा ब्रह्मञ्जायन्ते येन तच्छृणु\n",
    "01220011c": "क्रियाभिर्ब्रह्मचर्येण प्रजया च न संशयः\n",
    "01220012a": "तदपाक्रियते सर्वं यज्ञेन तपसा सुतैः\n",
    "01220012c": "तपस्वी यज्ञकृच्चासि न तु ते विद्यते प्रजा\n",
    "01220013a": "त इमे प्रसवस्यार्थे तव लोकाः समावृताः\n",
    "01220013c": "प्रजायस्व ततो लोकानुपभोक्तासि शाश्वतान्\n",
    "01220014a": "पुन्नाम्नो नरकात्पुत्रस्त्रातीति पितरं मुने\n",
    "01220014c": "तस्मादपत्यसंताने यतस्व द्विजसत्तम\n",
    "01220015": "वैशंपायन उवाच\n",
    "01220015a": "तच्छ्रुत्वा मन्दपालस्तु तेषां वाक्यं दिवौकसाम्\n",
    "01220015c": "क्व नु शीघ्रमपत्यं स्याद्बहुलं चेत्यचिन्तयत्\n",
    "01220016a": "स चिन्तयन्नभ्यगच्छद्बहुलप्रसवान्खगान्\n",
    "01220016c": "शार्ङ्गिकां शार्ङ्गको भूत्वा जरितां समुपेयिवान्\n",
    "01220017a": "तस्यां पुत्रानजनयच्चतुरो ब्रह्मवादिनः\n",
    "01220017c": "तानपास्य स तत्रैव जगाम लपितां प्रति\n",
    "01220017e": "बालान्सुतानण्डगतान्मात्रा सह मुनिर्वने\n",
    "01220018a": "तस्मिन्गते महाभागे लपितां प्रति भारत\n",
    "01220018c": "अपत्यस्नेहसंविग्ना जरिता बह्वचिन्तयत्\n",
    "01220019a": "तेन त्यक्तानसंत्याज्यानृषीनण्डगतान्वने\n",
    "01220019c": "नाजहत्पुत्रकानार्ता जरिता खाण्डवे नृप\n",
    "01220019e": "बभार चैतान्संजातान्स्ववृत्त्या स्नेहविक्लवा\n",
    "01220020a": "ततोऽग्निं खाण्डवं दग्धुमायान्तं दृष्टवानृषिः\n",
    "01220020c": "मन्दपालश्चरंस्तस्मिन्वने लपितया सह\n",
    "01220021a": "तं संकल्पं विदित्वास्य ज्ञात्वा पुत्रांश्च बालकान्\n",
    "01220021c": "सोऽभितुष्टाव विप्रर्षिर्ब्राह्मणो जातवेदसम्\n",
    "01220021e": "पुत्रान्परिददद्भीतो लोकपालं महौजसम्\n",
    "01220022": "मन्दपाल उवाच\n",
    "01220022a": "त्वमग्ने सर्वदेवानां मुखं त्वमसि हव्यवाट्\n",
    "01220022c": "त्वमन्तः सर्वभूतानां गूढश्चरसि पावक\n",
    "01220023a": "त्वामेकमाहुः कवयस्त्वामाहुस्त्रिविधं पुनः\n",
    "01220023c": "त्वामष्टधा कल्पयित्वा यज्ञवाहमकल्पयन्\n",
    "01220024a": "त्वया सृष्टमिदं विश्वं वदन्ति परमर्षयः\n",
    "01220024c": "त्वदृते हि जगत्कृत्स्नं सद्यो न स्याद्धुताशन\n",
    "01220025a": "तुभ्यं कृत्वा नमो विप्राः स्वकर्मविजितां गतिम्\n",
    "01220025c": "गच्छन्ति सह पत्नीभिः सुतैरपि च शाश्वतीम्\n",
    "01220026a": "त्वामग्ने जलदानाहुः खे विषक्तान्सविद्युतः\n",
    "01220026c": "दहन्ति सर्वभूतानि त्वत्तो निष्क्रम्य हायनाः\n",
    "01220027a": "जातवेदस्तवैवेयं विश्वसृष्टिर्महाद्युते\n",
    "01220027c": "तवैव कर्म विहितं भूतं सर्वं चराचरम्\n",
    "01220028a": "त्वयापो विहिताः पूर्वं त्वयि सर्वमिदं जगत्\n",
    "01220028c": "त्वयि हव्यं च कव्यं च यथावत्संप्रतिष्ठितम्\n",
    "01220029a": "अग्ने त्वमेव ज्वलनस्त्वं धाता त्वं बृहस्पतिः\n",
    "01220029c": "त्वमश्विनौ यमौ मित्रः सोमस्त्वमसि चानिलः\n",
    "01220030": "वैशंपायन उवाच\n",
    "01220030a": "एवं स्तुतस्ततस्तेन मन्दपालेन पावकः\n",
    "01220030c": "तुतोष तस्य नृपते मुनेरमिततेजसः\n",
    "01220030e": "उवाच चैनं प्रीतात्मा किमिष्टं करवाणि ते\n",
    "01220031a": "तमब्रवीन्मन्दपालः प्राञ्जलिर्हव्यवाहनम्\n",
    "01220031c": "प्रदहन्खाण्डवं दावं मम पुत्रान्विसर्जय\n",
    "01220032a": "तथेति तत्प्रतिश्रुत्य भगवान्हव्यवाहनः\n",
    "01220032c": "खाण्डवे तेन कालेन प्रजज्वाल दिधक्षया\n",
    "01221001": "वैशंपायन उवाच\n",
    "01221001a": "ततः प्रज्वलिते शुक्रे शार्ङ्गकास्ते सुदुःखिताः\n",
    "01221001c": "व्यथिताः परमोद्विग्ना नाधिजग्मुः परायणम्\n",
    "01221002a": "निशाम्य पुत्रकान्बालान्माता तेषां तपस्विनी\n",
    "01221002c": "जरिता दुःखसंतप्ता विललाप नरेश्वर\n",
    "01221003a": "अयमग्निर्दहन्कक्षमित आयाति भीषणः\n",
    "01221003c": "जगत्संदीपयन्भीमो मम दुःखविवर्धनः\n",
    "01221004a": "इमे च मां कर्षयन्ति शिशवो मन्दचेतसः\n",
    "01221004c": "अबर्हाश्चरणैर्हीनाः पूर्वेषां नः परायणम्\n",
    "01221004e": "त्रासयंश्चायमायाति लेलिहानो महीरुहान्\n",
    "01221005a": "अशक्तिमत्त्वाच्च सुता न शक्ताः सरणे मम\n",
    "01221005c": "आदाय च न शक्तास्मि पुत्रान्सरितुमन्यतः\n",
    "01221006a": "न च त्यक्तुमहं शक्ता हृदयं दूयतीव मे\n",
    "01221006c": "कं नु जह्यामहं पुत्रं कमादाय व्रजाम्यहम्\n",
    "01221007a": "किं नु मे स्यात्कृतं कृत्वा मन्यध्वं पुत्रकाः कथम्\n",
    "01221007c": "चिन्तयाना विमोक्षं वो नाधिगच्छामि किंचन\n",
    "01221007e": "छादयित्वा च वो गात्रैः करिष्ये मरणं सह\n",
    "01221008a": "जरितारौ कुलं हीदं ज्येष्ठत्वेन प्रतिष्ठितम्\n",
    "01221008c": "सारिसृक्वः प्रजायेत पितॄणां कुलवर्धनः\n",
    "01221009a": "स्तम्बमित्रस्तपः कुर्याद्द्रोणो ब्रह्मविदुत्तमः\n",
    "01221009c": "इत्येवमुक्त्वा प्रययौ पिता वो निर्घृणः पुरा\n",
    "01221010a": "कमुपादाय शक्येत गन्तुं कस्यापदुत्तमा\n",
    "01221010c": "किं नु कृत्वा कृतं कार्यं भवेदिति च विह्वला\n",
    "01221011a": "नापश्यत्स्वधिया मोक्षं स्वसुतानां तदानलात्\n",
    "01221011c": "एवं ब्रुवन्तीं शार्ङ्गास्ते प्रत्यूचुरथ मातरम्\n",
    "01221012a": "स्नेहमुत्सृज्य मातस्त्वं पत यत्र न हव्यवाट्\n",
    "01221012c": "अस्मासु हि विनष्टेषु भवितारः सुतास्तव\n",
    "01221012e": "त्वयि मातर्विनष्टायां न नः स्यात्कुलसंततिः\n",
    "01221013a": "अन्ववेक्ष्यैतदुभयं क्षमं स्याद्यत्कुलस्य नः\n",
    "01221013c": "तद्वै कर्तुं परः कालो मातरेष भवेत्तव\n",
    "01221014a": "मा वै कुलविनाशाय स्नेहं कार्षीः सुतेषु नः\n",
    "01221014c": "न हीदं कर्म मोघं स्याल्लोककामस्य नः पितुः\n",
    "01221015": "जरितोवाच\n",
    "01221015a": "इदमाखोर्बिलं भूमौ वृक्षस्यास्य समीपतः\n",
    "01221015c": "तदाविशध्वं त्वरिता वह्नेरत्र न वो भयम्\n",
    "01221016a": "ततोऽहं पांसुना छिद्रमपिधास्यामि पुत्रकाः\n",
    "01221016c": "एवं प्रतिकृतं मन्ये ज्वलतः कृष्णवर्त्मनः\n",
    "01221017a": "तत एष्याम्यतीतेऽग्नौ विहर्तुं पांसुसंचयम्\n",
    "01221017c": "रोचतामेष वोपायो विमोक्षाय हुताशनात्\n",
    "01221018": "शार्ङ्गका ऊचुः\n",
    "01221018a": "अबर्हान्मांसभूतान्नः क्रव्यादाखुर्विनाशयेत्\n",
    "01221018c": "पश्यमाना भयमिदं न शक्ष्यामो निषेवितुम्\n",
    "01221019a": "कथमग्निर्न नो दह्यात्कथमाखुर्न भक्षयेत्\n",
    "01221019c": "कथं न स्यात्पिता मोघः कथं माता ध्रियेत नः\n",
    "01221020a": "बिल आखोर्विनाशः स्यादग्नेराकाशचारिणाम्\n",
    "01221020c": "अन्ववेक्ष्यैतदुभयं श्रेयान्दाहो न भक्षणम्\n",
    "01221021a": "गर्हितं मरणं नः स्यादाखुना खादता बिले\n",
    "01221021c": "शिष्टादिष्टः परित्यागः शरीरस्य हुताशनात्\n",
    "01222001": "जरितोवाच\n",
    "01222001a": "अस्माद्बिलान्निष्पतितं श्येन आखुं जहार तम्\n",
    "01222001c": "क्षुद्रं गृहीत्वा पादाभ्यां भयं न भविता ततः\n",
    "01222002": "शार्ङ्गका ऊचुः\n",
    "01222002a": "न हृतं तं वयं विद्मः श्येनेनाखुं कथंचन\n",
    "01222002c": "अन्येऽपि भवितारोऽत्र तेभ्योऽपि भयमेव नः\n",
    "01222003a": "संशयो ह्यग्निरागच्छेद्दृष्टं वायोर्निवर्तनम्\n",
    "01222003c": "मृत्युर्नो बिलवासिभ्यो भवेन्मातरसंशयम्\n",
    "01222004a": "निःसंशयात्संशयितो मृत्युर्मातर्विशिष्यते\n",
    "01222004c": "चर खे त्वं यथान्यायं पुत्रान्वेत्स्यसि शोभनान्\n",
    "01222005": "जरितोवाच\n",
    "01222005a": "अहं वै श्येनमायान्तमद्राक्षं बिलमन्तिकात्\n",
    "01222005c": "संचरन्तं समादाय जहाराखुं बिलाद्बली\n",
    "01222006a": "तं पतन्तमहं श्येनं त्वरिता पृष्ठतोऽन्वगाम्\n",
    "01222006c": "आशिषोऽस्य प्रयुञ्जाना हरतो मूषकं बिलात्\n",
    "01222007a": "यो नो द्वेष्टारमादाय श्येनराज प्रधावसि\n",
    "01222007c": "भव त्वं दिवमास्थाय निरमित्रो हिरण्मयः\n",
    "01222008a": "यदा स भक्षितस्तेन क्षुधितेन पतत्रिणा\n",
    "01222008c": "तदाहं तमनुज्ञाप्य प्रत्युपायां गृहान्प्रति\n",
    "01222009a": "प्रविशध्वं बिलं पुत्रा विश्रब्धा नास्ति वो भयम्\n",
    "01222009c": "श्येनेन मम पश्यन्त्या हृत आखुर्न संशयः\n",
    "01222010": "शार्ङ्गका ऊचुः\n",
    "01222010a": "न विद्म वै वयं मातर्हृतमाखुमितः पुरा\n",
    "01222010c": "अविज्ञाय न शक्ष्यामो बिलमाविशतुं वयम्\n",
    "01222011": "जरितोवाच\n",
    "01222011a": "अहं हि तं प्रजानामि हृतं श्येनेन मूषकम्\n",
    "01222011c": "अत एव भयं नास्ति क्रियतां वचनं मम\n",
    "01222012": "शार्ङ्गका ऊचुः\n",
    "01222012a": "न त्वं मिथ्योपचारेण मोक्षयेथा भयं महत्\n",
    "01222012c": "समाकुलेषु ज्ञानेषु न बुद्धिकृतमेव तत्\n",
    "01222013a": "न चोपकृतमस्माभिर्न चास्मान्वेत्थ ये वयम्\n",
    "01222013c": "पीड्यमाना भरस्यस्मान्का सती के वयं तव\n",
    "01222014a": "तरुणी दर्शनीयासि समर्था भर्तुरेषणे\n",
    "01222014c": "अनुगच्छ स्वभर्तारं पुत्रानाप्स्यसि शोभनान्\n",
    "01222015a": "वयमप्यग्निमाविश्य लोकान्प्राप्स्यामहे शुभान्\n",
    "01222015c": "अथास्मान्न दहेदग्निरायास्त्वं पुनरेव नः\n",
    "01222016": "वैशंपायन उवाच\n",
    "01222016a": "एवमुक्ता ततः शार्ङ्गी पुत्रानुत्सृज्य खाण्डवे\n",
    "01222016c": "जगाम त्वरिता देशं क्षेममग्नेरनाश्रयम्\n",
    "01222017a": "ततस्तीक्ष्णार्चिरभ्यागाज्ज्वलितो हव्यवाहनः\n",
    "01222017c": "यत्र शार्ङ्गा बभूवुस्ते मन्दपालस्य पुत्रकाः\n",
    "01222018a": "ते शार्ङ्गा ज्वलनं दृष्ट्वा ज्वलितं स्वेन तेजसा\n",
    "01222018c": "जरितारिस्ततो वाचं श्रावयामास पावकम्\n",
    "01223001": "जरितारिरुवाच\n",
    "01223001a": "पुरतः कृच्छ्रकालस्य धीमाञ्जागर्ति पूरुषः\n",
    "01223001c": "स कृच्छ्रकालं संप्राप्य व्यथां नैवैति कर्हिचित्\n",
    "01223002a": "यस्तु कृच्छ्रमसंप्राप्तं विचेता नावबुध्यते\n",
    "01223002c": "स कृच्छ्रकाले व्यथितो न प्रजानाति किंचन\n",
    "01223003": "सारिसृक्व उवाच\n",
    "01223003a": "धीरस्त्वमसि मेधावी प्राणकृच्छ्रमिदं च नः\n",
    "01223003c": "शूरः प्राज्ञो बहूनां हि भवत्येको न संशयः\n",
    "01223004": "स्तम्बमित्र उवाच\n",
    "01223004a": "ज्येष्ठस्त्राता भवति वै ज्येष्ठो मुञ्चति कृच्छ्रतः\n",
    "01223004c": "ज्येष्ठश्चेन्न प्रजानाति कनीयान्किं करिष्यति\n",
    "01223005": "द्रोण उवाच\n",
    "01223005a": "हिरण्यरेतास्त्वरितो ज्वलन्नायाति नः क्षयम्\n",
    "01223005c": "सप्तजिह्वोऽनलः क्षामो लेलिहानोपसर्पति\n",
    "01223006": "वैशंपायन उवाच\n",
    "01223006a": "एवमुक्तो भ्रातृभिस्तु जरितारिर्विभावसुम्\n",
    "01223006c": "तुष्टाव प्राञ्जलिर्भूत्वा यथा तच्छृणु पार्थिव\n",
    "01223007": "जरितारिरुवाच\n",
    "01223007a": "आत्मासि वायोः पवनः शरीरमुत वीरुधाम्\n",
    "01223007c": "योनिरापश्च ते शुक्र योनिस्त्वमसि चाम्भसः\n",
    "01223008a": "ऊर्ध्वं चाधश्च गच्छन्ति विसर्पन्ति च पार्श्वतः\n",
    "01223008c": "अर्चिषस्ते महावीर्य रश्मयः सवितुर्यथा\n",
    "01223009": "सारिसृक्व उवाच\n",
    "01223009a": "माता प्रपन्ना पितरं न विद्मः; पक्षाश्च नो न प्रजाताब्जकेतो\n",
    "01223009c": "न नस्त्राता विद्यतेऽग्ने त्वदन्य;स्तस्माद्धि नः परिरक्षैकवीर\n",
    "01223010a": "यदग्ने ते शिवं रूपं ये च ते सप्त हेतयः\n",
    "01223010c": "तेन नः परिरक्षाद्य ईडितः शरणैषिणः\n",
    "01223011a": "त्वमेवैकस्तपसे जातवेदो; नान्यस्तप्ता विद्यते गोषु देव\n",
    "01223011c": "ऋषीनस्मान्बालकान्पालयस्व; परेणास्मान्प्रैहि वै हव्यवाह\n",
    "01223012": "स्तम्बमित्र उवाच\n",
    "01223012a": "सर्वमग्ने त्वमेवैकस्त्वयि सर्वमिदं जगत्\n",
    "01223012c": "त्वं धारयसि भूतानि भुवनं त्वं बिभर्षि च\n",
    "01223013a": "त्वमग्निर्हव्यवाहस्त्वं त्वमेव परमं हविः\n",
    "01223013c": "मनीषिणस्त्वां यजन्ते बहुधा चैकधैव च\n",
    "01223014a": "सृष्ट्वा लोकांस्त्रीनिमान्हव्यवाह; प्राप्ते काले पचसि पुनः समिद्धः\n",
    "01223014c": "सर्वस्यास्य भुवनस्य प्रसूति;स्त्वमेवाग्ने भवसि पुनः प्रतिष्ठा\n",
    "01223015a": "त्वमन्नं प्राणिनां भुक्तमन्तर्भूतो जगत्पते\n",
    "01223015c": "नित्यं प्रवृद्धः पचसि त्वयि सर्वं प्रतिष्ठितम्\n",
    "01223016": "द्रोण उवाच\n",
    "01223016a": "सूर्यो भूत्वा रश्मिभिर्जातवेदो; भूमेरम्भो भूमिजातान्रसांश्च\n",
    "01223016c": "विश्वानादाय पुनरुत्सर्गकाले; सृष्ट्वा वृष्ट्या भावयसीह शुक्र\n",
    "01223017a": "त्वत्त एताः पुनः शुक्र वीरुधो हरितच्छदाः\n",
    "01223017c": "जायन्ते पुष्करिण्यश्च समुद्रश्च महोदधिः\n",
    "01223018a": "इदं वै सद्म तिग्मांशो वरुणस्य परायणम्\n",
    "01223018c": "शिवस्त्राता भवास्माकं मास्मानद्य विनाशय\n",
    "01223019a": "पिङ्गाक्ष लोहितग्रीव कृष्णवर्त्मन्हुताशन\n",
    "01223019c": "परेण प्रैहि मुञ्चास्मान्सागरस्य गृहानिव\n",
    "01223020": "वैशंपायन उवाच\n",
    "01223020a": "एवमुक्तो जातवेदा द्रोणेनाक्लिष्टकर्मणा\n",
    "01223020c": "द्रोणमाह प्रतीतात्मा मन्दपालप्रतिज्ञया\n",
    "01223021a": "ऋषिर्द्रोणस्त्वमसि वै ब्रह्मैतद्व्याहृतं त्वया\n",
    "01223021c": "ईप्सितं ते करिष्यामि न च ते विद्यते भयम्\n",
    "01223022a": "मन्दपालेन यूयं हि मम पूर्वं निवेदिताः\n",
    "01223022c": "वर्जयेः पुत्रकान्मह्यं दहन्दावमिति स्म ह\n",
    "01223023a": "यच्च तद्वचनं तस्य त्वया यच्चेह भाषितम्\n",
    "01223023c": "उभयं मे गरीयस्तद्ब्रूहि किं करवाणि ते\n",
    "01223023e": "भृशं प्रीतोऽस्मि भद्रं ते ब्रह्मन्स्तोत्रेण ते विभो\n",
    "01223024": "द्रोण उवाच\n",
    "01223024a": "इमे मार्जारकाः शुक्र नित्यमुद्वेजयन्ति नः\n",
    "01223024c": "एतान्कुरुष्व दंष्ट्रासु हव्यवाह सबान्धवान्\n",
    "01223025": "वैशंपायन उवाच\n",
    "01223025a": "तथा तत्कृतवान्वह्निरभ्यनुज्ञाय शार्ङ्गकान्\n",
    "01223025c": "ददाह खाण्डवं चैव समिद्धो जनमेजय\n",
    "01224001": "वैशंपायन उवाच\n",
    "01224001a": "मन्दपालोऽपि कौरव्य चिन्तयानः सुतांस्तदा\n",
    "01224001c": "उक्तवानप्यशीतांशुं नैव स स्म न तप्यते\n",
    "01224002a": "स तप्यमानः पुत्रार्थे लपितामिदमब्रवीत्\n",
    "01224002c": "कथं न्वशक्ताः प्लवने लपिते मम पुत्रकाः\n",
    "01224003a": "वर्धमाने हुतवहे वाते शीघ्रं प्रवायति\n",
    "01224003c": "असमर्था विमोक्षाय भविष्यन्ति ममात्मजाः\n",
    "01224004a": "कथं न्वशक्ता त्राणाय माता तेषां तपस्विनी\n",
    "01224004c": "भविष्यत्यसुखाविष्टा पुत्रत्राणमपश्यती\n",
    "01224005a": "कथं नु सरणेऽशक्तान्पतने च ममात्मजान्\n",
    "01224005c": "संतप्यमाना अभितो वाशमानाभिधावती\n",
    "01224006a": "जरितारिः कथं पुत्रः सारिसृक्वः कथं च मे\n",
    "01224006c": "स्तम्बमित्रः कथं द्रोणः कथं सा च तपस्विनी\n",
    "01224007a": "लालप्यमानं तमृषिं मन्दपालं तथा वने\n",
    "01224007c": "लपिता प्रत्युवाचेदं सासूयमिव भारत\n",
    "01224008a": "न ते सुतेष्ववेक्षास्ति तानृषीनुक्तवानसि\n",
    "01224008c": "तेजस्विनो वीर्यवन्तो न तेषां ज्वलनाद्भयम्\n",
    "01224009a": "तथाग्नौ ते परीत्ताश्च त्वया हि मम संनिधौ\n",
    "01224009c": "प्रतिश्रुतं तथा चेति ज्वलनेन महात्मना\n",
    "01224010a": "लोकपालोऽनृतां वाचं न तु वक्ता कथंचन\n",
    "01224010c": "समर्थास्ते च वक्तारो न ते तेष्वस्ति मानसम्\n",
    "01224011a": "तामेव तु ममामित्रीं चिन्तयन्परितप्यसे\n",
    "01224011c": "ध्रुवं मयि न ते स्नेहो यथा तस्यां पुराभवत्\n",
    "01224012a": "न हि पक्षवता न्याय्यं निःस्नेहेन सुहृज्जने\n",
    "01224012c": "पीड्यमान उपद्रष्टुं शक्तेनात्मा कथंचन\n",
    "01224013a": "गच्छ त्वं जरितामेव यदर्थं परितप्यसे\n",
    "01224013c": "चरिष्याम्यहमप्येका यथा कापुरुषे तथा\n",
    "01224014": "मन्दपाल उवाच\n",
    "01224014a": "नाहमेवं चरे लोके यथा त्वमभिमन्यसे\n",
    "01224014c": "अपत्यहेतोर्विचरे तच्च कृच्छ्रगतं मम\n",
    "01224015a": "भूतं हित्वा भविष्येऽर्थे योऽवलम्बेत मन्दधीः\n",
    "01224015c": "अवमन्येत तं लोको यथेच्छसि तथा कुरु\n",
    "01224016a": "एष हि ज्वलमानोऽग्निर्लेलिहानो महीरुहान्\n",
    "01224016c": "द्वेष्यं हि हृदि संतापं जनयत्यशिवं मम\n",
    "01224017": "वैशंपायन उवाच\n",
    "01224017a": "तस्माद्देशादतिक्रान्ते ज्वलने जरिता ततः\n",
    "01224017c": "जगाम पुत्रकानेव त्वरिता पुत्रगृद्धिनी\n",
    "01224018a": "सा तान्कुशलिनः सर्वान्निर्मुक्ताञ्जातवेदसः\n",
    "01224018c": "रोरूयमाणा कृपणा सुतान्दृष्टवती वने\n",
    "01224019a": "अश्रद्धेयतमं तेषां दर्शनं सा पुनः पुनः\n",
    "01224019c": "एकैकशश्च तान्पुत्रान्क्रोशमानान्वपद्यत\n",
    "01224020a": "ततोऽभ्यगच्छत्सहसा मन्दपालोऽपि भारत\n",
    "01224020c": "अथ ते सर्व एवैनं नाभ्यनन्दन्त वै सुताः\n",
    "01224021a": "लालप्यमानमेकैकं जरितां च पुनः पुनः\n",
    "01224021c": "नोचुस्ते वचनं किंचित्तमृषिं साध्वसाधु वा\n",
    "01224022": "मन्दपाल उवाच\n",
    "01224022a": "ज्येष्ठः सुतस्ते कतमः कतमस्तदनन्तरः\n",
    "01224022c": "मध्यमः कतमः पुत्रः कनिष्ठः कतमश्च ते\n",
    "01224023a": "एवं ब्रुवन्तं दुःखार्तं किं मां न प्रतिभाषसे\n",
    "01224023c": "कृतवानस्मि हव्याशे नैव शान्तिमितो लभे\n",
    "01224024": "जरितोवाच\n",
    "01224024a": "किं ते ज्येष्ठे सुते कार्यं किमनन्तरजेन वा\n",
    "01224024c": "किं च ते मध्यमे कार्यं किं कनिष्ठे तपस्विनि\n",
    "01224025a": "यस्त्वं मां सर्वशो हीनामुत्सृज्यासि गतः पुरा\n",
    "01224025c": "तामेव लपितां गच्छ तरुणीं चारुहासिनीम्\n",
    "01224026": "मन्दपाल उवाच\n",
    "01224026a": "न स्त्रीणां विद्यते किंचिदन्यत्र पुरुषान्तरात्\n",
    "01224026c": "सापत्नकमृते लोके भवितव्यं हि तत्तथा\n",
    "01224027a": "सुव्रतापि हि कल्याणी सर्वलोकपरिश्रुता\n",
    "01224027c": "अरुन्धती पर्यशङ्कद्वसिष्ठमृषिसत्तमम्\n",
    "01224028a": "विशुद्धभावमत्यन्तं सदा प्रियहिते रतम्\n",
    "01224028c": "सप्तर्षिमध्यगं वीरमवमेने च तं मुनिम्\n",
    "01224029a": "अपध्यानेन सा तेन धूमारुणसमप्रभा\n",
    "01224029c": "लक्ष्यालक्ष्या नाभिरूपा निमित्तमिव लक्ष्यते\n",
    "01224030a": "अपत्यहेतोः संप्राप्तं तथा त्वमपि मामिह\n",
    "01224030c": "इष्टमेवंगते हित्वा सा तथैव च वर्तसे\n",
    "01224031a": "नैव भार्येति विश्वासः कार्यः पुंसा कथंचन\n",
    "01224031c": "न हि कार्यमनुध्याति भार्या पुत्रवती सती\n",
    "01224032": "वैशंपायन उवाच\n",
    "01224032a": "ततस्ते सर्व एवैनं पुत्राः सम्यगुपासिरे\n",
    "01224032c": "स च तानात्मजान्राजन्नाश्वासयितुमारभत्\n",
    "01225001": "मन्दपाल उवाच\n",
    "01225001a": "युष्माकं परिरक्षार्थं विज्ञप्तो ज्वलनो मया\n",
    "01225001c": "अग्निना च तथेत्येवं पूर्वमेव प्रतिश्रुतम्\n",
    "01225002a": "अग्नेर्वचनमाज्ञाय मातुर्धर्मज्ञतां च वः\n",
    "01225002c": "युष्माकं च परं वीर्यं नाहं पूर्वमिहागतः\n",
    "01225003a": "न संतापो हि वः कार्यः पुत्रका मरणं प्रति\n",
    "01225003c": "ऋषीन्वेद हुताशोऽपि ब्रह्म तद्विदितं च वः\n",
    "01225004": "वैशंपायन उवाच\n",
    "01225004a": "एवमाश्वास्य पुत्रान्स भार्यां चादाय भारत\n",
    "01225004c": "मन्दपालस्ततो देशादन्यं देशं जगाम ह\n",
    "01225005a": "भगवानपि तिग्मांशुः समिद्धं खाण्डवं वनम्\n",
    "01225005c": "ददाह सह कृष्णाभ्यां जनयञ्जगतोऽभयम्\n",
    "01225006a": "वसामेदोवहाः कुल्यास्तत्र पीत्वा च पावकः\n",
    "01225006c": "अगच्छत्परमां तृप्तिं दर्शयामास चार्जुनम्\n",
    "01225007a": "ततोऽन्तरिक्षाद्भगवानवतीर्य सुरेश्वरः\n",
    "01225007c": "मरुद्गणवृतः पार्थं माधवं चाब्रवीदिदम्\n",
    "01225008a": "कृतं युवाभ्यां कर्मेदममरैरपि दुष्करम्\n",
    "01225008c": "वरान्वृणीतं तुष्टोऽस्मि दुर्लभानप्यमानुषान्\n",
    "01225009a": "पार्थस्तु वरयामास शक्रादस्त्राणि सर्वशः\n",
    "01225009c": "ग्रहीतुं तच्च शक्रोऽस्य तदा कालं चकार ह\n",
    "01225010a": "यदा प्रसन्नो भगवान्महादेवो भविष्यति\n",
    "01225010c": "तुभ्यं तदा प्रदास्यामि पाण्डवास्त्राणि सर्वशः\n",
    "01225011a": "अहमेव च तं कालं वेत्स्यामि कुरुनन्दन\n",
    "01225011c": "तपसा महता चापि दास्यामि तव तान्यहम्\n",
    "01225012a": "आग्नेयानि च सर्वाणि वायव्यानि तथैव च\n",
    "01225012c": "मदीयानि च सर्वाणि ग्रहीष्यसि धनंजय\n",
    "01225013a": "वासुदेवोऽपि जग्राह प्रीतिं पार्थेन शाश्वतीम्\n",
    "01225013c": "ददौ च तस्मै देवेन्द्रस्तं वरं प्रीतिमांस्तदा\n",
    "01225014a": "दत्त्वा ताभ्यां वरं प्रीतः सह देवैर्मरुत्पतिः\n",
    "01225014c": "हुताशनमनुज्ञाप्य जगाम त्रिदिवं पुनः\n",
    "01225015a": "पावकश्चापि तं दावं दग्ध्वा समृगपक्षिणम्\n",
    "01225015c": "अहानि पञ्च चैकं च विरराम सुतर्पितः\n",
    "01225016a": "जग्ध्वा मांसानि पीत्वा च मेदांसि रुधिराणि च\n",
    "01225016c": "युक्तः परमया प्रीत्या तावुवाच विशां पते\n",
    "01225017a": "युवाभ्यां पुरुषाग्र्याभ्यां तर्पितोऽस्मि यथासुखम्\n",
    "01225017c": "अनुजानामि वां वीरौ चरतं यत्र वाञ्छितम्\n",
    "01225018a": "एवं तौ समनुज्ञातौ पावकेन महात्मना\n",
    "01225018c": "अर्जुनो वासुदेवश्च दानवश्च मयस्तथा\n",
    "01225019a": "परिक्रम्य ततः सर्वे त्रयोऽपि भरतर्षभ\n",
    "01225019c": "रमणीये नदीकूले सहिताः समुपाविशन्\n"
}