{
    "05001001": "वैशंपायन उवाच\n",
    "05001001a": "कृत्वा विवाहं तु कुरुप्रवीरा;स्तदाभिमन्योर्मुदितस्वपक्षाः\n",
    "05001001c": "विश्रम्य चत्वार्युषसः प्रतीताः; सभां विराटस्य ततोऽभिजग्मुः\n",
    "05001002a": "सभा तु सा मत्स्यपतेः समृद्धा; मणिप्रवेकोत्तमरत्नचित्रा\n",
    "05001002c": "न्यस्तासना माल्यवती सुगन्धा; तामभ्ययुस्ते नरराजवर्याः\n",
    "05001003a": "अथासनान्याविशतां पुरस्ता;दुभौ विराटद्रुपदौ नरेन्द्रौ\n",
    "05001003c": "वृद्धश्च मान्यः पृथिवीपतीनां; पितामहो रामजनार्दनाभ्याम्\n",
    "05001004a": "पाञ्चालराजस्य समीपतस्तु; शिनिप्रवीरः सहरौहिणेयः\n",
    "05001004c": "मत्स्यस्य राज्ञस्तु सुसंनिकृष्टौ; जनार्दनश्चैव युधिष्ठिरश्च\n",
    "05001005a": "सुताश्च सर्वे द्रुपदस्य राज्ञो; भीमार्जुनौ माद्रवतीसुतौ च\n",
    "05001005c": "प्रद्युम्नसाम्बौ च युधि प्रवीरौ; विराटपुत्रश्च सहाभिमन्युः\n",
    "05001006a": "सर्वे च शूराः पितृभिः समाना; वीर्येण रूपेण बलेन चैव\n",
    "05001006c": "उपाविशन्द्रौपदेयाः कुमाराः; सुवर्णचित्रेषु वरासनेषु\n",
    "05001007a": "तथोपविष्टेषु महारथेषु; विभ्राजमानाम्बरभूषणेषु\n",
    "05001007c": "रराज सा राजवती समृद्धा; ग्रहैरिव द्यौर्विमलैरुपेता\n",
    "05001008a": "ततः कथास्ते समवाययुक्ताः; कृत्वा विचित्राः पुरुषप्रवीराः\n",
    "05001008c": "तस्थुर्मुहूर्तं परिचिन्तयन्तः; कृष्णं नृपास्ते समुदीक्षमाणाः\n",
    "05001009a": "कथान्तमासाद्य च माधवेन; संघट्टिताः पाण्डवकार्यहेतोः\n",
    "05001009c": "ते राजसिंहाः सहिता ह्यशृण्व;न्वाक्यं महार्थं च महोदयं च\n",
    "05001010": "कृष्ण उवाच\n",
    "05001010a": "सर्वैर्भवद्भिर्विदितं यथायं; युधिष्ठिरः सौबलेनाक्षवत्याम्\n",
    "05001010c": "जितो निकृत्यापहृतं च राज्यं; पुनः प्रवासे समयः कृतश्च\n",
    "05001011a": "शक्तैर्विजेतुं तरसा महीं च; सत्ये स्थितैस्तच्चरितं यथावत्\n",
    "05001011c": "पाण्डोः सुतैस्तद्व्रतमुग्ररूपं; वर्षाणि षट्सप्त च भारताग्र्यैः\n",
    "05001012a": "त्रयोदशश्चैव सुदुस्तरोऽय;मज्ञायमानैर्भवतां समीपे\n",
    "05001012c": "क्लेशानसह्यांश्च तितिक्षमाणै;र्यथोषितं तद्विदितं च सर्वम्\n",
    "05001013a": "एवं गते धर्मसुतस्य राज्ञो; दुर्योधनस्यापि च यद्धितं स्यात्\n",
    "05001013c": "तच्चिन्तयध्वं कुरुपाण्डवानां; धर्म्यं च युक्तं च यशस्करं च\n",
    "05001014a": "अधर्मयुक्तं च न कामयेत; राज्यं सुराणामपि धर्मराजः\n",
    "05001014c": "धर्मार्थयुक्तं च महीपतित्वं; ग्रामेऽपि कस्मिंश्चिदयं बुभूषेत्\n",
    "05001015a": "पित्र्यं हि राज्यं विदितं नृपाणां; यथापकृष्टं धृतराष्ट्रपुत्रैः\n",
    "05001015c": "मिथ्योपचारेण तथाप्यनेन; कृच्छ्रं महत्प्राप्तमसह्यरूपम्\n",
    "05001016a": "न चापि पार्थो विजितो रणे तैः; स्वतेजसा धृतराष्ट्रस्य पुत्रैः\n",
    "05001016c": "तथापि राजा सहितः सुहृद्भि;रभीप्सतेऽनामयमेव तेषाम्\n",
    "05001017a": "यत्तत्स्वयं पाण्डुसुतैर्विजित्य; समाहृतं भूमिपतीन्निपीड्य\n",
    "05001017c": "तत्प्रार्थयन्ते पुरुषप्रवीराः; कुन्तीसुता माद्रवतीसुतौ च\n",
    "05001018a": "बालास्त्विमे तैर्विविधैरुपायैः; संप्रार्थिता हन्तुममित्रसाहाः\n",
    "05001018c": "राज्यं जिहीर्षद्भिरसद्भिरुग्रैः; सर्वं च तद्वो विदितं यथावत्\n",
    "05001019a": "तेषां च लोभं प्रसमीक्ष्य वृद्धं; धर्मात्मतां चापि युधिष्ठिरस्य\n",
    "05001019c": "संबन्धितां चापि समीक्ष्य तेषां; मतिं कुरुध्वं सहिताः पृथक्च\n",
    "05001020a": "इमे च सत्येऽभिरताः सदैव; तं पारयित्वा समयं यथावत्\n",
    "05001020c": "अतोऽन्यथा तैरुपचर्यमाणा; हन्युः समेतान्धृतराष्ट्रपुत्रान्\n",
    "05001021a": "तैर्विप्रकारं च निशम्य राज्ञः; सुहृज्जनास्तान्परिवारयेयुः\n",
    "05001021c": "युद्धेन बाधेयुरिमांस्तथैव; तैर्वध्यमाना युधि तांश्च हन्युः\n",
    "05001022a": "तथापि नेमेऽल्पतया समर्था;स्तेषां जयायेति भवेन्मतं वः\n",
    "05001022c": "समेत्य सर्वे सहिताः सुहृद्भि;स्तेषां विनाशाय यतेयुरेव\n",
    "05001023a": "दुर्योधनस्यापि मतं यथाव;न्न ज्ञायते किं नु करिष्यतीति\n",
    "05001023c": "अज्ञायमाने च मते परस्य; किं स्यात्समारभ्यतमं मतं वः\n",
    "05001024a": "तस्मादितो गच्छतु धर्मशीलः; शुचिः कुलीनः पुरुषोऽप्रमत्तः\n",
    "05001024c": "दूतः समर्थः प्रशमाय तेषां; राज्यार्धदानाय युधिष्ठिरस्य\n",
    "05001025a": "निशम्य वाक्यं तु जनार्दनस्य; धर्मार्थयुक्तं मधुरं समं च\n",
    "05001025c": "समाददे वाक्यमथाग्रजोऽस्य; संपूज्य वाक्यं तदतीव राजन्\n",
    "05002001": "बलदेव उवाच\n",
    "05002001a": "श्रुतं भवद्भिर्गदपूर्वजस्य; वाक्यं यथा धर्मवदर्थवच्च\n",
    "05002001c": "अजातशत्रोश्च हितं हितं च; दुर्योधनस्यापि तथैव राज्ञः\n",
    "05002002a": "अर्धं हि राज्यस्य विसृज्य वीराः; कुन्तीसुतास्तस्य कृते यतन्ते\n",
    "05002002c": "प्रदाय चार्धं धृतराष्ट्रपुत्रः; सुखी सहास्माभिरतीव मोदेत्\n",
    "05002003a": "लब्ध्वा हि राज्यं पुरुषप्रवीराः; सम्यक्प्रवृत्तेषु परेषु चैव\n",
    "05002003c": "ध्रुवं प्रशान्ताः सुखमाविशेयु;स्तेषां प्रशान्तिश्च हितं प्रजानाम्\n",
    "05002004a": "दुर्योधनस्यापि मतं च वेत्तुं; वक्तुं च वाक्यानि युधिष्ठिरस्य\n",
    "05002004c": "प्रियं मम स्याद्यदि तत्र कश्चि;द्व्रजेच्छमार्थं कुरुपाण्डवानाम्\n",
    "05002005a": "स भीष्ममामन्त्र्य कुरुप्रवीरं; वैचित्रवीर्यं च महानुभावम्\n",
    "05002005c": "द्रोणं सपुत्रं विदुरं कृपं च; गान्धारराजं च ससूतपुत्रम्\n",
    "05002006a": "सर्वे च येऽन्ये धृतराष्ट्रपुत्रा; बलप्रधाना निगमप्रधानाः\n",
    "05002006c": "स्थिताश्च धर्मेषु यथा स्वकेषु; लोकप्रवीराः श्रुतकालवृद्धाः\n",
    "05002007a": "एतेषु सर्वेषु समागतेषु; पौरेषु वृद्धेषु च संगतेषु\n",
    "05002007c": "ब्रवीतु वाक्यं प्रणिपातयुक्तं; कुन्तीसुतस्यार्थकरं यथा स्यात्\n",
    "05002008a": "सर्वास्ववस्थासु च ते न कौट्या;द्ग्रस्तो हि सोऽर्थो बलमाश्रितैस्तैः\n",
    "05002008c": "प्रियाभ्युपेतस्य युधिष्ठिरस्य; द्यूते प्रमत्तस्य हृतं च राज्यम्\n",
    "05002009a": "निवार्यमाणश्च कुरुप्रवीरैः; सर्वैः सुहृद्भिर्ह्ययमप्यतज्ज्ञः\n",
    "05002009c": "गान्धारराजस्य सुतं मताक्षं; समाह्वयेद्देवितुमाजमीढः\n",
    "05002010a": "दुरोदरास्तत्र सहस्रशोऽन्ये; युधिष्ठिरो यान्विषहेत जेतुम्\n",
    "05002010c": "उत्सृज्य तान्सौबलमेव चायं; समाह्वयत्तेन जितोऽक्षवत्याम्\n",
    "05002011a": "स दीव्यमानः प्रतिदेवनेन; अक्षेषु नित्यं सुपराङ्मुखेषु\n",
    "05002011c": "संरम्भमाणो विजितः प्रसह्य; तत्रापराधः शकुनेर्न कश्चित्\n",
    "05002012a": "तस्मात्प्रणम्यैव वचो ब्रवीतु; वैचित्रवीर्यं बहुसामयुक्तम्\n",
    "05002012c": "तथा हि शक्यो धृतराष्ट्रपुत्रः; स्वार्थे नियोक्तुं पुरुषेण तेन\n",
    "05002013": "वैशंपायन उवाच\n",
    "05002013a": "एवं ब्रुवत्येव मधुप्रवीरे; शिनिप्रवीरः सहसोत्पपात\n",
    "05002013c": "तच्चापि वाक्यं परिनिन्द्य तस्य; समाददे वाक्यमिदं समन्युः\n",
    "05003001": "सात्यकिरुवाच\n",
    "05003001a": "यादृशः पुरुषस्यात्मा तादृशं संप्रभाषते\n",
    "05003001c": "यथारूपोऽन्तरात्मा ते तथारूपं प्रभाषसे\n",
    "05003002a": "सन्ति वै पुरुषाः शूराः सन्ति कापुरुषास्तथा\n",
    "05003002c": "उभावेतौ दृढौ पक्षौ दृश्येते पुरुषान्प्रति\n",
    "05003003a": "एकस्मिन्नेव जायेते कुले क्लीबमहारथौ\n",
    "05003003c": "फलाफलवती शाखे यथैकस्मिन्वनस्पतौ\n",
    "05003004a": "नाभ्यसूयामि ते वाक्यं ब्रुवतो लाङ्गलध्वज\n",
    "05003004c": "ये तु शृण्वन्ति ते वाक्यं तानसूयामि माधव\n",
    "05003005a": "कथं हि धर्मराजस्य दोषमल्पमपि ब्रुवन्\n",
    "05003005c": "लभते परिषन्मध्ये व्याहर्तुमकुतोभयः\n",
    "05003006a": "समाहूय महात्मानं जितवन्तोऽक्षकोविदाः\n",
    "05003006c": "अनक्षज्ञं यथाश्रद्धं तेषु धर्मजयः कुतः\n",
    "05003007a": "यदि कुन्तीसुतं गेहे क्रीडन्तं भ्रातृभिः सह\n",
    "05003007c": "अभिगम्य जयेयुस्ते तत्तेषां धर्मतो भवेत्\n",
    "05003008a": "समाहूय तु राजानं क्षत्रधर्मरतं सदा\n",
    "05003008c": "निकृत्या जितवन्तस्ते किं नु तेषां परं शुभम्\n",
    "05003009a": "कथं प्रणिपतेच्चायमिह कृत्वा पणं परम्\n",
    "05003009c": "वनवासाद्विमुक्तस्तु प्राप्तः पैतामहं पदम्\n",
    "05003010a": "यद्ययं परवित्तानि कामयेत युधिष्ठिरः\n",
    "05003010c": "एवमप्ययमत्यन्तं परान्नार्हति याचितुम्\n",
    "05003011a": "कथं च धर्मयुक्तास्ते न च राज्यं जिहीर्षवः\n",
    "05003011c": "निवृत्तवासान्कौन्तेयान्य आहुर्विदिता इति\n",
    "05003012a": "अनुनीता हि भीष्मेण द्रोणेन च महात्मना\n",
    "05003012c": "न व्यवस्यन्ति पाण्डूनां प्रदातुं पैतृकं वसु\n",
    "05003013a": "अहं तु ताञ्शितैर्बाणैरनुनीय रणे बलात्\n",
    "05003013c": "पादयोः पातयिष्यामि कौन्तेयस्य महात्मनः\n",
    "05003014a": "अथ ते न व्यवस्यन्ति प्रणिपाताय धीमतः\n",
    "05003014c": "गमिष्यन्ति सहामात्या यमस्य सदनं प्रति\n",
    "05003015a": "न हि ते युयुधानस्य संरब्धस्य युयुत्सतः\n",
    "05003015c": "वेगं समर्थाः संसोढुं वज्रस्येव महीधराः\n",
    "05003016a": "को हि गाण्डीवधन्वानं कश्च चक्रायुधं युधि\n",
    "05003016c": "मां चापि विषहेत्को नु कश्च भीमं दुरासदम्\n",
    "05003017a": "यमौ च दृढधन्वानौ यमकल्पौ महाद्युती\n",
    "05003017c": "को जिजीविषुरासीदेद्धृष्टद्युम्नं च पार्षतम्\n",
    "05003018a": "पञ्चेमान्पाण्डवेयांश्च द्रौपद्याः कीर्तिवर्धनान्\n",
    "05003018c": "समप्रमाणान्पाण्डूनां समवीर्यान्मदोत्कटान्\n",
    "05003019a": "सौभद्रं च महेष्वासममरैरपि दुःसहम्\n",
    "05003019c": "गदप्रद्युम्नसाम्बांश्च कालवज्रानलोपमान्\n",
    "05003020a": "ते वयं धृतराष्ट्रस्य पुत्रं शकुनिना सह\n",
    "05003020c": "कर्णेन च निहत्याजावभिषेक्ष्याम पाण्डवम्\n",
    "05003021a": "नाधर्मो विद्यते कश्चिच्छत्रून्हत्वाततायिनः\n",
    "05003021c": "अधर्म्यमयशस्यं च शात्रवाणां प्रयाचनम्\n",
    "05003022a": "हृद्गतस्तस्य यः कामस्तं कुरुध्वमतन्द्रिताः\n",
    "05003022c": "निसृष्टं धृतराष्ट्रेण राज्यं प्राप्नोतु पाण्डवः\n",
    "05003023a": "अद्य पाण्डुसुतो राज्यं लभतां वा युधिष्ठिरः\n",
    "05003023c": "निहता वा रणे सर्वे स्वप्स्यन्ति वसुधातले\n",
    "05004001": "द्रुपद उवाच\n",
    "05004001a": "एवमेतन्महाबाहो भविष्यति न संशयः\n",
    "05004001c": "न हि दुर्योधनो राज्यं मधुरेण प्रदास्यति\n",
    "05004002a": "अनुवर्त्स्यति तं चापि धृतराष्ट्रः सुतप्रियः\n",
    "05004002c": "भीष्मद्रोणौ च कार्पण्यान्मौर्ख्याद्राधेयसौबलौ\n",
    "05004003a": "बलदेवस्य वाक्यं तु मम ज्ञाने न युज्यते\n",
    "05004003c": "एतद्धि पुरुषेणाग्रे कार्यं सुनयमिच्छता\n",
    "05004004a": "न तु वाच्यो मृदु वचो धार्तराष्ट्रः कथंचन\n",
    "05004004c": "न हि मार्दवसाध्योऽसौ पापबुद्धिर्मतो मम\n",
    "05004005a": "गर्दभे मार्दवं कुर्याद्गोषु तीक्ष्णं समाचरेत्\n",
    "05004005c": "मृदु दुर्योधने वाक्यं यो ब्रूयात्पापचेतसि\n",
    "05004006a": "मृदु वै मन्यते पापो भाष्यमाणमशक्तिजम्\n",
    "05004006c": "जितमर्थं विजानीयादबुधो मार्दवे सति\n",
    "05004007a": "एतच्चैव करिष्यामो यत्नश्च क्रियतामिह\n",
    "05004007c": "प्रस्थापयाम मित्रेभ्यो बलान्युद्योजयन्तु नः\n",
    "05004008a": "शल्यस्य धृष्टकेतोश्च जयत्सेनस्य चाभिभोः\n",
    "05004008c": "केकयानां च सर्वेषां दूता गच्छन्तु शीघ्रगाः\n",
    "05004009a": "स तु दुर्योधनो नूनं प्रेषयिष्यति सर्वशः\n",
    "05004009c": "पूर्वाभिपन्नाः सन्तश्च भजन्ते पूर्वचोदकम्\n",
    "05004010a": "तत्त्वरध्वं नरेन्द्राणां पूर्वमेव प्रचोदने\n",
    "05004010c": "महद्धि कार्यं वोढव्यमिति मे वर्तते मतिः\n",
    "05004011a": "शल्यस्य प्रेष्यतां शीघ्रं ये च तस्यानुगा नृपाः\n",
    "05004011c": "भगदत्ताय राज्ञे च पूर्वसागरवासिने\n",
    "05004012a": "अमितौजसे तथोग्राय हार्दिक्यायाहुकाय च\n",
    "05004012c": "दीर्घप्रज्ञाय मल्लाय रोचमानाय चाभिभो\n",
    "05004013a": "आनीयतां बृहन्तश्च सेनाबिन्दुश्च पार्थिवः\n",
    "05004013c": "पापजित्प्रतिविन्ध्यश्च चित्रवर्मा सुवास्तुकः\n",
    "05004014a": "बाह्लीको मुञ्जकेशश्च चैद्याधिपतिरेव च\n",
    "05004014c": "सुपार्श्वश्च सुबाहुश्च पौरवश्च महारथः\n",
    "05004015a": "शकानां पह्लवानां च दरदानां च ये नृपाः\n",
    "05004015c": "काम्बोजा ऋषिका ये च पश्चिमानूपकाश्च ये\n",
    "05004016a": "जयत्सेनश्च काश्यश्च तथा पञ्चनदा नृपाः\n",
    "05004016c": "क्राथपुत्रश्च दुर्धर्षः पार्वतीयाश्च ये नृपाः\n",
    "05004017a": "जानकिश्च सुशर्मा च मणिमान्पौतिमत्स्यकः\n",
    "05004017c": "पांसुराष्ट्राधिपश्चैव धृष्टकेतुश्च वीर्यवान्\n",
    "05004018a": "औड्रश्च दण्डधारश्च बृहत्सेनश्च वीर्यवान्\n",
    "05004018c": "अपराजितो निषादश्च श्रेणिमान्वसुमानपि\n",
    "05004019a": "बृहद्बलो महौजाश्च बाहुः परपुरंजयः\n",
    "05004019c": "समुद्रसेनो राजा च सह पुत्रेण वीर्यवान्\n",
    "05004020a": "अदारिश्च नदीजश्च कर्णवेष्टश्च पार्थिवः\n",
    "05004020c": "समर्थश्च सुवीरश्च मार्जारः कन्यकस्तथा\n",
    "05004021a": "महावीरश्च कद्रुश्च निकरस्तुमुलः क्रथः\n",
    "05004021c": "नीलश्च वीरधर्मा च भूमिपालश्च वीर्यवान्\n",
    "05004022a": "दुर्जयो दन्तवक्त्रश्च रुक्मी च जनमेजयः\n",
    "05004022c": "आषाढो वायुवेगश्च पूर्वपाली च पार्थिवः\n",
    "05004023a": "भूरितेजा देवकश्च एकलव्यस्य चात्मजः\n",
    "05004023c": "कारूषकाश्च राजानः क्षेमधूर्तिश्च वीर्यवान्\n",
    "05004024a": "उद्भवः क्षेमकश्चैव वाटधानश्च पार्थिवः\n",
    "05004024c": "श्रुतायुश्च दृढायुश्च शाल्वपुत्रश्च वीर्यवान्\n",
    "05004025a": "कुमारश्च कलिङ्गानामीश्वरो युद्धदुर्मदः\n",
    "05004025c": "एतेषां प्रेष्यतां शीघ्रमेतद्धि मम रोचते\n",
    "05004026a": "अयं च ब्राह्मणः शीघ्रं मम राजन्पुरोहितः\n",
    "05004026c": "प्रेष्यतां धृतराष्ट्राय वाक्यमस्मिन्समर्प्यताम्\n",
    "05004027a": "यथा दुर्योधनो वाच्यो यथा शांतनवो नृपः\n",
    "05004027c": "धृतराष्ट्रो यथा वाच्यो द्रोणश्च विदुषां वरः\n",
    "05005001": "वासुदेव उवाच\n",
    "05005001a": "उपपन्नमिदं वाक्यं सोमकानां धुरंधरे\n",
    "05005001c": "अर्थसिद्धिकरं राज्ञः पाण्डवस्य महौजसः\n",
    "05005002a": "एतच्च पूर्वकार्यं नः सुनीतमभिकाङ्क्षताम्\n",
    "05005002c": "अन्यथा ह्याचरन्कर्म पुरुषः स्यात्सुबालिशः\n",
    "05005003a": "किं तु संबन्धकं तुल्यमस्माकं कुरुपाण्डुषु\n",
    "05005003c": "यथेष्टं वर्तमानेषु पाण्डवेषु च तेषु च\n",
    "05005004a": "ते विवाहार्थमानीता वयं सर्वे यथा भवान्\n",
    "05005004c": "कृते विवाहे मुदिता गमिष्यामो गृहान्प्रति\n",
    "05005005a": "भवान्वृद्धतमो राज्ञां वयसा च श्रुतेन च\n",
    "05005005c": "शिष्यवत्ते वयं सर्वे भवामेह न संशयः\n",
    "05005006a": "भवन्तं धृतराष्ट्रश्च सततं बहु मन्यते\n",
    "05005006c": "आचार्ययोः सखा चासि द्रोणस्य च कृपस्य च\n",
    "05005007a": "स भवान्प्रेषयत्वद्य पाण्डवार्थकरं वचः\n",
    "05005007c": "सर्वेषां निश्चितं तन्नः प्रेषयिष्यति यद्भवान्\n",
    "05005008a": "यदि तावच्छमं कुर्यान्न्यायेन कुरुपुंगवः\n",
    "05005008c": "न भवेत्कुरुपाण्डूनां सौभ्रात्रेण महान्क्षयः\n",
    "05005009a": "अथ दर्पान्वितो मोहान्न कुर्याद्धृतराष्ट्रजः\n",
    "05005009c": "अन्येषां प्रेषयित्वा च पश्चादस्मान्समाह्वयेः\n",
    "05005010a": "ततो दुर्योधनो मन्दः सहामात्यः सबान्धवः\n",
    "05005010c": "निष्ठामापत्स्यते मूढः क्रुद्धे गाण्डीवधन्वनि\n",
    "05005011": "वैशंपायन उवाच\n",
    "05005011a": "ततः सत्कृत्य वार्ष्णेयं विराटः पृथिवीपतिः\n",
    "05005011c": "गृहान्प्रस्थापयामास सगणं सहबान्धवम्\n",
    "05005012a": "द्वारकां तु गते कृष्णे युधिष्ठिरपुरोगमाः\n",
    "05005012c": "चक्रुः सांग्रामिकं सर्वं विराटश्च महीपतिः\n",
    "05005013a": "ततः संप्रेषयामास विराटः सह बान्धवैः\n",
    "05005013c": "सर्वेषां भूमिपालानां द्रुपदश्च महीपतिः\n",
    "05005014a": "वचनात्कुरुसिंहानां मत्स्यपाञ्चालयोश्च ते\n",
    "05005014c": "समाजग्मुर्महीपालाः संप्रहृष्टा महाबलाः\n",
    "05005015a": "तच्छ्रुत्वा पाण्डुपुत्राणां समागच्छन्महद्बलम्\n",
    "05005015c": "धृतराष्ट्रसुतश्चापि समानिन्ये महीपतीन्\n",
    "05005016a": "समाकुला मही राजन्कुरुपाण्डवकारणात्\n",
    "05005016c": "तदा समभवत्कृत्स्ना संप्रयाणे महीक्षिताम्\n",
    "05005017a": "बलानि तेषां वीराणामागच्छन्ति ततस्ततः\n",
    "05005017c": "चालयन्तीव गां देवीं सपर्वतवनामिमाम्\n",
    "05005018a": "ततः प्रज्ञावयोवृद्धं पाञ्चाल्यः स्वपुरोहितम्\n",
    "05005018c": "कुरुभ्यः प्रेषयामास युधिष्ठिरमते तदा\n",
    "05006001": "द्रुपद उवाच\n",
    "05006001a": "भूतानां प्राणिनः श्रेष्ठाः प्राणिनां बुद्धिजीविनः\n",
    "05006001c": "बुद्धिमत्सु नराः श्रेष्ठा नराणां तु द्विजातयः\n",
    "05006002a": "द्विजेषु वैद्याः श्रेयांसो वैद्येषु कृतबुद्धयः\n",
    "05006002c": "स भवान्कृतबुद्धीनां प्रधान इति मे मतिः\n",
    "05006003a": "कुलेन च विशिष्टोऽसि वयसा च श्रुतेन च\n",
    "05006003c": "प्रज्ञयानवमश्चासि शुक्रेणाङ्गिरसेन च\n",
    "05006004a": "विदितं चापि ते सर्वं यथावृत्तः स कौरवः\n",
    "05006004c": "पाण्डवश्च यथावृत्तः कुन्तीपुत्रो युधिष्ठिरः\n",
    "05006005a": "धृतराष्ट्रस्य विदिते वञ्चिताः पाण्डवाः परैः\n",
    "05006005c": "विदुरेणानुनीतोऽपि पुत्रमेवानुवर्तते\n",
    "05006006a": "शकुनिर्बुद्धिपूर्वं हि कुन्तीपुत्रं समाह्वयत्\n",
    "05006006c": "अनक्षज्ञं मताक्षः सन्क्षत्रवृत्ते स्थितं शुचिम्\n",
    "05006007a": "ते तथा वञ्चयित्वा तु धर्मपुत्रं युधिष्ठिरम्\n",
    "05006007c": "न कस्यांचिदवस्थायां राज्यं दास्यन्ति वै स्वयम्\n",
    "05006008a": "भवांस्तु धर्मसंयुक्तं धृतराष्ट्रं ब्रुवन्वचः\n",
    "05006008c": "मनांसि तस्य योधानां ध्रुवमावर्तयिष्यति\n",
    "05006009a": "विदुरश्चापि तद्वाक्यं साधयिष्यति तावकम्\n",
    "05006009c": "भीष्मद्रोणकृपाणां च भेदं संजनयिष्यति\n",
    "05006010a": "अमात्येषु च भिन्नेषु योधेषु विमुखेषु च\n",
    "05006010c": "पुनरेकाग्रकरणं तेषां कर्म भविष्यति\n",
    "05006011a": "एतस्मिन्नन्तरे पार्थाः सुखमेकाग्रबुद्धयः\n",
    "05006011c": "सेनाकर्म करिष्यन्ति द्रव्याणां चैव संचयम्\n",
    "05006012a": "भिद्यमानेषु च स्वेषु लम्बमाने च वै त्वयि\n",
    "05006012c": "न तथा ते करिष्यन्ति सेनाकर्म न संशयः\n",
    "05006013a": "एतत्प्रयोजनं चात्र प्राधान्येनोपलभ्यते\n",
    "05006013c": "संगत्या धृतराष्ट्रश्च कुर्याद्धर्म्यं वचस्तव\n",
    "05006014a": "स भवान्धर्मयुक्तश्च धर्म्यं तेषु समाचरन्\n",
    "05006014c": "कृपालुषु परिक्लेशान्पाण्डवानां प्रकीर्तयन्\n",
    "05006015a": "वृद्धेषु कुलधर्मं च ब्रुवन्पूर्वैरनुष्ठितम्\n",
    "05006015c": "विभेत्स्यति मनांस्येषामिति मे नात्र संशयः\n",
    "05006016a": "न च तेभ्यो भयं तेऽस्ति ब्राह्मणो ह्यसि वेदवित्\n",
    "05006016c": "दूतकर्मणि युक्तश्च स्थविरश्च विशेषतः\n",
    "05006017a": "स भवान्पुष्ययोगेन मुहूर्तेन जयेन च\n",
    "05006017c": "कौरवेयान्प्रयात्वाशु कौन्तेयस्यार्थसिद्धये\n",
    "05006018": "वैशंपायन उवाच\n",
    "05006018a": "तथानुशिष्टः प्रययौ द्रुपदेन महात्मना\n",
    "05006018c": "पुरोधा वृत्तसंपन्नो नगरं नागसाह्वयम्\n",
    "05007001": "वैशंपायन उवाच\n",
    "05007001a": "गते द्वारवतीं कृष्णे बलदेवे च माधवे\n",
    "05007001c": "सह वृष्ण्यन्धकैः सर्वैर्भोजैश्च शतशस्तथा\n",
    "05007002a": "सर्वमागमयामास पाण्डवानां विचेष्टितम्\n",
    "05007002c": "धृतराष्ट्रात्मजो राजा दूतैः प्रणिहितैश्चरैः\n",
    "05007003a": "स श्रुत्वा माधवं यातं सदश्वैरनिलोपमैः\n",
    "05007003c": "बलेन नातिमहता द्वारकामभ्ययात्पुरीम्\n",
    "05007004a": "तमेव दिवसं चापि कौन्तेयः पाण्डुनन्दनः\n",
    "05007004c": "आनर्तनगरीं रम्यां जगामाशु धनंजयः\n",
    "05007005a": "तौ यात्वा पुरुषव्याघ्रौ द्वारकां कुरुनन्दनौ\n",
    "05007005c": "सुप्तं ददृशतुः कृष्णं शयानं चोपजग्मतुः\n",
    "05007006a": "ततः शयाने गोविन्दे प्रविवेश सुयोधनः\n",
    "05007006c": "उच्छीर्षतश्च कृष्णस्य निषसाद वरासने\n",
    "05007007a": "ततः किरीटी तस्यानु प्रविवेश महामनाः\n",
    "05007007c": "पश्चार्धे च स कृष्णस्य प्रह्वोऽतिष्ठत्कृताञ्जलिः\n",
    "05007008a": "प्रतिबुद्धः स वार्ष्णेयो ददर्शाग्रे किरीटिनम्\n",
    "05007008c": "स तयोः स्वागतं कृत्वा यथार्हं प्रतिपूज्य च\n",
    "05007008e": "तदागमनजं हेतुं पप्रच्छ मधुसूदनः\n",
    "05007009a": "ततो दुर्योधनः कृष्णमुवाच प्रहसन्निव\n",
    "05007009c": "विग्रहेऽस्मिन्भवान्साह्यं मम दातुमिहार्हति\n",
    "05007010a": "समं हि भवतः सख्यं मयि चैवार्जुनेऽपि च\n",
    "05007010c": "तथा संबन्धकं तुल्यमस्माकं त्वयि माधव\n",
    "05007011a": "अहं चाभिगतः पूर्वं त्वामद्य मधुसूदन\n",
    "05007011c": "पूर्वं चाभिगतं सन्तो भजन्ते पूर्वसारिणः\n",
    "05007012a": "त्वं च श्रेष्ठतमो लोके सतामद्य जनार्दन\n",
    "05007012c": "सततं संमतश्चैव सद्वृत्तमनुपालय\n",
    "05007013": "कृष्ण उवाच\n",
    "05007013a": "भवानभिगतः पूर्वमत्र मे नास्ति संशयः\n",
    "05007013c": "दृष्टस्तु प्रथमं राजन्मया पार्थो धनंजयः\n",
    "05007014a": "तव पूर्वाभिगमनात्पूर्वं चाप्यस्य दर्शनात्\n",
    "05007014c": "साहाय्यमुभयोरेव करिष्यामि सुयोधन\n",
    "05007015a": "प्रवारणं तु बालानां पूर्वं कार्यमिति श्रुतिः\n",
    "05007015c": "तस्मात्प्रवारणं पूर्वमर्हः पार्थो धनंजयः\n",
    "05007016a": "मत्संहननतुल्यानां गोपानामर्बुदं महत्\n",
    "05007016c": "नारायणा इति ख्याताः सर्वे संग्रामयोधिनः\n",
    "05007017a": "ते वा युधि दुराधर्षा भवन्त्वेकस्य सैनिकाः\n",
    "05007017c": "अयुध्यमानः संग्रामे न्यस्तशस्त्रोऽहमेकतः\n",
    "05007018a": "आभ्यामन्यतरं पार्थ यत्ते हृद्यतरं मतम्\n",
    "05007018c": "तद्वृणीतां भवानग्रे प्रवार्यस्त्वं हि धर्मतः\n",
    "05007019": "वैशंपायन उवाच\n",
    "05007019a": "एवमुक्तस्तु कृष्णेन कुन्तीपुत्रो धनंजयः\n",
    "05007019c": "अयुध्यमानं संग्रामे वरयामास केशवम्\n",
    "05007020a": "सहस्राणां सहस्रं तु योधानां प्राप्य भारत\n",
    "05007020c": "कृष्णं चापहृतं ज्ञात्वा संप्राप परमां मुदम्\n",
    "05007021a": "दुर्योधनस्तु तत्सैन्यं सर्वमादाय पार्थिवः\n",
    "05007021c": "ततोऽभ्ययाद्भीमबलो रौहिणेयं महाबलम्\n",
    "05007022a": "सर्वं चागमने हेतुं स तस्मै संन्यवेदयत्\n",
    "05007022c": "प्रत्युवाच ततः शौरिर्धार्तराष्ट्रमिदं वचः\n",
    "05007023a": "विदितं ते नरव्याघ्र सर्वं भवितुमर्हति\n",
    "05007023c": "यन्मयोक्तं विराटस्य पुरा वैवाहिके तदा\n",
    "05007024a": "निगृह्योक्तो हृषीकेशस्त्वदर्थं कुरुनन्दन\n",
    "05007024c": "मया संबन्धकं तुल्यमिति राजन्पुनः पुनः\n",
    "05007025a": "न च तद्वाक्यमुक्तं वै केशवः प्रत्यपद्यत\n",
    "05007025c": "न चाहमुत्सहे कृष्णं विना स्थातुमपि क्षणम्\n",
    "05007026a": "नाहं सहायः पार्थानां नापि दुर्योधनस्य वै\n",
    "05007026c": "इति मे निश्चिता बुद्दिर्वासुदेवमवेक्ष्य ह\n",
    "05007027a": "जातोऽसि भारते वंशे सर्वपार्थिवपूजिते\n",
    "05007027c": "गच्छ युध्यस्व धर्मेण क्षात्रेण भरतर्षभ\n",
    "05007028a": "इत्येवमुक्तः स तदा परिष्वज्य हलायुधम्\n",
    "05007028c": "कृष्णं चापहृतं ज्ञात्वा युद्धान्मेने जितं जयम्\n",
    "05007029a": "सोऽभ्ययात्कृतवर्माणं धृतराष्ट्रसुतो नृपः\n",
    "05007029c": "कृतवर्मा ददौ तस्य सेनामक्षौहिणीं तदा\n",
    "05007030a": "स तेन सर्वसैन्येन भीमेन कुरुनन्दनः\n",
    "05007030c": "वृतः प्रतिययौ हृष्टः सुहृदः संप्रहर्षयन्\n",
    "05007031a": "गते दुर्योधने कृष्णः किरीटिनमथाब्रवीत्\n",
    "05007031c": "अयुध्यमानः कां बुद्धिमास्थायाहं त्वया वृतः\n",
    "05007032": "अर्जुन उवाच\n",
    "05007032a": "भवान्समर्थस्तान्सर्वान्निहन्तुं नात्र संशयः\n",
    "05007032c": "निहन्तुमहमप्येकः समर्थः पुरुषोत्तम\n",
    "05007033a": "भवांस्तु कीर्तिमाँल्लोके तद्यशस्त्वां गमिष्यति\n",
    "05007033c": "यशसा चाहमप्यर्थी तस्मादसि मया वृतः\n",
    "05007034a": "सारथ्यं तु त्वया कार्यमिति मे मानसं सदा\n",
    "05007034c": "चिररात्रेप्सितं कामं तद्भवान्कर्तुमर्हति\n",
    "05007035": "वासुदेव उवाच\n",
    "05007035a": "उपपन्नमिदं पार्थ यत्स्पर्धेथा मया सह\n",
    "05007035c": "सारथ्यं ते करिष्यामि कामः संपद्यतां तव\n",
    "05007036": "वैशंपायन उवाच\n",
    "05007036a": "एवं प्रमुदितः पार्थः कृष्णेन सहितस्तदा\n",
    "05007036c": "वृतो दाशार्हप्रवरैः पुनरायाद्युधिष्ठिरम्\n",
    "05008001": "वैशंपायन उवाच\n",
    "05008001a": "शल्यः श्रुत्वा तु दूतानां सैन्येन महता वृतः\n",
    "05008001c": "अभ्ययात्पाण्डवान्राजन्सह पुत्रैर्महारथैः\n",
    "05008002a": "तस्य सेनानिवेशोऽभूदध्यर्धमिव योजनम्\n",
    "05008002c": "तथा हि बहुलां सेनां स बिभर्ति नरर्षभः\n",
    "05008003a": "विचित्रकवचाः शूरा विचित्रध्वजकार्मुकाः\n",
    "05008003c": "विचित्राभरणाः सर्वे विचित्ररथवाहनाः\n",
    "05008004a": "स्वदेशवेषाभरणा वीराः शतसहस्रशः\n",
    "05008004c": "तस्य सेनाप्रणेतारो बभूवुः क्षत्रियर्षभाः\n",
    "05008005a": "व्यथयन्निव भूतानि कम्पयन्निव मेदिनीम्\n",
    "05008005c": "शनैर्विश्रामयन्सेनां स ययौ येन पाण्डवः\n",
    "05008006a": "ततो दुर्योधनः श्रुत्वा महासेनं महारथम्\n",
    "05008006c": "उपायान्तमभिद्रुत्य स्वयमानर्च भारत\n",
    "05008007a": "कारयामास पूजार्थं तस्य दुर्योधनः सभाः\n",
    "05008007c": "रमणीयेषु देशेषु रत्नचित्राः स्वलंकृताः\n",
    "05008008a": "स ताः सभाः समासाद्य पूज्यमानो यथामरः\n",
    "05008008c": "दुर्योधनस्य सचिवैर्देशे देशे यथार्हतः\n",
    "05008008e": "आजगाम सभामन्यां देवावसथवर्चसम्\n",
    "05008009a": "स तत्र विषयैर्युक्तः कल्याणैरतिमानुषैः\n",
    "05008009c": "मेनेऽभ्यधिकमात्मानमवमेने पुरंदरम्\n",
    "05008010a": "पप्रच्छ स ततः प्रेष्यान्प्रहृष्टः क्षत्रियर्षभः\n",
    "05008010c": "युधिष्ठिरस्य पुरुषाः के नु चक्रुः सभा इमाः\n",
    "05008010e": "आनीयन्तां सभाकाराः प्रदेयार्हा हि मे मताः\n",
    "05008011a": "गूढो दुर्योधनस्तत्र दर्शयामास मातुलम्\n",
    "05008011c": "तं दृष्ट्वा मद्रराजस्तु ज्ञात्वा यत्नं च तस्य तम्\n",
    "05008011e": "परिष्वज्याब्रवीत्प्रीत इष्टोऽर्थो गृह्यतामिति\n",
    "05008012": "दुर्योधन उवाच\n",
    "05008012a": "सत्यवाग्भव कल्याण वरो वै मम दीयताम्\n",
    "05008012c": "सर्वसेनाप्रणेता मे भवान्भवितुमर्हति\n",
    "05008013": "वैशंपायन उवाच\n",
    "05008013a": "कृतमित्यब्रवीच्छल्यः किमन्यत्क्रियतामिति\n",
    "05008013c": "कृतमित्येव गान्धारिः प्रत्युवाच पुनः पुनः\n",
    "05008014a": "स तथा शल्यमामन्त्र्य पुनरायात्स्वकं पुरम्\n",
    "05008014c": "शल्यो जगाम कौन्तेयानाख्यातुं कर्म तस्य तत्\n",
    "05008015a": "उपप्लव्यं स गत्वा तु स्कन्धावारं प्रविश्य च\n",
    "05008015c": "पाण्डवानथ तान्सर्वाञ्शल्यस्तत्र ददर्श ह\n",
    "05008016a": "समेत्य तु महाबाहुः शल्यः पाण्डुसुतैस्तदा\n",
    "05008016c": "पाद्यमर्घ्यं च गां चैव प्रत्यगृह्णाद्यथाविधि\n",
    "05008017a": "ततः कुशलपूर्वं स मद्रराजोऽरिसूदनः\n",
    "05008017c": "प्रीत्या परमया युक्तः समाश्लिष्य युधिष्ठिरम्\n",
    "05008018a": "तथा भीमार्जुनौ हृष्टौ स्वस्रीयौ च यमावुभौ\n",
    "05008018c": "आसने चोपविष्टस्तु शल्यः पार्थमुवाच ह\n",
    "05008019a": "कुशलं राजशार्दूल कच्चित्ते कुरुनन्दन\n",
    "05008019c": "अरण्यवासाद्दिष्ट्यासि विमुक्तो जयतां वर\n",
    "05008020a": "सुदुष्करं कृतं राजन्निर्जने वसता वने\n",
    "05008020c": "भ्रातृभिः सह राजेन्द्र कृष्णया चानया सह\n",
    "05008021a": "अज्ञातवासं घोरं च वसता दुष्करं कृतम्\n",
    "05008021c": "दुःखमेव कुतः सौख्यं राज्यभ्रष्टस्य भारत\n",
    "05008022a": "दुःखस्यैतस्य महतो धार्तराष्ट्रकृतस्य वै\n",
    "05008022c": "अवाप्स्यसि सुखं राजन्हत्वा शत्रून्परंतप\n",
    "05008023a": "विदितं ते महाराज लोकतत्त्वं नराधिप\n",
    "05008023c": "तस्माल्लोभकृतं किंचित्तव तात न विद्यते\n",
    "05008024a": "ततोऽस्याकथयद्राजा दुर्योधनसमागमम्\n",
    "05008024c": "तच्च शुश्रूषितं सर्वं वरदानं च भारत\n",
    "05008025": "युधिष्ठिर उवाच\n",
    "05008025a": "सुकृतं ते कृतं राजन्प्रहृष्टेनान्तरात्मना\n",
    "05008025c": "दुर्योधनस्य यद्वीर त्वया वाचा प्रतिश्रुतम्\n",
    "05008025e": "एकं त्विच्छामि भद्रं ते क्रियमाणं महीपते\n",
    "05008026a": "भवानिह महाराज वासुदेवसमो युधि\n",
    "05008026c": "कर्णार्जुनाभ्यां संप्राप्ते द्वैरथे राजसत्तम\n",
    "05008026e": "कर्णस्य भवता कार्यं सारथ्यं नात्र संशयः\n",
    "05008027a": "तत्र पाल्योऽर्जुनो राजन्यदि मत्प्रियमिच्छसि\n",
    "05008027c": "तेजोवधश्च ते कार्यः सौतेरस्मज्जयावहः\n",
    "05008027e": "अकर्तव्यमपि ह्येतत्कर्तुमर्हसि मातुल\n",
    "05008028": "शल्य उवाच\n",
    "05008028a": "शृणु पाण्डव भद्रं ते यद्ब्रवीषि दुरात्मनः\n",
    "05008028c": "तेजोवधनिमित्तं मां सूतपुत्रस्य संयुगे\n",
    "05008029a": "अहं तस्य भविष्यामि संग्रामे सारथिर्ध्रुवम्\n",
    "05008029c": "वासुदेवेन हि समं नित्यं मां स हि मन्यते\n",
    "05008030a": "तस्याहं कुरुशार्दूल प्रतीपमहितं वचः\n",
    "05008030c": "ध्रुवं संकथयिष्यामि योद्धुकामस्य संयुगे\n",
    "05008031a": "यथा स हृतदर्पश्च हृततेजाश्च पाण्डव\n",
    "05008031c": "भविष्यति सुखं हन्तुं सत्यमेतद्ब्रवीमि ते\n",
    "05008032a": "एवमेतत्करिष्यामि यथा तात त्वमात्थ माम्\n",
    "05008032c": "यच्चान्यदपि शक्ष्यामि तत्करिष्यामि ते प्रियम्\n",
    "05008033a": "यच्च दुःखं त्वया प्राप्तं द्यूते वै कृष्णया सह\n",
    "05008033c": "परुषाणि च वाक्यानि सूतपुत्रकृतानि वै\n",
    "05008034a": "जटासुरात्परिक्लेशः कीचकाच्च महाद्युते\n",
    "05008034c": "द्रौपद्याधिगतं सर्वं दमयन्त्या यथाशुभम्\n",
    "05008035a": "सर्वं दुःखमिदं वीर सुखोदर्कं भविष्यति\n",
    "05008035c": "नात्र मन्युस्त्वया कार्यो विधिर्हि बलवत्तरः\n",
    "05008036a": "दुःखानि हि महात्मानः प्राप्नुवन्ति युधिष्ठिर\n",
    "05008036c": "देवैरपि हि दुःखानि प्राप्तानि जगतीपते\n",
    "05008037a": "इन्द्रेण श्रूयते राजन्सभार्येण महात्मना\n",
    "05008037c": "अनुभूतं महद्दुःखं देवराजेन भारत\n",
    "05009001": "युधिष्ठिर उवाच\n",
    "05009001a": "कथमिन्द्रेण राजेन्द्र सभार्येण महात्मना\n",
    "05009001c": "दुःखं प्राप्तं परं घोरमेतदिच्छामि वेदितुम्\n",
    "05009002": "शल्य उवाच\n",
    "05009002a": "शृणु राजन्पुरा वृत्तमितिहासं पुरातनम्\n",
    "05009002c": "सभार्येण यथा प्राप्तं दुःखमिन्द्रेण भारत\n",
    "05009003a": "त्वष्टा प्रजापतिर्ह्यासीद्देवश्रेष्ठो महातपाः\n",
    "05009003c": "स पुत्रं वै त्रिशिरसमिन्द्रद्रोहात्किलासृजत्\n",
    "05009004a": "ऐन्द्रं स प्रार्थयत्स्थानं विश्वरूपो महाद्युतिः\n",
    "05009004c": "तैस्त्रिभिर्वदनैर्घोरैः सूर्येन्दुज्वलनोपमैः\n",
    "05009005a": "वेदानेकेन सोऽधीते सुरामेकेन चापिबत्\n",
    "05009005c": "एकेन च दिशः सर्वाः पिबन्निव निरीक्षते\n",
    "05009006a": "स तपस्वी मृदुर्दान्तो धर्मे तपसि चोद्यतः\n",
    "05009006c": "तपोऽतप्यन्महत्तीव्रं सुदुश्चरमरिंदम\n",
    "05009007a": "तस्य दृष्ट्वा तपोवीर्यं सत्त्वं चामिततेजसः\n",
    "05009007c": "विषादमगमच्छक्र इन्द्रोऽयं मा भवेदिति\n",
    "05009008a": "कथं सज्जेत भोगेषु न च तप्येन्महत्तपः\n",
    "05009008c": "विवर्धमानस्त्रिशिराः सर्वं त्रिभुवनं ग्रसेत्\n",
    "05009009a": "इति संचिन्त्य बहुधा बुद्धिमान्भरतर्षभ\n",
    "05009009c": "आज्ञापयत्सोऽप्सरसस्त्वष्टृपुत्रप्रलोभने\n",
    "05009010a": "यथा स सज्जेत्त्रिशिराः कामभोगेषु वै भृशम्\n",
    "05009010c": "क्षिप्रं कुरुत गच्छध्वं प्रलोभयत माचिरम्\n",
    "05009011a": "शृङ्गारवेषाः सुश्रोण्यो भावैर्युक्ता मनोहरैः\n",
    "05009011c": "प्रलोभयत भद्रं वः शमयध्वं भयं मम\n",
    "05009012a": "अस्वस्थं ह्यात्मनात्मानं लक्षयामि वराङ्गनाः\n",
    "05009012c": "भयमेतन्महाघोरं क्षिप्रं नाशयताबलाः\n",
    "05009013": "अप्सरस ऊचुः\n",
    "05009013a": "तथा यत्नं करिष्यामः शक्र तस्य प्रलोभने\n",
    "05009013c": "यथा नावाप्स्यसि भयं तस्माद्बलनिषूदन\n",
    "05009014a": "निर्दहन्निव चक्षुर्भ्यां योऽसावास्ते तपोनिधिः\n",
    "05009014c": "तं प्रलोभयितुं देव गच्छामः सहिता वयम्\n",
    "05009014e": "यतिष्यामो वशे कर्तुं व्यपनेतुं च ते भयम्\n",
    "05009015": "शल्य उवाच\n",
    "05009015a": "इन्द्रेण तास्त्वनुज्ञाता जग्मुस्त्रिशिरसोऽन्तिकम्\n",
    "05009015c": "तत्र ता विविधैर्भावैर्लोभयन्त्यो वराङ्गनाः\n",
    "05009015e": "नृत्यं संदर्शयन्त्यश्च तथैवाङ्गेषु सौष्ठवम्\n",
    "05009016a": "विचेरुः संप्रहर्षं च नाभ्यगच्छन्महातपाः\n",
    "05009016c": "इन्द्रियाणि वशे कृत्वा पूर्णसागरसंनिभः\n",
    "05009017a": "तास्तु यत्नं परं कृत्वा पुनः शक्रमुपस्थिताः\n",
    "05009017c": "कृताञ्जलिपुटाः सर्वा देवराजमथाब्रुवन्\n",
    "05009018a": "न स शक्यः सुदुर्धर्षो धैर्याच्चालयितुं प्रभो\n",
    "05009018c": "यत्ते कार्यं महाभाग क्रियतां तदनन्तरम्\n",
    "05009019a": "संपूज्याप्सरसः शक्रो विसृज्य च महामतिः\n",
    "05009019c": "चिन्तयामास तस्यैव वधोपायं महात्मनः\n",
    "05009020a": "स तूष्णीं चिन्तयन्वीरो देवराजः प्रतापवान्\n",
    "05009020c": "विनिश्चितमतिर्धीमान्वधे त्रिशिरसोऽभवत्\n",
    "05009021a": "वज्रमस्य क्षिपाम्यद्य स क्षिप्रं न भविष्यति\n",
    "05009021c": "शत्रुः प्रवृद्धो नोपेक्ष्यो दुर्बलोऽपि बलीयसा\n",
    "05009022a": "शास्त्रबुद्ध्या विनिश्चित्य कृत्वा बुद्धिं वधे दृढाम्\n",
    "05009022c": "अथ वैश्वानरनिभं घोररूपं भयावहम्\n",
    "05009022e": "मुमोच वज्रं संक्रुद्धः शक्रस्त्रिशिरसं प्रति\n",
    "05009023a": "स पपात हतस्तेन वज्रेण दृढमाहतः\n",
    "05009023c": "पर्वतस्येव शिखरं प्रणुन्नं मेदिनीतले\n",
    "05009024a": "तं तु वज्रहतं दृष्ट्वा शयानमचलोपमम्\n",
    "05009024c": "न शर्म लेभे देवेन्द्रो दीपितस्तस्य तेजसा\n",
    "05009024e": "हतोऽपि दीप्ततेजाः स जीवन्निव च दृश्यते\n",
    "05009025a": "अभितस्तत्र तक्षाणं घटमानं शचीपतिः\n",
    "05009025c": "अपश्यदब्रवीच्चैनं सत्वरं पाकशासनः\n",
    "05009025e": "क्षिप्रं छिन्धि शिरांस्यस्य कुरुष्व वचनं मम\n",
    "05009026": "तक्षोवाच\n",
    "05009026a": "महास्कन्धो भृशं ह्येष परशुर्न तरिष्यति\n",
    "05009026c": "कर्तुं चाहं न शक्ष्यामि कर्म सद्भिर्विगर्हितम्\n",
    "05009027": "इन्द्र उवाच\n",
    "05009027a": "मा भैस्त्वं क्षिप्रमेतद्वै कुरुष्व वचनं मम\n",
    "05009027c": "मत्प्रसादाद्धि ते शस्त्रं वज्रकल्पं भविष्यति\n",
    "05009028": "तक्षोवाच\n",
    "05009028a": "कं भवन्तमहं विद्यां घोरकर्माणमद्य वै\n",
    "05009028c": "एतदिच्छाम्यहं श्रोतुं तत्त्वेन कथयस्व मे\n",
    "05009029": "इन्द्र उवाच\n",
    "05009029a": "अहमिन्द्रो देवराजस्तक्षन्विदितमस्तु ते\n",
    "05009029c": "कुरुष्वैतद्यथोक्तं मे तक्षन्मा त्वं विचारय\n",
    "05009030": "तक्षोवाच\n",
    "05009030a": "क्रूरेण नापत्रपसे कथं शक्रेह कर्मणा\n",
    "05009030c": "ऋषिपुत्रमिमं हत्वा ब्रह्महत्याभयं न ते\n",
    "05009031": "इन्द्र उवाच\n",
    "05009031a": "पश्चाद्धर्मं चरिष्यामि पावनार्थं सुदुश्चरम्\n",
    "05009031c": "शत्रुरेष महावीर्यो वज्रेण निहतो मया\n",
    "05009032a": "अद्यापि चाहमुद्विग्नस्तक्षन्नस्माद्बिभेमि वै\n",
    "05009032c": "क्षिप्रं छिन्धि शिरांसि त्वं करिष्येऽनुग्रहं तव\n",
    "05009033a": "शिरः पशोस्ते दास्यन्ति भागं यज्ञेषु मानवाः\n",
    "05009033c": "एष तेऽनुग्रहस्तक्षन्क्षिप्रं कुरु मम प्रियम्\n",
    "05009034": "शल्य उवाच\n",
    "05009034a": "एतच्छ्रुत्वा तु तक्षा स महेन्द्रवचनं तदा\n",
    "05009034c": "शिरांस्यथ त्रिशिरसः कुठारेणाच्छिनत्तदा\n",
    "05009035a": "निकृत्तेषु ततस्तेषु निष्क्रामंस्त्रिशिरास्त्वथ\n",
    "05009035c": "कपिञ्जलास्तित्तिराश्च कलविङ्काश्च सर्वशः\n",
    "05009036a": "येन वेदानधीते स्म पिबते सोममेव च\n",
    "05009036c": "तस्माद्वक्त्रान्विनिष्पेतुः क्षिप्रं तस्य कपिञ्जलाः\n",
    "05009037a": "येन सर्वा दिशो राजन्पिबन्निव निरीक्षते\n",
    "05009037c": "तस्माद्वक्त्राद्विनिष्पेतुस्तित्तिरास्तस्य पाण्डव\n",
    "05009038a": "यत्सुरापं तु तस्यासीद्वक्त्रं त्रिशिरसस्तदा\n",
    "05009038c": "कलविङ्का विनिष्पेतुस्तेनास्य भरतर्षभ\n",
    "05009039a": "ततस्तेषु निकृत्तेषु विज्वरो मघवानभूत्\n",
    "05009039c": "जगाम त्रिदिवं हृष्टस्तक्षापि स्वगृहान्ययौ\n",
    "05009040a": "त्वष्टा प्रजापतिः श्रुत्वा शक्रेणाथ हतं सुतम्\n",
    "05009040c": "क्रोधसंरक्तनयन इदं वचनमब्रवीत्\n",
    "05009041a": "तप्यमानं तपो नित्यं क्षान्तं दान्तं जितेन्द्रियम्\n",
    "05009041c": "अनापराधिनं यस्मात्पुत्रं हिंसितवान्मम\n",
    "05009042a": "तस्माच्छक्रवधार्थाय वृत्रमुत्पादयाम्यहम्\n",
    "05009042c": "लोकाः पश्यन्तु मे वीर्यं तपसश्च बलं महत्\n",
    "05009042e": "स च पश्यतु देवेन्द्रो दुरात्मा पापचेतनः\n",
    "05009043a": "उपस्पृश्य ततः क्रुद्धस्तपस्वी सुमहायशाः\n",
    "05009043c": "अग्निं हुत्वा समुत्पाद्य घोरं वृत्रमुवाच ह\n",
    "05009043e": "इन्द्रशत्रो विवर्धस्व प्रभावात्तपसो मम\n",
    "05009044a": "सोऽवर्धत दिवं स्तब्ध्वा सूर्यवैश्वानरोपमः\n",
    "05009044c": "किं करोमीति चोवाच कालसूर्य इवोदितः\n",
    "05009044e": "शक्रं जहीति चाप्युक्तो जगाम त्रिदिवं ततः\n",
    "05009045a": "ततो युद्धं समभवद्वृत्रवासवयोस्तदा\n",
    "05009045c": "संक्रुद्धयोर्महाघोरं प्रसक्तं कुरुसत्तम\n",
    "05009046a": "ततो जग्राह देवेन्द्रं वृत्रो वीरः शतक्रतुम्\n",
    "05009046c": "अपावृत्य स जग्रास वृत्रः क्रोधसमन्वितः\n",
    "05009047a": "ग्रस्ते वृत्रेण शक्रे तु संभ्रान्तास्त्रिदशास्तदा\n",
    "05009047c": "असृजंस्ते महासत्त्वा जृम्भिकां वृत्रनाशिनीम्\n",
    "05009048a": "विजृम्भमाणस्य ततो वृत्रस्यास्यादपावृतात्\n",
    "05009048c": "स्वान्यङ्गान्यभिसंक्षिप्य निष्क्रान्तो बलसूदनः\n",
    "05009048e": "ततः प्रभृति लोकेषु जृम्भिका प्राणिसंश्रिता\n",
    "05009049a": "जहृषुश्च सुराः सर्वे दृष्ट्वा शक्रं विनिःसृतम्\n",
    "05009049c": "ततः प्रववृते युद्धं वृत्रवासवयोः पुनः\n",
    "05009049e": "संरब्धयोस्तदा घोरं सुचिरं भरतर्षभ\n",
    "05009050a": "यदा व्यवर्धत रणे वृत्रो बलसमन्वितः\n",
    "05009050c": "त्वष्टुस्तपोबलाद्विद्वांस्तदा शक्रो न्यवर्तत\n",
    "05009051a": "निवृत्ते तु तदा देवा विषादमगमन्परम्\n",
    "05009051c": "समेत्य शक्रेण च ते त्वष्टुस्तेजोविमोहिताः\n",
    "05009051e": "अमन्त्रयन्त ते सर्वे मुनिभिः सह भारत\n",
    "05009052a": "किं कार्यमिति ते राजन्विचिन्त्य भयमोहिताः\n",
    "05009052c": "जग्मुः सर्वे महात्मानं मनोभिर्विष्णुमव्ययम्\n",
    "05009052e": "उपविष्टा मन्दराग्रे सर्वे वृत्रवधेप्सवः\n",
    "05010001": "इन्द्र उवाच\n",
    "05010001a": "सर्वं व्याप्तमिदं देवा वृत्रेण जगदव्ययम्\n",
    "05010001c": "न ह्यस्य सदृशं किंचित्प्रतिघाताय यद्भवेत्\n",
    "05010002a": "समर्थो ह्यभवं पूर्वमसमर्थोऽस्मि सांप्रतम्\n",
    "05010002c": "कथं कुर्यां नु भद्रं वो दुष्प्रधर्षः स मे मतः\n",
    "05010003a": "तेजस्वी च महात्मा च युद्धे चामितविक्रमः\n",
    "05010003c": "ग्रसेत्त्रिभुवनं सर्वं सदेवासुरमानुषम्\n",
    "05010004a": "तस्माद्विनिश्चयमिमं शृणुध्वं मे दिवौकसः\n",
    "05010004c": "विष्णोः क्षयमुपागम्य समेत्य च महात्मना\n",
    "05010004e": "तेन संमन्त्र्य वेत्स्यामो वधोपायं दुरात्मनः\n",
    "05010005": "शल्य उवाच\n",
    "05010005a": "एवमुक्ते मघवता देवाः सर्षिगणास्तदा\n",
    "05010005c": "शरण्यं शरणं देवं जग्मुर्विष्णुं महाबलम्\n",
    "05010006a": "ऊचुश्च सर्वे देवेशं विष्णुं वृत्रभयार्दिताः\n",
    "05010006c": "त्वया लोकास्त्रयः क्रान्तास्त्रिभिर्विक्रमणैः प्रभो\n",
    "05010007a": "अमृतं चाहृतं विष्णो दैत्याश्च निहता रणे\n",
    "05010007c": "बलिं बद्ध्वा महादैत्यं शक्रो देवाधिपः कृतः\n",
    "05010008a": "त्वं प्रभुः सर्वलोकानां त्वया सर्वमिदं ततम्\n",
    "05010008c": "त्वं हि देव महादेवः सर्वलोकनमस्कृतः\n",
    "05010009a": "गतिर्भव त्वं देवानां सेन्द्राणाममरोत्तम\n",
    "05010009c": "जगद्व्याप्तमिदं सर्वं वृत्रेणासुरसूदन\n",
    "05010010": "विष्णुरुवाच\n",
    "05010010a": "अवश्यं करणीयं मे भवतां हितमुत्तमम्\n",
    "05010010c": "तस्मादुपायं वक्ष्यामि यथासौ न भविष्यति\n",
    "05010011a": "गच्छध्वं सर्षिगन्धर्वा यत्रासौ विश्वरूपधृक्\n",
    "05010011c": "साम तस्य प्रयुञ्जध्वं तत एनं विजेष्यथ\n",
    "05010012a": "भविष्यति गतिर्देवाः शक्रस्य मम तेजसा\n",
    "05010012c": "अदृश्यश्च प्रवेक्ष्यामि वज्रमस्यायुधोत्तमम्\n",
    "05010013a": "गच्छध्वमृषिभिः सार्धं गन्धर्वैश्च सुरोत्तमाः\n",
    "05010013c": "वृत्रस्य सह शक्रेण संधिं कुरुत माचिरम्\n",
    "05010014": "शल्य उवाच\n",
    "05010014a": "एवमुक्तास्तु देवेन ऋषयस्त्रिदशास्तथा\n",
    "05010014c": "ययुः समेत्य सहिताः शक्रं कृत्वा पुरःसरम्\n",
    "05010015a": "समीपमेत्य च तदा सर्व एव महौजसः\n",
    "05010015c": "तं तेजसा प्रज्वलितं प्रतपन्तं दिशो दश\n",
    "05010016a": "ग्रसन्तमिव लोकांस्त्रीन्सूर्याचन्द्रमसौ यथा\n",
    "05010016c": "ददृशुस्तत्र ते वृत्रं शक्रेण सह देवताः\n",
    "05010017a": "ऋषयोऽथ ततोऽभ्येत्य वृत्रमूचुः प्रियं वचः\n",
    "05010017c": "व्याप्तं जगदिदं सर्वं तेजसा तव दुर्जय\n",
    "05010018a": "न च शक्नोषि निर्जेतुं वासवं भूरिविक्रमम्\n",
    "05010018c": "युध्यतोश्चापि वां कालो व्यतीतः सुमहानिह\n",
    "05010019a": "पीड्यन्ते च प्रजाः सर्वाः सदेवासुरमानवाः\n",
    "05010019c": "सख्यं भवतु ते वृत्र शक्रेण सह नित्यदा\n",
    "05010019e": "अवाप्स्यसि सुखं त्वं च शक्रलोकांश्च शाश्वतान्\n",
    "05010020a": "ऋषिवाक्यं निशम्याथ स वृत्रः सुमहाबलः\n",
    "05010020c": "उवाच तांस्तदा सर्वान्प्रणम्य शिरसासुरः\n",
    "05010021a": "सर्वे यूयं महाभागा गन्धर्वाश्चैव सर्वशः\n",
    "05010021c": "यद्ब्रूत तच्छ्रुतं सर्वं ममापि शृणुतानघाः\n",
    "05010022a": "संधिः कथं वै भविता मम शक्रस्य चोभयोः\n",
    "05010022c": "तेजसोर्हि द्वयोर्देवाः सख्यं वै भविता कथम्\n",
    "05010023": "ऋषय ऊचुः\n",
    "05010023a": "सकृत्सतां संगतं लिप्सितव्यं; ततः परं भविता भव्यमेव\n",
    "05010023c": "नातिक्रमेत्सत्पुरुषेण संगतं; तस्मात्सतां संगतं लिप्सितव्यम्\n",
    "05010024a": "दृढं सतां संगतं चापि नित्यं; ब्रूयाच्चार्थं ह्यर्थकृच्छ्रेषु धीरः\n",
    "05010024c": "महार्थवत्सत्पुरुषेण संगतं; तस्मात्सन्तं न जिघांसेत धीरः\n",
    "05010025a": "इन्द्रः सतां संमतश्च निवासश्च महात्मनाम्\n",
    "05010025c": "सत्यवादी ह्यदीनश्च धर्मवित्सुविनिश्चितः\n",
    "05010026a": "तेन ते सह शक्रेण संधिर्भवतु शाश्वतः\n",
    "05010026c": "एवं विश्वासमागच्छ मा ते भूद्बुद्धिरन्यथा\n",
    "05010027": "शल्य उवाच\n",
    "05010027a": "महर्षिवचनं श्रुत्वा तानुवाच महाद्युतिः\n",
    "05010027c": "अवश्यं भगवन्तो मे माननीयास्तपस्विनः\n",
    "05010028a": "ब्रवीमि यदहं देवास्तत्सर्वं क्रियतामिह\n",
    "05010028c": "ततः सर्वं करिष्यामि यदूचुर्मां द्विजर्षभाः\n",
    "05010029a": "न शुष्केण न चार्द्रेण नाश्मना न च दारुणा\n",
    "05010029c": "न शस्त्रेण न वज्रेण न दिवा न तथा निशि\n",
    "05010030a": "वध्यो भवेयं विप्रेन्द्राः शक्रस्य सह दैवतैः\n",
    "05010030c": "एवं मे रोचते संधिः शक्रेण सह नित्यदा\n",
    "05010031a": "बाढमित्येव ऋषयस्तमूचुर्भरतर्षभ\n",
    "05010031c": "एवं कृते तु संधाने वृत्रः प्रमुदितोऽभवत्\n",
    "05010032a": "यत्तः सदाभवच्चापि शक्रोऽमर्षसमन्वितः\n",
    "05010032c": "वृत्रस्य वधसंयुक्तानुपायाननुचिन्तयन्\n",
    "05010032e": "रन्ध्रान्वेषी समुद्विग्नः सदाभूद्बलवृत्रहा\n",
    "05010033a": "स कदाचित्समुद्रान्ते तमपश्यन्महासुरम्\n",
    "05010033c": "संध्याकाल उपावृत्ते मुहूर्ते रम्यदारुणे\n",
    "05010034a": "ततः संचिन्त्य भगवान्वरदानं महात्मनः\n",
    "05010034c": "संध्येयं वर्तते रौद्रा न रात्रिर्दिवसं न च\n",
    "05010034e": "वृत्रश्चावश्यवध्योऽयं मम सर्वहरो रिपुः\n",
    "05010035a": "यदि वृत्रं न हन्म्यद्य वञ्चयित्वा महासुरम्\n",
    "05010035c": "महाबलं महाकायं न मे श्रेयो भविष्यति\n",
    "05010036a": "एवं संचिन्तयन्नेव शक्रो विष्णुमनुस्मरन्\n",
    "05010036c": "अथ फेनं तदापश्यत्समुद्रे पर्वतोपमम्\n",
    "05010037a": "नायं शुष्को न चार्द्रोऽयं न च शस्त्रमिदं तथा\n",
    "05010037c": "एनं क्षेप्स्यामि वृत्रस्य क्षणादेव नशिष्यति\n",
    "05010038a": "सवज्रमथ फेनं तं क्षिप्रं वृत्रे निसृष्टवान्\n",
    "05010038c": "प्रविश्य फेनं तं विष्णुरथ वृत्रं व्यनाशयत्\n",
    "05010039a": "निहते तु ततो वृत्रे दिशो वितिमिराभवन्\n",
    "05010039c": "प्रववौ च शिवो वायुः प्रजाश्च जहृषुस्तदा\n",
    "05010040a": "ततो देवाः सगन्धर्वा यक्षराक्षसपन्नगाः\n",
    "05010040c": "ऋषयश्च महेन्द्रं तमस्तुवन्विविधैः स्तवैः\n",
    "05010041a": "नमस्कृतः सर्वभूतैः सर्वभूतानि सान्त्वयन्\n",
    "05010041c": "हतशत्रुः प्रहृष्टात्मा वासवः सह दैवतैः\n",
    "05010041e": "विष्णुं त्रिभुवनश्रेष्ठं पूजयामास धर्मवित्\n",
    "05010042a": "ततो हते महावीर्ये वृत्रे देवभयंकरे\n",
    "05010042c": "अनृतेनाभिभूतोऽभूच्छक्रः परमदुर्मनाः\n",
    "05010042e": "त्रैशीर्षयाभिभूतश्च स पूर्वं ब्रह्महत्यया\n",
    "05010043a": "सोऽन्तमाश्रित्य लोकानां नष्टसंज्ञो विचेतनः\n",
    "05010043c": "न प्राज्ञायत देवेन्द्रस्त्वभिभूतः स्वकल्मषैः\n",
    "05010043e": "प्रतिच्छन्नो वसत्यप्सु चेष्टमान इवोरगः\n",
    "05010044a": "ततः प्रनष्टे देवेन्द्रे ब्रह्महत्याभयार्दिते\n",
    "05010044c": "भूमिः प्रध्वस्तसंकाशा निर्वृक्षा शुष्ककानना\n",
    "05010044e": "विच्छिन्नस्रोतसो नद्यः सरांस्यनुदकानि च\n",
    "05010045a": "संक्षोभश्चापि सत्त्वानामनावृष्टिकृतोऽभवत्\n",
    "05010045c": "देवाश्चापि भृशं त्रस्तास्तथा सर्वे महर्षयः\n",
    "05010046a": "अराजकं जगत्सर्वमभिभूतमुपद्रवैः\n",
    "05010046c": "ततो भीताभवन्देवाः को नो राजा भवेदिति\n",
    "05010047a": "दिवि देवर्षयश्चापि देवराजविनाकृताः\n",
    "05010047c": "न च स्म कश्चिद्देवानां राज्याय कुरुते मनः\n",
    "05011001": "शल्य उवाच\n",
    "05011001a": "ऋषयोऽथाब्रुवन्सर्वे देवाश्च त्रिदशेश्वराः\n",
    "05011001c": "अयं वै नहुषः श्रीमान्देवराज्येऽभिषिच्यताम्\n",
    "05011001e": "ते गत्वाथाब्रुवन्सर्वे राजा नो भव पार्थिव\n",
    "05011002a": "स तानुवाच नहुषो देवानृषिगणांस्तथा\n",
    "05011002c": "पितृभिः सहितान्राजन्परीप्सन्हितमात्मनः\n",
    "05011003a": "दुर्बलोऽहं न मे शक्तिर्भवतां परिपालने\n",
    "05011003c": "बलवाञ्जायते राजा बलं शक्रे हि नित्यदा\n",
    "05011004a": "तमब्रुवन्पुनः सर्वे देवाः सर्षिपुरोगमाः\n",
    "05011004c": "अस्माकं तपसा युक्तः पाहि राज्यं त्रिविष्टपे\n",
    "05011005a": "परस्परभयं घोरमस्माकं हि न संशयः\n",
    "05011005c": "अभिषिच्यस्व राजेन्द्र भव राजा त्रिविष्टपे\n",
    "05011006a": "देवदानवयक्षाणामृषीणां रक्षसां तथा\n",
    "05011006c": "पितृगन्धर्वभूतानां चक्षुर्विषयवर्तिनाम्\n",
    "05011006e": "तेज आदास्यसे पश्यन्बलवांश्च भविष्यसि\n",
    "05011007a": "धर्मं पुरस्कृत्य सदा सर्वलोकाधिपो भव\n",
    "05011007c": "ब्रह्मर्षींश्चापि देवांश्च गोपायस्व त्रिविष्टपे\n",
    "05011008a": "सुदुर्लभं वरं लब्ध्वा प्राप्य राज्यं त्रिविष्टपे\n",
    "05011008c": "धर्मात्मा सततं भूत्वा कामात्मा समपद्यत\n",
    "05011009a": "देवोद्यानेषु सर्वेषु नन्दनोपवनेषु च\n",
    "05011009c": "कैलासे हिमवत्पृष्ठे मन्दरे श्वेतपर्वते\n",
    "05011009e": "सह्ये महेन्द्रे मलये समुद्रेषु सरित्सु च\n",
    "05011010a": "अप्सरोभिः परिवृतो देवकन्यासमावृतः\n",
    "05011010c": "नहुषो देवराजः सन्क्रीडन्बहुविधं तदा\n",
    "05011011a": "शृण्वन्दिव्या बहुविधाः कथाः श्रुतिमनोहराः\n",
    "05011011c": "वादित्राणि च सर्वाणि गीतं च मधुरस्वरम्\n",
    "05011012a": "विश्वावसुर्नारदश्च गन्धर्वाप्सरसां गणाः\n",
    "05011012c": "ऋतवः षट्च देवेन्द्रं मूर्तिमन्त उपस्थिताः\n",
    "05011012e": "मारुतः सुरभिर्वाति मनोज्ञः सुखशीतलः\n",
    "05011013a": "एवं हि क्रीडतस्तस्य नहुषस्य महात्मनः\n",
    "05011013c": "संप्राप्ता दर्शनं देवी शक्रस्य महिषी प्रिया\n",
    "05011014a": "स तां संदृश्य दुष्टात्मा प्राह सर्वान्सभासदः\n",
    "05011014c": "इन्द्रस्य महिषी देवी कस्मान्मां नोपतिष्ठति\n",
    "05011015a": "अहमिन्द्रोऽस्मि देवानां लोकानां च तथेश्वरः\n",
    "05011015c": "आगच्छतु शची मह्यं क्षिप्रमद्य निवेशनम्\n",
    "05011016a": "तच्छ्रुत्वा दुर्मना देवी बृहस्पतिमुवाच ह\n",
    "05011016c": "रक्ष मां नहुषाद्ब्रह्मंस्तवास्मि शरणं गता\n",
    "05011017a": "सर्वलक्षणसंपन्नां ब्रह्मंस्त्वं मां प्रभाषसे\n",
    "05011017c": "देवराजस्य दयितामत्यन्तसुखभागिनीम्\n",
    "05011018a": "अवैधव्येन संयुक्तामेकपत्नीं पतिव्रताम्\n",
    "05011018c": "उक्तवानसि मां पूर्वमृतां तां कुरु वै गिरम्\n",
    "05011019a": "नोक्तपूर्वं च भगवन्मृषा ते किंचिदीश्वर\n",
    "05011019c": "तस्मादेतद्भवेत्सत्यं त्वयोक्तं द्विजसत्तम\n",
    "05011020a": "बृहस्पतिरथोवाच इन्द्राणीं भयमोहिताम्\n",
    "05011020c": "यदुक्तासि मया देवि सत्यं तद्भविता ध्रुवम्\n",
    "05011021a": "द्रक्ष्यसे देवराजानमिन्द्रं शीघ्रमिहागतम्\n",
    "05011021c": "न भेतव्यं च नहुषात्सत्यमेतद्ब्रवीमि ते\n",
    "05011021e": "समानयिष्ये शक्रेण नचिराद्भवतीमहम्\n",
    "05011022a": "अथ शुश्राव नहुष इन्द्राणीं शरणं गताम्\n",
    "05011022c": "बृहस्पतेरङ्गिरसश्चुक्रोध स नृपस्तदा\n",
    "05012001": "शल्य उवाच\n",
    "05012001a": "क्रुद्धं तु नहुषं ज्ञात्वा देवाः सर्षिपुरोगमाः\n",
    "05012001c": "अब्रुवन्देवराजानं नहुषं घोरदर्शनम्\n",
    "05012002a": "देवराज जहि क्रोधं त्वयि क्रुद्धे जगद्विभो\n",
    "05012002c": "त्रस्तं सासुरगन्धर्वं सकिंनरमहोरगम्\n",
    "05012003a": "जहि क्रोधमिमं साधो न क्रुध्यन्ति भवद्विधाः\n",
    "05012003c": "परस्य पत्नी सा देवी प्रसीदस्व सुरेश्वर\n",
    "05012004a": "निवर्तय मनः पापात्परदाराभिमर्शनात्\n",
    "05012004c": "देवराजोऽसि भद्रं ते प्रजा धर्मेण पालय\n",
    "05012005a": "एवमुक्तो न जग्राह तद्वचः काममोहितः\n",
    "05012005c": "अथ देवानुवाचेदमिन्द्रं प्रति सुराधिपः\n",
    "05012006a": "अहल्या धर्षिता पूर्वमृषिपत्नी यशस्विनी\n",
    "05012006c": "जीवतो भर्तुरिन्द्रेण स वः किं न निवारितः\n",
    "05012007a": "बहूनि च नृशंसानि कृतानीन्द्रेण वै पुरा\n",
    "05012007c": "वैधर्म्याण्युपधाश्चैव स वः किं न निवारितः\n",
    "05012008a": "उपतिष्ठतु मां देवी एतदस्या हितं परम्\n",
    "05012008c": "युष्माकं च सदा देवाः शिवमेवं भविष्यति\n",
    "05012009": "देवा ऊचुः\n",
    "05012009a": "इन्द्राणीमानयिष्यामो यथेच्छसि दिवस्पते\n",
    "05012009c": "जहि क्रोधमिमं वीर प्रीतो भव सुरेश्वर\n",
    "05012010": "शल्य उवाच\n",
    "05012010a": "इत्युक्त्वा ते तदा देवा ऋषिभिः सह भारत\n",
    "05012010c": "जग्मुर्बृहस्पतिं वक्तुमिन्द्राणीं चाशुभं वचः\n",
    "05012011a": "जानीमः शरणं प्राप्तमिन्द्राणीं तव वेश्मनि\n",
    "05012011c": "दत्ताभयां च विप्रेन्द्र त्वया देवर्षिसत्तम\n",
    "05012012a": "ते त्वां देवाः सगन्धर्वा ऋषयश्च महाद्युते\n",
    "05012012c": "प्रसादयन्ति चेन्द्राणी नहुषाय प्रदीयताम्\n",
    "05012013a": "इन्द्राद्विशिष्टो नहुषो देवराजो महाद्युतिः\n",
    "05012013c": "वृणोत्वियं वरारोहा भर्तृत्वे वरवर्णिनी\n",
    "05012014a": "एवमुक्ते तु सा देवी बाष्पमुत्सृज्य सस्वरम्\n",
    "05012014c": "उवाच रुदती दीना बृहस्पतिमिदं वचः\n",
    "05012015a": "नाहमिच्छामि नहुषं पतिमन्वास्य तं प्रभुम्\n",
    "05012015c": "शरणागतास्मि ते ब्रह्मंस्त्राहि मां महतो भयात्\n",
    "05012016": "बृहस्पतिरुवाच\n",
    "05012016a": "शरणागतां न त्यजेयमिन्द्राणि मम निश्चितम्\n",
    "05012016c": "धर्मज्ञां धर्मशीलां च न त्यजे त्वामनिन्दिते\n",
    "05012017a": "नाकार्यं कर्तुमिच्छामि ब्राह्मणः सन्विशेषतः\n",
    "05012017c": "श्रुतधर्मा सत्यशीलो जानन्धर्मानुशासनम्\n",
    "05012018a": "नाहमेतत्करिष्यामि गच्छध्वं वै सुरोत्तमाः\n",
    "05012018c": "अस्मिंश्चार्थे पुरा गीतं ब्रह्मणा श्रूयतामिदम्\n",
    "05012019a": "न तस्य बीजं रोहति बीजकाले; न चास्य वर्षं वर्षति वर्षकाले\n",
    "05012019c": "भीतं प्रपन्नं प्रददाति शत्रवे; न सोऽन्तरं लभते त्राणमिच्छन्\n",
    "05012020a": "मोघमन्नं विन्दति चाप्यचेताः; स्वर्गाल्लोकाद्भ्रश्यति नष्टचेष्टः\n",
    "05012020c": "भीतं प्रपन्नं प्रददाति यो वै; न तस्य हव्यं प्रतिगृह्णन्ति देवाः\n",
    "05012021a": "प्रमीयते चास्य प्रजा ह्यकाले; सदा विवासं पितरोऽस्य कुर्वते\n",
    "05012021c": "भीतं प्रपन्नं प्रददाति शत्रवे; सेन्द्रा देवाः प्रहरन्त्यस्य वज्रम्\n",
    "05012022a": "एतदेवं विजानन्वै न दास्यामि शचीमिमाम्\n",
    "05012022c": "इन्द्राणीं विश्रुतां लोके शक्रस्य महिषीं प्रियाम्\n",
    "05012023a": "अस्या हितं भवेद्यच्च मम चापि हितं भवेत्\n",
    "05012023c": "क्रियतां तत्सुरश्रेष्ठा न हि दास्याम्यहं शचीम्\n",
    "05012024": "शल्य उवाच\n",
    "05012024a": "अथ देवास्तमेवाहुर्गुरुमङ्गिरसां वरम्\n",
    "05012024c": "कथं सुनीतं तु भवेन्मन्त्रयस्व बृहस्पते\n",
    "05012025": "बृहस्पतिरुवाच\n",
    "05012025a": "नहुषं याचतां देवी किंचित्कालान्तरं शुभा\n",
    "05012025c": "इन्द्राणीहितमेतद्धि तथास्माकं भविष्यति\n",
    "05012026a": "बहुविघ्नकरः कालः कालः कालं नयिष्यति\n",
    "05012026c": "दर्पितो बलवांश्चापि नहुषो वरसंश्रयात्\n",
    "05012027": "शल्य उवाच\n",
    "05012027a": "ततस्तेन तथोक्ते तु प्रीता देवास्तमब्रुवन्\n",
    "05012027c": "ब्रह्मन्साध्विदमुक्तं ते हितं सर्वदिवौकसाम्\n",
    "05012027e": "एवमेतद्द्विजश्रेष्ठ देवी चेयं प्रसाद्यताम्\n",
    "05012028a": "ततः समस्ता इन्द्राणीं देवाः साग्निपुरोगमाः\n",
    "05012028c": "ऊचुर्वचनमव्यग्रा लोकानां हितकाम्यया\n",
    "05012029a": "त्वया जगदिदं सर्वं धृतं स्थावरजङ्गमम्\n",
    "05012029c": "एकपत्न्यसि सत्या च गच्छस्व नहुषं प्रति\n",
    "05012030a": "क्षिप्रं त्वामभिकामश्च विनशिष्यति पार्थिवः\n",
    "05012030c": "नहुषो देवि शक्रश्च सुरैश्वर्यमवाप्स्यति\n",
    "05012031a": "एवं विनिश्चयं कृत्वा इन्द्राणी कार्यसिद्धये\n",
    "05012031c": "अभ्यगच्छत सव्रीडा नहुषं घोरदर्शनम्\n",
    "05012032a": "दृष्ट्वा तां नहुषश्चापि वयोरूपसमन्विताम्\n",
    "05012032c": "समहृष्यत दुष्टात्मा कामोपहतचेतनः\n",
    "05013001": "शल्य उवाच\n",
    "05013001a": "अथ तामब्रवीद्दृष्ट्वा नहुषो देवराट्तदा\n",
    "05013001c": "त्रयाणामपि लोकानामहमिन्द्रः शुचिस्मिते\n",
    "05013001e": "भजस्व मां वरारोहे पतित्वे वरवर्णिनि\n",
    "05013002a": "एवमुक्ता तु सा देवी नहुषेण पतिव्रता\n",
    "05013002c": "प्रावेपत भयोद्विग्ना प्रवाते कदली यथा\n",
    "05013003a": "नमस्य सा तु ब्रह्माणं कृत्वा शिरसि चाञ्जलिम्\n",
    "05013003c": "देवराजमथोवाच नहुषं घोरदर्शनम्\n",
    "05013004a": "कालमिच्छाम्यहं लब्धुं किंचित्त्वत्तः सुरेश्वर\n",
    "05013004c": "न हि विज्ञायते शक्रः प्राप्तः किं वा क्व वा गतः\n",
    "05013005a": "तत्त्वमेतत्तु विज्ञाय यदि न ज्ञायते प्रभो\n",
    "05013005c": "ततोऽहं त्वामुपस्थास्ये सत्यमेतद्ब्रवीमि ते\n",
    "05013005e": "एवमुक्तः स इन्द्राण्या नहुषः प्रीतिमानभूत्\n",
    "05013006": "नहुष उवाच\n",
    "05013006a": "एवं भवतु सुश्रोणि यथा मामभिभाषसे\n",
    "05013006c": "ज्ञात्वा चागमनं कार्यं सत्यमेतदनुस्मरेः\n",
    "05013007": "शल्य उवाच\n",
    "05013007a": "नहुषेण विसृष्टा च निश्चक्राम ततः शुभा\n",
    "05013007c": "बृहस्पतिनिकेतं सा जगाम च तपस्विनी\n",
    "05013008a": "तस्याः संश्रुत्य च वचो देवाः साग्निपुरोगमाः\n",
    "05013008c": "मन्त्रयामासुरेकाग्राः शक्रार्थं राजसत्तम\n",
    "05013009a": "देवदेवेन संगम्य विष्णुना प्रभविष्णुना\n",
    "05013009c": "ऊचुश्चैनं समुद्विग्ना वाक्यं वाक्यविशारदाः\n",
    "05013010a": "ब्रह्महत्याभिभूतो वै शक्रः सुरगणेश्वरः\n",
    "05013010c": "गतिश्च नस्त्वं देवेश पूर्वजो जगतः प्रभुः\n",
    "05013010e": "रक्षार्थं सर्वभूतानां विष्णुत्वमुपजग्मिवान्\n",
    "05013011a": "त्वद्वीर्यान्निहते वृत्रे वासवो ब्रह्महत्यया\n",
    "05013011c": "वृतः सुरगणश्रेष्ठ मोक्षं तस्य विनिर्दिश\n",
    "05013012a": "तेषां तद्वचनं श्रुत्वा देवानां विष्णुरब्रवीत्\n",
    "05013012c": "मामेव यजतां शक्रः पावयिष्यामि वज्रिणम्\n",
    "05013013a": "पुण्येन हयमेधेन मामिष्ट्वा पाकशासनः\n",
    "05013013c": "पुनरेष्यति देवानामिन्द्रत्वमकुतोभयः\n",
    "05013014a": "स्वकर्मभिश्च नहुषो नाशं यास्यति दुर्मतिः\n",
    "05013014c": "कंचित्कालमिमं देवा मर्षयध्वमतन्द्रिताः\n",
    "05013015a": "श्रुत्वा विष्णोः शुभां सत्यां तां वाणीममृतोपमाम्\n",
    "05013015c": "ततः सर्वे सुरगणाः सोपाध्यायाः सहर्षिभिः\n",
    "05013015e": "यत्र शक्रो भयोद्विग्नस्तं देशमुपचक्रमुः\n",
    "05013016a": "तत्राश्वमेधः सुमहान्महेन्द्रस्य महात्मनः\n",
    "05013016c": "ववृते पावनार्थं वै ब्रह्महत्यापहो नृप\n",
    "05013017a": "विभज्य ब्रह्महत्यां तु वृक्षेषु च नदीषु च\n",
    "05013017c": "पर्वतेषु पृथिव्यां च स्त्रीषु चैव युधिष्ठिर\n",
    "05013018a": "संविभज्य च भूतेषु विसृज्य च सुरेश्वरः\n",
    "05013018c": "विज्वरः पूतपाप्मा च वासवोऽभवदात्मवान्\n",
    "05013019a": "अकम्प्यं नहुषं स्थानाद्दृष्ट्वा च बलसूदनः\n",
    "05013019c": "तेजोघ्नं सर्वभूतानां वरदानाच्च दुःसहम्\n",
    "05013020a": "ततः शचीपतिर्वीरः पुनरेव व्यनश्यत\n",
    "05013020c": "अदृश्यः सर्वभूतानां कालाकाङ्क्षी चचार ह\n",
    "05013021a": "प्रनष्टे तु ततः शक्रे शची शोकसमन्विता\n",
    "05013021c": "हा शक्रेति तदा देवी विललाप सुदुःखिता\n",
    "05013022a": "यदि दत्तं यदि हुतं गुरवस्तोषिता यदि\n",
    "05013022c": "एकभर्तृत्वमेवास्तु सत्यं यद्यस्ति वा मयि\n",
    "05013023a": "पुण्यां चेमामहं दिव्यां प्रवृत्तामुत्तरायणे\n",
    "05013023c": "देवीं रात्रिं नमस्यामि सिध्यतां मे मनोरथः\n",
    "05013024a": "प्रयता च निशां देवीमुपातिष्ठत तत्र सा\n",
    "05013024c": "पतिव्रतात्वात्सत्येन सोपश्रुतिमथाकरोत्\n",
    "05013025a": "यत्रास्ते देवराजोऽसौ तं देशं दर्शयस्व मे\n",
    "05013025c": "इत्याहोपश्रुतिं देवी सत्यं सत्येन दृश्यताम्\n",
    "05014001": "शल्य उवाच\n",
    "05014001a": "अथैनां रुपिणीं साध्वीमुपातिष्ठदुपश्रुतिः\n",
    "05014001c": "तां वयोरूपसंपन्नां दृष्ट्वा देवीमुपस्थिताम्\n",
    "05014002a": "इन्द्राणी संप्रहृष्टा सा संपूज्यैनामपृच्छत\n",
    "05014002c": "इच्छामि त्वामहं ज्ञातुं का त्वं ब्रूहि वरानने\n",
    "05014003": "उपश्रुतिरुवाच\n",
    "05014003a": "उपश्रुतिरहं देवि तवान्तिकमुपागता\n",
    "05014003c": "दर्शनं चैव संप्राप्ता तव सत्येन तोषिता\n",
    "05014004a": "पतिव्रतासि युक्ता च यमेन नियमेन च\n",
    "05014004c": "दर्शयिष्यामि ते शक्रं देवं वृत्रनिषूदनम्\n",
    "05014004e": "क्षिप्रमन्वेहि भद्रं ते द्रक्ष्यसे सुरसत्तमम्\n",
    "05014005": "शल्य उवाच\n",
    "05014005a": "ततस्तां प्रस्थितां देवीमिन्द्राणी सा समन्वगात्\n",
    "05014005c": "देवारण्यान्यतिक्रम्य पर्वतांश्च बहूंस्ततः\n",
    "05014005e": "हिमवन्तमतिक्रम्य उत्तरं पार्श्वमागमत्\n",
    "05014006a": "समुद्रं च समासाद्य बहुयोजनविस्तृतम्\n",
    "05014006c": "आससाद महाद्वीपं नानाद्रुमलतावृतम्\n",
    "05014007a": "तत्रापश्यत्सरो दिव्यं नानाशकुनिभिर्वृतम्\n",
    "05014007c": "शतयोजनविस्तीर्णं तावदेवायतं शुभम्\n",
    "05014008a": "तत्र दिव्यानि पद्मानि पञ्चवर्णानि भारत\n",
    "05014008c": "षट्पदैरुपगीतानि प्रफुल्लानि सहस्रशः\n",
    "05014009a": "पद्मस्य भित्त्वा नालं च विवेश सहिता तया\n",
    "05014009c": "बिसतन्तुप्रविष्टं च तत्रापश्यच्छतक्रतुम्\n",
    "05014010a": "तं दृष्ट्वा च सुसूक्ष्मेण रूपेणावस्थितं प्रभुम्\n",
    "05014010c": "सूक्ष्मरूपधरा देवी बभूवोपश्रुतिश्च सा\n",
    "05014011a": "इन्द्रं तुष्टाव चेन्द्राणी विश्रुतैः पूर्वकर्मभिः\n",
    "05014011c": "स्तूयमानस्ततो देवः शचीमाह पुरंदरः\n",
    "05014012a": "किमर्थमसि संप्राप्ता विज्ञातश्च कथं त्वहम्\n",
    "05014012c": "ततः सा कथयामास नहुषस्य विचेष्टितम्\n",
    "05014013a": "इन्द्रत्वं त्रिषु लोकेषु प्राप्य वीर्यमदान्वितः\n",
    "05014013c": "दर्पाविष्टश्च दुष्टात्मा मामुवाच शतक्रतो\n",
    "05014013e": "उपतिष्ठ मामिति क्रूरः कालं च कृतवान्मम\n",
    "05014014a": "यदि न त्रास्यसि विभो करिष्यति स मां वशे\n",
    "05014014c": "एतेन चाहं संतप्ता प्राप्ता शक्र तवान्तिकम्\n",
    "05014014e": "जहि रौद्रं महाबाहो नहुषं पापनिश्चयम्\n",
    "05014015a": "प्रकाशयस्व चात्मानं दैत्यदानवसूदन\n",
    "05014015c": "तेजः समाप्नुहि विभो देवराज्यं प्रशाधि च\n",
    "05015001": "शल्य उवाच\n",
    "05015001a": "एवमुक्तः स भगवाञ्शच्या पुनरथाब्रवीत्\n",
    "05015001c": "विक्रमस्य न कालोऽयं नहुषो बलवत्तरः\n",
    "05015002a": "विवर्धितश्च ऋषिभिर्हव्यैः कव्यैश्च भामिनि\n",
    "05015002c": "नीतिमत्र विधास्यामि देवि तां कर्तुमर्हसि\n",
    "05015003a": "गुह्यं चैतत्त्वया कार्यं नाख्यातव्यं शुभे क्वचित्\n",
    "05015003c": "गत्वा नहुषमेकान्ते ब्रवीहि तनुमध्यमे\n",
    "05015004a": "ऋषियानेन दिव्येन मामुपैहि जगत्पते\n",
    "05015004c": "एवं तव वशे प्रीता भविष्यामीति तं वद\n",
    "05015005a": "इत्युक्ता देवराजेन पत्नी सा कमलेक्षणा\n",
    "05015005c": "एवमस्त्वित्यथोक्त्वा तु जगाम नहुषं प्रति\n",
    "05015006a": "नहुषस्तां ततो दृष्ट्वा विस्मितो वाक्यमब्रवीत्\n",
    "05015006c": "स्वागतं ते वरारोहे किं करोमि शुचिस्मिते\n",
    "05015007a": "भक्तं मां भज कल्याणि किमिच्छसि मनस्विनि\n",
    "05015007c": "तव कल्याणि यत्कार्यं तत्करिष्ये सुमध्यमे\n",
    "05015008a": "न च व्रीडा त्वया कार्या सुश्रोणि मयि विश्वस\n",
    "05015008c": "सत्येन वै शपे देवि कर्तास्मि वचनं तव\n",
    "05015009": "इन्द्राण्युवाच\n",
    "05015009a": "यो मे त्वया कृतः कालस्तमाकाङ्क्षे जगत्पते\n",
    "05015009c": "ततस्त्वमेव भर्ता मे भविष्यसि सुराधिप\n",
    "05015010a": "कार्यं च हृदि मे यत्तद्देवराजावधारय\n",
    "05015010c": "वक्ष्यामि यदि मे राजन्प्रियमेतत्करिष्यसि\n",
    "05015010e": "वाक्यं प्रणयसंयुक्तं ततः स्यां वशगा तव\n",
    "05015011a": "इन्द्रस्य वाजिनो वाहा हस्तिनोऽथ रथास्तथा\n",
    "05015011c": "इच्छाम्यहमिहापूर्वं वाहनं ते सुराधिप\n",
    "05015011e": "यन्न विष्णोर्न रुद्रस्य नासुराणां न रक्षसाम्\n",
    "05015012a": "वहन्तु त्वां महाराज ऋषयः संगता विभो\n",
    "05015012c": "सर्वे शिबिकया राजन्नेतद्धि मम रोचते\n",
    "05015013a": "नासुरेषु न देवेषु तुल्यो भवितुमर्हसि\n",
    "05015013c": "सर्वेषां तेज आदत्स्व स्वेन वीर्येण दर्शनात्\n",
    "05015013e": "न ते प्रमुखतः स्थातुं कश्चिदिच्छति वीर्यवान्\n",
    "05015014": "शल्य उवाच\n",
    "05015014a": "एवमुक्तस्तु नहुषः प्राहृष्यत तदा किल\n",
    "05015014c": "उवाच वचनं चापि सुरेन्द्रस्तामनिन्दिताम्\n",
    "05015015a": "अपूर्वं वाहनमिदं त्वयोक्तं वरवर्णिनि\n",
    "05015015c": "दृढं मे रुचितं देवि त्वद्वशोऽस्मि वरानने\n",
    "05015016a": "न ह्यल्पवीर्यो भवति यो वाहान्कुरुते मुनीन्\n",
    "05015016c": "अहं तपस्वी बलवान्भूतभव्यभवत्प्रभुः\n",
    "05015017a": "मयि क्रुद्धे जगन्न स्यान्मयि सर्वं प्रतिष्ठितम्\n",
    "05015017c": "देवदानवगन्धर्वाः किंनरोरगराक्षसाः\n",
    "05015018a": "न मे क्रुद्धस्य पर्याप्ताः सर्वे लोकाः शुचिस्मिते\n",
    "05015018c": "चक्षुषा यं प्रपश्यामि तस्य तेजो हराम्यहम्\n",
    "05015019a": "तस्मात्ते वचनं देवि करिष्यामि न संशयः\n",
    "05015019c": "सप्तर्षयो मां वक्ष्यन्ति सर्वे ब्रह्मर्षयस्तथा\n",
    "05015019e": "पश्य माहात्म्यमस्माकमृद्धिं च वरवर्णिनि\n",
    "05015020a": "एवमुक्त्वा तु तां देवीं विसृज्य च वराननाम्\n",
    "05015020c": "विमाने योजयित्वा स ऋषीन्नियममास्थितान्\n",
    "05015021a": "अब्रह्मण्यो बलोपेतो मत्तो वरमदेन च\n",
    "05015021c": "कामवृत्तः स दुष्टात्मा वाहयामास तानृषीन्\n",
    "05015022a": "नहुषेण विसृष्टा च बृहस्पतिमुवाच सा\n",
    "05015022c": "समयोऽल्पावशेषो मे नहुषेणेह यः कृतः\n",
    "05015022e": "शक्रं मृगय शीघ्रं त्वं भक्तायाः कुरु मे दयाम्\n",
    "05015023a": "बाढमित्येव भगवान्बृहस्पतिरुवाच ताम्\n",
    "05015023c": "न भेतव्यं त्वया देवि नहुषाद्दुष्टचेतसः\n",
    "05015024a": "न ह्येष स्थास्यति चिरं गत एष नराधमः\n",
    "05015024c": "अधर्मज्ञो महर्षीणां वाहनाच्च हतः शुभे\n",
    "05015025a": "इष्टिं चाहं करिष्यामि विनाशायास्य दुर्मतेः\n",
    "05015025c": "शक्रं चाधिगमिष्यामि मा भैस्त्वं भद्रमस्तु ते\n",
    "05015026a": "ततः प्रज्वाल्य विधिवज्जुहाव परमं हविः\n",
    "05015026c": "बृहस्पतिर्महातेजा देवराजोपलब्धये\n",
    "05015027a": "तस्माच्च भगवान्देवः स्वयमेव हुताशनः\n",
    "05015027c": "स्त्रीवेषमद्भुतं कृत्वा सहसान्तरधीयत\n",
    "05015028a": "स दिशः प्रदिशश्चैव पर्वतांश्च वनानि च\n",
    "05015028c": "पृथिवीं चान्तरिक्षं च विचीयातिमनोगतिः\n",
    "05015028e": "निमेषान्तरमात्रेण बृहस्पतिमुपागमत्\n",
    "05015029": "अग्निरुवाच\n",
    "05015029a": "बृहस्पते न पश्यामि देवराजमहं क्वचित्\n",
    "05015029c": "आपः शेषाः सदा चापः प्रवेष्टुं नोत्सहाम्यहम्\n",
    "05015029e": "न मे तत्र गतिर्ब्रह्मन्किमन्यत्करवाणि ते\n",
    "05015030": "शल्य उवाच\n",
    "05015030a": "तमब्रवीद्देवगुरुरपो विश महाद्युते\n",
    "05015031": "अग्निरुवाच\n",
    "05015031a": "नापः प्रवेष्टुं शक्ष्यामि क्षयो मेऽत्र भविष्यति\n",
    "05015031c": "शरणं त्वां प्रपन्नोऽस्मि स्वस्ति तेऽस्तु महाद्युते\n",
    "05015032a": "अद्भ्योऽग्निर्ब्रह्मतः क्षत्रमश्मनो लोहमुत्थितम्\n",
    "05015032c": "तेषां सर्वत्रगं तेजः स्वासु योनिषु शाम्यति\n",
    "05016001": "बृहस्पतिरुवाच\n",
    "05016001a": "त्वमग्ने सर्वदेवानां मुखं त्वमसि हव्यवाट्\n",
    "05016001c": "त्वमन्तः सर्वभूतानां गूढश्चरसि साक्षिवत्\n",
    "05016002a": "त्वामाहुरेकं कवयस्त्वामाहुस्त्रिविधं पुनः\n",
    "05016002c": "त्वया त्यक्तं जगच्चेदं सद्यो नश्येद्धुताशन\n",
    "05016003a": "कृत्वा तुभ्यं नमो विप्राः स्वकर्मविजितां गतिम्\n",
    "05016003c": "गच्छन्ति सह पत्नीभिः सुतैरपि च शाश्वतीम्\n",
    "05016004a": "त्वमेवाग्ने हव्यवाहस्त्वमेव परमं हविः\n",
    "05016004c": "यजन्ति सत्रैस्त्वामेव यज्ञैश्च परमाध्वरे\n",
    "05016005a": "सृष्ट्वा लोकांस्त्रीनिमान्हव्यवाह; प्राप्ते काले पचसि पुनः समिद्धः\n",
    "05016005c": "सर्वस्यास्य भुवनस्य प्रसूति;स्त्वमेवाग्ने भवसि पुनः प्रतिष्ठा\n",
    "05016006a": "त्वामग्ने जलदानाहुर्विद्युतश्च त्वमेव हि\n",
    "05016006c": "दहन्ति सर्वभूतानि त्वत्तो निष्क्रम्य हायनाः\n",
    "05016007a": "त्वय्यापो निहिताः सर्वास्त्वयि सर्वमिदं जगत्\n",
    "05016007c": "न तेऽस्त्यविदितं किंचित्त्रिषु लोकेषु पावक\n",
    "05016008a": "स्वयोनिं भजते सर्वो विशस्वापोऽविशङ्कितः\n",
    "05016008c": "अहं त्वां वर्धयिष्यामि ब्राह्मैर्मन्त्रैः सनातनैः\n",
    "05016009": "शल्य उवाच\n",
    "05016009a": "एवं स्तुतो हव्यवाहो भगवान्कविरुत्तमः\n",
    "05016009c": "बृहस्पतिमथोवाच प्रीतिमान्वाक्यमुत्तमम्\n",
    "05016009e": "दर्शयिष्यामि ते शक्रं सत्यमेतद्ब्रवीमि ते\n",
    "05016010a": "प्रविश्यापस्ततो वह्निः ससमुद्राः सपल्वलाः\n",
    "05016010c": "आजगाम सरस्तच्च गूढो यत्र शतक्रतुः\n",
    "05016011a": "अथ तत्रापि पद्मानि विचिन्वन्भरतर्षभ\n",
    "05016011c": "अन्वपश्यत्स देवेन्द्रं बिसमध्यगतं स्थितम्\n",
    "05016012a": "आगत्य च ततस्तूर्णं तमाचष्ट बृहस्पतेः\n",
    "05016012c": "अणुमात्रेण वपुषा पद्मतन्त्वाश्रितं प्रभुम्\n",
    "05016013a": "गत्वा देवर्षिगन्धर्वैः सहितोऽथ बृहस्पतिः\n",
    "05016013c": "पुराणैः कर्मभिर्देवं तुष्टाव बलसूदनम्\n",
    "05016014a": "महासुरो हतः शक्र नमुचिर्दारुणस्त्वया\n",
    "05016014c": "शम्बरश्च बलश्चैव तथोभौ घोरविक्रमौ\n",
    "05016015a": "शतक्रतो विवर्धस्व सर्वाञ्शत्रून्निषूदय\n",
    "05016015c": "उत्तिष्ठ वज्रिन्संपश्य देवर्षींश्च समागतान्\n",
    "05016016a": "महेन्द्र दानवान्हत्वा लोकास्त्रातास्त्वया विभो\n",
    "05016016c": "अपां फेनं समासाद्य विष्णुतेजोपबृंहितम्\n",
    "05016016e": "त्वया वृत्रो हतः पूर्वं देवराज जगत्पते\n",
    "05016017a": "त्वं सर्वभूतेषु वरेण्य ईड्य;स्त्वया समं विद्यते नेह भूतम्\n",
    "05016017c": "त्वया धार्यन्ते सर्वभूतानि शक्र; त्वं देवानां महिमानं चकर्थ\n",
    "05016018a": "पाहि देवान्सलोकांश्च महेन्द्र बलमाप्नुहि\n",
    "05016018c": "एवं संस्तूयमानश्च सोऽवर्धत शनैः शनैः\n",
    "05016019a": "स्वं चैव वपुरास्थाय बभूव स बलान्वितः\n",
    "05016019c": "अब्रवीच्च गुरुं देवो बृहस्पतिमुपस्थितम्\n",
    "05016020a": "किं कार्यमवशिष्टं वो हतस्त्वाष्ट्रो महासुरः\n",
    "05016020c": "वृत्रश्च सुमहाकायो ग्रस्तुं लोकानियेष यः\n",
    "05016021": "बृहस्पतिरुवाच\n",
    "05016021a": "मानुषो नहुषो राजा देवर्षिगणतेजसा\n",
    "05016021c": "देवराज्यमनुप्राप्तः सर्वान्नो बाधते भृशम्\n",
    "05016022": "इन्द्र उवाच\n",
    "05016022a": "कथं नु नहुषो राज्यं देवानां प्राप दुर्लभम्\n",
    "05016022c": "तपसा केन वा युक्तः किंवीर्यो वा बृहस्पते\n",
    "05016023": "बृहस्पतिरुवाच\n",
    "05016023a": "देवा भीताः शक्रमकामयन्त; त्वया त्यक्तं महदैन्द्रं पदं तत्\n",
    "05016023c": "तदा देवाः पितरोऽथर्षयश्च; गन्धर्वसंघाश्च समेत्य सर्वे\n",
    "05016024a": "गत्वाब्रुवन्नहुषं शक्र तत्र; त्वं नो राजा भव भुवनस्य गोप्ता\n",
    "05016024c": "तानब्रवीन्नहुषो नास्मि शक्त; आप्यायध्वं तपसा तेजसा च\n",
    "05016025a": "एवमुक्तैर्वर्धितश्चापि देवै; राजाभवन्नहुषो घोरवीर्यः\n",
    "05016025c": "त्रैलोक्ये च प्राप्य राज्यं तपस्विनः; कृत्वा वाहान्याति लोकान्दुरात्मा\n",
    "05016026a": "तेजोहरं दृष्टिविषं सुघोरं; मा त्वं पश्येर्नहुषं वै कदाचित्\n",
    "05016026c": "देवाश्च सर्वे नहुषं भयार्ता; न पश्यन्तो गूढरूपाश्चरन्ति\n",
    "05016027": "शल्य उवाच\n",
    "05016027a": "एवं वदत्यङ्गिरसां वरिष्ठे; बृहस्पतौ लोकपालः कुबेरः\n",
    "05016027c": "वैवस्वतश्चैव यमः पुराणो; देवश्च सोमो वरुणश्चाजगाम\n",
    "05016028a": "ते वै समागम्य महेन्द्रमूचु;र्दिष्ट्या त्वाष्ट्रो निहतश्चैव वृत्रः\n",
    "05016028c": "दिष्ट्या च त्वां कुशलिनमक्षतं च; पश्यामो वै निहतारिं च शक्र\n",
    "05016029a": "स तान्यथावत्प्रतिभाष्य शक्रः; संचोदयन्नहुषस्यान्तरेण\n",
    "05016029c": "राजा देवानां नहुषो घोररूप;स्तत्र साह्यं दीयतां मे भवद्भिः\n",
    "05016030a": "ते चाब्रुवन्नहुषो घोररूपो; दृष्टीविषस्तस्य बिभीम देव\n",
    "05016030c": "त्वं चेद्राजन्नहुषं पराजये;स्तद्वै वयं भागमर्हाम शक्र\n",
    "05016031a": "इन्द्रोऽब्रवीद्भवतु भवानपां पति;र्यमः कुबेरश्च महाभिषेकम्\n",
    "05016031c": "संप्राप्नुवन्त्वद्य सहैव तेन; रिपुं जयामो नहुषं घोरदृष्टिम्\n",
    "05016032a": "ततः शक्रं ज्वलनोऽप्याह भागं; प्रयच्छ मह्यं तव साह्यं करिष्ये\n",
    "05016032c": "तमाह शक्रो भविताग्ने तवापि; ऐन्द्राग्नो वै भाग एको महाक्रतौ\n",
    "05016033a": "एवं संचिन्त्य भगवान्महेन्द्रः पाकशासनः\n",
    "05016033c": "कुबेरं सर्वयक्षाणां धनानां च प्रभुं तथा\n",
    "05016034a": "वैवस्वतं पितॄणां च वरुणं चाप्यपां तथा\n",
    "05016034c": "आधिपत्यं ददौ शक्रः सत्कृत्य वरदस्तदा\n",
    "05017001": "शल्य उवाच\n",
    "05017001a": "अथ संचिन्तयानस्य देवराजस्य धीमतः\n",
    "05017001c": "नहुषस्य वधोपायं लोकपालैः सहैव तैः\n",
    "05017001e": "तपस्वी तत्र भगवानगस्त्यः प्रत्यदृश्यत\n",
    "05017002a": "सोऽब्रवीदर्च्य देवेन्द्रं दिष्ट्या वै वर्धते भवान्\n",
    "05017002c": "विश्वरूपविनाशेन वृत्रासुरवधेन च\n",
    "05017003a": "दिष्ट्या च नहुषो भ्रष्टो देवराज्यात्पुरंदर\n",
    "05017003c": "दिष्ट्या हतारिं पश्यामि भवन्तं बलसूदन\n",
    "05017004": "इन्द्र उवाच\n",
    "05017004a": "स्वागतं ते महर्षेऽस्तु प्रीतोऽहं दर्शनात्तव\n",
    "05017004c": "पाद्यमाचमनीयं च गामर्घ्यं च प्रतीच्छ मे\n",
    "05017005": "शल्य उवाच\n",
    "05017005a": "पूजितं चोपविष्टं तमासने मुनिसत्तमम्\n",
    "05017005c": "पर्यपृच्छत देवेशः प्रहृष्टो ब्राह्मणर्षभम्\n",
    "05017006a": "एतदिच्छामि भगवन्कथ्यमानं द्विजोत्तम\n",
    "05017006c": "परिभ्रष्टः कथं स्वर्गान्नहुषः पापनिश्चयः\n",
    "05017007": "अगस्त्य उवाच\n",
    "05017007a": "शृणु शक्र प्रियं वाक्यं यथा राजा दुरात्मवान्\n",
    "05017007c": "स्वर्गाद्भ्रष्टो दुराचारो नहुषो बलदर्पितः\n",
    "05017008a": "श्रमार्तास्तु वहन्तस्तं नहुषं पापकारिणम्\n",
    "05017008c": "देवर्षयो महाभागास्तथा ब्रह्मर्षयोऽमलाः\n",
    "05017008e": "पप्रच्छुः संशयं देव नहुषं जयतां वर\n",
    "05017009a": "य इमे ब्रह्मणा प्रोक्ता मन्त्रा वै प्रोक्षणे गवाम्\n",
    "05017009c": "एते प्रमाणं भवत उताहो नेति वासव\n",
    "05017009e": "नहुषो नेति तानाह तमसा मूढचेतनः\n",
    "05017010": "ऋषय ऊचुः\n",
    "05017010a": "अधर्मे संप्रवृत्तस्त्वं धर्मं न प्रतिपद्यसे\n",
    "05017010c": "प्रमाणमेतदस्माकं पूर्वं प्रोक्तं महर्षिभिः\n",
    "05017011": "अगस्त्य उवाच\n",
    "05017011a": "ततो विवदमानः स मुनिभिः सह वासव\n",
    "05017011c": "अथ मामस्पृशन्मूर्ध्नि पादेनाधर्मपीडितः\n",
    "05017012a": "तेनाभूद्धततेजाः स निःश्रीकश्च शचीपते\n",
    "05017012c": "ततस्तमहमाविग्नमवोचं भयपीडितम्\n",
    "05017013a": "यस्मात्पूर्वैः कृतं ब्रह्म ब्रह्मर्षिभिरनुष्ठितम्\n",
    "05017013c": "अदुष्टं दूषयसि वै यच्च मूर्ध्न्यस्पृशः पदा\n",
    "05017014a": "यच्चापि त्वमृषीन्मूढ ब्रह्मकल्पान्दुरासदान्\n",
    "05017014c": "वाहान्कृत्वा वाहयसि तेन स्वर्गाद्धतप्रभः\n",
    "05017015a": "ध्वंस पाप परिभ्रष्टः क्षीणपुण्यो महीतलम्\n",
    "05017015c": "दश वर्षसहस्राणि सर्परूपधरो महान्\n",
    "05017015e": "विचरिष्यसि पूर्णेषु पुनः स्वर्गमवाप्स्यसि\n",
    "05017016a": "एवं भ्रष्टो दुरात्मा स देवराज्यादरिंदम\n",
    "05017016c": "दिष्ट्या वर्धामहे शक्र हतो ब्राह्मणकण्टकः\n",
    "05017017a": "त्रिविष्टपं प्रपद्यस्व पाहि लोकाञ्शचीपते\n",
    "05017017c": "जितेन्द्रियो जितामित्रः स्तूयमानो महर्षिभिः\n",
    "05017018": "शल्य उवाच\n",
    "05017018a": "ततो देवा भृशं तुष्टा महर्षिगणसंवृताः\n",
    "05017018c": "पितरश्चैव यक्षाश्च भुजगा राक्षसास्तथा\n",
    "05017019a": "गन्धर्वा देवकन्याश्च सर्वे चाप्सरसां गणाः\n",
    "05017019c": "सरांसि सरितः शैलाः सागराश्च विशां पते\n",
    "05017020a": "उपगम्याब्रुवन्सर्वे दिष्ट्या वर्धसि शत्रुहन्\n",
    "05017020c": "हतश्च नहुषः पापो दिष्ट्यागस्त्येन धीमता\n",
    "05017020e": "दिष्ट्या पापसमाचारः कृतः सर्पो महीतले\n",
    "05018001": "शल्य उवाच\n",
    "05018001a": "ततः शक्रः स्तूयमानो गन्धर्वाप्सरसां गणैः\n",
    "05018001c": "ऐरावतं समारुह्य द्विपेन्द्रं लक्षणैर्युतम्\n",
    "05018002a": "पावकश्च महातेजा महर्षिश्च बृहस्पतिः\n",
    "05018002c": "यमश्च वरुणश्चैव कुबेरश्च धनेश्वरः\n",
    "05018003a": "सर्वैर्देवैः परिवृतः शक्रो वृत्रनिषूदनः\n",
    "05018003c": "गन्धर्वैरप्सरोभिश्च यातस्त्रिभुवनं प्रभुः\n",
    "05018004a": "स समेत्य महेन्द्राण्या देवराजः शतक्रतुः\n",
    "05018004c": "मुदा परमया युक्तः पालयामास देवराट्\n",
    "05018005a": "ततः स भगवांस्तत्र अङ्गिराः समदृश्यत\n",
    "05018005c": "अथर्ववेदमन्त्रैश्च देवेन्द्रं समपूजयत्\n",
    "05018006a": "ततस्तु भगवानिन्द्रः प्रहृष्टः समपद्यत\n",
    "05018006c": "वरं च प्रददौ तस्मै अथर्वाङ्गिरसे तदा\n",
    "05018007a": "अथर्वाङ्गिरसं नाम अस्मिन्वेदे भविष्यति\n",
    "05018007c": "उदाहरणमेतद्धि यज्ञभागं च लप्स्यसे\n",
    "05018008a": "एवं संपूज्य भगवानथर्वाङ्गिरसं तदा\n",
    "05018008c": "व्यसर्जयन्महाराज देवराजः शतक्रतुः\n",
    "05018009a": "संपूज्य सर्वांस्त्रिदशानृषींश्चापि तपोधनान्\n",
    "05018009c": "इन्द्रः प्रमुदितो राजन्धर्मेणापालयत्प्रजाः\n",
    "05018010a": "एवं दुःखमनुप्राप्तमिन्द्रेण सह भार्यया\n",
    "05018010c": "अज्ञातवासश्च कृतः शत्रूणां वधकाङ्क्षया\n",
    "05018011a": "नात्र मन्युस्त्वया कार्यो यत्क्लिष्टोऽसि महावने\n",
    "05018011c": "द्रौपद्या सह राजेन्द्र भ्रातृभिश्च महात्मभिः\n",
    "05018012a": "एवं त्वमपि राजेन्द्र राज्यं प्राप्स्यसि भारत\n",
    "05018012c": "वृत्रं हत्वा यथा प्राप्तः शक्रः कौरवनन्दन\n",
    "05018013a": "दुराचारश्च नहुषो ब्रह्मद्विट्पापचेतनः\n",
    "05018013c": "अगस्त्यशापाभिहतो विनष्टः शाश्वतीः समाः\n",
    "05018014a": "एवं तव दुरात्मानः शत्रवः शत्रुसूदन\n",
    "05018014c": "क्षिप्रं नाशं गमिष्यन्ति कर्णदुर्योधनादयः\n",
    "05018015a": "ततः सागरपर्यन्तां भोक्ष्यसे मेदिनीमिमाम्\n",
    "05018015c": "भ्रातृभिः सहितो वीर द्रौपद्या च सहाभिभो\n",
    "05018016a": "उपाख्यानमिदं शक्रविजयं वेदसंमितम्\n",
    "05018016c": "राज्ञा व्यूढेष्वनीकेषु श्रोतव्यं जयमिच्छता\n",
    "05018017a": "तस्मात्संश्रावयामि त्वां विजयं जयतां वर\n",
    "05018017c": "संस्तूयमाना वर्धन्ते महात्मानो युधिष्ठिर\n",
    "05018018a": "क्षत्रियाणामभावोऽयं युधिष्ठिर महात्मनाम्\n",
    "05018018c": "दुर्योधनापराधेन भीमार्जुनबलेन च\n",
    "05018019a": "आख्यानमिन्द्रविजयं य इदं नियतः पठेत्\n",
    "05018019c": "धूतपाप्मा जितस्वर्गः स प्रेत्येह च मोदते\n",
    "05018020a": "न चारिजं भयं तस्य न चापुत्रो भवेन्नरः\n",
    "05018020c": "नापदं प्राप्नुयात्कांचिद्दीर्घमायुश्च विन्दति\n",
    "05018020e": "सर्वत्र जयमाप्नोति न कदाचित्पराजयम्\n",
    "05018021": "वैशंपायन उवाच\n",
    "05018021a": "एवमाश्वासितो राजा शल्येन भरतर्षभ\n",
    "05018021c": "पूजयामास विधिवच्छल्यं धर्मभृतां वरः\n",
    "05018022a": "श्रुत्वा शल्यस्य वचनं कुन्तीपुत्रो युधिष्ठिरः\n",
    "05018022c": "प्रत्युवाच महाबाहुर्मद्रराजमिदं वचः\n",
    "05018023a": "भवान्कर्णस्य सारथ्यं करिष्यति न संशयः\n",
    "05018023c": "तत्र तेजोवधः कार्यः कर्णस्य मम संस्तवैः\n",
    "05018024": "शल्य उवाच\n",
    "05018024a": "एवमेतत्करिष्यामि यथा मां संप्रभाषसे\n",
    "05018024c": "यच्चान्यदपि शक्ष्यामि तत्करिष्याम्यहं तव\n",
    "05018025": "वैशंपायन उवाच\n",
    "05018025a": "तत आमन्त्र्य कौन्तेयाञ्शल्यो मद्राधिपस्तदा\n",
    "05018025c": "जगाम सबलः श्रीमान्दुर्योधनमरिंदमः\n",
    "05019001": "वैशंपायन उवाच\n",
    "05019001a": "युयुधानस्ततो वीरः सात्वतानां महारथः\n",
    "05019001c": "महता चतुरङ्गेण बलेनागाद्युधिष्ठिरम्\n",
    "05019002a": "तस्य योधा महावीर्या नानादेशसमागताः\n",
    "05019002c": "नानाप्रहरणा वीराः शोभयां चक्रिरे बलम्\n",
    "05019003a": "परश्वधैर्भिण्डिपालैः शक्तितोमरमुद्गरैः\n",
    "05019003c": "शक्त्यृष्टिपरशुप्रासैः करवालैश्च निर्मलैः\n",
    "05019004a": "खड्गकार्मुकनिर्यूहैः शरैश्च विविधैरपि\n",
    "05019004c": "तैलधौतैः प्रकाशद्भिस्तदशोभत वै बलम्\n",
    "05019005a": "तस्य मेघप्रकाशस्य शस्त्रैस्तैः शोभितस्य च\n",
    "05019005c": "बभूव रूपं सैन्यस्य मेघस्येव सविद्युतः\n",
    "05019006a": "अक्षौहिणी हि सेना सा तदा यौधिष्ठिरं बलम्\n",
    "05019006c": "प्रविश्यान्तर्दधे राजन्सागरं कुनदी यथा\n",
    "05019007a": "तथैवाक्षौहिणीं गृह्य चेदीनामृषभो बली\n",
    "05019007c": "धृष्टकेतुरुपागच्छत्पाण्डवानमितौजसः\n",
    "05019008a": "मागधश्च जयत्सेनो जारासंधिर्महाबलः\n",
    "05019008c": "अक्षौहिण्यैव सैन्यस्य धर्मराजमुपागमत्\n",
    "05019009a": "तथैव पाण्ड्यो राजेन्द्र सागरानूपवासिभिः\n",
    "05019009c": "वृतो बहुविधैर्योधैर्युधिष्ठिरमुपागमत्\n",
    "05019010a": "तस्य सैन्यमतीवासीत्तस्मिन्बलसमागमे\n",
    "05019010c": "प्रेक्षणीयतरं राजन्सुवेषं बलवत्तदा\n",
    "05019011a": "द्रुपदस्याप्यभूत्सेना नानादेशसमागतैः\n",
    "05019011c": "शोभिता पुरुषैः शूरैः पुत्रैश्चास्य महारथैः\n",
    "05019012a": "तथैव राजा मत्स्यानां विराटो वाहिनीपतिः\n",
    "05019012c": "पार्वतीयैर्महीपालैः सहितः पाण्डवानियात्\n",
    "05019013a": "इतश्चेतश्च पाण्डूनां समाजग्मुर्महात्मनाम्\n",
    "05019013c": "अक्षौहिण्यस्तु सप्तैव विविधध्वजसंकुलाः\n",
    "05019013e": "युयुत्समानाः कुरुभिः पाण्डवान्समहर्षयन्\n",
    "05019014a": "तथैव धार्तराष्ट्रस्य हर्षं समभिवर्धयन्\n",
    "05019014c": "भगदत्तो महीपालः सेनामक्षौहिणीं ददौ\n",
    "05019015a": "तस्य चीनैः किरातैश्च काञ्चनैरिव संवृतम्\n",
    "05019015c": "बभौ बलमनाधृष्यं कर्णिकारवनं यथा\n",
    "05019016a": "तथा भूरिश्रवाः शूरः शल्यश्च कुरुनन्दन\n",
    "05019016c": "दुर्योधनमुपायातावक्षौहिण्या पृथक्पृथक्\n",
    "05019017a": "कृतवर्मा च हार्दिक्यो भोजान्धकबलैः सह\n",
    "05019017c": "अक्षौहिण्यैव सेनाया दुर्योधनमुपागमत्\n",
    "05019018a": "तस्य तैः पुरुषव्याघ्रैर्वनमालाधरैर्बलम्\n",
    "05019018c": "अशोभत यथा मत्तैर्वनं प्रक्रीडितैर्गजैः\n",
    "05019019a": "जयद्रथमुखाश्चान्ये सिन्धुसौवीरवासिनः\n",
    "05019019c": "आजग्मुः पृथिवीपालाः कम्पयन्त इवाचलान्\n",
    "05019020a": "तेषामक्षौहिणी सेना बहुला विबभौ तदा\n",
    "05019020c": "विधूयमाना वातेन बहुरूपा इवाम्बुदाः\n",
    "05019021a": "सुदक्षिणश्च काम्बोजो यवनैश्च शकैस्तथा\n",
    "05019021c": "उपाजगाम कौरव्यमक्षौहिण्या विशां पते\n",
    "05019022a": "तस्य सेनासमावायः शलभानामिवाबभौ\n",
    "05019022c": "स च संप्राप्य कौरव्यं तत्रैवान्तर्दधे तदा\n",
    "05019023a": "तथा माहिष्मतीवासी नीलो नीलायुधैः सह\n",
    "05019023c": "महीपालो महावीर्यैर्दक्षिणापथवासिभिः\n",
    "05019024a": "आवन्त्यौ च महीपालौ महाबलसुसंवृतौ\n",
    "05019024c": "पृथगक्षौहिणीभ्यां तावभियातौ सुयोधनम्\n",
    "05019025a": "केकयाश्च नरव्याघ्राः सोदर्याः पञ्च पार्थिवाः\n",
    "05019025c": "संहर्षयन्तः कौरव्यमक्षौहिण्या समाद्रवन्\n",
    "05019026a": "इतश्चेतश्च सर्वेषां भूमिपानां महात्मनाम्\n",
    "05019026c": "तिस्रोऽन्याः समवर्तन्त वाहिन्यो भरतर्षभ\n",
    "05019027a": "एवमेकादशावृत्ताः सेना दुर्योधनस्य ताः\n",
    "05019027c": "युयुत्समानाः कौन्तेयान्नानाध्वजसमाकुलाः\n",
    "05019028a": "न हास्तिनपुरे राजन्नवकाशोऽभवत्तदा\n",
    "05019028c": "राज्ञां सबलमुख्यानां प्राधान्येनापि भारत\n",
    "05019029a": "ततः पञ्चनदं चैव कृत्स्नं च कुरुजाङ्गलम्\n",
    "05019029c": "तथा रोहितकारण्यं मरुभूमिश्च केवला\n",
    "05019030a": "अहिच्छत्रं कालकूटं गङ्गाकूलं च भारत\n",
    "05019030c": "वारणा वाटधानं च यामुनश्चैव पर्वतः\n",
    "05019031a": "एष देशः सुविस्तीर्णः प्रभूतधनधान्यवान्\n",
    "05019031c": "बभूव कौरवेयाणां बलेन सुसमाकुलः\n",
    "05019032a": "तत्र सैन्यं तथायुक्तं ददर्श स पुरोहितः\n",
    "05019032c": "यः स पाञ्चालराजेन प्रेषितः कौरवान्प्रति\n",
    "05020001": "वैशंपायन उवाच\n",
    "05020001a": "स तु कौरव्यमासाद्य द्रुपदस्य पुरोहितः\n",
    "05020001c": "सत्कृतो धृतराष्ट्रेण भीष्मेण विदुरेण च\n",
    "05020002a": "सर्वं कौशल्यमुक्त्वादौ पृष्ट्वा चैवमनामयम्\n",
    "05020002c": "सर्वसेनाप्रणेतॄणां मध्ये वाक्यमुवाच ह\n",
    "05020003a": "सर्वैर्भवद्भिर्विदितो राजधर्मः सनातनः\n",
    "05020003c": "वाक्योपादानहेतोस्तु वक्ष्यामि विदिते सति\n",
    "05020004a": "धृतराष्ट्रश्च पाण्डुश्च सुतावेकस्य विश्रुतौ\n",
    "05020004c": "तयोः समानं द्रविणं पैतृकं नात्र संशयः\n",
    "05020005a": "धृतराष्ट्रस्य ये पुत्रास्ते प्राप्ताः पैतृकं वसु\n",
    "05020005c": "पाण्डुपुत्राः कथं नाम न प्राप्ताः पैतृकं वसु\n",
    "05020006a": "एवं गते पाण्डवेयैर्विदितं वः पुरा यथा\n",
    "05020006c": "न प्राप्तं पैतृकं द्रव्यं धार्तराष्ट्रेण संवृतम्\n",
    "05020007a": "प्राणान्तिकैरप्युपायैः प्रयतद्भिरनेकशः\n",
    "05020007c": "शेषवन्तो न शकिता नयितुं यमसादनम्\n",
    "05020008a": "पुनश्च वर्धितं राज्यं स्वबलेन महात्मभिः\n",
    "05020008c": "छद्मनापहृतं क्षुद्रैर्धार्तराष्ट्रैः ससौबलैः\n",
    "05020009a": "तदप्यनुमतं कर्म तथायुक्तमनेन वै\n",
    "05020009c": "वासिताश्च महारण्ये वर्षाणीह त्रयोदश\n",
    "05020010a": "सभायां क्लेशितैर्वीरैः सहभार्यैस्तथा भृशम्\n",
    "05020010c": "अरण्ये विविधाः क्लेशाः संप्राप्तास्तैः सुदारुणाः\n",
    "05020011a": "तथा विराटनगरे योन्यन्तरगतैरिव\n",
    "05020011c": "प्राप्तः परमसंक्लेशो यथा पापैर्महात्मभिः\n",
    "05020012a": "ते सर्वे पृष्ठतः कृत्वा तत्सर्वं पूर्वकिल्बिषम्\n",
    "05020012c": "सामैव कुरुभिः सार्धमिच्छन्ति कुरुपुंगवाः\n",
    "05020013a": "तेषां च वृत्तमाज्ञाय वृत्तं दुर्योधनस्य च\n",
    "05020013c": "अनुनेतुमिहार्हन्ति धृतराष्ट्रं सुहृज्जनाः\n",
    "05020014a": "न हि ते विग्रहं वीराः कुर्वन्ति कुरुभिः सह\n",
    "05020014c": "अविनाशेन लोकस्य काङ्क्षन्ते पाण्डवाः स्वकम्\n",
    "05020015a": "यश्चापि धार्तराष्ट्रस्य हेतुः स्याद्विग्रहं प्रति\n",
    "05020015c": "स च हेतुर्न मन्तव्यो बलीयांसस्तथा हि ते\n",
    "05020016a": "अक्षौहिण्यो हि सप्तैव धर्मपुत्रस्य संगताः\n",
    "05020016c": "युयुत्समानाः कुरुभिः प्रतीक्षन्तेऽस्य शासनम्\n",
    "05020017a": "अपरे पुरुषव्याघ्राः सहस्राक्षौहिणीसमाः\n",
    "05020017c": "सात्यकिर्भीमसेनश्च यमौ च सुमहाबलौ\n",
    "05020018a": "एकादशैताः पृतना एकतश्च समागताः\n",
    "05020018c": "एकतश्च महाबाहुर्बहुरूपो धनंजयः\n",
    "05020019a": "यथा किरीटी सेनाभ्यः सर्वाभ्यो व्यतिरिच्यते\n",
    "05020019c": "एवमेव महाबाहुर्वासुदेवो महाद्युतिः\n",
    "05020020a": "बहुलत्वं च सेनानां विक्रमं च किरीटिनः\n",
    "05020020c": "बुद्धिमत्तां च कृष्णस्य बुद्ध्वा युध्येत को नरः\n",
    "05020021a": "ते भवन्तो यथाधर्मं यथासमयमेव च\n",
    "05020021c": "प्रयच्छन्तु प्रदातव्यं मा वः कालोऽत्यगादयम्\n",
    "05021001": "वैशंपायन उवाच\n",
    "05021001a": "तस्य तद्वचनं श्रुत्वा प्रज्ञावृद्धो महाद्युतिः\n",
    "05021001c": "संपूज्यैनं यथाकालं भीष्मो वचनमब्रवीत्\n",
    "05021002a": "दिष्ट्या कुशलिनः सर्वे पाण्डवाः सह बान्धवैः\n",
    "05021002c": "दिष्ट्या सहायवन्तश्च दिष्ट्या धर्मे च ते रताः\n",
    "05021003a": "दिष्ट्या च संधिकामास्ते भ्रातरः कुरुनन्दनाः\n",
    "05021003c": "दिष्ट्या न युद्धमनसः सह दामोदरेण ते\n",
    "05021004a": "भवता सत्यमुक्तं च सर्वमेतन्न संशयः\n",
    "05021004c": "अतितीक्ष्णं तु ते वाक्यं ब्राह्मण्यादिति मे मतिः\n",
    "05021005a": "असंशयं क्लेशितास्ते वने चेह च पाण्डवाः\n",
    "05021005c": "प्राप्ताश्च धर्मतः सर्वं पितुर्धनमसंशयम्\n",
    "05021006a": "किरीटी बलवान्पार्थः कृतास्त्रश्च महाबलः\n",
    "05021006c": "को हि पाण्डुसुतं युद्धे विषहेत धनंजयम्\n",
    "05021007a": "अपि वज्रधरः साक्षात्किमुतान्ये धनुर्भृतः\n",
    "05021007c": "त्रयाणामपि लोकानां समर्थ इति मे मतिः\n",
    "05021008a": "भीष्मे ब्रुवति तद्वाक्यं धृष्टमाक्षिप्य मन्युमान्\n",
    "05021008c": "दुर्योधनं समालोक्य कर्णो वचनमब्रवीत्\n",
    "05021009a": "न तन्न विदितं ब्रह्मँल्लोके भूतेन केनचित्\n",
    "05021009c": "पुनरुक्तेन किं तेन भाषितेन पुनः पुनः\n",
    "05021010a": "दुर्योधनार्थे शकुनिर्द्यूते निर्जितवान्पुरा\n",
    "05021010c": "समयेन गतोऽरण्यं पाण्डुपुत्रो युधिष्ठिरः\n",
    "05021011a": "न तं समयमादृत्य राज्यमिच्छति पैतृकम्\n",
    "05021011c": "बलमाश्रित्य मत्स्यानां पाञ्चालानां च पार्थिवः\n",
    "05021012a": "दुर्योधनो भयाद्विद्वन्न दद्यात्पदमन्ततः\n",
    "05021012c": "धर्मतस्तु महीं कृत्स्नां प्रदद्याच्छत्रवेऽपि च\n",
    "05021013a": "यदि काङ्क्षन्ति ते राज्यं पितृपैतामहं पुनः\n",
    "05021013c": "यथाप्रतिज्ञं कालं तं चरन्तु वनमाश्रिताः\n",
    "05021014a": "ततो दुर्योधनस्याङ्के वर्तन्तामकुतोभयाः\n",
    "05021014c": "अधार्मिकामिमां बुद्धिं कुर्युर्मौर्ख्याद्धि केवलम्\n",
    "05021015a": "अथ ते धर्ममुत्सृज्य युद्धमिच्छन्ति पाण्डवाः\n",
    "05021015c": "आसाद्येमान्कुरुश्रेष्ठान्स्मरिष्यन्ति वचो मम\n",
    "05021016": "भीष्म उवाच\n",
    "05021016a": "किं नु राधेय वाचा ते कर्म तत्स्मर्तुमर्हसि\n",
    "05021016c": "एक एव यदा पार्थः षड्रथाञ्जितवान्युधि\n",
    "05021017a": "न चेदेवं करिष्यामो यदयं ब्राह्मणोऽब्रवीत्\n",
    "05021017c": "ध्रुवं युधि हतास्तेन भक्षयिष्याम पांसुकान्\n",
    "05021018": "वैशंपायन उवाच\n",
    "05021018a": "धृतराष्ट्रस्ततो भीष्ममनुमान्य प्रसाद्य च\n",
    "05021018c": "अवभर्त्स्य च राधेयमिदं वचनमब्रवीत्\n",
    "05021019a": "अस्मद्धितमिदं वाक्यं भीष्मः शांतनवोऽब्रवीत्\n",
    "05021019c": "पाण्डवानां हितं चैव सर्वस्य जगतस्तथा\n",
    "05021020a": "चिन्तयित्वा तु पार्थेभ्यः प्रेषयिष्यामि संजयम्\n",
    "05021020c": "स भवान्प्रतियात्वद्य पाण्डवानेव माचिरम्\n",
    "05021021a": "स तं सत्कृत्य कौरव्यः प्रेषयामास पाण्डवान्\n",
    "05021021c": "सभामध्ये समाहूय संजयं वाक्यमब्रवीत्\n",
    "05022001": "धृतराष्ट्र उवाच\n",
    "05022001a": "प्राप्तानाहुः संजय पाण्डुपुत्रा;नुपप्लव्ये तान्विजानीहि गत्वा\n",
    "05022001c": "अजातशत्रुं च सभाजयेथा; दिष्ट्यानघ ग्राममुपस्थितस्त्वम्\n",
    "05022002a": "सर्वान्वदेः संजय स्वस्तिमन्तः; कृच्छ्रं वासमतदर्हा निरुष्य\n",
    "05022002c": "तेषां शान्तिर्विद्यतेऽस्मासु शीघ्रं; मिथ्योपेतानामुपकारिणां सताम्\n",
    "05022003a": "नाहं क्वचित्संजय पाण्डवानां; मिथ्यावृत्तिं कांचन जात्वपश्यम्\n",
    "05022003c": "सर्वां श्रियं ह्यात्मवीर्येण लब्ध्वा; पर्याकार्षुः पाण्डवा मह्यमेव\n",
    "05022004a": "दोषं ह्येषां नाधिगच्छे परीक्ष;न्नित्यं कंचिद्येन गर्हेय पार्थान्\n",
    "05022004c": "धर्मार्थाभ्यां कर्म कुर्वन्ति नित्यं; सुखप्रिया नानुरुध्यन्ति कामान्\n",
    "05022005a": "घर्मं शीतं क्षुत्पिपासे तथैव; निद्रां तन्द्रीं क्रोधहर्षौ प्रमादम्\n",
    "05022005c": "धृत्या चैव प्रज्ञया चाभिभूय; धर्मार्थयोगान्प्रयतन्ति पार्थाः\n",
    "05022006a": "त्यजन्ति मित्रेषु धनानि काले; न संवासाज्जीर्यति मैत्रमेषाम्\n",
    "05022006c": "यथार्हमानार्थकरा हि पार्था;स्तेषां द्वेष्टा नास्त्याजमीढस्य पक्षे\n",
    "05022007a": "अन्यत्र पापाद्विषमान्मन्दबुद्धे;र्दुर्योधनात्क्षुद्रतराच्च कर्णात्\n",
    "05022007c": "तेषां हीमे हीनसुखप्रियाणां; महात्मनां संजनयन्ति तेजः\n",
    "05022008a": "उत्थानवीर्यः सुखमेधमानो; दुर्योधनः सुकृतं मन्यते तत्\n",
    "05022008c": "तेषां भागं यच्च मन्येत बालः; शक्यं हर्तुं जीवतां पाण्डवानाम्\n",
    "05022009a": "यस्यार्जुनः पदवीं केशवश्च; वृकोदरः सात्यकोऽजातशत्रोः\n",
    "05022009c": "माद्रीपुत्रौ सृञ्जयाश्चापि सर्वे; पुरा युद्धात्साधु तस्य प्रदानम्\n",
    "05022010a": "स ह्येवैकः पृथिवीं सव्यसाची; गाण्डीवधन्वा प्रणुदेद्रथस्थः\n",
    "05022010c": "तथा विष्णुः केशवोऽप्यप्रधृष्यो; लोकत्रयस्याधिपतिर्महात्मा\n",
    "05022011a": "तिष्ठेत कस्तस्य मर्त्यः पुरस्ता;द्यः सर्वदेवेषु वरेण्य ईड्यः\n",
    "05022011c": "पर्जन्यघोषान्प्रवपञ्शरौघा;न्पतंगसंघानिव शीघ्रवेगान्\n",
    "05022012a": "दिशं ह्युदीचीमपि चोत्तरान्कुरू;न्गाण्डीवधन्वैकरथो जिगाय\n",
    "05022012c": "धनं चैषामाहरत्सव्यसाची; सेनानुगान्बलिदांश्चैव चक्रे\n",
    "05022013a": "यश्चैव देवान्खाण्डवे सव्यसाची; गाण्डीवधन्वा प्रजिगाय सेन्द्रान्\n",
    "05022013c": "उपाहरत्फल्गुनो जातवेदसे; यशो मानं वर्धयन्पाण्डवानाम्\n",
    "05022014a": "गदाभृतां नाद्य समोऽस्ति भीमा;द्धस्त्यारोहो नास्ति समश्च तस्य\n",
    "05022014c": "रथेऽर्जुनादाहुरहीनमेनं; बाह्वोर्बले चायुतनागवीर्यम्\n",
    "05022015a": "सुशिक्षितः कृतवैरस्तरस्वी; दहेत्क्रुद्धस्तरसा धार्तराष्ट्रान्\n",
    "05022015c": "सदात्यमर्षी बलवान्न शक्यो; युद्धे जेतुं वासवेनापि साक्षात्\n",
    "05022016a": "सुचेतसौ बलिनौ शीघ्रहस्तौ; सुशिक्षितौ भ्रातरौ फल्गुनेन\n",
    "05022016c": "श्येनौ यथा पक्षिपूगान्रुजन्तौ; माद्रीपुत्रौ नेह कुरून्विशेताम्\n",
    "05022017a": "तेषां मध्ये वर्तमानस्तरस्वी; धृष्टद्युम्नः पाण्डवानामिहैकः\n",
    "05022017c": "सहामात्यः सोमकानां प्रबर्हः; संत्यक्तात्मा पाण्डवानां जयाय\n",
    "05022018a": "सहोषितश्चरितार्थो वयःस्थः; शाल्वेयानामधिपो वै विराटः\n",
    "05022018c": "सह पुत्रैः पाण्डवार्थे च शश्व;द्युधिष्ठिरं भक्त इति श्रुतं मे\n",
    "05022019a": "अवरुद्धा बलिनः केकयेभ्यो; महेष्वासा भ्रातरः पञ्च सन्ति\n",
    "05022019c": "केकयेभ्यो राज्यमाकाङ्क्षमाणा; युद्धार्थिनश्चानुवसन्ति पार्थान्\n",
    "05022020a": "सर्वे च वीराः पृथिवीपतीनां; समानीताः पाण्डवार्थे निविष्टाः\n",
    "05022020c": "शूरानहं भक्तिमतः शृणोमि; प्रीत्या युक्तान्संश्रितान्धर्मराजम्\n",
    "05022021a": "गिर्याश्रया दुर्गनिवासिनश्च; योधाः पृथिव्यां कुलजा विशुद्धाः\n",
    "05022021c": "म्लेच्छाश्च नानायुधवीर्यवन्तः; समागताः पाण्डवार्थे निविष्टाः\n",
    "05022022a": "पाण्ड्यश्च राजामित इन्द्रकल्पो; युधि प्रवीरैर्बहुभिः समेतः\n",
    "05022022c": "समागतः पाण्डवार्थे महात्मा; लोकप्रवीरोऽप्रतिवीर्यतेजाः\n",
    "05022023a": "अस्त्रं द्रोणादर्जुनाद्वासुदेवा;त्कृपाद्भीष्माद्येन कृतं शृणोमि\n",
    "05022023c": "यं तं कार्ष्णिप्रतिमं प्राहुरेकं; स सात्यकिः पाण्डवार्थे निविष्टः\n",
    "05022024a": "अपाश्रिताश्चेदिकरूषकाश्च; सर्वोत्साहैर्भूमिपालैः समेताः\n",
    "05022024c": "तेषां मध्ये सूर्यमिवातपन्तं; श्रिया वृतं चेदिपतिं ज्वलन्तम्\n",
    "05022025a": "अस्तम्भनीयं युधि मन्यमानं; ज्याकर्षतां श्रेष्ठतमं पृथिव्याम्\n",
    "05022025c": "सर्वोत्साहं क्षत्रियाणां निहत्य; प्रसह्य कृष्णस्तरसा ममर्द\n",
    "05022026a": "यशोमानौ वर्धयन्यादवानां; पुराभिनच्छिशुपालं समीके\n",
    "05022026c": "यस्य सर्वे वर्धयन्ति स्म मानं; करूषराजप्रमुखा नरेन्द्राः\n",
    "05022027a": "तमसह्यं केशवं तत्र मत्वा; सुग्रीवयुक्तेन रथेन कृष्णम्\n",
    "05022027c": "संप्राद्रवंश्चेदिपतिं विहाय; सिंहं दृष्ट्वा क्षुद्रमृगा इवान्ये\n",
    "05022028a": "यस्तं प्रतीपस्तरसा प्रत्युदीया;दाशंसमानो द्वैरथे वासुदेवम्\n",
    "05022028c": "सोऽशेत कृष्णेन हतः परासु;र्वातेनेवोन्मथितः कर्णिकारः\n",
    "05022029a": "पराक्रमं मे यदवेदयन्त; तेषामर्थे संजय केशवस्य\n",
    "05022029c": "अनुस्मरंस्तस्य कर्माणि विष्णो;र्गावल्गणे नाधिगच्छामि शान्तिम्\n",
    "05022030a": "न जातु ताञ्शत्रुरन्यः सहेत; येषां स स्यादग्रणीर्वृष्णिसिंहः\n",
    "05022030c": "प्रवेपते मे हृदयं भयेन; श्रुत्वा कृष्णावेकरथे समेतौ\n",
    "05022031a": "नो चेद्गच्छेत्संगरं मन्दबुद्धि;स्ताभ्यां सुतो मे विपरीतचेताः\n",
    "05022031c": "नो चेत्कुरून्संजय निर्दहेता;मिन्द्राविष्णू दैत्यसेनां यथैव\n",
    "05022031e": "मतो हि मे शक्रसमो धनंजयः; सनातनो वृष्णिवीरश्च विष्णुः\n",
    "05022032a": "धर्मारामो ह्रीनिषेधस्तरस्वी; कुन्तीपुत्रः पाण्डवोऽजातशत्रुः\n",
    "05022032c": "दुर्योधनेन निकृतो मनस्वी; नो चेत्क्रुद्धः प्रदहेद्धार्तराष्ट्रान्\n",
    "05022033a": "नाहं तथा ह्यर्जुनाद्वासुदेवा;द्भीमाद्वापि यमयोर्वा बिभेमि\n",
    "05022033c": "यथा राज्ञः क्रोधदीप्तस्य सूत; मन्योरहं भीततरः सदैव\n",
    "05022034a": "अलं तपोब्रह्मचर्येण युक्तः; संकल्पोऽयं मानसस्तस्य सिध्येत्\n",
    "05022034c": "तस्य क्रोधं संजयाहं समीके; स्थाने जानन्भृशमस्म्यद्य भीतः\n",
    "05022035a": "स गच्छ शीघ्रं प्रहितो रथेन; पाञ्चालराजस्य चमूं परेत्य\n",
    "05022035c": "अजातशत्रुं कुशलं स्म पृच्छेः; पुनः पुनः प्रीतियुक्तं वदेस्त्वम्\n",
    "05022036a": "जनार्दनं चापि समेत्य तात; महामात्रं वीर्यवतामुदारम्\n",
    "05022036c": "अनामयं मद्वचनेन पृच्छे;र्धृतराष्ट्रः पाण्डवैः शान्तिमीप्सुः\n",
    "05022037a": "न तस्य किंचिद्वचनं न कुर्या;त्कुन्तीपुत्रो वासुदेवस्य सूत\n",
    "05022037c": "प्रियश्चैषामात्मसमश्च कृष्णो; विद्वांश्चैषां कर्मणि नित्ययुक्तः\n",
    "05022038a": "समानीय पाण्डवान्सृञ्जयांश्च; जनार्दनं युयुधानं विराटम्\n",
    "05022038c": "अनामयं मद्वचनेन पृच्छेः; सर्वांस्तथा द्रौपदेयांश्च पञ्च\n",
    "05022039a": "यद्यत्तत्र प्राप्तकालं परेभ्य;स्त्वं मन्येथा भारतानां हितं च\n",
    "05022039c": "तत्तद्भाषेथाः संजय राजमध्ये; न मूर्छयेद्यन्न भवेच्च युद्धम्\n",
    "05023001": "वैशंपायन उवाच\n",
    "05023001a": "राज्ञस्तु वचनं श्रुत्वा धृतराष्ट्रस्य संजयः\n",
    "05023001c": "उपप्लव्यं ययौ द्रष्टुं पाण्डवानमितौजसः\n",
    "05023002a": "स तु राजानमासाद्य धर्मात्मानं युधिष्ठिरम्\n",
    "05023002c": "प्रणिपत्य ततः पूर्वं सूतपुत्रोऽभ्यभाषत\n",
    "05023003a": "गावल्गणिः संजयः सूतसूनु;रजातशत्रुमवदत्प्रतीतः\n",
    "05023003c": "दिष्ट्या राजंस्त्वामरोगं प्रपश्ये; सहायवन्तं च महेन्द्रकल्पम्\n",
    "05023004a": "अनामयं पृच्छति त्वाम्बिकेयो; वृद्धो राजा धृतराष्ट्रो मनीषी\n",
    "05023004c": "कच्चिद्भीमः कुशली पाण्डवाग्र्यो; धनंजयस्तौ च माद्रीतनूजौ\n",
    "05023005a": "कच्चित्कृष्णा द्रौपदी राजपुत्री; सत्यव्रता वीरपत्नी सपुत्रा\n",
    "05023005c": "मनस्विनी यत्र च वाञ्छसि त्व;मिष्टान्कामान्भारत स्वस्तिकामः\n",
    "05023006": "युधिष्ठिर उवाच\n",
    "05023006a": "गावल्गणे संजय स्वागतं ते; प्रीतात्माहं त्वाभिवदामि सूत\n",
    "05023006c": "अनामयं प्रतिजाने तवाहं; सहानुजैः कुशली चास्मि विद्वन्\n",
    "05023007a": "चिरादिदं कुशलं भारतस्य; श्रुत्वा राज्ञः कुरुवृद्धस्य सूत\n",
    "05023007c": "मन्ये साक्षाद्दृष्टमहं नरेन्द्रं; दृष्ट्वैव त्वां संजय प्रीतियोगात्\n",
    "05023008a": "पितामहो नः स्थविरो मनस्वी; महाप्राज्ञः सर्वधर्मोपपन्नः\n",
    "05023008c": "स कौरव्यः कुशली तात भीष्मो; यथापूर्वं वृत्तिरप्यस्य कच्चित्\n",
    "05023009a": "कच्चिद्राजा धृतराष्ट्रः सपुत्रो; वैचित्रवीर्यः कुशली महात्मा\n",
    "05023009c": "महाराजो बाह्लिकः प्रातिपेयः; कच्चिद्विद्वान्कुशली सूतपुत्र\n",
    "05023010a": "स सोमदत्तः कुशली तात कच्चि;द्भूरिश्रवाः सत्यसंधः शलश्च\n",
    "05023010c": "द्रोणः सपुत्रश्च कृपश्च विप्रो; महेष्वासाः कच्चिदेतेऽप्यरोगाः\n",
    "05023011a": "महाप्राज्ञाः सर्वशास्त्रावदाता; धनुर्भृतां मुख्यतमाः पृथिव्याम्\n",
    "05023011c": "कच्चिन्मानं तात लभन्त एते; धनुर्भृतः कच्चिदेतेऽप्यरोगाः\n",
    "05023012a": "सर्वे कुरुभ्यः स्पृहयन्ति संजय; धनुर्धरा ये पृथिव्यां युवानः\n",
    "05023012c": "येषां राष्ट्रे निवसति दर्शनीयो; महेष्वासः शीलवान्द्रोणपुत्रः\n",
    "05023013a": "वैश्यापुत्रः कुशली तात कच्चि;न्महाप्राज्ञो राजपुत्रो युयुत्सुः\n",
    "05023013c": "कर्णोऽमात्यः कुशली तात कच्चि;त्सुयोधनो यस्य मन्दो विधेयः\n",
    "05023014a": "स्त्रियो वृद्धा भारतानां जनन्यो; महानस्यो दासभार्याश्च सूत\n",
    "05023014c": "वध्वः पुत्रा भागिनेया भगिन्यो; दौहित्रा वा कच्चिदप्यव्यलीकाः\n",
    "05023015a": "कच्चिद्राजा ब्राह्मणानां यथाव;त्प्रवर्तते पूर्ववत्तात वृत्तिम्\n",
    "05023015c": "कच्चिद्दायान्मामकान्धार्तराष्ट्रो; द्विजातीनां संजय नोपहन्ति\n",
    "05023016a": "कच्चिद्राजा धृतराष्ट्रः सपुत्र; उपेक्षते ब्राह्मणातिक्रमान्वै\n",
    "05023016c": "कच्चिन्न हेतोरिव वर्त्मभूत; उपेक्षते तेषु स न्यूनवृत्तिम्\n",
    "05023017a": "एतज्ज्योतिरुत्तमं जीवलोके; शुक्लं प्रजानां विहितं विधात्रा\n",
    "05023017c": "ते चेल्लोभं न नियच्छन्ति मन्दाः; कृत्स्नो नाशो भविता कौरवाणाम्\n",
    "05023018a": "कच्चिद्राजा धृतराष्ट्रः सपुत्रो; बुभूषते वृत्तिममात्यवर्गे\n",
    "05023018c": "कच्चिन्न भेदेन जिजीविषन्ति; सुहृद्रूपा दुर्हृदश्चैकमित्राः\n",
    "05023019a": "कच्चिन्न पापं कथयन्ति तात; ते पाण्डवानां कुरवः सर्व एव\n",
    "05023019c": "कच्चिद्दृष्ट्वा दस्युसंघान्समेता;न्स्मरन्ति पार्थस्य युधां प्रणेतुः\n",
    "05023020a": "मौर्वीभुजाग्रप्रहितान्स्म तात; दोधूयमानेन धनुर्धरेण\n",
    "05023020c": "गाण्डीवमुक्तान्स्तनयित्नुघोषा;नजिह्मगान्कच्चिदनुस्मरन्ति\n",
    "05023021a": "न ह्यपश्यं कंचिदहं पृथिव्यां; श्रुतं समं वाधिकमर्जुनेन\n",
    "05023021c": "यस्यैकषष्टिर्निशितास्तीक्ष्णधाराः; सुवाससः संमतो हस्तवापः\n",
    "05023022a": "गदापाणिर्भीमसेनस्तरस्वी; प्रवेपयञ्शत्रुसंघाननीके\n",
    "05023022c": "नागः प्रभिन्न इव नड्वलासु; चङ्क्रम्यते कच्चिदेनं स्मरन्ति\n",
    "05023023a": "माद्रीपुत्रः सहदेवः कलिङ्गा;न्समागतानजयद्दन्तकूरे\n",
    "05023023c": "वामेनास्यन्दक्षिणेनैव यो वै; महाबलं कच्चिदेनं स्मरन्ति\n",
    "05023024a": "उद्यन्नयं नकुलः प्रेषितो वै; गावल्गणे संजय पश्यतस्ते\n",
    "05023024c": "दिशं प्रतीचीं वशमानयन्मे; माद्रीसुतं कच्चिदेनं स्मरन्ति\n",
    "05023025a": "अभ्याभवो द्वैतवने य आसी;द्दुर्मन्त्रिते घोषयात्रागतानाम्\n",
    "05023025c": "यत्र मन्दाञ्शत्रुवशं प्रयाता;नमोचयद्भीमसेनो जयश्च\n",
    "05023026a": "अहं पश्चादर्जुनमभ्यरक्षं; माद्रीपुत्रौ भीमसेनश्च चक्रे\n",
    "05023026c": "गाण्डीवभृच्छत्रुसंघानुदस्य; स्वस्त्यागमत्कच्चिदेनं स्मरन्ति\n",
    "05023027a": "न कर्मणा साधुनैकेन नूनं; कर्तुं शक्यं भवतीह संजय\n",
    "05023027c": "सर्वात्मना परिजेतुं वयं चे;न्न शक्नुमो धृतराष्ट्रस्य पुत्रम्\n",
    "05024001": "संजय उवाच\n",
    "05024001a": "यथार्हसे पाण्डव तत्तथैव; कुरून्कुरुश्रेष्ठ जनं च पृच्छसि\n",
    "05024001c": "अनामयास्तात मनस्विनस्ते; कुरुश्रेष्ठान्पृच्छसि पार्थ यांस्त्वम्\n",
    "05024002a": "सन्त्येव वृद्धाः साधवो धार्तराष्ट्रे; सन्त्येव पापाः पाण्डव तस्य विद्धि\n",
    "05024002c": "दद्याद्रिपोश्चापि हि धार्तराष्ट्रः; कुतो दायाँल्लोपयेद्ब्राह्मणानाम्\n",
    "05024003a": "यद्युष्माकं वर्ततेऽसौ न धर्म्य;मद्रुग्धेषु द्रुग्धवत्तन्न साधु\n",
    "05024003c": "मित्रध्रुक्स्याद्धृतराष्ट्रः सपुत्रो; युष्मान्द्विषन्साधुवृत्तानसाधुः\n",
    "05024004a": "न चानुजानाति भृशं च तप्यते; शोचत्यन्तः स्थविरोऽजातशत्रो\n",
    "05024004c": "शृणोति हि ब्राह्मणानां समेत्य; मित्रद्रोहः पातकेभ्यो गरीयान्\n",
    "05024005a": "स्मरन्ति तुभ्यं नरदेव संगमे; युद्धे च जिष्णोश्च युधां प्रणेतुः\n",
    "05024005c": "समुत्कृष्टे दुन्दुभिशङ्खशब्दे; गदापाणिं भीमसेनं स्मरन्ति\n",
    "05024006a": "माद्रीसुतौ चापि रणाजिमध्ये; सर्वा दिशः संपतन्तौ स्मरन्ति\n",
    "05024006c": "सेनां वर्षन्तौ शरवर्षैरजस्रं; महारथौ समरे दुष्प्रकम्प्यौ\n",
    "05024007a": "न त्वेव मन्ये पुरुषस्य राज;न्ननागतं ज्ञायते यद्भविष्यम्\n",
    "05024007c": "त्वं चेदिमं सर्वधर्मोपपन्नः; प्राप्तः क्लेशं पाण्डव कृच्छ्ररूपम्\n",
    "05024008a": "त्वमेवैतत्सर्वमतश्च भूयः; समीकुर्याः प्रज्ञयाजातशत्रो\n",
    "05024008c": "न कामार्थं संत्यजेयुर्हि धर्मं; पाण्डोः सुताः सर्व एवेन्द्रकल्पाः\n",
    "05024009a": "त्वमेवैतत्प्रज्ञयाजातशत्रो; शमं कुर्या येन शर्माप्नुयुस्ते\n",
    "05024009c": "धार्तराष्ट्राः पाण्डवाः सृञ्जयाश्च; ये चाप्यन्ये पार्थिवाः संनिविष्टाः\n",
    "05024010a": "यन्माब्रवीद्धृतराष्ट्रो निशाया;मजातशत्रो वचनं पिता ते\n",
    "05024010c": "सहामात्यः सहपुत्रश्च राज;न्समेत्य तां वाचमिमां निबोध\n",
    "05025001": "युधिष्ठिर उवाच\n",
    "05025001a": "समागताः पाण्डवाः सृञ्जयाश्च; जनार्दनो युयुधानो विराटः\n",
    "05025001c": "यत्ते वाक्यं धृतराष्ट्रानुशिष्टं; गावल्गणे ब्रूहि तत्सूतपुत्र\n",
    "05025002": "संजय उवाच\n",
    "05025002a": "अजातशत्रुं च वृकोदरं च; धनंजयं माद्रवतीसुतौ च\n",
    "05025002c": "आमन्त्रये वासुदेवं च शौरिं; युयुधानं चेकितानं विराटम्\n",
    "05025003a": "पाञ्चालानामधिपं चैव वृद्धं; धृष्टद्युम्नं पार्षतं याज्ञसेनिम्\n",
    "05025003c": "सर्वे वाचं शृणुतेमां मदीयां; वक्ष्यामि यां भूतिमिच्छन्कुरूणाम्\n",
    "05025004a": "शमं राजा धृतराष्ट्रोऽभिनन्द;न्नयोजयत्त्वरमाणो रथं मे\n",
    "05025004c": "सभ्रातृपुत्रस्वजनस्य राज्ञ;स्तद्रोचतां पाण्डवानां शमोऽस्तु\n",
    "05025005a": "सर्वैर्धर्मैः समुपेताः स्थ पार्थाः; प्रस्थानेन मार्दवेनार्जवेन\n",
    "05025005c": "जाताः कुले अनृशंसा वदान्या; ह्रीनिषेधाः कर्मणां निश्चयज्ञाः\n",
    "05025006a": "न युज्यते कर्म युष्मासु हीनं; सत्त्वं हि वस्तादृशं भीमसेनाः\n",
    "05025006c": "उद्भासते ह्यञ्जनबिन्दुवत्त;च्छुक्ले वस्त्रे यद्भवेत्किल्बिषं वः\n",
    "05025007a": "सर्वक्षयो दृश्यते यत्र कृत्स्नः; पापोदयो निरयोऽभावसंस्थः\n",
    "05025007c": "कस्तत्कुर्याज्जातु कर्म प्रजान;न्पराजयो यत्र समो जयश्च\n",
    "05025008a": "ते वै धन्या यैः कृतं ज्ञातिकार्यं; ये वः पुत्राः सुहृदो बान्धवाश्च\n",
    "05025008c": "उपक्रुष्टं जीवितं संत्यजेयु;स्ततः कुरूणां नियतो वै भवः स्यात्\n",
    "05025009a": "ते चेत्कुरूननुशास्य स्थ पार्था; निनीय सर्वान्द्विषतो निगृह्य\n",
    "05025009c": "समं वस्तज्जीवितं मृत्युना स्या;द्यज्जीवध्वं ज्ञातिवधे न साधु\n",
    "05025010a": "को ह्येव युष्मान्सह केशवेन; सचेकितानान्पार्षतबाहुगुप्तान्\n",
    "05025010c": "ससात्यकीन्विषहेत प्रजेतुं; लब्ध्वापि देवान्सचिवान्सहेन्द्रान्\n",
    "05025011a": "को वा कुरून्द्रोणभीष्माभिगुप्ता;नश्वत्थाम्ना शल्यकृपादिभिश्च\n",
    "05025011c": "रणे प्रसोढुं विषहेत राज;न्राधेयगुप्तान्सह भूमिपालैः\n",
    "05025012a": "महद्बलं धार्तराष्ट्रस्य राज्ञः; को वै शक्तो हन्तुमक्षीयमाणः\n",
    "05025012c": "सोऽहं जये चैव पराजये च; निःश्रेयसं नाधिगच्छामि किंचित्\n",
    "05025013a": "कथं हि नीचा इव दौष्कुलेया; निर्धर्मार्थं कर्म कुर्युश्च पार्थाः\n",
    "05025013c": "सोऽहं प्रसाद्य प्रणतो वासुदेवं; पाञ्चालानामधिपं चैव वृद्धम्\n",
    "05025014a": "कृताञ्जलिः शरणं वः प्रपद्ये; कथं स्वस्ति स्यात्कुरुसृञ्जयानाम्\n",
    "05025014c": "न ह्येव ते वचनं वासुदेवो; धनंजयो वा जातु किंचिन्न कुर्यात्\n",
    "05025015a": "प्राणानादौ याच्यमानः कुतोऽन्य;देतद्विद्वन्साधनार्थं ब्रवीमि\n",
    "05025015c": "एतद्राज्ञो भीष्मपुरोगमस्य; मतं यद्वः शान्तिरिहोत्तमा स्यात्\n",
    "05026001": "युधिष्ठिर उवाच\n",
    "05026001a": "कां नु वाचं संजय मे शृणोषि; युद्धैषिणीं येन युद्धाद्बिभेषि\n",
    "05026001c": "अयुद्धं वै तात युद्धाद्गरीयः; कस्तल्लब्ध्वा जातु युध्येत सूत\n",
    "05026002a": "अकुर्वतश्चेत्पुरुषस्य संजय; सिध्येत्संकल्पो मनसा यं यमिच्छेत्\n",
    "05026002c": "न कर्म कुर्याद्विदितं ममैत;दन्यत्र युद्धाद्बहु यल्लघीयः\n",
    "05026003a": "कुतो युद्धं जातु नरः प्रजान;न्को दैवशप्तोऽभिवृणीत युद्धम्\n",
    "05026003c": "सुखैषिणः कर्म कुर्वन्ति पार्था; धर्मादहीनं यच्च लोकस्य पथ्यम्\n",
    "05026004a": "कर्मोदयं सुखमाशंसमानः; कृच्छ्रोपायं तत्त्वतः कर्म दुःखम्\n",
    "05026004c": "सुखप्रेप्सुर्विजिघांसुश्च दुःखं; य इन्द्रियाणां प्रीतिवशानुगामी\n",
    "05026004e": "कामाभिध्या स्वशरीरं दुनोति; यया प्रयुक्तोऽनुकरोति दुःखम्\n",
    "05026005a": "यथेध्यमानस्य समिद्धतेजसो; भूयो बलं वर्धते पावकस्य\n",
    "05026005c": "कामार्थलाभेन तथैव भूयो; न तृप्यते सर्पिषेवाग्निरिद्धः\n",
    "05026005e": "संपश्येमं भोगचयं महान्तं; सहास्माभिर्धृतराष्ट्रस्य राज्ञः\n",
    "05026006a": "नाश्रेयसामीश्वरो विग्रहाणां; नाश्रेयसां गीतशब्दं शृणोति\n",
    "05026006c": "नाश्रेयसः सेवते माल्यगन्धा;न्न चाप्यश्रेयांस्यनुलेपनानि\n",
    "05026007a": "नाश्रेयसः प्रावरानध्यवस्ते; कथं त्वस्मान्संप्रणुदेत्कुरुभ्यः\n",
    "05026007c": "अत्रैव च स्यादवधूय एष; कामः शरीरे हृदयं दुनोति\n",
    "05026008a": "स्वयं राजा विषमस्थः परेषु; सामस्थ्यमन्विच्छति तन्न साधु\n",
    "05026008c": "यथात्मनः पश्यति वृत्तमेव; तथा परेषामपि सोऽभ्युपैति\n",
    "05026009a": "आसन्नमग्निं तु निदाघकाले; गम्भीरकक्षे गहने विसृज्य\n",
    "05026009c": "यथा वृद्धं वायुवशेन शोचे;त्क्षेमं मुमुक्षुः शिशिरव्यपाये\n",
    "05026010a": "प्राप्तैश्वर्यो धृतराष्ट्रोऽद्य राजा; लालप्यते संजय कस्य हेतोः\n",
    "05026010c": "प्रगृह्य दुर्बुद्धिमनार्जवे रतं; पुत्रं मन्दं मूढममन्त्रिणं तु\n",
    "05026011a": "अनाप्तः सन्नाप्ततमस्य वाचं; सुयोधनो विदुरस्यावमन्य\n",
    "05026011c": "सुतस्य राजा धृतराष्ट्रः प्रियैषी; संबुध्यमानो विशतेऽधर्ममेव\n",
    "05026012a": "मेधाविनं ह्यर्थकामं कुरूणां; बहुश्रुतं वाग्मिनं शीलवन्तम्\n",
    "05026012c": "सूत राजा धृतराष्ट्रः कुरुभ्यो; न सोऽस्मरद्विदुरं पुत्रकाम्यात्\n",
    "05026013a": "मानघ्नस्य आत्मकामस्य चेर्ष्योः; संरम्भिणश्चार्थधर्मातिगस्य\n",
    "05026013c": "दुर्भाषिणो मन्युवशानुगस्य; कामात्मनो दुर्हृदो भावनस्य\n",
    "05026014a": "अनेयस्याश्रेयसो दीर्घमन्यो;र्मित्रद्रुहः संजय पापबुद्धेः\n",
    "05026014c": "सुतस्य राजा धृतराष्ट्रः प्रियैषी; प्रपश्यमानः प्रजहाद्धर्मकामौ\n",
    "05026015a": "तदैव मे संजय दीव्यतोऽभू;न्नो चेत्कुरूनागतः स्यादभावः\n",
    "05026015c": "काव्यां वाचं विदुरो भाषमाणो; न विन्दते धृतराष्ट्रात्प्रशंसाम्\n",
    "05026016a": "क्षत्तुर्यदा अन्ववर्तन्त बुद्धिं; कृच्छ्रं कुरून्न तदाभ्याजगाम\n",
    "05026016c": "यावत्प्रज्ञामन्ववर्तन्त तस्य; तावत्तेषां राष्ट्रवृद्धिर्बभूव\n",
    "05026017a": "तदर्थलुब्धस्य निबोध मेऽद्य; ये मन्त्रिणो धार्तराष्ट्रस्य सूत\n",
    "05026017c": "दुःशासनः शकुनिः सूतपुत्रो; गावल्गणे पश्य संमोहमस्य\n",
    "05026018a": "सोऽहं न पश्यामि परीक्षमाणः; कथं स्वस्ति स्यात्कुरुसृञ्जयानाम्\n",
    "05026018c": "आत्तैश्वर्यो धृतराष्ट्रः परेभ्यः; प्रव्राजिते विदुरे दीर्घदृष्टौ\n",
    "05026019a": "आशंसते वै धृतराष्ट्रः सपुत्रो; महाराज्यमसपत्नं पृथिव्याम्\n",
    "05026019c": "तस्मिञ्शमः केवलं नोपलभ्यो; अत्यासन्नं मद्गतं मन्यतेऽर्थम्\n",
    "05026020a": "यत्तत्कर्णो मन्यते पारणीयं; युद्धे गृहीतायुधमर्जुनेन\n",
    "05026020c": "आसंश्च युद्धानि पुरा महान्ति; कथं कर्णो नाभवद्द्वीप एषाम्\n",
    "05026021a": "कर्णश्च जानाति सुयोधनश्च; द्रोणश्च जानाति पितामहश्च\n",
    "05026021c": "अन्ये च ये कुरवस्तत्र सन्ति; यथार्जुनान्नास्त्यपरो धनुर्धरः\n",
    "05026022a": "जानन्त्येते कुरवः सर्व एव; ये चाप्यन्ये भूमिपालाः समेताः\n",
    "05026022c": "दुर्योधनं चापराधे चरन्त;मरिंदमे फल्गुनेऽविद्यमाने\n",
    "05026023a": "तेनार्थबद्धं मन्यते धार्तराष्ट्रः; शक्यं हर्तुं पाण्डवानां ममत्वम्\n",
    "05026023c": "किरीटिना तालमात्रायुधेन; तद्वेदिना संयुगं तत्र गत्वा\n",
    "05026024a": "गाण्डीवविस्फारितशब्दमाजा;वशृण्वाना धार्तराष्ट्रा ध्रियन्ते\n",
    "05026024c": "क्रुद्धस्य चेद्भीमसेनस्य वेगा;त्सुयोधनो मन्यते सिद्धमर्थम्\n",
    "05026025a": "इन्द्रोऽप्येतन्नोत्सहेत्तात हर्तु;मैश्वर्यं नो जीवति भीमसेने\n",
    "05026025c": "धनंजये नकुले चैव सूत; तथा वीरे सहदेवे मदीये\n",
    "05026026a": "स चेदेतां प्रतिपद्येत बुद्धिं; वृद्धो राजा सह पुत्रेण सूत\n",
    "05026026c": "एवं रणे पाण्डवकोपदग्धा; न नश्येयुः संजय धार्तराष्ट्राः\n",
    "05026027a": "जानासि त्वं क्लेशमस्मासु वृत्तं; त्वां पूजयन्संजयाहं क्षमेयम्\n",
    "05026027c": "यच्चास्माकं कौरवैर्भूतपूर्वं; या नो वृत्तिर्धार्तराष्ट्रे तदासीत्\n",
    "05026028a": "अद्यापि तत्तत्र तथैव वर्ततां; शान्तिं गमिष्यामि यथा त्वमात्थ\n",
    "05026028c": "इन्द्रप्रस्थे भवतु ममैव राज्यं; सुयोधनो यच्छतु भारताग्र्यः\n",
    "05027001": "संजय उवाच\n",
    "05027001a": "धर्मे नित्या पाण्डव ते विचेष्टा; लोके श्रुता दृश्यते चापि पार्थ\n",
    "05027001c": "महास्रावं जीवितं चाप्यनित्यं; संपश्य त्वं पाण्डव मा विनीनशः\n",
    "05027002a": "न चेद्भागं कुरवोऽन्यत्र युद्धा;त्प्रयच्छन्ते तुभ्यमजातशत्रो\n",
    "05027002c": "भैक्षचर्यामन्धकवृष्णिराज्ये; श्रेयो मन्ये न तु युद्धेन राज्यम्\n",
    "05027003a": "अल्पकालं जीवितं यन्मनुष्ये; महास्रावं नित्यदुःखं चलं च\n",
    "05027003c": "भूयश्च तद्वयसो नानुरूपं; तस्मात्पापं पाण्डव मा प्रसार्षीः\n",
    "05027004a": "कामा मनुष्यं प्रसजन्त एव; धर्मस्य ये विघ्नमूलं नरेन्द्र\n",
    "05027004c": "पूर्वं नरस्तान्धृतिमान्विनिघ्नँ;ल्लोके प्रशंसां लभतेऽनवद्याम्\n",
    "05027005a": "निबन्धनी ह्यर्थतृष्णेह पार्थ; तामेषतो बाध्यते धर्म एव\n",
    "05027005c": "धर्मं तु यः प्रवृणीते स बुद्धः; कामे गृद्धो हीयतेऽर्थानुरोधात्\n",
    "05027006a": "धर्मं कृत्वा कर्मणां तात मुख्यं; महाप्रतापः सवितेव भाति\n",
    "05027006c": "हानेन धर्मस्य महीमपीमां; लब्ध्वा नरः सीदति पापबुद्धिः\n",
    "05027007a": "वेदोऽधीतश्चरितं ब्रह्मचर्यं; यज्ञैरिष्टं ब्राह्मणेभ्यश्च दत्तम्\n",
    "05027007c": "परं स्थानं मन्यमानेन भूय; आत्मा दत्तो वर्षपूगं सुखेभ्यः\n",
    "05027008a": "सुखप्रिये सेवमानोऽतिवेलं; योगाभ्यासे यो न करोति कर्म\n",
    "05027008c": "वित्तक्षये हीनसुखोऽतिवेलं; दुःखं शेते कामवेगप्रणुन्नः\n",
    "05027009a": "एवं पुनरर्थचर्याप्रसक्तो; हित्वा धर्मं यः प्रकरोत्यधर्मम्\n",
    "05027009c": "अश्रद्दधत्परलोकाय मूढो; हित्वा देहं तप्यते प्रेत्य मन्दः\n",
    "05027010a": "न कर्मणां विप्रणाशोऽस्त्यमुत्र; पुण्यानां वाप्यथ वा पापकानाम्\n",
    "05027010c": "पूर्वं कर्तुर्गच्छति पुण्यपापं; पश्चात्त्वेतदनुयात्येव कर्ता\n",
    "05027011a": "न्यायोपेतं ब्राह्मणेभ्यो यदन्नं; श्रद्धापूतं गन्धरसोपपन्नम्\n",
    "05027011c": "अन्वाहार्येषूत्तमदक्षिणेषु; तथारूपं कर्म विख्यायते ते\n",
    "05027012a": "इह क्षेत्रे क्रियते पार्थ कार्यं; न वै किंचिद्विद्यते प्रेत्य कार्यम्\n",
    "05027012c": "कृतं त्वया पारलोक्यं च कार्यं; पुण्यं महत्सद्भिरनुप्रशस्तम्\n",
    "05027013a": "जहाति मृत्युं च जरां भयं च; न क्षुत्पिपासे मनसश्चाप्रियाणि\n",
    "05027013c": "न कर्तव्यं विद्यते तत्र किंचि;दन्यत्र वै इन्द्रियप्रीणनार्थात्\n",
    "05027014a": "एवंरूपं कर्मफलं नरेन्द्र; मात्रावता हृदयस्य प्रियेण\n",
    "05027014c": "स क्रोधजं पाण्डव हर्षजं च; लोकावुभौ मा प्रहासीश्चिराय\n",
    "05027015a": "अन्तं गत्वा कर्मणां या प्रशंसा; सत्यं दमश्चार्जवमानृशंस्यम्\n",
    "05027015c": "अश्वमेधो राजसूयस्तथेष्टः; पापस्यान्तं कर्मणो मा पुनर्गाः\n",
    "05027016a": "तच्चेदेवं देशरूपेण पार्थाः; करिष्यध्वं कर्म पापं चिराय\n",
    "05027016c": "निवसध्वं वर्षपूगान्वनेषु; दुःखं वासं पाण्डवा धर्महेतोः\n",
    "05027017a": "अप्रव्रज्ये योजयित्वा पुरस्ता;दात्माधीनं यद्बलं ते तदासीत्\n",
    "05027017c": "नित्यं पाञ्चालाः सचिवास्तवेमे; जनार्दनो युयुधानश्च वीरः\n",
    "05027018a": "मत्स्यो राजा रुक्मरथः सपुत्रः; प्रहारिभिः सह पुत्रैर्विराटः\n",
    "05027018c": "राजानश्च ये विजिताः पुरस्ता;त्त्वामेव ते संश्रयेयुः समस्ताः\n",
    "05027019a": "महासहायः प्रतपन्बलस्थः; पुरस्कृतो वासुदेवार्जुनाभ्याम्\n",
    "05027019c": "वरान्हनिष्यन्द्विषतो रङ्गमध्ये; व्यनेष्यथा धार्तराष्ट्रस्य दर्पम्\n",
    "05027020a": "बलं कस्माद्वर्धयित्वा परस्य; निजान्कस्मात्कर्शयित्वा सहायान्\n",
    "05027020c": "निरुष्य कस्माद्वर्षपूगान्वनेषु; युयुत्ससे पाण्डव हीनकालम्\n",
    "05027021a": "अप्रज्ञो वा पाण्डव युध्यमानो; अधर्मज्ञो वा भूतिपथाद्व्यपैति\n",
    "05027021c": "प्रज्ञावान्वा बुध्यमानोऽपि धर्मं; संरम्भाद्वा सोऽपि भूतेरपैति\n",
    "05027022a": "नाधर्मे ते धीयते पार्थ बुद्धि;र्न संरम्भात्कर्म चकर्थ पापम्\n",
    "05027022c": "अद्धा किं तत्कारणं यस्य हेतोः; प्रज्ञाविरुद्धं कर्म चिकीर्षसीदम्\n",
    "05027023a": "अव्याधिजं कटुकं शीर्षरोगं; यशोमुषं पापफलोदयं च\n",
    "05027023c": "सतां पेयं यन्न पिबन्त्यसन्तो; मन्युं महाराज पिब प्रशाम्य\n",
    "05027024a": "पापानुबन्धं को नु तं कामयेत; क्षमैव ते ज्यायसी नोत भोगाः\n",
    "05027024c": "यत्र भीष्मः शांतनवो हतः स्या;द्यत्र द्रोणः सहपुत्रो हतः स्यात्\n",
    "05027025a": "कृपः शल्यः सौमदत्तिर्विकर्णो; विविंशतिः कर्णदुर्योधनौ च\n",
    "05027025c": "एतान्हत्वा कीदृशं तत्सुखं स्या;द्यद्विन्देथास्तदनुब्रूहि पार्थ\n",
    "05027026a": "लब्ध्वापीमां पृथिवीं सागरान्तां; जरामृत्यू नैव हि त्वं प्रजह्याः\n",
    "05027026c": "प्रियाप्रिये सुखदुःखे च राज;न्नेवं विद्वान्नैव युद्धं कुरुष्व\n",
    "05027027a": "अमात्यानां यदि कामस्य हेतो;रेवंयुक्तं कर्म चिकीर्षसि त्वम्\n",
    "05027027c": "अपाक्रमेः संप्रदाय स्वमेभ्यो; मा गास्त्वं वै देवयानात्पथोऽद्य\n",
    "05028001": "युधिष्ठिर उवाच\n",
    "05028001a": "असंशयं संजय सत्यमेत;द्धर्मो वरः कर्मणां यत्त्वमात्थ\n",
    "05028001c": "ज्ञात्वा तु मां संजय गर्हयेस्त्वं; यदि धर्मं यद्यधर्मं चरामि\n",
    "05028002a": "यत्राधर्मो धर्मरूपाणि बिभ्र;द्धर्मः कृत्स्नो दृश्यतेऽधर्मरूपः\n",
    "05028002c": "तथा धर्मो धारयन्धर्मरूपं; विद्वांसस्तं संप्रपश्यन्ति बुद्ध्या\n",
    "05028003a": "एवमेतावापदि लिङ्गमेत;द्धर्माधर्मौ वृत्तिनित्यौ भजेताम्\n",
    "05028003c": "आद्यं लिङ्गं यस्य तस्य प्रमाण;मापद्धर्मं संजय तं निबोध\n",
    "05028004a": "लुप्तायां तु प्रकृतौ येन कर्म; निष्पादयेत्तत्परीप्सेद्विहीनः\n",
    "05028004c": "प्रकृतिस्थश्चापदि वर्तमान; उभौ गर्ह्यौ भवतः संजयैतौ\n",
    "05028005a": "अविलोपमिच्छतां ब्राह्मणानां; प्रायश्चित्तं विहितं यद्विधात्रा\n",
    "05028005c": "आपद्यथाकर्मसु वर्तमाना;न्विकर्मस्थान्संजय गर्हयेत\n",
    "05028006a": "मनीषिणां तत्त्वविच्छेदनाय; विधीयते सत्सु वृत्तिः सदैव\n",
    "05028006c": "अब्राह्मणाः सन्ति तु ये न वैद्याः; सर्वोच्छेदं साधु मन्येत तेभ्यः\n",
    "05028007a": "तदर्था नः पितरो ये च पूर्वे; पितामहा ये च तेभ्यः परेऽन्ये\n",
    "05028007c": "प्रज्ञैषिणो ये च हि कर्म चक्रु;र्नास्त्यन्ततो नास्ति नास्तीति मन्ये\n",
    "05028008a": "यत्किंचिदेतद्वित्तमस्यां पृथिव्यां; यद्देवानां त्रिदशानां परत्र\n",
    "05028008c": "प्राजापत्यं त्रिदिवं ब्रह्मलोकं; नाधर्मतः संजय कामये तत्\n",
    "05028009a": "धर्मेश्वरः कुशलो नीतिमांश्चा;प्युपासिता ब्राह्मणानां मनीषी\n",
    "05028009c": "नानाविधांश्चैव महाबलांश्च; राजन्यभोजाननुशास्ति कृष्णः\n",
    "05028010a": "यदि ह्यहं विसृजन्स्यामगर्ह्यो; युध्यमानो यदि जह्यां स्वधर्मम्\n",
    "05028010c": "महायशाः केशवस्तद्ब्रवीतु; वासुदेवस्तूभयोरर्थकामः\n",
    "05028011a": "शैनेया हि चैत्रकाश्चान्धकाश्च; वार्ष्णेयभोजाः कौकुराः सृञ्जयाश्च\n",
    "05028011c": "उपासीना वासुदेवस्य बुद्धिं; निगृह्य शत्रून्सुहृदो नन्दयन्ति\n",
    "05028012a": "वृष्ण्यन्धका ह्युग्रसेनादयो वै; कृष्णप्रणीताः सर्व एवेन्द्रकल्पाः\n",
    "05028012c": "मनस्विनः सत्यपराक्रमाश्च; महाबला यादवा भोगवन्तः\n",
    "05028013a": "काश्यो बभ्रुः श्रियमुत्तमां गतो; लब्ध्वा कृष्णं भ्रातरमीशितारम्\n",
    "05028013c": "यस्मै कामान्वर्षति वासुदेवो; ग्रीष्मात्यये मेघ इव प्रजाभ्यः\n",
    "05028014a": "ईदृशोऽयं केशवस्तात भूयो; विद्मो ह्येनं कर्मणां निश्चयज्ञम्\n",
    "05028014c": "प्रियश्च नः साधुतमश्च कृष्णो; नातिक्रमे वचनं केशवस्य\n",
    "05029001": "वासुदेव उवाच\n",
    "05029001a": "अविनाशं संजय पाण्डवाना;मिच्छाम्यहं भूतिमेषां प्रियं च\n",
    "05029001c": "तथा राज्ञो धृतराष्ट्रस्य सूत; सदाशंसे बहुपुत्रस्य वृद्धिम्\n",
    "05029002a": "कामो हि मे संजय नित्यमेव; नान्यद्ब्रूयां तान्प्रति शाम्यतेति\n",
    "05029002c": "राज्ञश्च हि प्रियमेतच्छृणोमि; मन्ये चैतत्पाण्डवानां समर्थम्\n",
    "05029003a": "सुदुष्करश्चात्र शमो हि नूनं; प्रदर्शितः संजय पाण्डवेन\n",
    "05029003c": "यस्मिन्गृद्धो धृतराष्ट्रः सपुत्रः; कस्मादेषां कलहो नात्र मूर्च्छेत्\n",
    "05029004a": "तत्त्वं धर्मं विचरन्संजयेह; मत्तश्च जानासि युधिष्ठिराच्च\n",
    "05029004c": "अथो कस्मात्संजय पाण्डवस्य; उत्साहिनः पूरयतः स्वकर्म\n",
    "05029004e": "यथाख्यातमावसतः कुटुम्बं; पुराकल्पात्साधु विलोपमात्थ\n",
    "05029005a": "अस्मिन्विधौ वर्तमाने यथाव;दुच्चावचा मतयो ब्राह्मणानाम्\n",
    "05029005c": "कर्मणाहुः सिद्धिमेके परत्र; हित्वा कर्म विद्यया सिद्धिमेके\n",
    "05029005e": "नाभुञ्जानो भक्ष्यभोज्यस्य तृप्ये;द्विद्वानपीह विदितं ब्राह्मणानाम्\n",
    "05029006a": "या वै विद्याः साधयन्तीह कर्म; तासां फलं विद्यते नेतरासाम्\n",
    "05029006c": "तत्रेह वै दृष्टफलं तु कर्म; पीत्वोदकं शाम्यति तृष्णयार्तः\n",
    "05029007a": "सोऽयं विधिर्विहितः कर्मणैव; तद्वर्तते संजय तत्र कर्म\n",
    "05029007c": "तत्र योऽन्यत्कर्मणः साधु मन्ये;न्मोघं तस्य लपितं दुर्बलस्य\n",
    "05029008a": "कर्मणामी भान्ति देवाः परत्र; कर्मणैवेह प्लवते मातरिश्वा\n",
    "05029008c": "अहोरात्रे विदधत्कर्मणैव; अतन्द्रितो नित्यमुदेति सूर्यः\n",
    "05029009a": "मासार्धमासानथ नक्षत्रयोगा;नतन्द्रितश्चन्द्रमा अभ्युपैति\n",
    "05029009c": "अतन्द्रितो दहते जातवेदाः; समिध्यमानः कर्म कुर्वन्प्रजाभ्यः\n",
    "05029010a": "अतन्द्रिता भारमिमं महान्तं; बिभर्ति देवी पृथिवी बलेन\n",
    "05029010c": "अतन्द्रिताः शीघ्रमपो वहन्ति; संतर्पयन्त्यः सर्वभूतानि नद्यः\n",
    "05029011a": "अतन्द्रितो वर्षति भूरितेजाः; संनादयन्नन्तरिक्षं दिवं च\n",
    "05029011c": "अतन्द्रितो ब्रह्मचर्यं चचार; श्रेष्ठत्वमिच्छन्बलभिद्देवतानाम्\n",
    "05029012a": "हित्वा सुखं मनसश्च प्रियाणि; तेन शक्रः कर्मणा श्रैष्ठ्यमाप\n",
    "05029012c": "सत्यं धर्मं पालयन्नप्रमत्तो; दमं तितिक्षां समतां प्रियं च\n",
    "05029012e": "एतानि सर्वाण्युपसेवमानो; देवराज्यं मघवान्प्राप मुख्यम्\n",
    "05029013a": "बृहस्पतिर्ब्रह्मचर्यं चचार; समाहितः संशितात्मा यथावत्\n",
    "05029013c": "हित्वा सुखं प्रतिरुध्येन्द्रियाणि; तेन देवानामगमद्गौरवं सः\n",
    "05029014a": "नक्षत्राणि कर्मणामुत्र भान्ति; रुद्रादित्या वसवोऽथापि विश्वे\n",
    "05029014c": "यमो राजा वैश्रवणः कुबेरो; गन्धर्वयक्षाप्सरसश्च शुभ्राः\n",
    "05029014e": "ब्रह्मचर्यं वेदविद्याः क्रियाश्च; निषेवमाणा मुनयोऽमुत्र भान्ति\n",
    "05029015a": "जानन्निमं सर्वलोकस्य धर्मं; ब्राह्मणानां क्षत्रियाणां विशां च\n",
    "05029015c": "स कस्मात्त्वं जानतां ज्ञानवान्स;न्व्यायच्छसे संजय कौरवार्थे\n",
    "05029016a": "आम्नायेषु नित्यसंयोगमस्य; तथाश्वमेधे राजसूये च विद्धि\n",
    "05029016c": "संयुज्यते धनुषा वर्मणा च; हस्तत्राणै रथशस्त्रैश्च भूयः\n",
    "05029017a": "ते चेदिमे कौरवाणामुपाय;मधिगच्छेयुरवधेनैव पार्थाः\n",
    "05029017c": "धर्मत्राणं पुण्यमेषां कृतं स्या;दार्ये वृत्ते भीमसेनं निगृह्य\n",
    "05029018a": "ते चेत्पित्र्ये कर्मणि वर्तमाना; आपद्येरन्दिष्टवशेन मृत्युम्\n",
    "05029018c": "यथाशक्त्या पूरयन्तः स्वकर्म; तदप्येषां निधनं स्यात्प्रशस्तम्\n",
    "05029019a": "उताहो त्वं मन्यसे सर्वमेव; राज्ञां युद्धे वर्तते धर्मतन्त्रम्\n",
    "05029019c": "अयुद्धे वा वर्तते धर्मतन्त्रं; तथैव ते वाचमिमां शृणोमि\n",
    "05029020a": "चातुर्वर्ण्यस्य प्रथमं विभाग;मवेक्ष्य त्वं संजय स्वं च कर्म\n",
    "05029020c": "निशम्याथो पाण्डवानां स्वकर्म; प्रशंस वा निन्द वा या मतिस्ते\n",
    "05029021a": "अधीयीत ब्राह्मणोऽथो यजेत; दद्यादियात्तीर्थमुख्यानि चैव\n",
    "05029021c": "अध्यापयेद्याजयेच्चापि याज्या;न्प्रतिग्रहान्वा विदितान्प्रतीच्छेत्\n",
    "05029022a": "तथा राजन्यो रक्षणं वै प्रजानां; कृत्वा धर्मेणाप्रमत्तोऽथ दत्त्वा\n",
    "05029022c": "यज्ञैरिष्ट्वा सर्ववेदानधीत्य; दारान्कृत्वा पुण्यकृदावसेद्गृहान्\n",
    "05029023a": "वैश्योऽधीत्य कृषिगोरक्षपण्यै;र्वित्तं चिन्वन्पालयन्नप्रमत्तः\n",
    "05029023c": "प्रियं कुर्वन्ब्राह्मणक्षत्रियाणां; धर्मशीलः पुण्यकृदावसेद्गृहान्\n",
    "05029024a": "परिचर्या वन्दनं ब्राह्मणानां; नाधीयीत प्रतिषिद्धोऽस्य यज्ञः\n",
    "05029024c": "नित्योत्थितो भूतयेऽतन्द्रितः स्या;देष स्मृतः शूद्रधर्मः पुराणः\n",
    "05029025a": "एतान्राजा पालयन्नप्रमत्तो; नियोजयन्सर्ववर्णान्स्वधर्मे\n",
    "05029025c": "अकामात्मा समवृत्तिः प्रजासु; नाधार्मिकाननुरुध्येत कामान्\n",
    "05029026a": "श्रेयांस्तस्माद्यदि विद्येत कश्चि;दभिज्ञातः सर्वधर्मोपपन्नः\n",
    "05029026c": "स तं दुष्टमनुशिष्यात्प्रजान;न्न चेद्गृध्येदिति तस्मिन्न साधु\n",
    "05029027a": "यदा गृध्येत्परभूमिं नृशंसो; विधिप्रकोपाद्बलमाददानः\n",
    "05029027c": "ततो राज्ञां भविता युद्धमेत;त्तत्र जातं वर्म शस्त्रं धनुश्च\n",
    "05029027e": "इन्द्रेणेदं दस्युवधाय कर्म; उत्पादितं वर्म शस्त्रं धनुश्च\n",
    "05029028a": "स्तेनो हरेद्यत्र धनं ह्यदृष्टः; प्रसह्य वा यत्र हरेत दृष्टः\n",
    "05029028c": "उभौ गर्ह्यौ भवतः संजयैतौ; किं वै पृथक्त्वं धृतराष्ट्रस्य पुत्रे\n",
    "05029028e": "योऽयं लोभान्मन्यते धर्ममेतं; यमिच्छते मन्युवशानुगामी\n",
    "05029029a": "भागः पुनः पाण्डवानां निविष्ट;स्तं नोऽकस्मादाददीरन्परे वै\n",
    "05029029c": "अस्मिन्पदे युध्यतां नो वधोऽपि; श्लाघ्यः पित्र्यः परराज्याद्विशिष्टः\n",
    "05029029e": "एतान्धर्मान्कौरवाणां पुराणा;नाचक्षीथाः संजय राज्यमध्ये\n",
    "05029030a": "ये ते मन्दा मृत्युवशाभिपन्नाः; समानीता धार्तराष्ट्रेण मूढाः\n",
    "05029030c": "इदं पुनः कर्म पापीय एव; सभामध्ये पश्य वृत्तं कुरूणाम्\n",
    "05029031a": "प्रियां भार्यां द्रौपदीं पाण्डवानां; यशस्विनीं शीलवृत्तोपपन्नाम्\n",
    "05029031c": "यदुपेक्षन्त कुरवो भीष्ममुख्याः; कामानुगेनोपरुद्धां रुदन्तीम्\n",
    "05029032a": "तं चेत्तदा ते सकुमारवृद्धा; अवारयिष्यन्कुरवः समेताः\n",
    "05029032c": "मम प्रियं धृतराष्ट्रोऽकरिष्य;त्पुत्राणां च कृतमस्याभविष्यत्\n",
    "05029033a": "दुःशासनः प्रातिलोम्यान्निनाय; सभामध्ये श्वशुराणां च कृष्णाम्\n",
    "05029033c": "सा तत्र नीता करुणान्यवोच;न्नान्यं क्षत्तुर्नाथमदृष्ट कंचित्\n",
    "05029034a": "कार्पण्यादेव सहितास्तत्र राज्ञो; नाशक्नुवन्प्रतिवक्तुं सभायाम्\n",
    "05029034c": "एकः क्षत्ता धर्म्यमर्थं ब्रुवाणो; धर्मं बुद्ध्वा प्रत्युवाचाल्पबुद्धिम्\n",
    "05029035a": "अनुक्त्वा त्वं धर्ममेवं सभाया;मथेच्छसे पाण्डवस्योपदेष्टुम्\n",
    "05029035c": "कृष्णा त्वेतत्कर्म चकार शुद्धं; सुदुष्करं तद्धि सभां समेत्य\n",
    "05029035e": "येन कृच्छ्रात्पाण्डवानुज्जहार; तथात्मानं नौरिव सागरौघात्\n",
    "05029036a": "यत्राब्रवीत्सूतपुत्रः सभायां; कृष्णां स्थितां श्वशुराणां समीपे\n",
    "05029036c": "न ते गतिर्विद्यते याज्ञसेनि; प्रपद्येदानीं धार्तराष्ट्रस्य वेश्म\n",
    "05029036e": "पराजितास्ते पतयो न सन्ति; पतिं चान्यं भामिनि त्वं वृणीष्व\n",
    "05029037a": "यो बीभत्सोर्हृदये प्रौढ आसी;दस्थिप्रच्छिन्मर्मघाती सुघोरः\n",
    "05029037c": "कर्णाच्छरो वाङ्मयस्तिग्मतेजाः; प्रतिष्ठितो हृदये फल्गुनस्य\n",
    "05029038a": "कृष्णाजिनानि परिधित्समाना;न्दुःशासनः कटुकान्यभ्यभाषत्\n",
    "05029038c": "एते सर्वे षण्ढतिला विनष्टाः; क्षयं गता नरकं दीर्घकालम्\n",
    "05029039a": "गान्धारराजः शकुनिर्निकृत्या; यदब्रवीद्द्यूतकाले स पार्थान्\n",
    "05029039c": "पराजितो नकुलः किं तवास्ति; कृष्णया त्वं दीव्य वै याज्ञसेन्या\n",
    "05029040a": "जानासि त्वं संजय सर्वमेत;द्द्यूतेऽवाच्यं वाक्यमेवं यथोक्तम्\n",
    "05029040c": "स्वयं त्वहं प्रार्थये तत्र गन्तुं; समाधातुं कार्यमेतद्विपन्नम्\n",
    "05029041a": "अहापयित्वा यदि पाण्डवार्थं; शमं कुरूणामथ चेच्चरेयम्\n",
    "05029041c": "पुण्यं च मे स्याच्चरितं महोदयं; मुच्येरंश्च कुरवो मृत्युपाशात्\n",
    "05029042a": "अपि वाचं भाषमाणस्य काव्यां; धर्मारामामर्थवतीमहिंस्राम्\n",
    "05029042c": "अवेक्षेरन्धार्तराष्ट्राः समक्षं; मां च प्राप्तं कुरवः पूजयेयुः\n",
    "05029043a": "अतोऽन्यथा रथिना फल्गुनेन; भीमेन चैवाहवदंशितेन\n",
    "05029043c": "परासिक्तान्धार्तराष्ट्रांस्तु विद्धि; प्रदह्यमानान्कर्मणा स्वेन मन्दान्\n",
    "05029044a": "पराजितान्पाण्डवेयांस्तु वाचो; रौद्ररूपा भाषते धार्तराष्ट्रः\n",
    "05029044c": "गदाहस्तो भीमसेनोऽप्रमत्तो; दुर्योधनं स्मारयित्वा हि काले\n",
    "05029045a": "सुयोधनो मन्युमयो महाद्रुमः; स्कन्धः कर्णः शकुनिस्तस्य शाखाः\n",
    "05029045c": "दुःशासनः पुष्पफले समृद्धे; मूलं राजा धृतराष्ट्रोऽमनीषी\n",
    "05029046a": "युधिष्ठिरो धर्ममयो महाद्रुमः; स्कन्धोऽर्जुनो भीमसेनोऽस्य शाखाः\n",
    "05029046c": "माद्रीपुत्रौ पुष्पफले समृद्धे; मूलं त्वहं ब्रह्म च ब्राह्मणाश्च\n",
    "05029047a": "वनं राजा धृतराष्ट्रः सपुत्रो; व्याघ्रा वने संजय पाण्डवेयाः\n",
    "05029047c": "मा वनं छिन्धि सव्याघ्रं मा व्याघ्रान्नीनशो वनात्\n",
    "05029048a": "निर्वनो वध्यते व्याघ्रो निर्व्याघ्रं छिद्यते वनम्\n",
    "05029048c": "तस्माद्व्याघ्रो वनं रक्षेद्वनं व्याघ्रं च पालयेत्\n",
    "05029049a": "लताधर्मा धार्तराष्ट्राः शालाः संजय पाण्डवाः\n",
    "05029049c": "न लता वर्धते जातु अनाश्रित्य महाद्रुमम्\n",
    "05029050a": "स्थिताः शुश्रूषितुं पार्थाः स्थिता योद्धुमरिंदमाः\n",
    "05029050c": "यत्कृत्यं धृतराष्ट्रस्य तत्करोतु नराधिपः\n",
    "05029051a": "स्थिताः शमे महात्मानः पाण्डवा धर्मचारिणः\n",
    "05029051c": "योधाः समृद्धास्तद्विद्वन्नाचक्षीथा यथातथम्\n",
    "05030001": "संजय उवाच\n",
    "05030001a": "आमन्त्रये त्वा नरदेवदेव; गच्छाम्यहं पाण्डव स्वस्ति तेऽस्तु\n",
    "05030001c": "कच्चिन्न वाचा वृजिनं हि किंचि;दुच्चारितं मे मनसोऽभिषङ्गात्\n",
    "05030002a": "जनार्दनं भीमसेनार्जुनौ च; माद्रीसुतौ सात्यकिं चेकितानम्\n",
    "05030002c": "आमन्त्र्य गच्छामि शिवं सुखं वः; सौम्येन मां पश्यत चक्षुषा नृपाः\n",
    "05030003": "युधिष्ठिर उवाच\n",
    "05030003a": "अनुज्ञातः संजय स्वस्ति गच्छ; न नोऽकार्षीरप्रियं जातु किंचित्\n",
    "05030003c": "विद्मश्च त्वा ते च वयं च सर्वे; शुद्धात्मानं मध्यगतं सभास्थम्\n",
    "05030004a": "आप्तो दूतः संजय सुप्रियोऽसि; कल्याणवाक्शीलवान्दृष्टिमांश्च\n",
    "05030004c": "न मुह्येस्त्वं संजय जातु मत्या; न च क्रुध्येरुच्यमानोऽपि तथ्यम्\n",
    "05030005a": "न मर्मगां जातु वक्तासि रूक्षां; नोपस्तुतिं कटुकां नोत शुक्ताम्\n",
    "05030005c": "धर्मारामामर्थवतीमहिंस्रा;मेतां वाचं तव जानामि सूत\n",
    "05030006a": "त्वमेव नः प्रियतमोऽसि दूत; इहागच्छेद्विदुरो वा द्वितीयः\n",
    "05030006c": "अभीक्ष्णदृष्टोऽसि पुरा हि नस्त्वं; धनंजयस्यात्मसमः सखासि\n",
    "05030007a": "इतो गत्वा संजय क्षिप्रमेव; उपातिष्ठेथा ब्राह्मणान्ये तदर्हाः\n",
    "05030007c": "विशुद्धवीर्यांश्चरणोपपन्ना;न्कुले जातान्सर्वधर्मोपपन्नान्\n",
    "05030008a": "स्वाध्यायिनो ब्राह्मणा भिक्षवश्च; तपस्विनो ये च नित्या वनेषु\n",
    "05030008c": "अभिवाद्या वै मद्वचनेन वृद्धा;स्तथेतरेषां कुशलं वदेथाः\n",
    "05030009a": "पुरोहितं धृतराष्ट्रस्य राज्ञ; आचार्याश्च ऋत्विजो ये च तस्य\n",
    "05030009c": "तैश्च त्वं तात सहितैर्यथार्हं; संगच्छेथाः कुशलेनैव सूत\n",
    "05030010a": "आचार्य इष्टोऽनपगो विधेयो; वेदानीप्सन्ब्रह्मचर्यं चचार\n",
    "05030010c": "योऽस्त्रं चतुष्पात्पुनरेव चक्रे; द्रोणः प्रसन्नोऽभिवाद्यो यथार्हम्\n",
    "05030011a": "अधीतविद्यश्चरणोपपन्नो; योऽस्त्रं चतुष्पात्पुनरेव चक्रे\n",
    "05030011c": "गन्धर्वपुत्रप्रतिमं तरस्विनं; तमश्वत्थामानं कुशलं स्म पृच्छेः\n",
    "05030012a": "शारद्वतस्यावसथं स्म गत्वा; महारथस्यास्त्रविदां वरस्य\n",
    "05030012c": "त्वं मामभीक्ष्णं परिकीर्तयन्वै; कृपस्य पादौ संजय पाणिना स्पृशेः\n",
    "05030013a": "यस्मिञ्शौर्यमानृशंस्यं तपश्च; प्रज्ञा शीलं श्रुतिसत्त्वे धृतिश्च\n",
    "05030013c": "पादौ गृहीत्वा कुरुसत्तमस्य; भीष्मस्य मां तत्र निवेदयेथाः\n",
    "05030014a": "प्रज्ञाचक्षुर्यः प्रणेता कुरूणां; बहुश्रुतो वृद्धसेवी मनीषी\n",
    "05030014c": "तस्मै राज्ञे स्थविरायाभिवाद्य; आचक्षीथाः संजय मामरोगम्\n",
    "05030015a": "ज्येष्ठः पुत्रो धृतराष्ट्रस्य मन्दो; मूर्खः शठः संजय पापशीलः\n",
    "05030015c": "प्रशास्ता वै पृथिवी येन सर्वा; सुयोधनं कुशलं तात पृच्छेः\n",
    "05030016a": "भ्राता कनीयानपि तस्य मन्द;स्तथाशीलः संजय सोऽपि शश्वत्\n",
    "05030016c": "महेष्वासः शूरतमः कुरूणां; दुःशासनं कुशलं तात पृच्छेः\n",
    "05030017a": "वृन्दारकं कविमर्थेष्वमूढं; महाप्रज्ञं सर्वधर्मोपपन्नम्\n",
    "05030017c": "न तस्य युद्धं रोचते वै कदाचि;द्वैश्यापुत्रं कुशलं तात पृच्छेः\n",
    "05030018a": "निकर्तने देवने योऽद्वितीय;श्छन्नोपधः साधुदेवी मताक्षः\n",
    "05030018c": "यो दुर्जयो देवितव्येन संख्ये; स चित्रसेनः कुशलं तात वाच्यः\n",
    "05030019a": "यस्य कामो वर्तते नित्यमेव; नान्यः शमाद्भारतानामिति स्म\n",
    "05030019c": "स बाह्लिकानामृषभो मनस्वी; पुरा यथा माभिवदेत्प्रसन्नः\n",
    "05030020a": "गुणैरनेकैः प्रवरैश्च युक्तो; विज्ञानवान्नैव च निष्ठुरो यः\n",
    "05030020c": "स्नेहादमर्षं सहते सदैव; स सोमदत्तः पूजनीयो मतो मे\n",
    "05030021a": "अर्हत्तमः कुरुषु सौमदत्तिः; स नो भ्राता संजय मत्सखा च\n",
    "05030021c": "महेष्वासो रथिनामुत्तमो यः; सहामात्यः कुशलं तस्य पृच्छेः\n",
    "05030022a": "ये चैवान्ये कुरुमुख्या युवानः; पुत्राः पौत्रा भ्रातरश्चैव ये नः\n",
    "05030022c": "यं यमेषां येन येनाभिगच्छे;रनामयं मद्वचनेन वाच्यः\n",
    "05030023a": "ये राजानः पाण्डवायोधनाय; समानीता धार्तराष्ट्रेण केचित्\n",
    "05030023c": "वसातयः शाल्वकाः केकयाश्च; तथाम्बष्ठा ये त्रिगर्ताश्च मुख्याः\n",
    "05030024a": "प्राच्योदीच्या दाक्षिणात्याश्च शूरा;स्तथा प्रतीच्याः पार्वतीयाश्च सर्वे\n",
    "05030024c": "अनृशंसाः शीलवृत्तोपपन्ना;स्तेषां सर्वेषां कुशलं तात पृच्छेः\n",
    "05030025a": "हस्त्यारोहा रथिनः सादिनश्च; पदातयश्चार्यसंघा महान्तः\n",
    "05030025c": "आख्याय मां कुशलिनं स्म तेषा;मनामयं परिपृच्छेः समग्रान्\n",
    "05030026a": "तथा राज्ञो ह्यर्थयुक्तानमात्या;न्दौवारिकान्ये च सेनां नयन्ति\n",
    "05030026c": "आयव्ययं ये गणयन्ति युक्ता; अर्थांश्च ये महतश्चिन्तयन्ति\n",
    "05030027a": "गान्धारराजः शकुनिः पार्वतीयो; निकर्तने योऽद्वितीयोऽक्षदेवी\n",
    "05030027c": "मानं कुर्वन्धार्तराष्ट्रस्य सूत; मिथ्याबुद्धेः कुशलं तात पृच्छेः\n",
    "05030028a": "यः पाण्डवानेकरथेन वीरः; समुत्सहत्यप्रधृष्यान्विजेतुम्\n",
    "05030028c": "यो मुह्यतां मोहयिताद्वितीयो; वैकर्तनं कुशलं तात पृच्छेः\n",
    "05030029a": "स एव भक्तः स गुरुः स भृत्यः; स वै पिता स च माता सुहृच्च\n",
    "05030029c": "अगाधबुद्धिर्विदुरो दीर्घदर्शी; स नो मन्त्री कुशलं तात पृच्छेः\n",
    "05030030a": "वृद्धाः स्त्रियो याश्च गुणोपपन्ना; या ज्ञायन्ते संजय मातरस्ताः\n",
    "05030030c": "ताभिः सर्वाभिः सहिताभिः समेत्य; स्त्रीभिर्वृद्धाभिरभिवादं वदेथाः\n",
    "05030031a": "कच्चित्पुत्रा जीवपुत्राः सुसम्य;ग्वर्तन्ते वो वृत्तिमनृशंसरूपाम्\n",
    "05030031c": "इति स्मोक्त्वा संजय ब्रूहि पश्चा;दजातशत्रुः कुशली सपुत्रः\n",
    "05030032a": "या नो भार्याः संजय वेत्थ तत्र; तासां सर्वासां कुशलं तात पृच्छेः\n",
    "05030032c": "सुसंगुप्ताः सुरभयोऽनवद्याः; कच्चिद्गृहानावसथाप्रमत्ताः\n",
    "05030033a": "कच्चिद्वृत्तिं श्वशुरेषु भद्राः; कल्याणीं वर्तध्वमनृशंसरूपाम्\n",
    "05030033c": "यथा च वः स्युः पतयोऽनुकूला;स्तथा वृत्तिमात्मनः स्थापयध्वम्\n",
    "05030034a": "या नः स्नुषाः संजय वेत्थ तत्र; प्राप्ताः कुलेभ्यश्च गुणोपपन्नाः\n",
    "05030034c": "प्रजावत्यो ब्रूहि समेत्य ताश्च; युधिष्ठिरो वोऽभ्यवदत्प्रसन्नः\n",
    "05030035a": "कन्याः स्वजेथाः सदनेषु संजय; अनामयं मद्वचनेन पृष्ट्वा\n",
    "05030035c": "कल्याणा वः सन्तु पतयोऽनुकूला; यूयं पतीनां भवतानुकूलाः\n",
    "05030036a": "अलंकृता वस्त्रवत्यः सुगन्धा; अबीभत्साः सुखिता भोगवत्यः\n",
    "05030036c": "लघु यासां दर्शनं वाक्च लघ्वी; वेशस्त्रियः कुशलं तात पृच्छेः\n",
    "05030037a": "दासीपुत्रा ये च दासाः कुरूणां; तदाश्रया बहवः कुब्जखञ्जाः\n",
    "05030037c": "आख्याय मां कुशलिनं स्म तेभ्यो; अनामयं परिपृच्छेर्जघन्यम्\n",
    "05030038a": "कच्चिद्वृत्तिर्वर्तते वै पुराणी; कच्चिद्भोगान्धार्तराष्ट्रो ददाति\n",
    "05030038c": "अङ्गहीनान्कृपणान्वामनांश्च; आनृशंस्याद्धृतराष्ट्रो बिभर्ति\n",
    "05030039a": "अन्धाश्च सर्वे स्थविरास्तथैव; हस्ताजीवा बहवो येऽत्र सन्ति\n",
    "05030039c": "आख्याय मां कुशलिनं स्म तेषा;मनामयं परिपृच्छेर्जघन्यम्\n",
    "05030040a": "मा भैष्ट दुःखेन कुजीवितेन; नूनं कृतं परलोकेषु पापम्\n",
    "05030040c": "निगृह्य शत्रून्सुहृदोऽनुगृह्य; वासोभिरन्नेन च वो भरिष्ये\n",
    "05030041a": "सन्त्येव मे ब्राह्मणेभ्यः कृतानि; भावीन्यथो नो बत वर्तयन्ति\n",
    "05030041c": "पश्याम्यहं युक्तरूपांस्तथैव; तामेव सिद्धिं श्रावयेथा नृपं तम्\n",
    "05030042a": "ये चानाथा दुर्बलाः सर्वकाल;मात्मन्येव प्रयतन्तेऽथ मूढाः\n",
    "05030042c": "तांश्चापि त्वं कृपणान्सर्वथैव; अस्मद्वाक्यात्कुशलं तात पृच्छेः\n",
    "05030043a": "ये चाप्यन्ये संश्रिता धार्तराष्ट्रा;न्नानादिग्भ्योऽभ्यागताः सूतपुत्र\n",
    "05030043c": "दृष्ट्वा तांश्चैवार्हतश्चापि सर्वा;न्संपृच्छेथाः कुशलं चाव्ययं च\n",
    "05030044a": "एवं सर्वानागताभ्यागतांश्च; राज्ञो दूतान्सर्वदिग्भ्योऽभ्युपेतान्\n",
    "05030044c": "पृष्ट्वा सर्वान्कुशलं तांश्च सूत; पश्चादहं कुशली तेषु वाच्यः\n",
    "05030045a": "न हीदृशाः सन्त्यपरे पृथिव्यां; ये योधका धार्तराष्ट्रेण लब्धाः\n",
    "05030045c": "धर्मस्तु नित्यो मम धर्म एव; महाबलः शत्रुनिबर्हणाय\n",
    "05030046a": "इदं पुनर्वचनं धार्तराष्ट्रं; सुयोधनं संजय श्रावयेथाः\n",
    "05030046c": "यस्ते शरीरे हृदयं दुनोति; कामः कुरूनसपत्नोऽनुशिष्याम्\n",
    "05030047a": "न विद्यते युक्तिरेतस्य काचि;न्नैवंविधाः स्याम यथा प्रियं ते\n",
    "05030047c": "ददस्व वा शक्रपुरं ममैव; युध्यस्व वा भारतमुख्य वीर\n",
    "05031001": "युधिष्ठिर उवाच\n",
    "05031001a": "उत सन्तमसन्तं च बालं वृद्धं च संजय\n",
    "05031001c": "उताबलं बलीयांसं धाता प्रकुरुते वशे\n",
    "05031002a": "उत बालाय पाण्डित्यं पण्डितायोत बालताम्\n",
    "05031002c": "ददाति सर्वमीशानः पुरस्ताच्छुक्रमुच्चरन्\n",
    "05031003a": "अलं विज्ञापनाय स्यादाचक्षीथा यथातथम्\n",
    "05031003c": "अथो मन्त्रं मन्त्रयित्वा अन्योन्येनातिहृष्टवत्\n",
    "05031004a": "गावल्गणे कुरून्गत्वा धृतराष्ट्रं महाबलम्\n",
    "05031004c": "अभिवाद्योपसंगृह्य ततः पृच्छेरनामयम्\n",
    "05031005a": "ब्रूयाश्चैनं त्वमासीनं कुरुभिः परिवारितम्\n",
    "05031005c": "तवैव राजन्वीर्येण सुखं जीवन्ति पाण्डवाः\n",
    "05031006a": "तव प्रसादाद्बालास्ते प्राप्ता राज्यमरिंदम\n",
    "05031006c": "राज्ये तान्स्थापयित्वाग्रे नोपेक्षीर्विनशिष्यतः\n",
    "05031007a": "सर्वमप्येतदेकस्य नालं संजय कस्यचित्\n",
    "05031007c": "तात संहत्य जीवामो मा द्विषद्भ्यो वशं गमः\n",
    "05031008a": "तथा भीष्मं शांतनवं भारतानां पितामहम्\n",
    "05031008c": "शिरसाभिवदेथास्त्वं मम नाम प्रकीर्तयन्\n",
    "05031009a": "अभिवाद्य च वक्तव्यस्ततोऽस्माकं पितामहः\n",
    "05031009c": "भवता शंतनोर्वंशो निमग्नः पुनरुद्धृतः\n",
    "05031010a": "स त्वं कुरु तथा तात स्वमतेन पितामह\n",
    "05031010c": "यथा जीवन्ति ते पौत्राः प्रीतिमन्तः परस्परम्\n",
    "05031011a": "तथैव विदुरं ब्रूयाः कुरूणां मन्त्रधारिणम्\n",
    "05031011c": "अयुद्धं सौम्य भाषस्व हितकामो युधिष्ठिरः\n",
    "05031012a": "अथो सुयोधनं ब्रूया राजपुत्रममर्षणम्\n",
    "05031012c": "मध्ये कुरूणामासीनमनुनीय पुनः पुनः\n",
    "05031013a": "अपश्यन्मामुपेक्षन्तं कृष्णामेकां सभागताम्\n",
    "05031013c": "तद्दुःखमतितिक्षाम मा वधीष्म कुरूनिति\n",
    "05031014a": "एवं पूर्वापरान्क्लेशानतितिक्षन्त पाण्डवाः\n",
    "05031014c": "यथा बलीयसः सन्तस्तत्सर्वं कुरवो विदुः\n",
    "05031015a": "यन्नः प्राव्राजयः सौम्य अजिनैः प्रतिवासितान्\n",
    "05031015c": "तद्दुःखमतितिक्षाम मा वधीष्म कुरूनिति\n",
    "05031016a": "यत्तत्सभायामाक्रम्य कृष्णां केशेष्वधर्षयत्\n",
    "05031016c": "दुःशासनस्तेऽनुमते तच्चास्माभिरुपेक्षितम्\n",
    "05031017a": "यथोचितं स्वकं भागं लभेमहि परंतप\n",
    "05031017c": "निवर्तय परद्रव्ये बुद्धिं गृद्धां नरर्षभ\n",
    "05031018a": "शान्तिरेवं भवेद्राजन्प्रीतिश्चैव परस्परम्\n",
    "05031018c": "राज्यैकदेशमपि नः प्रयच्छ शममिच्छताम्\n",
    "05031019a": "कुशस्थलं वृकस्थलमासन्दी वारणावतम्\n",
    "05031019c": "अवसानं भवेदत्र किंचिदेव तु पञ्चमम्\n",
    "05031020a": "भ्रातॄणां देहि पञ्चानां ग्रामान्पञ्च सुयोधन\n",
    "05031020c": "शान्तिर्नोऽस्तु महाप्राज्ञ ज्ञातिभिः सह संजय\n",
    "05031021a": "भ्राता भ्रातरमन्वेतु पिता पुत्रेण युज्यताम्\n",
    "05031021c": "स्मयमानाः समायान्तु पाञ्चालाः कुरुभिः सह\n",
    "05031022a": "अक्षतान्कुरुपाञ्चालान्पश्येम इति कामये\n",
    "05031022c": "सर्वे सुमनसस्तात शाम्याम भरतर्षभ\n",
    "05031023a": "अलमेव शमायास्मि तथा युद्धाय संजय\n",
    "05031023c": "धर्मार्थयोरलं चाहं मृदवे दारुणाय च\n",
    "05032001": "वैशंपायन उवाच\n",
    "05032001a": "अनुज्ञातः पाण्डवेन प्रययौ संजयस्तदा\n",
    "05032001c": "शासनं धृतराष्ट्रस्य सर्वं कृत्वा महात्मनः\n",
    "05032002a": "संप्राप्य हास्तिनपुरं शीघ्रं च प्रविवेश ह\n",
    "05032002c": "अन्तःपुरमुपस्थाय द्वाःस्थं वचनमब्रवीत्\n",
    "05032003a": "आचक्ष्व मां धृतराष्ट्राय द्वाःस्थ; उपागतं पाण्डवानां सकाशात्\n",
    "05032003c": "जागर्ति चेदभिवदेस्त्वं हि क्षत्तः; प्रविशेयं विदितो भूमिपस्य\n",
    "05032004": "द्वाःस्थ उवाच\n",
    "05032004a": "संजयोऽयं भूमिपते नमस्ते; दिदृक्षया द्वारमुपागतस्ते\n",
    "05032004c": "प्राप्तो दूतः पाण्डवानां सकाशा;त्प्रशाधि राजन्किमयं करोतु\n",
    "05032005": "धृतराष्ट्र उवाच\n",
    "05032005a": "आचक्ष्व मां सुखिनं काल्यमस्मै; प्रवेश्यतां स्वागतं संजयाय\n",
    "05032005c": "न चाहमेतस्य भवाम्यकाल्यः; स मे कस्माद्द्वारि तिष्ठेत क्षत्तः\n",
    "05032006": "वैशंपायन उवाच\n",
    "05032006a": "ततः प्रविश्यानुमते नृपस्य; महद्वेश्म प्राज्ञशूरार्यगुप्तम्\n",
    "05032006c": "सिंहासनस्थं पार्थिवमाससाद; वैचित्रवीर्यं प्राञ्जलिः सूतपुत्रः\n",
    "05032007": "संजय उवाच\n",
    "05032007a": "संजयोऽहं भूमिपते नमस्ते; प्राप्तोऽस्मि गत्वा नरदेव पाण्डवान्\n",
    "05032007c": "अभिवाद्य त्वां पाण्डुपुत्रो मनस्वी; युधिष्ठिरः कुशलं चान्वपृच्छत्\n",
    "05032008a": "स ते पुत्रान्पृच्छति प्रीयमाणः; कच्चित्पुत्रैः प्रीयसे नप्तृभिश्च\n",
    "05032008c": "तथा सुहृद्भिः सचिवैश्च राज;न्ये चापि त्वामुपजीवन्ति तैश्च\n",
    "05032009": "धृतराष्ट्र उवाच\n",
    "05032009a": "अभ्येत्य त्वां तात वदामि संजय; अजातशत्रुं च सुखेन पार्थम्\n",
    "05032009c": "कच्चित्स राजा कुशली सपुत्रः; सहामात्यः सानुजः कौरवाणाम्\n",
    "05032010": "संजय उवाच\n",
    "05032010a": "सहामात्यः कुशली पाण्डुपुत्रो; भूयश्चातो यच्च तेऽग्रे मनोऽभूत्\n",
    "05032010c": "निर्णिक्तधर्मार्थकरो मनस्वी; बहुश्रुतो दृष्टिमाञ्शीलवांश्च\n",
    "05032011a": "परं धर्मात्पाण्डवस्यानृशंस्यं; धर्मः परो वित्तचयान्मतोऽस्य\n",
    "05032011c": "सुखप्रिये धर्महीने न पार्थो;ऽनुरुध्यते भारत तस्य विद्धि\n",
    "05032012a": "परप्रयुक्तः पुरुषो विचेष्टते; सूत्रप्रोता दारुमयीव योषा\n",
    "05032012c": "इमं दृष्ट्वा नियमं पाण्डवस्य; मन्ये परं कर्म दैवं मनुष्यात्\n",
    "05032013a": "इमं च दृष्ट्वा तव कर्मदोषं; पादोदर्कं घोरमवर्णरूपम्\n",
    "05032013c": "यावन्नरः कामयतेऽतिकाल्यं; तावन्नरोऽयं लभते प्रशंसाम्\n",
    "05032014a": "अजातशत्रुस्तु विहाय पापं; जीर्णां त्वचं सर्प इवासमर्थाम्\n",
    "05032014c": "विरोचतेऽहार्यवृत्तेन धीरो; युधिष्ठिरस्त्वयि पापं विसृज्य\n",
    "05032015a": "अङ्गात्मनः कर्म निबोध राज;न्धर्मार्थयुक्तादार्यवृत्तादपेतम्\n",
    "05032015c": "उपक्रोशं चेह गतोऽसि राज;न्नोहेश्च पापं प्रसजेदमुत्र\n",
    "05032016a": "स त्वमर्थं संशयितं विना तै;राशंससे पुत्रवशानुगोऽद्य\n",
    "05032016c": "अधर्मशब्दश्च महान्पृथिव्यां; नेदं कर्म त्वत्समं भारताग्र्य\n",
    "05032017a": "हीनप्रज्ञो दौष्कुलेयो नृशंसो; दीर्घवैरी क्षत्रविद्यास्वधीरः\n",
    "05032017c": "एवंधर्मा नापदः संतितीर्षे;द्धीनवीर्यो यश्च भवेदशिष्टः\n",
    "05032018a": "कुले जातो धर्मवान्यो यशस्वी; बहुश्रुतः सुखजीवी यतात्मा\n",
    "05032018c": "धर्मार्थयोर्ग्रथितयोर्बिभर्ति; नान्यत्र दिष्टस्य वशादुपैति\n",
    "05032019a": "कथं हि मन्त्राग्र्यधरो मनीषी; धर्मार्थयोरापदि संप्रणेता\n",
    "05032019c": "एवंयुक्तः सर्वमन्त्रैरहीनो; अनानृशंस्यं कर्म कुर्यादमूढः\n",
    "05032020a": "तवापीमे मन्त्रविदः समेत्य; समासते कर्मसु नित्ययुक्ताः\n",
    "05032020c": "तेषामयं बलवान्निश्चयश्च; कुरुक्षयार्थे निरयो व्यपादि\n",
    "05032021a": "अकालिकं कुरवो नाभविष्य;न्पापेन चेत्पापमजातशत्रुः\n",
    "05032021c": "इच्छेज्जातु त्वयि पापं विसृज्य; निन्दा चेयं तव लोकेऽभविष्यत्\n",
    "05032022a": "किमन्यत्र विषयादीश्वराणां; यत्र पार्थः परलोकं ददर्श\n",
    "05032022c": "अत्यक्रामत्स तथा संमतः स्या;न्न संशयो नास्ति मनुष्यकारः\n",
    "05032023a": "एतान्गुणान्कर्मकृतानवेक्ष्य; भावाभावौ वर्तमानावनित्यौ\n",
    "05032023c": "बलिर्हि राजा पारमविन्दमानो; नान्यत्कालात्कारणं तत्र मेने\n",
    "05032024a": "चक्षुः श्रोत्रे नासिका त्वक्च जिह्वा; ज्ञानस्यैतान्यायतनानि जन्तोः\n",
    "05032024c": "तानि प्रीतान्येव तृष्णाक्षयान्ते; तान्यव्यथो दुःखहीनः प्रणुद्यात्\n",
    "05032025a": "न त्वेव मन्ये पुरुषस्य कर्म; संवर्तते सुप्रयुक्तं यथावत्\n",
    "05032025c": "मातुः पितुः कर्मणाभिप्रसूतः; संवर्धते विधिवद्भोजनेन\n",
    "05032026a": "प्रियाप्रिये सुखदुःखे च राज;न्निन्दाप्रशंसे च भजेत एनम्\n",
    "05032026c": "परस्त्वेनं गर्हयतेऽपराधे; प्रशंसते साधुवृत्तं तमेव\n",
    "05032027a": "स त्वा गर्हे भारतानां विरोधा;दन्तो नूनं भवितायं प्रजानाम्\n",
    "05032027c": "नो चेदिदं तव कर्मापराधा;त्कुरून्दहेत्कृष्णवर्त्मेव कक्षम्\n",
    "05032028a": "त्वमेवैको जातपुत्रेषु राज;न्वशं गन्ता सर्वलोके नरेन्द्र\n",
    "05032028c": "कामात्मनां श्लाघसे द्यूतकाले; नान्यच्छमात्पश्य विपाकमस्य\n",
    "05032029a": "अनाप्तानां प्रग्रहात्त्वं नरेन्द्र; तथाप्तानां निग्रहाच्चैव राजन्\n",
    "05032029c": "भूमिं स्फीतां दुर्बलत्वादनन्तां; न शक्तस्त्वं रक्षितुं कौरवेय\n",
    "05032030a": "अनुज्ञातो रथवेगावधूतः; श्रान्तो निपद्ये शयनं नृसिंह\n",
    "05032030c": "प्रातः श्रोतारः कुरवः सभाया;मजातशत्रोर्वचनं समेताः\n",
    "05033001": "वैशंपायन उवाच\n",
    "05033001a": "द्वाःस्थं प्राह महाप्राज्ञो धृतराष्ट्रो महीपतिः\n",
    "05033001c": "विदुरं द्रष्टुमिच्छामि तमिहानय माचिरम्\n",
    "05033002a": "प्रहितो धृतराष्ट्रेण दूतः क्षत्तारमब्रवीत्\n",
    "05033002c": "ईश्वरस्त्वां महाराजो महाप्राज्ञ दिदृक्षति\n",
    "05033003a": "एवमुक्तस्तु विदुरः प्राप्य राजनिवेशनम्\n",
    "05033003c": "अब्रवीद्धृतराष्ट्राय द्वाःस्थ मां प्रतिवेदय\n",
    "05033004": "द्वाःस्थ उवाच\n",
    "05033004a": "विदुरोऽयमनुप्राप्तो राजेन्द्र तव शासनात्\n",
    "05033004c": "द्रष्टुमिच्छति ते पादौ किं करोतु प्रशाधि माम्\n",
    "05033005": "धृतराष्ट्र उवाच\n",
    "05033005a": "प्रवेशय महाप्राज्ञं विदुरं दीर्घदर्शिनम्\n",
    "05033005c": "अहं हि विदुरस्यास्य नाकाल्यो जातु दर्शने\n",
    "05033006": "द्वाःस्थ उवाच\n",
    "05033006a": "प्रविशान्तःपुरं क्षत्तर्महाराजस्य धीमतः\n",
    "05033006c": "न हि ते दर्शनेऽकाल्यो जातु राजा ब्रवीति माम्\n",
    "05033007": "वैशंपायन उवाच\n",
    "05033007a": "ततः प्रविश्य विदुरो धृतराष्ट्रनिवेशनम्\n",
    "05033007c": "अब्रवीत्प्राञ्जलिर्वाक्यं चिन्तयानं नराधिपम्\n",
    "05033008a": "विदुरोऽहं महाप्राज्ञ संप्राप्तस्तव शासनात्\n",
    "05033008c": "यदि किंचन कर्तव्यमयमस्मि प्रशाधि माम्\n",
    "05033009": "धृतराष्ट्र उवाच\n",
    "05033009a": "संजयो विदुर प्राप्तो गर्हयित्वा च मां गतः\n",
    "05033009c": "अजातशत्रोः श्वो वाक्यं सभामध्ये स वक्ष्यति\n",
    "05033010a": "तस्याद्य कुरुवीरस्य न विज्ञातं वचो मया\n",
    "05033010c": "तन्मे दहति गात्राणि तदकार्षीत्प्रजागरम्\n",
    "05033011a": "जाग्रतो दह्यमानस्य श्रेयो यदिह पश्यसि\n",
    "05033011c": "तद्ब्रूहि त्वं हि नस्तात धर्मार्थकुशलो ह्यसि\n",
    "05033012a": "यतः प्राप्तः संजयः पाण्डवेभ्यो; न मे यथावन्मनसः प्रशान्तिः\n",
    "05033012c": "सर्वेन्द्रियाण्यप्रकृतिं गतानि; किं वक्ष्यतीत्येव हि मेऽद्य चिन्ता\n",
    "05033013": "विदुर उवाच\n",
    "05033013a": "अभियुक्तं बलवता दुर्बलं हीनसाधनम्\n",
    "05033013c": "हृतस्वं कामिनं चोरमाविशन्ति प्रजागराः\n",
    "05033014a": "कच्चिदेतैर्महादोषैर्न स्पृष्टोऽसि नराधिप\n",
    "05033014c": "कच्चिन्न परवित्तेषु गृध्यन्विपरितप्यसे\n",
    "05033015": "धृतराष्ट्र उवाच\n",
    "05033015a": "श्रोतुमिच्छामि ते धर्म्यं परं नैःश्रेयसं वचः\n",
    "05033015c": "अस्मिन्राजर्षिवंशे हि त्वमेकः प्राज्ञसंमतः\n",
    "05033016": "विदुर उवाच\n",
    "05033016a": "निषेवते प्रशस्तानि निन्दितानि न सेवते\n",
    "05033016c": "अनास्तिकः श्रद्दधान एतत्पण्डितलक्षणम्\n",
    "05033017a": "क्रोधो हर्षश्च दर्पश्च ह्रीस्तम्भो मान्यमानिता\n",
    "05033017c": "यमर्थान्नापकर्षन्ति स वै पण्डित उच्यते\n",
    "05033018a": "यस्य कृत्यं न जानन्ति मन्त्रं वा मन्त्रितं परे\n",
    "05033018c": "कृतमेवास्य जानन्ति स वै पण्डित उच्यते\n",
    "05033019a": "यस्य कृत्यं न विघ्नन्ति शीतमुष्णं भयं रतिः\n",
    "05033019c": "समृद्धिरसमृद्धिर्वा स वै पण्डित उच्यते\n",
    "05033020a": "यस्य संसारिणी प्रज्ञा धर्मार्थावनुवर्तते\n",
    "05033020c": "कामादर्थं वृणीते यः स वै पण्डित उच्यते\n",
    "05033021a": "यथाशक्ति चिकीर्षन्ति यथाशक्ति च कुर्वते\n",
    "05033021c": "न किंचिदवमन्यन्ते पण्डिता भरतर्षभ\n",
    "05033022a": "क्षिप्रं विजानाति चिरं शृणोति; विज्ञाय चार्थं भजते न कामात्\n",
    "05033022c": "नासंपृष्टो व्युपयुङ्क्ते परार्थे; तत्प्रज्ञानं प्रथमं पण्डितस्य\n",
    "05033023a": "नाप्राप्यमभिवाञ्छन्ति नष्टं नेच्छन्ति शोचितुम्\n",
    "05033023c": "आपत्सु च न मुह्यन्ति नराः पण्डितबुद्धयः\n",
    "05033024a": "निश्चित्य यः प्रक्रमते नान्तर्वसति कर्मणः\n",
    "05033024c": "अवन्ध्यकालो वश्यात्मा स वै पण्डित उच्यते\n",
    "05033025a": "आर्यकर्मणि रज्यन्ते भूतिकर्माणि कुर्वते\n",
    "05033025c": "हितं च नाभ्यसूयन्ति पण्डिता भरतर्षभ\n",
    "05033026a": "न हृष्यत्यात्मसंमाने नावमानेन तप्यते\n",
    "05033026c": "गाङ्गो ह्रद इवाक्षोभ्यो यः स पण्डित उच्यते\n",
    "05033027a": "तत्त्वज्ञः सर्वभूतानां योगज्ञः सर्वकर्मणाम्\n",
    "05033027c": "उपायज्ञो मनुष्याणां नरः पण्डित उच्यते\n",
    "05033028a": "प्रवृत्तवाक्चित्रकथ ऊहवान्प्रतिभानवान्\n",
    "05033028c": "आशु ग्रन्थस्य वक्ता च स वै पण्डित उच्यते\n",
    "05033029a": "श्रुतं प्रज्ञानुगं यस्य प्रज्ञा चैव श्रुतानुगा\n",
    "05033029c": "असंभिन्नार्यमर्यादः पण्डिताख्यां लभेत सः\n",
    "05033030a": "अश्रुतश्च समुन्नद्धो दरिद्रश्च महामनाः\n",
    "05033030c": "अर्थांश्चाकर्मणा प्रेप्सुर्मूढ इत्युच्यते बुधैः\n",
    "05033031a": "स्वमर्थं यः परित्यज्य परार्थमनुतिष्ठति\n",
    "05033031c": "मिथ्या चरति मित्रार्थे यश्च मूढः स उच्यते\n",
    "05033032a": "अकामान्कामयति यः कामयानान्परिद्विषन्\n",
    "05033032c": "बलवन्तं च यो द्वेष्टि तमाहुर्मूढचेतसम्\n",
    "05033033a": "अमित्रं कुरुते मित्रं मित्रं द्वेष्टि हिनस्ति च\n",
    "05033033c": "कर्म चारभते दुष्टं तमाहुर्मूढचेतसम्\n",
    "05033034a": "संसारयति कृत्यानि सर्वत्र विचिकित्सते\n",
    "05033034c": "चिरं करोति क्षिप्रार्थे स मूढो भरतर्षभ\n",
    "05033035a": "अनाहूतः प्रविशति अपृष्टो बहु भाषते\n",
    "05033035c": "विश्वसत्यप्रमत्तेषु मूढचेता नराधमः\n",
    "05033036a": "परं क्षिपति दोषेण वर्तमानः स्वयं तथा\n",
    "05033036c": "यश्च क्रुध्यत्यनीशः सन्स च मूढतमो नरः\n",
    "05033037a": "आत्मनो बलमज्ञाय धर्मार्थपरिवर्जितम्\n",
    "05033037c": "अलभ्यमिच्छन्नैष्कर्म्यान्मूढबुद्धिरिहोच्यते\n",
    "05033038a": "अशिष्यं शास्ति यो राजन्यश्च शून्यमुपासते\n",
    "05033038c": "कदर्यं भजते यश्च तमाहुर्मूढचेतसम्\n",
    "05033039a": "अर्थं महान्तमासाद्य विद्यामैश्वर्यमेव वा\n",
    "05033039c": "विचरत्यसमुन्नद्धो यः स पण्डित उच्यते\n",
    "05033040a": "एकः संपन्नमश्नाति वस्ते वासश्च शोभनम्\n",
    "05033040c": "योऽसंविभज्य भृत्येभ्यः को नृशंसतरस्ततः\n",
    "05033041a": "एकः पापानि कुरुते फलं भुङ्क्ते महाजनः\n",
    "05033041c": "भोक्तारो विप्रमुच्यन्ते कर्ता दोषेण लिप्यते\n",
    "05033042a": "एकं हन्यान्न वा हन्यादिषुर्मुक्तो धनुष्मता\n",
    "05033042c": "बुद्धिर्बुद्धिमतोत्सृष्टा हन्याद्राष्ट्रं सराजकम्\n",
    "05033043a": "एकया द्वे विनिश्चित्य त्रींश्चतुर्भिर्वशे कुरु\n",
    "05033043c": "पञ्च जित्वा विदित्वा षट्सप्त हित्वा सुखी भव\n",
    "05033044a": "एकं विषरसो हन्ति शस्त्रेणैकश्च वध्यते\n",
    "05033044c": "सराष्ट्रं सप्रजं हन्ति राजानं मन्त्रविस्रवः\n",
    "05033045a": "एकः स्वादु न भुञ्जीत एकश्चार्थान्न चिन्तयेत्\n",
    "05033045c": "एको न गच्छेदध्वानं नैकः सुप्तेषु जागृयात्\n",
    "05033046a": "एकमेवाद्वितीयं तद्यद्राजन्नावबुध्यसे\n",
    "05033046c": "सत्यं स्वर्गस्य सोपानं पारावारस्य नौरिव\n",
    "05033047a": "एकः क्षमावतां दोषो द्वितीयो नोपलभ्यते\n",
    "05033047c": "यदेनं क्षमया युक्तमशक्तं मन्यते जनः\n",
    "05033048a": "एको धर्मः परं श्रेयः क्षमैका शान्तिरुत्तमा\n",
    "05033048c": "विद्यैका परमा दृष्टिरहिंसैका सुखावहा\n",
    "05033049a": "द्वाविमौ ग्रसते भूमिः सर्पो बिलशयानिव\n",
    "05033049c": "राजानं चाविरोद्धारं ब्राह्मणं चाप्रवासिनम्\n",
    "05033050a": "द्वे कर्मणी नरः कुर्वन्नस्मिँल्लोके विरोचते\n",
    "05033050c": "अब्रुवन्परुषं किंचिदसतो नार्थयंस्तथा\n",
    "05033051a": "द्वाविमौ पुरुषव्याघ्र परप्रत्ययकारिणौ\n",
    "05033051c": "स्त्रियः कामितकामिन्यो लोकः पूजितपूजकः\n",
    "05033052a": "द्वाविमौ कण्टकौ तीक्ष्णौ शरीरपरिशोषणौ\n",
    "05033052c": "यश्चाधनः कामयते यश्च कुप्यत्यनीश्वरः\n",
    "05033053a": "द्वाविमौ पुरुषौ राजन्स्वर्गस्योपरि तिष्ठतः\n",
    "05033053c": "प्रभुश्च क्षमया युक्तो दरिद्रश्च प्रदानवान्\n",
    "05033054a": "न्यायागतस्य द्रव्यस्य बोद्धव्यौ द्वावतिक्रमौ\n",
    "05033054c": "अपात्रे प्रतिपत्तिश्च पात्रे चाप्रतिपादनम्\n",
    "05033055a": "त्रयो न्याया मनुष्याणां श्रूयन्ते भरतर्षभ\n",
    "05033055c": "कनीयान्मध्यमः श्रेष्ठ इति वेदविदो विदुः\n",
    "05033056a": "त्रिविधाः पुरुषा राजन्नुत्तमाधममध्यमाः\n",
    "05033056c": "नियोजयेद्यथावत्तांस्त्रिविधेष्वेव कर्मसु\n",
    "05033057a": "त्रय एवाधना राजन्भार्या दासस्तथा सुतः\n",
    "05033057c": "यत्ते समधिगच्छन्ति यस्य ते तस्य तद्धनम्\n",
    "05033058a": "चत्वारि राज्ञा तु महाबलेन; वर्ज्यान्याहुः पण्डितस्तानि विद्यात्\n",
    "05033058c": "अल्पप्रज्ञैः सह मन्त्रं न कुर्या;न्न दीर्घसूत्रैरलसैश्चारणैश्च\n",
    "05033059a": "चत्वारि ते तात गृहे वसन्तु; श्रियाभिजुष्टस्य गृहस्थधर्मे\n",
    "05033059c": "वृद्धो ज्ञातिरवसन्नः कुलीनः; सखा दरिद्रो भगिनी चानपत्या\n",
    "05033060a": "चत्वार्याह महाराज सद्यस्कानि बृहस्पतिः\n",
    "05033060c": "पृच्छते त्रिदशेन्द्राय तानीमानि निबोध मे\n",
    "05033061a": "देवतानां च संकल्पमनुभावं च धीमताम्\n",
    "05033061c": "विनयं कृतविद्यानां विनाशं पापकर्मणाम्\n",
    "05033062a": "पञ्चाग्नयो मनुष्येण परिचर्याः प्रयत्नतः\n",
    "05033062c": "पिता माताग्निरात्मा च गुरुश्च भरतर्षभ\n",
    "05033063a": "पञ्चैव पूजयँल्लोके यशः प्राप्नोति केवलम्\n",
    "05033063c": "देवान्पितॄन्मनुष्यांश्च भिक्षूनतिथिपञ्चमान्\n",
    "05033064a": "पञ्च त्वानुगमिष्यन्ति यत्र यत्र गमिष्यसि\n",
    "05033064c": "मित्राण्यमित्रा मध्यस्था उपजीव्योपजीविनः\n",
    "05033065a": "पञ्चेन्द्रियस्य मर्त्यस्य छिद्रं चेदेकमिन्द्रियम्\n",
    "05033065c": "ततोऽस्य स्रवति प्रज्ञा दृतेः पादादिवोदकम्\n",
    "05033066a": "षड्दोषाः पुरुषेणेह हातव्या भूतिमिच्छता\n",
    "05033066c": "निद्रा तन्द्री भयं क्रोध आलस्यं दीर्घसूत्रता\n",
    "05033067a": "षडिमान्पुरुषो जह्याद्भिन्नां नावमिवार्णवे\n",
    "05033067c": "अप्रवक्तारमाचार्यमनधीयानमृत्विजम्\n",
    "05033068a": "अरक्षितारं राजानं भार्यां चाप्रियवादिनीम्\n",
    "05033068c": "ग्रामकामं च गोपालं वनकामं च नापितम्\n",
    "05033069a": "षडेव तु गुणाः पुंसा न हातव्याः कदाचन\n",
    "05033069c": "सत्यं दानमनालस्यमनसूया क्षमा धृतिः\n",
    "05033070a": "षण्णामात्मनि नित्यानामैश्वर्यं योऽधिगच्छति\n",
    "05033070c": "न स पापैः कुतोऽनर्थैर्युज्यते विजितेन्द्रियः\n",
    "05033071a": "षडिमे षट्सु जीवन्ति सप्तमो नोपलभ्यते\n",
    "05033071c": "चोराः प्रमत्ते जीवन्ति व्याधितेषु चिकित्सकाः\n",
    "05033072a": "प्रमदाः कामयानेषु यजमानेषु याजकाः\n",
    "05033072c": "राजा विवदमानेषु नित्यं मूर्खेषु पण्डिताः\n",
    "05033073a": "सप्त दोषाः सदा राज्ञा हातव्या व्यसनोदयाः\n",
    "05033073c": "प्रायशो यैर्विनश्यन्ति कृतमूलाश्च पार्थिवाः\n",
    "05033074a": "स्त्रियोऽक्षा मृगया पानं वाक्पारुष्यं च पञ्चमम्\n",
    "05033074c": "महच्च दण्डपारुष्यमर्थदूषणमेव च\n",
    "05033075a": "अष्टौ पूर्वनिमित्तानि नरस्य विनशिष्यतः\n",
    "05033075c": "ब्राह्मणान्प्रथमं द्वेष्टि ब्राह्मणैश्च विरुध्यते\n",
    "05033076a": "ब्राह्मणस्वानि चादत्ते ब्राह्मणांश्च जिघांसति\n",
    "05033076c": "रमते निन्दया चैषां प्रशंसां नाभिनन्दति\n",
    "05033077a": "नैतान्स्मरति कृत्येषु याचितश्चाभ्यसूयति\n",
    "05033077c": "एतान्दोषान्नरः प्राज्ञो बुद्ध्या बुद्ध्वा विवर्जयेत्\n",
    "05033078a": "अष्टाविमानि हर्षस्य नवनीतानि भारत\n",
    "05033078c": "वर्तमानानि दृश्यन्ते तान्येव सुसुखान्यपि\n",
    "05033079a": "समागमश्च सखिभिर्महांश्चैव धनागमः\n",
    "05033079c": "पुत्रेण च परिष्वङ्गः संनिपातश्च मैथुने\n",
    "05033080a": "समये च प्रियालापः स्वयूथेषु च संनतिः\n",
    "05033080c": "अभिप्रेतस्य लाभश्च पूजा च जनसंसदि\n",
    "05033081a": "नवद्वारमिदं वेश्म त्रिस्थूणं पञ्चसाक्षिकम्\n",
    "05033081c": "क्षेत्रज्ञाधिष्ठितं विद्वान्यो वेद स परः कविः\n",
    "05033082a": "दश धर्मं न जानन्ति धृतराष्ट्र निबोध तान्\n",
    "05033082c": "मत्तः प्रमत्त उन्मत्तः श्रान्तः क्रुद्धो बुभुक्षितः\n",
    "05033083a": "त्वरमाणश्च भीरुश्च लुब्धः कामी च ते दश\n",
    "05033083c": "तस्मादेतेषु भावेषु न प्रसज्जेत पण्डितः\n",
    "05033084a": "अत्रैवोदाहरन्तीममितिहासं पुरातनम्\n",
    "05033084c": "पुत्रार्थमसुरेन्द्रेण गीतं चैव सुधन्वना\n",
    "05033085a": "यः काममन्यू प्रजहाति राजा; पात्रे प्रतिष्ठापयते धनं च\n",
    "05033085c": "विशेषविच्छ्रुतवान्क्षिप्रकारी; तं सर्वलोकः कुरुते प्रमाणम्\n",
    "05033086a": "जानाति विश्वासयितुं मनुष्या;न्विज्ञातदोषेषु दधाति दण्डम्\n",
    "05033086c": "जानाति मात्रां च तथा क्षमां च; तं तादृशं श्रीर्जुषते समग्रा\n",
    "05033087a": "सुदुर्बलं नावजानाति कंचि;द्युक्तो रिपुं सेवते बुद्धिपूर्वम्\n",
    "05033087c": "न विग्रहं रोचयते बलस्थैः; काले च यो विक्रमते स धीरः\n",
    "05033088a": "प्राप्यापदं न व्यथते कदाचि;दुद्योगमन्विच्छति चाप्रमत्तः\n",
    "05033088c": "दुःखं च काले सहते जितात्मा; धुरंधरस्तस्य जिताः सपत्नाः\n",
    "05033089a": "अनर्थकं विप्रवासं गृहेभ्यः; पापैः संधिं परदाराभिमर्शम्\n",
    "05033089c": "दम्भं स्तैन्यं पैशुनं मद्यपानं; न सेवते यः स सुखी सदैव\n",
    "05033090a": "न संरम्भेणारभतेऽर्थवर्ग;माकारितः शंसति तथ्यमेव\n",
    "05033090c": "न मात्रार्थे रोचयते विवादं; नापूजितः कुप्यति चाप्यमूढः\n",
    "05033091a": "न योऽभ्यसूयत्यनुकम्पते च; न दुर्बलः प्रातिभाव्यं करोति\n",
    "05033091c": "नात्याह किंचित्क्षमते विवादं; सर्वत्र तादृग्लभते प्रशंसाम्\n",
    "05033092a": "यो नोद्धतं कुरुते जातु वेषं; न पौरुषेणापि विकत्थतेऽन्यान्\n",
    "05033092c": "न मूर्च्छितः कटुकान्याह किंचि;त्प्रियं सदा तं कुरुते जनोऽपि\n",
    "05033093a": "न वैरमुद्दीपयति प्रशान्तं; न दर्पमारोहति नास्तमेति\n",
    "05033093c": "न दुर्गतोऽस्मीति करोति मन्युं; तमार्यशीलं परमाहुरग्र्यम्\n",
    "05033094a": "न स्वे सुखे वै कुरुते प्रहर्षं; नान्यस्य दुःखे भवति प्रतीतः\n",
    "05033094c": "दत्त्वा न पश्चात्कुरुतेऽनुतापं; न कत्थते सत्पुरुषार्यशीलः\n",
    "05033095a": "देशाचारान्समयाञ्जातिधर्मा;न्बुभूषते यस्तु परावरज्ञः\n",
    "05033095c": "स तत्र तत्राधिगतः सदैव; महाजनस्याधिपत्यं करोति\n",
    "05033096a": "दम्भं मोहं मत्सरं पापकृत्यं; राजद्विष्टं पैशुनं पूगवैरम्\n",
    "05033096c": "मत्तोन्मत्तैर्दुर्जनैश्चापि वादं; यः प्रज्ञावान्वर्जयेत्स प्रधानः\n",
    "05033097a": "दमं शौचं दैवतं मङ्गलानि; प्रायश्चित्तं विविधाँल्लोकवादान्\n",
    "05033097c": "एतानि यः कुरुते नैत्यकानि; तस्योत्थानं देवता राधयन्ति\n",
    "05033098a": "समैर्विवाहं कुरुते न हीनैः; समैः सख्यं व्यवहारं कथाश्च\n",
    "05033098c": "गुणैर्विशिष्टांश्च पुरोदधाति; विपश्चितस्तस्य नयाः सुनीताः\n",
    "05033099a": "मितं भुङ्क्ते संविभज्याश्रितेभ्यो; मितं स्वपित्यमितं कर्म कृत्वा\n",
    "05033099c": "ददात्यमित्रेष्वपि याचितः सं;स्तमात्मवन्तं प्रजहत्यनर्थाः\n",
    "05033100a": "चिकीर्षितं विप्रकृतं च यस्य; नान्ये जनाः कर्म जानन्ति किंचित्\n",
    "05033100c": "मन्त्रे गुप्ते सम्यगनुष्ठिते च; स्वल्पो नास्य व्यथते कश्चिदर्थः\n",
    "05033101a": "यः सर्वभूतप्रशमे निविष्टः; सत्यो मृदुर्दानकृच्छुद्धभावः\n",
    "05033101c": "अतीव संज्ञायते ज्ञातिमध्ये; महामणिर्जात्य इव प्रसन्नः\n",
    "05033102a": "य आत्मनापत्रपते भृशं नरः; स सर्वलोकस्य गुरुर्भवत्युत\n",
    "05033102c": "अनन्ततेजाः सुमनाः समाहितः; स्वतेजसा सूर्य इवावभासते\n",
    "05033103a": "वने जाताः शापदग्धस्य राज्ञः; पाण्डोः पुत्राः पञ्च पञ्चेन्द्रकल्पाः\n",
    "05033103c": "त्वयैव बाला वर्धिताः शिक्षिताश्च; तवादेशं पालयन्त्याम्बिकेय\n",
    "05033104a": "प्रदायैषामुचितं तात राज्यं; सुखी पुत्रैः सहितो मोदमानः\n",
    "05033104c": "न देवानां नापि च मानुषाणां; भविष्यसि त्वं तर्कणीयो नरेन्द्र\n",
    "05034001": "धृतराष्ट्र उवाच\n",
    "05034001a": "जाग्रतो दह्यमानस्य यत्कार्यमनुपश्यसि\n",
    "05034001c": "तद्ब्रूहि त्वं हि नस्तात धर्मार्थकुशलः शुचिः\n",
    "05034002a": "त्वं मां यथावद्विदुर प्रशाधि; प्रज्ञापूर्वं सर्वमजातशत्रोः\n",
    "05034002c": "यन्मन्यसे पथ्यमदीनसत्त्व; श्रेयस्करं ब्रूहि तद्वै कुरूणाम्\n",
    "05034003a": "पापाशङ्की पापमेवानुपश्य;न्पृच्छामि त्वां व्याकुलेनात्मनाहम्\n",
    "05034003c": "कवे तन्मे ब्रूहि सर्वं यथाव;न्मनीषितं सर्वमजातशत्रोः\n",
    "05034004": "विदुर उवाच\n",
    "05034004a": "शुभं वा यदि वा पापं द्वेष्यं वा यदि वा प्रियम्\n",
    "05034004c": "अपृष्टस्तस्य तद्ब्रूयाद्यस्य नेच्छेत्पराभवम्\n",
    "05034005a": "तस्माद्वक्ष्यामि ते राजन्भवमिच्छन्कुरून्प्रति\n",
    "05034005c": "वचः श्रेयस्करं धर्म्यं ब्रुवतस्तन्निबोध मे\n",
    "05034006a": "मिथ्योपेतानि कर्माणि सिध्येयुर्यानि भारत\n",
    "05034006c": "अनुपायप्रयुक्तानि मा स्म तेषु मनः कृथाः\n",
    "05034007a": "तथैव योगविहितं न सिध्येत्कर्म यन्नृप\n",
    "05034007c": "उपाययुक्तं मेधावी न तत्र ग्लपयेन्मनः\n",
    "05034008a": "अनुबन्धानवेक्षेत सानुबन्धेषु कर्मसु\n",
    "05034008c": "संप्रधार्य च कुर्वीत न वेगेन समाचरेत्\n",
    "05034009a": "अनुबन्धं च संप्रेक्ष्य विपाकांश्चैव कर्मणाम्\n",
    "05034009c": "उत्थानमात्मनश्चैव धीरः कुर्वीत वा न वा\n",
    "05034010a": "यः प्रमाणं न जानाति स्थाने वृद्धौ तथा क्षये\n",
    "05034010c": "कोशे जनपदे दण्डे न स राज्येऽवतिष्ठते\n",
    "05034011a": "यस्त्वेतानि प्रमाणानि यथोक्तान्यनुपश्यति\n",
    "05034011c": "युक्तो धर्मार्थयोर्ज्ञाने स राज्यमधिगच्छति\n",
    "05034012a": "न राज्यं प्राप्तमित्येव वर्तितव्यमसांप्रतम्\n",
    "05034012c": "श्रियं ह्यविनयो हन्ति जरा रूपमिवोत्तमम्\n",
    "05034013a": "भक्ष्योत्तमप्रतिच्छन्नं मत्स्यो बडिशमायसम्\n",
    "05034013c": "रूपाभिपाती ग्रसते नानुबन्धमवेक्षते\n",
    "05034014a": "यच्छक्यं ग्रसितुं ग्रस्यं ग्रस्तं परिणमेच्च यत्\n",
    "05034014c": "हितं च परिणामे यत्तदद्यं भूतिमिच्छता\n",
    "05034015a": "वनस्पतेरपक्वानि फलानि प्रचिनोति यः\n",
    "05034015c": "स नाप्नोति रसं तेभ्यो बीजं चास्य विनश्यति\n",
    "05034016a": "यस्तु पक्वमुपादत्ते काले परिणतं फलम्\n",
    "05034016c": "फलाद्रसं स लभते बीजाच्चैव फलं पुनः\n",
    "05034017a": "यथा मधु समादत्ते रक्षन्पुष्पाणि षट्पदः\n",
    "05034017c": "तद्वदर्थान्मनुष्येभ्य आदद्यादविहिंसया\n",
    "05034018a": "पुष्पं पुष्पं विचिन्वीत मूलच्छेदं न कारयेत्\n",
    "05034018c": "मालाकार इवारामे न यथाङ्गारकारकः\n",
    "05034019a": "किं नु मे स्यादिदं कृत्वा किं नु मे स्यादकुर्वतः\n",
    "05034019c": "इति कर्माणि संचिन्त्य कुर्याद्वा पुरुषो न वा\n",
    "05034020a": "अनारभ्या भवन्त्यर्थाः केचिन्नित्यं तथागताः\n",
    "05034020c": "कृतः पुरुषकारोऽपि भवेद्येषु निरर्थकः\n",
    "05034021a": "कांश्चिदर्थान्नरः प्राज्ञो लघुमूलान्महाफलान्\n",
    "05034021c": "क्षिप्रमारभते कर्तुं न विघ्नयति तादृशान्\n",
    "05034022a": "ऋजु पश्यति यः सर्वं चक्षुषानुपिबन्निव\n",
    "05034022c": "आसीनमपि तूष्णीकमनुरज्यन्ति तं प्रजाः\n",
    "05034023a": "चक्षुषा मनसा वाचा कर्मणा च चतुर्विधम्\n",
    "05034023c": "प्रसादयति लोकं यः तं लोकोऽनुप्रसीदति\n",
    "05034024a": "यस्मात्त्रस्यन्ति भूतानि मृगव्याधान्मृगा इव\n",
    "05034024c": "सागरान्तामपि महीं लब्ध्वा स परिहीयते\n",
    "05034025a": "पितृपैतामहं राज्यं प्राप्तवान्स्वेन तेजसा\n",
    "05034025c": "वायुरभ्रमिवासाद्य भ्रंशयत्यनये स्थितः\n",
    "05034026a": "धर्ममाचरतो राज्ञः सद्भिश्चरितमादितः\n",
    "05034026c": "वसुधा वसुसंपूर्णा वर्धते भूतिवर्धनी\n",
    "05034027a": "अथ संत्यजतो धर्ममधर्मं चानुतिष्ठतः\n",
    "05034027c": "प्रतिसंवेष्टते भूमिरग्नौ चर्माहितं यथा\n",
    "05034028a": "य एव यत्नः क्रियते परराष्ट्रावमर्दने\n",
    "05034028c": "स एव यत्नः कर्तव्यः स्वराष्ट्रपरिपालने\n",
    "05034029a": "धर्मेण राज्यं विन्देत धर्मेण परिपालयेत्\n",
    "05034029c": "धर्ममूलां श्रियं प्राप्य न जहाति न हीयते\n",
    "05034030a": "अप्युन्मत्तात्प्रलपतो बालाच्च परिसर्पतः\n",
    "05034030c": "सर्वतः सारमादद्यादश्मभ्य इव काञ्चनम्\n",
    "05034031a": "सुव्याहृतानि सुधियां सुकृतानि ततस्ततः\n",
    "05034031c": "संचिन्वन्धीर आसीत शिलाहारी शिलं यथा\n",
    "05034032a": "गन्धेन गावः पश्यन्ति वेदैः पश्यन्ति ब्राह्मणाः\n",
    "05034032c": "चारैः पश्यन्ति राजानश्चक्षुर्भ्यामितरे जनाः\n",
    "05034033a": "भूयांसं लभते क्लेशं या गौर्भवति दुर्दुहा\n",
    "05034033c": "अथ या सुदुहा राजन्नैव तां विनयन्त्यपि\n",
    "05034034a": "यदतप्तं प्रणमति न तत्संतापयन्त्यपि\n",
    "05034034c": "यच्च स्वयं नतं दारु न तत्संनामयन्त्यपि\n",
    "05034035a": "एतयोपमया धीरः संनमेत बलीयसे\n",
    "05034035c": "इन्द्राय स प्रणमते नमते यो बलीयसे\n",
    "05034036a": "पर्जन्यनाथाः पशवो राजानो मित्रबान्धवाः\n",
    "05034036c": "पतयो बान्धवाः स्त्रीणां ब्राह्मणा वेदबान्धवाः\n",
    "05034037a": "सत्येन रक्ष्यते धर्मो विद्या योगेन रक्ष्यते\n",
    "05034037c": "मृजया रक्ष्यते रूपं कुलं वृत्तेन रक्ष्यते\n",
    "05034038a": "मानेन रक्ष्यते धान्यमश्वान्रक्षत्यनुक्रमः\n",
    "05034038c": "अभीक्ष्णदर्शनाद्गावः स्त्रियो रक्ष्याः कुचेलतः\n",
    "05034039a": "न कुलं वृत्तहीनस्य प्रमाणमिति मे मतिः\n",
    "05034039c": "अन्त्येष्वपि हि जातानां वृत्तमेव विशिष्यते\n",
    "05034040a": "य ईर्ष्युः परवित्तेषु रूपे वीर्ये कुलान्वये\n",
    "05034040c": "सुखे सौभाग्यसत्कारे तस्य व्याधिरनन्तकः\n",
    "05034041a": "अकार्यकरणाद्भीतः कार्याणां च विवर्जनात्\n",
    "05034041c": "अकाले मन्त्रभेदाच्च येन माद्येन्न तत्पिबेत्\n",
    "05034042a": "विद्यामदो धनमदस्तृतीयोऽभिजनो मदः\n",
    "05034042c": "एते मदावलिप्तानामेत एव सतां दमाः\n",
    "05034043a": "असन्तोऽभ्यर्थिताः सद्भिः किंचित्कार्यं कदाचन\n",
    "05034043c": "मन्यन्ते सन्तमात्मानमसन्तमपि विश्रुतम्\n",
    "05034044a": "गतिरात्मवतां सन्तः सन्त एव सतां गतिः\n",
    "05034044c": "असतां च गतिः सन्तो न त्वसन्तः सतां गतिः\n",
    "05034045a": "जिता सभा वस्त्रवता समाशा गोमता जिता\n",
    "05034045c": "अध्वा जितो यानवता सर्वं शीलवता जितम्\n",
    "05034046a": "शीलं प्रधानं पुरुषे तद्यस्येह प्रणश्यति\n",
    "05034046c": "न तस्य जीवितेनार्थो न धनेन न बन्धुभिः\n",
    "05034047a": "आढ्यानां मांसपरमं मध्यानां गोरसोत्तरम्\n",
    "05034047c": "लवणोत्तरं दरिद्राणां भोजनं भरतर्षभ\n",
    "05034048a": "संपन्नतरमेवान्नं दरिद्रा भुञ्जते सदा\n",
    "05034048c": "क्षुत्स्वादुतां जनयति सा चाढ्येषु सुदुर्लभा\n",
    "05034049a": "प्रायेण श्रीमतां लोके भोक्तुं शक्तिर्न विद्यते\n",
    "05034049c": "दरिद्राणां तु राजेन्द्र अपि काष्ठं हि जीर्यते\n",
    "05034050a": "अवृत्तिर्भयमन्त्यानां मध्यानां मरणाद्भयम्\n",
    "05034050c": "उत्तमानां तु मर्त्यानामवमानात्परं भयम्\n",
    "05034051a": "ऐश्वर्यमदपापिष्ठा मदाः पानमदादयः\n",
    "05034051c": "ऐश्वर्यमदमत्तो हि नापतित्वा विबुध्यते\n",
    "05034052a": "इन्द्रियैरिन्द्रियार्थेषु वर्तमानैरनिग्रहैः\n",
    "05034052c": "तैरयं ताप्यते लोको नक्षत्राणि ग्रहैरिव\n",
    "05034053a": "यो जितः पञ्चवर्गेण सहजेनात्मकर्शिना\n",
    "05034053c": "आपदस्तस्य वर्धन्ते शुक्लपक्ष इवोडुराट्\n",
    "05034054a": "अविजित्य य आत्मानममात्यान्विजिगीषते\n",
    "05034054c": "अमित्रान्वाजितामात्यः सोऽवशः परिहीयते\n",
    "05034055a": "आत्मानमेव प्रथमं देशरूपेण यो जयेत्\n",
    "05034055c": "ततोऽमात्यानमित्रांश्च न मोघं विजिगीषते\n",
    "05034056a": "वश्येन्द्रियं जितामात्यं धृतदण्डं विकारिषु\n",
    "05034056c": "परीक्ष्यकारिणं धीरमत्यन्तं श्रीर्निषेवते\n",
    "05034057a": "रथः शरीरं पुरुषस्य राज;न्नात्मा नियन्तेन्द्रियाण्यस्य चाश्वाः\n",
    "05034057c": "तैरप्रमत्तः कुशलः सदश्वै;र्दान्तैः सुखं याति रथीव धीरः\n",
    "05034058a": "एतान्यनिगृहीतानि व्यापादयितुमप्यलम्\n",
    "05034058c": "अविधेया इवादान्ता हयाः पथि कुसारथिम्\n",
    "05034059a": "अनर्थमर्थतः पश्यन्नर्थं चैवाप्यनर्थतः\n",
    "05034059c": "इन्द्रियैः प्रसृतो बालः सुदुःखं मन्यते सुखम्\n",
    "05034060a": "धर्मार्थौ यः परित्यज्य स्यादिन्द्रियवशानुगः\n",
    "05034060c": "श्रीप्राणधनदारेभ्य क्षिप्रं स परिहीयते\n",
    "05034061a": "अर्थानामीश्वरो यः स्यादिन्द्रियाणामनीश्वरः\n",
    "05034061c": "इन्द्रियाणामनैश्वर्यादैश्वर्याद्भ्रश्यते हि सः\n",
    "05034062a": "आत्मनात्मानमन्विच्छेन्मनोबुद्धीन्द्रियैर्यतैः\n",
    "05034062c": "आत्मैव ह्यात्मनो बन्धुरात्मैव रिपुरात्मनः\n",
    "05034063a": "क्षुद्राक्षेणेव जालेन झषावपिहितावुभौ\n",
    "05034063c": "कामश्च राजन्क्रोधश्च तौ प्रज्ञानं विलुम्पतः\n",
    "05034064a": "समवेक्ष्येह धर्मार्थौ संभारान्योऽधिगच्छति\n",
    "05034064c": "स वै संभृतसंभारः सततं सुखमेधते\n",
    "05034065a": "यः पञ्चाभ्यन्तराञ्शत्रूनविजित्य मतिक्षयान्\n",
    "05034065c": "जिगीषति रिपूनन्यान्रिपवोऽभिभवन्ति तम्\n",
    "05034066a": "दृश्यन्ते हि दुरात्मानो वध्यमानाः स्वकर्मभिः\n",
    "05034066c": "इन्द्रियाणामनीशत्वाद्राजानो राज्यविभ्रमैः\n",
    "05034067a": "असंत्यागात्पापकृतामपापां;स्तुल्यो दण्डः स्पृशते मिश्रभावात्\n",
    "05034067c": "शुष्केणार्द्रं दह्यते मिश्रभावा;त्तस्मात्पापैः सह संधिं न कुर्यात्\n",
    "05034068a": "निजानुत्पततः शत्रून्पञ्च पञ्चप्रयोजनान्\n",
    "05034068c": "यो मोहान्न निगृह्णाति तमापद्ग्रसते नरम्\n",
    "05034069a": "अनसूयार्जवं शौचं संतोषः प्रियवादिता\n",
    "05034069c": "दमः सत्यमनायासो न भवन्ति दुरात्मनाम्\n",
    "05034070a": "आत्मज्ञानमनायासस्तितिक्षा धर्मनित्यता\n",
    "05034070c": "वाक्चैव गुप्ता दानं च नैतान्यन्त्येषु भारत\n",
    "05034071a": "आक्रोशपरिवादाभ्यां विहिंसन्त्यबुधा बुधान्\n",
    "05034071c": "वक्ता पापमुपादत्ते क्षममाणो विमुच्यते\n",
    "05034072a": "हिंसा बलमसाधूनां राज्ञां दण्डविधिर्बलम्\n",
    "05034072c": "शुश्रूषा तु बलं स्त्रीणां क्षमा गुणवतां बलम्\n",
    "05034073a": "वाक्संयमो हि नृपते सुदुष्करतमो मतः\n",
    "05034073c": "अर्थवच्च विचित्रं च न शक्यं बहु भाषितुम्\n",
    "05034074a": "अभ्यावहति कल्याणं विविधा वाक्सुभाषिता\n",
    "05034074c": "सैव दुर्भाषिता राजन्ननर्थायोपपद्यते\n",
    "05034075a": "संरोहति शरैर्विद्धं वनं परशुना हतम्\n",
    "05034075c": "वाचा दुरुक्तं बीभत्सं न संरोहति वाक्क्षतम्\n",
    "05034076a": "कर्णिनालीकनाराचा निर्हरन्ति शरीरतः\n",
    "05034076c": "वाक्शल्यस्तु न निर्हर्तुं शक्यो हृदिशयो हि सः\n",
    "05034077a": "वाक्सायका वदनान्निष्पतन्ति; यैराहतः शोचति रात्र्यहानि\n",
    "05034077c": "परस्य नामर्मसु ते पतन्ति; तान्पण्डितो नावसृजेत्परेषु\n",
    "05034078a": "यस्मै देवाः प्रयच्छन्ति पुरुषाय पराभवम्\n",
    "05034078c": "बुद्धिं तस्यापकर्षन्ति सोऽपाचीनानि पश्यति\n",
    "05034079a": "बुद्धौ कलुषभूतायां विनाशे प्रत्युपस्थिते\n",
    "05034079c": "अनयो नयसंकाशो हृदयान्नापसर्पति\n",
    "05034080a": "सेयं बुद्धिः परीता ते पुत्राणां तव भारत\n",
    "05034080c": "पाण्डवानां विरोधेन न चैनामवबुध्यसे\n",
    "05034081a": "राजा लक्षणसंपन्नस्त्रैलोक्यस्यापि यो भवेत्\n",
    "05034081c": "शिष्यस्ते शासिता सोऽस्तु धृतराष्ट्र युधिष्ठिरः\n",
    "05034082a": "अतीव सर्वान्पुत्रांस्ते भागधेयपुरस्कृतः\n",
    "05034082c": "तेजसा प्रज्ञया चैव युक्तो धर्मार्थतत्त्ववित्\n",
    "05034083a": "आनृशंस्यादनुक्रोशाद्योऽसौ धर्मभृतां वरः\n",
    "05034083c": "गौरवात्तव राजेन्द्र बहून्क्लेशांस्तितिक्षति\n",
    "05035001": "धृतराष्ट्र उवाच\n",
    "05035001a": "ब्रूहि भूयो महाबुद्धे धर्मार्थसहितं वचः\n",
    "05035001c": "शृण्वतो नास्ति मे तृप्तिर्विचित्राणीह भाषसे\n",
    "05035002": "विदुर उवाच\n",
    "05035002a": "सर्वतीर्थेषु वा स्नानं सर्वभूतेषु चार्जवम्\n",
    "05035002c": "उभे एते समे स्यातामार्जवं वा विशिष्यते\n",
    "05035003a": "आर्जवं प्रतिपद्यस्व पुत्रेषु सततं विभो\n",
    "05035003c": "इह कीर्तिं परां प्राप्य प्रेत्य स्वर्गमवाप्स्यसि\n",
    "05035004a": "यावत्कीर्तिर्मनुष्यस्य पुण्या लोकेषु गीयते\n",
    "05035004c": "तावत्स पुरुषव्याघ्र स्वर्गलोके महीयते\n",
    "05035005a": "अत्राप्युदाहरन्तीममितिहासं पुरातनम्\n",
    "05035005c": "विरोचनस्य संवादं केशिन्यर्थे सुधन्वना\n",
    "05035006": "केशिन्युवाच\n",
    "05035006a": "किं ब्राह्मणाः स्विच्छ्रेयांसो दितिजाः स्विद्विरोचन\n",
    "05035006c": "अथ केन स्म पर्यङ्कं सुधन्वा नाधिरोहति\n",
    "05035007": "विरोचन उवाच\n",
    "05035007a": "प्राजापत्या हि वै श्रेष्ठा वयं केशिनि सत्तमाः\n",
    "05035007c": "अस्माकं खल्विमे लोकाः के देवाः के द्विजातयः\n",
    "05035008": "केशिन्युवाच\n",
    "05035008a": "इहैवास्स्व प्रतीक्षाव उपस्थाने विरोचन\n",
    "05035008c": "सुधन्वा प्रातरागन्ता पश्येयं वां समागतौ\n",
    "05035009": "विरोचन उवाच\n",
    "05035009a": "तथा भद्रे करिष्यामि यथा त्वं भीरु भाषसे\n",
    "05035009c": "सुधन्वानं च मां चैव प्रातर्द्रष्टासि संगतौ\n",
    "05035010": "सुधन्वोवाच\n",
    "05035010a": "अन्वालभे हिरण्मयं प्राह्रादेऽहं तवासनम्\n",
    "05035010c": "एकत्वमुपसंपन्नो न त्वासेयं त्वया सह\n",
    "05035011": "विरोचन उवाच\n",
    "05035011a": "अन्वाहरन्तु फलकं कूर्चं वाप्यथ वा बृसीम्\n",
    "05035011c": "सुधन्वन्न त्वमर्होऽसि मया सह समासनम्\n",
    "05035012": "सुधन्वोवाच\n",
    "05035012a": "पितापि ते समासीनमुपासीतैव मामधः\n",
    "05035012c": "बालः सुखैधितो गेहे न त्वं किंचन बुध्यसे\n",
    "05035013": "विरोचन उवाच\n",
    "05035013a": "हिरण्यं च गवाश्वं च यद्वित्तमसुरेषु नः\n",
    "05035013c": "सुधन्वन्विपणे तेन प्रश्नं पृच्छाव ये विदुः\n",
    "05035014": "सुधन्वोवाच\n",
    "05035014a": "हिरण्यं च गवाश्वं च तवैवास्तु विरोचन\n",
    "05035014c": "प्राणयोस्तु पणं कृत्वा प्रश्नं पृच्छाव ये विदुः\n",
    "05035015": "विरोचन उवाच\n",
    "05035015a": "आवां कुत्र गमिष्यावः प्राणयोर्विपणे कृते\n",
    "05035015c": "न हि देवेष्वहं स्थाता न मनुष्येषु कर्हिचित्\n",
    "05035016": "सुधन्वोवाच\n",
    "05035016a": "पितरं ते गमिष्यावः प्राणयोर्विपणे कृते\n",
    "05035016c": "पुत्रस्यापि स हेतोर्हि प्रह्रादो नानृतं वदेत्\n",
    "05035017": "प्रह्राद उवाच\n",
    "05035017a": "इमौ तौ संप्रदृश्येते याभ्यां न चरितं सह\n",
    "05035017c": "आशीविषाविव क्रुद्धावेकमार्गमिहागतौ\n",
    "05035018a": "किं वै सहैव चरतो न पुरा चरतः सह\n",
    "05035018c": "विरोचनैतत्पृच्छामि किं ते सख्यं सुधन्वना\n",
    "05035019": "विरोचन उवाच\n",
    "05035019a": "न मे सुधन्वना सख्यं प्राणयोर्विपणावहे\n",
    "05035019c": "प्रह्राद तत्त्वां पृच्छामि मा प्रश्नमनृतं वदीः\n",
    "05035020": "प्रह्राद उवाच\n",
    "05035020a": "उदकं मधुपर्कं चाप्यानयन्तु सुधन्वने\n",
    "05035020c": "ब्रह्मन्नभ्यर्चनीयोऽसि श्वेता गौः पीवरीकृता\n",
    "05035021": "सुधन्वोवाच\n",
    "05035021a": "उदकं मधुपर्कं च पथ एवार्पितं मम\n",
    "05035021c": "प्रह्राद त्वं तु नौ प्रश्नं तथ्यं प्रब्रूहि पृच्छतोः\n",
    "05035022": "प्रह्राद उवाच\n",
    "05035022a": "पुत्रो वान्यो भवान्ब्रह्मन्साक्ष्ये चैव भवेत्स्थितः\n",
    "05035022c": "तयोर्विवदतोः प्रश्नं कथमस्मद्विधो वदेत्\n",
    "05035023a": "अथ यो नैव प्रब्रूयात्सत्यं वा यदि वानृतम्\n",
    "05035023c": "एतत्सुधन्वन्पृच्छामि दुर्विवक्ता स्म किं वसेत्\n",
    "05035024": "सुधन्वोवाच\n",
    "05035024a": "यां रात्रिमधिविन्ना स्त्री यां चैवाक्षपराजितः\n",
    "05035024c": "यां च भाराभितप्ताङ्गो दुर्विवक्ता स्म तां वसेत्\n",
    "05035025a": "नगरे प्रतिरुद्धः सन्बहिर्द्वारे बुभुक्षितः\n",
    "05035025c": "अमित्रान्भूयसः पश्यन्दुर्विवक्ता स्म तां वसेत्\n",
    "05035026a": "पञ्च पश्वनृते हन्ति दश हन्ति गवानृते\n",
    "05035026c": "शतमश्वानृते हन्ति सहस्रं पुरुषानृते\n",
    "05035027a": "हन्ति जातानजातांश्च हिरण्यार्थेऽनृतं वदन्\n",
    "05035027c": "सर्वं भूम्यनृते हन्ति मा स्म भूम्यनृतं वदीः\n",
    "05035028": "प्रह्राद उवाच\n",
    "05035028a": "मत्तः श्रेयानङ्गिरा वै सुधन्वा त्वद्विरोचन\n",
    "05035028c": "मातास्य श्रेयसी मातुस्तस्मात्त्वं तेन वै जितः\n",
    "05035029a": "विरोचन सुधन्वायं प्राणानामीश्वरस्तव\n",
    "05035029c": "सुधन्वन्पुनरिच्छामि त्वया दत्तं विरोचनम्\n",
    "05035030": "सुधन्वोवाच\n",
    "05035030a": "यद्धर्ममवृणीथास्त्वं न कामादनृतं वदीः\n",
    "05035030c": "पुनर्ददामि ते तस्मात्पुत्रं प्रह्राद दुर्लभम्\n",
    "05035031a": "एष प्रह्राद पुत्रस्ते मया दत्तो विरोचनः\n",
    "05035031c": "पादप्रक्षालनं कुर्यात्कुमार्याः संनिधौ मम\n",
    "05035032": "विदुर उवाच\n",
    "05035032a": "तस्माद्राजेन्द्र भूम्यर्थे नानृतं वक्तुमर्हसि\n",
    "05035032c": "मा गमः ससुतामात्योऽत्ययं पुत्राननुभ्रमन्\n",
    "05035033a": "न देवा यष्टिमादाय रक्षन्ति पशुपालवत्\n",
    "05035033c": "यं तु रक्षितुमिच्छन्ति बुद्ध्या संविभजन्ति तम्\n",
    "05035034a": "यथा यथा हि पुरुषः कल्याणे कुरुते मनः\n",
    "05035034c": "तथा तथास्य सर्वार्थाः सिध्यन्ते नात्र संशयः\n",
    "05035035a": "न छन्दांसि वृजिनात्तारयन्ति; मायाविनं मायया वर्तमानम्\n",
    "05035035c": "नीडं शकुन्ता इव जातपक्षा;श्छन्दांस्येनं प्रजहत्यन्तकाले\n",
    "05035036a": "मत्तापानं कलहं पूगवैरं; भार्यापत्योरन्तरं ज्ञातिभेदम्\n",
    "05035036c": "राजद्विष्टं स्त्रीपुमांसोर्विवादं; वर्ज्यान्याहुर्यश्च पन्थाः प्रदुष्टः\n",
    "05035037a": "सामुद्रिकं वणिजं चोरपूर्वं; शलाकधूर्तं च चिकित्सकं च\n",
    "05035037c": "अरिं च मित्रं च कुशीलवं च; नैतान्साक्ष्येष्वधिकुर्वीत सप्त\n",
    "05035038a": "मानाग्निहोत्रमुत मानमौनं; मानेनाधीतमुत मानयज्ञः\n",
    "05035038c": "एतानि चत्वार्यभयंकराणि; भयं प्रयच्छन्त्ययथाकृतानि\n",
    "05035039a": "अगारदाही गरदः कुण्डाशी सोमविक्रयी\n",
    "05035039c": "पर्वकारश्च सूची च मित्रध्रुक्पारदारिकः\n",
    "05035040a": "भ्रूणहा गुरुतल्पी च यश्च स्यात्पानपो द्विजः\n",
    "05035040c": "अतितीक्ष्णश्च काकश्च नास्तिको वेदनिन्दकः\n",
    "05035041a": "स्रुवप्रग्रहणो व्रात्यः कीनाशश्चार्थवानपि\n",
    "05035041c": "रक्षेत्युक्तश्च यो हिंस्यात्सर्वे ब्रह्महणैः समाः\n",
    "05035042a": "तृणोल्कया ज्ञायते जातरूपं; युगे भद्रो व्यवहारेण साधुः\n",
    "05035042c": "शूरो भयेष्वर्थकृच्छ्रेषु धीरः; कृच्छ्रास्वापत्सु सुहृदश्चारयश्च\n",
    "05035043a": "जरा रूपं हरति हि धैर्यमाशा; मृत्युः प्राणान्धर्मचर्यामसूया\n",
    "05035043c": "क्रोधः श्रियं शीलमनार्यसेवा; ह्रियं कामः सर्वमेवाभिमानः\n",
    "05035044a": "श्रीर्मङ्गलात्प्रभवति प्रागल्भ्यात्संप्रवर्धते\n",
    "05035044c": "दाक्ष्यात्तु कुरुते मूलं संयमात्प्रतितिष्ठति\n",
    "05035045a": "अष्टौ गुणाः पुरुषं दीपयन्ति; प्रज्ञा च कौल्यं च दमः श्रुतं च\n",
    "05035045c": "पराक्रमश्चाबहुभाषिता च; दानं यथाशक्ति कृतज्ञता च\n",
    "05035046a": "एतान्गुणांस्तात महानुभावा;नेको गुणः संश्रयते प्रसह्य\n",
    "05035046c": "राजा यदा सत्कुरुते मनुष्यं; सर्वान्गुणानेष गुणोऽतिभाति\n",
    "05035047a": "अष्टौ नृपेमानि मनुष्यलोके; स्वर्गस्य लोकस्य निदर्शनानि\n",
    "05035047c": "चत्वार्येषामन्ववेतानि सद्भि;श्चत्वार्येषामन्ववयन्ति सन्तः\n",
    "05035048a": "यज्ञो दानमध्ययनं तपश्च; चत्वार्येतान्यन्ववेतानि सद्भिः\n",
    "05035048c": "दमः सत्यमार्जवमानृशंस्यं; चत्वार्येतान्यन्ववयन्ति सन्तः\n",
    "05035049a": "न सा सभा यत्र न सन्ति वृद्धा; न ते वृद्धा ये न वदन्ति धर्मम्\n",
    "05035049c": "नासौ धर्मो यत्र न सत्यमस्ति; न तत्सत्यं यच्छलेनानुविद्धम्\n",
    "05035050a": "सत्यं रूपं श्रुतं विद्या कौल्यं शीलं बलं धनम्\n",
    "05035050c": "शौर्यं च चित्रभाष्यं च दश संसर्गयोनयः\n",
    "05035051a": "पापं कुर्वन्पापकीर्तिः पापमेवाश्नुते फलम्\n",
    "05035051c": "पुण्यं कुर्वन्पुण्यकीर्तिः पुण्यमेवाश्नुते फलम्\n",
    "05035052a": "पापं प्रज्ञां नाशयति क्रियमाणं पुनः पुनः\n",
    "05035052c": "नष्टप्रज्ञः पापमेव नित्यमारभते नरः\n",
    "05035053a": "पुण्यं प्रज्ञां वर्धयति क्रियमाणं पुनः पुनः\n",
    "05035053c": "वृद्धप्रज्ञः पुण्यमेव नित्यमारभते नरः\n",
    "05035054a": "असूयको दन्दशूको निष्ठुरो वैरकृन्नरः\n",
    "05035054c": "स कृच्छ्रं महदाप्नोति नचिरात्पापमाचरन्\n",
    "05035055a": "अनसूयः कृतप्रज्ञः शोभनान्याचरन्सदा\n",
    "05035055c": "अकृच्छ्रात्सुखमाप्नोति सर्वत्र च विराजते\n",
    "05035056a": "प्रज्ञामेवागमयति यः प्राज्ञेभ्यः स पण्डितः\n",
    "05035056c": "प्राज्ञो ह्यवाप्य धर्मार्थौ शक्नोति सुखमेधितुम्\n",
    "05035057a": "दिवसेनैव तत्कुर्याद्येन रात्रौ सुखं वसेत्\n",
    "05035057c": "अष्टमासेन तत्कुर्याद्येन वर्षाः सुखं वसेत्\n",
    "05035058a": "पूर्वे वयसि तत्कुर्याद्येन वृद्धः सुखं वसेत्\n",
    "05035058c": "यावज्जीवेन तत्कुर्याद्येन प्रेत्य सुखं वसेत्\n",
    "05035059a": "जीर्णमन्नं प्रशंसन्ति भार्यां च गतयौवनाम्\n",
    "05035059c": "शूरं विगतसंग्रामं गतपारं तपस्विनम्\n",
    "05035060a": "धनेनाधर्मलब्धेन यच्छिद्रमपिधीयते\n",
    "05035060c": "असंवृतं तद्भवति ततोऽन्यदवदीर्यते\n",
    "05035061a": "गुरुरात्मवतां शास्ता शास्ता राजा दुरात्मनाम्\n",
    "05035061c": "अथ प्रच्छन्नपापानां शास्ता वैवस्वतो यमः\n",
    "05035062a": "ऋषीणां च नदीनां च कुलानां च महात्मनाम्\n",
    "05035062c": "प्रभवो नाधिगन्तव्यः स्त्रीणां दुश्चरितस्य च\n",
    "05035063a": "द्विजातिपूजाभिरतो दाता ज्ञातिषु चार्जवी\n",
    "05035063c": "क्षत्रियः स्वर्गभाग्राजंश्चिरं पालयते महीम्\n",
    "05035064a": "सुवर्णपुष्पां पृथिवीं चिन्वन्ति पुरुषास्त्रयः\n",
    "05035064c": "शूरश्च कृतविद्यश्च यश्च जानाति सेवितुम्\n",
    "05035065a": "बुद्धिश्रेष्ठानि कर्माणि बाहुमध्यानि भारत\n",
    "05035065c": "तानि जङ्घाजघन्यानि भारप्रत्यवराणि च\n",
    "05035066a": "दुर्योधने च शकुनौ मूढे दुःशासने तथा\n",
    "05035066c": "कर्णे चैश्वर्यमाधाय कथं त्वं भूतिमिच्छसि\n",
    "05035067a": "सर्वैर्गुणैरुपेताश्च पाण्डवा भरतर्षभ\n",
    "05035067c": "पितृवत्त्वयि वर्तन्ते तेषु वर्तस्व पुत्रवत्\n",
    "05036001": "विदुर उवाच\n",
    "05036001a": "अत्रैवोदाहरन्तीममितिहासं पुरातनम्\n",
    "05036001c": "आत्रेयस्य च संवादं साध्यानां चेति नः श्रुतम्\n",
    "05036002a": "चरन्तं हंसरूपेण महर्षिं संशितव्रतम्\n",
    "05036002c": "साध्या देवा महाप्राज्ञं पर्यपृच्छन्त वै पुरा\n",
    "05036003a": "साध्या देवा वयमस्मो महर्षे; दृष्ट्वा भवन्तं न शक्नुमोऽनुमातुम्\n",
    "05036003c": "श्रुतेन धीरो बुद्धिमांस्त्वं मतो नः; काव्यां वाचं वक्तुमर्हस्युदाराम्\n",
    "05036004": "हंस उवाच\n",
    "05036004a": "एतत्कार्यममराः संश्रुतं मे; धृतिः शमः सत्यधर्मानुवृत्तिः\n",
    "05036004c": "ग्रन्थिं विनीय हृदयस्य सर्वं; प्रियाप्रिये चात्मवशं नयीत\n",
    "05036005a": "आक्रुश्यमानो नाक्रोशेन्मन्युरेव तितिक्षितः\n",
    "05036005c": "आक्रोष्टारं निर्दहति सुकृतं चास्य विन्दति\n",
    "05036006a": "नाक्रोशी स्यान्नावमानी परस्य; मित्रद्रोही नोत नीचोपसेवी\n",
    "05036006c": "न चातिमानी न च हीनवृत्तो; रूक्षां वाचं रुशतीं वर्जयीत\n",
    "05036007a": "मर्माण्यस्थीनि हृदयं तथासू;न्घोरा वाचो निर्दहन्तीह पुंसाम्\n",
    "05036007c": "तस्माद्वाचं रुशतीं रूक्षरूपां; धर्मारामो नित्यशो वर्जयीत\n",
    "05036008a": "अरुंतुदं परुषं रूक्षवाचं; वाक्कण्टकैर्वितुदन्तं मनुष्यान्\n",
    "05036008c": "विद्यादलक्ष्मीकतमं जनानां; मुखे निबद्धां निरृतिं वहन्तम्\n",
    "05036009a": "परश्चेदेनमधिविध्येत बाणै;र्भृशं सुतीक्ष्णैरनलार्कदीप्तैः\n",
    "05036009c": "विरिच्यमानोऽप्यतिरिच्यमानो; विद्यात्कविः सुकृतं मे दधाति\n",
    "05036010a": "यदि सन्तं सेवते यद्यसन्तं; तपस्विनं यदि वा स्तेनमेव\n",
    "05036010c": "वासो यथा रङ्गवशं प्रयाति; तथा स तेषां वशमभ्युपैति\n",
    "05036011a": "वादं तु यो न प्रवदेन्न वादये;द्यो नाहतः प्रतिहन्यान्न घातयेत्\n",
    "05036011c": "यो हन्तुकामस्य न पापमिच्छे;त्तस्मै देवाः स्पृहयन्त्यागताय\n",
    "05036012a": "अव्याहृतं व्याहृताच्छ्रेय आहुः; सत्यं वदेद्व्याहृतं तद्द्वितीयम्\n",
    "05036012c": "प्रियं वदेद्व्याहृतं तत्तृतीयं; धर्म्यं वदेद्व्याहृतं तच्चतुर्थम्\n",
    "05036013a": "यादृशैः संविवदते यादृशांश्चोपसेवते\n",
    "05036013c": "यादृगिच्छेच्च भवितुं तादृग्भवति पूरुषः\n",
    "05036014a": "यतो यतो निवर्तते ततस्ततो विमुच्यते\n",
    "05036014c": "निवर्तनाद्धि सर्वतो न वेत्ति दुःखमण्वपि\n",
    "05036015a": "न जीयते नोत जिगीषतेऽन्या;न्न वैरकृच्चाप्रतिघातकश्च\n",
    "05036015c": "निन्दाप्रशंसासु समस्वभावो; न शोचते हृष्यति नैव चायम्\n",
    "05036016a": "भावमिच्छति सर्वस्य नाभावे कुरुते मतिम्\n",
    "05036016c": "सत्यवादी मृदुर्दान्तो यः स उत्तमपूरुषः\n",
    "05036017a": "नानर्थकं सान्त्वयति प्रतिज्ञाय ददाति च\n",
    "05036017c": "राद्धापराद्धे जानाति यः स मध्यमपूरुषः\n",
    "05036018a": "दुःशासनस्तूपहन्ता न शास्ता; नावर्तते मन्युवशात्कृतघ्नः\n",
    "05036018c": "न कस्यचिन्मित्रमथो दुरात्मा; कलाश्चैता अधमस्येह पुंसः\n",
    "05036019a": "न श्रद्दधाति कल्याणं परेभ्योऽप्यात्मशङ्कितः\n",
    "05036019c": "निराकरोति मित्राणि यो वै सोऽधमपूरुषः\n",
    "05036020a": "उत्तमानेव सेवेत प्राप्ते काले तु मध्यमान्\n",
    "05036020c": "अधमांस्तु न सेवेत य इच्छेच्छ्रेय आत्मनः\n",
    "05036021a": "प्राप्नोति वै वित्तमसद्बलेन; नित्योत्थानात्प्रज्ञया पौरुषेण\n",
    "05036021c": "न त्वेव सम्यग्लभते प्रशंसां; न वृत्तमाप्नोति महाकुलानाम्\n",
    "05036022": "धृतराष्ट्र उवाच\n",
    "05036022a": "महाकुलानां स्पृहयन्ति देवा; धर्मार्थवृद्धाश्च बहुश्रुताश्च\n",
    "05036022c": "पृच्छामि त्वां विदुर प्रश्नमेतं; भवन्ति वै कानि महाकुलानि\n",
    "05036023": "विदुर उवाच\n",
    "05036023a": "तपो दमो ब्रह्मवित्त्वं वितानाः; पुण्या विवाहाः सततान्नदानम्\n",
    "05036023c": "येष्वेवैते सप्त गुणा भवन्ति; सम्यग्वृत्तास्तानि महाकुलानि\n",
    "05036024a": "येषां न वृत्तं व्यथते न योनि;र्वृत्तप्रसादेन चरन्ति धर्मम्\n",
    "05036024c": "ये कीर्तिमिच्छन्ति कुले विशिष्टां; त्यक्तानृतास्तानि महाकुलानि\n",
    "05036025a": "अनिज्ययाविवाहैश्च वेदस्योत्सादनेन च\n",
    "05036025c": "कुलान्यकुलतां यान्ति धर्मस्यातिक्रमेण च\n",
    "05036026a": "देवद्रव्यविनाशेन ब्रह्मस्वहरणेन च\n",
    "05036026c": "कुलान्यकुलतां यान्ति ब्राह्मणातिक्रमेण च\n",
    "05036027a": "ब्राह्मणानां परिभवात्परिवादाच्च भारत\n",
    "05036027c": "कुलान्यकुलतां यान्ति न्यासापहरणेन च\n",
    "05036028a": "कुलानि समुपेतानि गोभिः पुरुषतोऽश्वतः\n",
    "05036028c": "कुलसंख्यां न गच्छन्ति यानि हीनानि वृत्ततः\n",
    "05036029a": "वृत्ततस्त्वविहीनानि कुलान्यल्पधनान्यपि\n",
    "05036029c": "कुलसंख्यां तु गच्छन्ति कर्षन्ति च महद्यशः\n",
    "05036030a": "मा नः कुले वैरकृत्कश्चिदस्तु; राजामात्यो मा परस्वापहारी\n",
    "05036030c": "मित्रद्रोही नैकृतिकोऽनृती वा; पूर्वाशी वा पितृदेवातिथिभ्यः\n",
    "05036031a": "यश्च नो ब्राह्मणं हन्याद्यश्च नो ब्राह्मणान्द्विषेत्\n",
    "05036031c": "न नः स समितिं गच्छेद्यश्च नो निर्वपेत्कृषिम्\n",
    "05036032a": "तृणानि भूमिरुदकं वाक्चतुर्थी च सूनृता\n",
    "05036032c": "सतामेतानि गेहेषु नोच्छिद्यन्ते कदाचन\n",
    "05036033a": "श्रद्धया परया राजन्नुपनीतानि सत्कृतिम्\n",
    "05036033c": "प्रवृत्तानि महाप्राज्ञ धर्मिणां पुण्यकर्मणाम्\n",
    "05036034a": "सूक्ष्मोऽपि भारं नृपते स्यन्दनो वै; शक्तो वोढुं न तथान्ये महीजाः\n",
    "05036034c": "एवं युक्ता भारसहा भवन्ति; महाकुलीना न तथान्ये मनुष्याः\n",
    "05036035a": "न तन्मित्रं यस्य कोपाद्बिभेति; यद्वा मित्रं शङ्कितेनोपचर्यम्\n",
    "05036035c": "यस्मिन्मित्रे पितरीवाश्वसीत; तद्वै मित्रं संगतानीतराणि\n",
    "05036036a": "यदि चेदप्यसंबन्धो मित्रभावेन वर्तते\n",
    "05036036c": "स एव बन्धुस्तन्मित्रं सा गतिस्तत्परायणम्\n",
    "05036037a": "चलचित्तस्य वै पुंसो वृद्धाननुपसेवतः\n",
    "05036037c": "पारिप्लवमतेर्नित्यमध्रुवो मित्रसंग्रहः\n",
    "05036038a": "चलचित्तमनात्मानमिन्द्रियाणां वशानुगम्\n",
    "05036038c": "अर्थाः समतिवर्तन्ते हंसाः शुष्कं सरो यथा\n",
    "05036039a": "अकस्मादेव कुप्यन्ति प्रसीदन्त्यनिमित्ततः\n",
    "05036039c": "शीलमेतदसाधूनामभ्रं पारिप्लवं यथा\n",
    "05036040a": "सत्कृताश्च कृतार्थाश्च मित्राणां न भवन्ति ये\n",
    "05036040c": "तान्मृतानपि क्रव्यादाः कृतघ्नान्नोपभुञ्जते\n",
    "05036041a": "अर्थयेदेव मित्राणि सति वासति वा धने\n",
    "05036041c": "नानर्थयन्विजानाति मित्राणां सारफल्गुताम्\n",
    "05036042a": "संतापाद्भ्रश्यते रूपं संतापाद्भ्रश्यते बलम्\n",
    "05036042c": "संतापाद्भ्रश्यते ज्ञानं संतापाद्व्याधिमृच्छति\n",
    "05036043a": "अनवाप्यं च शोकेन शरीरं चोपतप्यते\n",
    "05036043c": "अमित्राश्च प्रहृष्यन्ति मा स्म शोके मनः कृथाः\n",
    "05036044a": "पुनर्नरो म्रियते जायते च; पुनर्नरो हीयते वर्धते पुनः\n",
    "05036044c": "पुनर्नरो याचति याच्यते च; पुनर्नरः शोचति शोच्यते पुनः\n",
    "05036045a": "सुखं च दुःखं च भवाभवौ च; लाभालाभौ मरणं जीवितं च\n",
    "05036045c": "पर्यायशः सर्वमिह स्पृशन्ति; तस्माद्धीरो नैव हृष्येन्न शोचेत्\n",
    "05036046a": "चलानि हीमानि षडिन्द्रियाणि; तेषां यद्यद्वर्तते यत्र यत्र\n",
    "05036046c": "ततस्ततः स्रवते बुद्धिरस्य; छिद्रोदकुम्भादिव नित्यमम्भः\n",
    "05036047": "धृतराष्ट्र उवाच\n",
    "05036047a": "तनुरुच्चः शिखी राजा मिथ्योपचरितो मया\n",
    "05036047c": "मन्दानां मम पुत्राणां युद्धेनान्तं करिष्यति\n",
    "05036048a": "नित्योद्विग्नमिदं सर्वं नित्योद्विग्नमिदं मनः\n",
    "05036048c": "यत्तत्पदमनुद्विग्नं तन्मे वद महामते\n",
    "05036049": "विदुर उवाच\n",
    "05036049a": "नान्यत्र विद्यातपसोर्नान्यत्रेन्द्रियनिग्रहात्\n",
    "05036049c": "नान्यत्र लोभसंत्यागाच्छान्तिं पश्यामि तेऽनघ\n",
    "05036050a": "बुद्ध्या भयं प्रणुदति तपसा विन्दते महत्\n",
    "05036050c": "गुरुशुश्रूषया ज्ञानं शान्तिं त्यागेन विन्दति\n",
    "05036051a": "अनाश्रिता दानपुण्यं वेदपुण्यमनाश्रिताः\n",
    "05036051c": "रागद्वेषविनिर्मुक्ता विचरन्तीह मोक्षिणः\n",
    "05036052a": "स्वधीतस्य सुयुद्धस्य सुकृतस्य च कर्मणः\n",
    "05036052c": "तपसश्च सुतप्तस्य तस्यान्ते सुखमेधते\n",
    "05036053a": "स्वास्तीर्णानि शयनानि प्रपन्ना; न वै भिन्ना जातु निद्रां लभन्ते\n",
    "05036053c": "न स्त्रीषु राजन्रतिमाप्नुवन्ति; न मागधैः स्तूयमाना न सूतैः\n",
    "05036054a": "न वै भिन्ना जातु चरन्ति धर्मं; न वै सुखं प्राप्नुवन्तीह भिन्नाः\n",
    "05036054c": "न वै भिन्ना गौरवं मानयन्ति; न वै भिन्नाः प्रशमं रोचयन्ति\n",
    "05036055a": "न वै तेषां स्वदते पथ्यमुक्तं; योगक्षेमं कल्पते नोत तेषाम्\n",
    "05036055c": "भिन्नानां वै मनुजेन्द्र परायणं; न विद्यते किंचिदन्यद्विनाशात्\n",
    "05036056a": "संभाव्यं गोषु संपन्नं संभाव्यं ब्राह्मणे तपः\n",
    "05036056c": "संभाव्यं स्त्रीषु चापल्यं संभाव्यं ज्ञातितो भयम्\n",
    "05036057a": "तन्तवोऽप्यायता नित्यं तन्तवो बहुलाः समाः\n",
    "05036057c": "बहून्बहुत्वादायासान्सहन्तीत्युपमा सताम्\n",
    "05036058a": "धूमायन्ते व्यपेतानि ज्वलन्ति सहितानि च\n",
    "05036058c": "धृतराष्ट्रोल्मुकानीव ज्ञातयो भरतर्षभ\n",
    "05036059a": "ब्राह्मणेषु च ये शूराः स्त्रीषु ज्ञातिषु गोषु च\n",
    "05036059c": "वृन्तादिव फलं पक्वं धृतराष्ट्र पतन्ति ते\n",
    "05036060a": "महानप्येकजो वृक्षो बलवान्सुप्रतिष्ठितः\n",
    "05036060c": "प्रसह्य एव वातेन शाखास्कन्धं विमर्दितुम्\n",
    "05036061a": "अथ ये सहिता वृक्षाः संघशः सुप्रतिष्ठिताः\n",
    "05036061c": "ते हि शीघ्रतमान्वातान्सहन्तेऽन्योन्यसंश्रयात्\n",
    "05036062a": "एवं मनुष्यमप्येकं गुणैरपि समन्वितम्\n",
    "05036062c": "शक्यं द्विषन्तो मन्यन्ते वायुर्द्रुममिवैकजम्\n",
    "05036063a": "अन्योन्यसमुपष्टम्भादन्योन्यापाश्रयेण च\n",
    "05036063c": "ज्ञातयः संप्रवर्धन्ते सरसीवोत्पलान्युत\n",
    "05036064a": "अवध्या ब्राह्मणा गावः स्त्रियो बालाश्च ज्ञातयः\n",
    "05036064c": "येषां चान्नानि भुञ्जीत ये च स्युः शरणागताः\n",
    "05036065a": "न मनुष्ये गुणः कश्चिदन्यो धनवतामपि\n",
    "05036065c": "अनातुरत्वाद्भद्रं ते मृतकल्पा हि रोगिणः\n",
    "05036066a": "अव्याधिजं कटुकं शीर्षरोगं; पापानुबन्धं परुषं तीक्ष्णमुग्रम्\n",
    "05036066c": "सतां पेयं यन्न पिबन्त्यसन्तो; मन्युं महाराज पिब प्रशाम्य\n",
    "05036067a": "रोगार्दिता न फलान्याद्रियन्ते; न वै लभन्ते विषयेषु तत्त्वम्\n",
    "05036067c": "दुःखोपेता रोगिणो नित्यमेव; न बुध्यन्ते धनभोगान्न सौख्यम्\n",
    "05036068a": "पुरा ह्युक्तो नाकरोस्त्वं वचो मे; द्यूते जितां द्रौपदीं प्रेक्ष्य राजन्\n",
    "05036068c": "दुर्योधनं वारयेत्यक्षवत्यां; कितवत्वं पण्डिता वर्जयन्ति\n",
    "05036069a": "न तद्बलं यन्मृदुना विरुध्यते; मिश्रो धर्मस्तरसा सेवितव्यः\n",
    "05036069c": "प्रध्वंसिनी क्रूरसमाहिता श्री;र्मृदुप्रौढा गच्छति पुत्रपौत्रान्\n",
    "05036070a": "धार्तराष्ट्राः पाण्डवान्पालयन्तु; पाण्डोः सुतास्तव पुत्रांश्च पान्तु\n",
    "05036070c": "एकारिमित्राः कुरवो ह्येकमन्त्रा; जीवन्तु राजन्सुखिनः समृद्धाः\n",
    "05036071a": "मेढीभूतः कौरवाणां त्वमद्य; त्वय्याधीनं कुरुकुलमाजमीढ\n",
    "05036071c": "पार्थान्बालान्वनवासप्रतप्ता;न्गोपायस्व स्वं यशस्तात रक्षन्\n",
    "05036072a": "संधत्स्व त्वं कौरवान्पाण्डुपुत्रै;र्मा तेऽन्तरं रिपवः प्रार्थयन्तु\n",
    "05036072c": "सत्ये स्थितास्ते नरदेव सर्वे; दुर्योधनं स्थापय त्वं नरेन्द्र\n",
    "05037001": "विदुर उवाच\n",
    "05037001a": "सप्तदशेमान्राजेन्द्र मनुः स्वायंभुवोऽब्रवीत्\n",
    "05037001c": "वैचित्रवीर्य पुरुषानाकाशं मुष्टिभिर्घ्नतः\n",
    "05037002a": "तानेवेन्द्रस्य हि धनुरनाम्यं नमतोऽब्रवीत्\n",
    "05037002c": "अथो मरीचिनः पादाननाम्यान्नमतस्तथा\n",
    "05037003a": "यश्चाशिष्यं शासति यश्च कुप्यते; यश्चातिवेलं भजते द्विषन्तम्\n",
    "05037003c": "स्त्रियश्च योऽरक्षति भद्रमस्तु ते; यश्चायाच्यं याचति यश्च कत्थते\n",
    "05037004a": "यश्चाभिजातः प्रकरोत्यकार्यं; यश्चाबलो बलिना नित्यवैरी\n",
    "05037004c": "अश्रद्दधानाय च यो ब्रवीति; यश्चाकाम्यं कामयते नरेन्द्र\n",
    "05037005a": "वध्वा हासं श्वशुरो यश्च मन्यते; वध्वा वसन्नुत यो मानकामः\n",
    "05037005c": "परक्षेत्रे निर्वपति यश्च बीजं; स्त्रियं च यः परिवदतेऽतिवेलम्\n",
    "05037006a": "यश्चैव लब्ध्वा न स्मरामीत्युवाच; दत्त्वा च यः कत्थति याच्यमानः\n",
    "05037006c": "यश्चासतः सान्त्वमुपासतीह; एतेऽनुयान्त्यनिलं पाशहस्ताः\n",
    "05037007a": "यस्मिन्यथा वर्तते यो मनुष्य;स्तस्मिंस्तथा वर्तितव्यं स धर्मः\n",
    "05037007c": "मायाचारो मायया वर्तितव्यः; साध्वाचारः साधुना प्रत्युदेयः\n",
    "05037008": "धृतराष्ट्र उवाच\n",
    "05037008a": "शतायुरुक्तः पुरुषः सर्ववेदेषु वै यदा\n",
    "05037008c": "नाप्नोत्यथ च तत्सर्वमायुः केनेह हेतुना\n",
    "05037009": "विदुर उवाच\n",
    "05037009a": "अतिवादोऽतिमानश्च तथात्यागो नराधिप\n",
    "05037009c": "क्रोधश्चातिविवित्सा च मित्रद्रोहश्च तानि षट्\n",
    "05037010a": "एत एवासयस्तीक्ष्णाः कृन्तन्त्यायूंषि देहिनाम्\n",
    "05037010c": "एतानि मानवान्घ्नन्ति न मृत्युर्भद्रमस्तु ते\n",
    "05037011a": "विश्वस्तस्यैति यो दारान्यश्चापि गुरुतल्पगः\n",
    "05037011c": "वृषलीपतिर्द्विजो यश्च पानपश्चैव भारत\n",
    "05037012a": "शरणागतहा चैव सर्वे ब्रह्महणैः समाः\n",
    "05037012c": "एतैः समेत्य कर्तव्यं प्रायश्चित्तमिति श्रुतिः\n",
    "05037013a": "गृही वदान्योऽनपविद्धवाक्यः; शेषान्नभोक्ताप्यविहिंसकश्च\n",
    "05037013c": "नानर्थकृत्त्यक्तकलिः कृतज्ञः; सत्यो मृदुः स्वर्गमुपैति विद्वान्\n",
    "05037014a": "सुलभाः पुरुषा राजन्सततं प्रियवादिनः\n",
    "05037014c": "अप्रियस्य तु पथ्यस्य वक्ता श्रोता च दुर्लभः\n",
    "05037015a": "यो हि धर्मं व्यपाश्रित्य हित्वा भर्तुः प्रियाप्रिये\n",
    "05037015c": "अप्रियाण्याह पथ्यानि तेन राजा सहायवान्\n",
    "05037016a": "त्यजेत्कुलार्थे पुरुषं ग्रामस्यार्थे कुलं त्यजेत्\n",
    "05037016c": "ग्रामं जनपदस्यार्थे आत्मार्थे पृथिवीं त्यजेत्\n",
    "05037017a": "आपदर्थं धनं रक्षेद्दारान्रक्षेद्धनैरपि\n",
    "05037017c": "आत्मानं सततं रक्षेद्दारैरपि धनैरपि\n",
    "05037018a": "उक्तं मया द्यूतकालेऽपि राज;न्नैवं युक्तं वचनं प्रातिपीय\n",
    "05037018c": "तदौषधं पथ्यमिवातुरस्य; न रोचते तव वैचित्रवीर्य\n",
    "05037019a": "काकैरिमांश्चित्रबर्हान्मयूरा;न्पराजैष्ठाः पाण्डवान्धार्तराष्ट्रैः\n",
    "05037019c": "हित्वा सिंहान्क्रोष्टुकान्गूहमानः; प्राप्ते काले शोचिता त्वं नरेन्द्र\n",
    "05037020a": "यस्तात न क्रुध्यति सर्वकालं; भृत्यस्य भक्तस्य हिते रतस्य\n",
    "05037020c": "तस्मिन्भृत्या भर्तरि विश्वसन्ति; न चैनमापत्सु परित्यजन्ति\n",
    "05037021a": "न भृत्यानां वृत्तिसंरोधनेन; बाह्यं जनं संजिघृक्षेदपूर्वम्\n",
    "05037021c": "त्यजन्ति ह्येनमुचितावरुद्धाः; स्निग्धा ह्यमात्याः परिहीनभोगाः\n",
    "05037022a": "कृत्यानि पूर्वं परिसंख्याय सर्वा;ण्यायव्ययावनुरूपां च वृत्तिम्\n",
    "05037022c": "संगृह्णीयादनुरूपान्सहाया;न्सहायसाध्यानि हि दुष्कराणि\n",
    "05037023a": "अभिप्रायं यो विदित्वा तु भर्तुः; सर्वाणि कार्याणि करोत्यतन्द्रीः\n",
    "05037023c": "वक्ता हितानामनुरक्त आर्यः; शक्तिज्ञ आत्मेव हि सोऽनुकम्प्यः\n",
    "05037024a": "वाक्यं तु यो नाद्रियतेऽनुशिष्टः; प्रत्याह यश्चापि नियुज्यमानः\n",
    "05037024c": "प्रज्ञाभिमानी प्रतिकूलवादी; त्याज्यः स तादृक्त्वरयैव भृत्यः\n",
    "05037025a": "अस्तब्धमक्लीबमदीर्घसूत्रं; सानुक्रोशं श्लक्ष्णमहार्यमन्यैः\n",
    "05037025c": "अरोगजातीयमुदारवाक्यं; दूतं वदन्त्यष्टगुणोपपन्नम्\n",
    "05037026a": "न विश्वासाज्जातु परस्य गेहं; गच्छेन्नरश्चेतयानो विकाले\n",
    "05037026c": "न चत्वरे निशि तिष्ठेन्निगूढो; न राजन्यां योषितं प्रार्थयीत\n",
    "05037027a": "न निह्नवं सत्रगतस्य गच्छे;त्संसृष्टमन्त्रस्य कुसंगतस्य\n",
    "05037027c": "न च ब्रूयान्नाश्वसामि त्वयीति; सकारणं व्यपदेशं तु कुर्यात्\n",
    "05037028a": "घृणी राजा पुंश्चली राजभृत्यः; पुत्रो भ्राता विधवा बालपुत्रा\n",
    "05037028c": "सेनाजीवी चोद्धृतभक्त एव; व्यवहारे वै वर्जनीयाः स्युरेते\n",
    "05037029a": "गुणा दश स्नानशीलं भजन्ते; बलं रूपं स्वरवर्णप्रशुद्धिः\n",
    "05037029c": "स्पर्शश्च गन्धश्च विशुद्धता च; श्रीः सौकुमार्यं प्रवराश्च नार्यः\n",
    "05037030a": "गुणाश्च षण्मितभुक्तं भजन्ते; आरोग्यमायुश्च सुखं बलं च\n",
    "05037030c": "अनाविलं चास्य भवेदपत्यं; न चैनमाद्यून इति क्षिपन्ति\n",
    "05037031a": "अकर्मशीलं च महाशनं च; लोकद्विष्टं बहुमायं नृशंसम्\n",
    "05037031c": "अदेशकालज्ञमनिष्टवेष;मेतान्गृहे न प्रतिवासयीत\n",
    "05037032a": "कदर्यमाक्रोशकमश्रुतं च; वराकसंभूतममान्यमानिनम्\n",
    "05037032c": "निष्ठूरिणं कृतवैरं कृतघ्न;मेतान्भृशार्तोऽपि न जातु याचेत्\n",
    "05037033a": "संक्लिष्टकर्माणमतिप्रवादं; नित्यानृतं चादृढभक्तिकं च\n",
    "05037033c": "विकृष्टरागं बहुमानिनं चा;प्येतान्न सेवेत नराधमान्षट्\n",
    "05037034a": "सहायबन्धना ह्यर्थाः सहायाश्चार्थबन्धनाः\n",
    "05037034c": "अन्योन्यबन्धनावेतौ विनान्योन्यं न सिध्यतः\n",
    "05037035a": "उत्पाद्य पुत्राननृणांश्च कृत्वा; वृत्तिं च तेभ्योऽनुविधाय कांचित्\n",
    "05037035c": "स्थाने कुमारीः प्रतिपाद्य सर्वा; अरण्यसंस्थो मुनिवद्बुभूषेत्\n",
    "05037036a": "हितं यत्सर्वभूतानामात्मनश्च सुखावहम्\n",
    "05037036c": "तत्कुर्यादीश्वरो ह्येतन्मूलं धर्मार्थसिद्धये\n",
    "05037037a": "बुद्धिः प्रभावस्तेजश्च सत्त्वमुत्थानमेव च\n",
    "05037037c": "व्यवसायश्च यस्य स्यात्तस्यावृत्तिभयं कुतः\n",
    "05037038a": "पश्य दोषान्पाण्डवैर्विग्रहे त्वं; यत्र व्यथेरन्नपि देवाः सशक्राः\n",
    "05037038c": "पुत्रैर्वैरं नित्यमुद्विग्नवासो; यशःप्रणाशो द्विषतां च हर्षः\n",
    "05037039a": "भीष्मस्य कोपस्तव चेन्द्रकल्प; द्रोणस्य राज्ञश्च युधिष्ठिरस्य\n",
    "05037039c": "उत्सादयेल्लोकमिमं प्रवृद्धः; श्वेतो ग्रहस्तिर्यगिवापतन्खे\n",
    "05037040a": "तव पुत्रशतं चैव कर्णः पञ्च च पाण्डवाः\n",
    "05037040c": "पृथिवीमनुशासेयुरखिलां सागराम्बराम्\n",
    "05037041a": "धार्तराष्ट्रा वनं राजन्व्याघ्राः पाण्डुसुता मताः\n",
    "05037041c": "मा वनं छिन्धि सव्याघ्रं मा व्याघ्रान्नीनशो वनात्\n",
    "05037042a": "न स्याद्वनमृते व्याघ्रान्व्याघ्रा न स्युरृते वनम्\n",
    "05037042c": "वनं हि रक्ष्यते व्याघ्रैर्व्याघ्रान्रक्षति काननम्\n",
    "05037043a": "न तथेच्छन्त्यकल्याणाः परेषां वेदितुं गुणान्\n",
    "05037043c": "यथैषां ज्ञातुमिच्छन्ति नैर्गुण्यं पापचेतसः\n",
    "05037044a": "अर्थसिद्धिं परामिच्छन्धर्ममेवादितश्चरेत्\n",
    "05037044c": "न हि धर्मादपैत्यर्थः स्वर्गलोकादिवामृतम्\n",
    "05037045a": "यस्यात्मा विरतः पापात्कल्याणे च निवेशितः\n",
    "05037045c": "तेन सर्वमिदं बुद्धं प्रकृतिर्विकृतिश्च या\n",
    "05037046a": "यो धर्ममर्थं कामं च यथाकालं निषेवते\n",
    "05037046c": "धर्मार्थकामसंयोगं सोऽमुत्रेह च विन्दति\n",
    "05037047a": "संनियच्छति यो वेगमुत्थितं क्रोधहर्षयोः\n",
    "05037047c": "स श्रियो भाजनं राजन्यश्चापत्सु न मुह्यति\n",
    "05037048a": "बलं पञ्चविधं नित्यं पुरुषाणां निबोध मे\n",
    "05037048c": "यत्तु बाहुबलं नाम कनिष्ठं बलमुच्यते\n",
    "05037049a": "अमात्यलाभो भद्रं ते द्वितीयं बलमुच्यते\n",
    "05037049c": "धनलाभस्तृतीयं तु बलमाहुर्जिगीषवः\n",
    "05037050a": "यत्त्वस्य सहजं राजन्पितृपैतामहं बलम्\n",
    "05037050c": "अभिजातबलं नाम तच्चतुर्थं बलं स्मृतम्\n",
    "05037051a": "येन त्वेतानि सर्वाणि संगृहीतानि भारत\n",
    "05037051c": "यद्बलानां बलं श्रेष्ठं तत्प्रज्ञाबलमुच्यते\n",
    "05037052a": "महते योऽपकाराय नरस्य प्रभवेन्नरः\n",
    "05037052c": "तेन वैरं समासज्य दूरस्थोऽस्मीति नाश्वसेत्\n",
    "05037053a": "स्त्रीषु राजसु सर्पेषु स्वाध्याये शत्रुसेविषु\n",
    "05037053c": "भोगे चायुषि विश्वासं कः प्राज्ञः कर्तुमर्हति\n",
    "05037054a": "प्रज्ञाशरेणाभिहतस्य जन्तो;श्चिकित्सकाः सन्ति न चौषधानि\n",
    "05037054c": "न होममन्त्रा न च मङ्गलानि; नाथर्वणा नाप्यगदाः सुसिद्धाः\n",
    "05037055a": "सर्पश्चाग्निश्च सिंहश्च कुलपुत्रश्च भारत\n",
    "05037055c": "नावज्ञेया मनुष्येण सर्वे ते ह्यतितेजसः\n",
    "05037056a": "अग्निस्तेजो महल्लोके गूढस्तिष्ठति दारुषु\n",
    "05037056c": "न चोपयुङ्क्ते तद्दारु यावन्नो दीप्यते परैः\n",
    "05037057a": "स एव खलु दारुभ्यो यदा निर्मथ्य दीप्यते\n",
    "05037057c": "तदा तच्च वनं चान्यन्निर्दहत्याशु तेजसा\n",
    "05037058a": "एवमेव कुले जाताः पावकोपमतेजसः\n",
    "05037058c": "क्षमावन्तो निराकाराः काष्ठेऽग्निरिव शेरते\n",
    "05037059a": "लताधर्मा त्वं सपुत्रः शालाः पाण्डुसुता मताः\n",
    "05037059c": "न लता वर्धते जातु महाद्रुममनाश्रिता\n",
    "05037060a": "वनं राजंस्त्वं सपुत्रोऽम्बिकेय; सिंहान्वने पाण्डवांस्तात विद्धि\n",
    "05037060c": "सिंहैर्विहीनं हि वनं विनश्ये;त्सिंहा विनश्येयुरृते वनेन\n",
    "05038001": "विदुर उवाच\n",
    "05038001a": "ऊर्ध्वं प्राणा ह्युत्क्रामन्ति यूनः स्थविर आयति\n",
    "05038001c": "प्रत्युत्थानाभिवादाभ्यां पुनस्तान्प्रतिपद्यते\n",
    "05038002a": "पीठं दत्त्वा साधवेऽभ्यागताय; आनीयापः परिनिर्णिज्य पादौ\n",
    "05038002c": "सुखं पृष्ट्वा प्रतिवेद्यात्मसंस्थं; ततो दद्यादन्नमवेक्ष्य धीरः\n",
    "05038003a": "यस्योदकं मधुपर्कं च गां च; नमन्त्रवित्प्रतिगृह्णाति गेहे\n",
    "05038003c": "लोभाद्भयादर्थकार्पण्यतो वा; तस्यानर्थं जीवितमाहुरार्याः\n",
    "05038004a": "चिकित्सकः शल्यकर्तावकीर्णी; स्तेनः क्रूरो मद्यपो भ्रूणहा च\n",
    "05038004c": "सेनाजीवी श्रुतिविक्रायकश्च; भृशं प्रियोऽप्यतिथिर्नोदकार्हः\n",
    "05038005a": "अविक्रेयं लवणं पक्वमन्नं; दधि क्षीरं मधु तैलं घृतं च\n",
    "05038005c": "तिला मांसं मूलफलानि शाकं; रक्तं वासः सर्वगन्धा गुडश्च\n",
    "05038006a": "अरोषणो यः समलोष्टकाञ्चनः; प्रहीणशोको गतसंधिविग्रहः\n",
    "05038006c": "निन्दाप्रशंसोपरतः प्रियाप्रिये; चरन्नुदासीनवदेष भिक्षुकः\n",
    "05038007a": "नीवारमूलेङ्गुदशाकवृत्तिः; सुसंयतात्माग्निकार्येष्वचोद्यः\n",
    "05038007c": "वने वसन्नतिथिष्वप्रमत्तो; धुरंधरः पुण्यकृदेष तापसः\n",
    "05038008a": "अपकृत्वा बुद्धिमतो दूरस्थोऽस्मीति नाश्वसेत्\n",
    "05038008c": "दीर्घौ बुद्धिमतो बाहू याभ्यां हिंसति हिंसितः\n",
    "05038009a": "न विश्वसेदविश्वस्ते विश्वस्ते नातिविश्वसेत्\n",
    "05038009c": "विश्वासाद्भयमुत्पन्नं मूलान्यपि निकृन्तति\n",
    "05038010a": "अनीर्ष्युर्गुप्तदारः स्यात्संविभागी प्रियंवदः\n",
    "05038010c": "श्लक्ष्णो मधुरवाक्स्त्रीणां न चासां वशगो भवेत्\n",
    "05038011a": "पूजनीया महाभागाः पुण्याश्च गृहदीप्तयः\n",
    "05038011c": "स्त्रियः श्रियो गृहस्योक्तास्तस्माद्रक्ष्या विशेषतः\n",
    "05038012a": "पितुरन्तःपुरं दद्यान्मातुर्दद्यान्महानसम्\n",
    "05038012c": "गोषु चात्मसमं दद्यात्स्वयमेव कृषिं व्रजेत्\n",
    "05038012e": "भृत्यैर्वणिज्याचारं च पुत्रैः सेवेत ब्राह्मणान्\n",
    "05038013a": "अद्भ्योऽग्निर्ब्रह्मतः क्षत्रमश्मनो लोहमुत्थितम्\n",
    "05038013c": "तेषां सर्वत्रगं तेजः स्वासु योनिषु शाम्यति\n",
    "05038014a": "नित्यं सन्तः कुले जाताः पावकोपमतेजसः\n",
    "05038014c": "क्षमावन्तो निराकाराः काष्ठेऽग्निरिव शेरते\n",
    "05038015a": "यस्य मन्त्रं न जानन्ति बाह्याश्चाभ्यन्तराश्च ये\n",
    "05038015c": "स राजा सर्वतश्चक्षुश्चिरमैश्वर्यमश्नुते\n",
    "05038016a": "करिष्यन्न प्रभाषेत कृतान्येव च दर्शयेत्\n",
    "05038016c": "धर्मकामार्थकार्याणि तथा मन्त्रो न भिद्यते\n",
    "05038017a": "गिरिपृष्ठमुपारुह्य प्रासादं वा रहोगतः\n",
    "05038017c": "अरण्ये निःशलाके वा तत्र मन्त्रो विधीयते\n",
    "05038018a": "नासुहृत्परमं मन्त्रं भारतार्हति वेदितुम्\n",
    "05038018c": "अपण्डितो वापि सुहृत्पण्डितो वाप्यनात्मवान्\n",
    "05038018e": "अमात्ये ह्यर्थलिप्सा च मन्त्ररक्षणमेव च\n",
    "05038019a": "कृतानि सर्वकार्याणि यस्य वा पार्षदा विदुः\n",
    "05038019c": "गूढमन्त्रस्य नृपतेस्तस्य सिद्धिरसंशयम्\n",
    "05038020a": "अप्रशस्तानि कर्माणि यो मोहादनुतिष्ठति\n",
    "05038020c": "स तेषां विपरिभ्रंशे भ्रश्यते जीवितादपि\n",
    "05038021a": "कर्मणां तु प्रशस्तानामनुष्ठानं सुखावहम्\n",
    "05038021c": "तेषामेवाननुष्ठानं पश्चात्तापकरं महत्\n",
    "05038022a": "स्थानवृद्धिक्षयज्ञस्य षाड्गुण्यविदितात्मनः\n",
    "05038022c": "अनवज्ञातशीलस्य स्वाधीना पृथिवी नृप\n",
    "05038023a": "अमोघक्रोधहर्षस्य स्वयं कृत्यान्ववेक्षिणः\n",
    "05038023c": "आत्मप्रत्ययकोशस्य वसुधेयं वसुंधरा\n",
    "05038024a": "नाममात्रेण तुष्येत छत्रेण च महीपतिः\n",
    "05038024c": "भृत्येभ्यो विसृजेदर्थान्नैकः सर्वहरो भवेत्\n",
    "05038025a": "ब्राह्मणो ब्राह्मणं वेद भर्ता वेद स्त्रियं तथा\n",
    "05038025c": "अमात्यं नृपतिर्वेद राजा राजानमेव च\n",
    "05038026a": "न शत्रुरङ्कमापन्नो मोक्तव्यो वध्यतां गतः\n",
    "05038026c": "अहताद्धि भयं तस्माज्जायते नचिरादिव\n",
    "05038027a": "दैवतेषु च यत्नेन राजसु ब्राह्मणेषु च\n",
    "05038027c": "नियन्तव्यः सदा क्रोधो वृद्धबालातुरेषु च\n",
    "05038028a": "निरर्थं कलहं प्राज्ञो वर्जयेन्मूढसेवितम्\n",
    "05038028c": "कीर्तिं च लभते लोके न चानर्थेन युज्यते\n",
    "05038029a": "प्रसादो निष्फलो यस्य क्रोधश्चापि निरर्थकः\n",
    "05038029c": "न तं भर्तारमिच्छन्ति षण्ढं पतिमिव स्त्रियः\n",
    "05038030a": "न बुद्धिर्धनलाभाय न जाड्यमसमृद्धये\n",
    "05038030c": "लोकपर्यायवृत्तान्तं प्राज्ञो जानाति नेतरः\n",
    "05038031a": "विद्याशीलवयोवृद्धान्बुद्धिवृद्धांश्च भारत\n",
    "05038031c": "धनाभिजनवृद्धांश्च नित्यं मूढोऽवमन्यते\n",
    "05038032a": "अनार्यवृत्तमप्राज्ञमसूयकमधार्मिकम्\n",
    "05038032c": "अनर्थाः क्षिप्रमायान्ति वाग्दुष्टं क्रोधनं तथा\n",
    "05038033a": "अविसंवादनं दानं समयस्याव्यतिक्रमः\n",
    "05038033c": "आवर्तयन्ति भूतानि सम्यक्प्रणिहिता च वाक्\n",
    "05038034a": "अविसंवादको दक्षः कृतज्ञो मतिमानृजुः\n",
    "05038034c": "अपि संक्षीणकोशोऽपि लभते परिवारणम्\n",
    "05038035a": "धृतिः शमो दमः शौचं कारुण्यं वागनिष्ठुरा\n",
    "05038035c": "मित्राणां चानभिद्रोहः सप्तैताः समिधः श्रियः\n",
    "05038036a": "असंविभागी दुष्टात्मा कृतघ्नो निरपत्रपः\n",
    "05038036c": "तादृङ्नराधमो लोके वर्जनीयो नराधिप\n",
    "05038037a": "न स रात्रौ सुखं शेते ससर्प इव वेश्मनि\n",
    "05038037c": "यः कोपयति निर्दोषं सदोषोऽभ्यन्तरं जनम्\n",
    "05038038a": "येषु दुष्टेषु दोषः स्याद्योगक्षेमस्य भारत\n",
    "05038038c": "सदा प्रसादनं तेषां देवतानामिवाचरेत्\n",
    "05038039a": "येऽर्थाः स्त्रीषु समासक्ताः प्रथमोत्पतितेषु च\n",
    "05038039c": "ये चानार्यसमासक्ताः सर्वे ते संशयं गताः\n",
    "05038040a": "यत्र स्त्री यत्र कितवो यत्र बालोऽनुशास्ति च\n",
    "05038040c": "मज्जन्ति तेऽवशा देशा नद्यामश्मप्लवा इव\n",
    "05038041a": "प्रयोजनेषु ये सक्ता न विशेषेषु भारत\n",
    "05038041c": "तानहं पण्डितान्मन्ये विशेषा हि प्रसङ्गिनः\n",
    "05038042a": "यं प्रशंसन्ति कितवा यं प्रशंसन्ति चारणाः\n",
    "05038042c": "यं प्रशंसन्ति बन्धक्यो न स जीवति मानवः\n",
    "05038043a": "हित्वा तान्परमेष्वासान्पाण्डवानमितौजसः\n",
    "05038043c": "आहितं भारतैश्वर्यं त्वया दुर्योधने महत्\n",
    "05038044a": "तं द्रक्ष्यसि परिभ्रष्टं तस्मात्त्वं नचिरादिव\n",
    "05038044c": "ऐश्वर्यमदसंमूढं बलिं लोकत्रयादिव\n",
    "05039001": "धृतराष्ट्र उवाच\n",
    "05039001a": "अनीश्वरोऽयं पुरुषो भवाभवे; सूत्रप्रोता दारुमयीव योषा\n",
    "05039001c": "धात्रा तु दिष्टस्य वशे किलायं; तस्माद्वद त्वं श्रवणे धृतोऽहम्\n",
    "05039002": "विदुर उवाच\n",
    "05039002a": "अप्राप्तकालं वचनं बृहस्पतिरपि ब्रुवन्\n",
    "05039002c": "लभते बुद्ध्यवज्ञानमवमानं च भारत\n",
    "05039003a": "प्रियो भवति दानेन प्रियवादेन चापरः\n",
    "05039003c": "मन्त्रं मूलबलेनान्यो यः प्रियः प्रिय एव सः\n",
    "05039004a": "द्वेष्यो न साधुर्भवति न मेधावी न पण्डितः\n",
    "05039004c": "प्रिये शुभानि कर्माणि द्वेष्ये पापानि भारत\n",
    "05039005a": "न स क्षयो महाराज यः क्षयो वृद्धिमावहेत्\n",
    "05039005c": "क्षयः स त्विह मन्तव्यो यं लब्ध्वा बहु नाशयेत्\n",
    "05039006a": "समृद्धा गुणतः केचिद्भवन्ति धनतोऽपरे\n",
    "05039006c": "धनवृद्धान्गुणैर्हीनान्धृतराष्ट्र विवर्जयेत्\n",
    "05039007": "धृतराष्ट्र उवाच\n",
    "05039007a": "सर्वं त्वमायतीयुक्तं भाषसे प्राज्ञसंमतम्\n",
    "05039007c": "न चोत्सहे सुतं त्यक्तुं यतो धर्मस्ततो जयः\n",
    "05039008": "विदुर उवाच\n",
    "05039008a": "स्वभावगुणसंपन्नो न जातु विनयान्वितः\n",
    "05039008c": "सुसूक्ष्ममपि भूतानामुपमर्दं प्रयोक्ष्यते\n",
    "05039009a": "परापवादनिरताः परदुःखोदयेषु च\n",
    "05039009c": "परस्परविरोधे च यतन्ते सततोत्थिताः\n",
    "05039010a": "सदोषं दर्शनं येषां संवासे सुमहद्भयम्\n",
    "05039010c": "अर्थादाने महान्दोषः प्रदाने च महद्भयम्\n",
    "05039011a": "ये पापा इति विख्याताः संवासे परिगर्हिताः\n",
    "05039011c": "युक्ताश्चान्यैर्महादोषैर्ये नरास्तान्विवर्जयेत्\n",
    "05039012a": "निवर्तमाने सौहार्दे प्रीतिर्नीचे प्रणश्यति\n",
    "05039012c": "या चैव फलनिर्वृत्तिः सौहृदे चैव यत्सुखम्\n",
    "05039013a": "यतते चापवादाय यत्नमारभते क्षये\n",
    "05039013c": "अल्पेऽप्यपकृते मोहान्न शान्तिमुपगच्छति\n",
    "05039014a": "तादृशैः संगतं नीचैर्नृशंसैरकृतात्मभिः\n",
    "05039014c": "निशाम्य निपुणं बुद्ध्या विद्वान्दूराद्विवर्जयेत्\n",
    "05039015a": "यो ज्ञातिमनुगृह्णाति दरिद्रं दीनमातुरम्\n",
    "05039015c": "स पुत्रपशुभिर्वृद्धिं यशश्चाव्ययमश्नुते\n",
    "05039016a": "ज्ञातयो वर्धनीयास्तैर्य इच्छन्त्यात्मनः शुभम्\n",
    "05039016c": "कुलवृद्धिं च राजेन्द्र तस्मात्साधु समाचर\n",
    "05039017a": "श्रेयसा योक्ष्यसे राजन्कुर्वाणो ज्ञातिसत्क्रियाम्\n",
    "05039017c": "विगुणा ह्यपि संरक्ष्या ज्ञातयो भरतर्षभ\n",
    "05039018a": "किं पुनर्गुणवन्तस्ते त्वत्प्रसादाभिकाङ्क्षिणः\n",
    "05039018c": "प्रसादं कुरु दीनानां पाण्डवानां विशां पते\n",
    "05039019a": "दीयन्तां ग्रामकाः केचित्तेषां वृत्त्यर्थमीश्वर\n",
    "05039019c": "एवं लोके यशःप्राप्तो भविष्यसि नराधिप\n",
    "05039020a": "वृद्धेन हि त्वया कार्यं पुत्राणां तात रक्षणम्\n",
    "05039020c": "मया चापि हितं वाच्यं विद्धि मां त्वद्धितैषिणम्\n",
    "05039021a": "ज्ञातिभिर्विग्रहस्तात न कर्तव्यो भवार्थिना\n",
    "05039021c": "सुखानि सह भोज्यानि ज्ञातिभिर्भरतर्षभ\n",
    "05039022a": "संभोजनं संकथनं संप्रीतिश्च परस्परम्\n",
    "05039022c": "ज्ञातिभिः सह कार्याणि न विरोधः कथंचन\n",
    "05039023a": "ज्ञातयस्तारयन्तीह ज्ञातयो मज्जयन्ति च\n",
    "05039023c": "सुवृत्तास्तारयन्तीह दुर्वृत्ता मज्जयन्ति च\n",
    "05039024a": "सुवृत्तो भव राजेन्द्र पाण्डवान्प्रति मानद\n",
    "05039024c": "अधर्षणीयः शत्रूणां तैर्वृतस्त्वं भविष्यसि\n",
    "05039025a": "श्रीमन्तं ज्ञातिमासाद्य यो ज्ञातिरवसीदति\n",
    "05039025c": "दिग्धहस्तं मृग इव स एनस्तस्य विन्दति\n",
    "05039026a": "पश्चादपि नरश्रेष्ठ तव तापो भविष्यति\n",
    "05039026c": "तान्वा हतान्सुतान्वापि श्रुत्वा तदनुचिन्तय\n",
    "05039027a": "येन खट्वां समारूढः परितप्येत कर्मणा\n",
    "05039027c": "आदावेव न तत्कुर्यादध्रुवे जीविते सति\n",
    "05039028a": "न कश्चिन्नापनयते पुमानन्यत्र भार्गवात्\n",
    "05039028c": "शेषसंप्रतिपत्तिस्तु बुद्धिमत्स्वेव तिष्ठति\n",
    "05039029a": "दुर्योधनेन यद्येतत्पापं तेषु पुरा कृतम्\n",
    "05039029c": "त्वया तत्कुलवृद्धेन प्रत्यानेयं नरेश्वर\n",
    "05039030a": "तांस्त्वं पदे प्रतिष्ठाप्य लोके विगतकल्मषः\n",
    "05039030c": "भविष्यसि नरश्रेष्ठ पूजनीयो मनीषिणाम्\n",
    "05039031a": "सुव्याहृतानि धीराणां फलतः प्रविचिन्त्य यः\n",
    "05039031c": "अध्यवस्यति कार्येषु चिरं यशसि तिष्ठति\n",
    "05039032a": "अवृत्तिं विनयो हन्ति हन्त्यनर्थं पराक्रमः\n",
    "05039032c": "हन्ति नित्यं क्षमा क्रोधमाचारो हन्त्यलक्षणम्\n",
    "05039033a": "परिच्छदेन क्षेत्रेण वेश्मना परिचर्यया\n",
    "05039033c": "परीक्षेत कुलं राजन्भोजनाच्छादनेन च\n",
    "05039034a": "ययोश्चित्तेन वा चित्तं नैभृतं नैभृतेन वा\n",
    "05039034c": "समेति प्रज्ञया प्रज्ञा तयोर्मैत्री न जीर्यते\n",
    "05039035a": "दुर्बुद्धिमकृतप्रज्ञं छन्नं कूपं तृणैरिव\n",
    "05039035c": "विवर्जयीत मेधावी तस्मिन्मैत्री प्रणश्यति\n",
    "05039036a": "अवलिप्तेषु मूर्खेषु रौद्रसाहसिकेषु च\n",
    "05039036c": "तथैवापेतधर्मेषु न मैत्रीमाचरेद्बुधः\n",
    "05039037a": "कृतज्ञं धार्मिकं सत्यमक्षुद्रं दृढभक्तिकम्\n",
    "05039037c": "जितेन्द्रियं स्थितं स्थित्यां मित्रमत्यागि चेष्यते\n",
    "05039038a": "इन्द्रियाणामनुत्सर्गो मृत्युना न विशिष्यते\n",
    "05039038c": "अत्यर्थं पुनरुत्सर्गः सादयेद्दैवतान्यपि\n",
    "05039039a": "मार्दवं सर्वभूतानामनसूया क्षमा धृतिः\n",
    "05039039c": "आयुष्याणि बुधाः प्राहुर्मित्राणां चाविमानना\n",
    "05039040a": "अपनीतं सुनीतेन योऽर्थं प्रत्यानिनीषते\n",
    "05039040c": "मतिमास्थाय सुदृढां तदकापुरुषव्रतम्\n",
    "05039041a": "आयत्यां प्रतिकारज्ञस्तदात्वे दृढनिश्चयः\n",
    "05039041c": "अतीते कार्यशेषज्ञो नरोऽर्थैर्न प्रहीयते\n",
    "05039042a": "कर्मणा मनसा वाचा यदभीक्ष्णं निषेवते\n",
    "05039042c": "तदेवापहरत्येनं तस्मात्कल्याणमाचरेत्\n",
    "05039043a": "मङ्गलालम्भनं योगः श्रुतमुत्थानमार्जवम्\n",
    "05039043c": "भूतिमेतानि कुर्वन्ति सतां चाभीक्ष्णदर्शनम्\n",
    "05039044a": "अनिर्वेदः श्रियो मूलं दुःखनाशे सुखस्य च\n",
    "05039044c": "महान्भवत्यनिर्विण्णः सुखं चात्यन्तमश्नुते\n",
    "05039045a": "नातः श्रीमत्तरं किंचिदन्यत्पथ्यतमं तथा\n",
    "05039045c": "प्रभविष्णोर्यथा तात क्षमा सर्वत्र सर्वदा\n",
    "05039046a": "क्षमेदशक्तः सर्वस्य शक्तिमान्धर्मकारणात्\n",
    "05039046c": "अर्थानर्थौ समौ यस्य तस्य नित्यं क्षमा हिता\n",
    "05039047a": "यत्सुखं सेवमानोऽपि धर्मार्थाभ्यां न हीयते\n",
    "05039047c": "कामं तदुपसेवेत न मूढव्रतमाचरेत्\n",
    "05039048a": "दुःखार्तेषु प्रमत्तेषु नास्तिकेष्वलसेषु च\n",
    "05039048c": "न श्रीर्वसत्यदान्तेषु ये चोत्साहविवर्जिताः\n",
    "05039049a": "आर्जवेन नरं युक्तमार्जवात्सव्यपत्रपम्\n",
    "05039049c": "अशक्तिमन्तं मन्यन्तो धर्षयन्ति कुबुद्धयः\n",
    "05039050a": "अत्यार्यमतिदातारमतिशूरमतिव्रतम्\n",
    "05039050c": "प्रज्ञाभिमानिनं चैव श्रीर्भयान्नोपसर्पति\n",
    "05039051a": "अग्निहोत्रफला वेदाः शीलवृत्तफलं श्रुतम्\n",
    "05039051c": "रतिपुत्रफला दारा दत्तभुक्तफलं धनम्\n",
    "05039052a": "अधर्मोपार्जितैरर्थैर्यः करोत्यौर्ध्वदेहिकम्\n",
    "05039052c": "न स तस्य फलं प्रेत्य भुङ्क्तेऽर्थस्य दुरागमात्\n",
    "05039053a": "कान्तारवनदुर्गेषु कृच्छ्रास्वापत्सु संभ्रमे\n",
    "05039053c": "उद्यतेषु च शस्त्रेषु नास्ति शेषवतां भयम्\n",
    "05039054a": "उत्थानं संयमो दाक्ष्यमप्रमादो धृतिः स्मृतिः\n",
    "05039054c": "समीक्ष्य च समारम्भो विद्धि मूलं भवस्य तत्\n",
    "05039055a": "तपो बलं तापसानां ब्रह्म ब्रह्मविदां बलम्\n",
    "05039055c": "हिंसा बलमसाधूनां क्षमा गुणवतां बलम्\n",
    "05039056a": "अष्टौ तान्यव्रतघ्नानि आपो मूलं फलं पयः\n",
    "05039056c": "हविर्ब्राह्मणकाम्या च गुरोर्वचनमौषधम्\n",
    "05039057a": "न तत्परस्य संदध्यात्प्रतिकूलं यदात्मनः\n",
    "05039057c": "संग्रहेणैष धर्मः स्यात्कामादन्यः प्रवर्तते\n",
    "05039058a": "अक्रोधेन जयेत्क्रोधमसाधुं साधुना जयेत्\n",
    "05039058c": "जयेत्कदर्यं दानेन जयेत्सत्येन चानृतम्\n",
    "05039059a": "स्त्रीधूर्तकेऽलसे भीरौ चण्डे पुरुषमानिनि\n",
    "05039059c": "चौरे कृतघ्ने विश्वासो न कार्यो न च नास्तिके\n",
    "05039060a": "अभिवादनशीलस्य नित्यं वृद्धोपसेविनः\n",
    "05039060c": "चत्वारि संप्रवर्धन्ते कीर्तिरायुर्यशोबलम्\n",
    "05039061a": "अतिक्लेशेन येऽर्थाः स्युर्धर्मस्यातिक्रमेण च\n",
    "05039061c": "अरेर्वा प्रणिपातेन मा स्म तेषु मनः कृथाः\n",
    "05039062a": "अविद्यः पुरुषः शोच्यः शोच्यं मिथुनमप्रजम्\n",
    "05039062c": "निराहाराः प्रजाः शोच्याः शोच्यं राष्ट्रमराजकम्\n",
    "05039063a": "अध्वा जरा देहवतां पर्वतानां जलं जरा\n",
    "05039063c": "असंभोगो जरा स्त्रीणां वाक्शल्यं मनसो जरा\n",
    "05039064a": "अनाम्नायमला वेदा ब्राह्मणस्याव्रतं मलम्\n",
    "05039064c": "कौतूहलमला साध्वी विप्रवासमलाः स्त्रियः\n",
    "05039065a": "सुवर्णस्य मलं रूप्यं रूप्यस्यापि मलं त्रपु\n",
    "05039065c": "ज्ञेयं त्रपुमलं सीसं सीसस्यापि मलं मलम्\n",
    "05039066a": "न स्वप्नेन जयेन्निद्रां न कामेन स्त्रियं जयेत्\n",
    "05039066c": "नेन्धनेन जयेदग्निं न पानेन सुरां जयेत्\n",
    "05039067a": "यस्य दानजितं मित्रममित्रा युधि निर्जिताः\n",
    "05039067c": "अन्नपानजिता दाराः सफलं तस्य जीवितम्\n",
    "05039068a": "सहस्रिणोऽपि जीवन्ति जीवन्ति शतिनस्तथा\n",
    "05039068c": "धृतराष्ट्रं विमुञ्चेच्छां न कथंचिन्न जीव्यते\n",
    "05039069a": "यत्पृथिव्यां व्रीहियवं हिरण्यं पशवः स्त्रियः\n",
    "05039069c": "नालमेकस्य तत्सर्वमिति पश्यन्न मुह्यति\n",
    "05039070a": "राजन्भूयो ब्रवीमि त्वां पुत्रेषु सममाचर\n",
    "05039070c": "समता यदि ते राजन्स्वेषु पाण्डुसुतेषु च\n",
    "05040001": "विदुर उवाच\n",
    "05040001a": "योऽभ्यर्थितः सद्भिरसज्जमानः; करोत्यर्थं शक्तिमहापयित्वा\n",
    "05040001c": "क्षिप्रं यशस्तं समुपैति सन्त;मलं प्रसन्ना हि सुखाय सन्तः\n",
    "05040002a": "महान्तमप्यर्थमधर्मयुक्तं; यः संत्यजत्यनुपाक्रुष्ट एव\n",
    "05040002c": "सुखं स दुःखान्यवमुच्य शेते; जीर्णां त्वचं सर्प इवावमुच्य\n",
    "05040003a": "अनृतं च समुत्कर्षे राजगामि च पैशुनम्\n",
    "05040003c": "गुरोश्चालीकनिर्बन्धः समानि ब्रह्महत्यया\n",
    "05040004a": "असूयैकपदं मृत्युरतिवादः श्रियो वधः\n",
    "05040004c": "अशुश्रूषा त्वरा श्लाघा विद्यायाः शत्रवस्त्रयः\n",
    "05040005a": "सुखार्थिनः कुतो विद्या नास्ति विद्यार्थिनः सुखम्\n",
    "05040005c": "सुखार्थी वा त्यजेद्विद्यां विद्यार्थी वा सुखं त्यजेत्\n",
    "05040006a": "नाग्निस्तृप्यति काष्ठानां नापगानां महोदधिः\n",
    "05040006c": "नान्तकः सर्वभूतानां न पुंसां वामलोचना\n",
    "05040007a": "आशा धृतिं हन्ति समृद्धिमन्तकः; क्रोधः श्रियं हन्ति यशः कदर्यता\n",
    "05040007c": "अपालनं हन्ति पशूंश्च राज;न्नेकः क्रुद्धो ब्राह्मणो हन्ति राष्ट्रम्\n",
    "05040008a": "अजश्च कांस्यं च रथश्च नित्यं; मध्वाकर्षः शकुनिः श्रोत्रियश्च\n",
    "05040008c": "वृद्धो ज्ञातिरवसन्नो वयस्य; एतानि ते सन्तु गृहे सदैव\n",
    "05040009a": "अजोक्षा चन्दनं वीणा आदर्शो मधुसर्पिषी\n",
    "05040009c": "विषमौदुम्बरं शङ्खः स्वर्णं नाभिश्च रोचना\n",
    "05040010a": "गृहे स्थापयितव्यानि धन्यानि मनुरब्रवीत्\n",
    "05040010c": "देवब्राह्मणपूजार्थमतिथीनां च भारत\n",
    "05040011a": "इदं च त्वां सर्वपरं ब्रवीमि; पुण्यं पदं तात महाविशिष्टम्\n",
    "05040011c": "न जातु कामान्न भयान्न लोभा;द्धर्मं त्यजेज्जीवितस्यापि हेतोः\n",
    "05040012a": "नित्यो धर्मः सुखदुःखे त्वनित्ये; नित्यो जीवो धातुरस्य त्वनित्यः\n",
    "05040012c": "त्यक्त्वानित्यं प्रतितिष्ठस्व नित्ये; संतुष्य त्वं तोषपरो हि लाभः\n",
    "05040013a": "महाबलान्पश्य महानुभावा;न्प्रशास्य भूमिं धनधान्यपूर्णाम्\n",
    "05040013c": "राज्यानि हित्वा विपुलांश्च भोगा;न्गतान्नरेन्द्रान्वशमन्तकस्य\n",
    "05040014a": "मृतं पुत्रं दुःखपुष्टं मनुष्या; उत्क्षिप्य राजन्स्वगृहान्निर्हरन्ति\n",
    "05040014c": "तं मुक्तकेशाः करुणं रुदन्त;श्चितामध्ये काष्ठमिव क्षिपन्ति\n",
    "05040015a": "अन्यो धनं प्रेतगतस्य भुङ्क्ते; वयांसि चाग्निश्च शरीरधातून्\n",
    "05040015c": "द्वाभ्यामयं सह गच्छत्यमुत्र; पुण्येन पापेन च वेष्ट्यमानः\n",
    "05040016a": "उत्सृज्य विनिवर्तन्ते ज्ञातयः सुहृदः सुताः\n",
    "05040016c": "अग्नौ प्रास्तं तु पुरुषं कर्मान्वेति स्वयंकृतम्\n",
    "05040017a": "अस्माल्लोकादूर्ध्वममुष्य चाधो; महत्तमस्तिष्ठति ह्यन्धकारम्\n",
    "05040017c": "तद्वै महामोहनमिन्द्रियाणां; बुध्यस्व मा त्वां प्रलभेत राजन्\n",
    "05040018a": "इदं वचः शक्ष्यसि चेद्यथाव;न्निशम्य सर्वं प्रतिपत्तुमेवम्\n",
    "05040018c": "यशः परं प्राप्स्यसि जीवलोके; भयं न चामुत्र न चेह तेऽस्ति\n",
    "05040019a": "आत्मा नदी भारत पुण्यतीर्था; सत्योदका धृतिकूला दमोर्मिः\n",
    "05040019c": "तस्यां स्नातः पूयते पुण्यकर्मा; पुण्यो ह्यात्मा नित्यमम्भोऽम्भ एव\n",
    "05040020a": "कामक्रोधग्राहवतीं पञ्चेन्द्रियजलां नदीम्\n",
    "05040020c": "कृत्वा धृतिमयीं नावं जन्मदुर्गाणि संतर\n",
    "05040021a": "प्रज्ञावृद्धं धर्मवृद्धं स्वबन्धुं; विद्यावृद्धं वयसा चापि वृद्धम्\n",
    "05040021c": "कार्याकार्ये पूजयित्वा प्रसाद्य; यः संपृच्छेन्न स मुह्येत्कदाचित्\n",
    "05040022a": "धृत्या शिश्नोदरं रक्षेत्पाणिपादं च चक्षुषा\n",
    "05040022c": "चक्षुःश्रोत्रे च मनसा मनो वाचं च कर्मणा\n",
    "05040023a": "नित्योदकी नित्ययज्ञोपवीती; नित्यस्वाध्यायी पतितान्नवर्जी\n",
    "05040023c": "ऋतं ब्रुवन्गुरवे कर्म कुर्व;न्न ब्राह्मणश्च्यवते ब्रह्मलोकात्\n",
    "05040024a": "अधीत्य वेदान्परिसंस्तीर्य चाग्नी;निष्ट्वा यज्ञैः पालयित्वा प्रजाश्च\n",
    "05040024c": "गोब्राह्मणार्थे शस्त्रपूतान्तरात्मा; हतः संग्रामे क्षत्रियः स्वर्गमेति\n",
    "05040025a": "वैश्योऽधीत्य ब्राह्मणान्क्षत्रियांश्च; धनैः काले संविभज्याश्रितांश्च\n",
    "05040025c": "त्रेतापूतं धूममाघ्राय पुण्यं; प्रेत्य स्वर्गे देवसुखानि भुङ्क्ते\n",
    "05040026a": "ब्रह्मक्षत्रं वैश्यवर्णं च शूद्रः; क्रमेणैतान्न्यायतः पूजयानः\n",
    "05040026c": "तुष्टेष्वेतेष्वव्यथो दग्धपाप;स्त्यक्त्वा देहं स्वर्गसुखानि भुङ्क्ते\n",
    "05040027a": "चातुर्वर्ण्यस्यैष धर्मस्तवोक्तो; हेतुं चात्र ब्रुवतो मे निबोध\n",
    "05040027c": "क्षात्राद्धर्माद्धीयते पाण्डुपुत्र;स्तं त्वं राजन्राजधर्मे नियुङ्क्ष्व\n",
    "05040028": "धृतराष्ट्र उवाच\n",
    "05040028a": "एवमेतद्यथा मां त्वमनुशाससि नित्यदा\n",
    "05040028c": "ममापि च मतिः सौम्य भवत्येवं यथात्थ माम्\n",
    "05040029a": "सा तु बुद्धिः कृताप्येवं पाण्डवान्प्रति मे सदा\n",
    "05040029c": "दुर्योधनं समासाद्य पुनर्विपरिवर्तते\n",
    "05040030a": "न दिष्टमभ्यतिक्रान्तुं शक्यं मर्त्येन केनचित्\n",
    "05040030c": "दिष्टमेव कृतं मन्ये पौरुषं तु निरर्थकम्\n",
    "05041001": "धृतराष्ट्र उवाच\n",
    "05041001a": "अनुक्तं यदि ते किंचिद्वाचा विदुर विद्यते\n",
    "05041001c": "तन्मे शुश्रूषवे ब्रूहि विचित्राणि हि भाषसे\n",
    "05041002": "विदुर उवाच\n",
    "05041002a": "धृतराष्ट्र कुमारो वै यः पुराणः सनातनः\n",
    "05041002c": "सनत्सुजातः प्रोवाच मृत्युर्नास्तीति भारत\n",
    "05041003a": "स ते गुह्यान्प्रकाशांश्च सर्वान्हृदयसंश्रयान्\n",
    "05041003c": "प्रवक्ष्यति महाराज सर्वबुद्धिमतां वरः\n",
    "05041004": "धृतराष्ट्र उवाच\n",
    "05041004a": "किं त्वं न वेद तद्भूयो यन्मे ब्रूयात्सनातनः\n",
    "05041004c": "त्वमेव विदुर ब्रूहि प्रज्ञाशेषोऽस्ति चेत्तव\n",
    "05041005": "विदुर उवाच\n",
    "05041005a": "शूद्रयोनावहं जातो नातोऽन्यद्वक्तुमुत्सहे\n",
    "05041005c": "कुमारस्य तु या बुद्धिर्वेद तां शाश्वतीमहम्\n",
    "05041006a": "ब्राह्मीं हि योनिमापन्नः सुगुह्यमपि यो वदेत्\n",
    "05041006c": "न तेन गर्ह्यो देवानां तस्मादेतद्ब्रवीमि ते\n",
    "05041007": "धृतराष्ट्र उवाच\n",
    "05041007a": "ब्रवीहि विदुर त्वं मे पुराणं तं सनातनम्\n",
    "05041007c": "कथमेतेन देहेन स्यादिहैव समागमः\n",
    "05041008": "वैशंपायन उवाच\n",
    "05041008a": "चिन्तयामास विदुरस्तमृषिं संशितव्रतम्\n",
    "05041008c": "स च तच्चिन्तितं ज्ञात्वा दर्शयामास भारत\n",
    "05041009a": "स चैनं प्रतिजग्राह विधिदृष्टेन कर्मणा\n",
    "05041009c": "सुखोपविष्टं विश्रान्तमथैनं विदुरोऽब्रवीत्\n",
    "05041010a": "भगवन्संशयः कश्चिद्धृतराष्ट्रस्य मानसे\n",
    "05041010c": "यो न शक्यो मया वक्तुं तमस्मै वक्तुमर्हसि\n",
    "05041010e": "यं श्रुत्वायं मनुष्येन्द्रः सुखदुःखातिगो भवेत्\n",
    "05041011a": "लाभालाभौ प्रियद्वेष्यौ यथैनं न जरान्तकौ\n",
    "05041011c": "विषहेरन्भयामर्षौ क्षुत्पिपासे मदोद्भवौ\n",
    "05041011e": "अरतिश्चैव तन्द्री च कामक्रोधौ क्षयोदयौ\n",
    "05042001": "वैशंपायन उवाच\n",
    "05042001a": "ततो राजा धृतराष्ट्रो मनीषी; संपूज्य वाक्यं विदुरेरितं तत्\n",
    "05042001c": "सनत्सुजातं रहिते महात्मा; पप्रच्छ बुद्धिं परमां बुभूषन्\n",
    "05042002": "धृतराष्ट्र उवाच\n",
    "05042002a": "सनत्सुजात यदीदं शृणोमि; मृत्युर्हि नास्तीति तवोपदेशम्\n",
    "05042002c": "देवासुरा ह्याचरन्ब्रह्मचर्य;ममृत्यवे तत्कतरन्नु सत्यम्\n",
    "05042003": "सनत्सुजात उवाच\n",
    "05042003a": "अमृत्युः कर्मणा केचिन्मृत्युर्नास्तीति चापरे\n",
    "05042003c": "शृणु मे ब्रुवतो राजन्यथैतन्मा विशङ्किथाः\n",
    "05042004a": "उभे सत्ये क्षत्रियाद्यप्रवृत्ते; मोहो मृत्युः संमतो यः कवीनाम्\n",
    "05042004c": "प्रमादं वै मृत्युमहं ब्रवीमि; सदाप्रमादममृतत्वं ब्रवीमि\n",
    "05042005a": "प्रमादाद्वै असुराः पराभव;न्नप्रमादाद्ब्रह्मभूता भवन्ति\n",
    "05042005c": "न वै मृत्युर्व्याघ्र इवात्ति जन्तू;न्न ह्यस्य रूपमुपलभ्यते ह\n",
    "05042006a": "यमं त्वेके मृत्युमतोऽन्यमाहु;रात्मावसन्नममृतं ब्रह्मचर्यम्\n",
    "05042006c": "पितृलोके राज्यमनुशास्ति देवः; शिवः शिवानामशिवोऽशिवानाम्\n",
    "05042007a": "आस्यादेष निःसरते नराणां; क्रोधः प्रमादो मोहरूपश्च मृत्युः\n",
    "05042007c": "ते मोहितास्तद्वशे वर्तमाना; इतः प्रेतास्तत्र पुनः पतन्ति\n",
    "05042008a": "ततस्तं देवा अनु विप्लवन्ते; अतो मृत्युर्मरणाख्यामुपैति\n",
    "05042008c": "कर्मोदये कर्मफलानुरागा;स्तत्रानु यान्ति न तरन्ति मृत्युम्\n",
    "05042009a": "योऽभिध्यायन्नुत्पतिष्णून्निहन्या;दनादरेणाप्रतिबुध्यमानः\n",
    "05042009c": "स वै मृत्युर्मृत्युरिवात्ति भूत्वा; एवं विद्वान्यो विनिहन्ति कामान्\n",
    "05042010a": "कामानुसारी पुरुषः कामाननु विनश्यति\n",
    "05042010c": "कामान्व्युदस्य धुनुते यत्किंचित्पुरुषो रजः\n",
    "05042011a": "तमोऽप्रकाशो भूतानां नरकोऽयं प्रदृश्यते\n",
    "05042011c": "गृह्यन्त इव धावन्ति गच्छन्तः श्वभ्रमुन्मुखाः\n",
    "05042012a": "अभिध्या वै प्रथमं हन्ति चैनं; कामक्रोधौ गृह्य चैनं तु पश्चात्\n",
    "05042012c": "एते बालान्मृत्यवे प्रापयन्ति; धीरास्तु धैर्येण तरन्ति मृत्युम्\n",
    "05042013a": "अमन्यमानः क्षत्रिय किंचिदन्य;न्नाधीयते तार्ण इवास्य व्याघ्रः\n",
    "05042013c": "क्रोधाल्लोभान्मोहमयान्तरात्मा; स वै मृत्युस्त्वच्छरीरे य एषः\n",
    "05042014a": "एवं मृत्युं जायमानं विदित्वा; ज्ञाने तिष्ठन्न बिभेतीह मृत्योः\n",
    "05042014c": "विनश्यते विषये तस्य मृत्यु;र्मृत्योर्यथा विषयं प्राप्य मर्त्यः\n",
    "05042015": "धृतराष्ट्र उवाच\n",
    "05042015a": "येऽस्मिन्धर्मान्नाचरन्तीह केचि;त्तथा धर्मान्केचिदिहाचरन्ति\n",
    "05042015c": "धर्मः पापेन प्रतिहन्यते स्म; उताहो धर्मः प्रतिहन्ति पापम्\n",
    "05042016": "सनत्सुजात उवाच\n",
    "05042016a": "उभयमेव तत्रोपभुज्यते फलं; धर्मस्यैवेतरस्य च\n",
    "05042016c": "धर्मेणाधर्मं प्रणुदतीह विद्वा;न्धर्मो बलीयानिति तस्य विद्धि\n",
    "05042017": "धृतराष्ट्र उवाच\n",
    "05042017a": "यानिमानाहुः स्वस्य धर्मस्य लोका;न्द्विजातीनां पुण्यकृतां सनातनान्\n",
    "05042017c": "तेषां परिक्रमान्कथयन्तस्ततोऽन्या;न्नैतद्विद्वन्नैव कृतं च कर्म\n",
    "05042018": "सनत्सुजात उवाच\n",
    "05042018a": "येषां बले न विस्पर्धा बले बलवतामिव\n",
    "05042018c": "ते ब्राह्मणा इतः प्रेत्य स्वर्गलोके प्रकाशते\n",
    "05042019a": "यत्र मन्येत भूयिष्ठं प्रावृषीव तृणोलपम्\n",
    "05042019c": "अन्नं पानं च ब्राह्मणस्तज्जीवन्नानुसंज्वरेत्\n",
    "05042020a": "यत्राकथयमानस्य प्रयच्छत्यशिवं भयम्\n",
    "05042020c": "अतिरिक्तमिवाकुर्वन्स श्रेयान्नेतरो जनः\n",
    "05042021a": "यो वाकथयमानस्य आत्मानं नानुसंज्वरेत्\n",
    "05042021c": "ब्रह्मस्वं नोपभुञ्जेद्वा तदन्नं संमतं सताम्\n",
    "05042022a": "यथा स्वं वान्तमश्नाति श्वा वै नित्यमभूतये\n",
    "05042022c": "एवं ते वान्तमश्नन्ति स्ववीर्यस्योपजीवनात्\n",
    "05042023a": "नित्यमज्ञातचर्या मे इति मन्येत ब्राह्मणः\n",
    "05042023c": "ज्ञातीनां तु वसन्मध्ये नैव विद्येत किंचन\n",
    "05042024a": "को ह्येवमन्तरात्मानं ब्राह्मणो हन्तुमर्हति\n",
    "05042024c": "तस्माद्धि किंचित्क्षत्रिय ब्रह्मावसति पश्यति\n",
    "05042025a": "अश्रान्तः स्यादनादानात्संमतो निरुपद्रवः\n",
    "05042025c": "शिष्टो न शिष्टवत्स स्याद्ब्राह्मणो ब्रह्मवित्कविः\n",
    "05042026a": "अनाढ्या मानुषे वित्ते आढ्या वेदेषु ये द्विजाः\n",
    "05042026c": "ते दुर्धर्षा दुष्प्रकम्प्या विद्यात्तान्ब्रह्मणस्तनुम्\n",
    "05042027a": "सर्वान्स्विष्टकृतो देवान्विद्याद्य इह कश्चन\n",
    "05042027c": "न समानो ब्राह्मणस्य यस्मिन्प्रयतते स्वयम्\n",
    "05042028a": "यमप्रयतमानं तु मानयन्ति स मानितः\n",
    "05042028c": "न मान्यमानो मन्येत नामानादभिसंज्वरेत्\n",
    "05042029a": "विद्वांसो मानयन्तीह इति मन्येत मानितः\n",
    "05042029c": "अधर्मविदुषो मूढा लोकशास्त्रविशारदाः\n",
    "05042029e": "न मान्यं मानयिष्यन्ति इति मन्येदमानितः\n",
    "05042030a": "न वै मानं च मौनं च सहितौ चरतः सदा\n",
    "05042030c": "अयं हि लोको मानस्य असौ मानस्य तद्विदुः\n",
    "05042031a": "श्रीः सुखस्येह संवासः सा चापि परिपन्थिनी\n",
    "05042031c": "ब्राह्मी सुदुर्लभा श्रीर्हि प्रज्ञाहीनेन क्षत्रिय\n",
    "05042032a": "द्वाराणि तस्या हि वदन्ति सन्तो; बहुप्रकाराणि दुरावराणि\n",
    "05042032c": "सत्यार्जवे ह्रीर्दमशौचविद्याः; षण्मानमोहप्रतिबाधनानि\n",
    "05043001": "धृतराष्ट्र उवाच\n",
    "05043001a": "ऋचो यजूंष्यधीते यः सामवेदं च यो द्विजः\n",
    "05043001c": "पापानि कुर्वन्पापेन लिप्यते न स लिप्यते\n",
    "05043002": "सनत्सुजात उवाच\n",
    "05043002a": "नैनं सामान्यृचो वापि न यजूंषि विचक्षण\n",
    "05043002c": "त्रायन्ते कर्मणः पापान्न ते मिथ्या ब्रवीम्यहम्\n",
    "05043003a": "न छन्दांसि वृजिनात्तारयन्ति; मायाविनं मायया वर्तमानम्\n",
    "05043003c": "नीडं शकुन्ता इव जातपक्षा;श्छन्दांस्येनं प्रजहत्यन्तकाले\n",
    "05043004": "धृतराष्ट्र उवाच\n",
    "05043004a": "न चेद्वेदा वेदविदं शक्तास्त्रातुं विचक्षण\n",
    "05043004c": "अथ कस्मात्प्रलापोऽयं ब्राह्मणानां सनातनः\n",
    "05043005": "सनत्सुजात उवाच\n",
    "05043005a": "अस्मिँल्लोके तपस्तप्तं फलमन्यत्र दृश्यते\n",
    "05043005c": "ब्राह्मणानामिमे लोका ऋद्धे तपसि संयताः\n",
    "05043006": "धृतराष्ट्र उवाच\n",
    "05043006a": "कथं समृद्धमप्यृद्धं तपो भवति केवलम्\n",
    "05043006c": "सनत्सुजात तद्ब्रूहि यथा विद्याम तद्वयम्\n",
    "05043007": "सनत्सुजात उवाच\n",
    "05043007a": "क्रोधादयो द्वादश यस्य दोषा;स्तथा नृशंसादि षडत्र राजन्\n",
    "05043007c": "धर्मादयो द्वादश चाततानाः; शास्त्रे गुणा ये विदिता द्विजानाम्\n",
    "05043008a": "क्रोधः कामो लोभमोहौ विवित्सा;कृपासूया मानशोकौ स्पृहा च\n",
    "05043008c": "ईर्ष्या जुगुप्सा च मनुष्यदोषा; वर्ज्याः सदा द्वादशैते नरेण\n",
    "05043009a": "एकैकमेते राजेन्द्र मनुष्यान्पर्युपासते\n",
    "05043009c": "लिप्समानोऽन्तरं तेषां मृगाणामिव लुब्धकः\n",
    "05043010a": "विकत्थनः स्पृहयालुर्मनस्वी; बिभ्रत्कोपं चपलोऽरक्षणश्च\n",
    "05043010c": "एते प्राप्ताः षण्नरान्पापधर्मा;न्प्रकुर्वते नोत सन्तः सुदुर्गे\n",
    "05043011a": "संभोगसंविद्द्विषमेधमानो; दत्तानुतापी कृपणोऽबलीयान्\n",
    "05043011c": "वर्गप्रशंसी वनितासु द्वेष्टा; एतेऽपरे सप्त नृशंसधर्माः\n",
    "05043012a": "धर्मश्च सत्यं च दमस्तपश्च; अमात्सर्यं ह्रीस्तितिक्षानसूया\n",
    "05043012c": "यज्ञश्च दानं च धृतिः श्रुतं च; महाव्रता द्वादश ब्राह्मणस्य\n",
    "05043013a": "यस्त्वेतेभ्यः प्रवसेद्द्वादशेभ्यः; सर्वामपीमां पृथिवीं प्रशिष्यात्\n",
    "05043013c": "त्रिभिर्द्वाभ्यामेकतो वा विशिष्टो; नास्य स्वमस्तीति स वेदितव्यः\n",
    "05043014a": "दमस्त्यागोऽप्रमादश्च एतेष्वमृतमाहितम्\n",
    "05043014c": "तानि सत्यमुखान्याहुर्ब्राह्मणा ये मनीषिणः\n",
    "05043015a": "दमोऽष्टादशदोषः स्यात्प्रतिकूलं कृताकृते\n",
    "05043015c": "अनृतं चाभ्यसूया च कामार्थौ च तथा स्पृहा\n",
    "05043016a": "क्रोधः शोकस्तथा तृष्णा लोभः पैशुन्यमेव च\n",
    "05043016c": "मत्सरश्च विवित्सा च परितापस्तथा रतिः\n",
    "05043017a": "अपस्मारः सातिवादस्तथा संभावनात्मनि\n",
    "05043017c": "एतैर्विमुक्तो दोषैर्यः स दमः सद्भिरुच्यते\n",
    "05043018a": "श्रेयांस्तु षड्विधस्त्यागः प्रियं प्राप्य न हृष्यति\n",
    "05043018c": "अप्रिये तु समुत्पन्ने व्यथां जातु न चार्च्छति\n",
    "05043019a": "इष्टान्दारांश्च पुत्रांश्च न चान्यं यद्वचो भवेत्\n",
    "05043019c": "अर्हते याचमानाय प्रदेयं तद्वचो भवेत्\n",
    "05043019e": "अप्यवाच्यं वदत्येव स तृतीयो गुणः स्मृतः\n",
    "05043020a": "त्यक्तैर्द्रव्यैर्यो भवति नोपयुङ्क्ते च कामतः\n",
    "05043020c": "न च कर्मसु तद्धीनः शिष्यबुद्धिर्नरो यथा\n",
    "05043020e": "सर्वैरेव गुणैर्युक्तो द्रव्यवानपि यो भवेत्\n",
    "05043021a": "अप्रमादोऽष्टदोषः स्यात्तान्दोषान्परिवर्जयेत्\n",
    "05043021c": "इन्द्रियेभ्यश्च पञ्चभ्यो मनसश्चैव भारत\n",
    "05043021e": "अतीतानागतेभ्यश्च मुक्तो ह्येतैः सुखी भवेत्\n",
    "05043022a": "दोषैरेतैर्विमुक्तं तु गुणैरेतैः समन्वितम्\n",
    "05043022c": "एतत्समृद्धमप्यृद्धं तपो भवति केवलम्\n",
    "05043022e": "यन्मां पृच्छसि राजेन्द्र किं भूयः श्रोतुमिच्छसि\n",
    "05043023": "धृतराष्ट्र उवाच\n",
    "05043023a": "आख्यानपञ्चमैर्वेदैर्भूयिष्ठं कथ्यते जनः\n",
    "05043023c": "तथैवान्ये चतुर्वेदास्त्रिवेदाश्च तथापरे\n",
    "05043024a": "द्विवेदाश्चैकवेदाश्च अनृचश्च तथापरे\n",
    "05043024c": "तेषां तु कतमः स स्याद्यमहं वेद ब्राह्मणम्\n",
    "05043025": "सनत्सुजात उवाच\n",
    "05043025a": "एकस्य वेदस्याज्ञानाद्वेदास्ते बहवोऽभवन्\n",
    "05043025c": "सत्यस्यैकस्य राजेन्द्र सत्ये कश्चिदवस्थितः\n",
    "05043025e": "एवं वेदमनुत्साद्य प्रज्ञां महति कुर्वते\n",
    "05043026a": "दानमध्ययनं यज्ञो लोभादेतत्प्रवर्तते\n",
    "05043026c": "सत्यात्प्रच्यवमानानां संकल्पो वितथो भवेत्\n",
    "05043027a": "ततो यज्ञः प्रतायेत सत्यस्यैवावधारणात्\n",
    "05043027c": "मनसान्यस्य भवति वाचान्यस्योत कर्मणा\n",
    "05043027e": "संकल्पसिद्धः पुरुषः संकल्पानधितिष्ठति\n",
    "05043028a": "अनैभृत्येन वै तस्य दीक्षितव्रतमाचरेत्\n",
    "05043028c": "नामैतद्धातुनिर्वृत्तं सत्यमेव सतां परम्\n",
    "05043028e": "ज्ञानं वै नाम प्रत्यक्षं परोक्षं जायते तपः\n",
    "05043029a": "विद्याद्बहु पठन्तं तु बहुपाठीति ब्राह्मणम्\n",
    "05043029c": "तस्मात्क्षत्रिय मा मंस्था जल्पितेनैव ब्राह्मणम्\n",
    "05043029e": "य एव सत्यान्नापैति स ज्ञेयो ब्राह्मणस्त्वया\n",
    "05043030a": "छन्दांसि नाम क्षत्रिय तान्यथर्वा; जगौ पुरस्तादृषिसर्ग एषः\n",
    "05043030c": "छन्दोविदस्ते य उ तानधीत्य; न वेद्यवेदस्य विदुर्न वेद्यम्\n",
    "05043031a": "न वेदानां वेदिता कश्चिदस्ति; कश्चिद्वेदान्बुध्यते वापि राजन्\n",
    "05043031c": "यो वेद वेदान्न स वेद वेद्यं; सत्ये स्थितो यस्तु स वेद वेद्यम्\n",
    "05043032a": "अभिजानामि ब्राह्मणमाख्यातारं विचक्षणम्\n",
    "05043032c": "यश्छिन्नविचिकित्सः सन्नाचष्टे सर्वसंशयान्\n",
    "05043033a": "तस्य पर्येषणं गच्छेत्प्राचीनं नोत दक्षिणम्\n",
    "05043033c": "नार्वाचीनं कुतस्तिर्यङ्नादिशं तु कथंचन\n",
    "05043034a": "तूष्णींभूत उपासीत न चेष्टेन्मनसा अपि\n",
    "05043034c": "अभ्यावर्तेत ब्रह्मास्य अन्तरात्मनि वै श्रितम्\n",
    "05043035a": "मौनाद्धि स मुनिर्भवति नारण्यवसनान्मुनिः\n",
    "05043035c": "अक्षरं तत्तु यो वेद स मुनिः श्रेष्ठ उच्यते\n",
    "05043036a": "सर्वार्थानां व्याकरणाद्वैयाकरण उच्यते\n",
    "05043036c": "प्रत्यक्षदर्शी लोकानां सर्वदर्शी भवेन्नरः\n",
    "05043037a": "सत्ये वै ब्राह्मणस्तिष्ठन्ब्रह्म पश्यति क्षत्रिय\n",
    "05043037c": "वेदानां चानुपूर्व्येण एतद्विद्वन्ब्रवीमि ते\n",
    "05044001": "धृतराष्ट्र उवाच\n",
    "05044001a": "सनत्सुजात यदिमां परार्थां; ब्राह्मीं वाचं प्रवदसि विश्वरूपाम्\n",
    "05044001c": "परां हि कामेषु सुदुर्लभां कथां; तद्ब्रूहि मे वाक्यमेतत्कुमार\n",
    "05044002": "सनत्सुजात उवाच\n",
    "05044002a": "नैतद्ब्रह्म त्वरमाणेन लभ्यं; यन्मां पृच्छस्यभिहृष्यस्यतीव\n",
    "05044002c": "अव्यक्तविद्यामभिधास्ये पुराणीं; बुद्ध्या च तेषां ब्रह्मचर्येण सिद्धाम्\n",
    "05044003": "धृतराष्ट्र उवाच\n",
    "05044003a": "अव्यक्तविद्यामिति यत्सनातनीं; ब्रवीषि त्वं ब्रह्मचर्येण सिद्धाम्\n",
    "05044003c": "अनारभ्या वसतीहार्य काले; कथं ब्राह्मण्यममृतत्वं लभेत\n",
    "05044004": "सनत्सुजात उवाच\n",
    "05044004a": "येऽस्मिँल्लोके विजयन्तीह कामा;न्ब्राह्मीं स्थितिमनुतितिक्षमाणाः\n",
    "05044004c": "त आत्मानं निर्हरन्तीह देहा;न्मुञ्जादिषीकामिव सत्त्वसंस्थाः\n",
    "05044005a": "शरीरमेतौ कुरुतः पिता माता च भारत\n",
    "05044005c": "आचार्यशास्ता या जातिः सा सत्या साजरामरा\n",
    "05044006a": "आचार्ययोनिमिह ये प्रविश्य; भूत्वा गर्भं ब्रह्मचर्यं चरन्ति\n",
    "05044006c": "इहैव ते शास्त्रकारा भवन्ति; प्रहाय देहं परमं यान्ति योगम्\n",
    "05044007a": "य आवृणोत्यवितथेन कर्णा;वृतं कुर्वन्नमृतं संप्रयच्छन्\n",
    "05044007c": "तं मन्येत पितरं मातरं च; तस्मै न द्रुह्येत्कृतमस्य जानन्\n",
    "05044008a": "गुरुं शिष्यो नित्यमभिमन्यमानः; स्वाध्यायमिच्छेच्छुचिरप्रमत्तः\n",
    "05044008c": "मानं न कुर्यान्न दधीत रोष;मेष प्रथमो ब्रह्मचर्यस्य पादः\n",
    "05044009a": "आचार्यस्य प्रियं कुर्यात्प्राणैरपि धनैरपि\n",
    "05044009c": "कर्मणा मनसा वाचा द्वितीयः पाद उच्यते\n",
    "05044010a": "समा गुरौ यथा वृत्तिर्गुरुपत्न्यां तथा भवेत्\n",
    "05044010c": "यथोक्तकारी प्रियकृत्तृतीयः पाद उच्यते\n",
    "05044011a": "नाचार्यायेहोपकृत्वा प्रवादं; प्राज्ञः कुर्वीत नैतदहं करोमि\n",
    "05044011c": "इतीव मन्येत न भाषयेत; स वै चतुर्थो ब्रह्मचर्यस्य पादः\n",
    "05044012a": "एवं वसन्तं यदुपप्लवेद्धन;माचार्याय तदनुप्रयच्छेत्\n",
    "05044012c": "सतां वृत्तिं बहुगुणामेवमेति; गुरोः पुत्रे भवति च वृत्तिरेषा\n",
    "05044013a": "एवं वसन्सर्वतो वर्धतीह; बहून्पुत्राँल्लभते च प्रतिष्ठाम्\n",
    "05044013c": "वर्षन्ति चास्मै प्रदिशो दिशश्च; वसन्त्यस्मिन्ब्रह्मचर्ये जनाश्च\n",
    "05044014a": "एतेन ब्रह्मचर्येण देवा देवत्वमाप्नुवन्\n",
    "05044014c": "ऋषयश्च महाभागा ब्रह्मलोकं मनीषिणः\n",
    "05044015a": "गन्धर्वाणामनेनैव रूपमप्सरसामभूत्\n",
    "05044015c": "एतेन ब्रह्मचर्येण सूर्यो अह्नाय जायते\n",
    "05044016a": "य आशयेत्पाटयेच्चापि राज;न्सर्वं शरीरं तपसा तप्यमानः\n",
    "05044016c": "एतेनासौ बाल्यमत्येति विद्वा;न्मृत्युं तथा रोधयत्यन्तकाले\n",
    "05044017a": "अन्तवन्तः क्षत्रिय ते जयन्ति; लोकाञ्जनाः कर्मणा निर्मितेन\n",
    "05044017c": "ब्रह्मैव विद्वांस्तेन अभ्येति सर्वं; नान्यः पन्था अयनाय विद्यते\n",
    "05044018": "धृतराष्ट्र उवाच\n",
    "05044018a": "आभाति शुक्लमिव लोहितमिव; अथो कृष्णमथाञ्जनं काद्रवं वा\n",
    "05044018c": "तद्ब्राह्मणः पश्यति योऽत्र विद्वा;न्कथंरूपं तदमृतमक्षरं पदम्\n",
    "05044019": "सनत्सुजात उवाच\n",
    "05044019a": "नाभाति शुक्लमिव लोहितमिव; अथो कृष्णमायसमर्कवर्णम्\n",
    "05044019c": "न पृथिव्यां तिष्ठति नान्तरिक्षे; नैतत्समुद्रे सलिलं बिभर्ति\n",
    "05044020a": "न तारकासु न च विद्युदाश्रितं; न चाभ्रेषु दृश्यते रूपमस्य\n",
    "05044020c": "न चापि वायौ न च देवतासु; न तच्चन्द्रे दृश्यते नोत सूर्ये\n",
    "05044021a": "नैवर्क्षु तन्न यजुःषु नाप्यथर्वसु; न चैव दृश्यत्यमलेषु सामसु\n",
    "05044021c": "रथंतरे बार्हते चापि राज;न्महाव्रते नैव दृश्येद्ध्रुवं तत्\n",
    "05044022a": "अपारणीयं तमसः परस्ता;त्तदन्तकोऽप्येति विनाशकाले\n",
    "05044022c": "अणीयरूपं क्षुरधारया त;न्महच्च रूपं त्वपि पर्वतेभ्यः\n",
    "05044023a": "सा प्रतिष्ठा तदमृतं लोकास्तद्ब्रह्म तद्यशः\n",
    "05044023c": "भूतानि जज्ञिरे तस्मात्प्रलयं यान्ति तत्र च\n",
    "05044024a": "अनामयं तन्महदुद्यतं यशो; वाचो विकारान्कवयो वदन्ति\n",
    "05044024c": "तस्मिञ्जगत्सर्वमिदं प्रतिष्ठितं; ये तद्विदुरमृतास्ते भवन्ति\n",
    "05045001": "सनत्सुजात उवाच\n",
    "05045001a": "यत्तच्छुक्रं महज्ज्योतिर्दीप्यमानं महद्यशः\n",
    "05045001c": "तद्वै देवा उपासन्ते यस्मादर्को विराजते\n",
    "05045001e": "योगिनस्तं प्रपश्यन्ति भगवन्तं सनातनम्\n",
    "05045002a": "शुक्राद्ब्रह्म प्रभवति ब्रह्म शुक्रेण वर्धते\n",
    "05045002c": "तच्छुक्रं ज्योतिषां मध्येऽतप्तं तपति तापनम्\n",
    "05045002e": "योगिनस्तं प्रपश्यन्ति भगवन्तं सनातनम्\n",
    "05045003a": "आपोऽथ अद्भ्यः सलिलस्य मध्ये; उभौ देवौ शिश्रियातेऽन्तरिक्षे\n",
    "05045003c": "स सध्रीचीः स विषूचीर्वसाना; उभे बिभर्ति पृथिवीं दिवं च\n",
    "05045003e": "योगिनस्तं प्रपश्यन्ति भगवन्तं सनातनम्\n",
    "05045004a": "उभौ च देवौ पृथिवीं दिवं च; दिशश्च शुक्रं भुवनं बिभर्ति\n",
    "05045004c": "तस्माद्दिशः सरितश्च स्रवन्ति; तस्मात्समुद्रा विहिता महान्तः\n",
    "05045004e": "योगिनस्तं प्रपश्यन्ति भगवन्तं सनातनम्\n",
    "05045005a": "चक्रे रथस्य तिष्ठन्तं ध्रुवस्याव्ययकर्मणः\n",
    "05045005c": "केतुमन्तं वहन्त्यश्वास्तं दिव्यमजरं दिवि\n",
    "05045005e": "योगिनस्तं प्रपश्यन्ति भगवन्तं सनातनम्\n",
    "05045006a": "न सादृश्ये तिष्ठति रूपमस्य; न चक्षुषा पश्यति कश्चिदेनम्\n",
    "05045006c": "मनीषयाथो मनसा हृदा च; य एवं विदुरमृतास्ते भवन्ति\n",
    "05045006e": "योगिनस्तं प्रपश्यन्ति भगवन्तं सनातनम्\n",
    "05045007a": "द्वादशपूगां सरितं देवरक्षितम्\n",
    "05045007c": "मधु ईशन्तस्तदा संचरन्ति घोरम्\n",
    "05045007e": "योगिनस्तं प्रपश्यन्ति भगवन्तं सनातनम्\n",
    "05045008a": "तदर्धमासं पिबति संचित्य भ्रमरो मधु\n",
    "05045008c": "ईशानः सर्वभूतेषु हविर्भूतमकल्पयत्\n",
    "05045008e": "योगिनस्तं प्रपश्यन्ति भगवन्तं सनातनम्\n",
    "05045009a": "हिरण्यपर्णमश्वत्थमभिपत्य अपक्षकाः\n",
    "05045009c": "ते तत्र पक्षिणो भूत्वा प्रपतन्ति यथादिशम्\n",
    "05045009e": "योगिनस्तं प्रपश्यन्ति भगवन्तं सनातनम्\n",
    "05045010a": "पूर्णात्पूर्णान्युद्धरन्ति पूर्णात्पूर्णानि चक्रिरे\n",
    "05045010c": "हरन्ति पूर्णात्पूर्णानि पूर्णमेवावशिष्यते\n",
    "05045010e": "योगिनस्तं प्रपश्यन्ति भगवन्तं सनातनम्\n",
    "05045011a": "तस्माद्वै वायुरायातस्तस्मिंश्च प्रयतः सदा\n",
    "05045011c": "तस्मादग्निश्च सोमश्च तस्मिंश्च प्राण आततः\n",
    "05045012a": "सर्वमेव ततो विद्यात्तत्तद्वक्तुं न शक्नुमः\n",
    "05045012c": "योगिनस्तं प्रपश्यन्ति भगवन्तं सनातनम्\n",
    "05045013a": "अपानं गिरति प्राणः प्राणं गिरति चन्द्रमाः\n",
    "05045013c": "आदित्यो गिरते चन्द्रमादित्यं गिरते परः\n",
    "05045013e": "योगिनस्तं प्रपश्यन्ति भगवन्तं सनातनम्\n",
    "05045014a": "एकं पादं नोत्क्षिपति सलिलाद्धंस उच्चरन्\n",
    "05045014c": "तं चेत्सततमृत्विजं न मृत्युर्नामृतं भवेत्\n",
    "05045014e": "योगिनस्तं प्रपश्यन्ति भगवन्तं सनातनम्\n",
    "05045015a": "एवं देवो महात्मा स पावकं पुरुषो गिरन्\n",
    "05045015c": "यो वै तं पुरुषं वेद तस्येहात्मा न रिष्यते\n",
    "05045015e": "योगिनस्तं प्रपश्यन्ति भगवन्तं सनातनम्\n",
    "05045016a": "यः सहस्रं सहस्राणां पक्षान्संतत्य संपतेत्\n",
    "05045016c": "मध्यमे मध्य आगच्छेदपि चेत्स्यान्मनोजवः\n",
    "05045016e": "योगिनस्तं प्रपश्यन्ति भगवन्तं सनातनम्\n",
    "05045017a": "न दर्शने तिष्ठति रूपमस्य; पश्यन्ति चैनं सुविशुद्धसत्त्वाः\n",
    "05045017c": "हितो मनीषी मनसाभिपश्ये;द्ये तं श्रयेयुरमृतास्ते भवन्ति\n",
    "05045017e": "योगिनस्तं प्रपश्यन्ति भगवन्तं सनातनम्\n",
    "05045018a": "गूहन्ति सर्पा इव गह्वराणि; स्वशिक्षया स्वेन वृत्तेन मर्त्याः\n",
    "05045018c": "तेषु प्रमुह्यन्ति जना विमूढा; यथाध्वानं मोहयन्ते भयाय\n",
    "05045018e": "योगिनस्तं प्रपश्यन्ति भगवन्तं सनातनम्\n",
    "05045019a": "सदा सदासत्कृतः स्यान्न मृत्युरमृतं कुतः\n",
    "05045019c": "सत्यानृते सत्यसमानबन्धने; सतश्च योनिरसतश्चैक एव\n",
    "05045019e": "योगिनस्तं प्रपश्यन्ति भगवन्तं सनातनम्\n",
    "05045020a": "न साधुना नोत असाधुना वा; समानमेतद्दृश्यते मानुषेषु\n",
    "05045020c": "समानमेतदमृतस्य विद्या;देवंयुक्तो मधु तद्वै परीप्सेत्\n",
    "05045020e": "योगिनस्तं प्रपश्यन्ति भगवन्तं सनातनम्\n",
    "05045021a": "नास्यातिवादा हृदयं तापयन्ति; नानधीतं नाहुतमग्निहोत्रम्\n",
    "05045021c": "मनो ब्राह्मीं लघुतामादधीत; प्रज्ञानमस्य नाम धीरा लभन्ते\n",
    "05045021e": "योगिनस्तं प्रपश्यन्ति भगवन्तं सनातनम्\n",
    "05045022a": "एवं यः सर्वभूतेषु आत्मानमनुपश्यति\n",
    "05045022c": "अन्यत्रान्यत्र युक्तेषु किं स शोचेत्ततः परम्\n",
    "05045023a": "यथोदपाने महति सर्वतः संप्लुतोदके\n",
    "05045023c": "एवं सर्वेषु वेदेषु ब्राह्मणस्य विजानतः\n",
    "05045024a": "अङ्गुष्ठमात्रः पुरुषो महात्मा; न दृश्यतेऽसौ हृदये निविष्टः\n",
    "05045024c": "अजश्चरो दिवारात्रमतन्द्रितश्च; स तं मत्वा कविरास्ते प्रसन्नः\n",
    "05045025a": "अहमेवास्मि वो माता पिता पुत्रोऽस्म्यहं पुनः\n",
    "05045025c": "आत्माहमपि सर्वस्य यच्च नास्ति यदस्ति च\n",
    "05045026a": "पितामहोऽस्मि स्थविरः पिता पुत्रश्च भारत\n",
    "05045026c": "ममैव यूयमात्मस्था न मे यूयं न वोऽप्यहम्\n",
    "05045027a": "आत्मैव स्थानं मम जन्म चात्मा; वेदप्रोक्तोऽहमजरप्रतिष्ठः\n",
    "05045028a": "अणोरणीयान्सुमनाः सर्वभूतेषु जागृमि\n",
    "05045028c": "पितरं सर्वभूतानां पुष्करे निहितं विदुः\n",
    "05046001": "वैशंपायन उवाच\n",
    "05046001a": "एवं सनत्सुजातेन विदुरेण च धीमता\n",
    "05046001c": "सार्धं कथयतो राज्ञः सा व्यतीयाय शर्वरी\n",
    "05046002a": "तस्यां रजन्यां व्युष्टायां राजानः सर्व एव ते\n",
    "05046002c": "सभामाविविशुर्हृष्टाः सूतस्योपदिदृक्षया\n",
    "05046003a": "शुश्रूषमाणाः पार्थानां वचो धर्मार्थसंहितम्\n",
    "05046003c": "धृतराष्ट्रमुखाः सर्वे ययू राजसभां शुभाम्\n",
    "05046004a": "सुधावदातां विस्तीर्णां कनकाजिरभूषिताम्\n",
    "05046004c": "चन्द्रप्रभां सुरुचिरां सिक्तां परमवारिणा\n",
    "05046005a": "रुचिरैरासनैः स्तीर्णां काञ्चनैर्दारवैरपि\n",
    "05046005c": "अश्मसारमयैर्दान्तैः स्वास्तीर्णैः सोत्तरच्छदैः\n",
    "05046006a": "भीष्मो द्रोणः कृपः शल्यः कृतवर्मा जयद्रथः\n",
    "05046006c": "अश्वत्थामा विकर्णश्च सोमदत्तश्च बाह्लिकः\n",
    "05046007a": "विदुरश्च महाप्राज्ञो युयुत्सुश्च महारथः\n",
    "05046007c": "सर्वे च सहिताः शूराः पार्थिवा भरतर्षभ\n",
    "05046007e": "धृतराष्ट्रं पुरस्कृत्य विविशुस्तां सभां शुभाम्\n",
    "05046008a": "दुःशासनश्चित्रसेनः शकुनिश्चापि सौबलः\n",
    "05046008c": "दुर्मुखो दुःसहः कर्ण उलूकोऽथ विविंशतिः\n",
    "05046009a": "कुरुराजं पुरस्कृत्य दुर्योधनममर्षणम्\n",
    "05046009c": "विविशुस्तां सभां राजन्सुराः शक्रसदो यथा\n",
    "05046010a": "आविशद्भिस्तदा राजञ्शूरैः परिघबाहुभिः\n",
    "05046010c": "शुशुभे सा सभा राजन्सिंहैरिव गिरेर्गुहा\n",
    "05046011a": "ते प्रविश्य महेष्वासाः सभां समितिशोभनाः\n",
    "05046011c": "आसनानि महार्हाणि भेजिरे सूर्यवर्चसः\n",
    "05046012a": "आसनस्थेषु सर्वेषु तेषु राजसु भारत\n",
    "05046012c": "द्वाःस्थो निवेदयामास सूतपुत्रमुपस्थितम्\n",
    "05046013a": "अयं स रथ आयाति योऽयासीत्पाण्डवान्प्रति\n",
    "05046013c": "दूतो नस्तूर्णमायातः सैन्धवैः साधुवाहिभिः\n",
    "05046014a": "उपयाय तु स क्षिप्रं रथात्प्रस्कन्द्य कुण्डली\n",
    "05046014c": "प्रविवेश सभां पूर्णां महीपालैर्महात्मभिः\n",
    "05046015": "संजय उवाच\n",
    "05046015a": "प्राप्तोऽस्मि पाण्डवान्गत्वा तद्विजानीत कौरवाः\n",
    "05046015c": "यथावयः कुरून्सर्वान्प्रतिनन्दन्ति पाण्डवाः\n",
    "05046016a": "अभिवादयन्ति वृद्धांश्च वयस्यांश्च वयस्यवत्\n",
    "05046016c": "यूनश्चाभ्यवदन्पार्थाः प्रतिपूज्य यथावयः\n",
    "05046017a": "यथाहं धृतराष्ट्रेण शिष्टः पूर्वमितो गतः\n",
    "05046017c": "अब्रुवं पाण्डवान्गत्वा तन्निबोधत पार्थिवाः\n",
    "05047001": "धृतराष्ट्र उवाच\n",
    "05047001a": "पृच्छामि त्वां संजय राजमध्ये; किमब्रवीद्वाक्यमदीनसत्त्वः\n",
    "05047001c": "धनंजयस्तात युधां प्रणेता; दुरात्मनां जीवितच्छिन्महात्मा\n",
    "05047002": "संजय उवाच\n",
    "05047002a": "दुर्योधनो वाचमिमां शृणोतु; यदब्रवीदर्जुनो योत्स्यमानः\n",
    "05047002c": "युधिष्ठिरस्यानुमते महात्मा; धनंजयः शृण्वतः केशवस्य\n",
    "05047003a": "अन्वत्रस्तो बाहुवीर्यं विदान; उपह्वरे वासुदेवस्य धीरः\n",
    "05047003c": "अवोचन्मां योत्स्यमानः किरीटी; मध्ये ब्रूया धार्तराष्ट्रं कुरूणाम्\n",
    "05047004a": "ये वै राजानः पाण्डवायोधनाय; समानीताः शृण्वतां चापि तेषाम्\n",
    "05047004c": "यथा समग्रं वचनं मयोक्तं; सहामात्यं श्रावयेथा नृपं तम्\n",
    "05047005a": "यथा नूनं देवराजस्य देवाः; शुश्रूषन्ते वज्रहस्तस्य सर्वे\n",
    "05047005c": "तथाशृण्वन्पाण्डवाः सृञ्जयाश्च; किरीटिना वाचमुक्तां समर्थाम्\n",
    "05047006a": "इत्यब्रवीदर्जुनो योत्स्यमानो; गाण्डीवधन्वा लोहितपद्मनेत्रः\n",
    "05047006c": "न चेद्राज्यं मुञ्चति धार्तराष्ट्रो; युधिष्ठिरस्याजमीढस्य राज्ञः\n",
    "05047006e": "अस्ति नूनं कर्म कृतं पुरस्ता;दनिर्विष्टं पापकं धार्तराष्ट्रैः\n",
    "05047007a": "येषां युद्धं भीमसेनार्जुनाभ्यां; तथाश्विभ्यां वासुदेवेन चैव\n",
    "05047007c": "शैनेयेन ध्रुवमात्तायुधेन; धृष्टद्युम्नेनाथ शिखण्डिना च\n",
    "05047007e": "युधिष्ठिरेणेन्द्रकल्पेन चैव; योऽपध्यानान्निर्दहेद्गां दिवं च\n",
    "05047008a": "तैश्चेद्युद्धं मन्यते धार्तराष्ट्रो; निर्वृत्तोऽर्थः सकलः पाण्डवानाम्\n",
    "05047008c": "मा तत्कार्षीः पाण्डवार्थाय हेतो;रुपैहि युद्धं यदि मन्यसे त्वम्\n",
    "05047009a": "यां तां वने दुःखशय्यामुवास; प्रव्राजितः पाण्डवो धर्मचारी\n",
    "05047009c": "आशिष्यते दुःखतरामनर्था;मन्त्यां शय्यां धार्तराष्ट्रः परासुः\n",
    "05047010a": "ह्रिया ज्ञानेन तपसा दमेन; क्रोधेनाथो धर्मगुप्त्या धनेन\n",
    "05047010c": "अन्यायवृत्तः कुरुपाण्डवेया;नध्यातिष्ठद्धार्तराष्ट्रो दुरात्मा\n",
    "05047011a": "मायोपधः प्रणिधानार्जवाभ्यां; तपोदमाभ्यां धर्मगुप्त्या बलेन\n",
    "05047011c": "सत्यं ब्रुवन्प्रीतियुक्त्यानृतेन; तितिक्षमाणः क्लिश्यमानोऽतिवेलम्\n",
    "05047012a": "यदा ज्येष्ठः पाण्डवः संशितात्मा; क्रोधं यत्तं वर्षपूगान्सुघोरम्\n",
    "05047012c": "अवस्रष्टा कुरुषूद्वृत्तचेता;स्तदा युद्धं धार्तराष्ट्रोऽन्वतप्स्यत्\n",
    "05047013a": "कृष्णवर्त्मेव ज्वलितः समिद्धो; यथा दहेत्कक्षमग्निर्निदाघे\n",
    "05047013c": "एवं दग्धा धार्तराष्ट्रस्य सेनां; युधिष्ठिरः क्रोधदीप्तोऽनुवीक्ष्य\n",
    "05047014a": "यदा द्रष्टा भीमसेनं रणस्थं; गदाहस्तं क्रोधविषं वमन्तम्\n",
    "05047014c": "दुर्मर्षणं पाण्डवं भीमवेगं; तदा युद्धं धार्तराष्ट्रोऽन्वतप्स्यत्\n",
    "05047015a": "महासिंहो गाव इव प्रविश्य; गदापाणिर्धार्तराष्ट्रानुपेत्य\n",
    "05047015c": "यदा भीमो भीमरूपो निहन्ता; तदा युद्धं धार्तराष्ट्रोऽन्वतप्स्यत्\n",
    "05047016a": "महाभये वीतभयः कृतास्त्रः; समागमे शत्रुबलावमर्दी\n",
    "05047016c": "सकृद्रथेन प्रतियाद्रथौघा;न्पदातिसंघान्गदयाभिनिघ्नन्\n",
    "05047017a": "सैन्याननेकांस्तरसा विमृद्न;न्यदा क्षेप्ता धार्तराष्ट्रस्य सैन्यम्\n",
    "05047017c": "छिन्दन्वनं परशुनेव शूर;स्तदा युद्धं धार्तराष्ट्रोऽन्वतप्स्यत्\n",
    "05047018a": "तृणप्रायं ज्वलनेनेव दग्धं; ग्रामं यथा धार्तराष्ट्रः समीक्ष्य\n",
    "05047018c": "पक्वं सस्यं वैद्युतेनेव दग्धं; परासिक्तं विपुलं स्वं बलौघम्\n",
    "05047019a": "हतप्रवीरं विमुखं भयार्तं; पराङ्मुखं प्रायशोऽधृष्टयोधम्\n",
    "05047019c": "शस्त्रार्चिषा भीमसेनेन दग्धं; तदा युद्धं धार्तराष्ट्रोऽन्वतप्स्यत्\n",
    "05047020a": "उपासङ्गादुद्धरन्दक्षिणेन; परःशतान्नकुलश्चित्रयोधी\n",
    "05047020c": "यदा रथाग्र्यो रथिनः प्रचेता; तदा युद्धं धार्तराष्ट्रोऽन्वतप्स्यत्\n",
    "05047021a": "सुखोचितो दुःखशय्यां वनेषु; दीर्घं कालं नकुलो यामशेत\n",
    "05047021c": "आशीविषः क्रुद्ध इव श्वसन्भृशं; तदा युद्धं धार्तराष्ट्रोऽन्वतप्स्यत्\n",
    "05047022a": "त्यक्तात्मानः पार्थिवायोधनाय; समादिष्टा धर्मराजेन वीराः\n",
    "05047022c": "रथैः शुभ्रैः सैन्यमभिद्रवन्तो; दृष्ट्वा पश्चात्तप्स्यते धार्तराष्ट्रः\n",
    "05047023a": "शिशून्कृतास्त्रानशिशुप्रकाशा;न्यदा द्रष्टा कौरवः पञ्च शूरान्\n",
    "05047023c": "त्यक्त्वा प्राणान्केकयानाद्रवन्त;स्तदा युद्धं धार्तराष्ट्रोऽन्वतप्स्यत्\n",
    "05047024a": "यदा गतोद्वाहमकूजनाक्षं; सुवर्णतारं रथमाततायी\n",
    "05047024c": "दान्तैर्युक्तं सहदेवोऽधिरूढः; शिरांसि राज्ञां क्षेप्स्यते मार्गणौघैः\n",
    "05047025a": "महाभये संप्रवृत्ते रथस्थं; विवर्तमानं समरे कृतास्त्रम्\n",
    "05047025c": "सर्वां दिशं संपतन्तं समीक्ष्य; तदा युद्धं धार्तराष्ट्रोऽन्वतप्स्यत्\n",
    "05047026a": "ह्रीनिषेधो निपुणः सत्यवादी; महाबलः सर्वधर्मोपपन्नः\n",
    "05047026c": "गान्धारिमार्च्छंस्तुमुले क्षिप्रकारी; क्षेप्ता जनान्सहदेवस्तरस्वी\n",
    "05047027a": "यदा द्रष्टा द्रौपदेयान्महेषू;ञ्शूरान्कृतास्त्रान्रथयुद्धकोविदान्\n",
    "05047027c": "आशीविषान्घोरविषानिवायत;स्तदा युद्धं धार्तराष्ट्रोऽन्वतप्स्यत्\n",
    "05047028a": "यदाभिमन्युः परवीरघाती; शरैः परान्मेघ इवाभिवर्षन्\n",
    "05047028c": "विगाहिता कृष्णसमः कृतास्त्र;स्तदा युद्धं धार्तराष्ट्रोऽन्वतप्स्यत्\n",
    "05047029a": "यदा द्रष्टा बालमबालवीर्यं; द्विषच्चमूं मृत्युमिवापतन्तम्\n",
    "05047029c": "सौभद्रमिन्द्रप्रतिमं कृतास्त्रं; तदा युद्धं धार्तराष्ट्रोऽन्वतप्स्यत्\n",
    "05047030a": "प्रभद्रकाः शीघ्रतरा युवानो; विशारदाः सिंहसमानवीर्याः\n",
    "05047030c": "यदा क्षेप्तारो धार्तराष्ट्रान्ससैन्यां;स्तदा युद्धं धार्तराष्ट्रोऽन्वतप्स्यत्\n",
    "05047031a": "वृद्धौ विराटद्रुपदौ महारथौ; पृथक्चमूभ्यामभिवर्तमानौ\n",
    "05047031c": "यदा द्रष्टारौ धार्तराष्ट्रान्ससैन्यां;स्तदा युद्धं धार्तराष्ट्रोऽन्वतप्स्यत्\n",
    "05047032a": "यदा कृतास्त्रो द्रुपदः प्रचिन्व;ञ्शिरांसि यूनां समरे रथस्थः\n",
    "05047032c": "क्रुद्धः शरैश्छेत्स्यति चापमुक्तै;स्तदा युद्धं धार्तराष्ट्रोऽन्वतप्स्यत्\n",
    "05047033a": "यदा विराटः परवीरघाती; मर्मान्तरे शत्रुचमूं प्रवेष्टा\n",
    "05047033c": "मत्स्यैः सार्धमनृशंसरूपै;स्तदा युद्धं धार्तराष्ट्रोऽन्वतप्स्यत्\n",
    "05047034a": "ज्येष्ठं मात्स्यानामनृशंसरूपं; विराटपुत्रं रथिनं पुरस्तात्\n",
    "05047034c": "यदा द्रष्टा दंशितं पाण्डवार्थे; तदा युद्धं धार्तराष्ट्रोऽन्वतप्स्यत्\n",
    "05047035a": "रणे हते कौरवाणां प्रवीरे; शिखण्डिना सत्तमे शंतनूजे\n",
    "05047035c": "न जातु नः शत्रवो धारयेयु;रसंशयं सत्यमेतद्ब्रवीमि\n",
    "05047036a": "यदा शिखण्डी रथिनः प्रचिन्व;न्भीष्मं रथेनाभियाता वरूथी\n",
    "05047036c": "दिव्यैर्हयैरवमृद्नन्रथौघां;स्तदा युद्धं धार्तराष्ट्रोऽन्वतप्स्यत्\n",
    "05047037a": "यदा द्रष्टा सृञ्जयानामनीके; धृष्टद्युम्नं प्रमुखे रोचमानम्\n",
    "05047037c": "अस्त्रं यस्मै गुह्यमुवाच धीमा;न्द्रोणस्तदा तप्स्यति धार्तराष्ट्रः\n",
    "05047038a": "यदा स सेनापतिरप्रमेयः; पराभवन्निषुभिर्धार्तराष्ट्रान्\n",
    "05047038c": "द्रोणं रणे शत्रुसहोऽभियाता; तदा युद्धं धार्तराष्ट्रोऽन्वतप्स्यत्\n",
    "05047039a": "ह्रीमान्मनीषी बलवान्मनस्वी; स लक्ष्मीवान्सोमकानां प्रबर्हः\n",
    "05047039c": "न जातु तं शत्रवोऽन्ये सहेर;न्येषां स स्यादग्रणीर्वृष्णिसिंहः\n",
    "05047040a": "ब्रूयाच्च मा प्रवृणीष्वेति लोके; युद्धेऽद्वितीयं सचिवं रथस्थम्\n",
    "05047040c": "शिनेर्नप्तारं प्रवृणीम सात्यकिं; महाबलं वीतभयं कृतास्त्रम्\n",
    "05047041a": "यदा शिनीनामधिपो मयोक्तः; शरैः परान्मेघ इव प्रवर्षन्\n",
    "05047041c": "प्रच्छादयिष्यञ्शरजालेन योधां;स्तदा युद्धं धार्तराष्ट्रोऽन्वतप्स्यत्\n",
    "05047042a": "यदा धृतिं कुरुते योत्स्यमानः; स दीर्घबाहुर्दृढधन्वा महात्मा\n",
    "05047042c": "सिंहस्येव गन्धमाघ्राय गावः; संवेष्टन्ते शत्रवोऽस्माद्यथाग्नेः\n",
    "05047043a": "स दीर्घबाहुर्दृढधन्वा महात्मा; भिन्द्याद्गिरीन्संहरेत्सर्वलोकान्\n",
    "05047043c": "अस्त्रे कृती निपुणः क्षिप्रहस्तो; दिवि स्थितः सूर्य इवाभिभाति\n",
    "05047044a": "चित्रः सूक्ष्मः सुकृतो यादवस्य; अस्त्रे योगो वृष्णिसिंहस्य भूयान्\n",
    "05047044c": "यथाविधं योगमाहुः प्रशस्तं; सर्वैर्गुणैः सात्यकिस्तैरुपेतः\n",
    "05047045a": "हिरण्मयं श्वेतहयैश्चतुर्भि;र्यदा युक्तं स्यन्दनं माधवस्य\n",
    "05047045c": "द्रष्टा युद्धे सात्यकेर्वै सुयोधन;स्तदा तप्स्यत्यकृतात्मा स मन्दः\n",
    "05047046a": "यदा रथं हेममणिप्रकाशं; श्वेताश्वयुक्तं वानरकेतुमुग्रम्\n",
    "05047046c": "द्रष्टा रणे संयतं केशवेन; तदा तप्स्यत्यकृतात्मा स मन्दः\n",
    "05047047a": "यदा मौर्व्यास्तलनिष्पेषमुग्रं; महाशब्दं वज्रनिष्पेषतुल्यम्\n",
    "05047047c": "विधूयमानस्य महारणे मया; गाण्डीवस्य श्रोष्यति मन्दबुद्धिः\n",
    "05047048a": "तदा मूढो धृतराष्ट्रस्य पुत्र;स्तप्ता युद्धे दुर्मतिर्दुःसहायः\n",
    "05047048c": "दृष्ट्वा सैन्यं बाणवर्षान्धकारं; प्रभज्यन्तं गोकुलवद्रणाग्रे\n",
    "05047049a": "बलाहकादुच्चरन्तीव विद्यु;त्सहस्रघ्नी द्विषतां संगमेषु\n",
    "05047049c": "अस्थिच्छिदो मर्मभिदो वमेच्छरां;स्तदा युद्धं धार्तराष्ट्रोऽन्वतप्स्यत्\n",
    "05047050a": "यदा द्रष्टा ज्यामुखाद्बाणसंघा;न्गाण्डीवमुक्तान्पततः शिताग्रान्\n",
    "05047050c": "नागान्हयान्वर्मिणश्चाददानां;स्तदा युद्धं धार्तराष्ट्रोऽन्वतप्स्यत्\n",
    "05047051a": "यदा मन्दः परबाणान्विमुक्ता;न्ममेषुभिर्ह्रियमाणान्प्रतीपम्\n",
    "05047051c": "तिर्यग्विद्वांश्छिद्यमानान्क्षुरप्रै;स्तदा युद्धं धार्तराष्ट्रोऽन्वतप्स्यत्\n",
    "05047052a": "यदा विपाठा मद्भुजविप्रमुक्ता; द्विजाः फलानीव महीरुहाग्रात्\n",
    "05047052c": "प्रच्छेत्तार उत्तमाङ्गानि यूनां; तदा युद्धं धार्तराष्ट्रोऽन्वतप्स्यत्\n",
    "05047053a": "यदा द्रष्टा पततः स्यन्दनेभ्यो; महागजेभ्योऽश्वगतांश्च योधान्\n",
    "05047053c": "शरैर्हतान्पातितांश्चैव रङ्गे; तदा युद्धं धार्तराष्ट्रोऽन्वतप्स्यत्\n",
    "05047054a": "पदातिसंघान्रथसंघान्समन्ता;द्व्यात्ताननः काल इवाततेषुः\n",
    "05047054c": "प्रणोत्स्यामि ज्वलितैर्बाणवर्षैः; शत्रूंस्तदा तप्स्यति मन्दबुद्धिः\n",
    "05047055a": "सर्वा दिशः संपतता रथेन; रजोध्वस्तं गाण्डिवेनापकृत्तम्\n",
    "05047055c": "यदा द्रष्टा स्वबलं संप्रमूढं; तदा पश्चात्तप्स्यति मन्दबुद्धिः\n",
    "05047056a": "कांदिग्भूतं छिन्नगात्रं विसंज्ञं; दुर्योधनो द्रक्ष्यति सर्वसैन्यम्\n",
    "05047056c": "हताश्ववीराग्र्यनरेन्द्रनागं; पिपासितं श्रान्तपत्रं भयार्तम्\n",
    "05047057a": "आर्तस्वरं हन्यमानं हतं च; विकीर्णकेशास्थिकपालसंघम्\n",
    "05047057c": "प्रजापतेः कर्म यथार्धनिष्ठितं; तदा दृष्ट्वा तप्स्यते मन्दबुद्धिः\n",
    "05047058a": "यदा रथे गाण्डिवं वासुदेवं; दिव्यं शङ्खं पाञ्चजन्यं हयांश्च\n",
    "05047058c": "तूणावक्षय्यौ देवदत्तं च मां च; द्रष्टा युद्धे धार्तराष्ट्रः समेतान्\n",
    "05047059a": "उद्वर्तयन्दस्युसंघान्समेता;न्प्रवर्तयन्युगमन्यद्युगान्ते\n",
    "05047059c": "यदा धक्ष्याम्यग्निवत्कौरवेयां;स्तदा तप्ता धृतराष्ट्रः सपुत्रः\n",
    "05047060a": "सहभ्राता सहपुत्रः ससैन्यो; भ्रष्टैश्वर्यः क्रोधवशोऽल्पचेताः\n",
    "05047060c": "दर्पस्यान्ते विहिते वेपमानः; पश्चान्मन्दस्तप्स्यति धार्तराष्ट्रः\n",
    "05047061a": "पूर्वाह्णे मां कृतजप्यं कदाचि;द्विप्रः प्रोवाचोदकान्ते मनोज्ञम्\n",
    "05047061c": "कर्तव्यं ते दुष्करं कर्म पार्थ; योद्धव्यं ते शत्रुभिः सव्यसाचिन्\n",
    "05047062a": "इन्द्रो वा ते हरिवान्वज्रहस्तः; पुरस्ताद्यातु समरेऽरीन्विनिघ्नन्\n",
    "05047062c": "सुग्रीवयुक्तेन रथेन वा ते; पश्चात्कृष्णो रक्षतु वासुदेवः\n",
    "05047063a": "वव्रे चाहं वज्रहस्तान्महेन्द्रा;दस्मिन्युद्धे वासुदेवं सहायम्\n",
    "05047063c": "स मे लब्धो दस्युवधाय कृष्णो; मन्ये चैतद्विहितं दैवतैर्मे\n",
    "05047064a": "अयुध्यमानो मनसापि यस्य; जयं कृष्णः पुरुषस्याभिनन्देत्\n",
    "05047064c": "ध्रुवं सर्वान्सोऽभ्यतीयादमित्रा;न्सेन्द्रान्देवान्मानुषे नास्ति चिन्ता\n",
    "05047065a": "स बाहुभ्यां सागरमुत्तितीर्षे;न्महोदधिं सलिलस्याप्रमेयम्\n",
    "05047065c": "तेजस्विनं कृष्णमत्यन्तशूरं; युद्धेन यो वासुदेवं जिगीषेत्\n",
    "05047066a": "गिरिं य इच्छेत तलेन भेत्तुं; शिलोच्चयं श्वेतमतिप्रमाणम्\n",
    "05047066c": "तस्यैव पाणिः सनखो विशीर्ये;न्न चापि किंचित्स गिरेस्तु कुर्यात्\n",
    "05047067a": "अग्निं समिद्धं शमयेद्भुजाभ्यां; चन्द्रं च सूर्यं च निवारयेत\n",
    "05047067c": "हरेद्देवानाममृतं प्रसह्य; युद्धेन यो वासुदेवं जिगीषेत्\n",
    "05047068a": "यो रुक्मिणीमेकरथेन भोज्या;मुत्साद्य राज्ञां विषयं प्रसह्य\n",
    "05047068c": "उवाह भार्यां यशसा ज्वलन्तीं; यस्यां जज्ञे रौक्मिणेयो महात्मा\n",
    "05047069a": "अयं गान्धारांस्तरसा संप्रमथ्य; जित्वा पुत्रान्नग्नजितः समग्रान्\n",
    "05047069c": "बद्धं मुमोच विनदन्तं प्रसह्य; सुदर्शनीयं देवतानां ललामम्\n",
    "05047070a": "अयं कवाटे निजघान पाण्ड्यं; तथा कलिङ्गान्दन्तकूरे ममर्द\n",
    "05047070c": "अनेन दग्धा वर्षपूगान्विनाथा; वाराणसी नगरी संबभूव\n",
    "05047071a": "यं स्म युद्धे मन्यतेऽन्यैरजेय;मेकलव्यं नाम निषादराजम्\n",
    "05047071c": "वेगेनेव शैलमभिहत्य जम्भः; शेते स कृष्णेन हतः परासुः\n",
    "05047072a": "तथोग्रसेनस्य सुतं प्रदुष्टं; वृष्ण्यन्धकानां मध्यगां तपन्तम्\n",
    "05047072c": "अपातयद्बलदेवद्वितीयो; हत्वा ददौ चोग्रसेनाय राज्यम्\n",
    "05047073a": "अयं सौभं योधयामास खस्थं; विभीषणं मायया शाल्वराजम्\n",
    "05047073c": "सौभद्वारि प्रत्यगृह्णाच्छतघ्नीं; दोर्भ्यां क एनं विषहेत मर्त्यः\n",
    "05047074a": "प्राग्ज्योतिषं नाम बभूव दुर्गं; पुरं घोरमसुराणामसह्यम्\n",
    "05047074c": "महाबलो नरकस्तत्र भौमो; जहारादित्या मणिकुण्डले शुभे\n",
    "05047075a": "न तं देवाः सह शक्रेण सेहिरे; समागता आहरणाय भीताः\n",
    "05047075c": "दृष्ट्वा च ते विक्रमं केशवस्य; बलं तथैवास्त्रमवारणीयम्\n",
    "05047076a": "जानन्तोऽस्य प्रकृतिं केशवस्य; न्ययोजयन्दस्युवधाय कृष्णम्\n",
    "05047076c": "स तत्कर्म प्रतिशुश्राव दुष्कर;मैश्वर्यवान्सिद्धिषु वासुदेवः\n",
    "05047077a": "निर्मोचने षट्सहस्राणि हत्वा; संछिद्य पाशान्सहसा क्षुरान्तान्\n",
    "05047077c": "मुरं हत्वा विनिहत्यौघराक्षसं; निर्मोचनं चापि जगाम वीरः\n",
    "05047078a": "तत्रैव तेनास्य बभूव युद्धं; महाबलेनातिबलस्य विष्णोः\n",
    "05047078c": "शेते स कृष्णेन हतः परासु;र्वातेनेव मथितः कर्णिकारः\n",
    "05047079a": "आहृत्य कृष्णो मणिकुण्डले ते; हत्वा च भौमं नरकं मुरं च\n",
    "05047079c": "श्रिया वृतो यशसा चैव धीमा;न्प्रत्याजगामाप्रतिमप्रभावः\n",
    "05047080a": "तस्मै वरानददंस्तत्र देवा; दृष्ट्वा भीमं कर्म रणे कृतं तत्\n",
    "05047080c": "श्रमश्च ते युध्यमानस्य न स्या;दाकाशे वा अप्सु चैव क्रमः स्यात्\n",
    "05047081a": "शस्त्राणि गात्रे च न ते क्रमेर;न्नित्येव कृष्णश्च ततः कृतार्थः\n",
    "05047081c": "एवंरूपे वासुदेवेऽप्रमेये; महाबले गुणसंपत्सदैव\n",
    "05047082a": "तमसह्यं विष्णुमनन्तवीर्य;माशंसते धार्तराष्ट्रो बलेन\n",
    "05047082c": "यदा ह्येनं तर्कयते दुरात्मा; तच्चाप्ययं सहतेऽस्मान्समीक्ष्य\n",
    "05047083a": "पर्यागतं मम कृष्णस्य चैव; यो मन्यते कलहं संप्रयुज्य\n",
    "05047083c": "शक्यं हर्तुं पाण्डवानां ममत्वं; तद्वेदिता संयुगं तत्र गत्वा\n",
    "05047084a": "नमस्कृत्वा शांतनवाय राज्ञे; द्रोणायाथो सहपुत्राय चैव\n",
    "05047084c": "शारद्वतायाप्रतिद्वन्द्विने च; योत्स्याम्यहं राज्यमभीप्समानः\n",
    "05047085a": "धर्मेणास्त्रं नियतं तस्य मन्ये; यो योत्स्यते पाण्डवैर्धर्मचारी\n",
    "05047085c": "मिथ्याग्लहे निर्जिता वै नृशंसैः; संवत्सरान्द्वादश पाण्डुपुत्राः\n",
    "05047086a": "अवाप्य कृच्छ्रं विहितं ह्यरण्ये; दीर्घं कालं चैकमज्ञातचर्याम्\n",
    "05047086c": "ते ह्यकस्माज्जीवितं पाण्डवानां; न मृष्यन्ते धार्तराष्ट्राः पदस्थाः\n",
    "05047087a": "ते चेदस्मान्युध्यमानाञ्जयेयु;र्देवैरपीन्द्रप्रमुखैः सहायैः\n",
    "05047087c": "धर्मादधर्मश्चरितो गरीया;निति ध्रुवं नास्ति कृतं न साधु\n",
    "05047088a": "न चेदिमं पुरुषं कर्मबद्धं; न चेदस्मान्मन्यतेऽसौ विशिष्टान्\n",
    "05047088c": "आशंसेऽहं वासुदेवद्वितीयो; दुर्योधनं सानुबन्धं निहन्तुम्\n",
    "05047089a": "न चेदिदं कर्म नरेषु बद्धं; न विद्यते पुरुषस्य स्वकर्म\n",
    "05047089c": "इदं च तच्चापि समीक्ष्य नूनं; पराजयो धार्तराष्ट्रस्य साधुः\n",
    "05047090a": "प्रत्यक्षं वः कुरवो यद्ब्रवीमि; युध्यमाना धार्तराष्ट्रा न सन्ति\n",
    "05047090c": "अन्यत्र युद्धात्कुरवः परीप्स;न्न युध्यतां शेष इहास्ति कश्चित्\n",
    "05047091a": "हत्वा त्वहं धार्तराष्ट्रान्सकर्णा;न्राज्यं कुरूणामवजेता समग्रम्\n",
    "05047091c": "यद्वः कार्यं तत्कुरुध्वं यथास्व;मिष्टान्दारानात्मजांश्चोपभुङ्क्त\n",
    "05047092a": "अप्येवं नो ब्राह्मणाः सन्ति वृद्धा; बहुश्रुताः शीलवन्तः कुलीनाः\n",
    "05047092c": "सांवत्सरा ज्योतिषि चापि युक्ता; नक्षत्रयोगेषु च निश्चयज्ञाः\n",
    "05047093a": "उच्चावचं दैवयुक्तं रहस्यं; दिव्याः प्रश्ना मृगचक्रा मुहूर्ताः\n",
    "05047093c": "क्षयं महान्तं कुरुसृञ्जयानां; निवेदयन्ते पाण्डवानां जयं च\n",
    "05047094a": "तथा हि नो मन्यतेऽजातशत्रुः; संसिद्धार्थो द्विषतां निग्रहाय\n",
    "05047094c": "जनार्दनश्चाप्यपरोक्षविद्यो; न संशयं पश्यति वृष्णिसिंहः\n",
    "05047095a": "अहं च जानामि भविष्यरूपं; पश्यामि बुद्ध्या स्वयमप्रमत्तः\n",
    "05047095c": "दृष्टिश्च मे न व्यथते पुराणी; युध्यमाना धार्तराष्ट्रा न सन्ति\n",
    "05047096a": "अनालब्धं जृम्भति गाण्डिवं धनु;रनालब्धा कम्पति मे धनुर्ज्या\n",
    "05047096c": "बाणाश्च मे तूणमुखाद्विसृज्य; मुहुर्मुहुर्गन्तुमुशन्ति चैव\n",
    "05047097a": "सैक्यः कोशान्निःसरति प्रसन्नो; हित्वेव जीर्णामुरगस्त्वचं स्वाम्\n",
    "05047097c": "ध्वजे वाचो रौद्ररूपा वदन्ति; कदा रथो योक्ष्यते ते किरीटिन्\n",
    "05047098a": "गोमायुसंघाश्च वदन्ति रात्रौ; रक्षांस्यथो निष्पतन्त्यन्तरिक्षात्\n",
    "05047098c": "मृगाः शृगालाः शितिकण्ठाश्च काका; गृध्रा बडाश्चैव तरक्षवश्च\n",
    "05047099a": "सुपर्णपाताश्च पतन्ति पश्चा;द्दृष्ट्वा रथं श्वेतहयप्रयुक्तम्\n",
    "05047099c": "अहं ह्येकः पार्थिवान्सर्वयोधा;ञ्शरान्वर्षन्मृत्युलोकं नयेयम्\n",
    "05047100a": "समाददानः पृथगस्त्रमार्गा;न्यथाग्निरिद्धो गहनं निदाघे\n",
    "05047100c": "स्थूणाकर्णं पाशुपतं च घोरं; तथा ब्रह्मास्त्रं यच्च शक्रो विवेद\n",
    "05047101a": "वधे धृतो वेगवतः प्रमुञ्च;न्नाहं प्रजाः किंचिदिवावशिष्ये\n",
    "05047101c": "शान्तिं लप्स्ये परमो ह्येष भावः; स्थिरो मम ब्रूहि गावल्गणे तान्\n",
    "05047102a": "नित्यं पुनः सचिवैर्यैरवोच;द्देवानपीन्द्रप्रमुखान्सहायान्\n",
    "05047102c": "तैर्मन्यते कलहं संप्रयुज्य; स धार्तराष्ट्रः पश्यत मोहमस्य\n",
    "05047103a": "वृद्धो भीष्मः शांतनवः कृपश्च; द्रोणः सपुत्रो विदुरश्च धीमान्\n",
    "05047103c": "एते सर्वे यद्वदन्ते तदस्तु; आयुष्मन्तः कुरवः सन्तु सर्वे\n",
    "05048001": "वैशंपायन उवाच\n",
    "05048001a": "समवेतेषु सर्वेषु तेषु राजसु भारत\n",
    "05048001c": "दुर्योधनमिदं वाक्यं भीष्मः शांतनवोऽब्रवीत्\n",
    "05048002a": "बृहस्पतिश्चोशना च ब्रह्माणं पर्युपस्थितौ\n",
    "05048002c": "मरुतश्च सहेन्द्रेण वसवश्च सहाश्विनौ\n",
    "05048003a": "आदित्याश्चैव साध्याश्च ये च सप्तर्षयो दिवि\n",
    "05048003c": "विश्वावसुश्च गन्धर्वः शुभाश्चाप्सरसां गणाः\n",
    "05048004a": "नमस्कृत्वोपजग्मुस्ते लोकवृद्धं पितामहम्\n",
    "05048004c": "परिवार्य च विश्वेशं पर्यासत दिवौकसः\n",
    "05048005a": "तेषां मनश्च तेजश्चाप्याददानौ दिवौकसाम्\n",
    "05048005c": "पूर्वदेवौ व्यतिक्रान्तौ नरनारायणावृषी\n",
    "05048006a": "बृहस्पतिश्च पप्रच्छ ब्राह्मणं काविमाविति\n",
    "05048006c": "भवन्तं नोपतिष्ठेते तौ नः शंस पितामह\n",
    "05048007": "ब्रह्मोवाच\n",
    "05048007a": "यावेतौ पृथिवीं द्यां च भासयन्तौ तपस्विनौ\n",
    "05048007c": "ज्वलन्तौ रोचमानौ च व्याप्यातीतौ महाबलौ\n",
    "05048008a": "नरनारायणावेतौ लोकाल्लोकं समास्थितौ\n",
    "05048008c": "ऊर्जितौ स्वेन तपसा महासत्त्वपराक्रमौ\n",
    "05048009a": "एतौ हि कर्मणा लोकान्नन्दयामासतुर्ध्रुवौ\n",
    "05048009c": "असुराणामभावाय देवगन्धर्वपूजितौ\n",
    "05048010": "वैशंपायन उवाच\n",
    "05048010a": "जगाम शक्रस्तच्छ्रुत्वा यत्र तौ तेपतुस्तपः\n",
    "05048010c": "सार्धं देवगणैः सर्वैर्बृहस्पतिपुरोगमैः\n",
    "05048011a": "तदा देवासुरे घोरे भये जाते दिवौकसाम्\n",
    "05048011c": "अयाचत महात्मानौ नरनारायणौ वरम्\n",
    "05048012a": "तावब्रूतां वृणीष्वेति तदा भरतसत्तम\n",
    "05048012c": "अथैतावब्रवीच्छक्रः साह्यं नः क्रियतामिति\n",
    "05048013a": "ततस्तौ शक्रमब्रूतां करिष्यावो यदिच्छसि\n",
    "05048013c": "ताभ्यां च सहितः शक्रो विजिग्ये दैत्यदानवान्\n",
    "05048014a": "नर इन्द्रस्य संग्रामे हत्वा शत्रून्परंतपः\n",
    "05048014c": "पौलोमान्कालखञ्जांश्च सहस्राणि शतानि च\n",
    "05048015a": "एष भ्रान्ते रथे तिष्ठन्भल्लेनापहरच्छिरः\n",
    "05048015c": "जम्भस्य ग्रसमानस्य यज्ञमर्जुन आहवे\n",
    "05048016a": "एष पारे समुद्रस्य हिरण्यपुरमारुजत्\n",
    "05048016c": "हत्वा षष्टिसहस्राणि निवातकवचान्रणे\n",
    "05048017a": "एष देवान्सहेन्द्रेण जित्वा परपुरंजयः\n",
    "05048017c": "अतर्पयन्महाबाहुरर्जुनो जातवेदसम्\n",
    "05048017e": "नारायणस्तथैवात्र भूयसोऽन्याञ्जघान ह\n",
    "05048018a": "एवमेतौ महावीर्यौ तौ पश्यत समागतौ\n",
    "05048018c": "वासुदेवार्जुनौ वीरौ समवेतौ महारथौ\n",
    "05048019a": "नरनारायणौ देवौ पूर्वदेवाविति श्रुतिः\n",
    "05048019c": "अजेयौ मानुषे लोके सेन्द्रैरपि सुरासुरैः\n",
    "05048020a": "एष नारायणः कृष्णः फल्गुनस्तु नरः स्मृतः\n",
    "05048020c": "नारायणो नरश्चैव सत्त्वमेकं द्विधाकृतम्\n",
    "05048021a": "एतौ हि कर्मणा लोकानश्नुवातेऽक्षयान्ध्रुवान्\n",
    "05048021c": "तत्र तत्रैव जायेते युद्धकाले पुनः पुनः\n",
    "05048022a": "तस्मात्कर्मैव कर्तव्यमिति होवाच नारदः\n",
    "05048022c": "एतद्धि सर्वमाचष्ट वृष्णिचक्रस्य वेदवित्\n",
    "05048023a": "शङ्खचक्रगदाहस्तं यदा द्रक्ष्यसि केशवम्\n",
    "05048023c": "पर्याददानं चास्त्राणि भीमधन्वानमर्जुनम्\n",
    "05048024a": "सनातनौ महात्मानौ कृष्णावेकरथे स्थितौ\n",
    "05048024c": "दुर्योधन तदा तात स्मर्तासि वचनं मम\n",
    "05048025a": "नो चेदयमभावः स्यात्कुरूणां प्रत्युपस्थितः\n",
    "05048025c": "अर्थाच्च तात धर्माच्च तव बुद्धिरुपप्लुता\n",
    "05048026a": "न चेद्ग्रहीष्यसे वाक्यं श्रोतासि सुबहून्हतान्\n",
    "05048026c": "तवैव हि मतं सर्वे कुरवः पर्युपासते\n",
    "05048027a": "त्रयाणामेव च मतं तत्त्वमेकोऽनुमन्यसे\n",
    "05048027c": "रामेण चैव शप्तस्य कर्णस्य भरतर्षभ\n",
    "05048028a": "दुर्जातेः सूतपुत्रस्य शकुनेः सौबलस्य च\n",
    "05048028c": "तथा क्षुद्रस्य पापस्य भ्रातुर्दुःशासनस्य च\n",
    "05048029": "कर्ण उवाच\n",
    "05048029a": "नैवमायुष्मता वाच्यं यन्मामात्थ पितामह\n",
    "05048029c": "क्षत्रधर्मे स्थितो ह्यस्मि स्वधर्मादनपेयिवान्\n",
    "05048030a": "किं चान्यन्मयि दुर्वृत्तं येन मां परिगर्हसे\n",
    "05048030c": "न हि मे वृजिनं किंचिद्धार्तराष्ट्रा विदुः क्वचित्\n",
    "05048031a": "राज्ञो हि धृतराष्ट्रस्य सर्वं कार्यं प्रियं मया\n",
    "05048031c": "तथा दुर्योधनस्यापि स हि राज्ये समाहितः\n",
    "05048032": "वैशंपायन उवाच\n",
    "05048032a": "कर्णस्य तु वचः श्रुत्वा भीष्मः शांतनवः पुनः\n",
    "05048032c": "धृतराष्ट्रं महाराजमाभाष्येदं वचोऽब्रवीत्\n",
    "05048033a": "यदयं कत्थते नित्यं हन्ताहं पाण्डवानिति\n",
    "05048033c": "नायं कलापि संपूर्णा पाण्डवानां महात्मनाम्\n",
    "05048034a": "अनयो योऽयमागन्ता पुत्राणां ते दुरात्मनाम्\n",
    "05048034c": "तदस्य कर्म जानीहि सूतपुत्रस्य दुर्मतेः\n",
    "05048035a": "एनमाश्रित्य पुत्रस्ते मन्दबुद्धिः सुयोधनः\n",
    "05048035c": "अवमन्यत तान्वीरान्देवपुत्रानरिंदमान्\n",
    "05048036a": "किं चाप्यनेन तत्कर्म कृतं पूर्वं सुदुष्करम्\n",
    "05048036c": "तैर्यथा पाण्डवैः सर्वैरेकैकेन कृतं पुरा\n",
    "05048037a": "दृष्ट्वा विराटनगरे भ्रातरं निहतं प्रियम्\n",
    "05048037c": "धनंजयेन विक्रम्य किमनेन तदा कृतम्\n",
    "05048038a": "सहितान्हि कुरून्सर्वानभियातो धनंजयः\n",
    "05048038c": "प्रमथ्य चाच्छिनद्गावः किमयं प्रोषितस्तदा\n",
    "05048039a": "गन्धर्वैर्घोषयात्रायां ह्रियते यत्सुतस्तव\n",
    "05048039c": "क्व तदा सूतपुत्रोऽभूद्य इदानीं वृषायते\n",
    "05048040a": "ननु तत्रापि पार्थेन भीमेन च महात्मना\n",
    "05048040c": "यमाभ्यामेव चागम्य गन्धर्वास्ते पराजिताः\n",
    "05048041a": "एतान्यस्य मृषोक्तानि बहूनि भरतर्षभ\n",
    "05048041c": "विकत्थनस्य भद्रं ते सदा धर्मार्थलोपिनः\n",
    "05048042a": "भीष्मस्य तु वचः श्रुत्वा भारद्वाजो महामनाः\n",
    "05048042c": "धृतराष्ट्रमुवाचेदं राजमध्येऽभिपूजयन्\n",
    "05048043a": "यदाह भरतश्रेष्ठो भीष्मस्तत्क्रियतां नृप\n",
    "05048043c": "न काममर्थलिप्सूनां वचनं कर्तुमर्हसि\n",
    "05048044a": "पुरा युद्धात्साधु मन्ये पाण्डवैः सह संगमम्\n",
    "05048044c": "यद्वाक्यमर्जुनेनोक्तं संजयेन निवेदितम्\n",
    "05048045a": "सर्वं तदभिजानामि करिष्यति च पाण्डवः\n",
    "05048045c": "न ह्यस्य त्रिषु लोकेषु सदृशोऽस्ति धनुर्धरः\n",
    "05048046a": "अनादृत्य तु तद्वाक्यमर्थवद्द्रोणभीष्मयोः\n",
    "05048046c": "ततः स संजयं राजा पर्यपृच्छत पाण्डवम्\n",
    "05048047a": "तदैव कुरवः सर्वे निराशा जीवितेऽभवन्\n",
    "05048047c": "भीष्मद्रोणौ यदा राजा न सम्यगनुभाषते\n",
    "05049001": "धृतराष्ट्र उवाच\n",
    "05049001a": "किमसौ पाण्डवो राजा धर्मपुत्रोऽभ्यभाषत\n",
    "05049001c": "श्रुत्वेमा बहुलाः सेनाः प्रत्यर्थेन समागताः\n",
    "05049002a": "किमिच्छत्यभिसंरम्भाद्योत्स्यमानो युधिष्ठिरः\n",
    "05049002c": "कस्य स्विद्भ्रातृपुत्राणां चिन्तासु मुखमीक्षते\n",
    "05049003a": "के स्विदेनं वारयन्ति शाम्य युध्येति वा पुनः\n",
    "05049003c": "निकृत्या कोपितं मन्दैर्धर्मज्ञं धर्मचारिणम्\n",
    "05049004": "संजय उवाच\n",
    "05049004a": "राज्ञो मुखमुदीक्षन्ते पाञ्चालाः पाण्डवैः सह\n",
    "05049004c": "युधिष्ठिरस्य भद्रं ते स सर्वाननुशास्ति च\n",
    "05049005a": "पृथग्भूताः पाण्डवानां पाञ्चालानां रथव्रजाः\n",
    "05049005c": "आयान्तमभिनन्दन्ति कुन्तीपुत्रं युधिष्ठिरम्\n",
    "05049006a": "तमः सूर्यमिवोद्यन्तं कौन्तेयं दीप्ततेजसम्\n",
    "05049006c": "पाञ्चालाः प्रतिनन्दन्ति तेजोराशिमिवोद्यतम्\n",
    "05049007a": "आ गोपालाविपालेभ्यो नन्दमानं युधिष्ठिरम्\n",
    "05049007c": "पाञ्चालाः केकया मत्स्याः प्रतिनन्दन्ति पाण्डवम्\n",
    "05049008a": "ब्राह्मण्यो राजपुत्र्यश्च विशां दुहितरश्च याः\n",
    "05049008c": "क्रीडन्त्योऽभिसमायान्ति पार्थं संनद्धमीक्षितुम्\n",
    "05049009": "धृतराष्ट्र उवाच\n",
    "05049009a": "संजयाचक्ष्व केनास्मान्पाण्डवा अभ्ययुञ्जत\n",
    "05049009c": "धृष्टद्युम्नेन सेनान्या सोमकाः किंबला इव\n",
    "05049010": "वैशंपायन उवाच\n",
    "05049010a": "गावल्गणिस्तु तत्पृष्टः सभायां कुरुसंसदि\n",
    "05049010c": "निःश्वस्य सुभृशं दीर्घं मुहुः संचिन्तयन्निव\n",
    "05049010e": "तत्रानिमित्ततो दैवात्सूतं कश्मलमाविशत्\n",
    "05049011a": "तदाचचक्षे पुरुषः सभायां राजसंसदि\n",
    "05049011c": "संजयोऽयं महाराज मूर्च्छितः पतितो भुवि\n",
    "05049011e": "वाचं न सृजते कांचिद्धीनप्रज्ञोऽल्पचेतनः\n",
    "05049012": "धृतराष्ट्र उवाच\n",
    "05049012a": "अपश्यत्संजयो नूनं कुन्तीपुत्रान्महारथान्\n",
    "05049012c": "तैरस्य पुरुषव्याघ्रैर्भृशमुद्वेजितं मनः\n",
    "05049013": "वैशंपायन उवाच\n",
    "05049013a": "संजयश्चेतनां लब्ध्वा प्रत्याश्वस्येदमब्रवीत्\n",
    "05049013c": "धृतराष्ट्रं महाराज सभायां कुरुसंसदि\n",
    "05049014a": "दृष्टवानस्मि राजेन्द्र कुन्तीपुत्रान्महारथान्\n",
    "05049014c": "मत्स्यराजगृहावासादवरोधेन कर्शितान्\n",
    "05049014e": "शृणु यैर्हि महाराज पाण्डवा अभ्ययुञ्जत\n",
    "05049015a": "यो नैव रोषान्न भयान्न कामान्नार्थकारणात्\n",
    "05049015c": "न हेतुवादाद्धर्मात्मा सत्यं जह्यात्कथंचन\n",
    "05049016a": "यः प्रमाणं महाराज धर्मे धर्मभृतां वरः\n",
    "05049016c": "अजातशत्रुणा तेन पाण्डवा अभ्ययुञ्जत\n",
    "05049017a": "यस्य बाहुबले तुल्यः पृथिव्यां नास्ति कश्चन\n",
    "05049017c": "यो वै सर्वान्महीपालान्वशे चक्रे धनुर्धरः\n",
    "05049017e": "तेन वो भीमसेनेन पाण्डवा अभ्ययुञ्जत\n",
    "05049018a": "निःसृतानां जतुगृहाद्धिडिम्बात्पुरुषादकात्\n",
    "05049018c": "य एषामभवद्द्वीपः कुन्तीपुत्रो वृकोदरः\n",
    "05049019a": "याज्ञसेनीमथो यत्र सिन्धुराजोऽपकृष्टवान्\n",
    "05049019c": "तत्रैषामभवद्द्वीपः कुन्तीपुत्रो वृकोदरः\n",
    "05049020a": "यश्च तान्संगतान्सर्वान्पाण्डवान्वारणावते\n",
    "05049020c": "दह्यतो मोचयामास तेन वस्तेऽभ्ययुञ्जत\n",
    "05049021a": "कृष्णायाश्चरता प्रीतिं येन क्रोधवशा हताः\n",
    "05049021c": "प्रविश्य विषमं घोरं पर्वतं गन्धमादनम्\n",
    "05049022a": "यस्य नागायुतं वीर्यं भुजयोः सारमर्पितम्\n",
    "05049022c": "तेन वो भीमसेनेन पाण्डवा अभ्ययुञ्जत\n",
    "05049023a": "कृष्णद्वितीयो विक्रम्य तुष्ट्यर्थं जातवेदसः\n",
    "05049023c": "अजयद्यः पुरा वीरो युध्यमानं पुरंदरम्\n",
    "05049024a": "यः स साक्षान्महादेवं गिरिशं शूलपाणिनम्\n",
    "05049024c": "तोषयामास युद्धेन देवदेवमुमापतिम्\n",
    "05049025a": "यश्च सर्वान्वशे चक्रे लोकपालान्धनुर्धरः\n",
    "05049025c": "तेन वो विजयेनाजौ पाण्डवा अभ्ययुञ्जत\n",
    "05049026a": "यः प्रतीचीं दिशं चक्रे वशे म्लेच्छगणायुताम्\n",
    "05049026c": "स तत्र नकुलो योद्धा चित्रयोधी व्यवस्थितः\n",
    "05049027a": "तेन वो दर्शनीयेन वीरेणातिधनुर्भृता\n",
    "05049027c": "माद्रीपुत्रेण कौरव्य पाण्डवा अभ्ययुञ्जत\n",
    "05049028a": "यः काशीनङ्गमगधान्कलिङ्गांश्च युधाजयत्\n",
    "05049028c": "तेन वः सहदेवेन पाण्डवा अभ्ययुञ्जत\n",
    "05049029a": "यस्य वीर्येण सदृशाश्चत्वारो भुवि मानवाः\n",
    "05049029c": "अश्वत्थामा धृष्टकेतुः प्रद्युम्नो रुक्मिरेव च\n",
    "05049030a": "तेन वः सहदेवेन पाण्डवा अभ्ययुञ्जत\n",
    "05049030c": "यवीयसा नृवीरेण माद्रीनन्दिकरेण च\n",
    "05049031a": "तपश्चचार या घोरं काशिकन्या पुरा सती\n",
    "05049031c": "भीष्मस्य वधमिच्छन्ती प्रेत्यापि भरतर्षभ\n",
    "05049032a": "पाञ्चालस्य सुता जज्ञे दैवाच्च स पुनः पुमान्\n",
    "05049032c": "स्त्रीपुंसोः पुरुषव्याघ्र यः स वेद गुणागुणान्\n",
    "05049033a": "यः कलिङ्गान्समापेदे पाञ्चालो युद्धदुर्मदः\n",
    "05049033c": "शिखण्डिना वः कुरवः कृतास्त्रेणाभ्ययुञ्जत\n",
    "05049034a": "यां यक्षः पुरुषं चक्रे भीष्मस्य निधने किल\n",
    "05049034c": "महेष्वासेन रौद्रेण पाण्डवा अभ्ययुञ्जत\n",
    "05049035a": "महेष्वासा राजपुत्रा भ्रातरः पञ्च केकयाः\n",
    "05049035c": "सुमृष्टकवचाः शूरास्तैश्च वस्तेऽभ्ययुञ्जत\n",
    "05049036a": "यो दीर्घबाहुः क्षिप्रास्त्रो धृतिमान्सत्यविक्रमः\n",
    "05049036c": "तेन वो वृष्णिवीरेण युयुधानेन संगरः\n",
    "05049037a": "य आसीच्छरणं काले पाण्डवानां महात्मनाम्\n",
    "05049037c": "रणे तेन विराटेन पाण्डवा अभ्ययुञ्जत\n",
    "05049038a": "यः स काशिपती राजा वाराणस्यां महारथः\n",
    "05049038c": "स तेषामभवद्योद्धा तेन वस्तेऽभ्ययुञ्जत\n",
    "05049039a": "शिशुभिर्दुर्जयैः संख्ये द्रौपदेयैर्महात्मभिः\n",
    "05049039c": "आशीविषसमस्पर्शैः पाण्डवा अभ्ययुञ्जत\n",
    "05049040a": "यः कृष्णसदृशो वीर्ये युधिष्ठिरसमो दमे\n",
    "05049040c": "तेनाभिमन्युना संख्ये पाण्डवा अभ्ययुञ्जत\n",
    "05049041a": "यश्चैवाप्रतिमो वीर्ये धृष्टकेतुर्महायशाः\n",
    "05049041c": "दुःसहः समरे क्रुद्धः शैशुपालिर्महारथः\n",
    "05049041e": "तेन वश्चेदिराजेन पाण्डवा अभ्ययुञ्जत\n",
    "05049042a": "यः संश्रयः पाण्डवानां देवानामिव वासवः\n",
    "05049042c": "तेन वो वासुदेवेन पाण्डवा अभ्ययुञ्जत\n",
    "05049043a": "तथा चेदिपतेर्भ्राता शरभो भरतर्षभ\n",
    "05049043c": "करकर्षेण सहितस्ताभ्यां वस्तेऽभ्ययुञ्जत\n",
    "05049044a": "जारासंधिः सहदेवो जयत्सेनश्च तावुभौ\n",
    "05049044c": "द्रुपदश्च महातेजा बलेन महता वृतः\n",
    "05049044e": "त्यक्तात्मा पाण्डवार्थाय योत्स्यमानो व्यवस्थितः\n",
    "05049045a": "एते चान्ये च बहवः प्राच्योदीच्या महीक्षितः\n",
    "05049045c": "शतशो यानपाश्रित्य धर्मराजो व्यवस्थितः\n",
    "05050001": "धृतराष्ट्र उवाच\n",
    "05050001a": "सर्व एते महोत्साहा ये त्वया परिकीर्तिताः\n",
    "05050001c": "एकतस्त्वेव ते सर्वे समेता भीम एकतः\n",
    "05050002a": "भीमसेनाद्धि मे भूयो भयं संजायते महत्\n",
    "05050002c": "क्रुद्धादमर्षणात्तात व्याघ्रादिव महारुरोः\n",
    "05050003a": "जागर्मि रात्रयः सर्वा दीर्घमुष्णं च निःश्वसन्\n",
    "05050003c": "भीतो वृकोदरात्तात सिंहात्पशुरिवाबलः\n",
    "05050004a": "न हि तस्य महाबाहोः शक्रप्रतिमतेजसः\n",
    "05050004c": "सैन्येऽस्मिन्प्रतिपश्यामि य एनं विषहेद्युधि\n",
    "05050005a": "अमर्षणश्च कौन्तेयो दृढवैरश्च पाण्डवः\n",
    "05050005c": "अनर्महासी सोन्मादस्तिर्यक्प्रेक्षी महास्वनः\n",
    "05050006a": "महावेगो महोत्साहो महाबाहुर्महाबलः\n",
    "05050006c": "मन्दानां मम पुत्राणां युद्धेनान्तं करिष्यति\n",
    "05050007a": "ऊरुग्राहगृहीतानां गदां बिभ्रद्वृकोदरः\n",
    "05050007c": "कुरूणामृषभो युद्धे दण्डपाणिरिवान्तकः\n",
    "05050008a": "शैक्यायसमयीं घोरां गदां काञ्चनभूषिताम्\n",
    "05050008c": "मनसाहं प्रपश्यामि ब्रह्मदण्डमिवोद्यतम्\n",
    "05050009a": "यथा रुरूणां यूथेषु सिंहो जातबलश्चरेत्\n",
    "05050009c": "मामकेषु तथा भीमो बलेषु विचरिष्यति\n",
    "05050010a": "सर्वेषां मम पुत्राणां स एकः क्रूरविक्रमः\n",
    "05050010c": "बह्वाशी विप्रतीपश्च बाल्येऽपि रभसः सदा\n",
    "05050011a": "उद्वेपते मे हृदयं यदा दुर्योधनादयः\n",
    "05050011c": "बाल्येऽपि तेन युध्यन्तो वारणेनेव मर्दिताः\n",
    "05050012a": "तस्य वीर्येण संक्लिष्टा नित्यमेव सुता मम\n",
    "05050012c": "स एव हेतुर्भेदस्य भीमो भीमपराक्रमः\n",
    "05050013a": "ग्रसमानमनीकानि नरवारणवाजिनाम्\n",
    "05050013c": "पश्यामीवाग्रतो भीमं क्रोधमूर्छितमाहवे\n",
    "05050014a": "अस्त्रे द्रोणार्जुनसमं वायुवेगसमं जवे\n",
    "05050014c": "संजयाचक्ष्व मे शूरं भीमसेनममर्षणम्\n",
    "05050015a": "अतिलाभं तु मन्येऽहं यत्तेन रिपुघातिना\n",
    "05050015c": "तदैव न हताः सर्वे मम पुत्रा मनस्विना\n",
    "05050016a": "येन भीमबला यक्षा राक्षसाश्च समाहताः\n",
    "05050016c": "कथं तस्य रणे वेगं मानुषः प्रसहिष्यति\n",
    "05050017a": "न स जातु वशे तस्थौ मम बालोऽपि संजय\n",
    "05050017c": "किं पुनर्मम दुष्पुत्रैः क्लिष्टः संप्रति पाण्डवः\n",
    "05050018a": "निष्ठुरः स च नैष्ठुर्याद्भज्येदपि न संनमेत्\n",
    "05050018c": "तिर्यक्प्रेक्षी संहतभ्रूः कथं शाम्येद्वृकोदरः\n",
    "05050019a": "बृहदंसोऽप्रतिबलो गौरस्ताल इवोद्गतः\n",
    "05050019c": "प्रमाणतो भीमसेनः प्रादेशेनाधिकोऽर्जुनात्\n",
    "05050020a": "जवेन वाजिनोऽत्येति बलेनात्येति कुञ्जरान्\n",
    "05050020c": "अव्यक्तजल्पी मध्वक्षो मध्यमः पाण्डवो बली\n",
    "05050021a": "इति बाल्ये श्रुतः पूर्वं मया व्यासमुखात्पुरा\n",
    "05050021c": "रूपतो वीर्यतश्चैव याथातथ्येन पाण्डवः\n",
    "05050022a": "आयसेन स दण्डेन रथान्नागान्हयान्नरान्\n",
    "05050022c": "हनिष्यति रणे क्रुद्धो भीमः प्रहरतां वरः\n",
    "05050023a": "अमर्षी नित्यसंरब्धो रौद्रः क्रूरपराक्रमः\n",
    "05050023c": "मम तात प्रतीपानि कुर्वन्पूर्वं विमानितः\n",
    "05050024a": "निष्कीर्णामायसीं स्थूलां सुपर्वां काञ्चनीं गदाम्\n",
    "05050024c": "शतघ्नीं शतनिर्ह्रादां कथं शक्ष्यन्ति मे सुताः\n",
    "05050025a": "अपारमप्लवागाधं समुद्रं शरवेगिनम्\n",
    "05050025c": "भीमसेनमयं दुर्गं तात मन्दास्तितीर्षवः\n",
    "05050026a": "क्रोशतो मे न शृण्वन्ति बालाः पण्डितमानिनः\n",
    "05050026c": "विषमं नावबुध्यन्ते प्रपातं मधुदर्शिनः\n",
    "05050027a": "संयुगं ये करिष्यन्ति नररूपेण वायुना\n",
    "05050027c": "नियतं चोदिता धात्रा सिंहेनेव महामृगाः\n",
    "05050028a": "शैक्यां तात चतुष्किष्कुं षडस्रिममितौजसम्\n",
    "05050028c": "प्रहितां दुःखसंस्पर्शां कथं शक्ष्यन्ति मे सुताः\n",
    "05050029a": "गदां भ्रामयतस्तस्य भिन्दतो हस्तिमस्तकान्\n",
    "05050029c": "सृक्किणी लेलिहानस्य बाष्पमुत्सृजतो मुहुः\n",
    "05050030a": "उद्दिश्य पातान्पततः कुर्वतो भैरवान्रवान्\n",
    "05050030c": "प्रतीपान्पततो मत्तान्कुञ्जरान्प्रतिगर्जतः\n",
    "05050031a": "विगाह्य रथमार्गेषु वरानुद्दिश्य निघ्नतः\n",
    "05050031c": "अग्नेः प्रज्वलितस्येव अपि मुच्येत मे प्रजा\n",
    "05050032a": "वीथीं कुर्वन्महाबाहुर्द्रावयन्मम वाहिनीम्\n",
    "05050032c": "नृत्यन्निव गदापाणिर्युगान्तं दर्शयिष्यति\n",
    "05050033a": "प्रभिन्न इव मातङ्गः प्रभञ्जन्पुष्पितान्द्रुमान्\n",
    "05050033c": "प्रवेक्ष्यति रणे सेनां पुत्राणां मे वृकोदरः\n",
    "05050034a": "कुर्वन्रथान्विपुरुषान्विध्वजान्भग्नपुष्करान्\n",
    "05050034c": "आरुजन्पुरुषव्याघ्रो रथिनः सादिनस्तथा\n",
    "05050035a": "गङ्गावेग इवानूपांस्तीरजान्विविधान्द्रुमान्\n",
    "05050035c": "प्रवेक्ष्यति महासेनां पुत्राणां मम संजय\n",
    "05050036a": "वशं नूनं गमिष्यन्ति भीमसेनबलार्दिताः\n",
    "05050036c": "मम पुत्राश्च भृत्याश्च राजानश्चैव संजय\n",
    "05050037a": "येन राजा महावीर्यः प्रविश्यान्तःपुरं पुरा\n",
    "05050037c": "वासुदेवसहायेन जरासंधो निपातितः\n",
    "05050038a": "कृत्स्नेयं पृथिवी देवी जरासंधेन धीमता\n",
    "05050038c": "मागधेन्द्रेण बलिना वशे कृत्वा प्रतापिता\n",
    "05050039a": "भीष्मप्रतापात्कुरवो नयेनान्धकवृष्णयः\n",
    "05050039c": "ते न तस्य वशं जग्मुः केवलं दैवमेव वा\n",
    "05050040a": "स गत्वा पाण्डुपुत्रेण तरसा बाहुशालिना\n",
    "05050040c": "अनायुधेन वीरेण निहतः किं ततोऽधिकम्\n",
    "05050041a": "दीर्घकालेन संसिक्तं विषमाशीविषो यथा\n",
    "05050041c": "स मोक्ष्यति रणे तेजः पुत्रेषु मम संजय\n",
    "05050042a": "महेन्द्र इव वज्रेण दानवान्देवसत्तमः\n",
    "05050042c": "भीमसेनो गदापाणिः सूदयिष्यति मे सुतान्\n",
    "05050043a": "अविषह्यमनावार्यं तीव्रवेगपराक्रमम्\n",
    "05050043c": "पश्यामीवातिताम्राक्षमापतन्तं वृकोदरम्\n",
    "05050044a": "अगदस्याप्यधनुषो विरथस्य विवर्मणः\n",
    "05050044c": "बाहुभ्यां युध्यमानस्य कस्तिष्ठेदग्रतः पुमान्\n",
    "05050045a": "भीष्मो द्रोणश्च विप्रोऽयं कृपः शारद्वतस्तथा\n",
    "05050045c": "जानन्त्येते यथैवाहं वीर्यज्ञस्तस्य धीमतः\n",
    "05050046a": "आर्यव्रतं तु जानन्तः संगरान्न बिभित्सवः\n",
    "05050046c": "सेनामुखेषु स्थास्यन्ति मामकानां नरर्षभाः\n",
    "05050047a": "बलीयः सर्वतो दिष्टं पुरुषस्य विशेषतः\n",
    "05050047c": "पश्यन्नपि जयं तेषां न नियच्छामि यत्सुतान्\n",
    "05050048a": "ते पुराणं महेष्वासा मार्गमैन्द्रं समास्थिताः\n",
    "05050048c": "त्यक्ष्यन्ति तुमुले प्राणान्रक्षन्तः पार्थिवं यशः\n",
    "05050049a": "यथैषां मामकास्तात तथैषां पाण्डवा अपि\n",
    "05050049c": "पौत्रा भीष्मस्य शिष्याश्च द्रोणस्य च कृपस्य च\n",
    "05050050a": "यत्त्वस्मदाश्रयं किंचिद्दत्तमिष्टं च संजय\n",
    "05050050c": "तस्यापचितिमार्यत्वात्कर्तारः स्थविरास्त्रयः\n",
    "05050051a": "आददानस्य शस्त्रं हि क्षत्रधर्मं परीप्सतः\n",
    "05050051c": "निधनं ब्राह्मणस्याजौ वरमेवाहुरुत्तमम्\n",
    "05050052a": "स वै शोचामि सर्वान्वै ये युयुत्सन्ति पाण्डवान्\n",
    "05050052c": "विक्रुष्टं विदुरेणादौ तदेतद्भयमागतम्\n",
    "05050053a": "न तु मन्ये विघाताय ज्ञानं दुःखस्य संजय\n",
    "05050053c": "भवत्यतिबले ह्येतज्ज्ञानमप्युपघातकम्\n",
    "05050054a": "ऋषयो ह्यपि निर्मुक्ताः पश्यन्तो लोकसंग्रहान्\n",
    "05050054c": "सुखे भवन्ति सुखिनस्तथा दुःखेन दुःखिताः\n",
    "05050055a": "किं पुनर्योऽहमासक्तस्तत्र तत्र सहस्रधा\n",
    "05050055c": "पुत्रेषु राज्यदारेषु पौत्रेष्वपि च बन्धुषु\n",
    "05050056a": "संशये तु महत्यस्मिन्किं नु मे क्षममुत्तमम्\n",
    "05050056c": "विनाशं ह्येव पश्यामि कुरूणामनुचिन्तयन्\n",
    "05050057a": "द्यूतप्रमुखमाभाति कुरूणां व्यसनं महत्\n",
    "05050057c": "मन्देनैश्वर्यकामेन लोभात्पापमिदं कृतम्\n",
    "05050058a": "मन्ये पर्यायधर्मोऽयं कालस्यात्यन्तगामिनः\n",
    "05050058c": "चक्रे प्रधिरिवासक्तो नास्य शक्यं पलायितुम्\n",
    "05050059a": "किं नु कार्यं कथं कुर्यां क्व नु गच्छामि संजय\n",
    "05050059c": "एते नश्यन्ति कुरवो मन्दाः कालवशं गताः\n",
    "05050060a": "अवशोऽहं पुरा तात पुत्राणां निहते शते\n",
    "05050060c": "श्रोष्यामि निनदं स्त्रीणां कथं मां मरणं स्पृशेत्\n",
    "05050061a": "यथा निदाघे ज्वलनः समिद्धो; दहेत्कक्षं वायुना चोद्यमानः\n",
    "05050061c": "गदाहस्तः पाण्डवस्तद्वदेव; हन्ता मदीयान्सहितोऽर्जुनेन\n",
    "05051001": "धृतराष्ट्र उवाच\n",
    "05051001a": "यस्य वै नानृता वाचः प्रवृत्ता अनुशुश्रुमः\n",
    "05051001c": "त्रैलोक्यमपि तस्य स्याद्योद्धा यस्य धनंजयः\n",
    "05051002a": "तस्यैव च न पश्यामि युधि गाण्डीवधन्वनः\n",
    "05051002c": "अनिशं चिन्तयानोऽपि यः प्रतीयाद्रथेन तम्\n",
    "05051003a": "अस्यतः कर्णिनालीकान्मार्गणान्हृदयच्छिदः\n",
    "05051003c": "प्रत्येता न समः कश्चिद्युधि गाण्डीवधन्वनः\n",
    "05051004a": "द्रोणकर्णौ प्रतीयातां यदि वीरौ नरर्षभौ\n",
    "05051004c": "माहात्म्यात्संशयो लोके न त्वस्ति विजयो मम\n",
    "05051005a": "घृणी कर्णः प्रमादी च आचार्यः स्थविरो गुरुः\n",
    "05051005c": "समर्थो बलवान्पार्थो दृढधन्वा जितक्लमः\n",
    "05051005e": "भवेत्सुतुमुलं युद्धं सर्वशोऽप्यपराजयः\n",
    "05051006a": "सर्वे ह्यस्त्रविदः शूराः सर्वे प्राप्ता महद्यशः\n",
    "05051006c": "अपि सर्वामरैश्वर्यं त्यजेयुर्न पुनर्जयम्\n",
    "05051006e": "वधे नूनं भवेच्छान्तिस्तयोर्वा फल्गुनस्य वा\n",
    "05051007a": "न तु जेतार्जुनस्यास्ति हन्ता चास्य न विद्यते\n",
    "05051007c": "मन्युस्तस्य कथं शाम्येन्मन्दान्प्रति य उत्थितः\n",
    "05051008a": "अन्येऽप्यस्त्राणि जानन्ति जीयन्ते च जयन्ति च\n",
    "05051008c": "एकान्तविजयस्त्वेव श्रूयते फल्गुनस्य ह\n",
    "05051009a": "त्रयस्त्रिंशत्समाहूय खाण्डवेऽग्निमतर्पयत्\n",
    "05051009c": "जिगाय च सुरान्सर्वान्नास्य वेद्मि पराजयम्\n",
    "05051010a": "यस्य यन्ता हृषीकेशः शीलवृत्तसमो युधि\n",
    "05051010c": "ध्रुवस्तस्य जयस्तात यथेन्द्रस्य जयस्तथा\n",
    "05051011a": "कृष्णावेकरथे यत्तावधिज्यं गाण्डिवं धनुः\n",
    "05051011c": "युगपत्त्रीणि तेजांसि समेतान्यनुशुश्रुमः\n",
    "05051012a": "नैव नोऽस्ति धनुस्तादृङ्न योद्धा न च सारथिः\n",
    "05051012c": "तच्च मन्दा न जानन्ति दुर्योधनवशानुगाः\n",
    "05051013a": "शेषयेदशनिर्दीप्तो निपतन्मूर्ध्नि संजय\n",
    "05051013c": "न तु शेषं शराः कुर्युरस्तास्तात किरीटिना\n",
    "05051014a": "अपि चास्यन्निवाभाति निघ्नन्निव च फल्गुनः\n",
    "05051014c": "उद्धरन्निव कायेभ्यः शिरांसि शरवृष्टिभिः\n",
    "05051015a": "अपि बाणमयं तेजः प्रदीप्तमिव सर्वतः\n",
    "05051015c": "गाण्डीवेद्धं दहेताजौ पुत्राणां मम वाहिनीम्\n",
    "05051016a": "अपि सा रथघोषेण भयार्ता सव्यसाचिनः\n",
    "05051016c": "वित्रस्ता बहुला सेना भारती प्रतिभाति मे\n",
    "05051017a": "यथा कक्षं दहत्यग्निः प्रवृद्धः सर्वतश्चरन्\n",
    "05051017c": "महार्चिरनिलोद्धूतस्तद्वद्धक्ष्यति मामकान्\n",
    "05051018a": "यदोद्वमन्निशितान्बाणसंघा;न्स्थाताततायी समरे किरीटी\n",
    "05051018c": "सृष्टोऽन्तकः सर्वहरो विधात्रा; यथा भवेत्तद्वदवारणीयः\n",
    "05051019a": "यदा ह्यभीक्ष्णं सुबहून्प्रकारा;ञ्श्रोतास्मि तानावसथे कुरूणाम्\n",
    "05051019c": "तेषां समन्ताच्च तथा रणाग्रे; क्षयः किलायं भरतानुपैति\n",
    "05052001": "धृतराष्ट्र उवाच\n",
    "05052001a": "यथैव पाण्डवाः सर्वे पराक्रान्ता जिगीषवः\n",
    "05052001c": "तथैवाभिसरास्तेषां त्यक्तात्मानो जये धृताः\n",
    "05052002a": "त्वमेव हि पराक्रान्तानाचक्षीथाः परान्मम\n",
    "05052002c": "पाञ्चालान्केकयान्मत्स्यान्मागधान्वत्सभूमिपान्\n",
    "05052003a": "यश्च सेन्द्रानिमाँल्लोकानिच्छन्कुर्याद्वशे बली\n",
    "05052003c": "स श्रेष्ठो जगतः कृष्णः पाण्डवानां जये धृतः\n",
    "05052004a": "समस्तामर्जुनाद्विद्यां सात्यकिः क्षिप्रमाप्तवान्\n",
    "05052004c": "शैनेयः समरे स्थाता बीजवत्प्रवपञ्शरान्\n",
    "05052005a": "धृष्टद्युम्नश्च पाञ्चाल्यः क्रूरकर्मा महारथः\n",
    "05052005c": "मामकेषु रणं कर्ता बलेषु परमास्त्रवित्\n",
    "05052006a": "युधिष्ठिरस्य च क्रोधादर्जुनस्य च विक्रमात्\n",
    "05052006c": "यमाभ्यां भीमसेनाच्च भयं मे तात जायते\n",
    "05052007a": "अमानुषं मनुष्येन्द्रैर्जालं विततमन्तरा\n",
    "05052007c": "मम सेनां हनिष्यन्ति ततः क्रोशामि संजय\n",
    "05052008a": "दर्शनीयो मनस्वी च लक्ष्मीवान्ब्रह्मवर्चसी\n",
    "05052008c": "मेधावी सुकृतप्रज्ञो धर्मात्मा पाण्डुनन्दनः\n",
    "05052009a": "मित्रामात्यैः सुसंपन्नः संपन्नो योज्ययोजकैः\n",
    "05052009c": "भ्रातृभिः श्वशुरैः पुत्रैरुपपन्नो महारथैः\n",
    "05052010a": "धृत्या च पुरुषव्याघ्रो नैभृत्येन च पाण्डवः\n",
    "05052010c": "अनृशंसो वदान्यश्च ह्रीमान्सत्यपराक्रमः\n",
    "05052011a": "बहुश्रुतः कृतात्मा च वृद्धसेवी जितेन्द्रियः\n",
    "05052011c": "तं सर्वगुणसंपन्नं समिद्धमिव पावकम्\n",
    "05052012a": "तपन्तमिव को मन्दः पतिष्यति पतंगवत्\n",
    "05052012c": "पाण्डवाग्निमनावार्यं मुमूर्षुर्मूढचेतनः\n",
    "05052013a": "तनुरुच्चः शिखी राजा शुद्धजाम्बूनदप्रभः\n",
    "05052013c": "मन्दानां मम पुत्राणां युद्धेनान्तं करिष्यति\n",
    "05052014a": "तैरयुद्धं साधु मन्ये कुरवस्तन्निबोधत\n",
    "05052014c": "युद्धे विनाशः कृत्स्नस्य कुलस्य भविता ध्रुवम्\n",
    "05052015a": "एषा मे परमा शान्तिर्यया शाम्यति मे मनः\n",
    "05052015c": "यदि त्वयुद्धमिष्टं वो वयं शान्त्यै यतामहे\n",
    "05052016a": "न तु नः शिक्षमाणानामुपेक्षेत युधिष्ठिरः\n",
    "05052016c": "जुगुप्सति ह्यधर्मेण मामेवोद्दिश्य कारणम्\n",
    "05053001": "संजय उवाच\n",
    "05053001a": "एवमेतन्महाराज यथा वदसि भारत\n",
    "05053001c": "युद्धे विनाशः क्षत्रस्य गाण्डीवेन प्रदृश्यते\n",
    "05053002a": "इदं तु नाभिजानामि तव धीरस्य नित्यशः\n",
    "05053002c": "यत्पुत्रवशमागच्छेः सत्त्वज्ञः सव्यसाचिनः\n",
    "05053003a": "नैष कालो महाराज तव शश्वत्कृतागसः\n",
    "05053003c": "त्वया ह्येवादितः पार्था निकृता भरतर्षभ\n",
    "05053004a": "पिता श्रेष्ठः सुहृद्यश्च सम्यक्प्रणिहितात्मवान्\n",
    "05053004c": "आस्थेयं हि हितं तेन न द्रोग्धा गुरुरुच्यते\n",
    "05053005a": "इदं जितमिदं लब्धमिति श्रुत्वा पराजितान्\n",
    "05053005c": "द्यूतकाले महाराज स्मयसे स्म कुमारवत्\n",
    "05053006a": "परुषाण्युच्यमानान्स्म पुरा पार्थानुपेक्षसे\n",
    "05053006c": "कृत्स्नं राज्यं जयन्तीति प्रपातं नानुपश्यसि\n",
    "05053007a": "पित्र्यं राज्यं महाराज कुरवस्ते सजाङ्गलाः\n",
    "05053007c": "अथ वीरैर्जितां भूमिमखिलां प्रत्यपद्यथाः\n",
    "05053008a": "बाहुवीर्यार्जिता भूमिस्तव पार्थैर्निवेदिता\n",
    "05053008c": "मयेदं कृतमित्येव मन्यसे राजसत्तम\n",
    "05053009a": "ग्रस्तान्गन्धर्वराजेन मज्जतो ह्यप्लवेऽम्भसि\n",
    "05053009c": "आनिनाय पुनः पार्थः पुत्रांस्ते राजसत्तम\n",
    "05053010a": "कुमारवच्च स्मयसे द्यूते विनिकृतेषु यत्\n",
    "05053010c": "पाण्डवेषु वनं राजन्प्रव्रजत्सु पुनः पुनः\n",
    "05053011a": "प्रवर्षतः शरव्रातानर्जुनस्य शितान्बहून्\n",
    "05053011c": "अप्यर्णवा विशुष्येयुः किं पुनर्मांसयोनयः\n",
    "05053012a": "अस्यतां फल्गुनः श्रेष्ठो गाण्डीवं धनुषां वरम्\n",
    "05053012c": "केशवः सर्वभूतानां चक्राणां च सुदर्शनम्\n",
    "05053013a": "वानरो रोचमानश्च केतुः केतुमतां वरः\n",
    "05053013c": "एवमेतानि सरथो वहञ्श्वेतहयो रणे\n",
    "05053013e": "क्षपयिष्यति नो राजन्कालचक्रमिवोद्यतम्\n",
    "05053014a": "तस्याद्य वसुधा राजन्निखिला भरतर्षभ\n",
    "05053014c": "यस्य भीमार्जुनौ योधौ स राजा राजसत्तम\n",
    "05053015a": "तथा भीमहतप्रायां मज्जन्तीं तव वाहिनीम्\n",
    "05053015c": "दुर्योधनमुखा दृष्ट्वा क्षयं यास्यन्ति कौरवाः\n",
    "05053016a": "न हि भीमभयाद्भीता लप्स्यन्ते विजयं विभो\n",
    "05053016c": "तव पुत्रा महाराज राजानश्चानुसारिणः\n",
    "05053017a": "मत्स्यास्त्वामद्य नार्चन्ति पाञ्चालाश्च सकेकयाः\n",
    "05053017c": "शाल्वेयाः शूरसेनाश्च सर्वे त्वामवजानते\n",
    "05053017e": "पार्थं ह्येते गताः सर्वे वीर्यज्ञास्तस्य धीमतः\n",
    "05053018a": "अनर्हानेव तु वधे धर्मयुक्तान्विकर्मणा\n",
    "05053018c": "सर्वोपायैर्नियन्तव्यः सानुगः पापपूरुषः\n",
    "05053018e": "तव पुत्रो महाराज नात्र शोचितुमर्हसि\n",
    "05053019a": "द्यूतकाले मया चोक्तं विदुरेण च धीमता\n",
    "05053019c": "यदिदं ते विलपितं पाण्डवान्प्रति भारत\n",
    "05053019e": "अनीशेनेव राजेन्द्र सर्वमेतन्निरर्थकम्\n",
    "05054001": "दुर्योधन उवाच\n",
    "05054001a": "न भेतव्यं महाराज न शोच्या भवता वयम्\n",
    "05054001c": "समर्थाः स्म परान्राजन्विजेतुं समरे विभो\n",
    "05054002a": "वनं प्रव्राजितान्पार्थान्यदायान्मधुसूदनः\n",
    "05054002c": "महता बलचक्रेण परराष्ट्रावमर्दिना\n",
    "05054003a": "केकया धृष्टकेतुश्च धृष्टद्युम्नश्च पार्षतः\n",
    "05054003c": "राजानश्चान्वयुः पार्थान्बहवोऽन्येऽनुयायिनः\n",
    "05054004a": "इन्द्रप्रस्थस्य चादूरात्समाजग्मुर्महारथाः\n",
    "05054004c": "व्यगर्हयंश्च संगम्य भवन्तं कुरुभिः सह\n",
    "05054005a": "ते युधिष्ठिरमासीनमजिनैः प्रतिवासितम्\n",
    "05054005c": "कृष्णप्रधानाः संहत्य पर्युपासन्त भारत\n",
    "05054006a": "प्रत्यादानं च राज्यस्य कार्यमूचुर्नराधिपाः\n",
    "05054006c": "भवतः सानुबन्धस्य समुच्छेदं चिकीर्षवः\n",
    "05054007a": "श्रुत्वा चैतन्मयोक्तास्तु भीष्मद्रोणकृपास्तदा\n",
    "05054007c": "ज्ञातिक्षयभयाद्राजन्भीतेन भरतर्षभ\n",
    "05054008a": "न ते स्थास्यन्ति समये पाण्डवा इति मे मतिः\n",
    "05054008c": "समुच्छेदं हि नः कृत्स्नं वासुदेवश्चिकीर्षति\n",
    "05054009a": "ऋते च विदुरं सर्वे यूयं वध्या महात्मनः\n",
    "05054009c": "धृतराष्ट्रश्च धर्मज्ञो न वध्यः कुरुसत्तमः\n",
    "05054010a": "समुच्छेदं च कृत्स्नं नः कृत्वा तात जनार्दनः\n",
    "05054010c": "एकराज्यं कुरूणां स्म चिकीर्षति युधिष्ठिरे\n",
    "05054011a": "तत्र किं प्राप्तकालं नः प्रणिपातः पलायनम्\n",
    "05054011c": "प्राणान्वा संपरित्यज्य प्रतियुध्यामहे परान्\n",
    "05054012a": "प्रतियुद्धे तु नियतः स्यादस्माकं पराजयः\n",
    "05054012c": "युधिष्ठिरस्य सर्वे हि पार्थिवा वशवर्तिनः\n",
    "05054013a": "विरक्तराष्ट्राश्च वयं मित्राणि कुपितानि नः\n",
    "05054013c": "धिक्कृताः पार्थिवैः सर्वैः स्वजनेन च सर्वशः\n",
    "05054014a": "प्रणिपाते तु दोषोऽस्ति बन्धूनां शाश्वतीः समाः\n",
    "05054014c": "पितरं त्वेव शोचामि प्रज्ञानेत्रं जनेश्वरम्\n",
    "05054014e": "मत्कृते दुःखमापन्नं क्लेशं प्राप्तमनन्तकम्\n",
    "05054015a": "कृतं हि तव पुत्रैश्च परेषामवरोधनम्\n",
    "05054015c": "मत्प्रियार्थं पुरैवैतद्विदितं ते नरोत्तम\n",
    "05054016a": "ते राज्ञो धृतराष्ट्रस्य सामात्यस्य महारथाः\n",
    "05054016c": "वैरं प्रतिकरिष्यन्ति कुलोच्छेदेन पाण्डवाः\n",
    "05054017a": "ततो द्रोणोऽब्रवीद्भीष्मः कृपो द्रौणिश्च भारत\n",
    "05054017c": "मत्वा मां महतीं चिन्तामास्थितं व्यथितेन्द्रियम्\n",
    "05054018a": "अभिद्रुग्धाः परे चेन्नो न भेतव्यं परंतप\n",
    "05054018c": "असमर्थाः परे जेतुमस्मान्युधि जनेश्वर\n",
    "05054019a": "एकैकशः समर्थाः स्मो विजेतुं सर्वपार्थिवान्\n",
    "05054019c": "आगच्छन्तु विनेष्यामो दर्पमेषां शितैः शरैः\n",
    "05054020a": "पुरैकेन हि भीष्मेण विजिताः सर्वपार्थिवाः\n",
    "05054020c": "मृते पितर्यभिक्रुद्धो रथेनैकेन भारत\n",
    "05054021a": "जघान सुबहूंस्तेषां संरब्धः कुरुसत्तमः\n",
    "05054021c": "ततस्ते शरणं जग्मुर्देवव्रतमिमं भयात्\n",
    "05054022a": "स भीष्मः सुसमर्थोऽयमस्माभिः सहितो रणे\n",
    "05054022c": "परान्विजेतुं तस्मात्ते व्येतु भीर्भरतर्षभ\n",
    "05054022e": "इत्येषां निश्चयो ह्यासीत्तत्कालममितौजसाम्\n",
    "05054023a": "पुरा परेषां पृथिवी कृत्स्नासीद्वशवर्तिनी\n",
    "05054023c": "अस्मान्पुनरमी नाद्य समर्था जेतुमाहवे\n",
    "05054023e": "छिन्नपक्षाः परे ह्यद्य वीर्यहीनाश्च पाण्डवाः\n",
    "05054024a": "अस्मत्संस्था च पृथिवी वर्तते भरतर्षभ\n",
    "05054024c": "एकार्थाः सुखदुःखेषु मयानीताश्च पार्थिवाः\n",
    "05054025a": "अप्यग्निं प्रविशेयुस्ते समुद्रं वा परंतप\n",
    "05054025c": "मदर्थे पार्थिवाः सर्वे तद्विद्धि कुरुसत्तम\n",
    "05054026a": "उन्मत्तमिव चापि त्वां प्रहसन्तीह दुःखितम्\n",
    "05054026c": "विलपन्तं बहुविधं भीतं परविकत्थने\n",
    "05054027a": "एषां ह्येकैकशो राज्ञां समर्थः पाण्डवान्प्रति\n",
    "05054027c": "आत्मानं मन्यते सर्वो व्येतु ते भयमागतम्\n",
    "05054028a": "सर्वां समग्रां सेनां मे वासवोऽपि न शक्नुयात्\n",
    "05054028c": "हन्तुमक्षय्यरूपेयं ब्रह्मणापि स्वयम्भुवा\n",
    "05054029a": "युधिष्ठिरः पुरं हित्वा पञ्च ग्रामान्स याचति\n",
    "05054029c": "भीतो हि मामकात्सैन्यात्प्रभावाच्चैव मे प्रभो\n",
    "05054030a": "समर्थं मन्यसे यच्च कुन्तीपुत्रं वृकोदरम्\n",
    "05054030c": "तन्मिथ्या न हि मे कृत्स्नं प्रभावं वेत्थ भारत\n",
    "05054031a": "मत्समो हि गदायुद्धे पृथिव्यां नास्ति कश्चन\n",
    "05054031c": "नासीत्कश्चिदतिक्रान्तो भविता न च कश्चन\n",
    "05054032a": "युक्तो दुःखोचितश्चाहं विद्यापारगतस्तथा\n",
    "05054032c": "तस्मान्न भीमान्नान्येभ्यो भयं मे विद्यते क्वचित्\n",
    "05054033a": "दुर्योधनसमो नास्ति गदायामिति निश्चयः\n",
    "05054033c": "संकर्षणस्य भद्रं ते यत्तदैनमुपावसम्\n",
    "05054034a": "युद्धे संकर्षणसमो बलेनाभ्यधिको भुवि\n",
    "05054034c": "गदाप्रहारं भीमो मे न जातु विषहेद्युधि\n",
    "05054035a": "एकं प्रहारं यं दद्यां भीमाय रुषितो नृप\n",
    "05054035c": "स एवैनं नयेद्घोरं क्षिप्रं वैवस्वतक्षयम्\n",
    "05054036a": "इच्छेयं च गदाहस्तं राजन्द्रष्टुं वृकोदरम्\n",
    "05054036c": "सुचिरं प्रार्थितो ह्येष मम नित्यं मनोरथः\n",
    "05054037a": "गदया निहतो ह्याजौ मम पार्थो वृकोदरः\n",
    "05054037c": "विशीर्णगात्रः पृथिवीं परासुः प्रपतिष्यति\n",
    "05054038a": "गदाप्रहाराभिहतो हिमवानपि पर्वतः\n",
    "05054038c": "सकृन्मया विशीर्येत गिरिः शतसहस्रधा\n",
    "05054039a": "स चाप्येतद्विजानाति वासुदेवार्जुनौ तथा\n",
    "05054039c": "दुर्योधनसमो नास्ति गदायामिति निश्चयः\n",
    "05054040a": "तत्ते वृकोदरमयं भयं व्येतु महाहवे\n",
    "05054040c": "व्यपनेष्याम्यहं ह्येनं मा राजन्विमना भव\n",
    "05054041a": "तस्मिन्मया हते क्षिप्रमर्जुनं बहवो रथाः\n",
    "05054041c": "तुल्यरूपा विशिष्टाश्च क्षेप्स्यन्ति भरतर्षभ\n",
    "05054042a": "भीष्मो द्रोणः कृपो द्रौणिः कर्णो भूरिश्रवास्तथा\n",
    "05054042c": "प्राग्ज्योतिषाधिपः शल्यः सिन्धुराजो जयद्रथः\n",
    "05054043a": "एकैक एषां शक्तस्तु हन्तुं भारत पाण्डवान्\n",
    "05054043c": "समस्तास्तु क्षणेनैतान्नेष्यन्ति यमसादनम्\n",
    "05054044a": "समग्रा पार्थिवी सेना पार्थमेकं धनंजयम्\n",
    "05054044c": "कस्मादशक्ता निर्जेतुमिति हेतुर्न विद्यते\n",
    "05054045a": "शरव्रातैस्तु भीष्मेण शतशोऽथ सहस्रशः\n",
    "05054045c": "द्रोणद्रौणिकृपैश्चैव गन्ता पार्थो यमक्षयम्\n",
    "05054046a": "पितामहो हि गाङ्गेयः शंतनोरधि भारत\n",
    "05054046c": "ब्रह्मर्षिसदृशो जज्ञे देवैरपि दुरुत्सहः\n",
    "05054046e": "पित्रा ह्युक्तः प्रसन्नेन नाकामस्त्वं मरिष्यसि\n",
    "05054047a": "ब्रह्मर्षेश्च भरद्वाजाद्द्रोण्यां द्रोणो व्यजायत\n",
    "05054047c": "द्रोणाज्जज्ञे महाराज द्रौणिश्च परमास्त्रवित्\n",
    "05054048a": "कृपश्चाचार्यमुख्योऽयं महर्षेर्गौतमादपि\n",
    "05054048c": "शरस्तम्बोद्भवः श्रीमानवध्य इति मे मतिः\n",
    "05054049a": "अयोनिजं त्रयं ह्येतत्पिता माता च मातुलः\n",
    "05054049c": "अश्वत्थाम्नो महाराज स च शूरः स्थितो मम\n",
    "05054050a": "सर्व एते महाराज देवकल्पा महारथाः\n",
    "05054050c": "शक्रस्यापि व्यथां कुर्युः संयुगे भरतर्षभ\n",
    "05054051a": "भीष्मद्रोणकृपाणां च तुल्यः कर्णो मतो मम\n",
    "05054051c": "अनुज्ञातश्च रामेण मत्समोऽसीति भारत\n",
    "05054052a": "कुण्डले रुचिरे चास्तां कर्णस्य सहजे शुभे\n",
    "05054052c": "ते शच्यर्थे महेन्द्रेण याचितः स परंतपः\n",
    "05054052e": "अमोघया महाराज शक्त्या परमभीमया\n",
    "05054053a": "तस्य शक्त्योपगूढस्य कस्माज्जीवेद्धनंजयः\n",
    "05054053c": "विजयो मे ध्रुवं राजन्फलं पाणाविवाहितम्\n",
    "05054053e": "अभिव्यक्तः परेषां च कृत्स्नो भुवि पराजयः\n",
    "05054054a": "अह्ना ह्येकेन भीष्मोऽयमयुतं हन्ति भारत\n",
    "05054054c": "तत्समाश्च महेष्वासा द्रोणद्रौणिकृपा अपि\n",
    "05054055a": "संशप्तानि च वृन्दानि क्षत्रियाणां परंतप\n",
    "05054055c": "अर्जुनं वयमस्मान्वा धनंजय इति स्म ह\n",
    "05054056a": "तांश्चालमिति मन्यन्ते सव्यसाचिवधे विभो\n",
    "05054056c": "पार्थिवाः स भवान्राजन्नकस्माद्व्यथते कथम्\n",
    "05054057a": "भीमसेने च निहते कोऽन्यो युध्येत भारत\n",
    "05054057c": "परेषां तन्ममाचक्ष्व यदि वेत्थ परंतप\n",
    "05054058a": "पञ्च ते भ्रातरः सर्वे धृष्टद्युम्नोऽथ सात्यकिः\n",
    "05054058c": "परेषां सप्त ये राजन्योधाः परमकं बलम्\n",
    "05054059a": "अस्माकं तु विशिष्टा ये भीष्मद्रोणकृपादयः\n",
    "05054059c": "द्रौणिर्वैकर्तनः कर्णः सोमदत्तोऽथ बाह्लिकः\n",
    "05054060a": "प्राग्ज्योतिषाधिपः शल्य आवन्त्योऽथ जयद्रथः\n",
    "05054060c": "दुःशासनो दुर्मुखश्च दुःसहश्च विशां पते\n",
    "05054061a": "श्रुतायुश्चित्रसेनश्च पुरुमित्रो विविंशतिः\n",
    "05054061c": "शलो भूरिश्रवाश्चोभौ विकर्णश्च तवात्मजः\n",
    "05054062a": "अक्षौहिण्यो हि मे राजन्दशैका च समाहृताः\n",
    "05054062c": "न्यूनाः परेषां सप्तैव कस्मान्मे स्यात्पराजयः\n",
    "05054063a": "बलं त्रिगुणतो हीनं योध्यं प्राह बृहस्पतिः\n",
    "05054063c": "परेभ्यस्त्रिगुणा चेयं मम राजन्ननीकिनी\n",
    "05054064a": "गुणहीनं परेषां च बहु पश्यामि भारत\n",
    "05054064c": "गुणोदयं बहुगुणमात्मनश्च विशां पते\n",
    "05054065a": "एतत्सर्वं समाज्ञाय बलाग्र्यं मम भारत\n",
    "05054065c": "न्यूनतां पाण्डवानां च न मोहं गन्तुमर्हसि\n",
    "05054066": "वैशंपायन उवाच\n",
    "05054066a": "इत्युक्त्वा संजयं भूयः पर्यपृच्छत भारत\n",
    "05054066c": "विधित्सुः प्राप्तकालानि ज्ञात्वा परपुरंजयः\n",
    "05055001": "दुर्योधन उवाच\n",
    "05055001a": "अक्षौहिणीः सप्त लब्ध्वा राजभिः सह संजय\n",
    "05055001c": "किं स्विदिच्छति कौन्तेयो युद्धप्रेप्सुर्युधिष्ठिरः\n",
    "05055002": "संजय उवाच\n",
    "05055002a": "अतीव मुदितो राजन्युद्धप्रेप्सुर्युधिष्ठिरः\n",
    "05055002c": "भीमसेनार्जुनौ चोभौ यमावपि न बिभ्यतः\n",
    "05055003a": "रथं तु दिव्यं कौन्तेयः सर्वा विभ्राजयन्दिशः\n",
    "05055003c": "मन्त्रं जिज्ञासमानः सन्बीभत्सुः समयोजयत्\n",
    "05055004a": "तमपश्याम संनद्धं मेघं विद्युत्प्रभं यथा\n",
    "05055004c": "स मन्त्रान्समभिध्याय हृष्यमाणोऽभ्यभाषत\n",
    "05055005a": "पूर्वरूपमिदं पश्य वयं जेष्याम संजय\n",
    "05055005c": "बीभत्सुर्मां यथोवाच तथावैम्यहमप्युत\n",
    "05055006": "दुर्योधन उवाच\n",
    "05055006a": "प्रशंसस्यभिनन्दंस्तान्पार्थानक्षपराजितान्\n",
    "05055006c": "अर्जुनस्य रथे ब्रूहि कथमश्वाः कथं ध्वजः\n",
    "05055007": "संजय उवाच\n",
    "05055007a": "भौवनः सह शक्रेण बहुचित्रं विशां पते\n",
    "05055007c": "रूपाणि कल्पयामास त्वष्टा धात्रा सहाभिभो\n",
    "05055008a": "ध्वजे हि तस्मिन्रूपाणि चक्रुस्ते देवमायया\n",
    "05055008c": "महाधनानि दिव्यानि महान्ति च लघूनि च\n",
    "05055009a": "सर्वा दिशो योजनमात्रमन्तरं; स तिर्यगूर्ध्वं च रुरोध वै ध्वजः\n",
    "05055009c": "न संसज्जेत्तरुभिः संवृतोऽपि; तथा हि माया विहिता भौवनेन\n",
    "05055010a": "यथाकाशे शक्रधनुः प्रकाशते; न चैकवर्णं न च विद्म किं नु तत्\n",
    "05055010c": "तथा ध्वजो विहितो भौवनेन; बह्वाकारं दृश्यते रूपमस्य\n",
    "05055011a": "यथाग्निधूमो दिवमेति रुद्ध्वा; वर्णान्बिभ्रत्तैजसं तच्छरीरम्\n",
    "05055011c": "तथा ध्वजो विहितो भौवनेन; न चेद्भारो भविता नोत रोधः\n",
    "05055012a": "श्वेतास्तस्मिन्वातवेगाः सदश्वा; दिव्या युक्ताश्चित्ररथेन दत्ताः\n",
    "05055012c": "शतं यत्तत्पूर्यते नित्यकालं; हतं हतं दत्तवरं पुरस्तात्\n",
    "05055013a": "तथा राज्ञो दन्तवर्णा बृहन्तो; रथे युक्ता भान्ति तद्वीर्यतुल्याः\n",
    "05055013c": "ऋश्यप्रख्या भीमसेनस्य वाहा; रणे वायोस्तुल्यवेगा बभूवुः\n",
    "05055014a": "कल्माषाङ्गास्तित्तिरिचित्रपृष्ठा; भ्रात्रा दत्ताः प्रीयता फल्गुनेन\n",
    "05055014c": "भ्रातुर्वीरस्य स्वैस्तुरंगैर्विशिष्टा; मुदा युक्ताः सहदेवं वहन्ति\n",
    "05055015a": "माद्रीपुत्रं नकुलं त्वाजमीढं; महेन्द्रदत्ता हरयो वाजिमुख्याः\n",
    "05055015c": "समा वायोर्बलवन्तस्तरस्विनो; वहन्ति वीरं वृत्रशत्रुं यथेन्द्रम्\n",
    "05055016a": "तुल्याश्चैभिर्वयसा विक्रमेण; जवेन चैवाप्रतिरूपाः सदश्वाः\n",
    "05055016c": "सौभद्रादीन्द्रौपदेयान्कुमारा;न्वहन्त्यश्वा देवदत्ता बृहन्तः\n",
    "05056001": "धृतराष्ट्र उवाच\n",
    "05056001a": "कांस्तत्र संजयापश्यः प्रत्यर्थेन समागतान्\n",
    "05056001c": "ये योत्स्यन्ते पाण्डवार्थे पुत्रस्य मम वाहिनीम्\n",
    "05056002": "संजय उवाच\n",
    "05056002a": "मुख्यमन्धकवृष्णीनामपश्यं कृष्णमागतम्\n",
    "05056002c": "चेकितानं च तत्रैव युयुधानं च सात्यकिम्\n",
    "05056003a": "पृथगक्षौहिणीभ्यां तौ पाण्डवानभिसंश्रितौ\n",
    "05056003c": "महारथौ समाख्यातावुभौ पुरुषमानिनौ\n",
    "05056004a": "अक्षौहिण्याथ पाञ्चाल्यो दशभिस्तनयैर्वृतः\n",
    "05056004c": "सत्यजित्प्रमुखैर्वीरैर्धृष्टद्युम्नपुरोगमैः\n",
    "05056005a": "द्रुपदो वर्धयन्मानं शिखण्डिपरिपालितः\n",
    "05056005c": "उपायात्सर्वसैन्यानां प्रतिच्छाद्य तदा वपुः\n",
    "05056006a": "विराटः सह पुत्राभ्यां शङ्खेनैवोत्तरेण च\n",
    "05056006c": "सूर्यदत्तादिभिर्वीरैर्मदिराश्वपुरोगमैः\n",
    "05056007a": "सहितः पृथिवीपालो भ्रातृभिस्तनयैस्तथा\n",
    "05056007c": "अक्षौहिण्यैव सैन्यस्य वृतः पार्थं समाश्रितः\n",
    "05056008a": "जारासंधिर्मागधश्च धृष्टकेतुश्च चेदिराट्\n",
    "05056008c": "पृथक्पृथगनुप्राप्तौ पृथगक्षौहिणीवृतौ\n",
    "05056009a": "केकया भ्रातरः पञ्च सर्वे लोहितकध्वजाः\n",
    "05056009c": "अक्षौहिणीपरिवृताः पाण्डवानभिसंश्रिताः\n",
    "05056010a": "एतानेतावतस्तत्र यानपश्यं समागतान्\n",
    "05056010c": "ये पाण्डवार्थे योत्स्यन्ति धार्तराष्ट्रस्य वाहिनीम्\n",
    "05056011a": "यो वेद मानुषं व्यूहं दैवं गान्धर्वमासुरम्\n",
    "05056011c": "स तस्य सेनाप्रमुखे धृष्टद्युम्नो महामनाः\n",
    "05056012a": "भीष्मः शांतनवो राजन्भागः कॢप्तः शिखण्डिनः\n",
    "05056012c": "तं विराटोऽनु संयाता सह मत्स्यैः प्रहारिभिः\n",
    "05056013a": "ज्येष्ठस्य पाण्डुपुत्रस्य भागो मद्राधिपो बली\n",
    "05056013c": "तौ तु तत्राब्रुवन्केचिद्विषमौ नो मताविति\n",
    "05056014a": "दुर्योधनः सहसुतः सार्धं भ्रातृशतेन च\n",
    "05056014c": "प्राच्याश्च दाक्षिणात्याश्च भीमसेनस्य भागतः\n",
    "05056015a": "अर्जुनस्य तु भागेन कर्णो वैकर्तनो मतः\n",
    "05056015c": "अश्वत्थामा विकर्णश्च सैन्धवश्च जयद्रथः\n",
    "05056016a": "अशक्याश्चैव ये केचित्पृथिव्यां शूरमानिनः\n",
    "05056016c": "सर्वांस्तानर्जुनः पार्थः कल्पयामास भागतः\n",
    "05056017a": "महेष्वासा राजपुत्रा भ्रातरः पञ्च केकयाः\n",
    "05056017c": "केकयानेव भागेन कृत्वा योत्स्यन्ति संयुगे\n",
    "05056018a": "तेषामेव कृतो भागो मालवाः शाल्वकेकयाः\n",
    "05056018c": "त्रिगर्तानां च द्वौ मुख्यौ यौ तौ संशप्तकाविति\n",
    "05056019a": "दुर्योधनसुताः सर्वे तथा दुःशासनस्य च\n",
    "05056019c": "सौभद्रेण कृतो भागो राजा चैव बृहद्बलः\n",
    "05056020a": "द्रौपदेया महेष्वासाः सुवर्णविकृतध्वजाः\n",
    "05056020c": "धृष्टद्युम्नमुखा द्रोणमभियास्यन्ति भारत\n",
    "05056021a": "चेकितानः सोमदत्तं द्वैरथे योद्धुमिच्छति\n",
    "05056021c": "भोजं तु कृतवर्माणं युयुधानो युयुत्सति\n",
    "05056022a": "सहदेवस्तु माद्रेयः शूरः संक्रन्दनो युधि\n",
    "05056022c": "स्वमंशं कल्पयामास श्यालं ते सुबलात्मजम्\n",
    "05056023a": "उलूकं चापि कैतव्यं ये च सारस्वता गणाः\n",
    "05056023c": "नकुलः कल्पयामास भागं माद्रवतीसुतः\n",
    "05056024a": "ये चान्ये पार्थिवा राजन्प्रत्युद्यास्यन्ति संयुगे\n",
    "05056024c": "समाह्वानेन तांश्चापि पाण्डुपुत्रा अकल्पयन्\n",
    "05056025a": "एवमेषामनीकानि प्रविभक्तानि भागशः\n",
    "05056025c": "यत्ते कार्यं सपुत्रस्य क्रियतां तदकालिकम्\n",
    "05056026": "धृतराष्ट्र उवाच\n",
    "05056026a": "न सन्ति सर्वे पुत्रा मे मूढा दुर्द्यूतदेविनः\n",
    "05056026c": "येषां युद्धं बलवता भीमेन रणमूर्धनि\n",
    "05056027a": "राजानः पार्थिवाः सर्वे प्रोक्षिताः कालधर्मणा\n",
    "05056027c": "गाण्डीवाग्निं प्रवेक्ष्यन्ति पतङ्गा इव पावकम्\n",
    "05056028a": "विद्रुतां वाहिनीं मन्ये कृतवैरैर्महात्मभिः\n",
    "05056028c": "तां रणे केऽनुयास्यन्ति प्रभग्नां पाण्डवैर्युधि\n",
    "05056029a": "सर्वे ह्यतिरथाः शूराः कीर्तिमन्तः प्रतापिनः\n",
    "05056029c": "सूर्यपावकयोस्तुल्यास्तेजसा समितिंजयाः\n",
    "05056030a": "येषां युधिष्ठिरो नेता गोप्ता च मधुसूदनः\n",
    "05056030c": "योधौ च पाण्डवौ वीरौ सव्यसाचिवृकोदरौ\n",
    "05056031a": "नकुलः सहदेवश्च धृष्टद्युम्नश्च पार्षतः\n",
    "05056031c": "सात्यकिर्द्रुपदश्चैव धृष्टद्युम्नस्य चात्मजः\n",
    "05056032a": "उत्तमौजाश्च पाञ्चाल्यो युधामन्युश्च दुर्जयः\n",
    "05056032c": "शिखण्डी क्षत्रदेवश्च तथा वैराटिरुत्तरः\n",
    "05056033a": "काशयश्चेदयश्चैव मत्स्याः सर्वे च सृञ्जयाः\n",
    "05056033c": "विराटपुत्रो बभ्रुश्च पाञ्चालाश्च प्रभद्रकाः\n",
    "05056034a": "येषामिन्द्रोऽप्यकामानां न हरेत्पृथिवीमिमाम्\n",
    "05056034c": "वीराणां रणधीराणां ये भिन्द्युः पर्वतानपि\n",
    "05056035a": "तान्सर्वान्गुणसंपन्नानमनुष्यप्रतापिनः\n",
    "05056035c": "क्रोशतो मम दुष्पुत्रो योद्धुमिच्छति संजय\n",
    "05056036": "दुर्योधन उवाच\n",
    "05056036a": "उभौ स्व एकजातीयौ तथोभौ भूमिगोचरौ\n",
    "05056036c": "अथ कस्मात्पाण्डवानामेकतो मन्यसे जयम्\n",
    "05056037a": "पितामहं च द्रोणं च कृपं कर्णं च दुर्जयम्\n",
    "05056037c": "जयद्रथं सोमदत्तमश्वत्थामानमेव च\n",
    "05056038a": "सुचेतसो महेष्वासानिन्द्रोऽपि सहितोऽमरैः\n",
    "05056038c": "अशक्तः समरे जेतुं किं पुनस्तात पाण्डवाः\n",
    "05056039a": "सर्वा च पृथिवी सृष्टा मदर्थे तात पाण्डवान्\n",
    "05056039c": "आर्यान्धृतिमतः शूरानग्निकल्पान्प्रबाधितुम्\n",
    "05056040a": "न मामकान्पाण्डवास्ते समर्थाः प्रतिवीक्षितुम्\n",
    "05056040c": "पराक्रान्तो ह्यहं पाण्डून्सपुत्रान्योद्धुमाहवे\n",
    "05056041a": "मत्प्रियं पार्थिवाः सर्वे ये चिकीर्षन्ति भारत\n",
    "05056041c": "ते तानावारयिष्यन्ति ऐणेयानिव तन्तुना\n",
    "05056042a": "महता रथवंशेन शरजालैश्च मामकैः\n",
    "05056042c": "अभिद्रुता भविष्यन्ति पाञ्चालाः पाण्डवैः सह\n",
    "05056043": "धृतराष्ट्र उवाच\n",
    "05056043a": "उन्मत्त इव मे पुत्रो विलपत्येष संजय\n",
    "05056043c": "न हि शक्तो युधा जेतुं धर्मराजं युधिष्ठिरम्\n",
    "05056044a": "जानाति हि सदा भीष्मः पाण्डवानां यशस्विनाम्\n",
    "05056044c": "बलवत्तां सपुत्राणां धर्मज्ञानां महात्मनाम्\n",
    "05056045a": "यतो नारोचयमहं विग्रहं तैर्महात्मभिः\n",
    "05056045c": "किं तु संजय मे ब्रूहि पुनस्तेषां विचेष्टितम्\n",
    "05056046a": "कस्तांस्तरस्विनो भूयः संदीपयति पाण्डवान्\n",
    "05056046c": "अर्चिष्मतो महेष्वासान्हविषा पावकानिव\n",
    "05056047": "संजय उवाच\n",
    "05056047a": "धृष्टद्युम्नः सदैवैतान्संदीपयति भारत\n",
    "05056047c": "युध्यध्वमिति मा भैष्ट युद्धाद्भरतसत्तमाः\n",
    "05056048a": "ये केचित्पार्थिवास्तत्र धार्तराष्ट्रेण संवृताः\n",
    "05056048c": "युद्धे समागमिष्यन्ति तुमुले कवचह्रदे\n",
    "05056049a": "तान्सर्वानाहवे क्रुद्धान्सानुबन्धान्समागतान्\n",
    "05056049c": "अहमेकः समादास्ये तिमिर्मत्स्यानिवौदकान्\n",
    "05056050a": "भीष्मं द्रोणं कृपं कर्णं द्रौणिं शल्यं सुयोधनम्\n",
    "05056050c": "एतांश्चापि निरोत्स्यामि वेलेव मकरालयम्\n",
    "05056051a": "तथा ब्रुवाणं धर्मात्मा प्राह राजा युधिष्ठिरः\n",
    "05056051c": "तव धैर्यं च वीर्यं च पाञ्चालाः पाण्डवैः सह\n",
    "05056051e": "सर्वे समधिरूढाः स्म संग्रामान्नः समुद्धर\n",
    "05056052a": "जानामि त्वां महाबाहो क्षत्रधर्मे व्यवस्थितम्\n",
    "05056052c": "समर्थमेकं पर्याप्तं कौरवाणां युयुत्सताम्\n",
    "05056052e": "भवता यद्विधातव्यं तन्नः श्रेयः परंतप\n",
    "05056053a": "संग्रामादपयातानां भग्नानां शरणैषिणाम्\n",
    "05056053c": "पौरुषं दर्शयञ्शूरो यस्तिष्ठेदग्रतः पुमान्\n",
    "05056053e": "क्रीणीयात्तं सहस्रेण नीतिमन्नाम तत्पदम्\n",
    "05056054a": "स त्वं शूरश्च वीरश्च विक्रान्तश्च नरर्षभ\n",
    "05056054c": "भयार्तानां परित्राता संयुगेषु न संशयः\n",
    "05056055a": "एवं ब्रुवति कौन्तेये धर्मात्मनि युधिष्ठिरे\n",
    "05056055c": "धृष्टद्युम्न उवाचेदं मां वचो गतसाध्वसः\n",
    "05056056a": "सर्वाञ्जनपदान्सूत योधा दुर्योधनस्य ये\n",
    "05056056c": "सबाह्लीकान्कुरून्ब्रूयाः प्रातिपेयाञ्शरद्वतः\n",
    "05056057a": "सूतपुत्रं तथा द्रोणं सहपुत्रं जयद्रथम्\n",
    "05056057c": "दुःशासनं विकर्णं च तथा दुर्योधनं नृपम्\n",
    "05056058a": "भीष्मं चैव ब्रूहि गत्वा त्वमाशु; युधिष्ठिरं साधुनैवाभ्युपेत\n",
    "05056058c": "मा वो वधीदर्जुनो देवगुप्तः; क्षिप्रं याचध्वं पाण्डवं लोकवीरम्\n",
    "05056059a": "नैतादृशो हि योधोऽस्ति पृथिव्यामिह कश्चन\n",
    "05056059c": "यथाविधः सव्यसाची पाण्डवः शस्त्रवित्तमः\n",
    "05056060a": "देवैर्हि संभृतो दिव्यो रथो गाण्डीवधन्वनः\n",
    "05056060c": "न स जेयो मनुष्येण मा स्म कृध्वं मनो युधि\n",
    "05057001": "धृतराष्ट्र उवाच\n",
    "05057001a": "क्षत्रतेजा ब्रह्मचारी कौमारादपि पाण्डवः\n",
    "05057001c": "तेन संयुगमेष्यन्ति मन्दा विलपतो मम\n",
    "05057002a": "दुर्योधन निवर्तस्व युद्धाद्भरतसत्तम\n",
    "05057002c": "न हि युद्धं प्रशंसन्ति सर्वावस्थमरिंदम\n",
    "05057003a": "अलमर्धं पृथिव्यास्ते सहामात्यस्य जीवितुम्\n",
    "05057003c": "प्रयच्छ पाण्डुपुत्राणां यथोचितमरिंदम\n",
    "05057004a": "एतद्धि कुरवः सर्वे मन्यन्ते धर्मसंहितम्\n",
    "05057004c": "यत्त्वं प्रशान्तिमिच्छेथाः पाण्डुपुत्रैर्महात्मभिः\n",
    "05057005a": "अङ्गेमां समवेक्षस्व पुत्र स्वामेव वाहिनीम्\n",
    "05057005c": "जात एव तव स्रावस्त्वं तु मोहान्न बुध्यसे\n",
    "05057006a": "न ह्यहं युद्धमिच्छामि नैतदिच्छति बाह्लिकः\n",
    "05057006c": "न च भीष्मो न च द्रोणो नाश्वत्थामा न संजयः\n",
    "05057007a": "न सोमदत्तो न शल्यो न कृपो युद्धमिच्छति\n",
    "05057007c": "सत्यव्रतः पुरुमित्रो जयो भूरिश्रवास्तथा\n",
    "05057008a": "येषु संप्रतितिष्ठेयुः कुरवः पीडिताः परैः\n",
    "05057008c": "ते युद्धं नाभिनन्दन्ति तत्तुभ्यं तात रोचताम्\n",
    "05057009a": "न त्वं करोषि कामेन कर्णः कारयिता तव\n",
    "05057009c": "दुःशासनश्च पापात्मा शकुनिश्चापि सौबलः\n",
    "05057010": "दुर्योधन उवाच\n",
    "05057010a": "नाहं भवति न द्रोणे नाश्वत्थाम्नि न संजये\n",
    "05057010c": "न विकर्णे न काम्बोजे न कृपे न च बाह्लिके\n",
    "05057011a": "सत्यव्रते पुरुमित्रे भूरिश्रवसि वा पुनः\n",
    "05057011c": "अन्येषु वा तावकेषु भारं कृत्वा समाह्वये\n",
    "05057012a": "अहं च तात कर्णश्च रणयज्ञं वितत्य वै\n",
    "05057012c": "युधिष्ठिरं पशुं कृत्वा दीक्षितौ भरतर्षभ\n",
    "05057013a": "रथो वेदी स्रुवः खड्गो गदा स्रुक्कवचं सदः\n",
    "05057013c": "चातुर्होत्रं च धुर्या मे शरा दर्भा हविर्यशः\n",
    "05057014a": "आत्मयज्ञेन नृपते इष्ट्वा वैवस्वतं रणे\n",
    "05057014c": "विजित्य स्वयमेष्यावो हतामित्रौ श्रिया वृतौ\n",
    "05057015a": "अहं च तात कर्णश्च भ्राता दुःशासनश्च मे\n",
    "05057015c": "एते वयं हनिष्यामः पाण्डवान्समरे त्रयः\n",
    "05057016a": "अहं हि पाण्डवान्हत्वा प्रशास्ता पृथिवीमिमाम्\n",
    "05057016c": "मां वा हत्वा पाण्डुपुत्रा भोक्तारः पृथिवीमिमाम्\n",
    "05057017a": "त्यक्तं मे जीवितं राजन्धनं राज्यं च पार्थिव\n",
    "05057017c": "न जातु पाण्डवैः सार्धं वसेयमहमच्युत\n",
    "05057018a": "यावद्धि सूच्यास्तीक्ष्णाया विध्येदग्रेण मारिष\n",
    "05057018c": "तावदप्यपरित्याज्यं भूमेर्नः पाण्डवान्प्रति\n",
    "05057019": "धृतराष्ट्र उवाच\n",
    "05057019a": "सर्वान्वस्तात शोचामि त्यक्तो दुर्योधनो मया\n",
    "05057019c": "ये मन्दमनुयास्यध्वं यान्तं वैवस्वतक्षयम्\n",
    "05057020a": "रुरूणामिव यूथेषु व्याघ्राः प्रहरतां वराः\n",
    "05057020c": "वरान्वरान्हनिष्यन्ति समेता युधि पाण्डवाः\n",
    "05057021a": "प्रतीपमिव मे भाति युयुधानेन भारती\n",
    "05057021c": "व्यस्ता सीमन्तिनी त्रस्ता प्रमृष्टा दीर्घबाहुना\n",
    "05057022a": "संपूर्णं पूरयन्भूयो बलं पार्थस्य माधवः\n",
    "05057022c": "शैनेयः समरे स्थाता बीजवत्प्रवपञ्शरान्\n",
    "05057023a": "सेनामुखे प्रयुद्धानां भीमसेनो भविष्यति\n",
    "05057023c": "तं सर्वे संश्रयिष्यन्ति प्राकारमकुतोभयम्\n",
    "05057024a": "यदा द्रक्ष्यसि भीमेन कुञ्जरान्विनिपातितान्\n",
    "05057024c": "विशीर्णदन्तान्गिर्याभान्भिन्नकुम्भान्सशोणितान्\n",
    "05057025a": "तानभिप्रेक्ष्य संग्रामे विशीर्णानिव पर्वतान्\n",
    "05057025c": "भीतो भीमस्य संस्पर्शात्स्मर्तासि वचनस्य मे\n",
    "05057026a": "निर्दग्धं भीमसेनेन सैन्यं हतरथद्विपम्\n",
    "05057026c": "गतिमग्नेरिव प्रेक्ष्य स्मर्तासि वचनस्य मे\n",
    "05057027a": "महद्वो भयमागामि न चेच्छाम्यथ पाण्डवैः\n",
    "05057027c": "गदया भीमसेनेन हताः शममुपैष्यथ\n",
    "05057028a": "महावनमिव छिन्नं यदा द्रक्ष्यसि पातितम्\n",
    "05057028c": "बलं कुरूणां संग्रामे तदा स्मर्तासि मे वचः\n",
    "05057029": "वैशंपायन उवाच\n",
    "05057029a": "एतावदुक्त्वा राजा तु स सर्वान्पृथिवीपतीन्\n",
    "05057029c": "अनुभाष्य महाराज पुनः पप्रच्छ संजयम्\n",
    "05058001": "धृतराष्ट्र उवाच\n",
    "05058001a": "यदब्रूतां महात्मानौ वासुदेवधनंजयौ\n",
    "05058001c": "तन्मे ब्रूहि महाप्राज्ञ शुश्रूषे वचनं तव\n",
    "05058002": "संजय उवाच\n",
    "05058002a": "शृणु राजन्यथा दृष्टौ मया कृष्णधनंजयौ\n",
    "05058002c": "ऊचतुश्चापि यद्वीरौ तत्ते वक्ष्यामि भारत\n",
    "05058003a": "पादाङ्गुलीरभिप्रेक्षन्प्रयतोऽहं कृताञ्जलिः\n",
    "05058003c": "शुद्धान्तं प्राविशं राजन्नाख्यातुं नरदेवयोः\n",
    "05058004a": "नैवाभिमन्युर्न यमौ तं देशमभियान्ति वै\n",
    "05058004c": "यत्र कृष्णौ च कृष्णा च सत्यभामा च भामिनी\n",
    "05058005a": "उभौ मध्वासवक्षीबावुभौ चन्दनरूषितौ\n",
    "05058005c": "स्रग्विणौ वरवस्त्रौ तौ दिव्याभरणभूषितौ\n",
    "05058006a": "नैकरत्नविचित्रं तु काञ्चनं महदासनम्\n",
    "05058006c": "विविधास्तरणास्तीर्णं यत्रासातामरिंदमौ\n",
    "05058007a": "अर्जुनोत्सङ्गगौ पादौ केशवस्योपलक्षये\n",
    "05058007c": "अर्जुनस्य च कृष्णायां सत्यायां च महात्मनः\n",
    "05058008a": "काञ्चनं पादपीठं तु पार्थो मे प्रादिशत्तदा\n",
    "05058008c": "तदहं पाणिना स्पृष्ट्वा ततो भूमावुपाविशम्\n",
    "05058009a": "ऊर्ध्वरेखतलौ पादौ पार्थस्य शुभलक्षणौ\n",
    "05058009c": "पादपीठादपहृतौ तत्रापश्यमहं शुभौ\n",
    "05058010a": "श्यामौ बृहन्तौ तरुणौ शालस्कन्धाविवोद्गतौ\n",
    "05058010c": "एकासनगतौ दृष्ट्वा भयं मां महदाविशत्\n",
    "05058011a": "इन्द्रविष्णुसमावेतौ मन्दात्मा नावबुध्यते\n",
    "05058011c": "संश्रयाद्द्रोणभीष्माभ्यां कर्णस्य च विकत्थनात्\n",
    "05058012a": "निदेशस्थाविमौ यस्य मानसस्तस्य सेत्स्यते\n",
    "05058012c": "संकल्पो धर्मराजस्य निश्चयो मे तदाभवत्\n",
    "05058013a": "सत्कृतश्चान्नपानाभ्यामाच्छन्नो लब्धसत्क्रियः\n",
    "05058013c": "अञ्जलिं मूर्ध्नि संधाय तौ संदेशमचोदयम्\n",
    "05058014a": "धनुर्बाणोचितेनैकपाणिना शुभलक्षणम्\n",
    "05058014c": "पादमानमयन्पार्थः केशवं समचोदयत्\n",
    "05058015a": "इन्द्रकेतुरिवोत्थाय सर्वाभरणभूषितः\n",
    "05058015c": "इन्द्रवीर्योपमः कृष्णः संविष्टो माभ्यभाषत\n",
    "05058016a": "वाचं स वदतां श्रेष्ठो ह्लादिनीं वचनक्षमाम्\n",
    "05058016c": "त्रासनीं धार्तराष्ट्राणां मृदुपूर्वां सुदारुणाम्\n",
    "05058017a": "वाचं तां वचनार्हस्य शिक्षाक्षरसमन्विताम्\n",
    "05058017c": "अश्रौषमहमिष्टार्थां पश्चाद्धृदयशोषिणीम्\n",
    "05058018": "वासुदेव उवाच\n",
    "05058018a": "संजयेदं वचो ब्रूया धृतराष्ट्रं मनीषिणम्\n",
    "05058018c": "शृण्वतः कुरुमुख्यस्य द्रोणस्यापि च शृण्वतः\n",
    "05058019a": "यजध्वं विपुलैर्यज्ञैर्विप्रेभ्यो दत्त दक्षिणाः\n",
    "05058019c": "पुत्रैर्दारैश्च मोदध्वं महद्वो भयमागतम्\n",
    "05058020a": "अर्थांस्त्यजत पात्रेभ्यः सुतान्प्राप्नुत कामजान्\n",
    "05058020c": "प्रियं प्रियेभ्यश्चरत राजा हि त्वरते जये\n",
    "05058021a": "ऋणमेतत्प्रवृद्धं मे हृदयान्नापसर्पति\n",
    "05058021c": "यद्गोविन्देति चुक्रोश कृष्णा मां दूरवासिनम्\n",
    "05058022a": "तेजोमयं दुराधर्षं गाण्डीवं यस्य कार्मुकम्\n",
    "05058022c": "मद्द्वितीयेन तेनेह वैरं वः सव्यसाचिना\n",
    "05058023a": "मद्द्वितीयं पुनः पार्थं कः प्रार्थयितुमिच्छति\n",
    "05058023c": "यो न कालपरीतो वाप्यपि साक्षात्पुरंदरः\n",
    "05058024a": "बाहुभ्यामुद्वहेद्भूमिं दहेत्क्रुद्ध इमाः प्रजाः\n",
    "05058024c": "पातयेत्त्रिदिवाद्देवान्योऽर्जुनं समरे जयेत्\n",
    "05058025a": "देवासुरमनुष्येषु यक्षगन्धर्वभोगिषु\n",
    "05058025c": "न तं पश्याम्यहं युद्धे पाण्डवं योऽभ्ययाद्रणे\n",
    "05058026a": "यत्तद्विराटनगरे श्रूयते महदद्भुतम्\n",
    "05058026c": "एकस्य च बहूनां च पर्याप्तं तन्निदर्शनम्\n",
    "05058027a": "एकेन पाण्डुपुत्रेण विराटनगरे यदा\n",
    "05058027c": "भग्नाः पलायन्त दिशः पर्याप्तं तन्निदर्शनम्\n",
    "05058028a": "बलं वीर्यं च तेजश्च शीघ्रता लघुहस्तता\n",
    "05058028c": "अविषादश्च धैर्यं च पार्थान्नान्यत्र विद्यते\n",
    "05058029": "संजय उवाच\n",
    "05058029a": "इत्यब्रवीद्धृषीकेशः पार्थमुद्धर्षयन्गिरा\n",
    "05058029c": "गर्जन्समयवर्षीव गगने पाकशासनः\n",
    "05058030a": "केशवस्य वचः श्रुत्वा किरीटी श्वेतवाहनः\n",
    "05058030c": "अर्जुनस्तन्महद्वाक्यमब्रवील्लोमहर्षणम्\n",
    "05059001": "वैशंपायन उवाच\n",
    "05059001a": "संजयस्य वचः श्रुत्वा प्रज्ञाचक्षुर्नरेश्वरः\n",
    "05059001c": "ततः संख्यातुमारेभे तद्वचो गुणदोषतः\n",
    "05059002a": "प्रसंख्याय च सौक्ष्म्येण गुणदोषान्विचक्षणः\n",
    "05059002c": "यथावन्मतितत्त्वेन जयकामः सुतान्प्रति\n",
    "05059003a": "बलाबले विनिश्चित्य याथातथ्येन बुद्धिमान्\n",
    "05059003c": "शक्तिं संख्यातुमारेभे तदा वै मनुजाधिपः\n",
    "05059004a": "देवमानुषयोः शक्त्या तेजसा चैव पाण्डवान्\n",
    "05059004c": "कुरूञ्शक्त्याल्पतरया दुर्योधनमथाब्रवीत्\n",
    "05059005a": "दुर्योधनेयं चिन्ता मे शश्वन्नाप्युपशाम्यति\n",
    "05059005c": "सत्यं ह्येतदहं मन्ये प्रत्यक्षं नानुमानतः\n",
    "05059006a": "आत्मजेषु परं स्नेहं सर्वभूतानि कुर्वते\n",
    "05059006c": "प्रियाणि चैषां कुर्वन्ति यथाशक्ति हितानि च\n",
    "05059007a": "एवमेवोपकर्तॄणां प्रायशो लक्षयामहे\n",
    "05059007c": "इच्छन्ति बहुलं सन्तः प्रतिकर्तुं महत्प्रियम्\n",
    "05059008a": "अग्निः साचिव्यकर्ता स्यात्खाण्डवे तत्कृतं स्मरन्\n",
    "05059008c": "अर्जुनस्यातिभीमेऽस्मिन्कुरुपाण्डुसमागमे\n",
    "05059009a": "जातगृध्याभिपन्नाश्च पाण्डवानामनेकशः\n",
    "05059009c": "धर्मादयो भविष्यन्ति समाहूता दिवौकसः\n",
    "05059010a": "भीष्मद्रोणकृपादीनां भयादशनिसंमितम्\n",
    "05059010c": "रिरक्षिषन्तः संरम्भं गमिष्यन्तीति मे मतिः\n",
    "05059011a": "ते देवसहिताः पार्था न शक्याः प्रतिवीक्षितुम्\n",
    "05059011c": "मानुषेण नरव्याघ्रा वीर्यवन्तोऽस्त्रपारगाः\n",
    "05059012a": "दुरासदं यस्य दिव्यं गाण्डीवं धनुरुत्तमम्\n",
    "05059012c": "वारुणौ चाक्षयौ दिव्यौ शरपूर्णौ महेषुधी\n",
    "05059013a": "वानरश्च ध्वजो दिव्यो निःसङ्गो धूमवद्गतिः\n",
    "05059013c": "रथश्च चतुरन्तायां यस्य नास्ति समस्त्विषा\n",
    "05059014a": "महामेघनिभश्चापि निर्घोषः श्रूयते जनैः\n",
    "05059014c": "महाशनिसमः शब्दः शात्रवाणां भयंकरः\n",
    "05059015a": "यं चातिमानुषं वीर्ये कृत्स्नो लोको व्यवस्यति\n",
    "05059015c": "देवानामपि जेतारं यं विदुः पार्थिवा रणे\n",
    "05059016a": "शतानि पञ्च चैवेषूनुद्वपन्निव दृश्यते\n",
    "05059016c": "निमेषान्तरमात्रेण मुञ्चन्दूरं च पातयन्\n",
    "05059017a": "यमाह भीष्मो द्रोणश्च कृपो द्रौणिस्तथैव च\n",
    "05059017c": "मद्रराजस्तथा शल्यो मध्यस्था ये च मानवाः\n",
    "05059018a": "युद्धायावस्थितं पार्थं पार्थिवैरतिमानुषैः\n",
    "05059018c": "अशक्यं रथशार्दूलं पराजेतुमरिंदमम्\n",
    "05059019a": "क्षिपत्येकेन वेगेन पञ्च बाणशतानि यः\n",
    "05059019c": "सदृशं बाहुवीर्येण कार्तवीर्यस्य पाण्डवम्\n",
    "05059020a": "तमर्जुनं महेष्वासं महेन्द्रोपेन्द्ररक्षितम्\n",
    "05059020c": "निघ्नन्तमिव पश्यामि विमर्देऽस्मिन्महामृधे\n",
    "05059021a": "इत्येवं चिन्तयन्कृत्स्नमहोरात्राणि भारत\n",
    "05059021c": "अनिद्रो निःसुखश्चास्मि कुरूणां शमचिन्तया\n",
    "05059022a": "क्षयोदयोऽयं सुमहान्कुरूणां प्रत्युपस्थितः\n",
    "05059022c": "अस्य चेत्कलहस्यान्तः शमादन्यो न विद्यते\n",
    "05059023a": "शमो मे रोचते नित्यं पार्थैस्तात न विग्रहः\n",
    "05059023c": "कुरुभ्यो हि सदा मन्ये पाण्डवाञ्शक्तिमत्तरान्\n",
    "05060001": "वैशंपायन उवाच\n",
    "05060001a": "पितुरेतद्वचः श्रुत्वा धार्तराष्ट्रोऽत्यमर्षणः\n",
    "05060001c": "आधाय विपुलं क्रोधं पुनरेवेदमब्रवीत्\n",
    "05060002a": "अशक्या देवसचिवाः पार्थाः स्युरिति यद्भवान्\n",
    "05060002c": "मन्यते तद्भयं व्येतु भवतो राजसत्तम\n",
    "05060003a": "अकामद्वेषसंयोगाद्द्रोहाल्लोभाच्च भारत\n",
    "05060003c": "उपेक्षया च भावानां देवा देवत्वमाप्नुवन्\n",
    "05060004a": "इति द्वैपायनो व्यासो नारदश्च महातपाः\n",
    "05060004c": "जामदग्न्यश्च रामो नः कथामकथयत्पुरा\n",
    "05060005a": "नैव मानुषवद्देवाः प्रवर्तन्ते कदाचन\n",
    "05060005c": "कामाल्लोभादनुक्रोशाद्द्वेषाच्च भरतर्षभ\n",
    "05060006a": "यदि ह्यग्निश्च वायुश्च धर्म इन्द्रोऽश्विनावपि\n",
    "05060006c": "कामयोगात्प्रवर्तेरन्न पार्था दुःखमाप्नुयुः\n",
    "05060007a": "तस्मान्न भवता चिन्ता कार्यैषा स्यात्कदाचन\n",
    "05060007c": "दैवेष्वपेक्षका ह्येते शश्वद्भावेषु भारत\n",
    "05060008a": "अथ चेत्कामसंयोगाद्द्वेषाल्लोभाच्च लक्ष्यते\n",
    "05060008c": "देवेषु देवप्रामाण्यं नैव तद्विक्रमिष्यति\n",
    "05060009a": "मयाभिमन्त्रितः शश्वज्जातवेदाः प्रशंसति\n",
    "05060009c": "दिधक्षुः सकलाँल्लोकान्परिक्षिप्य समन्ततः\n",
    "05060010a": "यद्वा परमकं तेजो येन युक्ता दिवौकसः\n",
    "05060010c": "ममाप्यनुपमं भूयो देवेभ्यो विद्धि भारत\n",
    "05060011a": "प्रदीर्यमाणां वसुधां गिरीणां शिखराणि च\n",
    "05060011c": "लोकस्य पश्यतो राजन्स्थापयाम्यभिमन्त्रणात्\n",
    "05060012a": "चेतनाचेतनस्यास्य जङ्गमस्थावरस्य च\n",
    "05060012c": "विनाशाय समुत्पन्नं महाघोरं महास्वनम्\n",
    "05060013a": "अश्मवर्षं च वायुं च शमयामीह नित्यशः\n",
    "05060013c": "जगतः पश्यतोऽभीक्ष्णं भूतानामनुकम्पया\n",
    "05060014a": "स्तम्भितास्वप्सु गच्छन्ति मया रथपदातयः\n",
    "05060014c": "देवासुराणां भावानामहमेकः प्रवर्तिता\n",
    "05060015a": "अक्षौहिणीभिर्यान्देशान्यामि कार्येण केनचित्\n",
    "05060015c": "तत्रापो मे प्रवर्तन्ते यत्र यत्राभिकामये\n",
    "05060016a": "भयानि विषये राजन्व्यालादीनि न सन्ति मे\n",
    "05060016c": "मत्तः सुप्तानि भूतानि न हिंसन्ति भयंकराः\n",
    "05060017a": "निकामवर्षी पर्जन्यो राजन्विषयवासिनाम्\n",
    "05060017c": "धर्मिष्ठाश्च प्रजाः सर्वा ईतयश्च न सन्ति मे\n",
    "05060018a": "अश्विनावथ वाय्वग्नी मरुद्भिः सह वृत्रहा\n",
    "05060018c": "धर्मश्चैव मया द्विष्टान्नोत्सहन्तेऽभिरक्षितुम्\n",
    "05060019a": "यदि ह्येते समर्थाः स्युर्मद्द्विषस्त्रातुमोजसा\n",
    "05060019c": "न स्म त्रयोदश समाः पार्था दुःखमवाप्नुयुः\n",
    "05060020a": "नैव देवा न गन्धर्वा नासुरा न च राक्षसाः\n",
    "05060020c": "शक्तास्त्रातुं मया द्विष्टं सत्यमेतद्ब्रवीमि ते\n",
    "05060021a": "यदभिध्याम्यहं शश्वच्छुभं वा यदि वाशुभम्\n",
    "05060021c": "नैतद्विपन्नपूर्वं मे मित्रेष्वरिषु चोभयोः\n",
    "05060022a": "भविष्यतीदमिति वा यद्ब्रवीमि परंतप\n",
    "05060022c": "नान्यथा भूतपूर्वं तत्सत्यवागिति मां विदुः\n",
    "05060023a": "लोकसाक्षिकमेतन्मे माहात्म्यं दिक्षु विश्रुतम्\n",
    "05060023c": "आश्वासनार्थं भवतः प्रोक्तं न श्लाघया नृप\n",
    "05060024a": "न ह्यहं श्लाघनो राजन्भूतपूर्वः कदाचन\n",
    "05060024c": "असदाचरितं ह्येतद्यदात्मानं प्रशंसति\n",
    "05060025a": "पाण्डवांश्चैव मत्स्यांश्च पाञ्चालान्केकयैः सह\n",
    "05060025c": "सात्यकिं वासुदेवं च श्रोतासि विजितान्मया\n",
    "05060026a": "सरितः सागरं प्राप्य यथा नश्यन्ति सर्वशः\n",
    "05060026c": "तथैव ते विनङ्क्ष्यन्ति मामासाद्य सहान्वयाः\n",
    "05060027a": "परा बुद्धिः परं तेजो वीर्यं च परमं मयि\n",
    "05060027c": "परा विद्या परो योगो मम तेभ्यो विशिष्यते\n",
    "05060028a": "पितामहश्च द्रोणश्च कृपः शल्यः शलस्तथा\n",
    "05060028c": "अस्त्रेषु यत्प्रजानन्ति सर्वं तन्मयि विद्यते\n",
    "05060029a": "इत्युक्त्वा संजयं भूयः पर्यपृच्छत भारत\n",
    "05060029c": "ज्ञात्वा युयुत्सुः कार्याणि प्राप्तकालमरिंदम\n",
    "05061001": "वैशंपायन उवाच\n",
    "05061001a": "तथा तु पृच्छन्तमतीव पार्था;न्वैचित्रवीर्यं तमचिन्तयित्वा\n",
    "05061001c": "उवाच कर्णो धृतराष्ट्रपुत्रं; प्रहर्षयन्संसदि कौरवाणाम्\n",
    "05061002a": "मिथ्या प्रतिज्ञाय मया यदस्त्रं; रामाद्धृतं ब्रह्मपुरं पुरस्तात्\n",
    "05061002c": "विज्ञाय तेनास्मि तदैवमुक्त;स्तवान्तकालेऽप्रतिभास्यतीति\n",
    "05061003a": "महापराधे ह्यपि संनतेन; महर्षिणाहं गुरुणा च शप्तः\n",
    "05061003c": "शक्तः प्रदग्धुं ह्यपि तिग्मतेजाः; ससागरामप्यवनिं महर्षिः\n",
    "05061004a": "प्रसादितं ह्यस्य मया मनोऽभू;च्छुश्रूषया स्वेन च पौरुषेण\n",
    "05061004c": "ततस्तदस्त्रं मम सावशेषं; तस्मात्समर्थोऽस्मि ममैष भारः\n",
    "05061005a": "निमेषमात्रं तमृषिप्रसाद;मवाप्य पाञ्चालकरूषमत्स्यान्\n",
    "05061005c": "निहत्य पार्थांश्च सपुत्रपौत्राँ;ल्लोकानहं शस्त्रजितान्प्रपत्स्ये\n",
    "05061006a": "पितामहस्तिष्ठतु ते समीपे; द्रोणश्च सर्वे च नरेन्द्रमुख्याः\n",
    "05061006c": "यथाप्रधानेन बलेन यात्वा; पार्थान्हनिष्यामि ममैष भारः\n",
    "05061007a": "एवं ब्रुवाणं तमुवाच भीष्मः; किं कत्थसे कालपरीतबुद्धे\n",
    "05061007c": "न कर्ण जानासि यथा प्रधाने; हते हताः स्युर्धृतराष्ट्रपुत्राः\n",
    "05061008a": "यत्खाण्डवं दाहयता कृतं हि; कृष्णद्वितीयेन धनंजयेन\n",
    "05061008c": "श्रुत्वैव तत्कर्म नियन्तुमात्मा; शक्यस्त्वया वै सह बान्धवेन\n",
    "05061009a": "यां चापि शक्तिं त्रिदशाधिपस्ते; ददौ महात्मा भगवान्महेन्द्रः\n",
    "05061009c": "भस्मीकृतां तां पतितां विशीर्णां; चक्राहतां द्रक्ष्यसि केशवेन\n",
    "05061010a": "यस्ते शरः सर्पमुखो विभाति; सदाग्र्यमाल्यैर्महितः प्रयत्नात्\n",
    "05061010c": "स पाण्डुपुत्राभिहतः शरौघैः; सह त्वया यास्यति कर्ण नाशम्\n",
    "05061011a": "बाणस्य भौमस्य च कर्ण हन्ता; किरीटिनं रक्षति वासुदेवः\n",
    "05061011c": "यस्त्वादृशानां च गरीयसां च; हन्ता रिपूणां तुमुले प्रगाढे\n",
    "05061012": "कर्ण उवाच\n",
    "05061012a": "असंशयं वृष्णिपतिर्यथोक्त;स्तथा च भूयश्च ततो महात्मा\n",
    "05061012c": "अहं यदुक्तः परुषं तु किंचि;त्पितामहस्तस्य फलं शृणोतु\n",
    "05061013a": "न्यस्यामि शस्त्राणि न जातु संख्ये; पितामहो द्रक्ष्यति मां सभायाम्\n",
    "05061013c": "त्वयि प्रशान्ते तु मम प्रभावं; द्रक्ष्यन्ति सर्वे भुवि भूमिपालाः\n",
    "05061014": "वैशंपायन उवाच\n",
    "05061014a": "इत्येवमुक्त्वा स महाधनुष्मा;न्हित्वा सभां स्वं भवनं जगाम\n",
    "05061014c": "भीष्मस्तु दुर्योधनमेव राज;न्मध्ये कुरूणां प्रहसन्नुवाच\n",
    "05061015a": "सत्यप्रतिज्ञः किल सूतपुत्र;स्तथा स भारं विषहेत कस्मात्\n",
    "05061015c": "व्यूहं प्रतिव्यूह्य शिरांसि भित्त्वा; लोकक्षयं पश्यत भीमसेनात्\n",
    "05061016a": "आवन्त्यकालिङ्गजयद्रथेषु; वेदिध्वजे तिष्ठति बाह्लिके च\n",
    "05061016c": "अहं हनिष्यामि सदा परेषां; सहस्रशश्चायुतशश्च योधान्\n",
    "05061017a": "यदैव रामे भगवत्यनिन्द्ये; ब्रह्म ब्रुवाणः कृतवांस्तदस्त्रम्\n",
    "05061017c": "तदैव धर्मश्च तपश्च नष्टं; वैकर्तनस्याधमपूरुषस्य\n",
    "05061018a": "अथोक्तवाक्ये नृपतौ तु भीष्मे; निक्षिप्य शस्त्राणि गते च कर्णे\n",
    "05061018c": "वैचित्रवीर्यस्य सुतोऽल्पबुद्धि;र्दुर्योधनः शांतनवं बभाषे\n",
    "05062001": "दुर्योधन उवाच\n",
    "05062001a": "सदृशानां मनुष्येषु सर्वेषां तुल्यजन्मनाम्\n",
    "05062001c": "कथमेकान्ततस्तेषां पार्थानां मन्यसे जयम्\n",
    "05062002a": "सर्वे स्म समजातीयाः सर्वे मानुषयोनयः\n",
    "05062002c": "पितामह विजानीषे पार्थेषु विजयं कथम्\n",
    "05062003a": "नाहं भवति न द्रोणे न कृपे न च बाह्लिके\n",
    "05062003c": "अन्येषु च नरेन्द्रेषु पराक्रम्य समारभे\n",
    "05062004a": "अहं वैकर्तनः कर्णो भ्राता दुःशासनश्च मे\n",
    "05062004c": "पाण्डवान्समरे पञ्च हनिष्यामः शितैः शरैः\n",
    "05062005a": "ततो राजन्महायज्ञैर्विविधैर्भूरिदक्षिणैः\n",
    "05062005c": "ब्राह्मणांस्तर्पयिष्यामि गोभिरश्वैर्धनेन च\n",
    "05062006": "विदुर उवाच\n",
    "05062006a": "शकुनीनामिहार्थाय पाशं भूमावयोजयत्\n",
    "05062006c": "कश्चिच्छाकुनिकस्तात पूर्वेषामिति शुश्रुम\n",
    "05062007a": "तस्मिन्द्वौ शकुनौ बद्धौ युगपत्समपौरुषौ\n",
    "05062007c": "तावुपादाय तं पाशं जग्मतुः खचरावुभौ\n",
    "05062008a": "तौ विहायसमाक्रान्तौ दृष्ट्वा शाकुनिकस्तदा\n",
    "05062008c": "अन्वधावदनिर्विण्णो येन येन स्म गच्छतः\n",
    "05062009a": "तथा तमनुधावन्तं मृगयुं शकुनार्थिनम्\n",
    "05062009c": "आश्रमस्थो मुनिः कश्चिद्ददर्शाथ कृताह्निकः\n",
    "05062010a": "तावन्तरिक्षगौ शीघ्रमनुयान्तं महीचरम्\n",
    "05062010c": "श्लोकेनानेन कौरव्य पप्रच्छ स मुनिस्तदा\n",
    "05062011a": "विचित्रमिदमाश्चर्यं मृगहन्प्रतिभाति मे\n",
    "05062011c": "प्लवमानौ हि खचरौ पदातिरनुधावसि\n",
    "05062012": "शाकुनिक उवाच\n",
    "05062012a": "पाशमेकमुभावेतौ सहितौ हरतो मम\n",
    "05062012c": "यत्र वै विवदिष्येते तत्र मे वशमेष्यतः\n",
    "05062013": "विदुर उवाच\n",
    "05062013a": "तौ विवादमनुप्राप्तौ शकुनौ मृत्युसंधितौ\n",
    "05062013c": "विगृह्य च सुदुर्बुद्धी पृथिव्यां संनिपेततुः\n",
    "05062014a": "तौ युध्यमानौ संरब्धौ मृत्युपाशवशानुगौ\n",
    "05062014c": "उपसृत्यापरिज्ञातो जग्राह मृगयुस्तदा\n",
    "05062015a": "एवं ये ज्ञातयोऽर्थेषु मिथो गच्छन्ति विग्रहम्\n",
    "05062015c": "तेऽमित्रवशमायान्ति शकुनाविव विग्रहात्\n",
    "05062016a": "संभोजनं संकथनं संप्रश्नोऽथ समागमः\n",
    "05062016c": "एतानि ज्ञातिकार्याणि न विरोधः कदाचन\n",
    "05062017a": "यस्मिन्काले सुमनसः सर्वे वृद्धानुपासते\n",
    "05062017c": "सिंहगुप्तमिवारण्यमप्रधृष्या भवन्ति ते\n",
    "05062018a": "येऽर्थं संततमासाद्य दीना इव समासते\n",
    "05062018c": "श्रियं ते संप्रयच्छन्ति द्विषद्भ्यो भरतर्षभ\n",
    "05062019a": "धूमायन्ते व्यपेतानि ज्वलन्ति सहितानि च\n",
    "05062019c": "धृतराष्ट्रोल्मुकानीव ज्ञातयो भरतर्षभ\n",
    "05062020a": "इदमन्यत्प्रवक्ष्यामि यथा दृष्टं गिरौ मया\n",
    "05062020c": "श्रुत्वा तदपि कौरव्य यथा श्रेयस्तथा कुरु\n",
    "05062021a": "वयं किरातैः सहिता गच्छामो गिरिमुत्तरम्\n",
    "05062021c": "ब्राह्मणैर्देवकल्पैश्च विद्याजम्भकवातिकैः\n",
    "05062022a": "कुञ्जभूतं गिरिं सर्वमभितो गन्धमादनम्\n",
    "05062022c": "दीप्यमानौषधिगणं सिद्धगन्धर्वसेवितम्\n",
    "05062023a": "तत्र पश्यामहे सर्वे मधु पीतममाक्षिकम्\n",
    "05062023c": "मरुप्रपाते विषमे निविष्टं कुम्भसंमितम्\n",
    "05062024a": "आशीविषै रक्ष्यमाणं कुबेरदयितं भृशम्\n",
    "05062024c": "यत्प्राश्य पुरुषो मर्त्यो अमरत्वं निगच्छति\n",
    "05062025a": "अचक्षुर्लभते चक्षुर्वृद्धो भवति वै युवा\n",
    "05062025c": "इति ते कथयन्ति स्म ब्राह्मणा जम्भसाधकाः\n",
    "05062026a": "ततः किरातास्तद्दृष्ट्वा प्रार्थयन्तो महीपते\n",
    "05062026c": "विनेशुर्विषमे तस्मिन्ससर्पे गिरिगह्वरे\n",
    "05062027a": "तथैव तव पुत्रोऽयं पृथिवीमेक इच्छति\n",
    "05062027c": "मधु पश्यति संमोहात्प्रपातं नानुपश्यति\n",
    "05062028a": "दुर्योधनो योद्धुमनाः समरे सव्यसाचिना\n",
    "05062028c": "न च पश्यामि तेजोऽस्य विक्रमं वा तथाविधम्\n",
    "05062029a": "एकेन रथमास्थाय पृथिवी येन निर्जिता\n",
    "05062029c": "प्रतीक्षमाणो यो वीरः क्षमते वीक्षितं तव\n",
    "05062030a": "द्रुपदो मत्स्यराजश्च संक्रुद्धश्च धनंजयः\n",
    "05062030c": "न शेषयेयुः समरे वायुयुक्ता इवाग्नयः\n",
    "05062031a": "अङ्के कुरुष्व राजानं धृतराष्ट्र युधिष्ठिरम्\n",
    "05062031c": "युध्यतोर्हि द्वयोर्युद्धे नैकान्तेन भवेज्जयः\n",
    "05063001": "धृतराष्ट्र उवाच\n",
    "05063001a": "दुर्योधन विजानीहि यत्त्वां वक्ष्यामि पुत्रक\n",
    "05063001c": "उत्पथं मन्यसे मार्गमनभिज्ञ इवाध्वगः\n",
    "05063002a": "पञ्चानां पाण्डुपुत्राणां यत्तेजः प्रमिमीषसि\n",
    "05063002c": "पञ्चानामिव भूतानां महतां सुमहात्मनाम्\n",
    "05063003a": "युधिष्ठिरं हि कौन्तेयं परं धर्ममिहास्थितम्\n",
    "05063003c": "परां गतिमसंप्रेक्ष्य न त्वं वेत्तुमिहार्हसि\n",
    "05063004a": "भीमसेनं च कौन्तेयं यस्य नास्ति समो बले\n",
    "05063004c": "रणान्तकं तर्कयसे महावातमिव द्रुमः\n",
    "05063005a": "सर्वशस्त्रभृतां श्रेष्ठं मेरुं शिखरिणामिव\n",
    "05063005c": "युधि गाण्डीवधन्वानं को नु युध्येत बुद्धिमान्\n",
    "05063006a": "धृष्टद्युम्नश्च पाञ्चाल्यः कमिवाद्य न शातयेत्\n",
    "05063006c": "शत्रुमध्ये शरान्मुञ्चन्देवराडशनीमिव\n",
    "05063007a": "सात्यकिश्चापि दुर्धर्षः संमतोऽन्धकवृष्णिषु\n",
    "05063007c": "ध्वंसयिष्यति ते सेनां पाण्डवेयहिते रतः\n",
    "05063008a": "यः पुनः प्रतिमानेन त्रीँल्लोकानतिरिच्यते\n",
    "05063008c": "तं कृष्णं पुण्डरीकाक्षं को नु युध्येत बुद्धिमान्\n",
    "05063009a": "एकतो ह्यस्य दाराश्च ज्ञातयश्च सबान्धवाः\n",
    "05063009c": "आत्मा च पृथिवी चेयमेकतश्च धनंजयः\n",
    "05063010a": "वासुदेवोऽपि दुर्धर्षो यतात्मा यत्र पाण्डवः\n",
    "05063010c": "अविषह्यं पृथिव्यापि तद्बलं यत्र केशवः\n",
    "05063011a": "तिष्ठ तात सतां वाक्ये सुहृदामर्थवादिनाम्\n",
    "05063011c": "वृद्धं शांतनवं भीष्मं तितिक्षस्व पितामहम्\n",
    "05063012a": "मां च ब्रुवाणं शुश्रूष कुरूणामर्थवादिनम्\n",
    "05063012c": "द्रोणं कृपं विकर्णं च महाराजं च बाह्लिकम्\n",
    "05063013a": "एते ह्यपि यथैवाहं मन्तुमर्हसि तांस्तथा\n",
    "05063013c": "सर्वे धर्मविदो ह्येते तुल्यस्नेहाश्च भारत\n",
    "05063014a": "यत्तद्विराटनगरे सह भ्रातृभिरग्रतः\n",
    "05063014c": "उत्सृज्य गाः सुसंत्रस्तं बलं ते समशीर्यत\n",
    "05063015a": "यच्चैव तस्मिन्नगरे श्रूयते महदद्भुतम्\n",
    "05063015c": "एकस्य च बहूनां च पर्याप्तं तन्निदर्शनम्\n",
    "05063016a": "अर्जुनस्तत्तथाकार्षीत्किं पुनः सर्व एव ते\n",
    "05063016c": "सभ्रातॄनभिजानीहि वृत्त्या च प्रतिपादय\n",
    "05064001": "वैशंपायन उवाच\n",
    "05064001a": "एवमुक्त्वा महाप्राज्ञो धृतराष्ट्रः सुयोधनम्\n",
    "05064001c": "पुनरेव महाभागः संजयं पर्यपृच्छत\n",
    "05064002a": "ब्रूहि संजय यच्छेषं वासुदेवादनन्तरम्\n",
    "05064002c": "यदर्जुन उवाच त्वां परं कौतूहलं हि मे\n",
    "05064003": "संजय उवाच\n",
    "05064003a": "वासुदेववचः श्रुत्वा कुन्तीपुत्रो धनंजयः\n",
    "05064003c": "उवाच काले दुर्धर्षो वासुदेवस्य शृण्वतः\n",
    "05064004a": "पितामहं शांतनवं धृतराष्ट्रं च संजय\n",
    "05064004c": "द्रोणं कृपं च कर्णं च महाराजं च बाह्लिकम्\n",
    "05064005a": "द्रौणिं च सोमदत्तं च शकुनिं चापि सौबलम्\n",
    "05064005c": "दुःशासनं शलं चैव पुरुमित्रं विविंशतिम्\n",
    "05064006a": "विकर्णं चित्रसेनं च जयत्सेनं च पार्थिवम्\n",
    "05064006c": "विन्दानुविन्दावावन्त्यौ दुर्मुखं चापि कौरवम्\n",
    "05064007a": "सैन्धवं दुःसहं चैव भूरिश्रवसमेव च\n",
    "05064007c": "भगदत्तं च राजानं जलसंधं च पार्थिवम्\n",
    "05064008a": "ये चाप्यन्ये पार्थिवास्तत्र योद्धुं; समागताः कौरवाणां प्रियार्थम्\n",
    "05064008c": "मुमूर्षवः पाण्डवाग्नौ प्रदीप्ते; समानीता धार्तराष्ट्रेण सूत\n",
    "05064009a": "यथान्यायं कौशलं वन्दनं च; समागता मद्वचनेन वाच्याः\n",
    "05064009c": "इदं ब्रूयाः संजय राजमध्ये; सुयोधनं पापकृतां प्रधानम्\n",
    "05064010a": "अमर्षणं दुर्मतिं राजपुत्रं; पापात्मानं धार्तराष्ट्रं सुलुब्धम्\n",
    "05064010c": "सर्वं ममैतद्वचनं समग्रं; सहामात्यं संजय श्रावयेथाः\n",
    "05064011a": "एवं प्रतिष्ठाप्य धनंजयो मां; ततोऽर्थवद्धर्मवच्चापि वाक्यम्\n",
    "05064011c": "प्रोवाचेदं वासुदेवं समीक्ष्य; पार्थो धीमाँल्लोहितान्तायताक्षः\n",
    "05064012a": "यथा श्रुतं ते वदतो महात्मनो; मधुप्रवीरस्य वचः समाहितम्\n",
    "05064012c": "तथैव वाच्यं भवता हि मद्वचः; समागतेषु क्षितिपेषु सर्वशः\n",
    "05064013a": "शराग्निधूमे रथनेमिनादिते; धनुःस्रुवेणास्त्रबलापहारिणा\n",
    "05064013c": "यथा न होमः क्रियते महामृधे; तथा समेत्य प्रयतध्वमादृताः\n",
    "05064014a": "न चेत्प्रयच्छध्वममित्रघातिनो; युधिष्ठिरस्यांशमभीप्सितं स्वकम्\n",
    "05064014c": "नयामि वः स्वाश्वपदातिकुञ्जरा;न्दिशं पितॄणामशिवां शितैः शरैः\n",
    "05064015a": "ततोऽहमामन्त्र्य चतुर्भुजं हरिं; धनंजयं चैव नमस्य सत्वरः\n",
    "05064015c": "जवेन संप्राप्त इहामरद्युते; तवान्तिकं प्रापयितुं वचो महत्\n",
    "05065001": "वैशंपायन उवाच\n",
    "05065001a": "दुर्योधने धार्तराष्ट्रे तद्वचोऽप्रतिनन्दति\n",
    "05065001c": "तूष्णींभूतेषु सर्वेषु समुत्तस्थुर्नरेश्वराः\n",
    "05065002a": "उत्थितेषु महाराज पृथिव्यां सर्वराजसु\n",
    "05065002c": "रहिते संजयं राजा परिप्रष्टुं प्रचक्रमे\n",
    "05065003a": "आशंसमानो विजयं तेषां पुत्रवशानुगः\n",
    "05065003c": "आत्मनश्च परेषां च पाण्डवानां च निश्चयम्\n",
    "05065004": "धृतराष्ट्र उवाच\n",
    "05065004a": "गावल्गणे ब्रूहि नः सारफल्गु; स्वसेनायां यावदिहास्ति किंचित्\n",
    "05065004c": "त्वं पाण्डवानां निपुणं वेत्थ सर्वं; किमेषां ज्यायः किमु तेषां कनीयः\n",
    "05065005a": "त्वमेतयोः सारवित्सर्वदर्शी; धर्मार्थयोर्निपुणो निश्चयज्ञः\n",
    "05065005c": "स मे पृष्टः संजय ब्रूहि सर्वं; युध्यमानाः कतरेऽस्मिन्न सन्ति\n",
    "05065006": "संजय उवाच\n",
    "05065006a": "न त्वां ब्रूयां रहिते जातु किंचि;दसूया हि त्वां प्रसहेत राजन्\n",
    "05065006c": "आनयस्व पितरं संशितव्रतं; गांधारीं च महिषीमाजमीढ\n",
    "05065007a": "तौ तेऽसूयां विनयेतां नरेन्द्र; धर्मज्ञौ तौ निपुणौ निश्चयज्ञौ\n",
    "05065007c": "तयोस्तु त्वां संनिधौ तद्वदेयं; कृत्स्नं मतं वासुदेवार्जुनाभ्याम्\n",
    "05065008": "वैशंपायन उवाच\n",
    "05065008a": "ततस्तन्मतमाज्ञाय संजयस्यात्मजस्य च\n",
    "05065008c": "अभ्युपेत्य महाप्राज्ञः कृष्णद्वैपायनोऽब्रवीत्\n",
    "05065009a": "संपृच्छते धृतराष्ट्राय संजय; आचक्ष्व सर्वं यावदेषोऽनुयुङ्क्ते\n",
    "05065009c": "सर्वं यावद्वेत्थ तस्मिन्यथाव;द्याथातथ्यं वासुदेवेऽर्जुने च\n",
    "05066001": "संजय उवाच\n",
    "05066001a": "अर्जुनो वासुदेवश्च धन्विनौ परमार्चितौ\n",
    "05066001c": "कामादन्यत्र संभूतौ सर्वाभावाय संमितौ\n",
    "05066002a": "द्यामन्तरं समास्थाय यथायुक्तं मनस्विनः\n",
    "05066002c": "चक्रं तद्वासुदेवस्य मायया वर्तते विभो\n",
    "05066003a": "सापह्नवं पाण्डवेषु पाण्डवानां सुसंमतम्\n",
    "05066003c": "सारासारबलं ज्ञात्वा तत्समासेन मे शृणु\n",
    "05066004a": "नरकं शम्बरं चैव कंसं चैद्यं च माधवः\n",
    "05066004c": "जितवान्घोरसंकाशान्क्रीडन्निव जनार्दनः\n",
    "05066005a": "पृथिवीं चान्तरिक्षं च द्यां चैव पुरुषोत्तमः\n",
    "05066005c": "मनसैव विशिष्टात्मा नयत्यात्मवशं वशी\n",
    "05066006a": "भूयो भूयो हि यद्राजन्पृच्छसे पाण्डवान्प्रति\n",
    "05066006c": "सारासारबलं ज्ञातुं तन्मे निगदतः शृणु\n",
    "05066007a": "एकतो वा जगत्कृत्स्नमेकतो वा जनार्दनः\n",
    "05066007c": "सारतो जगतः कृत्स्नादतिरिक्तो जनार्दनः\n",
    "05066008a": "भस्म कुर्याज्जगदिदं मनसैव जनार्दनः\n",
    "05066008c": "न तु कृत्स्नं जगच्छक्तं भस्म कर्तुं जनार्दनम्\n",
    "05066009a": "यतः सत्यं यतो धर्मो यतो ह्रीरार्जवं यतः\n",
    "05066009c": "ततो भवति गोविन्दो यतः कृष्णस्ततो जयः\n",
    "05066010a": "पृथिवीं चान्तरिक्षं च दिवं च पुरुषोत्तमः\n",
    "05066010c": "विचेष्टयति भूतात्मा क्रीडन्निव जनार्दनः\n",
    "05066011a": "स कृत्वा पाण्डवान्सत्रं लोकं संमोहयन्निव\n",
    "05066011c": "अधर्मनिरतान्मूढान्दग्धुमिच्छति ते सुतान्\n",
    "05066012a": "कालचक्रं जगच्चक्रं युगचक्रं च केशवः\n",
    "05066012c": "आत्मयोगेन भगवान्परिवर्तयतेऽनिशम्\n",
    "05066013a": "कालस्य च हि मृत्योश्च जङ्गमस्थावरस्य च\n",
    "05066013c": "ईशते भगवानेकः सत्यमेतद्ब्रवीमि ते\n",
    "05066014a": "ईशन्नपि महायोगी सर्वस्य जगतो हरिः\n",
    "05066014c": "कर्माण्यारभते कर्तुं कीनाश इव दुर्बलः\n",
    "05066015a": "तेन वञ्चयते लोकान्मायायोगेन केशवः\n",
    "05066015c": "ये तमेव प्रपद्यन्ते न ते मुह्यन्ति मानवाः\n",
    "05067001": "धृतराष्ट्र उवाच\n",
    "05067001a": "कथं त्वं माधवं वेत्थ सर्वलोकमहेश्वरम्\n",
    "05067001c": "कथमेनं न वेदाहं तन्ममाचक्ष्व संजय\n",
    "05067002": "संजय उवाच\n",
    "05067002a": "विद्या राजन्न ते विद्या मम विद्या न हीयते\n",
    "05067002c": "विद्याहीनस्तमोध्वस्तो नाभिजानाति केशवम्\n",
    "05067003a": "विद्यया तात जानामि त्रियुगं मधुसूदनम्\n",
    "05067003c": "कर्तारमकृतं देवं भूतानां प्रभवाप्ययम्\n",
    "05067004": "धृतराष्ट्र उवाच\n",
    "05067004a": "गावल्गणेऽत्र का भक्तिर्या ते नित्या जनार्दने\n",
    "05067004c": "यया त्वमभिजानासि त्रियुगं मधुसूदनम्\n",
    "05067005": "संजय उवाच\n",
    "05067005a": "मायां न सेवे भद्रं ते न वृथाधर्ममाचरे\n",
    "05067005c": "शुद्धभावं गतो भक्त्या शास्त्राद्वेद्मि जनार्दनम्\n",
    "05067006": "धृतराष्ट्र उवाच\n",
    "05067006a": "दुर्योधन हृषीकेशं प्रपद्यस्व जनार्दनम्\n",
    "05067006c": "आप्तो नः संजयस्तात शरणं गच्छ केशवम्\n",
    "05067007": "दुर्योधन उवाच\n",
    "05067007a": "भगवान्देवकीपुत्रो लोकं चेन्निहनिष्यति\n",
    "05067007c": "प्रवदन्नर्जुने सख्यं नाहं गच्छेऽद्य केशवम्\n",
    "05067008": "धृतराष्ट्र उवाच\n",
    "05067008a": "अवाग्गान्धारि पुत्रस्ते गच्छत्येष सुदुर्मतिः\n",
    "05067008c": "ईर्ष्युर्दुरात्मा मानी च श्रेयसां वचनातिगः\n",
    "05067009": "गान्धार्युवाच\n",
    "05067009a": "ऐश्वर्यकाम दुष्टात्मन्वृद्धानां शासनातिग\n",
    "05067009c": "ऐश्वर्यजीविते हित्वा पितरं मां च बालिश\n",
    "05067010a": "वर्धयन्दुर्हृदां प्रीतिं मां च शोकेन वर्धयन्\n",
    "05067010c": "निहतो भीमसेनेन स्मर्तासि वचनं पितुः\n",
    "05067011": "व्यास उवाच\n",
    "05067011a": "दयितोऽसि राजन्कृष्णस्य धृतराष्ट्र निबोध मे\n",
    "05067011c": "यस्य ते संजयो दूतो यस्त्वां श्रेयसि योक्ष्यते\n",
    "05067012a": "जानात्येष हृषीकेशं पुराणं यच्च वै नवम्\n",
    "05067012c": "शुश्रूषमाणमेकाग्रं मोक्ष्यते महतो भयात्\n",
    "05067013a": "वैचित्रवीर्य पुरुषाः क्रोधहर्षतमोवृताः\n",
    "05067013c": "सिता बहुविधैः पाशैर्ये न तुष्टाः स्वकैर्धनैः\n",
    "05067014a": "यमस्य वशमायान्ति काममूढाः पुनः पुनः\n",
    "05067014c": "अन्धनेत्रा यथैवान्धा नीयमानाः स्वकर्मभिः\n",
    "05067015a": "एष एकायनः पन्था येन यान्ति मनीषिणः\n",
    "05067015c": "तं दृष्ट्वा मृत्युमत्येति महांस्तत्र न सज्जते\n",
    "05067016": "धृतराष्ट्र उवाच\n",
    "05067016a": "अङ्ग संजय मे शंस पन्थानमकुतोभयम्\n",
    "05067016c": "येन गत्वा हृषीकेशं प्राप्नुयां शान्तिमुत्तमाम्\n",
    "05067017": "संजय उवाच\n",
    "05067017a": "नाकृतात्मा कृतात्मानं जातु विद्याज्जनार्दनम्\n",
    "05067017c": "आत्मनस्तु क्रियोपायो नान्यत्रेन्द्रियनिग्रहात्\n",
    "05067018a": "इन्द्रियाणामुदीर्णानां कामत्यागोऽप्रमादतः\n",
    "05067018c": "अप्रमादोऽविहिंसा च ज्ञानयोनिरसंशयम्\n",
    "05067019a": "इन्द्रियाणां यमे यत्तो भव राजन्नतन्द्रितः\n",
    "05067019c": "बुद्धिश्च मा ते च्यवतु नियच्छैतां यतस्ततः\n",
    "05067020a": "एतज्ज्ञानं विदुर्विप्रा ध्रुवमिन्द्रियधारणम्\n",
    "05067020c": "एतज्ज्ञानं च पन्थाश्च येन यान्ति मनीषिणः\n",
    "05067021a": "अप्राप्यः केशवो राजन्निन्द्रियैरजितैर्नृभिः\n",
    "05067021c": "आगमाधिगतो योगाद्वशी तत्त्वे प्रसीदति\n",
    "05068001": "धृतराष्ट्र उवाच\n",
    "05068001a": "भूयो मे पुण्डरीकाक्षं संजयाचक्ष्व पृच्छते\n",
    "05068001c": "नामकर्मार्थवित्तात प्राप्नुयां पुरुषोत्तमम्\n",
    "05068002": "संजय उवाच\n",
    "05068002a": "श्रुतं मे तस्य देवस्य नामनिर्वचनं शुभम्\n",
    "05068002c": "यावत्तत्राभिजानेऽहमप्रमेयो हि केशवः\n",
    "05068003a": "वसनात्सर्वभूतानां वसुत्वाद्देवयोनितः\n",
    "05068003c": "वासुदेवस्ततो वेद्यो वृषत्वाद्वृष्णिरुच्यते\n",
    "05068004a": "मौनाद्ध्यानाच्च योगाच्च विद्धि भारत माधवम्\n",
    "05068004c": "सर्वतत्त्वलयाच्चैव मधुहा मधुसूदनः\n",
    "05068005a": "कृषिर्भूवाचकः शब्दो णश्च निर्वृतिवाचकः\n",
    "05068005c": "कृष्णस्तद्भावयोगाच्च कृष्णो भवति शाश्वतः\n",
    "05068006a": "पुण्डरीकं परं धाम नित्यमक्षयमक्षरम्\n",
    "05068006c": "तद्भावात्पुण्डरीकाक्षो दस्युत्रासाज्जनार्दनः\n",
    "05068007a": "यतः सत्त्वं न च्यवते यच्च सत्त्वान्न हीयते\n",
    "05068007c": "सत्त्वतः सात्वतस्तस्मादार्षभाद्वृषभेक्षणः\n",
    "05068008a": "न जायते जनित्र्यां यदजस्तस्मादनीकजित्\n",
    "05068008c": "देवानां स्वप्रकाशत्वाद्दमाद्दामोदरं विदुः\n",
    "05068009a": "हर्षात्सौख्यात्सुखैश्वर्याद्धृषीकेशत्वमश्नुते\n",
    "05068009c": "बाहुभ्यां रोदसी बिभ्रन्महाबाहुरिति स्मृतः\n",
    "05068010a": "अधो न क्षीयते जातु यस्मात्तस्मादधोक्षजः\n",
    "05068010c": "नराणामयनाच्चापि तेन नारायणः स्मृतः\n",
    "05068010e": "पूरणात्सदनाच्चैव ततोऽसौ पुरुषोत्तमः\n",
    "05068011a": "असतश्च सतश्चैव सर्वस्य प्रभवाप्ययात्\n",
    "05068011c": "सर्वस्य च सदा ज्ञानात्सर्वमेनं प्रचक्षते\n",
    "05068012a": "सत्ये प्रतिष्ठितः कृष्णः सत्यमत्र प्रतिष्ठितम्\n",
    "05068012c": "सत्यात्सत्यं च गोविन्दस्तस्मात्सत्योऽपि नामतः\n",
    "05068013a": "विष्णुर्विक्रमणादेव जयनाज्जिष्णुरुच्यते\n",
    "05068013c": "शाश्वतत्वादनन्तश्च गोविन्दो वेदनाद्गवाम्\n",
    "05068014a": "अतत्त्वं कुरुते तत्त्वं तेन मोहयते प्रजाः\n",
    "05068014c": "एवंविधो धर्मनित्यो भगवान्मुनिभिः सह\n",
    "05068014e": "आगन्ता हि महाबाहुरानृशंस्यार्थमच्युतः\n",
    "05069001": "धृतराष्ट्र उवाच\n",
    "05069001a": "चक्षुष्मतां वै स्पृहयामि संजय; द्रक्ष्यन्ति ये वासुदेवं समीपे\n",
    "05069001c": "विभ्राजमानं वपुषा परेण; प्रकाशयन्तं प्रदिशो दिशश्च\n",
    "05069002a": "ईरयन्तं भारतीं भारताना;मभ्यर्चनीयां शंकरीं सृञ्जयानाम्\n",
    "05069002c": "बुभूषद्भिर्ग्रहणीयामनिन्द्यां; परासूनामग्रहणीयरूपाम्\n",
    "05069003a": "समुद्यन्तं सात्वतमेकवीरं; प्रणेतारमृषभं यादवानाम्\n",
    "05069003c": "निहन्तारं क्षोभणं शात्रवाणां; मुष्णन्तं च द्विषतां वै यशांसि\n",
    "05069004a": "द्रष्टारो हि कुरवस्तं समेता; महात्मानं शत्रुहणं वरेण्यम्\n",
    "05069004c": "ब्रुवन्तं वाचमनृशंसरूपां; वृष्णिश्रेष्ठं मोहयन्तं मदीयान्\n",
    "05069005a": "ऋषिं सनातनतमं विपश्चितं; वाचः समुद्रं कलशं यतीनाम्\n",
    "05069005c": "अरिष्टनेमिं गरुडं सुपर्णं; पतिं प्रजानां भुवनस्य धाम\n",
    "05069006a": "सहस्रशीर्षं पुरुषं पुराण;मनादिमध्यान्तमनन्तकीर्तिम्\n",
    "05069006c": "शुक्रस्य धातारमजं जनित्रं; परं परेभ्यः शरणं प्रपद्ये\n",
    "05069007a": "त्रैलोक्यनिर्माणकरं जनित्रं; देवासुराणामथ नागरक्षसाम्\n",
    "05069007c": "नराधिपानां विदुषां प्रधान;मिन्द्रानुजं तं शरणं प्रपद्ये\n",
    "05070001": "वैशंपायन उवाच\n",
    "05070001a": "संजये प्रतियाते तु धर्मराजो युधिष्ठिरः\n",
    "05070001c": "अभ्यभाषत दाशार्हमृषभं सर्वसात्वताम्\n",
    "05070002a": "अयं स कालः संप्राप्तो मित्राणां मे जनार्दन\n",
    "05070002c": "न च त्वदन्यं पश्यामि यो न आपत्सु तारयेत्\n",
    "05070003a": "त्वां हि माधव संश्रित्य निर्भया मोहदर्पितम्\n",
    "05070003c": "धार्तराष्ट्रं सहामात्यं स्वमंशमनुयुञ्ज्महे\n",
    "05070004a": "यथा हि सर्वास्वापत्सु पासि वृष्णीनरिंदम\n",
    "05070004c": "तथा ते पाण्डवा रक्ष्याः पाह्यस्मान्महतो भयात्\n",
    "05070005": "भगवानुवाच\n",
    "05070005a": "अयमस्मि महाबाहो ब्रूहि यत्ते विवक्षितम्\n",
    "05070005c": "करिष्यामि हि तत्सर्वं यत्त्वं वक्ष्यसि भारत\n",
    "05070006": "युधिष्ठिर उवाच\n",
    "05070006a": "श्रुतं ते धृतराष्ट्रस्य सपुत्रस्य चिकीर्षितम्\n",
    "05070006c": "एतद्धि सकलं कृष्ण संजयो मां यदब्रवीत्\n",
    "05070007a": "तन्मतं धृतराष्ट्रस्य सोऽस्यात्मा विवृतान्तरः\n",
    "05070007c": "यथोक्तं दूत आचष्टे वध्यः स्यादन्यथा ब्रुवन्\n",
    "05070008a": "अप्रदानेन राज्यस्य शान्तिमस्मासु मार्गति\n",
    "05070008c": "लुब्धः पापेन मनसा चरन्नसममात्मनः\n",
    "05070009a": "यत्तद्द्वादश वर्षाणि वने निर्व्युषिता वयम्\n",
    "05070009c": "छद्मना शरदं चैकां धृतराष्ट्रस्य शासनात्\n",
    "05070010a": "स्थाता नः समये तस्मिन्धृतराष्ट्र इति प्रभो\n",
    "05070010c": "नाहास्म समयं कृष्ण तद्धि नो ब्राह्मणा विदुः\n",
    "05070011a": "वृद्धो राजा धृतराष्ट्रः स्वधर्मं नानुपश्यति\n",
    "05070011c": "पश्यन्वा पुत्रगृद्धित्वान्मन्दस्यान्वेति शासनम्\n",
    "05070012a": "सुयोधनमते तिष्ठन्राजास्मासु जनार्दन\n",
    "05070012c": "मिथ्या चरति लुब्धः संश्चरन्प्रियमिवात्मनः\n",
    "05070013a": "इतो दुःखतरं किं नु यत्राहं मातरं ततः\n",
    "05070013c": "संविधातुं न शक्नोमि मित्राणां वा जनार्दन\n",
    "05070014a": "काशिभिश्चेदिपाञ्चालैर्मत्स्यैश्च मधुसूदन\n",
    "05070014c": "भवता चैव नाथेन पञ्च ग्रामा वृता मया\n",
    "05070015a": "कुशस्थलं वृकस्थलमासन्दी वारणावतम्\n",
    "05070015c": "अवसानं च गोविन्द किंचिदेवात्र पञ्चमम्\n",
    "05070016a": "पञ्च नस्तात दीयन्तां ग्रामा वा नगराणि वा\n",
    "05070016c": "वसेम सहिता येषु मा च नो भरता नशन्\n",
    "05070017a": "न च तानपि दुष्टात्मा धार्तराष्ट्रोऽनुमन्यते\n",
    "05070017c": "स्वाम्यमात्मनि मत्वासावतो दुःखतरं नु किम्\n",
    "05070018a": "कुले जातस्य वृद्धस्य परवित्तेषु गृध्यतः\n",
    "05070018c": "लोभः प्रज्ञानमाहन्ति प्रज्ञा हन्ति हता ह्रियम्\n",
    "05070019a": "ह्रीर्हता बाधते धर्मं धर्मो हन्ति हतः श्रियम्\n",
    "05070019c": "श्रीर्हता पुरुषं हन्ति पुरुषस्यास्वता वधः\n",
    "05070020a": "अस्वतो हि निवर्तन्ते ज्ञातयः सुहृदर्त्विजः\n",
    "05070020c": "अपुष्पादफलाद्वृक्षाद्यथा तात पतत्रिणः\n",
    "05070021a": "एतच्च मरणं तात यदस्मात्पतितादिव\n",
    "05070021c": "ज्ञातयो विनिवर्तन्ते प्रेतसत्त्वादिवासवः\n",
    "05070022a": "नातः पापीयसीं कांचिदवस्थां शम्बरोऽब्रवीत्\n",
    "05070022c": "यत्र नैवाद्य न प्रातर्भोजनं प्रतिदृश्यते\n",
    "05070023a": "धनमाहुः परं धर्मं धने सर्वं प्रतिष्ठितम्\n",
    "05070023c": "जीवन्ति धनिनो लोके मृता ये त्वधना नराः\n",
    "05070024a": "ये धनादपकर्षन्ति नरं स्वबलमाश्रिताः\n",
    "05070024c": "ते धर्ममर्थं कामं च प्रमथ्नन्ति नरं च तम्\n",
    "05070025a": "एतामवस्थां प्राप्यैके मरणं वव्रिरे जनाः\n",
    "05070025c": "ग्रामायैके वनायैके नाशायैके प्रवव्रजुः\n",
    "05070026a": "उन्मादमेके पुष्यन्ति यान्त्यन्ये द्विषतां वशम्\n",
    "05070026c": "दास्यमेके निगच्छन्ति परेषामर्थहेतुना\n",
    "05070027a": "आपदेवास्य मरणात्पुरुषस्य गरीयसी\n",
    "05070027c": "श्रियो विनाशस्तद्ध्यस्य निमित्तं धर्मकामयोः\n",
    "05070028a": "यदस्य धर्म्यं मरणं शाश्वतं लोकवर्त्म तत्\n",
    "05070028c": "समन्तात्सर्वभूतानां न तदत्येति कश्चन\n",
    "05070029a": "न तथा बाध्यते कृष्ण प्रकृत्या निर्धनो जनः\n",
    "05070029c": "यथा भद्रां श्रियं प्राप्य तया हीनः सुखैधितः\n",
    "05070030a": "स तदात्मापराधेन संप्राप्तो व्यसनं महत्\n",
    "05070030c": "सेन्द्रान्गर्हयते देवान्नात्मानं च कथंचन\n",
    "05070031a": "न चास्मिन्सर्वशास्त्राणि प्रतरन्ति निगर्हणाम्\n",
    "05070031c": "सोऽभिक्रुध्यति भृत्यानां सुहृदश्चाभ्यसूयति\n",
    "05070032a": "तं तदा मन्युरेवैति स भूयः संप्रमुह्यति\n",
    "05070032c": "स मोहवशमापन्नः क्रूरं कर्म निषेवते\n",
    "05070033a": "पापकर्मात्ययायैव संकरं तेन पुष्यति\n",
    "05070033c": "संकरो नरकायैव सा काष्ठा पापकर्मणाम्\n",
    "05070034a": "न चेत्प्रबुध्यते कृष्ण नरकायैव गच्छति\n",
    "05070034c": "तस्य प्रबोधः प्रज्ञैव प्रज्ञाचक्षुर्न रिष्यति\n",
    "05070035a": "प्रज्ञालाभे हि पुरुषः शास्त्राण्येवान्ववेक्षते\n",
    "05070035c": "शास्त्रनित्यः पुनर्धर्मं तस्य ह्रीरङ्गमुत्तमम्\n",
    "05070036a": "ह्रीमान्हि पापं प्रद्वेष्टि तस्य श्रीरभिवर्धते\n",
    "05070036c": "श्रीमान्स यावद्भवति तावद्भवति पूरुषः\n",
    "05070037a": "धर्मनित्यः प्रशान्तात्मा कार्ययोगवहः सदा\n",
    "05070037c": "नाधर्मे कुरुते बुद्धिं न च पापेषु वर्तते\n",
    "05070038a": "अह्रीको वा विमूढो वा नैव स्त्री न पुनः पुमान्\n",
    "05070038c": "नास्याधिकारो धर्मेऽस्ति यथा शूद्रस्तथैव सः\n",
    "05070039a": "ह्रीमानवति देवांश्च पितॄनात्मानमेव च\n",
    "05070039c": "तेनामृतत्वं व्रजति सा काष्ठा पुण्यकर्मणाम्\n",
    "05070040a": "तदिदं मयि ते दृष्टं प्रत्यक्षं मधुसूदन\n",
    "05070040c": "यथा राज्यात्परिभ्रष्टो वसामि वसतीरिमाः\n",
    "05070041a": "ते वयं न श्रियं हातुमलं न्यायेन केनचित्\n",
    "05070041c": "अत्र नो यतमानानां वधश्चेदपि साधु तत्\n",
    "05070042a": "तत्र नः प्रथमः कल्पो यद्वयं ते च माधव\n",
    "05070042c": "प्रशान्ताः समभूताश्च श्रियं तामश्नुवीमहि\n",
    "05070043a": "तत्रैषा परमा काष्ठा रौद्रकर्मक्षयोदया\n",
    "05070043c": "यद्वयं कौरवान्हत्वा तानि राष्ट्राण्यशीमहि\n",
    "05070044a": "ये पुनः स्युरसंबद्धा अनार्याः कृष्ण शत्रवः\n",
    "05070044c": "तेषामप्यवधः कार्यः किं पुनर्ये स्युरीदृशाः\n",
    "05070045a": "ज्ञातयश्च हि भूयिष्ठाः सहाया गुरवश्च नः\n",
    "05070045c": "तेषां वधोऽतिपापीयान्किं नु युद्धेऽस्ति शोभनम्\n",
    "05070046a": "पापः क्षत्रियधर्मोऽयं वयं च क्षत्रबान्धवाः\n",
    "05070046c": "स नः स्वधर्मोऽधर्मो वा वृत्तिरन्या विगर्हिता\n",
    "05070047a": "शूद्रः करोति शुश्रूषां वैश्या विपणिजीविनः\n",
    "05070047c": "वयं वधेन जीवामः कपालं ब्राह्मणैर्वृतम्\n",
    "05070048a": "क्षत्रियः क्षत्रियं हन्ति मत्स्यो मत्स्येन जीवति\n",
    "05070048c": "श्वा श्वानं हन्ति दाशार्ह पश्य धर्मो यथागतः\n",
    "05070049a": "युद्धे कृष्ण कलिर्नित्यं प्राणाः सीदन्ति संयुगे\n",
    "05070049c": "बलं तु नीतिमात्राय हठे जयपराजयौ\n",
    "05070050a": "नात्मच्छन्देन भूतानां जीवितं मरणं तथा\n",
    "05070050c": "नाप्यकाले सुखं प्राप्यं दुःखं वापि यदूत्तम\n",
    "05070051a": "एको ह्यपि बहून्हन्ति घ्नन्त्येकं बहवोऽप्युत\n",
    "05070051c": "शूरं कापुरुषो हन्ति अयशस्वी यशस्विनम्\n",
    "05070052a": "जयश्चैवोभयोर्दृष्ट उभयोश्च पराजयः\n",
    "05070052c": "तथैवापचयो दृष्टो व्यपयाने क्षयव्ययौ\n",
    "05070053a": "सर्वथा वृजिनं युद्धं को घ्नन्न प्रतिहन्यते\n",
    "05070053c": "हतस्य च हृषीकेश समौ जयपराजयौ\n",
    "05070054a": "पराजयश्च मरणान्मन्ये नैव विशिष्यते\n",
    "05070054c": "यस्य स्याद्विजयः कृष्ण तस्याप्यपचयो ध्रुवम्\n",
    "05070055a": "अन्ततो दयितं घ्नन्ति केचिदप्यपरे जनाः\n",
    "05070055c": "तस्याङ्ग बलहीनस्य पुत्रान्भ्रातॄनपश्यतः\n",
    "05070055e": "निर्वेदो जीविते कृष्ण सर्वतश्चोपजायते\n",
    "05070056a": "ये ह्येव वीरा ह्रीमन्त आर्याः करुणवेदिनः\n",
    "05070056c": "त एव युद्धे हन्यन्ते यवीयान्मुच्यते जनः\n",
    "05070057a": "हत्वाप्यनुशयो नित्यं परानपि जनार्दन\n",
    "05070057c": "अनुबन्धश्च पापोऽत्र शेषश्चाप्यवशिष्यते\n",
    "05070058a": "शेषो हि बलमासाद्य न शेषमवशेषयेत्\n",
    "05070058c": "सर्वोच्छेदे च यतते वैरस्यान्तविधित्सया\n",
    "05070059a": "जयो वैरं प्रसृजति दुःखमास्ते पराजितः\n",
    "05070059c": "सुखं प्रशान्तः स्वपिति हित्वा जयपराजयौ\n",
    "05070060a": "जातवैरश्च पुरुषो दुःखं स्वपिति नित्यदा\n",
    "05070060c": "अनिर्वृतेन मनसा ससर्प इव वेश्मनि\n",
    "05070061a": "उत्सादयति यः सर्वं यशसा स वियुज्यते\n",
    "05070061c": "अकीर्तिं सर्वभूतेषु शाश्वतीं स नियच्छति\n",
    "05070062a": "न हि वैराणि शाम्यन्ति दीर्घकालकृतान्यपि\n",
    "05070062c": "आख्यातारश्च विद्यन्ते पुमांश्चोत्पद्यते कुले\n",
    "05070063a": "न चापि वैरं वैरेण केशव व्युपशाम्यति\n",
    "05070063c": "हविषाग्निर्यथा कृष्ण भूय एवाभिवर्धते\n",
    "05070064a": "अतोऽन्यथा नास्ति शान्तिर्नित्यमन्तरमन्ततः\n",
    "05070064c": "अन्तरं लिप्समानानामयं दोषो निरन्तरः\n",
    "05070065a": "पौरुषेयो हि बलवानाधिर्हृदयबाधनः\n",
    "05070065c": "तस्य त्यागेन वा शान्तिर्निवृत्त्या मनसोऽपि वा\n",
    "05070066a": "अथ वा मूलघातेन द्विषतां मधुसूदन\n",
    "05070066c": "फलनिर्वृत्तिरिद्धा स्यात्तन्नृशंसतरं भवेत्\n",
    "05070067a": "या तु त्यागेन शान्तिः स्यात्तदृते वध एव सः\n",
    "05070067c": "संशयाच्च समुच्छेदाद्द्विषतामात्मनस्तथा\n",
    "05070068a": "न च त्यक्तुं तदिच्छामो न चेच्छामः कुलक्षयम्\n",
    "05070068c": "अत्र या प्रणिपातेन शान्तिः सैव गरीयसी\n",
    "05070069a": "सर्वथा यतमानानामयुद्धमभिकाङ्क्षताम्\n",
    "05070069c": "सान्त्वे प्रतिहते युद्धं प्रसिद्धमपराक्रमम्\n",
    "05070070a": "प्रतिघातेन सान्त्वस्य दारुणं संप्रवर्तते\n",
    "05070070c": "तच्छुनामिव गोपादे पण्डितैरुपलक्षितम्\n",
    "05070071a": "लाङ्गूलचालनं क्ष्वेडः प्रतिरावो विवर्तनम्\n",
    "05070071c": "दन्तदर्शनमारावस्ततो युद्धं प्रवर्तते\n",
    "05070072a": "तत्र यो बलवान्कृष्ण जित्वा सोऽत्ति तदामिषम्\n",
    "05070072c": "एवमेव मनुष्येषु विशेषो नास्ति कश्चन\n",
    "05070073a": "सर्वथा त्वेतदुचितं दुर्बलेषु बलीयसाम्\n",
    "05070073c": "अनादरो विरोधश्च प्रणिपाती हि दुर्बलः\n",
    "05070074a": "पिता राजा च वृद्धश्च सर्वथा मानमर्हति\n",
    "05070074c": "तस्मान्मान्यश्च पूज्यश्च धृतराष्ट्रो जनार्दन\n",
    "05070075a": "पुत्रस्नेहस्तु बलवान्धृतराष्ट्रस्य माधव\n",
    "05070075c": "स पुत्रवशमापन्नः प्रणिपातं प्रहास्यति\n",
    "05070076a": "तत्र किं मन्यसे कृष्ण प्राप्तकालमनन्तरम्\n",
    "05070076c": "कथमर्थाच्च धर्माच्च न हीयेमहि माधव\n",
    "05070077a": "ईदृशे ह्यर्थकृच्छ्रेऽस्मिन्कमन्यं मधुसूदन\n",
    "05070077c": "उपसंप्रष्टुमर्हामि त्वामृते पुरुषोत्तम\n",
    "05070078a": "प्रियश्च प्रियकामश्च गतिज्ञः सर्वकर्मणाम्\n",
    "05070078c": "को हि कृष्णास्ति नस्त्वादृक्सर्वनिश्चयवित्सुहृत्\n",
    "05070079": "वैशंपायन उवाच\n",
    "05070079a": "एवमुक्तः प्रत्युवाच धर्मराजं जनार्दनः\n",
    "05070079c": "उभयोरेव वामर्थे यास्यामि कुरुसंसदम्\n",
    "05070080a": "शमं तत्र लभेयं चेद्युष्मदर्थमहापयन्\n",
    "05070080c": "पुण्यं मे सुमहद्राजंश्चरितं स्यान्महाफलम्\n",
    "05070081a": "मोचयेयं मृत्युपाशात्संरब्धान्कुरुसृञ्जयान्\n",
    "05070081c": "पाण्डवान्धार्तराष्ट्रांश्च सर्वां च पृथिवीमिमाम्\n",
    "05070082": "युधिष्ठिर उवाच\n",
    "05070082a": "न ममैतन्मतं कृष्ण यत्त्वं यायाः कुरून्प्रति\n",
    "05070082c": "सुयोधनः सूक्तमपि न करिष्यति ते वचः\n",
    "05070083a": "समेतं पार्थिवं क्षत्रं सुयोधनवशानुगम्\n",
    "05070083c": "तेषां मध्यावतरणं तव कृष्ण न रोचये\n",
    "05070084a": "न हि नः प्रीणयेद्द्रव्यं न देवत्वं कुतः सुखम्\n",
    "05070084c": "न च सर्वामरैश्वर्यं तव रोधेन माधव\n",
    "05070085": "भगवानुवाच\n",
    "05070085a": "जानाम्येतां महाराज धार्तराष्ट्रस्य पापताम्\n",
    "05070085c": "अवाच्यास्तु भविष्यामः सर्वलोके महीक्षिताम्\n",
    "05070086a": "न चापि मम पर्याप्ताः सहिताः सर्वपार्थिवाः\n",
    "05070086c": "क्रुद्धस्य प्रमुखे स्थातुं सिंहस्येवेतरे मृगाः\n",
    "05070087a": "अथ चेत्ते प्रवर्तेरन्मयि किंचिदसांप्रतम्\n",
    "05070087c": "निर्दहेयं कुरून्सर्वानिति मे धीयते मतिः\n",
    "05070088a": "न जातु गमनं तत्र भवेत्पार्थ निरर्थकम्\n",
    "05070088c": "अर्थप्राप्तिः कदाचित्स्यादन्ततो वाप्यवाच्यता\n",
    "05070089": "युधिष्ठिर उवाच\n",
    "05070089a": "यत्तुभ्यं रोचते कृष्ण स्वस्ति प्राप्नुहि कौरवान्\n",
    "05070089c": "कृतार्थं स्वस्तिमन्तं त्वां द्रक्ष्यामि पुनरागतम्\n",
    "05070090a": "विष्वक्सेन कुरून्गत्वा भारताञ्शमयेः प्रभो\n",
    "05070090c": "यथा सर्वे सुमनसः सह स्यामः सुचेतसः\n",
    "05070091a": "भ्राता चासि सखा चासि बीभत्सोर्मम च प्रियः\n",
    "05070091c": "सौहृदेनाविशङ्क्योऽसि स्वस्ति प्राप्नुहि भूतये\n",
    "05070092a": "अस्मान्वेत्थ परान्वेत्थ वेत्थार्थं वेत्थ भाषितम्\n",
    "05070092c": "यद्यदस्मद्धितं कृष्ण तत्तद्वाच्यः सुयोधनः\n",
    "05070093a": "यद्यद्धर्मेण संयुक्तमुपपद्येद्धितं वचः\n",
    "05070093c": "तत्तत्केशव भाषेथाः सान्त्वं वा यदि वेतरत्\n",
    "05071001": "भगवानुवाच\n",
    "05071001a": "संजयस्य श्रुतं वाक्यं भवतश्च श्रुतं मया\n",
    "05071001c": "सर्वं जानाम्यभिप्रायं तेषां च भवतश्च यः\n",
    "05071002a": "तव धर्माश्रिता बुद्धिस्तेषां वैराश्रिता मतिः\n",
    "05071002c": "यदयुद्धेन लभ्येत तत्ते बहुमतं भवेत्\n",
    "05071003a": "न च तन्नैष्ठिकं कर्म क्षत्रियस्य विशां पते\n",
    "05071003c": "आहुराश्रमिणः सर्वे यद्भैक्षं क्षत्रियश्चरेत्\n",
    "05071004a": "जयो वधो वा संग्रामे धात्रा दिष्टः सनातनः\n",
    "05071004c": "स्वधर्मः क्षत्रियस्यैष कार्पण्यं न प्रशस्यते\n",
    "05071005a": "न हि कार्पण्यमास्थाय शक्या वृत्तिर्युधिष्ठिर\n",
    "05071005c": "विक्रमस्व महाबाहो जहि शत्रूनरिंदम\n",
    "05071006a": "अतिगृद्धाः कृतस्नेहा दीर्घकालं सहोषिताः\n",
    "05071006c": "कृतमित्राः कृतबला धार्तराष्ट्राः परंतप\n",
    "05071007a": "न पर्यायोऽस्ति यत्साम्यं त्वयि कुर्युर्विशां पते\n",
    "05071007c": "बलवत्तां हि मन्यन्ते भीष्मद्रोणकृपादिभिः\n",
    "05071008a": "यावच्च मार्दवेनैतान्राजन्नुपचरिष्यसि\n",
    "05071008c": "तावदेते हरिष्यन्ति तव राज्यमरिंदम\n",
    "05071009a": "नानुक्रोशान्न कार्पण्यान्न च धर्मार्थकारणात्\n",
    "05071009c": "अलं कर्तुं धार्तराष्ट्रास्तव काममरिंदम\n",
    "05071010a": "एतदेव निमित्तं ते पाण्डवास्तु यथा त्वयि\n",
    "05071010c": "नान्वतप्यन्त कौपीनं तावत्कृत्वापि दुष्करम्\n",
    "05071011a": "पितामहस्य द्रोणस्य विदुरस्य च धीमतः\n",
    "05071011c": "पश्यतां कुरुमुख्यानां सर्वेषामेव तत्त्वतः\n",
    "05071012a": "दानशीलं मृदुं दान्तं धर्मकाममनुव्रतम्\n",
    "05071012c": "यत्त्वामुपधिना राजन्द्यूतेनावञ्चयत्तदा\n",
    "05071012e": "न चापत्रपते पापो नृशंसस्तेन कर्मणा\n",
    "05071013a": "तथाशीलसमाचारे राजन्मा प्रणयं कृथाः\n",
    "05071013c": "वध्यास्ते सर्वलोकस्य किं पुनस्तव भारत\n",
    "05071014a": "वाग्भिस्त्वप्रतिरूपाभिरतुदत्सकनीयसम्\n",
    "05071014c": "श्लाघमानः प्रहृष्टः सन्भाषते भ्रातृभिः सह\n",
    "05071015a": "एतावत्पाण्डवानां हि नास्ति किंचिदिह स्वकम्\n",
    "05071015c": "नामधेयं च गोत्रं च तदप्येषां न शिष्यते\n",
    "05071016a": "कालेन महता चैषां भविष्यति पराभवः\n",
    "05071016c": "प्रकृतिं ते भजिष्यन्ति नष्टप्रकृतयो जनाः\n",
    "05071017a": "एताश्चान्याश्च परुषा वाचः स समुदीरयन्\n",
    "05071017c": "श्लाघते ज्ञातिमध्ये स्म त्वयि प्रव्रजिते वनम्\n",
    "05071018a": "ये तत्रासन्समानीतास्ते दृष्ट्वा त्वामनागसम्\n",
    "05071018c": "अश्रुकण्ठा रुदन्तश्च सभायामासते तदा\n",
    "05071019a": "न चैनमभ्यनन्दंस्ते राजानो ब्राह्मणैः सह\n",
    "05071019c": "सर्वे दुर्योधनं तत्र निन्दन्ति स्म सभासदः\n",
    "05071020a": "कुलीनस्य च या निन्दा वधश्चामित्रकर्शन\n",
    "05071020c": "महागुणो वधो राजन्न तु निन्दा कुजीविका\n",
    "05071021a": "तदैव निहतो राजन्यदैव निरपत्रपः\n",
    "05071021c": "निन्दितश्च महाराज पृथिव्यां सर्वराजसु\n",
    "05071022a": "ईषत्कार्यो वधस्तस्य यस्य चारित्रमीदृशम्\n",
    "05071022c": "प्रस्कम्भनप्रतिस्तब्धश्छिन्नमूल इव द्रुमः\n",
    "05071023a": "वध्यः सर्प इवानार्यः सर्वलोकस्य दुर्मतिः\n",
    "05071023c": "जह्येनं त्वममित्रघ्न मा राजन्विचिकित्सिथाः\n",
    "05071024a": "सर्वथा त्वत्क्षमं चैतद्रोचते च ममानघ\n",
    "05071024c": "यत्त्वं पितरि भीष्मे च प्रणिपातं समाचरेः\n",
    "05071025a": "अहं तु सर्वलोकस्य गत्वा छेत्स्यामि संशयम्\n",
    "05071025c": "येषामस्ति द्विधाभावो राजन्दुर्योधनं प्रति\n",
    "05071026a": "मध्ये राज्ञामहं तत्र प्रातिपौरुषिकान्गुणान्\n",
    "05071026c": "तव संकीर्तयिष्यामि ये च तस्य व्यतिक्रमाः\n",
    "05071027a": "ब्रुवतस्तत्र मे वाक्यं धर्मार्थसहितं हितम्\n",
    "05071027c": "निशम्य पार्थिवाः सर्वे नानाजनपदेश्वराः\n",
    "05071028a": "त्वयि संप्रतिपत्स्यन्ते धर्मात्मा सत्यवागिति\n",
    "05071028c": "तस्मिंश्चाधिगमिष्यन्ति यथा लोभादवर्तत\n",
    "05071029a": "गर्हयिष्यामि चैवैनं पौरजानपदेष्वपि\n",
    "05071029c": "वृद्धबालानुपादाय चातुर्वर्ण्यसमागमे\n",
    "05071030a": "शमं चेद्याचमानस्त्वं न धर्मं तत्र लप्स्यसे\n",
    "05071030c": "कुरून्विगर्हयिष्यन्ति धृतराष्ट्रं च पार्थिवाः\n",
    "05071031a": "तस्मिँल्लोकपरित्यक्ते किं कार्यमवशिष्यते\n",
    "05071031c": "हते दुर्योधने राजन्यदन्यत्क्रियतामिति\n",
    "05071032a": "यात्वा चाहं कुरून्सर्वान्युष्मदर्थमहापयन्\n",
    "05071032c": "यतिष्ये प्रशमं कर्तुं लक्षयिष्ये च चेष्टितम्\n",
    "05071033a": "कौरवाणां प्रवृत्तिं च गत्वा युद्धाधिकारिकाम्\n",
    "05071033c": "निशाम्य विनिवर्तिष्ये जयाय तव भारत\n",
    "05071034a": "सर्वथा युद्धमेवाहमाशंसामि परैः सह\n",
    "05071034c": "निमित्तानि हि सर्वाणि तथा प्रादुर्भवन्ति मे\n",
    "05071035a": "मृगाः शकुन्ताश्च वदन्ति घोरं; हस्त्यश्वमुख्येषु निशामुखेषु\n",
    "05071035c": "घोराणि रूपाणि तथैव चाग्नि;र्वर्णान्बहून्पुष्यति घोररूपान्\n",
    "05071035e": "मनुष्यलोकक्षपणोऽथ घोरो; नो चेदनुप्राप्त इहान्तकः स्यात्\n",
    "05071036a": "शस्त्राणि पत्रं कवचान्रथांश्च; नागान्ध्वजांश्च प्रतिपादयित्वा\n",
    "05071036c": "योधाश्च सर्वे कृतनिश्रमास्ते; भवन्तु हस्त्यश्वरथेषु यत्ताः\n",
    "05071036e": "सांग्रामिकं ते यदुपार्जनीयं; सर्वं समग्रं कुरु तन्नरेन्द्र\n",
    "05071037a": "दुर्योधनो न ह्यलमद्य दातुं; जीवंस्तवैतन्नृपते कथंचित्\n",
    "05071037c": "यत्ते पुरस्तादभवत्समृद्धं; द्यूते हृतं पाण्डवमुख्य राज्यम्\n",
    "05072001": "भीमसेन उवाच\n",
    "05072001a": "यथा यथैव शान्तिः स्यात्कुरूणां मधुसूदन\n",
    "05072001c": "तथा तथैव भाषेथा मा स्म युद्धेन भीषयेः\n",
    "05072002a": "अमर्षी नित्यसंरब्धः श्रेयोद्वेषी महामनाः\n",
    "05072002c": "नोग्रं दुर्योधनो वाच्यः साम्नैवैनं समाचरेः\n",
    "05072003a": "प्रकृत्या पापसत्त्वश्च तुल्यचेताश्च दस्युभिः\n",
    "05072003c": "ऐश्वर्यमदमत्तश्च कृतवैरश्च पाण्डवैः\n",
    "05072004a": "अदीर्घदर्शी निष्ठूरी क्षेप्ता क्रूरपराक्रमः\n",
    "05072004c": "दीर्घमन्युरनेयश्च पापात्मा निकृतिप्रियः\n",
    "05072005a": "म्रियेतापि न भज्येत नैव जह्यात्स्वकं मतम्\n",
    "05072005c": "तादृशेन शमं कृष्ण मन्ये परमदुष्करम्\n",
    "05072006a": "सुहृदामप्यवाचीनस्त्यक्तधर्मः प्रियानृतः\n",
    "05072006c": "प्रतिहन्त्येव सुहृदां वाचश्चैव मनांसि च\n",
    "05072007a": "स मन्युवशमापन्नः स्वभावं दुष्टमास्थितः\n",
    "05072007c": "स्वभावात्पापमन्वेति तृणैस्तुन्न इवोरगः\n",
    "05072008a": "दुर्योधनो हि यत्सेनः सर्वथा विदितस्तव\n",
    "05072008c": "यच्छीलो यत्स्वभावश्च यद्बलो यत्पराक्रमः\n",
    "05072009a": "पुरा प्रसन्नाः कुरवः सहपुत्रास्तथा वयम्\n",
    "05072009c": "इन्द्रज्येष्ठा इवाभूम मोदमानाः सबान्धवाः\n",
    "05072010a": "दुर्योधनस्य क्रोधेन भारता मधुसूदन\n",
    "05072010c": "धक्ष्यन्ते शिशिरापाये वनानीव हुताशनैः\n",
    "05072011a": "अष्टादशेमे राजानः प्रख्याता मधुसूदन\n",
    "05072011c": "ये समुच्चिच्छिदुर्ज्ञातीन्सुहृदश्च सबान्धवान्\n",
    "05072012a": "असुराणां समृद्धानां ज्वलतामिव तेजसा\n",
    "05072012c": "पर्यायकाले धर्मस्य प्राप्ते बलिरजायत\n",
    "05072013a": "हैहयानामुदावर्तो नीपानां जनमेजयः\n",
    "05072013c": "बहुलस्तालजङ्घानां कृमीणामुद्धतो वसुः\n",
    "05072014a": "अजबिन्दुः सुवीराणां सुराष्ट्राणां कुशर्द्धिकः\n",
    "05072014c": "अर्कजश्च बलीहानां चीनानां धौतमूलकः\n",
    "05072015a": "हयग्रीवो विदेहानां वरप्रश्च महौजसाम्\n",
    "05072015c": "बाहुः सुन्दरवेगानां दीप्ताक्षाणां पुरूरवाः\n",
    "05072016a": "सहजश्चेदिमत्स्यानां प्रचेतानां बृहद्बलः\n",
    "05072016c": "धारणश्चेन्द्रवत्सानां मुकुटानां विगाहनः\n",
    "05072017a": "शमश्च नन्दिवेगानामित्येते कुलपांसनाः\n",
    "05072017c": "युगान्ते कृष्ण संभूताः कुलेषु पुरुषाधमाः\n",
    "05072018a": "अप्ययं नः कुरूणां स्याद्युगान्ते कालसंभृतः\n",
    "05072018c": "दुर्योधनः कुलाङ्गारो जघन्यः पापपूरुषः\n",
    "05072019a": "तस्मान्मृदु शनैरेनं ब्रूया धर्मार्थसंहितम्\n",
    "05072019c": "कामानुबन्धबहुलं नोग्रमुग्रपराक्रमम्\n",
    "05072020a": "अपि दुर्योधनं कृष्ण सर्वे वयमधश्चराः\n",
    "05072020c": "नीचैर्भूत्वानुयास्यामो मा स्म नो भरता नशन्\n",
    "05072021a": "अप्युदासीनवृत्तिः स्याद्यथा नः कुरुभिः सह\n",
    "05072021c": "वासुदेव तथा कार्यं न कुरूननयः स्पृशेत्\n",
    "05072022a": "वाच्यः पितामहो वृद्धो ये च कृष्ण सभासदः\n",
    "05072022c": "भ्रातॄणामस्तु सौभ्रात्रं धार्तराष्ट्रः प्रशाम्यताम्\n",
    "05072023a": "अहमेतद्ब्रवीम्येवं राजा चैव प्रशंसति\n",
    "05072023c": "अर्जुनो नैव युद्धार्थी भूयसी हि दयार्जुने\n",
    "05073001": "वैशंपायन उवाच\n",
    "05073001a": "एतच्छ्रुत्वा महाबाहुः केशवः प्रहसन्निव\n",
    "05073001c": "अभूतपूर्वं भीमस्य मार्दवोपगतं वचः\n",
    "05073002a": "गिरेरिव लघुत्वं तच्छीतत्वमिव पावके\n",
    "05073002c": "मत्वा रामानुजः शौरिः शार्ङ्गधन्वा वृकोदरम्\n",
    "05073003a": "संतेजयंस्तदा वाग्भिर्मातरिश्वेव पावकम्\n",
    "05073003c": "उवाच भीममासीनं कृपयाभिपरिप्लुतम्\n",
    "05073004a": "त्वमन्यदा भीमसेन युद्धमेव प्रशंससि\n",
    "05073004c": "वधाभिनन्दिनः क्रूरान्धार्तराष्ट्रान्मिमर्दिषुः\n",
    "05073005a": "न च स्वपिषि जागर्षि न्युब्जः शेषे परंतप\n",
    "05073005c": "घोरामशान्तां रुशतीं सदा वाचं प्रभाषसे\n",
    "05073006a": "निःश्वसन्नग्निवर्णेन संतप्तः स्वेन मन्युना\n",
    "05073006c": "अप्रशान्तमना भीम सधूम इव पावकः\n",
    "05073007a": "एकान्ते निष्टनञ्शेषे भारार्त इव दुर्बलः\n",
    "05073007c": "अपि त्वां केचिदुन्मत्तं मन्यन्तेऽतद्विदो जनाः\n",
    "05073008a": "आरुज्य वृक्षान्निर्मूलान्गजः परिभुजन्निव\n",
    "05073008c": "निघ्नन्पद्भिः क्षितिं भीम निष्टनन्परिधावसि\n",
    "05073009a": "नास्मिञ्जनेऽभिरमसे रहः क्षियसि पाण्डव\n",
    "05073009c": "नान्यं निशि दिवा वापि कदाचिदभिनन्दसि\n",
    "05073010a": "अकस्मात्स्मयमानश्च रहस्यास्से रुदन्निव\n",
    "05073010c": "जान्वोर्मूर्धानमाधाय चिरमास्से प्रमीलितः\n",
    "05073011a": "भ्रुकुटिं च पुनः कुर्वन्नोष्ठौ च विलिहन्निव\n",
    "05073011c": "अभीक्ष्णं दृश्यसे भीम सर्वं तन्मन्युकारितम्\n",
    "05073012a": "यथा पुरस्तात्सविता दृश्यते शुक्रमुच्चरन्\n",
    "05073012c": "यथा च पश्चान्निर्मुक्तो ध्रुवं पर्येति रश्मिवान्\n",
    "05073013a": "तथा सत्यं ब्रवीम्येतन्नास्ति तस्य व्यतिक्रमः\n",
    "05073013c": "हन्ताहं गदयाभ्येत्य दुर्योधनममर्षणम्\n",
    "05073014a": "इति स्म मध्ये भ्रातॄणां सत्येनालभसे गदाम्\n",
    "05073014c": "तस्य ते प्रशमे बुद्धिर्धीयतेऽद्य परंतप\n",
    "05073015a": "अहो युद्धप्रतीपानि युद्धकाल उपस्थिते\n",
    "05073015c": "पश्यसीवाप्रतीपानि किं त्वां भीर्भीम विन्दति\n",
    "05073016a": "अहो पार्थ निमित्तानि विपरीतानि पश्यसि\n",
    "05073016c": "स्वप्नान्ते जागरान्ते च तस्मात्प्रशममिच्छसि\n",
    "05073017a": "अहो नाशंससे किंचित्पुंस्त्वं क्लीब इवात्मनि\n",
    "05073017c": "कश्मलेनाभिपन्नोऽसि तेन ते विकृतं मनः\n",
    "05073018a": "उद्वेपते ते हृदयं मनस्ते प्रविषीदति\n",
    "05073018c": "ऊरुस्तम्भगृहीतोऽसि तस्मात्प्रशममिच्छसि\n",
    "05073019a": "अनित्यं किल मर्त्यस्य चित्तं पार्थ चलाचलम्\n",
    "05073019c": "वातवेगप्रचलिता अष्ठीला शाल्मलेरिव\n",
    "05073020a": "तवैषा विकृता बुद्धिर्गवां वागिव मानुषी\n",
    "05073020c": "मनांसि पाण्डुपुत्राणां मज्जयत्यप्लवानिव\n",
    "05073021a": "इदं मे महदाश्चर्यं पर्वतस्येव सर्पणम्\n",
    "05073021c": "यदीदृशं प्रभाषेथा भीमसेनासमं वचः\n",
    "05073022a": "स दृष्ट्वा स्वानि कर्माणि कुले जन्म च भारत\n",
    "05073022c": "उत्तिष्ठस्व विषादं मा कृथा वीर स्थिरो भव\n",
    "05073023a": "न चैतदनुरूपं ते यत्ते ग्लानिररिंदम\n",
    "05073023c": "यदोजसा न लभते क्षत्रियो न तदश्नुते\n",
    "05074001": "वैशंपायन उवाच\n",
    "05074001a": "तथोक्तो वासुदेवेन नित्यमन्युरमर्षणः\n",
    "05074001c": "सदश्ववत्समाधावद्बभाषे तदनन्तरम्\n",
    "05074002a": "अन्यथा मां चिकीर्षन्तमन्यथा मन्यसेऽच्युत\n",
    "05074002c": "प्रणीतभावमत्यन्तं युधि सत्यपराक्रमम्\n",
    "05074003a": "वेत्थ दाशार्ह सत्त्वं मे दीर्घकालं सहोषितः\n",
    "05074003c": "उत वा मां न जानासि प्लवन्ह्रद इवाप्लवः\n",
    "05074003e": "तस्मादप्रतिरूपाभिर्वाग्भिर्मां त्वं समर्छसि\n",
    "05074004a": "कथं हि भीमसेनं मां जानन्कश्चन माधव\n",
    "05074004c": "ब्रूयादप्रतिरूपाणि यथा मां वक्तुमर्हसि\n",
    "05074005a": "तस्मादिदं प्रवक्ष्यामि वचनं वृष्णिनन्दन\n",
    "05074005c": "आत्मनः पौरुषं चैव बलं च न समं परैः\n",
    "05074006a": "सर्वथा नार्यकर्मैतत्प्रशंसा स्वयमात्मनः\n",
    "05074006c": "अतिवादापविद्धस्तु वक्ष्यामि बलमात्मनः\n",
    "05074007a": "पश्येमे रोदसी कृष्ण ययोरासन्निमाः प्रजाः\n",
    "05074007c": "अचले चाप्यनन्ते च प्रतिष्ठे सर्वमातरौ\n",
    "05074008a": "यदीमे सहसा क्रुद्धे समेयातां शिले इव\n",
    "05074008c": "अहमेते निगृह्णीयां बाहुभ्यां सचराचरे\n",
    "05074009a": "पश्यैतदन्तरं बाह्वोर्महापरिघयोरिव\n",
    "05074009c": "य एतत्प्राप्य मुच्येत न तं पश्यामि पूरुषम्\n",
    "05074010a": "हिमवांश्च समुद्रश्च वज्री च बलभित्स्वयम्\n",
    "05074010c": "मयाभिपन्नं त्रायेरन्बलमास्थाय न त्रयः\n",
    "05074011a": "युध्येयं क्षत्रियान्सर्वान्पाण्डवेष्वाततायिनः\n",
    "05074011c": "अधः पादतलेनैतानधिष्ठास्यामि भूतले\n",
    "05074012a": "न हि त्वं नाभिजानासि मम विक्रममच्युत\n",
    "05074012c": "यथा मया विनिर्जित्य राजानो वशगाः कृताः\n",
    "05074013a": "अथ चेन्मां न जानासि सूर्यस्येवोद्यतः प्रभाम्\n",
    "05074013c": "विगाढे युधि संबाधे वेत्स्यसे मां जनार्दन\n",
    "05074014a": "किं मात्यवाक्षीः परुषैर्व्रणं सूच्या इवानघ\n",
    "05074014c": "यथामति ब्रवीम्येतद्विद्धि मामधिकं ततः\n",
    "05074015a": "द्रष्टासि युधि संबाधे प्रवृत्ते वैशसेऽहनि\n",
    "05074015c": "मया प्रणुन्नान्मातङ्गान्रथिनः सादिनस्तथा\n",
    "05074016a": "तथा नरानभिक्रुद्धं निघ्नन्तं क्षत्रियर्षभान्\n",
    "05074016c": "द्रष्टा मां त्वं च लोकश्च विकर्षन्तं वरान्वरान्\n",
    "05074017a": "न मे सीदन्ति मज्जानो न ममोद्वेपते मनः\n",
    "05074017c": "सर्वलोकादभिक्रुद्धान्न भयं विद्यते मम\n",
    "05074018a": "किं तु सौहृदमेवैतत्कृपया मधुसूदन\n",
    "05074018c": "सर्वांस्तितिक्षे संक्लेशान्मा स्म नो भरता नशन्\n",
    "05075001": "भगवानुवाच\n",
    "05075001a": "भावं जिज्ञासमानोऽहं प्रणयादिदमब्रुवम्\n",
    "05075001c": "न चाक्षेपान्न पाण्डित्यान्न क्रोधान्न विवक्षया\n",
    "05075002a": "वेदाहं तव माहात्म्यमुत ते वेद यद्बलम्\n",
    "05075002c": "उत ते वेद कर्माणि न त्वां परिभवाम्यहम्\n",
    "05075003a": "यथा चात्मनि कल्याणं संभावयसि पाण्डव\n",
    "05075003c": "सहस्रगुणमप्येतत्त्वयि संभावयाम्यहम्\n",
    "05075004a": "यादृशे च कुले जन्म सर्वराजाभिपूजिते\n",
    "05075004c": "बन्धुभिश्च सुहृद्भिश्च भीम त्वमसि तादृशः\n",
    "05075005a": "जिज्ञासन्तो हि धर्मस्य संदिग्धस्य वृकोदर\n",
    "05075005c": "पर्यायं न व्यवस्यन्ति दैवमानुषयोर्जनाः\n",
    "05075006a": "स एव हेतुर्भूत्वा हि पुरुषस्यार्थसिद्धिषु\n",
    "05075006c": "विनाशेऽपि स एवास्य संदिग्धं कर्म पौरुषम्\n",
    "05075007a": "अन्यथा परिदृष्टानि कविभिर्दोषदर्शिभिः\n",
    "05075007c": "अन्यथा परिवर्तन्ते वेगा इव नभस्वतः\n",
    "05075008a": "सुमन्त्रितं सुनीतं च न्यायतश्चोपपादितम्\n",
    "05075008c": "कृतं मानुष्यकं कर्म दैवेनापि विरुध्यते\n",
    "05075009a": "दैवमप्यकृतं कर्म पौरुषेण विहन्यते\n",
    "05075009c": "शीतमुष्णं तथा वर्षं क्षुत्पिपासे च भारत\n",
    "05075010a": "यदन्यद्दिष्टभावस्य पुरुषस्य स्वयंकृतम्\n",
    "05075010c": "तस्मादनवरोधश्च विद्यते तत्र लक्षणम्\n",
    "05075011a": "लोकस्य नान्यतो वृत्तिः पाण्डवान्यत्र कर्मणः\n",
    "05075011c": "एवंबुद्धिः प्रवर्तेत फलं स्यादुभयान्वयात्\n",
    "05075012a": "य एवं कृतबुद्धिः सन्कर्मस्वेव प्रवर्तते\n",
    "05075012c": "नासिद्धौ व्यथते तस्य न सिद्धौ हर्षमश्नुते\n",
    "05075013a": "तत्रेयमर्थमात्रा मे भीमसेन विवक्षिता\n",
    "05075013c": "नैकान्तसिद्धिर्मन्तव्या कुरुभिः सह संयुगे\n",
    "05075014a": "नातिप्रणीतरश्मिः स्यात्तथा भवति पर्यये\n",
    "05075014c": "विषादमर्छेद्ग्लानिं वा एतदर्थं ब्रवीमि ते\n",
    "05075015a": "श्वोभूते धृतराष्ट्रस्य समीपं प्राप्य पाण्डव\n",
    "05075015c": "यतिष्ये प्रशमं कर्तुं युष्मदर्थमहापयन्\n",
    "05075016a": "शमं चेत्ते करिष्यन्ति ततोऽनन्तं यशो मम\n",
    "05075016c": "भवतां च कृतः कामस्तेषां च श्रेय उत्तमम्\n",
    "05075017a": "ते चेदभिनिवेक्ष्यन्ति नाभ्युपैष्यन्ति मे वचः\n",
    "05075017c": "कुरवो युद्धमेवात्र रौद्रं कर्म भविष्यति\n",
    "05075018a": "अस्मिन्युद्धे भीमसेन त्वयि भारः समाहितः\n",
    "05075018c": "धूरर्जुनेन धार्या स्याद्वोढव्य इतरो जनः\n",
    "05075019a": "अहं हि यन्ता बीभत्सोर्भविता संयुगे सति\n",
    "05075019c": "धनंजयस्यैष कामो न हि युद्धं न कामये\n",
    "05075020a": "तस्मादाशङ्कमानोऽहं वृकोदर मतिं तव\n",
    "05075020c": "तुदन्नक्लीबया वाचा तेजस्ते समदीपयम्\n",
    "05076001": "अर्जुन उवाच\n",
    "05076001a": "उक्तं युधिष्ठिरेणैव यावद्वाच्यं जनार्दन\n",
    "05076001c": "तव वाक्यं तु मे श्रुत्वा प्रतिभाति परंतप\n",
    "05076002a": "नैव प्रशममत्र त्वं मन्यसे सुकरं प्रभो\n",
    "05076002c": "लोभाद्वा धृतराष्ट्रस्य दैन्याद्वा समुपस्थितात्\n",
    "05076003a": "अफलं मन्यसे चापि पुरुषस्य पराक्रमम्\n",
    "05076003c": "न चान्तरेण कर्माणि पौरुषेण फलोदयः\n",
    "05076004a": "तदिदं भाषितं वाक्यं तथा च न तथैव च\n",
    "05076004c": "न चैतदेवं द्रष्टव्यमसाध्यमिति किंचन\n",
    "05076005a": "किं चैतन्मन्यसे कृच्छ्रमस्माकं पापमादितः\n",
    "05076005c": "कुर्वन्ति तेषां कर्माणि येषां नास्ति फलोदयः\n",
    "05076006a": "संपाद्यमानं सम्यक्च स्यात्कर्म सफलं प्रभो\n",
    "05076006c": "स तथा कृष्ण वर्तस्व यथा शर्म भवेत्परैः\n",
    "05076007a": "पाण्डवानां कुरूणां च भवान्परमकः सुहृत्\n",
    "05076007c": "सुराणामसुराणां च यथा वीर प्रजापतिः\n",
    "05076008a": "कुरूणां पाण्डवानां च प्रतिपत्स्व निरामयम्\n",
    "05076008c": "अस्मद्धितमनुष्ठातुं न मन्ये तव दुष्करम्\n",
    "05076009a": "एवं चेत्कार्यतामेति कार्यं तव जनार्दन\n",
    "05076009c": "गमनादेवमेव त्वं करिष्यसि न संशयः\n",
    "05076010a": "चिकीर्षितमथान्यत्ते तस्मिन्वीर दुरात्मनि\n",
    "05076010c": "भविष्यति तथा सर्वं यथा तव चिकीर्षितम्\n",
    "05076011a": "शर्म तैः सह वा नोऽस्तु तव वा यच्चिकीर्षितम्\n",
    "05076011c": "विचार्यमाणो यः कामस्तव कृष्ण स नो गुरुः\n",
    "05076012a": "न स नार्हति दुष्टात्मा वधं ससुतबान्धवः\n",
    "05076012c": "येन धर्मसुते दृष्ट्वा न सा श्रीरुपमर्षिता\n",
    "05076013a": "यच्चाप्यपश्यतोपायं धर्मिष्ठं मधुसूदन\n",
    "05076013c": "उपायेन नृशंसेन हृता दुर्द्यूतदेविना\n",
    "05076014a": "कथं हि पुरुषो जातः क्षत्रियेषु धनुर्धरः\n",
    "05076014c": "समाहूतो निवर्तेत प्राणत्यागेऽप्युपस्थिते\n",
    "05076015a": "अधर्मेण जितान्दृष्ट्वा वने प्रव्रजितांस्तथा\n",
    "05076015c": "वध्यतां मम वार्ष्णेय निर्गतोऽसौ सुयोधनः\n",
    "05076016a": "न चैतदद्भुतं कृष्ण मित्रार्थे यच्चिकीर्षसि\n",
    "05076016c": "क्रिया कथं नु मुख्या स्यान्मृदुना वेतरेण वा\n",
    "05076017a": "अथ वा मन्यसे ज्यायान्वधस्तेषामनन्तरम्\n",
    "05076017c": "तदेव क्रियतामाशु न विचार्यमतस्त्वया\n",
    "05076018a": "जानासि हि यथा तेन द्रौपदी पापबुद्धिना\n",
    "05076018c": "परिक्लिष्टा सभामध्ये तच्च तस्यापि मर्षितम्\n",
    "05076019a": "स नाम सम्यग्वर्तेत पाण्डवेष्विति माधव\n",
    "05076019c": "न मे संजायते बुद्धिर्बीजमुप्तमिवोषरे\n",
    "05076020a": "तस्माद्यन्मन्यसे युक्तं पाण्डवानां च यद्धितम्\n",
    "05076020c": "तदाशु कुरु वार्ष्णेय यन्नः कार्यमनन्तरम्\n",
    "05077001": "भगवानुवाच\n",
    "05077001a": "एवमेतन्महाबाहो यथा वदसि पाण्डव\n",
    "05077001c": "सर्वं त्विदं समायत्तं बीभत्सो कर्मणोर्द्वयोः\n",
    "05077002a": "क्षेत्रं हि रसवच्छुद्धं कर्षकेणोपपादितम्\n",
    "05077002c": "ऋते वर्षं न कौन्तेय जातु निर्वर्तयेत्फलम्\n",
    "05077003a": "तत्र वै पौरुषं ब्रूयुरासेकं यत्नकारितम्\n",
    "05077003c": "तत्र चापि ध्रुवं पश्येच्छोषणं दैवकारितम्\n",
    "05077004a": "तदिदं निश्चितं बुद्ध्या पूर्वैरपि महात्मभिः\n",
    "05077004c": "दैवे च मानुषे चैव संयुक्तं लोककारणम्\n",
    "05077005a": "अहं हि तत्करिष्यामि परं पुरुषकारतः\n",
    "05077005c": "दैवं तु न मया शक्यं कर्म कर्तुं कथंचन\n",
    "05077006a": "स हि धर्मं च सत्यं च त्यक्त्वा चरति दुर्मतिः\n",
    "05077006c": "न हि संतप्यते तेन तथारूपेण कर्मणा\n",
    "05077007a": "तां चापि बुद्धिं पापिष्ठां वर्धयन्त्यस्य मन्त्रिणः\n",
    "05077007c": "शकुनिः सूतपुत्रश्च भ्राता दुःशासनस्तथा\n",
    "05077008a": "स हि त्यागेन राज्यस्य न शमं समुपेष्यति\n",
    "05077008c": "अन्तरेण वधात्पार्थ सानुबन्धः सुयोधनः\n",
    "05077009a": "न चापि प्रणिपातेन त्यक्तुमिच्छति धर्मराट्\n",
    "05077009c": "याच्यमानस्तु राज्यं स न प्रदास्यति दुर्मतिः\n",
    "05077010a": "न तु मन्ये स तद्वाच्यो यद्युधिष्ठिरशासनम्\n",
    "05077010c": "उक्तं प्रयोजनं तत्र धर्मराजेन भारत\n",
    "05077011a": "तथा पापस्तु तत्सर्वं न करिष्यति कौरवः\n",
    "05077011c": "तस्मिंश्चाक्रियमाणेऽसौ लोकवध्यो भविष्यति\n",
    "05077012a": "मम चापि स वध्यो वै जगतश्चापि भारत\n",
    "05077012c": "येन कौमारके यूयं सर्वे विप्रकृतास्तथा\n",
    "05077013a": "विप्रलुप्तं च वो राज्यं नृशंसेन दुरात्मना\n",
    "05077013c": "न चोपशाम्यते पापः श्रियं दृष्ट्वा युधिष्ठिरे\n",
    "05077014a": "असकृच्चाप्यहं तेन त्वत्कृते पार्थ भेदितः\n",
    "05077014c": "न मया तद्गृहीतं च पापं तस्य चिकीर्षितम्\n",
    "05077015a": "जानासि हि महाबाहो त्वमप्यस्य परं मतम्\n",
    "05077015c": "प्रियं चिकीर्षमाणं च धर्मराजस्य मामपि\n",
    "05077016a": "स जानंस्तस्य चात्मानं मम चैव परं मतम्\n",
    "05077016c": "अजानन्निव चाकस्मादर्जुनाद्याभिशङ्कसे\n",
    "05077017a": "यच्चापि परमं दिव्यं तच्चाप्यवगतं त्वया\n",
    "05077017c": "विधानविहितं पार्थ कथं शर्म भवेत्परैः\n",
    "05077018a": "यत्तु वाचा मया शक्यं कर्मणा चापि पाण्डव\n",
    "05077018c": "करिष्ये तदहं पार्थ न त्वाशंसे शमं परैः\n",
    "05077019a": "कथं गोहरणे ब्रूयादिच्छञ्शर्म तथाविधम्\n",
    "05077019c": "याच्यमानोऽपि भीष्मेण संवत्सरगतेऽध्वनि\n",
    "05077020a": "तदैव ते पराभूता यदा संकल्पितास्त्वया\n",
    "05077020c": "लवशः क्षणशश्चापि न च तुष्टः सुयोधनः\n",
    "05077021a": "सर्वथा तु मया कार्यं धर्मराजस्य शासनम्\n",
    "05077021c": "विभाव्यं तस्य भूयश्च कर्म पापं दुरात्मनः\n",
    "05078001": "नकुल उवाच\n",
    "05078001a": "उक्तं बहुविधं वाक्यं धर्मराजेन माधव\n",
    "05078001c": "धर्मज्ञेन वदान्येन धर्मयुक्तं च तत्त्वतः\n",
    "05078002a": "मतमाज्ञाय राज्ञश्च भीमसेनेन माधव\n",
    "05078002c": "संशमो बाहुवीर्यं च ख्यापितं माधवात्मनः\n",
    "05078003a": "तथैव फल्गुनेनापि यदुक्तं तत्त्वया श्रुतम्\n",
    "05078003c": "आत्मनश्च मतं वीर कथितं भवतासकृत्\n",
    "05078004a": "सर्वमेतदतिक्रम्य श्रुत्वा परमतं भवान्\n",
    "05078004c": "यत्प्राप्तकालं मन्येथास्तत्कुर्याः पुरुषोत्तम\n",
    "05078005a": "तस्मिंस्तस्मिन्निमित्ते हि मतं भवति केशव\n",
    "05078005c": "प्राप्तकालं मनुष्येण स्वयं कार्यमरिंदम\n",
    "05078006a": "अन्यथा चिन्तितो ह्यर्थः पुनर्भवति सोऽन्यथा\n",
    "05078006c": "अनित्यमतयो लोके नराः पुरुषसत्तम\n",
    "05078007a": "अन्यथा बुद्धयो ह्यासन्नस्मासु वनवासिषु\n",
    "05078007c": "अदृश्येष्वन्यथा कृष्ण दृश्येषु पुनरन्यथा\n",
    "05078008a": "अस्माकमपि वार्ष्णेय वने विचरतां तदा\n",
    "05078008c": "न तथा प्रणयो राज्ये यथा संप्रति वर्तते\n",
    "05078009a": "निवृत्तवनवासान्नः श्रुत्वा वीर समागताः\n",
    "05078009c": "अक्षौहिण्यो हि सप्तेमास्त्वत्प्रसादाज्जनार्दन\n",
    "05078010a": "इमान्हि पुरुषव्याघ्रानचिन्त्यबलपौरुषान्\n",
    "05078010c": "आत्तशस्त्रान्रणे दृष्ट्वा न व्यथेदिह कः पुमान्\n",
    "05078011a": "स भवान्कुरुमध्ये तं सान्त्वपूर्वं भयान्वितम्\n",
    "05078011c": "ब्रूयाद्वाक्यं यथा मन्दो न व्यथेत सुयोधनः\n",
    "05078012a": "युधिष्ठिरं भीमसेनं बीभत्सुं चापराजितम्\n",
    "05078012c": "सहदेवं च मां चैव त्वां च रामं च केशव\n",
    "05078013a": "सात्यकिं च महावीर्यं विराटं च सहात्मजम्\n",
    "05078013c": "द्रुपदं च सहामात्यं धृष्टद्युम्नं च पार्षतम्\n",
    "05078014a": "काशिराजं च विक्रान्तं धृष्टकेतुं च चेदिपम्\n",
    "05078014c": "मांसशोणितभृन्मर्त्यः प्रतियुध्येत को युधि\n",
    "05078015a": "स भवान्गमनादेव साधयिष्यत्यसंशयम्\n",
    "05078015c": "इष्टमर्थं महाबाहो धर्मराजस्य केवलम्\n",
    "05078016a": "विदुरश्चैव भीष्मश्च द्रोणश्च सहबाह्लिकः\n",
    "05078016c": "श्रेयः समर्था विज्ञातुमुच्यमानं त्वयानघ\n",
    "05078017a": "ते चैनमनुनेष्यन्ति धृतराष्ट्रं जनाधिपम्\n",
    "05078017c": "तं च पापसमाचारं सहामात्यं सुयोधनम्\n",
    "05078018a": "श्रोता चार्थस्य विदुरस्त्वं च वक्ता जनार्दन\n",
    "05078018c": "कमिवार्थं विवर्तन्तं स्थापयेतां न वर्त्मनि\n",
    "05079001": "सहदेव उवाच\n",
    "05079001a": "यदेतत्कथितं राज्ञा धर्म एष सनातनः\n",
    "05079001c": "यथा तु युद्धमेव स्यात्तथा कार्यमरिंदम\n",
    "05079002a": "यदि प्रशममिच्छेयुः कुरवः पाण्डवैः सह\n",
    "05079002c": "तथापि युद्धं दाशार्ह योजयेथाः सहैव तैः\n",
    "05079003a": "कथं नु दृष्ट्वा पाञ्चालीं तथा क्लिष्टां सभागताम्\n",
    "05079003c": "अवधेन प्रशाम्येत मम मन्युः सुयोधने\n",
    "05079004a": "यदि भीमार्जुनौ कृष्ण धर्मराजश्च धार्मिकः\n",
    "05079004c": "धर्ममुत्सृज्य तेनाहं योद्धुमिच्छामि संयुगे\n",
    "05079005": "सात्यकिरुवाच\n",
    "05079005a": "सत्यमाह महाबाहो सहदेवो महामतिः\n",
    "05079005c": "दुर्योधनवधे शान्तिस्तस्य कोपस्य मे भवेत्\n",
    "05079006a": "जानासि हि यथा दृष्ट्वा चीराजिनधरान्वने\n",
    "05079006c": "तवापि मन्युरुद्भूतो दुःखितान्प्रेक्ष्य पाण्डवान्\n",
    "05079007a": "तस्मान्माद्रीसुतः शूरो यदाह पुरुषर्षभः\n",
    "05079007c": "वचनं सर्वयोधानां तन्मतं पुरुषोत्तम\n",
    "05079008": "वैशंपायन उवाच\n",
    "05079008a": "एवं वदति वाक्यं तु युयुधाने महामतौ\n",
    "05079008c": "सुभीमः सिंहनादोऽभूद्योधानां तत्र सर्वशः\n",
    "05079009a": "सर्वे हि सर्वतो वीरास्तद्वचः प्रत्यपूजयन्\n",
    "05079009c": "साधु साध्विति शैनेयं हर्षयन्तो युयुत्सवः\n",
    "05080001": "वैशंपायन उवाच\n",
    "05080001a": "राज्ञस्तु वचनं श्रुत्वा धर्मार्थसहितं हितम्\n",
    "05080001c": "कृष्णा दाशार्हमासीनमब्रवीच्छोककर्षिता\n",
    "05080002a": "सुता द्रुपदराजस्य स्वसितायतमूर्धजा\n",
    "05080002c": "संपूज्य सहदेवं च सात्यकिं च महारथम्\n",
    "05080003a": "भीमसेनं च संशान्तं दृष्ट्वा परमदुर्मनाः\n",
    "05080003c": "अश्रुपूर्णेक्षणा वाक्यमुवाचेदं मनस्विनी\n",
    "05080004a": "विदितं ते महाबाहो धर्मज्ञ मधुसूदन\n",
    "05080004c": "यथा निकृतिमास्थाय भ्रंशिताः पाण्डवाः सुखात्\n",
    "05080005a": "धृतराष्ट्रस्य पुत्रेण सामात्येन जनार्दन\n",
    "05080005c": "यथा च संजयो राज्ञा मन्त्रं रहसि श्रावितः\n",
    "05080006a": "युधिष्ठिरेण दाशार्ह तच्चापि विदितं तव\n",
    "05080006c": "यथोक्तः संजयश्चैव तच्च सर्वं श्रुतं त्वया\n",
    "05080007a": "पञ्च नस्तात दीयन्तां ग्रामा इति महाद्युते\n",
    "05080007c": "कुशस्थलं वृकस्थलमासन्दी वारणावतम्\n",
    "05080008a": "अवसानं महाबाहो किंचिदेव तु पञ्चमम्\n",
    "05080008c": "इति दुर्योधनो वाच्यः सुहृदश्चास्य केशव\n",
    "05080009a": "तच्चापि नाकरोद्वाक्यं श्रुत्वा कृष्ण सुयोधनः\n",
    "05080009c": "युधिष्ठिरस्य दाशार्ह ह्रीमतः संधिमिच्छतः\n",
    "05080010a": "अप्रदानेन राज्यस्य यदि कृष्ण सुयोधनः\n",
    "05080010c": "संधिमिच्छेन्न कर्तव्यस्तत्र गत्वा कथंचन\n",
    "05080011a": "शक्ष्यन्ति हि महाबाहो पाण्डवाः सृञ्जयैः सह\n",
    "05080011c": "धार्तराष्ट्रबलं घोरं क्रुद्धं प्रतिसमासितुम्\n",
    "05080012a": "न हि साम्ना न दानेन शक्योऽर्थस्तेषु कश्चन\n",
    "05080012c": "तस्मात्तेषु न कर्तव्या कृपा ते मधुसूदन\n",
    "05080013a": "साम्ना दानेन वा कृष्ण ये न शाम्यन्ति शत्रवः\n",
    "05080013c": "मोक्तव्यस्तेषु दण्डः स्याज्जीवितं परिरक्षता\n",
    "05080014a": "तस्मात्तेषु महादण्डः क्षेप्तव्यः क्षिप्रमच्युत\n",
    "05080014c": "त्वया चैव महाबाहो पाण्डवैः सह सृञ्जयैः\n",
    "05080015a": "एतत्समर्थं पार्थानां तव चैव यशस्करम्\n",
    "05080015c": "क्रियमाणं भवेत्कृष्ण क्षत्रस्य च सुखावहम्\n",
    "05080016a": "क्षत्रियेण हि हन्तव्यः क्षत्रियो लोभमास्थितः\n",
    "05080016c": "अक्षत्रियो वा दाशार्ह स्वधर्ममनुतिष्ठता\n",
    "05080017a": "अन्यत्र ब्राह्मणात्तात सर्वपापेष्ववस्थितात्\n",
    "05080017c": "गुरुर्हि सर्ववर्णानां ब्राह्मणः प्रसृताग्रभुक्\n",
    "05080018a": "यथावध्ये भवेद्दोषो वध्यमाने जनार्दन\n",
    "05080018c": "स वध्यस्यावधे दृष्ट इति धर्मविदो विदुः\n",
    "05080019a": "यथा त्वां न स्पृशेदेष दोषः कृष्ण तथा कुरु\n",
    "05080019c": "पाण्डवैः सह दाशार्ह सृञ्जयैश्च ससैनिकैः\n",
    "05080020a": "पुनरुक्तं च वक्ष्यामि विश्रम्भेण जनार्दन\n",
    "05080020c": "का नु सीमन्तिनी मादृक्पृथिव्यामस्ति केशव\n",
    "05080021a": "सुता द्रुपदराजस्य वेदिमध्यात्समुत्थिता\n",
    "05080021c": "धृष्टद्युम्नस्य भगिनी तव कृष्ण प्रिया सखी\n",
    "05080022a": "आजमीढकुलं प्राप्ता स्नुषा पाण्डोर्महात्मनः\n",
    "05080022c": "महिषी पाण्डुपुत्राणां पञ्चेन्द्रसमवर्चसाम्\n",
    "05080023a": "सुता मे पञ्चभिर्वीरैः पञ्च जाता महारथाः\n",
    "05080023c": "अभिमन्युर्यथा कृष्ण तथा ते तव धर्मतः\n",
    "05080024a": "साहं केशग्रहं प्राप्ता परिक्लिष्टा सभां गता\n",
    "05080024c": "पश्यतां पाण्डुपुत्राणां त्वयि जीवति केशव\n",
    "05080025a": "जीवत्सु कौरवेयेषु पाञ्चालेष्वथ वृष्णिषु\n",
    "05080025c": "दासीभूतास्मि पापानां सभामध्ये व्यवस्थिता\n",
    "05080026a": "निरामर्षेष्वचेष्टेषु प्रेक्षमाणेषु पाण्डुषु\n",
    "05080026c": "त्राहि मामिति गोविन्द मनसा काङ्क्षितोऽसि मे\n",
    "05080027a": "यत्र मां भगवान्राजा श्वशुरो वाक्यमब्रवीत्\n",
    "05080027c": "वरं वृणीष्व पाञ्चालि वरार्हासि मतासि मे\n",
    "05080028a": "अदासाः पाण्डवाः सन्तु सरथाः सायुधा इति\n",
    "05080028c": "मयोक्ते यत्र निर्मुक्ता वनवासाय केशव\n",
    "05080029a": "एवंविधानां दुःखानामभिज्ञोऽसि जनार्दन\n",
    "05080029c": "त्राहि मां पुण्डरीकाक्ष सभर्तृज्ञातिबान्धवाम्\n",
    "05080030a": "नन्वहं कृष्ण भीष्मस्य धृतराष्ट्रस्य चोभयोः\n",
    "05080030c": "स्नुषा भवामि धर्मेण साहं दासीकृताभवम्\n",
    "05080031a": "धिग्बलं भीमसेनस्य धिक्पार्थस्य धनुष्मताम्\n",
    "05080031c": "यत्र दुर्योधनः कृष्ण मुहूर्तमपि जीवति\n",
    "05080032a": "यदि तेऽहमनुग्राह्या यदि तेऽस्ति कृपा मयि\n",
    "05080032c": "धार्तराष्ट्रेषु वै कोपः सर्वः कृष्ण विधीयताम्\n",
    "05080033a": "इत्युक्त्वा मृदुसंहारं वृजिनाग्रं सुदर्शनम्\n",
    "05080033c": "सुनीलमसितापाङ्गी पुण्यगन्धाधिवासितम्\n",
    "05080034a": "सर्वलक्षणसंपन्नं महाभुजगवर्चसम्\n",
    "05080034c": "केशपक्षं वरारोहा गृह्य सव्येन पाणिना\n",
    "05080035a": "पद्माक्षी पुण्डरीकाक्षमुपेत्य गजगामिनी\n",
    "05080035c": "अश्रुपूर्णेक्षणा कृष्णा कृष्णं वचनमब्रवीत्\n",
    "05080036a": "अयं ते पुण्डरीकाक्ष दुःशासनकरोद्धृतः\n",
    "05080036c": "स्मर्तव्यः सर्वकालेषु परेषां संधिमिच्छता\n",
    "05080037a": "यदि भीमार्जुनौ कृष्ण कृपणौ संधिकामुकौ\n",
    "05080037c": "पिता मे योत्स्यते वृद्धः सह पुत्रैर्महारथैः\n",
    "05080038a": "पञ्च चैव महावीर्याः पुत्रा मे मधुसूदन\n",
    "05080038c": "अभिमन्युं पुरस्कृत्य योत्स्यन्ति कुरुभिः सह\n",
    "05080039a": "दुःशासनभुजं श्यामं संछिन्नं पांसुगुण्ठितम्\n",
    "05080039c": "यद्यहं तं न पश्यामि का शान्तिर्हृदयस्य मे\n",
    "05080040a": "त्रयोदश हि वर्षाणि प्रतीक्षन्त्या गतानि मे\n",
    "05080040c": "निधाय हृदये मन्युं प्रदीप्तमिव पावकम्\n",
    "05080041a": "विदीर्यते मे हृदयं भीमवाक्शल्यपीडितम्\n",
    "05080041c": "योऽयमद्य महाबाहुर्धर्मं समनुपश्यति\n",
    "05080042a": "इत्युक्त्वा बाष्पसन्नेन कण्ठेनायतलोचना\n",
    "05080042c": "रुरोद कृष्णा सोत्कम्पं सस्वरं बाष्पगद्गदम्\n",
    "05080043a": "स्तनौ पीनायतश्रोणी सहितावभिवर्षती\n",
    "05080043c": "द्रवीभूतमिवात्युष्णमुत्सृजद्वारि नेत्रजम्\n",
    "05080044a": "तामुवाच महाबाहुः केशवः परिसान्त्वयन्\n",
    "05080044c": "अचिराद्द्रक्ष्यसे कृष्णे रुदतीर्भरतस्त्रियः\n",
    "05080045a": "एवं ता भीरु रोत्स्यन्ति निहतज्ञातिबान्धवाः\n",
    "05080045c": "हतमित्रा हतबला येषां क्रुद्धासि भामिनि\n",
    "05080046a": "अहं च तत्करिष्यामि भीमार्जुनयमैः सह\n",
    "05080046c": "युधिष्ठिरनियोगेन दैवाच्च विधिनिर्मितात्\n",
    "05080047a": "धार्तराष्ट्राः कालपक्वा न चेच्छृण्वन्ति मे वचः\n",
    "05080047c": "शेष्यन्ते निहता भूमौ श्वशृगालादनीकृताः\n",
    "05080048a": "चलेद्धि हिमवाञ्शैलो मेदिनी शतधा भवेत्\n",
    "05080048c": "द्यौः पतेच्च सनक्षत्रा न मे मोघं वचो भवेत्\n",
    "05080049a": "सत्यं ते प्रतिजानामि कृष्णे बाष्पो निगृह्यताम्\n",
    "05080049c": "हतामित्राञ्श्रिया युक्तानचिराद्द्रक्ष्यसे पतीन्\n",
    "05081001": "अर्जुन उवाच\n",
    "05081001a": "कुरूणामद्य सर्वेषां भवान्सुहृदनुत्तमः\n",
    "05081001c": "संबन्धी दयितो नित्यमुभयोः पक्षयोरपि\n",
    "05081002a": "पाण्डवैर्धार्तराष्ट्राणां प्रतिपाद्यमनामयम्\n",
    "05081002c": "समर्थः प्रशमं चैषां कर्तुं त्वमसि केशव\n",
    "05081003a": "त्वमितः पुण्डरीकाक्ष सुयोधनममर्षणम्\n",
    "05081003c": "शान्त्यर्थं भारतं ब्रूया यत्तद्वाच्यममित्रहन्\n",
    "05081004a": "त्वया धर्मार्थयुक्तं चेदुक्तं शिवमनामयम्\n",
    "05081004c": "हितं नादास्यते बालो दिष्टस्य वशमेष्यति\n",
    "05081005": "भगवानुवाच\n",
    "05081005a": "धर्म्यमस्मद्धितं चैव कुरूणां यदनामयम्\n",
    "05081005c": "एष यास्यामि राजानं धृतराष्ट्रमभीप्सया\n",
    "05081006": "वैशंपायन उवाच\n",
    "05081006a": "ततो व्यपेते तमसि सूर्ये विमल उद्गते\n",
    "05081006c": "मैत्रे मुहूर्ते संप्राप्ते मृद्वर्चिषि दिवाकरे\n",
    "05081007a": "कौमुदे मासि रेवत्यां शरदन्ते हिमागमे\n",
    "05081007c": "स्फीतसस्यसुखे काले कल्यः सत्त्ववतां वरः\n",
    "05081008a": "मङ्गल्याः पुण्यनिर्घोषा वाचः शृण्वंश्च सूनृताः\n",
    "05081008c": "ब्राह्मणानां प्रतीतानामृषीणामिव वासवः\n",
    "05081009a": "कृत्वा पौर्वाह्णिकं कृत्यं स्नातः शुचिरलंकृतः\n",
    "05081009c": "उपतस्थे विवस्वन्तं पावकं च जनार्दनः\n",
    "05081010a": "ऋषभं पृष्ठ आलभ्य ब्राह्मणानभिवाद्य च\n",
    "05081010c": "अग्निं प्रदक्षिणं कृत्वा पश्यन्कल्याणमग्रतः\n",
    "05081011a": "तत्प्रतिज्ञाय वचनं पाण्डवस्य जनार्दनः\n",
    "05081011c": "शिनेर्नप्तारमासीनमभ्यभाषत सात्यकिम्\n",
    "05081012a": "रथ आरोप्यतां शङ्खश्चक्रं च गदया सह\n",
    "05081012c": "उपासङ्गाश्च शक्त्यश्च सर्वप्रहरणानि च\n",
    "05081013a": "दुर्योधनो हि दुष्टात्मा कर्णश्च सहसौबलः\n",
    "05081013c": "न च शत्रुरवज्ञेयः प्राकृतोऽपि बलीयसा\n",
    "05081014a": "ततस्तन्मतमाज्ञाय केशवस्य पुरःसराः\n",
    "05081014c": "प्रसस्रुर्योजयिष्यन्तो रथं चक्रगदाभृतः\n",
    "05081015a": "तं दीप्तमिव कालाग्निमाकाशगमिवाध्वगम्\n",
    "05081015c": "चन्द्रसूर्यप्रकाशाभ्यां चक्राभ्यां समलंकृतम्\n",
    "05081016a": "अर्धचन्द्रैश्च चन्द्रैश्च मत्स्यैः समृगपक्षिभिः\n",
    "05081016c": "पुष्पैश्च विविधैश्चित्रं मणिरत्नैश्च सर्वशः\n",
    "05081017a": "तरुणादित्यसंकाशं बृहन्तं चारुदर्शनम्\n",
    "05081017c": "मणिहेमविचित्राङ्गं सुध्वजं सुपताकिनम्\n",
    "05081018a": "सूपस्करमनाधृष्यं वैयाघ्रपरिवारणम्\n",
    "05081018c": "यशोघ्नं प्रत्यमित्राणां यदूनां नन्दिवर्धनम्\n",
    "05081019a": "वाजिभिः सैन्यसुग्रीवमेघपुष्पबलाहकैः\n",
    "05081019c": "स्नातैः संपादयां चक्रुः संपन्नैः सर्वसंपदा\n",
    "05081020a": "महिमानं तु कृष्णस्य भूय एवाभिवर्धयन्\n",
    "05081020c": "सुघोषः पतगेन्द्रेण ध्वजेन युयुजे रथः\n",
    "05081021a": "तं मेरुशिखरप्रख्यं मेघदुन्दुभिनिस्वनम्\n",
    "05081021c": "आरुरोह रथं शौरिर्विमानमिव पुण्यकृत्\n",
    "05081022a": "ततः सात्यकिमारोप्य प्रययौ पुरुषोत्तमः\n",
    "05081022c": "पृथिवीं चान्तरिक्षं च रथघोषेण नादयन्\n",
    "05081023a": "व्यपोढाभ्रघनः कालः क्षणेन समपद्यत\n",
    "05081023c": "शिवश्चानुववौ वायुः प्रशान्तमभवद्रजः\n",
    "05081024a": "प्रदक्षिणानुलोमाश्च मङ्गल्या मृगपक्षिणः\n",
    "05081024c": "प्रयाणे वासुदेवस्य बभूवुरनुयायिनः\n",
    "05081025a": "मङ्गल्यार्थपदैः शब्दैरन्ववर्तन्त सर्वशः\n",
    "05081025c": "सारसाः शतपत्राश्च हंसाश्च मधुसूदनम्\n",
    "05081026a": "मन्त्राहुतिमहाहोमैर्हूयमानश्च पावकः\n",
    "05081026c": "प्रदक्षिणशिखो भूत्वा विधूमः समपद्यत\n",
    "05081027a": "वसिष्ठो वामदेवश्च भूरिद्युम्नो गयः क्रथः\n",
    "05081027c": "शुक्रनारदवाल्मीका मरुतः कुशिको भृगुः\n",
    "05081028a": "ब्रह्मदेवर्षयश्चैव कृष्णं यदुसुखावहम्\n",
    "05081028c": "प्रदक्षिणमवर्तन्त सहिता वासवानुजम्\n",
    "05081029a": "एवमेतैर्महाभागैर्महर्षिगणसाधुभिः\n",
    "05081029c": "पूजितः प्रययौ कृष्णः कुरूणां सदनं प्रति\n",
    "05081030a": "तं प्रयान्तमनुप्रायात्कुन्तीपुत्रो युधिष्ठिरः\n",
    "05081030c": "भीमसेनार्जुनौ चोभौ माद्रीपुत्रौ च पाण्डवौ\n",
    "05081031a": "चेकितानश्च विक्रान्तो धृष्टकेतुश्च चेदिपः\n",
    "05081031c": "द्रुपदः काशिराजश्च शिखण्डी च महारथः\n",
    "05081032a": "धृष्टद्युम्नः सपुत्रश्च विराटः केकयैः सह\n",
    "05081032c": "संसाधनार्थं प्रययुः क्षत्रियाः क्षत्रियर्षभम्\n",
    "05081033a": "ततोऽनुव्रज्य गोविन्दं धर्मराजो युधिष्ठिरः\n",
    "05081033c": "राज्ञां सकाशे द्युतिमानुवाचेदं वचस्तदा\n",
    "05081034a": "यो नैव कामान्न भयान्न लोभान्नार्थकारणात्\n",
    "05081034c": "अन्यायमनुवर्तेत स्थिरबुद्धिरलोलुपः\n",
    "05081035a": "धर्मज्ञो धृतिमान्प्राज्ञः सर्वभूतेषु केशवः\n",
    "05081035c": "ईश्वरः सर्वभूतानां देवदेवः प्रतापवान्\n",
    "05081036a": "तं सर्वगुणसंपन्नं श्रीवत्सकृतलक्षणम्\n",
    "05081036c": "संपरिष्वज्य कौन्तेयः संदेष्टुमुपचक्रमे\n",
    "05081037a": "या सा बाल्यात्प्रभृत्यस्मान्पर्यवर्धयताबला\n",
    "05081037c": "उपवासतपःशीला सदा स्वस्त्ययने रता\n",
    "05081038a": "देवतातिथिपूजासु गुरुशुश्रूषणे रता\n",
    "05081038c": "वत्सला प्रियपुत्रा च प्रियास्माकं जनार्दन\n",
    "05081039a": "सुयोधनभयाद्या नोऽत्रायतामित्रकर्शन\n",
    "05081039c": "महतो मृत्युसंबाधादुत्तरन्नौरिवार्णवात्\n",
    "05081040a": "अस्मत्कृते च सततं यया दुःखानि माधव\n",
    "05081040c": "अनुभूतान्यदुःखार्हा तां स्म पृच्छेरनामयम्\n",
    "05081041a": "भृशमाश्वासयेश्चैनां पुत्रशोकपरिप्लुताम्\n",
    "05081041c": "अभिवाद्य स्वजेथाश्च पाण्डवान्परिकीर्तयन्\n",
    "05081042a": "ऊढात्प्रभृति दुःखानि श्वशुराणामरिंदम\n",
    "05081042c": "निकारानतदर्हा च पश्यन्ती दुःखमश्नुते\n",
    "05081043a": "अपि जातु स कालः स्यात्कृष्ण दुःखविपर्ययः\n",
    "05081043c": "यदहं मातरं क्लिष्टां सुखे दध्यामरिंदम\n",
    "05081044a": "प्रव्रजन्तोऽन्वधावत्सा कृपणा पुत्रगृद्धिनी\n",
    "05081044c": "रुदतीमपहायैनामुपगच्छाम यद्वनम्\n",
    "05081045a": "न नूनं म्रियते दुःखैः सा चेज्जीवति केशव\n",
    "05081045c": "तथा पुत्राधिभिर्गाढमार्ता ह्यानर्तसत्कृता\n",
    "05081046a": "अभिवाद्या तु सा कृष्ण त्वया मद्वचनाद्विभो\n",
    "05081046c": "धृतराष्ट्रश्च कौरव्यो राजानश्च वयोऽधिकाः\n",
    "05081047a": "भीष्मं द्रोणं कृपं चैव महाराजं च बाह्लिकम्\n",
    "05081047c": "द्रौणिं च सोमदत्तं च सर्वांश्च भरतान्पृथक्\n",
    "05081048a": "विदुरं च महाप्राज्ञं कुरूणां मन्त्रधारिणम्\n",
    "05081048c": "अगाधबुद्धिं धर्मज्ञं स्वजेथा मधुसूदन\n",
    "05081049a": "इत्युक्त्वा केशवं तत्र राजमध्ये युधिष्ठिरः\n",
    "05081049c": "अनुज्ञातो निववृते कृष्णं कृत्वा प्रदक्षिणम्\n",
    "05081050a": "व्रजन्नेव तु बीभत्सुः सखायं पुरुषर्षभम्\n",
    "05081050c": "अब्रवीत्परवीरघ्नं दाशार्हमपराजितम्\n",
    "05081051a": "यदस्माकं विभो वृत्तं पुरा वै मन्त्रनिश्चये\n",
    "05081051c": "अर्धराज्यस्य गोविन्द विदितं सर्वराजसु\n",
    "05081052a": "तच्चेद्दद्यादसङ्गेन सत्कृत्यानवमन्य च\n",
    "05081052c": "प्रियं मे स्यान्महाबाहो मुच्येरन्महतो भयात्\n",
    "05081053a": "अतश्चेदन्यथा कर्ता धार्तराष्ट्रोऽनुपायवित्\n",
    "05081053c": "अन्तं नूनं करिष्यामि क्षत्रियाणां जनार्दन\n",
    "05081054a": "एवमुक्ते पाण्डवेन पर्यहृष्यद्वृकोदरः\n",
    "05081054c": "मुहुर्मुहुः क्रोधवशात्प्रावेपत च पाण्डवः\n",
    "05081055a": "वेपमानश्च कौन्तेयः प्राक्रोशन्महतो रवान्\n",
    "05081055c": "धनंजयवचः श्रुत्वा हर्षोत्सिक्तमना भृशम्\n",
    "05081056a": "तस्य तं निनदं श्रुत्वा संप्रावेपन्त धन्विनः\n",
    "05081056c": "वाहनानि च सर्वाणि शकृन्मूत्रं प्रसुस्रुवुः\n",
    "05081057a": "इत्युक्त्वा केशवं तत्र तथा चोक्त्वा विनिश्चयम्\n",
    "05081057c": "अनुज्ञातो निववृते परिष्वज्य जनार्दनम्\n",
    "05081058a": "तेषु राजसु सर्वेषु निवृत्तेषु जनार्दनः\n",
    "05081058c": "तूर्णमभ्यपतद्धृष्टः सैन्यसुग्रीववाहनः\n",
    "05081059a": "ते हया वासुदेवस्य दारुकेण प्रचोदिताः\n",
    "05081059c": "पन्थानमाचेमुरिव ग्रसमाना इवाम्बरम्\n",
    "05081060a": "अथापश्यन्महाबाहुरृषीनध्वनि केशवः\n",
    "05081060c": "ब्राह्म्या श्रिया दीप्यमानान्स्थितानुभयतः पथि\n",
    "05081061a": "सोऽवतीर्य रथात्तूर्णमभिवाद्य जनार्दनः\n",
    "05081061c": "यथावत्तानृषीन्सर्वानभ्यभाषत पूजयन्\n",
    "05081062a": "कच्चिल्लोकेषु कुशलं कच्चिद्धर्मः स्वनुष्ठितः\n",
    "05081062c": "ब्राह्मणानां त्रयो वर्णाः कच्चित्तिष्ठन्ति शासने\n",
    "05081063a": "तेभ्यः प्रयुज्य तां पूजां प्रोवाच मधुसूदनः\n",
    "05081063c": "भगवन्तः क्व संसिद्धाः का वीथी भवतामिह\n",
    "05081064a": "किं वा भगवतां कार्यमहं किं करवाणि वः\n",
    "05081064c": "केनार्थेनोपसंप्राप्ता भगवन्तो महीतलम्\n",
    "05081065a": "तमब्रवीज्जामदग्न्य उपेत्य मधुसूदनम्\n",
    "05081065c": "परिष्वज्य च गोविन्दं पुरा सुचरिते सखा\n",
    "05081066a": "देवर्षयः पुण्यकृतो ब्राह्मणाश्च बहुश्रुताः\n",
    "05081066c": "राजर्षयश्च दाशार्ह मानयन्तस्तपस्विनः\n",
    "05081067a": "देवासुरस्य द्रष्टारः पुराणस्य महाद्युते\n",
    "05081067c": "समेतं पार्थिवं क्षत्रं दिदृक्षन्तश्च सर्वतः\n",
    "05081068a": "सभासदश्च राजानस्त्वां च सत्यं जनार्दन\n",
    "05081068c": "एतन्महत्प्रेक्षणीयं द्रष्टुं गच्छाम केशव\n",
    "05081069a": "धर्मार्थसहिता वाचः श्रोतुमिच्छाम माधव\n",
    "05081069c": "त्वयोच्यमानाः कुरुषु राजमध्ये परंतप\n",
    "05081070a": "भीष्मद्रोणादयश्चैव विदुरश्च महामतिः\n",
    "05081070c": "त्वं च यादवशार्दूल सभायां वै समेष्यथ\n",
    "05081071a": "तव वाक्यानि दिव्यानि तत्र तेषां च माधव\n",
    "05081071c": "श्रोतुमिच्छाम गोविन्द सत्यानि च शुभानि च\n",
    "05081072a": "आपृष्टोऽसि महाबाहो पुनर्द्रक्ष्यामहे वयम्\n",
    "05081072c": "याह्यविघ्नेन वै वीर द्रक्ष्यामस्त्वां सभागतम्\n",
    "05082001": "वैशंपायन उवाच\n",
    "05082001a": "प्रयान्तं देवकीपुत्रं परवीररुजो दश\n",
    "05082001c": "महारथा महाबाहुमन्वयुः शस्त्रपाणयः\n",
    "05082002a": "पदातीनां सहस्रं च सादिनां च परंतप\n",
    "05082002c": "भोज्यं च विपुलं राजन्प्रेष्याश्च शतशोऽपरे\n",
    "05082003": "जनमेजय उवाच\n",
    "05082003a": "कथं प्रयातो दाशार्हो महात्मा मधुसूदनः\n",
    "05082003c": "कानि वा व्रजतस्तस्य निमित्तानि महौजसः\n",
    "05082004": "वैशंपायन उवाच\n",
    "05082004a": "तस्य प्रयाणे यान्यासन्नद्भुतानि महात्मनः\n",
    "05082004c": "तानि मे शृणु दिव्यानि दैवान्यौत्पातिकानि च\n",
    "05082005a": "अनभ्रेऽशनिनिर्घोषः सविद्युत्समजायत\n",
    "05082005c": "अन्वगेव च पर्जन्यः प्रावर्षद्विघने भृशम्\n",
    "05082006a": "प्रत्यगूहुर्महानद्यः प्राङ्मुखाः सिन्धुसत्तमाः\n",
    "05082006c": "विपरीता दिशः सर्वा न प्राज्ञायत किंचन\n",
    "05082007a": "प्राज्वलन्नग्नयो राजन्पृथिवी समकम्पत\n",
    "05082007c": "उदपानाश्च कुम्भाश्च प्रासिञ्चञ्शतशो जलम्\n",
    "05082008a": "तमःसंवृतमप्यासीत्सर्वं जगदिदं तदा\n",
    "05082008c": "न दिशो नादिशो राजन्प्रज्ञायन्ते स्म रेणुना\n",
    "05082009a": "प्रादुरासीन्महाञ्शब्दः खे शरीरं न दृश्यते\n",
    "05082009c": "सर्वेषु राजन्देशेषु तदद्भुतमिवाभवत्\n",
    "05082010a": "प्रामथ्नाद्धास्तिनपुरं वातो दक्षिणपश्चिमः\n",
    "05082010c": "आरुजन्गणशो वृक्षान्परुषो भीमनिस्वनः\n",
    "05082011a": "यत्र यत्र तु वार्ष्णेयो वर्तते पथि भारत\n",
    "05082011c": "तत्र तत्र सुखो वायुः सर्वं चासीत्प्रदक्षिणम्\n",
    "05082012a": "ववर्ष पुष्पवर्षं च कमलानि च भूरिशः\n",
    "05082012c": "समश्च पन्था निर्दुःखो व्यपेतकुशकण्टकः\n",
    "05082013a": "स गच्छन्ब्राह्मणै राजंस्तत्र तत्र महाभुजः\n",
    "05082013c": "अर्च्यते मधुपर्कैश्च सुमनोभिर्वसुप्रदः\n",
    "05082014a": "तं किरन्ति महात्मानं वन्यैः पुष्पैः सुगन्धिभिः\n",
    "05082014c": "स्त्रियः पथि समागम्य सर्वभूतहिते रतम्\n",
    "05082015a": "स शालिभवनं रम्यं सर्वसस्यसमाचितम्\n",
    "05082015c": "सुखं परमधर्मिष्ठमत्यगाद्भरतर्षभ\n",
    "05082016a": "पश्यन्बहुपशून्ग्रामान्रम्यान्हृदयतोषणान्\n",
    "05082016c": "पुराणि च व्यतिक्रामन्राष्ट्राणि विविधानि च\n",
    "05082017a": "नित्यहृष्टाः सुमनसो भारतैरभिरक्षिताः\n",
    "05082017c": "नोद्विग्नाः परचक्राणामनयानामकोविदाः\n",
    "05082018a": "उपप्लव्यादथायान्तं जनाः पुरनिवासिनः\n",
    "05082018c": "पथ्यतिष्ठन्त सहिता विष्वक्सेनदिदृक्षया\n",
    "05082019a": "ते तु सर्वे सुनामानमग्निमिद्धमिव प्रभुम्\n",
    "05082019c": "अर्चयामासुरर्च्यं तं देशातिथिमुपस्थितम्\n",
    "05082020a": "वृकस्थलं समासाद्य केशवः परवीरहा\n",
    "05082020c": "प्रकीर्णरश्मावादित्ये विमले लोहितायति\n",
    "05082021a": "अवतीर्य रथात्तूर्णं कृत्वा शौचं यथाविधि\n",
    "05082021c": "रथमोचनमादिश्य संध्यामुपविवेश ह\n",
    "05082022a": "दारुकोऽपि हयान्मुक्त्वा परिचर्य च शास्त्रतः\n",
    "05082022c": "मुमोच सर्वं वर्माणि मुक्त्वा चैनानवासृजत्\n",
    "05082023a": "अभ्यतीत्य तु तत्सर्वमुवाच मधुसूदनः\n",
    "05082023c": "युधिष्ठिरस्य कार्यार्थमिह वत्स्यामहे क्षपाम्\n",
    "05082024a": "तस्य तन्मतमाज्ञाय चक्रुरावसथं नराः\n",
    "05082024c": "क्षणेन चान्नपानानि गुणवन्ति समार्जयन्\n",
    "05082025a": "तस्मिन्ग्रामे प्रधानास्तु य आसन्ब्राह्मणा नृप\n",
    "05082025c": "आर्याः कुलीना ह्रीमन्तो ब्राह्मीं वृत्तिमनुष्ठिताः\n",
    "05082026a": "तेऽभिगम्य महात्मानं हृषीकेशमरिंदमम्\n",
    "05082026c": "पूजां चक्रुर्यथान्यायमाशीर्मङ्गलसंयुताम्\n",
    "05082027a": "ते पूजयित्वा दाशार्हं सर्वलोकेषु पूजितम्\n",
    "05082027c": "न्यवेदयन्त वेश्मानि रत्नवन्ति महात्मने\n",
    "05082028a": "तान्प्रभुः कृतमित्युक्त्वा सत्कृत्य च यथार्हतः\n",
    "05082028c": "अभ्येत्य तेषां वेश्मानि पुनरायात्सहैव तैः\n",
    "05082029a": "सुमृष्टं भोजयित्वा च ब्राह्मणांस्तत्र केशवः\n",
    "05082029c": "भुक्त्वा च सह तैः सर्वैरवसत्तां क्षपां सुखम्\n",
    "05083001": "वैशंपायन उवाच\n",
    "05083001a": "तथा दूतैः समाज्ञाय आयान्तं मधुसूदनम्\n",
    "05083001c": "धृतराष्ट्रोऽब्रवीद्भीष्ममर्चयित्वा महाभुजम्\n",
    "05083002a": "द्रोणं च संजयं चैव विदुरं च महामतिम्\n",
    "05083002c": "दुर्योधनं च सामात्यं हृष्टरोमाब्रवीदिदम्\n",
    "05083003a": "अद्भुतं महदाश्चर्यं श्रूयते कुरुनन्दन\n",
    "05083003c": "स्त्रियो बालाश्च वृद्धाश्च कथयन्ति गृहे गृहे\n",
    "05083004a": "सत्कृत्याचक्षते चान्ये तथैवान्ये समागताः\n",
    "05083004c": "पृथग्वादाश्च वर्तन्ते चत्वरेषु सभासु च\n",
    "05083005a": "उपयास्यति दाशार्हः पाण्डवार्थे पराक्रमी\n",
    "05083005c": "स नो मान्यश्च पूज्यश्च सर्वथा मधुसूदनः\n",
    "05083006a": "तस्मिन्हि यात्रा लोकस्य भूतानामीश्वरो हि सः\n",
    "05083006c": "तस्मिन्धृतिश्च वीर्यं च प्रज्ञा चौजश्च माधवे\n",
    "05083007a": "स मान्यतां नरश्रेष्ठः स हि धर्मः सनातनः\n",
    "05083007c": "पूजितो हि सुखाय स्यादसुखः स्यादपूजितः\n",
    "05083008a": "स चेत्तुष्यति दाशार्ह उपचारैररिंदमः\n",
    "05083008c": "कृत्स्नान्सर्वानभिप्रायान्प्राप्स्यामः सर्वराजसु\n",
    "05083009a": "तस्य पूजार्थमद्यैव संविधत्स्व परंतप\n",
    "05083009c": "सभाः पथि विधीयन्तां सर्वकामसमाहिताः\n",
    "05083010a": "यथा प्रीतिर्महाबाहो त्वयि जायेत तस्य वै\n",
    "05083010c": "तथा कुरुष्व गान्धारे कथं वा भीष्म मन्यसे\n",
    "05083011a": "ततो भीष्मादयः सर्वे धृतराष्ट्रं जनाधिपम्\n",
    "05083011c": "ऊचुः परममित्येवं पूजयन्तोऽस्य तद्वचः\n",
    "05083012a": "तेषामनुमतं ज्ञात्वा राजा दुर्योधनस्तदा\n",
    "05083012c": "सभावास्तूनि रम्याणि प्रदेष्टुमुपचक्रमे\n",
    "05083013a": "ततो देशेषु देशेषु रमणीयेषु भागशः\n",
    "05083013c": "सर्वरत्नसमाकीर्णाः सभाश्चक्रुरनेकशः\n",
    "05083014a": "आसनानि विचित्राणि युक्तानि विविधैर्गुणैः\n",
    "05083014c": "स्त्रियो गन्धानलंकारान्सूक्ष्माणि वसनानि च\n",
    "05083015a": "गुणवन्त्यन्नपानानि भोज्यानि विविधानि च\n",
    "05083015c": "माल्यानि च सुगन्धीनि तानि राजा ददौ ततः\n",
    "05083016a": "विशेषतश्च वासार्थं सभां ग्रामे वृकस्थले\n",
    "05083016c": "विदधे कौरवो राजा बहुरत्नां मनोरमाम्\n",
    "05083017a": "एतद्विधाय वै सर्वं देवार्हमतिमानुषम्\n",
    "05083017c": "आचख्यौ धृतराष्ट्राय राजा दुर्योधनस्तदा\n",
    "05083018a": "ताः सभाः केशवः सर्वा रत्नानि विविधानि च\n",
    "05083018c": "असमीक्ष्यैव दाशार्ह उपायात्कुरुसद्म तत्\n",
    "05084001": "धृतराष्ट्र उवाच\n",
    "05084001a": "उपप्लव्यादिह क्षत्तरुपयातो जनार्दनः\n",
    "05084001c": "वृकस्थले निवसति स च प्रातरिहेष्यति\n",
    "05084002a": "आहुकानामधिपतिः पुरोगः सर्वसात्वताम्\n",
    "05084002c": "महामना महावीर्यो महामात्रो जनार्दनः\n",
    "05084003a": "स्फीतस्य वृष्णिवंशस्य भर्ता गोप्ता च माधवः\n",
    "05084003c": "त्रयाणामपि लोकानां भगवान्प्रपितामहः\n",
    "05084004a": "वृष्ण्यन्धकाः सुमनसो यस्य प्रज्ञामुपासते\n",
    "05084004c": "आदित्या वसवो रुद्रा यथा बुद्धिं बृहस्पतेः\n",
    "05084005a": "तस्मै पूजां प्रयोक्ष्यामि दाशार्हाय महात्मने\n",
    "05084005c": "प्रत्यक्षं तव धर्मज्ञ तन्मे कथयतः शृणु\n",
    "05084006a": "एकवर्णैः सुकृष्णाङ्गैर्बाह्लिजातैर्हयोत्तमैः\n",
    "05084006c": "चतुर्युक्तान्रथांस्तस्मै रौक्मान्दास्यामि षोडश\n",
    "05084007a": "नित्यप्रभिन्नान्मातङ्गानीषादन्तान्प्रहारिणः\n",
    "05084007c": "अष्टानुचरमेकैकमष्टौ दास्यामि केशवे\n",
    "05084008a": "दासीनामप्रजातानां शुभानां रुक्मवर्चसाम्\n",
    "05084008c": "शतमस्मै प्रदास्यामि दासानामपि तावतः\n",
    "05084009a": "आविकं बहु सुस्पर्शं पार्वतीयैरुपाहृतम्\n",
    "05084009c": "तदप्यस्मै प्रदास्यामि सहस्राणि दशाष्ट च\n",
    "05084010a": "अजिनानां सहस्राणि चीनदेशोद्भवानि च\n",
    "05084010c": "तान्यप्यस्मै प्रदास्यामि यावदर्हति केशवः\n",
    "05084011a": "दिवा रात्रौ च भात्येष सुतेजा विमलो मणिः\n",
    "05084011c": "तमप्यस्मै प्रदास्यामि तमप्यर्हति केशवः\n",
    "05084012a": "एकेनापि पतत्यह्ना योजनानि चतुर्दश\n",
    "05084012c": "यानमश्वतरीयुक्तं दास्ये तस्मै तदप्यहम्\n",
    "05084013a": "यावन्ति वाहनान्यस्य यावन्तः पुरुषाश्च ते\n",
    "05084013c": "ततोऽष्टगुणमप्यस्मै भोज्यं दास्याम्यहं सदा\n",
    "05084014a": "मम पुत्राश्च पौत्राश्च सर्वे दुर्योधनादृते\n",
    "05084014c": "प्रत्युद्यास्यन्ति दाशार्हं रथैर्मृष्टैरलंकृताः\n",
    "05084015a": "स्वलंकृताश्च कल्याण्यः पादैरेव सहस्रशः\n",
    "05084015c": "वारमुख्या महाभागं प्रत्युद्यास्यन्ति केशवम्\n",
    "05084016a": "नगरादपि याः काश्चिद्गमिष्यन्ति जनार्दनम्\n",
    "05084016c": "द्रष्टुं कन्याश्च कल्याण्यस्ताश्च यास्यन्त्यनावृताः\n",
    "05084017a": "सस्त्रीपुरुषबालं हि नगरं मधुसूदनम्\n",
    "05084017c": "उदीक्षते महात्मानं भानुमन्तमिव प्रजाः\n",
    "05084018a": "महाध्वजपताकाश्च क्रियन्तां सर्वतोदिशम्\n",
    "05084018c": "जलावसिक्तो विरजाः पन्थास्तस्येति चान्वशात्\n",
    "05084019a": "दुःशासनस्य च गृहं दुर्योधनगृहाद्वरम्\n",
    "05084019c": "तदस्य क्रियतां क्षिप्रं सुसंमृष्टमलंकृतम्\n",
    "05084020a": "एतद्धि रुचिराकारैः प्रासादैरुपशोभितम्\n",
    "05084020c": "शिवं च रमणीयं च सर्वर्तु सुमहाधनम्\n",
    "05084021a": "सर्वमस्मिन्गृहे रत्नं मम दुर्योधनस्य च\n",
    "05084021c": "यद्यदर्हेत्स वार्ष्णेयस्तत्तद्देयमसंशयम्\n",
    "05085001": "विदुर उवाच\n",
    "05085001a": "राजन्बहुमतश्चासि त्रैलोक्यस्यापि सत्तमः\n",
    "05085001c": "संभावितश्च लोकस्य संमतश्चासि भारत\n",
    "05085002a": "यत्त्वमेवंगते ब्रूयाः पश्चिमे वयसि स्थितः\n",
    "05085002c": "शास्त्राद्वा सुप्रतर्काद्वा सुस्थिरः स्थविरो ह्यसि\n",
    "05085003a": "लेखाश्मनीव भाः सूर्ये महोर्मिरिव सागरे\n",
    "05085003c": "धर्मस्त्वयि महान्राजन्निति व्यवसिताः प्रजाः\n",
    "05085004a": "सदैव भावितो लोको गुणौघैस्तव पार्थिव\n",
    "05085004c": "गुणानां रक्षणे नित्यं प्रयतस्व सबान्धवः\n",
    "05085005a": "आर्जवं प्रतिपद्यस्व मा बाल्याद्बहुधा नशीः\n",
    "05085005c": "राज्यं पुत्रांश्च पौत्रांश्च सुहृदश्चापि सुप्रियान्\n",
    "05085006a": "यत्त्वं दित्ससि कृष्णाय राजन्नतिथये बहु\n",
    "05085006c": "एतदन्यच्च दाशार्हः पृथिवीमपि चार्हति\n",
    "05085007a": "न तु त्वं धर्ममुद्दिश्य तस्य वा प्रियकारणात्\n",
    "05085007c": "एतदिच्छसि कृष्णाय सत्येनात्मानमालभे\n",
    "05085008a": "मायैषातत्त्वमेवैतच्छद्मैतद्भूरिदक्षिण\n",
    "05085008c": "जानामि ते मतं राजन्गूढं बाह्येन कर्मणा\n",
    "05085009a": "पञ्च पञ्चैव लिप्सन्ति ग्रामकान्पाण्डवा नृप\n",
    "05085009c": "न च दित्ससि तेभ्यस्तांस्तच्छमं कः करिष्यति\n",
    "05085010a": "अर्थेन तु महाबाहुं वार्ष्णेयं त्वं जिहीर्षसि\n",
    "05085010c": "अनेनैवाभ्युपायेन पाण्डवेभ्यो बिभित्ससि\n",
    "05085011a": "न च वित्तेन शक्योऽसौ नोद्यमेन न गर्हया\n",
    "05085011c": "अन्यो धनंजयात्कर्तुमेतत्तत्त्वं ब्रवीमि ते\n",
    "05085012a": "वेद कृष्णस्य माहात्म्यं वेदास्य दृढभक्तिताम्\n",
    "05085012c": "अत्याज्यमस्य जानामि प्राणैस्तुल्यं धनंजयम्\n",
    "05085013a": "अन्यत्कुम्भादपां पूर्णादन्यत्पादावसेचनात्\n",
    "05085013c": "अन्यत्कुशलसंप्रश्नान्नैषिष्यति जनार्दनः\n",
    "05085014a": "यत्त्वस्य प्रियमातिथ्यं मानार्हस्य महात्मनः\n",
    "05085014c": "तदस्मै क्रियतां राजन्मानार्हो हि जनार्दनः\n",
    "05085015a": "आशंसमानः कल्याणं कुरूनभ्येति केशवः\n",
    "05085015c": "येनैव राजन्नर्थेन तदेवास्मा उपाकुरु\n",
    "05085016a": "शममिच्छति दाशार्हस्तव दुर्योधनस्य च\n",
    "05085016c": "पाण्डवानां च राजेन्द्र तदस्य वचनं कुरु\n",
    "05085017a": "पितासि राजन्पुत्रास्ते वृद्धस्त्वं शिशवः परे\n",
    "05085017c": "वर्तस्व पितृवत्तेषु वर्तन्ते ते हि पुत्रवत्\n",
    "05086001": "दुर्योधन उवाच\n",
    "05086001a": "यदाह विदुरः कृष्णे सर्वं तत्सत्यमुच्यते\n",
    "05086001c": "अनुरक्तो ह्यसंहार्यः पार्थान्प्रति जनार्दनः\n",
    "05086002a": "यत्तु सत्कारसंयुक्तं देयं वसु जनार्दने\n",
    "05086002c": "अनेकरूपं राजेन्द्र न तद्देयं कदाचन\n",
    "05086003a": "देशः कालस्तथायुक्तो न हि नार्हति केशवः\n",
    "05086003c": "मंस्यत्यधोक्षजो राजन्भयादर्चति मामिति\n",
    "05086004a": "अवमानश्च यत्र स्यात्क्षत्रियस्य विशां पते\n",
    "05086004c": "न तत्कुर्याद्बुधः कार्यमिति मे निश्चिता मतिः\n",
    "05086005a": "स हि पूज्यतमो देवः कृष्णः कमललोचनः\n",
    "05086005c": "त्रयाणामपि लोकानां विदितं मम सर्वथा\n",
    "05086006a": "न तु तस्मिन्प्रदेयं स्यात्तथा कार्यगतिः प्रभो\n",
    "05086006c": "विग्रहः समुपारब्धो न हि शाम्यत्यविग्रहात्\n",
    "05086007": "वैशंपायन उवाच\n",
    "05086007a": "तस्य तद्वचनं श्रुत्वा भीष्मः कुरुपितामहः\n",
    "05086007c": "वैचित्रवीर्यं राजानमिदं वचनमब्रवीत्\n",
    "05086008a": "सत्कृतोऽसत्कृतो वापि न क्रुध्येत जनार्दनः\n",
    "05086008c": "नालमन्यमवज्ञातुमवज्ञातोऽपि केशवः\n",
    "05086009a": "यत्तु कार्यं महाबाहो मनसा कार्यतां गतम्\n",
    "05086009c": "सर्वोपायैर्न तच्छक्यं केनचित्कर्तुमन्यथा\n",
    "05086010a": "स यद्ब्रूयान्महाबाहुस्तत्कार्यमविशङ्कया\n",
    "05086010c": "वासुदेवेन तीर्थेन क्षिप्रं संशाम्य पाण्डवैः\n",
    "05086011a": "धर्म्यमर्थ्यं स धर्मात्मा ध्रुवं वक्ता जनार्दनः\n",
    "05086011c": "तस्मिन्वाच्याः प्रिया वाचो भवता बान्धवैः सह\n",
    "05086012": "दुर्योधन उवाच\n",
    "05086012a": "न पर्यायोऽस्ति यद्राजञ्श्रियं निष्केवलामहम्\n",
    "05086012c": "तैः सहेमामुपाश्नीयां जीवञ्जीवैः पितामह\n",
    "05086013a": "इदं तु सुमहत्कार्यं शृणु मे यत्समर्थितम्\n",
    "05086013c": "परायणं पाण्डवानां नियंस्यामि जनार्दनम्\n",
    "05086014a": "तस्मिन्बद्धे भविष्यन्ति वृष्णयः पृथिवी तथा\n",
    "05086014c": "पाण्डवाश्च विधेया मे स च प्रातरिहेष्यति\n",
    "05086015a": "अत्रोपायं यथा सम्यङ्न बुध्येत जनार्दनः\n",
    "05086015c": "न चापायो भवेत्कश्चित्तद्भवान्प्रब्रवीतु मे\n",
    "05086016": "वैशंपायन उवाच\n",
    "05086016a": "तस्य तद्वचनं श्रुत्वा घोरं कृष्णाभिसंहितम्\n",
    "05086016c": "धृतराष्ट्रः सहामात्यो व्यथितो विमनाभवत्\n",
    "05086017a": "ततो दुर्योधनमिदं धृतराष्ट्रोऽब्रवीद्वचः\n",
    "05086017c": "मैवं वोचः प्रजापाल नैष धर्मः सनातनः\n",
    "05086018a": "दूतश्च हि हृषीकेशः संबन्धी च प्रियश्च नः\n",
    "05086018c": "अपापः कौरवेयेषु कथं बन्धनमर्हति\n",
    "05086019": "भीष्म उवाच\n",
    "05086019a": "परीतो धृतराष्ट्रायं तव पुत्रः सुमन्दधीः\n",
    "05086019c": "वृणोत्यनर्थं न त्वर्थं याच्यमानः सुहृद्गणैः\n",
    "05086020a": "इममुत्पथि वर्तन्तं पापं पापानुबन्धिनम्\n",
    "05086020c": "वाक्यानि सुहृदां हित्वा त्वमप्यस्यानुवर्तसे\n",
    "05086021a": "कृष्णमक्लिष्टकर्माणमासाद्यायं सुदुर्मतिः\n",
    "05086021c": "तव पुत्रः सहामात्यः क्षणेन न भविष्यति\n",
    "05086022a": "पापस्यास्य नृशंसस्य त्यक्तधर्मस्य दुर्मतेः\n",
    "05086022c": "नोत्सहेऽनर्थसंयुक्तां वाचं श्रोतुं कथंचन\n",
    "05086023": "वैशंपायन उवाच\n",
    "05086023a": "इत्युक्त्वा भरतश्रेष्ठो वृद्धः परममन्युमान्\n",
    "05086023c": "उत्थाय तस्मात्प्रातिष्ठद्भीष्मः सत्यपराक्रमः\n",
    "05087001": "वैशंपायन उवाच\n",
    "05087001a": "प्रातरुत्थाय कृष्णस्तु कृतवान्सर्वमाह्निकम्\n",
    "05087001c": "ब्राह्मणैरभ्यनुज्ञातः प्रययौ नगरं प्रति\n",
    "05087002a": "तं प्रयान्तं महाबाहुमनुज्ञाप्य ततो नृप\n",
    "05087002c": "पर्यवर्तन्त ते सर्वे वृकस्थलनिवासिनः\n",
    "05087003a": "धार्तराष्ट्रास्तमायान्तं प्रत्युज्जग्मुः स्वलंकृताः\n",
    "05087003c": "दुर्योधनमृते सर्वे भीष्मद्रोणकृपादयः\n",
    "05087004a": "पौराश्च बहुला राजन्हृषीकेशं दिदृक्षवः\n",
    "05087004c": "यानैर्बहुविधैरन्ये पद्भिरेव तथापरे\n",
    "05087005a": "स वै पथि समागम्य भीष्मेणाक्लिष्टकर्मणा\n",
    "05087005c": "द्रोणेन धार्तराष्ट्रैश्च तैर्वृतो नगरं ययौ\n",
    "05087006a": "कृष्णसंमाननार्थं च नगरं समलंकृतम्\n",
    "05087006c": "बभूवू राजमार्गाश्च बहुरत्नसमाचिताः\n",
    "05087007a": "न स्म कश्चिद्गृहे राजंस्तदासीद्भरतर्षभ\n",
    "05087007c": "न स्त्री न वृद्धो न शिशुर्वासुदेवदिदृक्षया\n",
    "05087008a": "राजमार्गे नरा न स्म संभवन्त्यवनिं गताः\n",
    "05087008c": "तथा हि सुमहद्राजन्हृषीकेशप्रवेशने\n",
    "05087009a": "आवृतानि वरस्त्रीभिर्गृहाणि सुमहान्त्यपि\n",
    "05087009c": "प्रचलन्तीव भारेण दृश्यन्ते स्म महीतले\n",
    "05087010a": "तथा च गतिमन्तस्ते वासुदेवस्य वाजिनः\n",
    "05087010c": "प्रनष्टगतयोऽभूवन्राजमार्गे नरैर्वृते\n",
    "05087011a": "स गृहं धृतराष्ट्रस्य प्राविशच्छत्रुकर्शनः\n",
    "05087011c": "पाण्डुरं पुण्डरीकाक्षः प्रासादैरुपशोभितम्\n",
    "05087012a": "तिस्रः कक्ष्या व्यतिक्रम्य केशवो राजवेश्मनः\n",
    "05087012c": "वैचित्रवीर्यं राजानमभ्यगच्छदरिंदमः\n",
    "05087013a": "अभ्यागच्छति दाशार्हे प्रज्ञाचक्षुर्नरेश्वरः\n",
    "05087013c": "सहैव द्रोणभीष्माभ्यामुदतिष्ठन्महायशाः\n",
    "05087014a": "कृपश्च सोमदत्तश्च महाराजश्च बाह्लिकः\n",
    "05087014c": "आसनेभ्योऽचलन्सर्वे पूजयन्तो जनार्दनम्\n",
    "05087015a": "ततो राजानमासाद्य धृतराष्ट्रं यशस्विनम्\n",
    "05087015c": "स भीष्मं पूजयामास वार्ष्णेयो वाग्भिरञ्जसा\n",
    "05087016a": "तेषु धर्मानुपूर्वीं तां प्रयुज्य मधुसूदनः\n",
    "05087016c": "यथावयः समीयाय राजभिस्तत्र माधवः\n",
    "05087017a": "अथ द्रोणं सपुत्रं स बाह्लीकं च यशस्विनम्\n",
    "05087017c": "कृपं च सोमदत्तं च समीयाय जनार्दनः\n",
    "05087018a": "तत्रासीदूर्जितं मृष्टं काञ्चनं महदासनम्\n",
    "05087018c": "शासनाद्धृतराष्ट्रस्य तत्रोपाविशदच्युतः\n",
    "05087019a": "अथ गां मधुपर्कं चाप्युदकं च जनार्दने\n",
    "05087019c": "उपजह्रुर्यथान्यायं धृतराष्ट्रपुरोहिताः\n",
    "05087020a": "कृतातिथ्यस्तु गोविन्दः सर्वान्परिहसन्कुरून्\n",
    "05087020c": "आस्ते संबन्धकं कुर्वन्कुरुभिः परिवारितः\n",
    "05087021a": "सोऽर्चितो धृतराष्ट्रेण पूजितश्च महायशाः\n",
    "05087021c": "राजानं समनुज्ञाप्य निराक्रामदरिंदमः\n",
    "05087022a": "तैः समेत्य यथान्यायं कुरुभिः कुरुसंसदि\n",
    "05087022c": "विदुरावसथं रम्यमुपातिष्ठत माधवः\n",
    "05087023a": "विदुरः सर्वकल्याणैरभिगम्य जनार्दनम्\n",
    "05087023c": "अर्चयामास दाशार्हं सर्वकामैरुपस्थितम्\n",
    "05087024a": "कृतातिथ्यं तु गोविन्दं विदुरः सर्वधर्मवित्\n",
    "05087024c": "कुशलं पाण्डुपुत्राणामपृच्छन्मधुसूदनम्\n",
    "05087025a": "प्रीयमाणस्य सुहृदो विदुषो बुद्धिसत्तमः\n",
    "05087025c": "धर्मनित्यस्य च तदा गतदोषस्य धीमतः\n",
    "05087026a": "तस्य सर्वं सविस्तारं पाण्डवानां विचेष्टितम्\n",
    "05087026c": "क्षत्तुराचष्ट दाशार्हः सर्वप्रत्यक्षदर्शिवान्\n",
    "05088001": "वैशंपायन उवाच\n",
    "05088001a": "अथोपगम्य विदुरमपराह्णे जनार्दनः\n",
    "05088001c": "पितृष्वसारं गोविन्दः सोऽभ्यगच्छदरिंदमः\n",
    "05088002a": "सा दृष्ट्वा कृष्णमायान्तं प्रसन्नादित्यवर्चसम्\n",
    "05088002c": "कण्ठे गृहीत्वा प्राक्रोशत्पृथा पार्थाननुस्मरन्\n",
    "05088003a": "तेषां सत्त्ववतां मध्ये गोविन्दं सहचारिणम्\n",
    "05088003c": "चिरस्य दृष्ट्वा वार्ष्णेयं बाष्पमाहारयत्पृथा\n",
    "05088004a": "साब्रवीत्कृष्णमासीनं कृतातिथ्यं युधां पतिम्\n",
    "05088004c": "बाष्पगद्गदपूर्णेन मुखेन परिशुष्यता\n",
    "05088005a": "ये ते बाल्यात्प्रभृत्येव गुरुशुश्रूषणे रताः\n",
    "05088005c": "परस्परस्य सुहृदः संमताः समचेतसः\n",
    "05088006a": "निकृत्या भ्रंशिता राज्याज्जनार्हा निर्जनं गताः\n",
    "05088006c": "विनीतक्रोधहर्षाश्च ब्रह्मण्याः सत्यवादिनः\n",
    "05088007a": "त्यक्त्वा प्रियसुखे पार्था रुदन्तीमपहाय माम्\n",
    "05088007c": "अहार्षुश्च वनं यान्तः समूलं हृदयं मम\n",
    "05088008a": "अतदर्हा महात्मानः कथं केशव पाण्डवाः\n",
    "05088008c": "ऊषुर्महावने तात सिंहव्याघ्रगजाकुले\n",
    "05088009a": "बाला विहीनाः पित्रा ते मया सततलालिताः\n",
    "05088009c": "अपश्यन्तः स्वपितरौ कथमूषुर्महावने\n",
    "05088010a": "शङ्खदुन्दुभिनिर्घोषैर्मृदङ्गैर्वैणवैरपि\n",
    "05088010c": "पाण्डवाः समबोध्यन्त बाल्यात्प्रभृति केशव\n",
    "05088011a": "ये स्म वारणशब्देन हयानां हेषितेन च\n",
    "05088011c": "रथनेमिनिनादैश्च व्यबोध्यन्त सदा गृहे\n",
    "05088012a": "शङ्खभेरीनिनादेन वेणुवीणानुनादिना\n",
    "05088012c": "पुण्याहघोषमिश्रेण पूज्यमाना द्विजातिभिः\n",
    "05088013a": "वस्त्रै रत्नैरलंकारैः पूजयन्तो द्विजन्मनः\n",
    "05088013c": "गीर्भिर्मङ्गलयुक्ताभिर्ब्राह्मणानां महात्मनाम्\n",
    "05088014a": "अर्चितैरर्चनार्हैश्च स्तुवद्भिरभिनन्दिताः\n",
    "05088014c": "प्रासादाग्रेष्वबोध्यन्त राङ्कवाजिनशायिनः\n",
    "05088015a": "ते नूनं निनदं श्रुत्वा श्वापदानां महावने\n",
    "05088015c": "न स्मोपयान्ति निद्रां वै अतदर्हा जनार्दन\n",
    "05088016a": "भेरीमृदङ्गनिनदैः शङ्खवैणवनिस्वनैः\n",
    "05088016c": "स्त्रीणां गीतनिनादैश्च मधुरैर्मधुसूदन\n",
    "05088017a": "बन्दिमागधसूतैश्च स्तुवद्भिर्बोधिताः कथम्\n",
    "05088017c": "महावने व्यबोध्यन्त श्वापदानां रुतेन ते\n",
    "05088018a": "ह्रीमान्सत्यधृतिर्दान्तो भूतानामनुकम्पिता\n",
    "05088018c": "कामद्वेषौ वशे कृत्वा सतां वर्त्मानुवर्तते\n",
    "05088019a": "अम्बरीषस्य मान्धातुर्ययातेर्नहुषस्य च\n",
    "05088019c": "भरतस्य दिलीपस्य शिबेरौशीनरस्य च\n",
    "05088020a": "राजर्षीणां पुराणानां धुरं धत्ते दुरुद्वहाम्\n",
    "05088020c": "शीलवृत्तोपसंपन्नो धर्मज्ञः सत्यसंगरः\n",
    "05088021a": "राजा सर्वगुणोपेतस्त्रैलोक्यस्यापि यो भवेत्\n",
    "05088021c": "अजातशत्रुर्धर्मात्मा शुद्धजाम्बूनदप्रभः\n",
    "05088022a": "श्रेष्ठः कुरुषु सर्वेषु धर्मतः श्रुतवृत्ततः\n",
    "05088022c": "प्रियदर्शनो दीर्घभुजः कथं कृष्ण युधिष्ठिरः\n",
    "05088023a": "यः स नागायुतप्राणो वातरंहा वृकोदरः\n",
    "05088023c": "अमर्षी पाण्डवो नित्यं प्रियो भ्रातुः प्रियंकरः\n",
    "05088024a": "कीचकस्य च सज्ञातेर्यो हन्ता मधुसूदन\n",
    "05088024c": "शूरः क्रोधवशानां च हिडिम्बस्य बकस्य च\n",
    "05088025a": "पराक्रमे शक्रसमो वायुवेगसमो जवे\n",
    "05088025c": "महेश्वरसमः क्रोधे भीमः प्रहरतां वरः\n",
    "05088026a": "क्रोधं बलममर्षं च यो निधाय परंतपः\n",
    "05088026c": "जितात्मा पाण्डवोऽमर्षी भ्रातुस्तिष्ठति शासने\n",
    "05088027a": "तेजोराशिं महात्मानं बलौघममितौजसम्\n",
    "05088027c": "भीमं प्रदर्शनेनापि भीमसेनं जनार्दन\n",
    "05088027e": "तं ममाचक्ष्व वार्ष्णेय कथमद्य वृकोदरः\n",
    "05088028a": "आस्ते परिघबाहुः स मध्यमः पाण्डवोऽच्युत\n",
    "05088028c": "अर्जुनेनार्जुनो यः स कृष्ण बाहुसहस्रिणा\n",
    "05088028e": "द्विबाहुः स्पर्धते नित्यमतीतेनापि केशव\n",
    "05088029a": "क्षिपत्येकेन वेगेन पञ्च बाणशतानि यः\n",
    "05088029c": "इष्वस्त्रे सदृशो राज्ञः कार्तवीर्यस्य पाण्डवः\n",
    "05088030a": "तेजसादित्यसदृशो महर्षिप्रतिमो दमे\n",
    "05088030c": "क्षमया पृथिवीतुल्यो महेन्द्रसमविक्रमः\n",
    "05088031a": "आधिराज्यं महद्दीप्तं प्रथितं मधुसूदन\n",
    "05088031c": "आहृतं येन वीर्येण कुरूणां सर्वराजसु\n",
    "05088032a": "यस्य बाहुबलं घोरं कौरवाः पर्युपासते\n",
    "05088032c": "स सर्वरथिनां श्रेष्ठः पाण्डवः सत्यविक्रमः\n",
    "05088033a": "योऽपाश्रयः पाण्डवानां देवानामिव वासवः\n",
    "05088033c": "स ते भ्राता सखा चैव कथमद्य धनंजयः\n",
    "05088034a": "दयावान्सर्वभूतेषु ह्रीनिषेधो महास्त्रवित्\n",
    "05088034c": "मृदुश्च सुकुमारश्च धार्मिकश्च प्रियश्च मे\n",
    "05088035a": "सहदेवो महेष्वासः शूरः समितिशोभनः\n",
    "05088035c": "भ्रातॄणां कृष्ण शुश्रूषुर्धर्मार्थकुशलो युवा\n",
    "05088036a": "सदैव सहदेवस्य भ्रातरो मधुसूदन\n",
    "05088036c": "वृत्तं कल्याणवृत्तस्य पूजयन्ति महात्मनः\n",
    "05088037a": "ज्येष्ठापचायिनं वीरं सहदेवं युधां पतिम्\n",
    "05088037c": "शुश्रूषुं मम वार्ष्णेय माद्रीपुत्रं प्रचक्ष्व मे\n",
    "05088038a": "सुकुमारो युवा शूरो दर्शनीयश्च पाण्डवः\n",
    "05088038c": "भ्रातॄणां कृष्ण सर्वेषां प्रियः प्राणो बहिश्चरः\n",
    "05088039a": "चित्रयोधी च नकुलो महेष्वासो महाबलः\n",
    "05088039c": "कच्चित्स कुशली कृष्ण वत्सो मम सुखैधितः\n",
    "05088040a": "सुखोचितमदुःखार्हं सुकुमारं महारथम्\n",
    "05088040c": "अपि जातु महाबाहो पश्येयं नकुलं पुनः\n",
    "05088041a": "पक्ष्मसंपातजे काले नकुलेन विनाकृता\n",
    "05088041c": "न लभामि सुखं वीर साद्य जीवामि पश्य माम्\n",
    "05088042a": "सर्वैः पुत्रैः प्रियतमा द्रौपदी मे जनार्दन\n",
    "05088042c": "कुलीना शीलसंपन्ना सर्वैः समुदिता गुणैः\n",
    "05088043a": "पुत्रलोकात्पतिलोकान्वृण्वाना सत्यवादिनी\n",
    "05088043c": "प्रियान्पुत्रान्परित्यज्य पाण्डवानन्वपद्यत\n",
    "05088044a": "महाभिजनसंपन्ना सर्वकामैः सुपूजिता\n",
    "05088044c": "ईश्वरी सर्वकल्याणी द्रौपदी कथमच्युत\n",
    "05088045a": "पतिभिः पञ्चभिः शूरैरग्निकल्पैः प्रहारिभिः\n",
    "05088045c": "उपपन्ना महेष्वासैर्द्रौपदी दुःखभागिनी\n",
    "05088046a": "चतुर्दशमिमं वर्षं यन्नापश्यमरिंदम\n",
    "05088046c": "पुत्राधिभिः परिद्यूनां द्रौपदीं सत्यवादिनीम्\n",
    "05088047a": "न नूनं कर्मभिः पुण्यैरश्नुते पुरुषः सुखम्\n",
    "05088047c": "द्रौपदी चेत्तथावृत्ता नाश्नुते सुखमव्ययम्\n",
    "05088048a": "न प्रियो मम कृष्णाय बीभत्सुर्न युधिष्ठिरः\n",
    "05088048c": "भीमसेनो यमौ वापि यदपश्यं सभागताम्\n",
    "05088049a": "न मे दुःखतरं किंचिद्भूतपूर्वं ततोऽधिकम्\n",
    "05088049c": "यद्द्रौपदीं निवातस्थां श्वशुराणां समीपगाम्\n",
    "05088050a": "आनायितामनार्येण क्रोधलोभानुवर्तिना\n",
    "05088050c": "सर्वे प्रैक्षन्त कुरव एकवस्त्रां सभागताम्\n",
    "05088051a": "तत्रैव धृतराष्ट्रश्च महाराजश्च बाह्लिकः\n",
    "05088051c": "कृपश्च सोमदत्तश्च निर्विण्णाः कुरवस्तथा\n",
    "05088052a": "तस्यां संसदि सर्वस्यां क्षत्तारं पूजयाम्यहम्\n",
    "05088052c": "वृत्तेन हि भवत्यार्यो न धनेन न विद्यया\n",
    "05088053a": "तस्य कृष्ण महाबुद्धेर्गम्भीरस्य महात्मनः\n",
    "05088053c": "क्षत्तुः शीलमलंकारो लोकान्विष्टभ्य तिष्ठति\n",
    "05088054a": "सा शोकार्ता च हृष्टा च दृष्ट्वा गोविन्दमागतम्\n",
    "05088054c": "नानाविधानि दुःखानि सर्वाण्येवान्वकीर्तयत्\n",
    "05088055a": "पूर्वैराचरितं यत्तत्कुराजभिररिंदम\n",
    "05088055c": "अक्षद्यूतं मृगवधः कच्चिदेषां सुखावहम्\n",
    "05088056a": "तन्मां दहति यत्कृष्णा सभायां कुरुसंनिधौ\n",
    "05088056c": "धार्तराष्ट्रैः परिक्लिष्टा यथा नकुशलं तथा\n",
    "05088057a": "निर्वासनं च नगरात्प्रव्रज्या च परंतप\n",
    "05088057c": "नानाविधानां दुःखानामावासोऽस्मि जनार्दन\n",
    "05088057e": "अज्ञातचर्या बालानामवरोधश्च केशव\n",
    "05088058a": "न स्म क्लेशतमं मे स्यात्पुत्रैः सह परंतप\n",
    "05088058c": "दुर्योधनेन निकृता वर्षमद्य चतुर्दशम्\n",
    "05088059a": "दुःखादपि सुखं न स्याद्यदि पुण्यफलक्षयः\n",
    "05088059c": "न मे विशेषो जात्वासीद्धार्तराष्ट्रेषु पाण्डवैः\n",
    "05088060a": "तेन सत्येन कृष्ण त्वां हतामित्रं श्रिया वृतम्\n",
    "05088060c": "अस्माद्विमुक्तं संग्रामात्पश्येयं पाण्डवैः सह\n",
    "05088060e": "नैव शक्याः पराजेतुं सत्त्वं ह्येषां तथागतम्\n",
    "05088061a": "पितरं त्वेव गर्हेयं नात्मानं न सुयोधनम्\n",
    "05088061c": "येनाहं कुन्तिभोजाय धनं धूर्तैरिवार्पिता\n",
    "05088062a": "बालां मामार्यकस्तुभ्यं क्रीडन्तीं कन्दुहस्तकाम्\n",
    "05088062c": "अददात्कुन्तिभोजाय सखा सख्ये महात्मने\n",
    "05088063a": "साहं पित्रा च निकृता श्वशुरैश्च परंतप\n",
    "05088063c": "अत्यन्तदुःखिता कृष्ण किं जीवितफलं मम\n",
    "05088064a": "यन्मा वागब्रवीन्नक्तं सूतके सव्यसाचिनः\n",
    "05088064c": "पुत्रस्ते पृथिवीं जेता यशश्चास्य दिवं स्पृशेत्\n",
    "05088065a": "हत्वा कुरून्ग्रामजन्ये राज्यं प्राप्य धनंजयः\n",
    "05088065c": "भ्रातृभिः सह कौन्तेयस्त्रीन्मेधानाहरिष्यति\n",
    "05088066a": "नाहं तामभ्यसूयामि नमो धर्माय वेधसे\n",
    "05088066c": "कृष्णाय महते नित्यं धर्मो धारयति प्रजाः\n",
    "05088067a": "धर्मश्चेदस्ति वार्ष्णेय तथा सत्यं भविष्यति\n",
    "05088067c": "त्वं चापि तत्तथा कृष्ण सर्वं संपादयिष्यसि\n",
    "05088068a": "न मां माधव वैधव्यं नार्थनाशो न वैरिता\n",
    "05088068c": "तथा शोकाय भवति यथा पुत्रैर्विनाभवः\n",
    "05088069a": "याहं गाण्डीवधन्वानं सर्वशस्त्रभृतां वरम्\n",
    "05088069c": "धनंजयं न पश्यामि का शान्तिर्हृदयस्य मे\n",
    "05088070a": "इदं चतुर्दशं वर्षं यन्नापश्यं युधिष्ठिरम्\n",
    "05088070c": "धनंजयं च गोविन्द यमौ तं च वृकोदरम्\n",
    "05088071a": "जीवनाशं प्रनष्टानां श्राद्धं कुर्वन्ति मानवाः\n",
    "05088071c": "अर्थतस्ते मम मृतास्तेषां चाहं जनार्दन\n",
    "05088072a": "ब्रूया माधव राजानं धर्मात्मानं युधिष्ठिरम्\n",
    "05088072c": "भूयांस्ते हीयते धर्मो मा पुत्रक वृथा कृथाः\n",
    "05088073a": "पराश्रया वासुदेव या जीवामि धिगस्तु माम्\n",
    "05088073c": "वृत्तेः कृपणलब्धाया अप्रतिष्ठैव ज्यायसी\n",
    "05088074a": "अथो धनंजयं ब्रूया नित्योद्युक्तं वृकोदरम्\n",
    "05088074c": "यदर्थं क्षत्रिया सूते तस्य कालोऽयमागतः\n",
    "05088075a": "अस्मिंश्चेदागते काले कालो वोऽतिक्रमिष्यति\n",
    "05088075c": "लोकसंभाविताः सन्तः सुनृशंसं करिष्यथ\n",
    "05088076a": "नृशंसेन च वो युक्तांस्त्यजेयं शाश्वतीः समाः\n",
    "05088076c": "काले हि समनुप्राप्ते त्यक्तव्यमपि जीवितम्\n",
    "05088077a": "माद्रीपुत्रौ च वक्तव्यौ क्षत्रधर्मरतौ सदा\n",
    "05088077c": "विक्रमेणार्जितान्भोगान्वृणीतं जीवितादपि\n",
    "05088078a": "विक्रमाधिगता ह्यर्थाः क्षत्रधर्मेण जीवतः\n",
    "05088078c": "मनो मनुष्यस्य सदा प्रीणन्ति पुरुषोत्तम\n",
    "05088079a": "गत्वा ब्रूहि महाबाहो सर्वशस्त्रभृतां वरम्\n",
    "05088079c": "अर्जुनं पाण्डवं वीरं द्रौपद्याः पदवीं चर\n",
    "05088080a": "विदितौ हि तवात्यन्तं क्रुद्धाविव यथान्तकौ\n",
    "05088080c": "भीमार्जुनौ नयेतां हि देवानपि परां गतिम्\n",
    "05088081a": "तयोश्चैतदवज्ञानं यत्सा कृष्णा सभां गता\n",
    "05088081c": "दुःशासनश्च कर्णश्च परुषाण्यभ्यभाषताम्\n",
    "05088082a": "दुर्योधनो भीमसेनमभ्यगच्छन्मनस्विनम्\n",
    "05088082c": "पश्यतां कुरुमुख्यानां तस्य द्रक्ष्यति यत्फलम्\n",
    "05088083a": "न हि वैरं समासाद्य प्रशाम्यति वृकोदरः\n",
    "05088083c": "सुचिरादपि भीमस्य न हि वैरं प्रशाम्यति\n",
    "05088083e": "यावदन्तं न नयति शात्रवाञ्शत्रुकर्शनः\n",
    "05088084a": "न दुःखं राज्यहरणं न च द्यूते पराजयः\n",
    "05088084c": "प्रव्राजनं च पुत्राणां न मे तद्दुःखकारणम्\n",
    "05088085a": "यत्तु सा बृहती श्यामा एकवस्त्रा सभां गता\n",
    "05088085c": "अशृणोत्परुषा वाचस्ततो दुःखतरं नु किम्\n",
    "05088086a": "स्त्रीधर्मिणी वरारोहा क्षत्रधर्मरता सदा\n",
    "05088086c": "नाध्यगच्छत्तथा नाथं कृष्णा नाथवती सती\n",
    "05088087a": "यस्या मम सपुत्रायास्त्वं नाथो मधुसूदन\n",
    "05088087c": "रामश्च बलिनां श्रेष्ठः प्रद्युम्नश्च महारथः\n",
    "05088088a": "साहमेवंविधं दुःखं सहेऽद्य पुरुषोत्तम\n",
    "05088088c": "भीमे जीवति दुर्धर्षे विजये चापलायिनि\n",
    "05088089a": "तत आश्वासयामास पुत्राधिभिरभिप्लुताम्\n",
    "05088089c": "पितृष्वसारं शोचन्तीं शौरिः पार्थसखः पृथाम्\n",
    "05088090a": "का नु सीमन्तिनी त्वादृग्लोकेष्वस्ति पितृष्वसः\n",
    "05088090c": "शूरस्य राज्ञो दुहिता आजमीढकुलं गता\n",
    "05088091a": "महाकुलीना भवती ह्रदाद्ध्रदमिवागता\n",
    "05088091c": "ईश्वरी सर्वकल्याणी भर्त्रा परमपूजिता\n",
    "05088092a": "वीरसूर्वीरपत्नी च सर्वैः समुदिता गुणैः\n",
    "05088092c": "सुखदुःखे महाप्राज्ञे त्वादृशी सोढुमर्हति\n",
    "05088093a": "निद्रातन्द्री क्रोधहर्षौ क्षुत्पिपासे हिमातपौ\n",
    "05088093c": "एतानि पार्था निर्जित्य नित्यं वीराः सुखे रताः\n",
    "05088094a": "त्यक्तग्राम्यसुखाः पार्था नित्यं वीरसुखप्रियाः\n",
    "05088094c": "न ते स्वल्पेन तुष्येयुर्महोत्साहा महाबलाः\n",
    "05088095a": "अन्तं धीरा निषेवन्ते मध्यं ग्राम्यसुखप्रियाः\n",
    "05088095c": "उत्तमांश्च परिक्लेशान्भोगांश्चातीव मानुषान्\n",
    "05088096a": "अन्तेषु रेमिरे धीरा न ते मध्येषु रेमिरे\n",
    "05088096c": "अन्तप्राप्तिं सुखामाहुर्दुःखमन्तरमन्तयोः\n",
    "05088097a": "अभिवादयन्ति भवतीं पाण्डवाः सह कृष्णया\n",
    "05088097c": "आत्मानं च कुशलिनं निवेद्याहुरनामयम्\n",
    "05088098a": "अरोगान्सर्वसिद्धार्थान्क्षिप्रं द्रक्ष्यसि पाण्डवान्\n",
    "05088098c": "ईश्वरान्सर्वलोकस्य हतामित्राञ्श्रिया वृतान्\n",
    "05088099a": "एवमाश्वासिता कुन्ती प्रत्युवाच जनार्दनम्\n",
    "05088099c": "पुत्राधिभिरभिध्वस्ता निगृह्याबुद्धिजं तमः\n",
    "05088100a": "यद्यत्तेषां महाबाहो पथ्यं स्यान्मधुसूदन\n",
    "05088100c": "यथा यथा त्वं मन्येथाः कुर्याः कृष्ण तथा तथा\n",
    "05088101a": "अविलोपेन धर्मस्य अनिकृत्या परंतप\n",
    "05088101c": "प्रभावज्ञास्मि ते कृष्ण सत्यस्याभिजनस्य च\n",
    "05088102a": "व्यवस्थायां च मित्रेषु बुद्धिविक्रमयोस्तथा\n",
    "05088102c": "त्वमेव नः कुले धर्मस्त्वं सत्यं त्वं तपो महत्\n",
    "05088103a": "त्वं त्राता त्वं महद्ब्रह्म त्वयि सर्वं प्रतिष्ठितम्\n",
    "05088103c": "यथैवात्थ तथैवैतत्त्वयि सत्यं भविष्यति\n",
    "05088104a": "तामामन्त्र्य च गोविन्दः कृत्वा चाभिप्रदक्षिणम्\n",
    "05088104c": "प्रातिष्ठत महाबाहुर्दुर्योधनगृहान्प्रति\n",
    "05089001": "वैशंपायन उवाच\n",
    "05089001a": "पृथामामन्त्र्य गोविन्दः कृत्वा चापि प्रदक्षिणम्\n",
    "05089001c": "दुर्योधनगृहं शौरिरभ्यगच्छदरिंदमः\n",
    "05089002a": "लक्ष्म्या परमया युक्तं पुरंदरगृहोपमम्\n",
    "05089002c": "तस्य कक्ष्या व्यतिक्रम्य तिस्रो द्वाःस्थैरवारितः\n",
    "05089003a": "ततोऽभ्रघनसंकाशं गिरिकूटमिवोच्छ्रितम्\n",
    "05089003c": "श्रिया ज्वलन्तं प्रासादमारुरोह महायशाः\n",
    "05089004a": "तत्र राजसहस्रैश्च कुरुभिश्चाभिसंवृतम्\n",
    "05089004c": "धार्तराष्ट्रं महाबाहुं ददर्शासीनमासने\n",
    "05089005a": "दुःशासनं च कर्णं च शकुनिं चापि सौबलम्\n",
    "05089005c": "दुर्योधनसमीपे तानासनस्थान्ददर्श सः\n",
    "05089006a": "अभ्यागच्छति दाशार्हे धार्तराष्ट्रो महायशाः\n",
    "05089006c": "उदतिष्ठत्सहामात्यः पूजयन्मधुसूदनम्\n",
    "05089007a": "समेत्य धार्तराष्ट्रेण सहामात्येन केशवः\n",
    "05089007c": "राजभिस्तत्र वार्ष्णेयः समागच्छद्यथावयः\n",
    "05089008a": "तत्र जाम्बूनदमयं पर्यङ्कं सुपरिष्कृतम्\n",
    "05089008c": "विविधास्तरणास्तीर्णमभ्युपाविशदच्युतः\n",
    "05089009a": "तस्मिन्गां मधुपर्कं च उपहृत्य जनार्दने\n",
    "05089009c": "निवेदयामास तदा गृहान्राज्यं च कौरवः\n",
    "05089010a": "तत्र गोविन्दमासीनं प्रसन्नादित्यवर्चसम्\n",
    "05089010c": "उपासां चक्रिरे सर्वे कुरवो राजभिः सह\n",
    "05089011a": "ततो दुर्योधनो राजा वार्ष्णेयं जयतां वरम्\n",
    "05089011c": "न्यमन्त्रयद्भोजनेन नाभ्यनन्दच्च केशवः\n",
    "05089012a": "ततो दुर्योधनः कृष्णमब्रवीद्राजसंसदि\n",
    "05089012c": "मृदुपूर्वं शठोदर्कं कर्णमाभाष्य कौरवः\n",
    "05089013a": "कस्मादन्नानि पानानि वासांसि शयनानि च\n",
    "05089013c": "त्वदर्थमुपनीतानि नाग्रहीस्त्वं जनार्दन\n",
    "05089014a": "उभयोश्चाददः साह्यमुभयोश्च हिते रतः\n",
    "05089014c": "संबन्धी दयितश्चासि धृतराष्ट्रस्य माधव\n",
    "05089015a": "त्वं हि गोविन्द धर्मार्थौ वेत्थ तत्त्वेन सर्वशः\n",
    "05089015c": "तत्र कारणमिच्छामि श्रोतुं चक्रगदाधर\n",
    "05089016a": "स एवमुक्तो गोविन्दः प्रत्युवाच महामनाः\n",
    "05089016c": "ओघमेघस्वनः काले प्रगृह्य विपुलं भुजम्\n",
    "05089017a": "अनम्बूकृतमग्रस्तमनिरस्तमसंकुलम्\n",
    "05089017c": "राजीवनेत्रो राजानं हेतुमद्वाक्यमुत्तमम्\n",
    "05089018a": "कृतार्था भुञ्जते दूताः पूजां गृह्णन्ति चैव हि\n",
    "05089018c": "कृतार्थं मां सहामात्यस्त्वमर्चिष्यसि भारत\n",
    "05089019a": "एवमुक्तः प्रत्युवाच धार्तराष्ट्रो जनार्दनम्\n",
    "05089019c": "न युक्तं भवतास्मासु प्रतिपत्तुमसांप्रतम्\n",
    "05089020a": "कृतार्थं चाकृतार्थं च त्वां वयं मधुसूदन\n",
    "05089020c": "यतामहे पूजयितुं गोविन्द न च शक्नुमः\n",
    "05089021a": "न च तत्कारणं विद्मो यस्मिन्नो मधुसूदन\n",
    "05089021c": "पूजां कृतां प्रीयमाणैर्नामंस्थाः पुरुषोत्तम\n",
    "05089022a": "वैरं नो नास्ति भवता गोविन्द न च विग्रहः\n",
    "05089022c": "स भवान्प्रसमीक्ष्यैतन्नेदृशं वक्तुमर्हति\n",
    "05089023a": "एवमुक्तः प्रत्युवाच धार्तराष्ट्रं जनार्दनः\n",
    "05089023c": "अभिवीक्ष्य सहामात्यं दाशार्हः प्रहसन्निव\n",
    "05089024a": "नाहं कामान्न संरम्भान्न द्वेषान्नार्थकारणात्\n",
    "05089024c": "न हेतुवादाल्लोभाद्वा धर्मं जह्यां कथंचन\n",
    "05089025a": "संप्रीतिभोज्यान्यन्नानि आपद्भोज्यानि वा पुनः\n",
    "05089025c": "न च संप्रीयसे राजन्न चाप्यापद्गता वयम्\n",
    "05089026a": "अकस्माद्द्विषसे राजञ्जन्मप्रभृति पाण्डवान्\n",
    "05089026c": "प्रियानुवर्तिनो भ्रातॄन्सर्वैः समुदितान्गुणैः\n",
    "05089027a": "अकस्माच्चैव पार्थानां द्वेषणं नोपपद्यते\n",
    "05089027c": "धर्मे स्थिताः पाण्डवेयाः कस्तान्किं वक्तुमर्हति\n",
    "05089028a": "यस्तान्द्वेष्टि स मां द्वेष्टि यस्ताननु स मामनु\n",
    "05089028c": "ऐकात्म्यं मां गतं विद्धि पाण्डवैर्धर्मचारिभिः\n",
    "05089029a": "कामक्रोधानुवर्ती हि यो मोहाद्विरुरुत्सते\n",
    "05089029c": "गुणवन्तं च यो द्वेष्टि तमाहुः पुरुषाधमम्\n",
    "05089030a": "यः कल्याणगुणाञ्ज्ञातीन्मोहाल्लोभाद्दिदृक्षते\n",
    "05089030c": "सोऽजितात्माजितक्रोधो न चिरं तिष्ठति श्रियम्\n",
    "05089031a": "अथ यो गुणसंपन्नान्हृदयस्याप्रियानपि\n",
    "05089031c": "प्रियेण कुरुते वश्यांश्चिरं यशसि तिष्ठति\n",
    "05089032a": "सर्वमेतदभोक्तव्यमन्नं दुष्टाभिसंहितम्\n",
    "05089032c": "क्षत्तुरेकस्य भोक्तव्यमिति मे धीयते मतिः\n",
    "05089033a": "एवमुक्त्वा महाबाहुर्दुर्योधनममर्षणम्\n",
    "05089033c": "निश्चक्राम ततः शुभ्राद्धार्तराष्ट्रनिवेशनात्\n",
    "05089034a": "निर्याय च महाबाहुर्वासुदेवो महामनाः\n",
    "05089034c": "निवेशाय ययौ वेश्म विदुरस्य महात्मनः\n",
    "05089035a": "तमभ्यगच्छद्द्रोणश्च कृपो भीष्मोऽथ बाह्लिकः\n",
    "05089035c": "कुरवश्च महाबाहुं विदुरस्य गृहे स्थितम्\n",
    "05089036a": "तेऽभिगम्याब्रुवंस्तत्र कुरवो मधुसूदनम्\n",
    "05089036c": "निवेदयामो वार्ष्णेय सरत्नांस्ते गृहान्वयम्\n",
    "05089037a": "तानुवाच महातेजाः कौरवान्मधुसूदनः\n",
    "05089037c": "सर्वे भवन्तो गच्छन्तु सर्वा मेऽपचितिः कृता\n",
    "05089038a": "यातेषु कुरुषु क्षत्ता दाशार्हमपराजितम्\n",
    "05089038c": "अभ्यर्चयामास तदा सर्वकामैः प्रयत्नवान्\n",
    "05089039a": "ततः क्षत्तान्नपानानि शुचीनि गुणवन्ति च\n",
    "05089039c": "उपाहरदनेकानि केशवाय महात्मने\n",
    "05089040a": "तैर्तर्पयित्वा प्रथमं ब्राह्मणान्मधुसूदनः\n",
    "05089040c": "वेदविद्भ्यो ददौ कृष्णः परमद्रविणान्यपि\n",
    "05089041a": "ततोऽनुयायिभिः सार्धं मरुद्भिरिव वासवः\n",
    "05089041c": "विदुरान्नानि बुभुजे शुचीनि गुणवन्ति च\n",
    "05090001": "वैशंपायन उवाच\n",
    "05090001a": "तं भुक्तवन्तमाश्वस्तं निशायां विदुरोऽब्रवीत्\n",
    "05090001c": "नेदं सम्यग्व्यवसितं केशवागमनं तव\n",
    "05090002a": "अर्थधर्मातिगो मूढः संरम्भी च जनार्दन\n",
    "05090002c": "मानघ्नो मानकामश्च वृद्धानां शासनातिगः\n",
    "05090003a": "धर्मशास्त्रातिगो मन्दो दुरात्मा प्रग्रहं गतः\n",
    "05090003c": "अनेयः श्रेयसां पापो धार्तराष्ट्रो जनार्दन\n",
    "05090004a": "कामात्मा प्राज्ञमानी च मित्रध्रुक्सर्वशङ्कितः\n",
    "05090004c": "अकर्ता चाकृतज्ञश्च त्यक्तधर्मः प्रियानृतः\n",
    "05090005a": "एतैश्चान्यैश्च बहुभिर्दोषैरेष समन्वितः\n",
    "05090005c": "त्वयोच्यमानः श्रेयोऽपि संरम्भान्न ग्रहीष्यति\n",
    "05090006a": "सेनासमुदयं दृष्ट्वा पार्थिवं मधुसूदन\n",
    "05090006c": "कृतार्थं मन्यते बाल आत्मानमविचक्षणः\n",
    "05090007a": "एकः कर्णः पराञ्जेतुं समर्थ इति निश्चितम्\n",
    "05090007c": "धार्तराष्ट्रस्य दुर्बुद्धेः स शमं नोपयास्यति\n",
    "05090008a": "भीष्मे द्रोणे कृपे कर्णे द्रोणपुत्रे जयद्रथे\n",
    "05090008c": "भूयसीं वर्तते वृत्तिं न शमे कुरुते मनः\n",
    "05090009a": "निश्चितं धार्तराष्ट्राणां सकर्णानां जनार्दन\n",
    "05090009c": "भीष्मद्रोणकृपान्पार्था न शक्ताः प्रतिवीक्षितुम्\n",
    "05090010a": "संविच्च धार्तराष्ट्राणां सर्वेषामेव केशव\n",
    "05090010c": "शमे प्रयतमानस्य तव सौभ्रात्रकाङ्क्षिणः\n",
    "05090011a": "न पाण्डवानामस्माभिः प्रतिदेयं यथोचितम्\n",
    "05090011c": "इति व्यवसितास्तेषु वचनं स्यान्निरर्थकम्\n",
    "05090012a": "यत्र सूक्तं दुरुक्तं च समं स्यान्मधुसूदन\n",
    "05090012c": "न तत्र प्रलपेत्प्राज्ञो बधिरेष्विव गायनः\n",
    "05090013a": "अविजानत्सु मूढेषु निर्मर्यादेषु माधव\n",
    "05090013c": "न त्वं वाक्यं ब्रुवन्युक्तश्चाण्डालेषु द्विजो यथा\n",
    "05090014a": "सोऽयं बलस्थो मूढश्च न करिष्यति ते वचः\n",
    "05090014c": "तस्मिन्निरर्थकं वाक्यमुक्तं संपत्स्यते तव\n",
    "05090015a": "तेषां समुपविष्टानां सर्वेषां पापचेतसाम्\n",
    "05090015c": "तव मध्यावतरणं मम कृष्ण न रोचते\n",
    "05090016a": "दुर्बुद्धीनामशिष्टानां बहूनां पापचेतसाम्\n",
    "05090016c": "प्रतीपं वचनं मध्ये तव कृष्ण न रोचते\n",
    "05090017a": "अनुपासितवृद्धत्वाच्छ्रिया मोहाच्च दर्पितः\n",
    "05090017c": "वयोदर्पादमर्षाच्च न ते श्रेयो ग्रहीष्यति\n",
    "05090018a": "बलं बलवदप्यस्य यदि वक्ष्यसि माधव\n",
    "05090018c": "त्वय्यस्य महती शङ्का न करिष्यति ते वचः\n",
    "05090019a": "नेदमद्य युधा शक्यमिन्द्रेणापि सहामरैः\n",
    "05090019c": "इति व्यवसिताः सर्वे धार्तराष्ट्रा जनार्दन\n",
    "05090020a": "तेष्वेवमुपपन्नेषु कामक्रोधानुवर्तिषु\n",
    "05090020c": "समर्थमपि ते वाक्यमसमर्थं भविष्यति\n",
    "05090021a": "मध्ये तिष्ठन्हस्त्यनीकस्य मन्दो; रथाश्वयुक्तस्य बलस्य मूढः\n",
    "05090021c": "दुर्योधनो मन्यते वीतमन्युः; कृत्स्ना मयेयं पृथिवी जितेति\n",
    "05090022a": "आशंसते धृतराष्ट्रस्य पुत्रो; महाराज्यमसपत्नं पृथिव्याम्\n",
    "05090022c": "तस्मिञ्शमः केवलो नोपलभ्यो; बद्धं सन्तमागतं मन्यतेऽर्थम्\n",
    "05090023a": "पर्यस्तेयं पृथिवी कालपक्वा; दुर्योधनार्थे पाण्डवान्योद्धुकामाः\n",
    "05090023c": "समागताः सर्वयोधाः पृथिव्यां; राजानश्च क्षितिपालैः समेताः\n",
    "05090024a": "सर्वे चैते कृतवैराः पुरस्ता;त्त्वया राजानो हृतसाराश्च कृष्ण\n",
    "05090024c": "तवोद्वेगात्संश्रिता धार्तराष्ट्रा;न्सुसंहताः सह कर्णेन वीराः\n",
    "05090025a": "त्यक्तात्मानः सह दुर्योधनेन; सृष्टा योद्धुं पाण्डवान्सर्वयोधाः\n",
    "05090025c": "तेषां मध्ये प्रविशेथा यदि त्वं; न तन्मतं मम दाशार्ह वीर\n",
    "05090026a": "तेषां समुपविष्टानां बहूनां दुष्टचेतसाम्\n",
    "05090026c": "कथं मध्यं प्रपद्येथाः शत्रूणां शत्रुकर्शन\n",
    "05090027a": "सर्वथा त्वं महाबाहो देवैरपि दुरुत्सहः\n",
    "05090027c": "प्रभावं पौरुषं बुद्धिं जानामि तव शत्रुहन्\n",
    "05090028a": "या मे प्रीतिः पाण्डवेषु भूयः सा त्वयि माधव\n",
    "05090028c": "प्रेम्णा च बहुमानाच्च सौहृदाच्च ब्रवीम्यहम्\n",
    "05091001": "भगवानुवाच\n",
    "05091001a": "यथा ब्रूयान्महाप्राज्ञो यथा ब्रूयाद्विचक्षणः\n",
    "05091001c": "यथा वाच्यस्त्वद्विधेन सुहृदा मद्विधः सुहृत्\n",
    "05091002a": "धर्मार्थयुक्तं तथ्यं च यथा त्वय्युपपद्यते\n",
    "05091002c": "तथा वचनमुक्तोऽस्मि त्वयैतत्पितृमातृवत्\n",
    "05091003a": "सत्यं प्राप्तं च युक्तं चाप्येवमेव यथात्थ माम्\n",
    "05091003c": "शृणुष्वागमने हेतुं विदुरावहितो भव\n",
    "05091004a": "दौरात्म्यं धार्तराष्ट्रस्य क्षत्रियाणां च वैरिताम्\n",
    "05091004c": "सर्वमेतदहं जानन्क्षत्तः प्राप्तोऽद्य कौरवान्\n",
    "05091005a": "पर्यस्तां पृथिवीं सर्वां साश्वां सरथकुञ्जराम्\n",
    "05091005c": "यो मोचयेन्मृत्युपाशात्प्राप्नुयाद्धर्ममुत्तमम्\n",
    "05091006a": "धर्मकार्यं यतञ्शक्त्या न चेच्छक्नोति मानवः\n",
    "05091006c": "प्राप्तो भवति तत्पुण्यमत्र मे नास्ति संशयः\n",
    "05091007a": "मनसा चिन्तयन्पापं कर्मणा नाभिरोचयन्\n",
    "05091007c": "न प्राप्नोति फलं तस्य एवं धर्मविदो विदुः\n",
    "05091008a": "सोऽहं यतिष्ये प्रशमं क्षत्तः कर्तुममायया\n",
    "05091008c": "कुरूणां सृञ्जयानां च संग्रामे विनशिष्यताम्\n",
    "05091009a": "सेयमापन्महाघोरा कुरुष्वेव समुत्थिता\n",
    "05091009c": "कर्णदुर्योधनकृता सर्वे ह्येते तदन्वयाः\n",
    "05091010a": "व्यसनैः क्लिश्यमानं हि यो मित्रं नाभिपद्यते\n",
    "05091010c": "अनुनीय यथाशक्ति तं नृशंसं विदुर्बुधाः\n",
    "05091011a": "आ केशग्रहणान्मित्रमकार्यात्संनिवर्तयन्\n",
    "05091011c": "अवाच्यः कस्यचिद्भवति कृतयत्नो यथाबलम्\n",
    "05091012a": "तत्समर्थं शुभं वाक्यं धर्मार्थसहितं हितम्\n",
    "05091012c": "धार्तराष्ट्रः सहामात्यो ग्रहीतुं विदुरार्हति\n",
    "05091013a": "हितं हि धार्तराष्ट्राणां पाण्डवानां तथैव च\n",
    "05091013c": "पृथिव्यां क्षत्रियाणां च यतिष्येऽहममायया\n",
    "05091014a": "हिते प्रयतमानं मां शङ्केद्दुर्योधनो यदि\n",
    "05091014c": "हृदयस्य च मे प्रीतिरानृण्यं च भविष्यति\n",
    "05091015a": "ज्ञातीनां हि मिथो भेदे यन्मित्रं नाभिपद्यते\n",
    "05091015c": "सर्वयत्नेन मध्यस्थं न तन्मित्रं विदुर्बुधाः\n",
    "05091016a": "न मां ब्रूयुरधर्मज्ञा मूढा असुहृदस्तथा\n",
    "05091016c": "शक्तो नावारयत्कृष्णः संरब्धान्कुरुपाण्डवान्\n",
    "05091017a": "उभयोः साधयन्नर्थमहमागत इत्युत\n",
    "05091017c": "तत्र यत्नमहं कृत्वा गच्छेयं नृष्ववाच्यताम्\n",
    "05091018a": "मम धर्मार्थयुक्तं हि श्रुत्वा वाक्यमनामयम्\n",
    "05091018c": "न चेदादास्यते बालो दिष्टस्य वशमेष्यति\n",
    "05091019a": "अहापयन्पाण्डवार्थं यथाव;च्छमं कुरूणां यदि चाचरेयम्\n",
    "05091019c": "पुण्यं च मे स्याच्चरितं महार्थं; मुच्येरंश्च कुरवो मृत्युपाशात्\n",
    "05091020a": "अपि वाचं भाषमाणस्य काव्यां; धर्मारामामर्थवतीमहिंस्राम्\n",
    "05091020c": "अवेक्षेरन्धार्तराष्ट्राः समर्थां; मां च प्राप्तं कुरवः पूजयेयुः\n",
    "05091021a": "न चापि मम पर्याप्ताः सहिताः सर्वपार्थिवाः\n",
    "05091021c": "क्रुद्धस्य प्रमुखे स्थातुं सिंहस्येवेतरे मृगाः\n",
    "05091022": "वैशंपायन उवाच\n",
    "05091022a": "इत्येवमुक्त्वा वचनं वृष्णीनामृषभस्तदा\n",
    "05091022c": "शयने सुखसंस्पर्शे शिश्ये यदुसुखावहः\n",
    "05092001": "वैशंपायन उवाच\n",
    "05092001a": "तथा कथयतोरेव तयोर्बुद्धिमतोस्तदा\n",
    "05092001c": "शिवा नक्षत्रसंपन्ना सा व्यतीयाय शर्वरी\n",
    "05092002a": "धर्मार्थकामयुक्ताश्च विचित्रार्थपदाक्षराः\n",
    "05092002c": "शृण्वतो विविधा वाचो विदुरस्य महात्मनः\n",
    "05092003a": "कथाभिरनुरूपाभिः कृष्णस्यामिततेजसः\n",
    "05092003c": "अकामस्येव कृष्णस्य सा व्यतीयाय शर्वरी\n",
    "05092004a": "ततस्तु स्वरसंपन्ना बहवः सूतमागधाः\n",
    "05092004c": "शङ्खदुन्दुभिनिर्घोषैः केशवं प्रत्यबोधयन्\n",
    "05092005a": "तत उत्थाय दाशार्ह ऋषभः सर्वसात्वताम्\n",
    "05092005c": "सर्वमावश्यकं चक्रे प्रातःकार्यं जनार्दनः\n",
    "05092006a": "कृतोदकार्यजप्यः स हुताग्निः समलंकृतः\n",
    "05092006c": "तत आदित्यमुद्यन्तमुपातिष्ठत माधवः\n",
    "05092007a": "अथ दुर्योधनः कृष्णं शकुनिश्चापि सौबलः\n",
    "05092007c": "संध्यां तिष्ठन्तमभ्येत्य दाशार्हमपराजितम्\n",
    "05092008a": "आचक्षेतां तु कृष्णस्य धृतराष्ट्रं सभागतम्\n",
    "05092008c": "कुरूंश्च भीष्मप्रमुखान्राज्ञः सर्वांश्च पार्थिवान्\n",
    "05092009a": "त्वामर्थयन्ते गोविन्द दिवि शक्रमिवामराः\n",
    "05092009c": "तावभ्यनन्दद्गोविन्दः साम्ना परमवल्गुना\n",
    "05092010a": "ततो विमल आदित्ये ब्राह्मणेभ्यो जनार्दनः\n",
    "05092010c": "ददौ हिरण्यं वासांसि गाश्चाश्वांश्च परंतपः\n",
    "05092011a": "विसृष्टवन्तं रत्नानि दाशार्हमपराजितम्\n",
    "05092011c": "तिष्ठन्तमुपसंगम्य ववन्दे सारथिस्तदा\n",
    "05092012a": "तमुपस्थितमाज्ञाय रथं दिव्यं महामनाः\n",
    "05092012c": "महाभ्रघननिर्घोषं सर्वरत्नविभूषितम्\n",
    "05092013a": "अग्निं प्रदक्षिणं कृत्वा ब्राह्मणांश्च जनार्दनः\n",
    "05092013c": "कौस्तुभं मणिमामुच्य श्रिया परमया ज्वलन्\n",
    "05092014a": "कुरुभिः संवृतः कृष्णो वृष्णिभिश्चाभिरक्षितः\n",
    "05092014c": "आतिष्ठत रथं शौरिः सर्वयादवनन्दनः\n",
    "05092015a": "अन्वारुरोह दाशार्हं विदुरः सर्वधर्मवित्\n",
    "05092015c": "सर्वप्राणभृतां श्रेष्ठं सर्वधर्मभृतां वरम्\n",
    "05092016a": "ततो दुर्योधनः कृष्णं शकुनिश्चापि सौबलः\n",
    "05092016c": "द्वितीयेन रथेनैनमन्वयातां परंतपम्\n",
    "05092017a": "सात्यकिः कृतवर्मा च वृष्णीनां च महारथाः\n",
    "05092017c": "पृष्ठतोऽनुययुः कृष्णं रथैरश्वैर्गजैरपि\n",
    "05092018a": "तेषां हेमपरिष्कारा युक्ताः परमवाजिभिः\n",
    "05092018c": "गच्छतां घोषिणश्चित्राश्चारु बभ्राजिरे रथाः\n",
    "05092019a": "संमृष्टसंसिक्तरजः प्रतिपेदे महापथम्\n",
    "05092019c": "राजर्षिचरितं काले कृष्णो धीमाञ्श्रिया ज्वलन्\n",
    "05092020a": "ततः प्रयाते दाशार्हे प्रावाद्यन्तैकपुष्कराः\n",
    "05092020c": "शङ्खाश्च दध्मिरे तत्र वाद्यान्यन्यानि यानि च\n",
    "05092021a": "प्रवीराः सर्वलोकस्य युवानः सिंहविक्रमाः\n",
    "05092021c": "परिवार्य रथं शौरेरगच्छन्त परंतपाः\n",
    "05092022a": "ततोऽन्ये बहुसाहस्रा विचित्राद्भुतवाससः\n",
    "05092022c": "असिप्रासायुधधराः कृष्णस्यासन्पुरःसराः\n",
    "05092023a": "गजाः परःशतास्तत्र वराश्चाश्वाः सहस्रशः\n",
    "05092023c": "प्रयान्तमन्वयुर्वीरं दाशार्हमपराजितम्\n",
    "05092024a": "पुरं कुरूणां संवृत्तं द्रष्टुकामं जनार्दनम्\n",
    "05092024c": "सवृद्धबालं सस्त्रीकं रथ्यागतमरिंदमम्\n",
    "05092025a": "वेदिकापाश्रिताभिश्च समाक्रान्तान्यनेकशः\n",
    "05092025c": "प्रचलन्तीव भारेण योषिद्भिर्भवनान्युत\n",
    "05092026a": "संपूज्यमानः कुरुभिः संशृण्वन्विविधाः कथाः\n",
    "05092026c": "यथार्हं प्रतिसत्कुर्वन्प्रेक्षमाणः शनैर्ययौ\n",
    "05092027a": "ततः सभां समासाद्य केशवस्यानुयायिनः\n",
    "05092027c": "सशङ्खैर्वेणुनिर्घोषैर्दिशः सर्वा व्यनादयन्\n",
    "05092028a": "ततः सा समितिः सर्वा राज्ञाममिततेजसाम्\n",
    "05092028c": "संप्राकम्पत हर्षेण कृष्णागमनकाङ्क्षया\n",
    "05092029a": "ततोऽभ्याशगते कृष्णे समहृष्यन्नराधिपाः\n",
    "05092029c": "श्रुत्वा तं रथनिर्घोषं पर्जन्यनिनदोपमम्\n",
    "05092030a": "आसाद्य तु सभाद्वारमृषभः सर्वसात्वताम्\n",
    "05092030c": "अवतीर्य रथाच्छौरिः कैलासशिखरोपमात्\n",
    "05092031a": "नगमेघप्रतीकाशां ज्वलन्तीमिव तेजसा\n",
    "05092031c": "महेन्द्रसदनप्रख्यां प्रविवेश सभां ततः\n",
    "05092032a": "पाणौ गृहीत्वा विदुरं सात्यकिं च महायशाः\n",
    "05092032c": "ज्योतींष्यादित्यवद्राजन्कुरून्प्रच्छादयञ्श्रिया\n",
    "05092033a": "अग्रतो वासुदेवस्य कर्णदुर्योधनावुभौ\n",
    "05092033c": "वृष्णयः कृतवर्मा च आसन्कृष्णस्य पृष्ठतः\n",
    "05092034a": "धृतराष्ट्रं पुरस्कृत्य भीष्मद्रोणादयस्ततः\n",
    "05092034c": "आसनेभ्योऽचलन्सर्वे पूजयन्तो जनार्दनम्\n",
    "05092035a": "अभ्यागच्छति दाशार्हे प्रज्ञाचक्षुर्महामनाः\n",
    "05092035c": "सहैव भीष्मद्रोणाभ्यामुदतिष्ठन्महायशाः\n",
    "05092036a": "उत्तिष्ठति महाराजे धृतराष्ट्रे जनेश्वरे\n",
    "05092036c": "तानि राजसहस्राणि समुत्तस्थुः समन्ततः\n",
    "05092037a": "आसनं सर्वतोभद्रं जाम्बूनदपरिष्कृतम्\n",
    "05092037c": "कृष्णार्थे कल्पितं तत्र धृतराष्ट्रस्य शासनात्\n",
    "05092038a": "स्मयमानस्तु राजानं भीष्मद्रोणौ च माधवः\n",
    "05092038c": "अभ्यभाषत धर्मात्मा राज्ञश्चान्यान्यथावयः\n",
    "05092039a": "तत्र केशवमानर्चुः सम्यगभ्यागतं सभाम्\n",
    "05092039c": "राजानः पार्थिवाः सर्वे कुरवश्च जनार्दनम्\n",
    "05092040a": "तत्र तिष्ठन्स दाशार्हो राजमध्ये परंतपः\n",
    "05092040c": "अपश्यदन्तरिक्षस्थानृषीन्परपुरंजयः\n",
    "05092041a": "ततस्तानभिसंप्रेक्ष्य नारदप्रमुखानृषीन्\n",
    "05092041c": "अभ्यभाषत दाशार्हो भीष्मं शांतनवं शनैः\n",
    "05092042a": "पार्थिवीं समितिं द्रष्टुमृषयोऽभ्यागता नृप\n",
    "05092042c": "निमन्त्र्यन्तामासनैश्च सत्कारेण च भूयसा\n",
    "05092043a": "नैतेष्वनुपविष्टेषु शक्यं केनचिदासितुम्\n",
    "05092043c": "पूजा प्रयुज्यतामाशु मुनीनां भावितात्मनाम्\n",
    "05092044a": "ऋषीञ्शांतनवो दृष्ट्वा सभाद्वारमुपस्थितान्\n",
    "05092044c": "त्वरमाणस्ततो भृत्यानासनानीत्यचोदयत्\n",
    "05092045a": "आसनान्यथ मृष्टानि महान्ति विपुलानि च\n",
    "05092045c": "मणिकाञ्चनचित्राणि समाजह्रुस्ततस्ततः\n",
    "05092046a": "तेषु तत्रोपविष्टेषु गृहीतार्घेषु भारत\n",
    "05092046c": "निषसादासने कृष्णो राजानश्च यथासनम्\n",
    "05092047a": "दुःशासनः सात्यकये ददावासनमुत्तमम्\n",
    "05092047c": "विविंशतिर्ददौ पीठं काञ्चनं कृतवर्मणे\n",
    "05092048a": "अविदूरेऽथ कृष्णस्य कर्णदुर्योधनावुभौ\n",
    "05092048c": "एकासने महात्मानौ निषीदतुरमर्षणौ\n",
    "05092049a": "गान्धारराजः शकुनिर्गान्धारैरभिरक्षितः\n",
    "05092049c": "निषसादासने राजा सहपुत्रो विशां पते\n",
    "05092050a": "विदुरो मणिपीठे तु शुक्लस्पर्ध्याजिनोत्तरे\n",
    "05092050c": "संस्पृशन्नासनं शौरेर्महामतिरुपाविशत्\n",
    "05092051a": "चिरस्य दृष्ट्वा दाशार्हं राजानः सर्वपार्थिवाः\n",
    "05092051c": "अमृतस्येव नातृप्यन्प्रेक्षमाणा जनार्दनम्\n",
    "05092052a": "अतसीपुष्पसंकाशः पीतवासा जनार्दनः\n",
    "05092052c": "व्यभ्राजत सभामध्ये हेम्नीवोपहितो मणिः\n",
    "05092053a": "ततस्तूष्णीं सर्वमासीद्गोविन्दगतमानसम्\n",
    "05092053c": "न तत्र कश्चित्किंचिद्धि व्याजहार पुमान्क्वचित्\n",
    "05093001": "वैशंपायन उवाच\n",
    "05093001a": "तेष्वासीनेषु सर्वेषु तूष्णींभूतेषु राजसु\n",
    "05093001c": "वाक्यमभ्याददे कृष्णः सुदंष्ट्रो दुन्दुभिस्वनः\n",
    "05093002a": "जीमूत इव घर्मान्ते सर्वां संश्रावयन्सभाम्\n",
    "05093002c": "धृतराष्ट्रमभिप्रेक्ष्य समभाषत माधवः\n",
    "05093003a": "कुरूणां पाण्डवानां च शमः स्यादिति भारत\n",
    "05093003c": "अप्रयत्नेन वीराणामेतद्यतितुमागतः\n",
    "05093004a": "राजन्नान्यत्प्रवक्तव्यं तव निःश्रेयसं वचः\n",
    "05093004c": "विदितं ह्येव ते सर्वं वेदितव्यमरिंदम\n",
    "05093005a": "इदमद्य कुलं श्रेष्ठं सर्वराजसु पार्थिव\n",
    "05093005c": "श्रुतवृत्तोपसंपन्नं सर्वैः समुदितं गुणैः\n",
    "05093006a": "कृपानुकम्पा कारुण्यमानृशंस्यं च भारत\n",
    "05093006c": "तथार्जवं क्षमा सत्यं कुरुष्वेतद्विशिष्यते\n",
    "05093007a": "तस्मिन्नेवंविधे राजन्कुले महति तिष्ठति\n",
    "05093007c": "त्वन्निमित्तं विशेषेण नेह युक्तमसांप्रतम्\n",
    "05093008a": "त्वं हि वारयिता श्रेष्ठः कुरूणां कुरुसत्तम\n",
    "05093008c": "मिथ्या प्रचरतां तात बाह्येष्वाभ्यन्तरेषु च\n",
    "05093009a": "ते पुत्रास्तव कौरव्य दुर्योधनपुरोगमाः\n",
    "05093009c": "धर्मार्थौ पृष्ठतः कृत्वा प्रचरन्ति नृशंसवत्\n",
    "05093010a": "अशिष्टा गतमर्यादा लोभेन हृतचेतसः\n",
    "05093010c": "स्वेषु बन्धुषु मुख्येषु तद्वेत्थ भरतर्षभ\n",
    "05093011a": "सेयमापन्महाघोरा कुरुष्वेव समुत्थिता\n",
    "05093011c": "उपेक्ष्यमाणा कौरव्य पृथिवीं घातयिष्यति\n",
    "05093012a": "शक्या चेयं शमयितुं त्वं चेदिच्छसि भारत\n",
    "05093012c": "न दुष्करो ह्यत्र शमो मतो मे भरतर्षभ\n",
    "05093013a": "त्वय्यधीनः शमो राजन्मयि चैव विशां पते\n",
    "05093013c": "पुत्रान्स्थापय कौरव्य स्थापयिष्याम्यहं परान्\n",
    "05093014a": "आज्ञा तव हि राजेन्द्र कार्या पुत्रैः सहान्वयैः\n",
    "05093014c": "हितं बलवदप्येषां तिष्ठतां तव शासने\n",
    "05093015a": "तव चैव हितं राजन्पाण्डवानामथो हितम्\n",
    "05093015c": "शमे प्रयतमानस्य मम शासनकाङ्क्षिणाम्\n",
    "05093016a": "स्वयं निष्कलमालक्ष्य संविधत्स्व विशां पते\n",
    "05093016c": "सहभूतास्तु भरतास्तवैव स्युर्जनेश्वर\n",
    "05093017a": "धर्मार्थयोस्तिष्ठ राजन्पाण्डवैरभिरक्षितः\n",
    "05093017c": "न हि शक्यास्तथाभूता यत्नादपि नराधिप\n",
    "05093018a": "न हि त्वां पाण्डवैर्जेतुं रक्ष्यमाणं महात्मभिः\n",
    "05093018c": "इन्द्रोऽपि देवैः सहितः प्रसहेत कुतो नृपाः\n",
    "05093019a": "यत्र भीष्मश्च द्रोणश्च कृपः कर्णो विविंशतिः\n",
    "05093019c": "अश्वत्थामा विकर्णश्च सोमदत्तोऽथ बाह्लिकः\n",
    "05093020a": "सैन्धवश्च कलिङ्गश्च काम्बोजश्च सुदक्षिणः\n",
    "05093020c": "युधिष्ठिरो भीमसेनः सव्यसाची यमौ तथा\n",
    "05093021a": "सात्यकिश्च महातेजा युयुत्सुश्च महारथः\n",
    "05093021c": "को नु तान्विपरीतात्मा युध्येत भरतर्षभ\n",
    "05093022a": "लोकस्येश्वरतां भूयः शत्रुभिश्चाप्रधृष्यताम्\n",
    "05093022c": "प्राप्स्यसि त्वममित्रघ्न सहितः कुरुपाण्डवैः\n",
    "05093023a": "तस्य ते पृथिवीपालास्त्वत्समाः पृथिवीपते\n",
    "05093023c": "श्रेयांसश्चैव राजानः संधास्यन्ते परंतप\n",
    "05093024a": "स त्वं पुत्रैश्च पौत्रैश्च भ्रातृभिः पितृभिस्तथा\n",
    "05093024c": "सुहृद्भिः सर्वतो गुप्तः सुखं शक्ष्यसि जीवितुम्\n",
    "05093025a": "एतानेव पुरोधाय सत्कृत्य च यथा पुरा\n",
    "05093025c": "अखिलां भोक्ष्यसे सर्वां पृथिवीं पृथिवीपते\n",
    "05093026a": "एतैर्हि सहितः सर्वैः पाण्डवैः स्वैश्च भारत\n",
    "05093026c": "अन्यान्विजेष्यसे शत्रूनेष स्वार्थस्तवाखिलः\n",
    "05093027a": "तैरेवोपार्जितां भूमिं भोक्ष्यसे च परंतप\n",
    "05093027c": "यदि संपत्स्यसे पुत्रैः सहामात्यैर्नराधिप\n",
    "05093028a": "संयुगे वै महाराज दृश्यते सुमहान्क्षयः\n",
    "05093028c": "क्षये चोभयतो राजन्कं धर्ममनुपश्यसि\n",
    "05093029a": "पाण्डवैर्निहतैः संख्ये पुत्रैर्वापि महाबलैः\n",
    "05093029c": "यद्विन्देथाः सुखं राजंस्तद्ब्रूहि भरतर्षभ\n",
    "05093030a": "शूराश्च हि कृतास्त्राश्च सर्वे युद्धाभिकाङ्क्षिणः\n",
    "05093030c": "पाण्डवास्तावकाश्चैव तान्रक्ष महतो भयात्\n",
    "05093031a": "न पश्येम कुरून्सर्वान्पाण्डवांश्चैव संयुगे\n",
    "05093031c": "क्षीणानुभयतः शूरान्रथेभ्यो रथिभिर्हतान्\n",
    "05093032a": "समवेताः पृथिव्यां हि राजानो राजसत्तम\n",
    "05093032c": "अमर्षवशमापन्ना नाशयेयुरिमाः प्रजाः\n",
    "05093033a": "त्राहि राजन्निमं लोकं न नश्येयुरिमाः प्रजाः\n",
    "05093033c": "त्वयि प्रकृतिमापन्ने शेषं स्यात्कुरुनन्दन\n",
    "05093034a": "शुक्ला वदान्या ह्रीमन्त आर्याः पुण्याभिजातयः\n",
    "05093034c": "अन्योन्यसचिवा राजंस्तान्पाहि महतो भयात्\n",
    "05093035a": "शिवेनेमे भूमिपालाः समागम्य परस्परम्\n",
    "05093035c": "सह भुक्त्वा च पीत्वा च प्रतियान्तु यथागृहम्\n",
    "05093036a": "सुवाससः स्रग्विणश्च सत्कृत्य भरतर्षभ\n",
    "05093036c": "अमर्षांश्च निराकृत्य वैराणि च परंतप\n",
    "05093037a": "हार्दं यत्पाण्डवेष्वासीत्प्राप्तेऽस्मिन्नायुषः क्षये\n",
    "05093037c": "तदेव ते भवत्वद्य शश्वच्च भरतर्षभ\n",
    "05093038a": "बाला विहीनाः पित्रा ते त्वयैव परिवर्धिताः\n",
    "05093038c": "तान्पालय यथान्यायं पुत्रांश्च भरतर्षभ\n",
    "05093039a": "भवतैव हि रक्ष्यास्ते व्यसनेषु विशेषतः\n",
    "05093039c": "मा ते धर्मस्तथैवार्थो नश्येत भरतर्षभ\n",
    "05093040a": "आहुस्त्वां पाण्डवा राजन्नभिवाद्य प्रसाद्य च\n",
    "05093040c": "भवतः शासनाद्दुःखमनुभूतं सहानुगैः\n",
    "05093041a": "द्वादशेमानि वर्षाणि वने निर्व्युषितानि नः\n",
    "05093041c": "त्रयोदशं तथाज्ञातैः सजने परिवत्सरम्\n",
    "05093042a": "स्थाता नः समये तस्मिन्पितेति कृतनिश्चयाः\n",
    "05093042c": "नाहास्म समयं तात तच्च नो ब्राह्मणा विदुः\n",
    "05093043a": "तस्मिन्नः समये तिष्ठ स्थितानां भरतर्षभ\n",
    "05093043c": "नित्यं संक्लेशिता राजन्स्वराज्यांशं लभेमहि\n",
    "05093044a": "त्वं धर्ममर्थं युञ्जानः सम्यङ्नस्त्रातुमर्हसि\n",
    "05093044c": "गुरुत्वं भवति प्रेक्ष्य बहून्क्लेशांस्तितिक्ष्महे\n",
    "05093045a": "स भवान्मातृपितृवदस्मासु प्रतिपद्यताम्\n",
    "05093045c": "गुरोर्गरीयसी वृत्तिर्या च शिष्यस्य भारत\n",
    "05093046a": "पित्रा स्थापयितव्या हि वयमुत्पथमास्थिताः\n",
    "05093046c": "संस्थापय पथिष्वस्मांस्तिष्ठ राजन्स्ववर्त्मनि\n",
    "05093047a": "आहुश्चेमां परिषदं पुत्रास्ते भरतर्षभ\n",
    "05093047c": "धर्मज्ञेषु सभासत्सु नेह युक्तमसांप्रतम्\n",
    "05093048a": "यत्र धर्मो ह्यधर्मेण सत्यं यत्रानृतेन च\n",
    "05093048c": "हन्यते प्रेक्षमाणानां हतास्तत्र सभासदः\n",
    "05093049a": "विद्धो धर्मो ह्यधर्मेण सभां यत्र प्रपद्यते\n",
    "05093049c": "न चास्य शल्यं कृन्तन्ति विद्धास्तत्र सभासदः\n",
    "05093049e": "धर्म एतानारुजति यथा नद्यनुकूलजान्\n",
    "05093050a": "ये धर्ममनुपश्यन्तस्तूष्णीं ध्यायन्त आसते\n",
    "05093050c": "ते सत्यमाहुर्धर्मं च न्याय्यं च भरतर्षभ\n",
    "05093051a": "शक्यं किमन्यद्वक्तुं ते दानादन्यज्जनेश्वर\n",
    "05093051c": "ब्रुवन्तु वा महीपालाः सभायां ये समासते\n",
    "05093051e": "धर्मार्थौ संप्रधार्यैव यदि सत्यं ब्रवीम्यहम्\n",
    "05093052a": "प्रमुञ्चेमान्मृत्युपाशात्क्षत्रियान्क्षत्रियर्षभ\n",
    "05093052c": "प्रशाम्य भरतश्रेष्ठ मा मन्युवशमन्वगाः\n",
    "05093053a": "पित्र्यं तेभ्यः प्रदायांशं पाण्डवेभ्यो यथोचितम्\n",
    "05093053c": "ततः सपुत्रः सिद्धार्थो भुङ्क्ष्व भोगान्परंतप\n",
    "05093054a": "अजातशत्रुं जानीषे स्थितं धर्मे सतां सदा\n",
    "05093054c": "सपुत्रे त्वयि वृत्तिं च वर्तते यां नराधिप\n",
    "05093055a": "दाहितश्च निरस्तश्च त्वामेवोपाश्रितः पुनः\n",
    "05093055c": "इन्द्रप्रस्थं त्वयैवासौ सपुत्रेण विवासितः\n",
    "05093056a": "स तत्र निवसन्सर्वान्वशमानीय पार्थिवान्\n",
    "05093056c": "त्वन्मुखानकरोद्राजन्न च त्वामत्यवर्तत\n",
    "05093057a": "तस्यैवं वर्तमानस्य सौबलेन जिहीर्षता\n",
    "05093057c": "राष्ट्राणि धनधान्यं च प्रयुक्तः परमोपधिः\n",
    "05093058a": "स तामवस्थां संप्राप्य कृष्णां प्रेक्ष्य सभागताम्\n",
    "05093058c": "क्षत्रधर्मादमेयात्मा नाकम्पत युधिष्ठिरः\n",
    "05093059a": "अहं तु तव तेषां च श्रेय इच्छामि भारत\n",
    "05093059c": "धर्मादर्थात्सुखाच्चैव मा राजन्नीनशः प्रजाः\n",
    "05093060a": "अनर्थमर्थं मन्वाना अर्थं वानर्थमात्मनः\n",
    "05093060c": "लोभेऽतिप्रसृतान्पुत्रान्निगृह्णीष्व विशां पते\n",
    "05093061a": "स्थिताः शुश्रूषितुं पार्थाः स्थिता योद्धुमरिंदमाः\n",
    "05093061c": "यत्ते पथ्यतमं राजंस्तस्मिंस्तिष्ठ परंतप\n",
    "05093062a": "तद्वाक्यं पार्थिवाः सर्वे हृदयैः समपूजयन्\n",
    "05093062c": "न तत्र कश्चिद्वक्तुं हि वाचं प्राक्रामदग्रतः\n",
    "05094001": "वैशंपायन उवाच\n",
    "05094001a": "तस्मिन्नभिहिते वाक्ये केशवेन महात्मना\n",
    "05094001c": "स्तिमिता हृष्टरोमाण आसन्सर्वे सभासदः\n",
    "05094002a": "कः स्विदुत्तरमेतस्माद्वक्तुमुत्सहते पुमान्\n",
    "05094002c": "इति सर्वे मनोभिस्ते चिन्तयन्ति स्म पार्थिवाः\n",
    "05094003a": "तथा तेषु च सर्वेषु तूष्णींभूतेषु राजसु\n",
    "05094003c": "जामदग्न्य इदं वाक्यमब्रवीत्कुरुसंसदि\n",
    "05094004a": "इमामेकोपमां राजञ्शृणु सत्यामशङ्कितः\n",
    "05094004c": "तां श्रुत्वा श्रेय आदत्स्व यदि साध्विति मन्यसे\n",
    "05094005a": "राजा दम्भोद्भवो नाम सार्वभौमः पुराभवत्\n",
    "05094005c": "अखिलां बुभुजे सर्वां पृथिवीमिति नः श्रुतम्\n",
    "05094006a": "स स्म नित्यं निशापाये प्रातरुत्थाय वीर्यवान्\n",
    "05094006c": "ब्राह्मणान्क्षत्रियांश्चैव पृच्छन्नास्ते महारथः\n",
    "05094007a": "अस्ति कश्चिद्विशिष्टो वा मद्विधो वा भवेद्युधि\n",
    "05094007c": "शूद्रो वैश्यः क्षत्रियो वा ब्राह्मणो वापि शस्त्रभृत्\n",
    "05094008a": "इति ब्रुवन्नन्वचरत्स राजा पृथिवीमिमाम्\n",
    "05094008c": "दर्पेण महता मत्तः कंचिदन्यमचिन्तयन्\n",
    "05094009a": "तं स्म वैद्या अकृपणा ब्राह्मणाः सर्वतोऽभयाः\n",
    "05094009c": "प्रत्यषेधन्त राजानं श्लाघमानं पुनः पुनः\n",
    "05094010a": "प्रतिषिध्यमानोऽप्यसकृत्पृच्छत्येव स वै द्विजान्\n",
    "05094010c": "अभिमानी श्रिया मत्तस्तमूचुर्ब्राह्मणास्तदा\n",
    "05094011a": "तपस्विनो महात्मानो वेदव्रतसमन्विताः\n",
    "05094011c": "उदीर्यमाणं राजानं क्रोधदीप्ता द्विजातयः\n",
    "05094012a": "अनेकजननं सख्यं ययोः पुरुषसिंहयोः\n",
    "05094012c": "तयोस्त्वं न समो राजन्भवितासि कदाचन\n",
    "05094013a": "एवमुक्तः स राजा तु पुनः पप्रच्छ तान्द्विजान्\n",
    "05094013c": "क्व तौ वीरौ क्वजन्मानौ किंकर्माणौ च कौ च तौ\n",
    "05094014": "ब्राह्मणा ऊचुः\n",
    "05094014a": "नरो नारायणश्चैव तापसाविति नः श्रुतम्\n",
    "05094014c": "आयातौ मानुषे लोके ताभ्यां युध्यस्व पार्थिव\n",
    "05094015a": "श्रूयते तौ महात्मानौ नरनारायणावुभौ\n",
    "05094015c": "तपो घोरमनिर्देश्यं तप्येते गन्धमादने\n",
    "05094016": "राम उवाच\n",
    "05094016a": "स राजा महतीं सेनां योजयित्वा षडङ्गिनीम्\n",
    "05094016c": "अमृष्यमाणः संप्रायाद्यत्र तावपराजितौ\n",
    "05094017a": "स गत्वा विषमं घोरं पर्वतं गन्धमादनम्\n",
    "05094017c": "मृगयाणोऽन्वगच्छत्तौ तापसावपराजितौ\n",
    "05094018a": "तौ दृष्ट्वा क्षुत्पिपासाभ्यां कृशौ धमनिसंततौ\n",
    "05094018c": "शीतवातातपैश्चैव कर्शितौ पुरुषोत्तमौ\n",
    "05094018e": "अभिगम्योपसंगृह्य पर्यपृच्छदनामयम्\n",
    "05094019a": "तमर्चित्वा मूलफलैरासनेनोदकेन च\n",
    "05094019c": "न्यमन्त्रयेतां राजानं किं कार्यं क्रियतामिति\n",
    "05094020": "दम्भोद्भव उवाच\n",
    "05094020a": "बाहुभ्यां मे जिता भूमिर्निहताः सर्वशत्रवः\n",
    "05094020c": "भवद्भ्यां युद्धमाकाङ्क्षन्नुपयातोऽस्मि पर्वतम्\n",
    "05094020e": "आतिथ्यं दीयतामेतत्काङ्क्षितं मे चिरं प्रति\n",
    "05094021": "नरनारायणावूचतुः\n",
    "05094021a": "अपेतक्रोधलोभोऽयमाश्रमो राजसत्तम\n",
    "05094021c": "न ह्यस्मिन्नाश्रमे युद्धं कुतः शस्त्रं कुतोऽनृजुः\n",
    "05094021e": "अन्यत्र युद्धमाकाङ्क्ष्व बहवः क्षत्रियाः क्षितौ\n",
    "05094022": "राम उवाच\n",
    "05094022a": "उच्यमानस्तथापि स्म भूय एवाभ्यभाषत\n",
    "05094022c": "पुनः पुनः क्षम्यमाणः सान्त्व्यमानश्च भारत\n",
    "05094022e": "दम्भोद्भवो युद्धमिच्छन्नाह्वयत्येव तापसौ\n",
    "05094023a": "ततो नरस्त्विषीकाणां मुष्टिमादाय कौरव\n",
    "05094023c": "अब्रवीदेहि युध्यस्व युद्धकामुक क्षत्रिय\n",
    "05094024a": "सर्वशस्त्राणि चादत्स्व योजयस्व च वाहिनीम्\n",
    "05094024c": "अहं हि ते विनेष्यामि युद्धश्रद्धामितः परम्\n",
    "05094025": "दम्भोद्भव उवाच\n",
    "05094025a": "यद्येतदस्त्रमस्मासु युक्तं तापस मन्यसे\n",
    "05094025c": "एतेनापि त्वया योत्स्ये युद्धार्थी ह्यहमागतः\n",
    "05094026": "राम उवाच\n",
    "05094026a": "इत्युक्त्वा शरवर्षेण सर्वतः समवाकिरत्\n",
    "05094026c": "दम्भोद्भवस्तापसं तं जिघांसुः सहसैनिकः\n",
    "05094027a": "तस्य तानस्यतो घोरानिषून्परतनुच्छिदः\n",
    "05094027c": "कदर्थीकृत्य स मुनिरिषीकाभिरपानुदत्\n",
    "05094028a": "ततोऽस्मै प्रासृजद्घोरमैषीकमपराजितः\n",
    "05094028c": "अस्त्रमप्रतिसंधेयं तदद्भुतमिवाभवत्\n",
    "05094029a": "तेषामक्षीणि कर्णांश्च नस्तकांश्चैव मायया\n",
    "05094029c": "निमित्तवेधी स मुनिरिषीकाभिः समर्पयत्\n",
    "05094030a": "स दृष्ट्वा श्वेतमाकाशमिषीकाभिः समाचितम्\n",
    "05094030c": "पादयोर्न्यपतद्राजा स्वस्ति मेऽस्त्विति चाब्रवीत्\n",
    "05094031a": "तमब्रवीन्नरो राजञ्शरण्यः शरणैषिणाम्\n",
    "05094031c": "ब्रह्मण्यो भव धर्मात्मा मा च स्मैवं पुनः कृथाः\n",
    "05094032a": "मा च दर्पसमाविष्टः क्षेप्सीः कांश्चित्कदाचन\n",
    "05094032c": "अल्पीयांसं विशिष्टं वा तत्ते राजन्परं हितम्\n",
    "05094033a": "कृतप्रज्ञो वीतलोभो निरहंकार आत्मवान्\n",
    "05094033c": "दान्तः क्षान्तो मृदुः क्षेमः प्रजाः पालय पार्थिव\n",
    "05094034a": "अनुज्ञातः स्वस्ति गच्छ मैवं भूयः समाचरेः\n",
    "05094034c": "कुशलं ब्राह्मणान्पृच्छेरावयोर्वचनाद्भृशम्\n",
    "05094035a": "ततो राजा तयोः पादावभिवाद्य महात्मनोः\n",
    "05094035c": "प्रत्याजगाम स्वपुरं धर्मं चैवाचिनोद्भृशम्\n",
    "05094036a": "सुमहच्चापि तत्कर्म यन्नरेण कृतं पुरा\n",
    "05094036c": "ततो गुणैः सुबहुभिः श्रेष्ठो नारायणोऽभवत्\n",
    "05094037a": "तस्माद्यावद्धनुःश्रेष्ठे गाण्डीवेऽस्त्रं न युज्यते\n",
    "05094037c": "तावत्त्वं मानमुत्सृज्य गच्छ राजन्धनंजयम्\n",
    "05094038a": "काकुदीकं शुकं नाकमक्षिसंतर्जनं तथा\n",
    "05094038c": "संतानं नर्तनं घोरमास्यमोदकमष्टमम्\n",
    "05094039a": "एतैर्विद्धाः सर्व एव मरणं यान्ति मानवाः\n",
    "05094039c": "उन्मत्ताश्च विचेष्टन्ते नष्टसंज्ञा विचेतसः\n",
    "05094040a": "स्वपन्ते च प्लवन्ते च छर्दयन्ति च मानवाः\n",
    "05094040c": "मूत्रयन्ते च सततं रुदन्ति च हसन्ति च\n",
    "05094041a": "असंख्येया गुणाः पार्थे तद्विशिष्टो जनार्दनः\n",
    "05094041c": "त्वमेव भूयो जानासि कुन्तीपुत्रं धनंजयम्\n",
    "05094042a": "नरनारायणौ यौ तौ तावेवार्जुनकेशवौ\n",
    "05094042c": "विजानीहि महाराज प्रवीरौ पुरुषर्षभौ\n",
    "05094043a": "यद्येतदेवं जानासि न च मामतिशङ्कसे\n",
    "05094043c": "आर्यां मतिं समास्थाय शाम्य भारत पाण्डवैः\n",
    "05094044a": "अथ चेन्मन्यसे श्रेयो न मे भेदो भवेदिति\n",
    "05094044c": "प्रशाम्य भरतश्रेष्ठ मा च युद्धे मनः कृथाः\n",
    "05094045a": "भवतां च कुरुश्रेष्ठ कुलं बहुमतं भुवि\n",
    "05094045c": "तत्तथैवास्तु भद्रं ते स्वार्थमेवानुचिन्तय\n",
    "05095001": "वैशंपायन उवाच\n",
    "05095001a": "जामदग्न्यवचः श्रुत्वा कण्वोऽपि भगवानृषिः\n",
    "05095001c": "दुर्योधनमिदं वाक्यमब्रवीत्कुरुसंसदि\n",
    "05095002a": "अक्षयश्चाव्ययश्चैव ब्रह्मा लोकपितामहः\n",
    "05095002c": "तथैव भगवन्तौ तौ नरनारायणावृषी\n",
    "05095003a": "आदित्यानां हि सर्वेषां विष्णुरेकः सनातनः\n",
    "05095003c": "अजय्यश्चाव्ययश्चैव शाश्वतः प्रभुरीश्वरः\n",
    "05095004a": "निमित्तमरणास्त्वन्ये चन्द्रसूर्यौ मही जलम्\n",
    "05095004c": "वायुरग्निस्तथाकाशं ग्रहास्तारागणास्तथा\n",
    "05095005a": "ते च क्षयान्ते जगतो हित्वा लोकत्रयं सदा\n",
    "05095005c": "क्षयं गच्छन्ति वै सर्वे सृज्यन्ते च पुनः पुनः\n",
    "05095006a": "मुहूर्तमरणास्त्वन्ये मानुषा मृगपक्षिणः\n",
    "05095006c": "तिर्यग्योन्यश्च ये चान्ये जीवलोकचराः स्मृताः\n",
    "05095007a": "भूयिष्ठेन तु राजानः श्रियं भुक्त्वायुषः क्षये\n",
    "05095007c": "मरणं प्रतिगच्छन्ति भोक्तुं सुकृतदुष्कृतम्\n",
    "05095008a": "स भवान्धर्मपुत्रेण शमं कर्तुमिहार्हति\n",
    "05095008c": "पाण्डवाः कुरवश्चैव पालयन्तु वसुंधराम्\n",
    "05095009a": "बलवानहमित्येव न मन्तव्यं सुयोधन\n",
    "05095009c": "बलवन्तो हि बलिभिर्दृश्यन्ते पुरुषर्षभ\n",
    "05095010a": "न बलं बलिनां मध्ये बलं भवति कौरव\n",
    "05095010c": "बलवन्तो हि ते सर्वे पाण्डवा देवविक्रमाः\n",
    "05095011a": "अत्राप्युदाहरन्तीममितिहासं पुरातनम्\n",
    "05095011c": "मातलेर्दातुकामस्य कन्यां मृगयतो वरम्\n",
    "05095012a": "मतस्त्रैलोक्यराजस्य मातलिर्नाम सारथिः\n",
    "05095012c": "तस्यैकैव कुले कन्या रूपतो लोकविश्रुता\n",
    "05095013a": "गुणकेशीति विख्याता नाम्ना सा देवरूपिणी\n",
    "05095013c": "श्रिया च वपुषा चैव स्त्रियोऽन्याः सातिरिच्यते\n",
    "05095014a": "तस्याः प्रदानसमयं मातलिः सह भार्यया\n",
    "05095014c": "ज्ञात्वा विममृशे राजंस्तत्परः परिचिन्तयन्\n",
    "05095015a": "धिक्खल्वलघुशीलानामुच्छ्रितानां यशस्विनाम्\n",
    "05095015c": "नराणामृद्धसत्त्वानां कुले कन्याप्ररोहणम्\n",
    "05095016a": "मातुः कुलं पितृकुलं यत्र चैव प्रदीयते\n",
    "05095016c": "कुलत्रयं संशयितं कुरुते कन्यका सताम्\n",
    "05095017a": "देवमानुषलोकौ द्वौ मानसेनैव चक्षुषा\n",
    "05095017c": "अवगाह्यैव विचितौ न च मे रोचते वरः\n",
    "05095018a": "न देवान्नैव दितिजान्न गन्धर्वान्न मानुषान्\n",
    "05095018c": "अरोचयं वरकृते तथैव बहुलानृषीन्\n",
    "05095019a": "भार्यया तु स संमन्त्र्य सह रात्रौ सुधर्मया\n",
    "05095019c": "मातलिर्नागलोकाय चकार गमने मतिम्\n",
    "05095020a": "न मे देवमनुष्येषु गुणकेश्याः समो वरः\n",
    "05095020c": "रूपतो दृश्यते कश्चिन्नागेषु भविता ध्रुवम्\n",
    "05095021a": "इत्यामन्त्र्य सुधर्मां स कृत्वा चाभिप्रदक्षिणम्\n",
    "05095021c": "कन्यां शिरस्युपाघ्राय प्रविवेश महीतलम्\n",
    "05096001": "कण्व उवाच\n",
    "05096001a": "मातलिस्तु व्रजन्मार्गे नारदेन महर्षिणा\n",
    "05096001c": "वरुणं गच्छता द्रष्टुं समागच्छद्यदृच्छया\n",
    "05096002a": "नारदोऽथाब्रवीदेनं क्व भवान्गन्तुमुद्यतः\n",
    "05096002c": "स्वेन वा सूत कार्येण शासनाद्वा शतक्रतोः\n",
    "05096003a": "मातलिर्नारदेनैवं संपृष्टः पथि गच्छता\n",
    "05096003c": "यथावत्सर्वमाचष्ट स्वकार्यं वरुणं प्रति\n",
    "05096004a": "तमुवाचाथ स मुनिर्गच्छावः सहिताविति\n",
    "05096004c": "सलिलेशदिदृक्षार्थमहमप्युद्यतो दिवः\n",
    "05096005a": "अहं ते सर्वमाख्यास्ये दर्शयन्वसुधातलम्\n",
    "05096005c": "दृष्ट्वा तत्र वरं कंचिद्रोचयिष्याव मातले\n",
    "05096006a": "अवगाह्य ततो भूमिमुभौ मातलिनारदौ\n",
    "05096006c": "ददृशाते महात्मानौ लोकपालमपां पतिम्\n",
    "05096007a": "तत्र देवर्षिसदृशीं पूजां प्राप स नारदः\n",
    "05096007c": "महेन्द्रसदृशीं चैव मातलिः प्रत्यपद्यत\n",
    "05096008a": "तावुभौ प्रीतमनसौ कार्यवत्तां निवेद्य ह\n",
    "05096008c": "वरुणेनाभ्यनुज्ञातौ नागलोकं विचेरतुः\n",
    "05096009a": "नारदः सर्वभूतानामन्तर्भूमिनिवासिनाम्\n",
    "05096009c": "जानंश्चकार व्याख्यानं यन्तुः सर्वमशेषतः\n",
    "05096010": "नारद उवाच\n",
    "05096010a": "दृष्टस्ते वरुणस्तात पुत्रपौत्रसमावृतः\n",
    "05096010c": "पश्योदकपतेः स्थानं सर्वतोभद्रमृद्धिमत्\n",
    "05096011a": "एष पुत्रो महाप्राज्ञो वरुणस्येह गोपतेः\n",
    "05096011c": "एष तं शीलवृत्तेन शौचेन च विशिष्यते\n",
    "05096012a": "एषोऽस्य पुत्रोऽभिमतः पुष्करः पुष्करेक्षणः\n",
    "05096012c": "रूपवान्दर्शनीयश्च सोमपुत्र्या वृतः पतिः\n",
    "05096013a": "ज्योत्स्नाकालीति यामाहुर्द्वितीयां रूपतः श्रियम्\n",
    "05096013c": "आदित्यस्यैव गोः पुत्रो ज्येष्ठः पुत्रः कृतः स्मृतः\n",
    "05096014a": "भवनं पश्य वारुण्या यदेतत्सर्वकाञ्चनम्\n",
    "05096014c": "यां प्राप्य सुरतां प्राप्ताः सुराः सुरपतेः सखे\n",
    "05096015a": "एतानि हृतराज्यानां दैतेयानां स्म मातले\n",
    "05096015c": "दीप्यमानानि दृश्यन्ते सर्वप्रहरणान्युत\n",
    "05096016a": "अक्षयाणि किलैतानि विवर्तन्ते स्म मातले\n",
    "05096016c": "अनुभावप्रयुक्तानि सुरैरवजितानि ह\n",
    "05096017a": "अत्र राक्षसजात्यश्च भूतजात्यश्च मातले\n",
    "05096017c": "दिव्यप्रहरणाश्चासन्पूर्वदैवतनिर्मिताः\n",
    "05096018a": "अग्निरेष महार्चिष्माञ्जागर्ति वरुणह्रदे\n",
    "05096018c": "वैष्णवं चक्रमाविद्धं विधूमेन हविष्मता\n",
    "05096019a": "एष गाण्डीमयश्चापो लोकसंहारसंभृतः\n",
    "05096019c": "रक्ष्यते दैवतैर्नित्यं यतस्तद्गाण्डिवं धनुः\n",
    "05096020a": "एष कृत्ये समुत्पन्ने तत्तद्धारयते बलम्\n",
    "05096020c": "सहस्रशतसंख्येन प्राणेन सततं ध्रुवम्\n",
    "05096021a": "अशास्यानपि शास्त्येष रक्षोबन्धुषु राजसु\n",
    "05096021c": "सृष्टः प्रथमजो दण्डो ब्रह्मणा ब्रह्मवादिना\n",
    "05096022a": "एतच्छत्रं नरेन्द्राणां महच्छक्रेण भाषितम्\n",
    "05096022c": "पुत्राः सलिलराजस्य धारयन्ति महोदयम्\n",
    "05096023a": "एतत्सलिलराजस्य छत्रं छत्रगृहे स्थितम्\n",
    "05096023c": "सर्वतः सलिलं शीतं जीमूत इव वर्षति\n",
    "05096024a": "एतच्छत्रात्परिभ्रष्टं सलिलं सोमनिर्मलम्\n",
    "05096024c": "तमसा मूर्छितं याति येन नार्छति दर्शनम्\n",
    "05096025a": "बहून्यद्भुतरूपाणि द्रष्टव्यानीह मातले\n",
    "05096025c": "तव कार्योपरोधस्तु तस्माद्गच्छाव माचिरम्\n",
    "05097001": "नारद उवाच\n",
    "05097001a": "एतत्तु नागलोकस्य नाभिस्थाने स्थितं पुरम्\n",
    "05097001c": "पातालमिति विख्यातं दैत्यदानवसेवितम्\n",
    "05097002a": "इदमद्भिः समं प्राप्ता ये केचिद्ध्रुवजङ्गमाः\n",
    "05097002c": "प्रविशन्तो महानादं नदन्ति भयपीडिताः\n",
    "05097003a": "अत्रासुरोऽग्निः सततं दीप्यते वारिभोजनः\n",
    "05097003c": "व्यापारेण धृतात्मानं निबद्धं समबुध्यत\n",
    "05097004a": "अत्रामृतं सुरैः पीत्वा निहितं निहतारिभिः\n",
    "05097004c": "अतः सोमस्य हानिश्च वृद्धिश्चैव प्रदृश्यते\n",
    "05097005a": "अत्र दिव्यं हयशिरः काले पर्वणि पर्वणि\n",
    "05097005c": "उत्तिष्ठति सुवर्णाभं वार्भिरापूरयञ्जगत्\n",
    "05097006a": "यस्मादत्र समग्रास्ताः पतन्ति जलमूर्तयः\n",
    "05097006c": "तस्मात्पातालमित्येतत्ख्यायते पुरमुत्तमम्\n",
    "05097007a": "ऐरावतोऽस्मात्सलिलं गृहीत्वा जगतो हितः\n",
    "05097007c": "मेघेष्वामुञ्चते शीतं यन्महेन्द्रः प्रवर्षति\n",
    "05097008a": "अत्र नानाविधाकारास्तिमयो नैकरूपिणः\n",
    "05097008c": "अप्सु सोमप्रभां पीत्वा वसन्ति जलचारिणः\n",
    "05097009a": "अत्र सूर्यांशुभिर्भिन्नाः पातालतलमाश्रिताः\n",
    "05097009c": "मृता दिवसतः सूत पुनर्जीवन्ति ते निशि\n",
    "05097010a": "उदये नित्यशश्चात्र चन्द्रमा रश्मिभिर्वृतः\n",
    "05097010c": "अमृतं स्पृश्य संस्पर्शात्संजीवयति देहिनः\n",
    "05097011a": "अत्र तेऽधर्मनिरता बद्धाः कालेन पीडिताः\n",
    "05097011c": "दैतेया निवसन्ति स्म वासवेन हृतश्रियः\n",
    "05097012a": "अत्र भूतपतिर्नाम सर्वभूतमहेश्वरः\n",
    "05097012c": "भूतये सर्वभूतानामचरत्तप उत्तमम्\n",
    "05097013a": "अत्र गोव्रतिनो विप्राः स्वाध्यायाम्नायकर्शिताः\n",
    "05097013c": "त्यक्तप्राणा जितस्वर्गा निवसन्ति महर्षयः\n",
    "05097014a": "यत्रतत्रशयो नित्यं येनकेनचिदाशितः\n",
    "05097014c": "येनकेनचिदाच्छन्नः स गोव्रत इहोच्यते\n",
    "05097015a": "ऐरावतो नागराजो वामनः कुमुदोऽञ्जनः\n",
    "05097015c": "प्रसूताः सुप्रतीकस्य वंशे वारणसत्तमाः\n",
    "05097016a": "पश्य यद्यत्र ते कश्चिद्रोचते गुणतो वरः\n",
    "05097016c": "वरयिष्याव तं गत्वा यत्नमास्थाय मातले\n",
    "05097017a": "अण्डमेतज्जले न्यस्तं दीप्यमानमिव श्रिया\n",
    "05097017c": "आ प्रजानां निसर्गाद्वै नोद्भिद्यति न सर्पति\n",
    "05097018a": "नास्य जातिं निसर्गं वा कथ्यमानं शृणोमि वै\n",
    "05097018c": "पितरं मातरं वापि नास्य जानाति कश्चन\n",
    "05097019a": "अतः किल महानग्निरन्तकाले समुत्थितः\n",
    "05097019c": "धक्ष्यते मातले सर्वं त्रैलोक्यं सचराचरम्\n",
    "05097020": "कण्व उवाच\n",
    "05097020a": "मातलिस्त्वब्रवीच्छ्रुत्वा नारदस्याथ भाषितम्\n",
    "05097020c": "न मेऽत्र रोचते कश्चिदन्यतो व्रज माचिरम्\n",
    "05098001": "नारद उवाच\n",
    "05098001a": "हिरण्यपुरमित्येतत्ख्यातं पुरवरं महत्\n",
    "05098001c": "दैत्यानां दानवानां च मायाशतविचारिणाम्\n",
    "05098002a": "अनल्पेन प्रयत्नेन निर्मितं विश्वकर्मणा\n",
    "05098002c": "मयेन मनसा सृष्टं पातालतलमाश्रितम्\n",
    "05098003a": "अत्र मायासहस्राणि विकुर्वाणा महौजसः\n",
    "05098003c": "दानवा निवसन्ति स्म शूरा दत्तवराः पुरा\n",
    "05098004a": "नैते शक्रेण नान्येन वरुणेन यमेन वा\n",
    "05098004c": "शक्यन्ते वशमानेतुं तथैव धनदेन च\n",
    "05098005a": "असुराः कालखञ्जाश्च तथा विष्णुपदोद्भवाः\n",
    "05098005c": "नैरृता यातुधानाश्च ब्रह्मवेदोद्भवाश्च ये\n",
    "05098006a": "दंष्ट्रिणो भीमरूपाश्च निवसन्त्यात्मरक्षिणः\n",
    "05098006c": "मायावीर्योपसंपन्ना निवसन्त्यात्मरक्षिणः\n",
    "05098007a": "निवातकवचा नाम दानवा युद्धदुर्मदाः\n",
    "05098007c": "जानासि च यथा शक्रो नैताञ्शक्नोति बाधितुम्\n",
    "05098008a": "बहुशो मातले त्वं च तव पुत्रश्च गोमुखः\n",
    "05098008c": "निर्भग्नो देवराजश्च सहपुत्रः शचीपतिः\n",
    "05098009a": "पश्य वेश्मानि रौक्माणि मातले राजतानि च\n",
    "05098009c": "कर्मणा विधियुक्तेन युक्तान्युपगतानि च\n",
    "05098010a": "वैडूर्यहरितानीव प्रवालरुचिराणि च\n",
    "05098010c": "अर्कस्फटिकशुभ्राणि वज्रसारोज्ज्वलानि च\n",
    "05098011a": "पार्थिवानीव चाभान्ति पुनर्नगमयानि च\n",
    "05098011c": "शैलानीव च दृश्यन्ते तारकाणीव चाप्युत\n",
    "05098012a": "सूर्यरूपाणि चाभान्ति दीप्ताग्निसदृशानि च\n",
    "05098012c": "मणिजालविचित्राणि प्रांशूनि निबिडानि च\n",
    "05098013a": "नैतानि शक्यं निर्देष्टुं रूपतो द्रव्यतस्तथा\n",
    "05098013c": "गुणतश्चैव सिद्धानि प्रमाणगुणवन्ति च\n",
    "05098014a": "आक्रीडान्पश्य दैत्यानां तथैव शयनान्युत\n",
    "05098014c": "रत्नवन्ति महार्हाणि भाजनान्यासनानि च\n",
    "05098015a": "जलदाभांस्तथा शैलांस्तोयप्रस्रवणान्वितान्\n",
    "05098015c": "कामपुष्पफलांश्चैव पादपान्कामचारिणः\n",
    "05098016a": "मातले कश्चिदत्रापि रुचितस्ते वरो भवेत्\n",
    "05098016c": "अथ वान्यां दिशं भूमेर्गच्छाव यदि मन्यसे\n",
    "05098017": "कण्व उवाच\n",
    "05098017a": "मातलिस्त्वब्रवीदेनं भाषमाणं तथाविधम्\n",
    "05098017c": "देवर्षे नैव मे कार्यं विप्रियं त्रिदिवौकसाम्\n",
    "05098018a": "नित्यानुषक्तवैरा हि भ्रातरो देवदानवाः\n",
    "05098018c": "अरिपक्षेण संबन्धं रोचयिष्याम्यहं कथम्\n",
    "05098019a": "अन्यत्र साधु गच्छावो द्रष्टुं नार्हामि दानवान्\n",
    "05098019c": "जानामि तु तथात्मानं दित्सात्मकमलं यथा\n",
    "05099001": "नारद उवाच\n",
    "05099001a": "अयं लोकः सुपर्णानां पक्षिणां पन्नगाशिनाम्\n",
    "05099001c": "विक्रमे गमने भारे नैषामस्ति परिश्रमः\n",
    "05099002a": "वैनतेयसुतैः सूत षड्भिस्ततमिदं कुलम्\n",
    "05099002c": "सुमुखेन सुनाम्ना च सुनेत्रेण सुवर्चसा\n",
    "05099003a": "सुरूपपक्षिराजेन सुबलेन च मातले\n",
    "05099003c": "वर्धितानि प्रसूत्या वै विनताकुलकर्तृभिः\n",
    "05099004a": "पक्षिराजाभिजात्यानां सहस्राणि शतानि च\n",
    "05099004c": "कश्यपस्य ततो वंशे जातैर्भूतिविवर्धनैः\n",
    "05099005a": "सर्वे ह्येते श्रिया युक्ताः सर्वे श्रीवत्सलक्षणाः\n",
    "05099005c": "सर्वे श्रियमभीप्सन्तो धारयन्ति बलान्युत\n",
    "05099006a": "कर्मणा क्षत्रियाश्चैते निर्घृणा भोगिभोजिनः\n",
    "05099006c": "ज्ञातिसंक्षयकर्तृत्वाद्ब्राह्मण्यं न लभन्ति वै\n",
    "05099007a": "नामानि चैषां वक्ष्यामि यथा प्राधान्यतः शृणु\n",
    "05099007c": "मातले श्लाघ्यमेतद्धि कुलं विष्णुपरिग्रहम्\n",
    "05099008a": "दैवतं विष्णुरेतेषां विष्णुरेव परायणम्\n",
    "05099008c": "हृदि चैषां सदा विष्णुर्विष्णुरेव गतिः सदा\n",
    "05099009a": "सुवर्णचूडो नागाशी दारुणश्चण्डतुण्डकः\n",
    "05099009c": "अनलश्चानिलश्चैव विशालाक्षोऽथ कुण्डली\n",
    "05099010a": "काश्यपिर्ध्वजविष्कम्भो वैनतेयोऽथ वामनः\n",
    "05099010c": "वातवेगो दिशाचक्षुर्निमेषो निमिषस्तथा\n",
    "05099011a": "त्रिवारः सप्तवारश्च वाल्मीकिर्द्वीपकस्तथा\n",
    "05099011c": "दैत्यद्वीपः सरिद्द्वीपः सारसः पद्मकेसरः\n",
    "05099012a": "सुमुखः सुखकेतुश्च चित्रबर्हस्तथानघः\n",
    "05099012c": "मेघकृत्कुमुदो दक्षः सर्पान्तः सोमभोजनः\n",
    "05099013a": "गुरुभारः कपोतश्च सूर्यनेत्रश्चिरान्तकः\n",
    "05099013c": "विष्णुधन्वा कुमारश्च परिबर्हो हरिस्तथा\n",
    "05099014a": "सुस्वरो मधुपर्कश्च हेमवर्णस्तथैव च\n",
    "05099014c": "मलयो मातरिश्वा च निशाकरदिवाकरौ\n",
    "05099015a": "एते प्रदेशमात्रेण मयोक्ता गरुडात्मजाः\n",
    "05099015c": "प्राधान्यतोऽथ यशसा कीर्तिताः प्राणतश्च ते\n",
    "05099016a": "यद्यत्र न रुचिः काचिदेहि गच्छाव मातले\n",
    "05099016c": "तं नयिष्यामि देशं त्वां रुचिं यत्रोपलप्स्यसे\n",
    "05100001": "नारद उवाच\n",
    "05100001a": "इदं रसातलं नाम सप्तमं पृथिवीतलम्\n",
    "05100001c": "यत्रास्ते सुरभिर्माता गवाममृतसंभवा\n",
    "05100002a": "क्षरन्ती सततं क्षीरं पृथिवीसारसंभवम्\n",
    "05100002c": "षण्णां रसानां सारेण रसमेकमनुत्तमम्\n",
    "05100003a": "अमृतेनाभितृप्तस्य सारमुद्गिरतः पुरा\n",
    "05100003c": "पितामहस्य वदनादुदतिष्ठदनिन्दिता\n",
    "05100004a": "यस्याः क्षीरस्य धाराया निपतन्त्या महीतले\n",
    "05100004c": "ह्रदः कृतः क्षीरनिधिः पवित्रं परमुत्तमम्\n",
    "05100005a": "पुष्पितस्येव फेनस्य पर्यन्तमनुवेष्टितम्\n",
    "05100005c": "पिबन्तो निवसन्त्यत्र फेनपा मुनिसत्तमाः\n",
    "05100006a": "फेनपा नाम नाम्ना ते फेनाहाराश्च मातले\n",
    "05100006c": "उग्रे तपसि वर्तन्ते येषां बिभ्यति देवताः\n",
    "05100007a": "अस्याश्चतस्रो धेन्वोऽन्या दिक्षु सर्वासु मातले\n",
    "05100007c": "निवसन्ति दिशापाल्यो धारयन्त्यो दिशः स्मृताः\n",
    "05100008a": "पूर्वां दिशं धारयते सुरूपा नाम सौरभी\n",
    "05100008c": "दक्षिणां हंसका नाम धारयत्यपरां दिशम्\n",
    "05100009a": "पश्चिमा वारुणी दिक्च धार्यते वै सुभद्रया\n",
    "05100009c": "महानुभावया नित्यं मातले विश्वरूपया\n",
    "05100010a": "सर्वकामदुघा नाम धेनुर्धारयते दिशम्\n",
    "05100010c": "उत्तरां मातले धर्म्यां तथैलविलसंज्ञिताम्\n",
    "05100011a": "आसां तु पयसा मिश्रं पयो निर्मथ्य सागरे\n",
    "05100011c": "मन्थानं मन्दरं कृत्वा देवैरसुरसंहितैः\n",
    "05100012a": "उद्धृता वारुणी लक्ष्मीरमृतं चापि मातले\n",
    "05100012c": "उच्चैःश्रवाश्चाश्वराजो मणिरत्नं च कौस्तुभम्\n",
    "05100013a": "सुधाहारेषु च सुधां स्वधाभोजिषु च स्वधाम्\n",
    "05100013c": "अमृतं चामृताशेषु सुरभिः क्षरते पयः\n",
    "05100014a": "अत्र गाथा पुरा गीता रसातलनिवासिभिः\n",
    "05100014c": "पौराणी श्रूयते लोके गीयते या मनीषिभिः\n",
    "05100015a": "न नागलोके न स्वर्गे न विमाने त्रिविष्टपे\n",
    "05100015c": "परिवासः सुखस्तादृग्रसातलतले यथा\n",
    "05101001": "नारद उवाच\n",
    "05101001a": "इयं भोगवती नाम पुरी वासुकिपालिता\n",
    "05101001c": "यादृशी देवराजस्य पुरीवर्यामरावती\n",
    "05101002a": "एष शेषः स्थितो नागो येनेयं धार्यते सदा\n",
    "05101002c": "तपसा लोकमुख्येन प्रभावमहता मही\n",
    "05101003a": "श्वेतोच्चयनिभाकारो नानाविधविभूषणः\n",
    "05101003c": "सहस्रं धारयन्मूर्ध्नां ज्वालाजिह्वो महाबलः\n",
    "05101004a": "इह नानाविधाकारा नानाविधविभूषणाः\n",
    "05101004c": "सुरसायाः सुता नागा निवसन्ति गतव्यथाः\n",
    "05101005a": "मणिस्वस्तिकचक्राङ्काः कमण्डलुकलक्षणाः\n",
    "05101005c": "सहस्रसंख्या बलिनः सर्वे रौद्राः स्वभावतः\n",
    "05101006a": "सहस्रशिरसः केचित्केचित्पञ्चशताननाः\n",
    "05101006c": "शतशीर्षास्तथा केचित्केचित्त्रिशिरसोऽपि च\n",
    "05101007a": "द्विपञ्चशिरसः केचित्केचित्सप्तमुखास्तथा\n",
    "05101007c": "महाभोगा महाकायाः पर्वताभोगभोगिनः\n",
    "05101008a": "बहूनीह सहस्राणि प्रयुतान्यर्बुदानि च\n",
    "05101008c": "नागानामेकवंशानां यथाश्रेष्ठांस्तु मे शृणु\n",
    "05101009a": "वासुकिस्तक्षकश्चैव कर्कोटकधनंजयौ\n",
    "05101009c": "कालीयो नहुषश्चैव कम्बलाश्वतरावुभौ\n",
    "05101010a": "बाह्यकुण्डो मणिर्नागस्तथैवापूरणः खगः\n",
    "05101010c": "वामनश्चैलपत्रश्च कुकुरः कुकुणस्तथा\n",
    "05101011a": "आर्यको नन्दकश्चैव तथा कलशपोतकौ\n",
    "05101011c": "कैलासकः पिञ्जरको नागश्चैरावतस्तथा\n",
    "05101012a": "सुमनोमुखो दधिमुखः शङ्खो नन्दोपनन्दकौ\n",
    "05101012c": "आप्तः कोटनकश्चैव शिखी निष्ठूरिकस्तथा\n",
    "05101013a": "तित्तिरिर्हस्तिभद्रश्च कुमुदो माल्यपिण्डकः\n",
    "05101013c": "द्वौ पद्मौ पुण्डरीकश्च पुष्पो मुद्गरपर्णकः\n",
    "05101014a": "करवीरः पीठरकः संवृत्तो वृत्त एव च\n",
    "05101014c": "पिण्डारो बिल्वपत्रश्च मूषिकादः शिरीषकः\n",
    "05101015a": "दिलीपः शङ्खशीर्षश्च ज्योतिष्कोऽथापराजितः\n",
    "05101015c": "कौरव्यो धृतराष्ट्रश्च कुमारः कुशकस्तथा\n",
    "05101016a": "विरजा धारणश्चैव सुबाहुर्मुखरो जयः\n",
    "05101016c": "बधिरान्धौ विकुण्डश्च विरसः सुरसस्तथा\n",
    "05101017a": "एते चान्ये च बहवः कश्यपस्यात्मजाः स्मृताः\n",
    "05101017c": "मातले पश्य यद्यत्र कश्चित्ते रोचते वरः\n",
    "05101018": "कण्व उवाच\n",
    "05101018a": "मातलिस्त्वेकमव्यग्रः सततं संनिरीक्ष्य वै\n",
    "05101018c": "पप्रच्छ नारदं तत्र प्रीतिमानिव चाभवत्\n",
    "05101019a": "स्थितो य एष पुरतः कौरव्यस्यार्यकस्य च\n",
    "05101019c": "द्युतिमान्दर्शनीयश्च कस्यैष कुलनन्दनः\n",
    "05101020a": "कः पिता जननी चास्य कतमस्यैष भोगिनः\n",
    "05101020c": "वंशस्य कस्यैष महान्केतुभूत इव स्थितः\n",
    "05101021a": "प्रणिधानेन धैर्येण रूपेण वयसा च मे\n",
    "05101021c": "मनः प्रविष्टो देवर्षे गुणकेश्याः पतिर्वरः\n",
    "05101022a": "मातलिं प्रीतिमनसं दृष्ट्वा सुमुखदर्शनात्\n",
    "05101022c": "निवेदयामास तदा माहात्म्यं जन्म कर्म च\n",
    "05101023a": "ऐरावतकुले जातः सुमुखो नाम नागराट्\n",
    "05101023c": "आर्यकस्य मतः पौत्रो दौहित्रो वामनस्य च\n",
    "05101024a": "एतस्य हि पिता नागश्चिकुरो नाम मातले\n",
    "05101024c": "नचिराद्वैनतेयेन पञ्चत्वमुपपादितः\n",
    "05101025a": "ततोऽब्रवीत्प्रीतमना मातलिर्नारदं वचः\n",
    "05101025c": "एष मे रुचितस्तात जामाता भुजगोत्तमः\n",
    "05101026a": "क्रियतामत्र यत्नो हि प्रीतिमानस्म्यनेन वै\n",
    "05101026c": "अस्य नागपतेर्दातुं प्रियां दुहितरं मुने\n",
    "05102001": "नारद उवाच\n",
    "05102001a": "सूतोऽयं मातलिर्नाम शक्रस्य दयितः सुहृत्\n",
    "05102001c": "शुचिः शीलगुणोपेतस्तेजस्वी वीर्यवान्बली\n",
    "05102002a": "शक्रस्यायं सखा चैव मन्त्री सारथिरेव च\n",
    "05102002c": "अल्पान्तरप्रभावश्च वासवेन रणे रणे\n",
    "05102003a": "अयं हरिसहस्रेण युक्तं जैत्रं रथोत्तमम्\n",
    "05102003c": "देवासुरेषु युद्धेषु मनसैव नियच्छति\n",
    "05102004a": "अनेन विजितानश्वैर्दोर्भ्यां जयति वासवः\n",
    "05102004c": "अनेन प्रहृते पूर्वं बलभित्प्रहरत्युत\n",
    "05102005a": "अस्य कन्या वरारोहा रूपेणासदृशी भुवि\n",
    "05102005c": "सत्त्वशीलगुणोपेता गुणकेशीति विश्रुता\n",
    "05102006a": "तस्यास्य यत्नाच्चरतस्त्रैलोक्यममरद्युते\n",
    "05102006c": "सुमुखो भवतः पौत्रो रोचते दुहितुः पतिः\n",
    "05102007a": "यदि ते रोचते सौम्य भुजगोत्तम माचिरम्\n",
    "05102007c": "क्रियतामार्यक क्षिप्रं बुद्धिः कन्याप्रतिग्रहे\n",
    "05102008a": "यथा विष्णुकुले लक्ष्मीर्यथा स्वाहा विभावसोः\n",
    "05102008c": "कुले तव तथैवास्तु गुणकेशी सुमध्यमा\n",
    "05102009a": "पौत्रस्यार्थे भवांस्तस्माद्गुणकेशीं प्रतीच्छतु\n",
    "05102009c": "सदृशीं प्रतिरूपस्य वासवस्य शचीमिव\n",
    "05102010a": "पितृहीनमपि ह्येनं गुणतो वरयामहे\n",
    "05102010c": "बहुमानाच्च भवतस्तथैवैरावतस्य च\n",
    "05102010e": "सुमुखस्य गुणैश्चैव शीलशौचदमादिभिः\n",
    "05102011a": "अभिगम्य स्वयं कन्यामयं दातुं समुद्यतः\n",
    "05102011c": "मातलेस्तस्य संमानं कर्तुमर्हो भवानपि\n",
    "05102012": "कण्व उवाच\n",
    "05102012a": "स तु दीनः प्रहृष्टश्च प्राह नारदमार्यकः\n",
    "05102012c": "व्रियमाणे तथा पौत्रे पुत्रे च निधनं गते\n",
    "05102013a": "न मे नैतद्बहुमतं देवर्षे वचनं तव\n",
    "05102013c": "सखा शक्रस्य संयुक्तः कस्यायं नेप्सितो भवेत्\n",
    "05102014a": "कारणस्य तु दौर्बल्याच्चिन्तयामि महामुने\n",
    "05102014c": "अस्य देहकरस्तात मम पुत्रो महाद्युते\n",
    "05102014e": "भक्षितो वैनतेयेन दुःखार्तास्तेन वै वयम्\n",
    "05102015a": "पुनरेव च तेनोक्तं वैनतेयेन गच्छता\n",
    "05102015c": "मासेनान्येन सुमुखं भक्षयिष्य इति प्रभो\n",
    "05102016a": "ध्रुवं तथा तद्भविता जानीमस्तस्य निश्चयम्\n",
    "05102016c": "तेन हर्षः प्रनष्टो मे सुपर्णवचनेन वै\n",
    "05102017a": "मातलिस्त्वब्रवीदेनं बुद्धिरत्र कृता मया\n",
    "05102017c": "जामातृभावेन वृतः सुमुखस्तव पुत्रजः\n",
    "05102018a": "सोऽयं मया च सहितो नारदेन च पन्नगः\n",
    "05102018c": "त्रिलोकेशं सुरपतिं गत्वा पश्यतु वासवम्\n",
    "05102019a": "शेषेणैवास्य कार्येण प्रज्ञास्याम्यहमायुषः\n",
    "05102019c": "सुपर्णस्य विघाते च प्रयतिष्यामि सत्तम\n",
    "05102020a": "सुमुखश्च मया सार्धं देवेशमभिगच्छतु\n",
    "05102020c": "कार्यसंसाधनार्थाय स्वस्ति तेऽस्तु भुजंगम\n",
    "05102021a": "ततस्ते सुमुखं गृह्य सर्व एव महौजसः\n",
    "05102021c": "ददृशुः शक्रमासीनं देवराजं महाद्युतिम्\n",
    "05102022a": "संगत्या तत्र भगवान्विष्णुरासीच्चतुर्भुजः\n",
    "05102022c": "ततस्तत्सर्वमाचख्यौ नारदो मातलिं प्रति\n",
    "05102023a": "ततः पुरंदरं विष्णुरुवाच भुवनेश्वरम्\n",
    "05102023c": "अमृतं दीयतामस्मै क्रियताममरैः समः\n",
    "05102024a": "मातलिर्नारदश्चैव सुमुखश्चैव वासव\n",
    "05102024c": "लभन्तां भवतः कामात्काममेतं यथेप्सितम्\n",
    "05102025a": "पुरंदरोऽथ संचिन्त्य वैनतेयपराक्रमम्\n",
    "05102025c": "विष्णुमेवाब्रवीदेनं भवानेव ददात्विति\n",
    "05102026": "विष्णुरुवाच\n",
    "05102026a": "ईशस्त्वमसि लोकानां चराणामचराश्च ये\n",
    "05102026c": "त्वया दत्तमदत्तं कः कर्तुमुत्सहते विभो\n",
    "05102027": "कण्व उवाच\n",
    "05102027a": "प्रादाच्छक्रस्ततस्तस्मै पन्नगायायुरुत्तमम्\n",
    "05102027c": "न त्वेनममृतप्राशं चकार बलवृत्रहा\n",
    "05102028a": "लब्ध्वा वरं तु सुमुखः सुमुखः संबभूव ह\n",
    "05102028c": "कृतदारो यथाकामं जगाम च गृहान्प्रति\n",
    "05102029a": "नारदस्त्वार्यकश्चैव कृतकार्यौ मुदा युतौ\n",
    "05102029c": "प्रतिजग्मतुरभ्यर्च्य देवराजं महाद्युतिम्\n",
    "05103001": "कण्व उवाच\n",
    "05103001a": "गरुडस्तत्तु शुश्राव यथावृत्तं महाबलः\n",
    "05103001c": "आयुःप्रदानं शक्रेण कृतं नागस्य भारत\n",
    "05103002a": "पक्षवातेन महता रुद्ध्वा त्रिभुवनं खगः\n",
    "05103002c": "सुपर्णः परमक्रुद्धो वासवं समुपाद्रवत्\n",
    "05103003": "गरुड उवाच\n",
    "05103003a": "भगवन्किमवज्ञानात्क्षुधां प्रति भये मम\n",
    "05103003c": "कामकारवरं दत्त्वा पुनश्चलितवानसि\n",
    "05103004a": "निसर्गात्सर्वभूतानां सर्वभूतेश्वरेण मे\n",
    "05103004c": "आहारो विहितो धात्रा किमर्थं वार्यते त्वया\n",
    "05103005a": "वृतश्चैष महानागः स्थापितः समयश्च मे\n",
    "05103005c": "अनेन च मया देव भर्तव्यः प्रसवो महान्\n",
    "05103006a": "एतस्मिंस्त्वन्यथाभूते नान्यं हिंसितुमुत्सहे\n",
    "05103006c": "क्रीडसे कामकारेण देवराज यथेच्छकम्\n",
    "05103007a": "सोऽहं प्राणान्विमोक्ष्यामि तथा परिजनो मम\n",
    "05103007c": "ये च भृत्या मम गृहे प्रीतिमान्भव वासव\n",
    "05103008a": "एतच्चैवाहमर्हामि भूयश्च बलवृत्रहन्\n",
    "05103008c": "त्रैलोक्यस्येश्वरो योऽहं परभृत्यत्वमागतः\n",
    "05103009a": "त्वयि तिष्ठति देवेश न विष्णुः कारणं मम\n",
    "05103009c": "त्रैलोक्यराज राज्यं हि त्वयि वासव शाश्वतम्\n",
    "05103010a": "ममापि दक्षस्य सुता जननी कश्यपः पिता\n",
    "05103010c": "अहमप्युत्सहे लोकान्समस्तान्वोढुमञ्जसा\n",
    "05103011a": "असह्यं सर्वभूतानां ममापि विपुलं बलम्\n",
    "05103011c": "मयापि सुमहत्कर्म कृतं दैतेयविग्रहे\n",
    "05103012a": "श्रुतश्रीः श्रुतसेनश्च विवस्वान्रोचनामुखः\n",
    "05103012c": "प्रसभः कालकाक्षश्च मयापि दितिजा हताः\n",
    "05103013a": "यत्तु ध्वजस्थानगतो यत्नात्परिचराम्यहम्\n",
    "05103013c": "वहामि चैवानुजं ते तेन मामवमन्यसे\n",
    "05103014a": "कोऽन्यो भारसहो ह्यस्ति कोऽन्योऽस्ति बलवत्तरः\n",
    "05103014c": "मया योऽहं विशिष्टः सन्वहामीमं सबान्धवम्\n",
    "05103015a": "अवज्ञाय तु यत्तेऽहं भोजनाद्व्यपरोपितः\n",
    "05103015c": "तेन मे गौरवं नष्टं त्वत्तश्चास्माच्च वासव\n",
    "05103016a": "अदित्यां य इमे जाता बलविक्रमशालिनः\n",
    "05103016c": "त्वमेषां किल सर्वेषां विशेषाद्बलवत्तरः\n",
    "05103017a": "सोऽहं पक्षैकदेशेन वहामि त्वां गतक्लमः\n",
    "05103017c": "विमृश त्वं शनैस्तात को न्वत्र बलवानिति\n",
    "05103018": "कण्व उवाच\n",
    "05103018a": "तस्य तद्वचनं श्रुत्वा खगस्योदर्कदारुणम्\n",
    "05103018c": "अक्षोभ्यं क्षोभयंस्तार्क्ष्यमुवाच रथचक्रभृत्\n",
    "05103019a": "गरुत्मन्मन्यसेऽऽत्मानं बलवन्तं सुदुर्बलम्\n",
    "05103019c": "अलमस्मत्समक्षं ते स्तोतुमात्मानमण्डज\n",
    "05103020a": "त्रैलोक्यमपि मे कृत्स्नमशक्तं देहधारणे\n",
    "05103020c": "अहमेवात्मनात्मानं वहामि त्वां च धारये\n",
    "05103021a": "इमं तावन्ममैकं त्वं बाहुं सव्येतरं वह\n",
    "05103021c": "यद्येनं धारयस्येकं सफलं ते विकत्थितम्\n",
    "05103022a": "ततः स भगवांस्तस्य स्कन्धे बाहुं समासजत्\n",
    "05103022c": "निपपात स भारार्तो विह्वलो नष्टचेतनः\n",
    "05103023a": "यावान्हि भारः कृत्स्नायाः पृथिव्याः पर्वतैः सह\n",
    "05103023c": "एकस्या देहशाखायास्तावद्भारममन्यत\n",
    "05103024a": "न त्वेनं पीडयामास बलेन बलवत्तरः\n",
    "05103024c": "ततो हि जीवितं तस्य न व्यनीनशदच्युतः\n",
    "05103025a": "विपक्षः स्रस्तकायश्च विचेता विह्वलः खगः\n",
    "05103025c": "मुमोच पत्राणि तदा गुरुभारप्रपीडितः\n",
    "05103026a": "स विष्णुं शिरसा पक्षी प्रणम्य विनतासुतः\n",
    "05103026c": "विचेता विह्वलो दीनः किंचिद्वचनमब्रवीत्\n",
    "05103027a": "भगवँल्लोकसारस्य सदृशेन वपुष्मता\n",
    "05103027c": "भुजेन स्वैरमुक्तेन निष्पिष्टोऽस्मि महीतले\n",
    "05103028a": "क्षन्तुमर्हसि मे देव विह्वलस्याल्पचेतसः\n",
    "05103028c": "बलदाहविदग्धस्य पक्षिणो ध्वजवासिनः\n",
    "05103029a": "न विज्ञातं बलं देव मया ते परमं विभो\n",
    "05103029c": "तेन मन्याम्यहं वीर्यमात्मनोऽसदृशं परैः\n",
    "05103030a": "ततश्चक्रे स भगवान्प्रसादं वै गरुत्मतः\n",
    "05103030c": "मैवं भूय इति स्नेहात्तदा चैनमुवाच ह\n",
    "05103031a": "तथा त्वमपि गान्धारे यावत्पाण्डुसुतान्रणे\n",
    "05103031c": "नासादयसि तान्वीरांस्तावज्जीवसि पुत्रक\n",
    "05103032a": "भीमः प्रहरतां श्रेष्ठो वायुपुत्रो महाबलः\n",
    "05103032c": "धनंजयश्चेन्द्रसुतो न हन्यातां तु कं रणे\n",
    "05103033a": "विष्णुर्वायुश्च शक्रश्च धर्मस्तौ चाश्विनावुभौ\n",
    "05103033c": "एते देवास्त्वया केन हेतुना शक्यमीक्षितुम्\n",
    "05103034a": "तदलं ते विरोधेन शमं गच्छ नृपात्मज\n",
    "05103034c": "वासुदेवेन तीर्थेन कुलं रक्षितुमर्हसि\n",
    "05103035a": "प्रत्यक्षो ह्यस्य सर्वस्य नारदोऽयं महातपाः\n",
    "05103035c": "माहात्म्यं यत्तदा विष्णोर्योऽयं चक्रगदाधरः\n",
    "05103036": "वैशंपायन उवाच\n",
    "05103036a": "दुर्योधनस्तु तच्छ्रुत्वा निःश्वसन्भृकुटीमुखः\n",
    "05103036c": "राधेयमभिसंप्रेक्ष्य जहास स्वनवत्तदा\n",
    "05103037a": "कदर्थीकृत्य तद्वाक्यमृषेः कण्वस्य दुर्मतिः\n",
    "05103037c": "ऊरुं गजकराकारं ताडयन्निदमब्रवीत्\n",
    "05103038a": "यथैवेश्वरसृष्टोऽस्मि यद्भावि या च मे गतिः\n",
    "05103038c": "तथा महर्षे वर्तामि किं प्रलापः करिष्यति\n",
    "05104001": "जनमेजय उवाच\n",
    "05104001a": "अनर्थे जातनिर्बन्धं परार्थे लोभमोहितम्\n",
    "05104001c": "अनार्यकेष्वभिरतं मरणे कृतनिश्चयम्\n",
    "05104002a": "ज्ञातीनां दुःखकर्तारं बन्धूनां शोकवर्धनम्\n",
    "05104002c": "सुहृदां क्लेशदातारं द्विषतां हर्षवर्धनम्\n",
    "05104003a": "कथं नैनं विमार्गस्थं वारयन्तीह बान्धवाः\n",
    "05104003c": "सौहृदाद्वा सुहृत्स्निग्धो भगवान्वा पितामहः\n",
    "05104004": "वैशंपायन उवाच\n",
    "05104004a": "उक्तं भगवता वाक्यमुक्तं भीष्मेण यत्क्षमम्\n",
    "05104004c": "उक्तं बहुविधं चैव नारदेनापि तच्छृणु\n",
    "05104005": "नारद उवाच\n",
    "05104005a": "दुर्लभो वै सुहृच्छ्रोता दुर्लभश्च हितः सुहृत्\n",
    "05104005c": "तिष्ठते हि सुहृद्यत्र न बन्धुस्तत्र तिष्ठति\n",
    "05104006a": "श्रोतव्यमपि पश्यामि सुहृदां कुरुनन्दन\n",
    "05104006c": "न कर्तव्यश्च निर्बन्धो निर्बन्धो हि सुदारुणः\n",
    "05104007a": "अत्राप्युदाहरन्तीममितिहासं पुरातनम्\n",
    "05104007c": "यथा निर्बन्धतः प्राप्तो गालवेन पराजयः\n",
    "05104008a": "विश्वामित्रं तपस्यन्तं धर्मो जिज्ञासया पुरा\n",
    "05104008c": "अभ्यगच्छत्स्वयं भूत्वा वसिष्ठो भगवानृषिः\n",
    "05104009a": "सप्तर्षीणामन्यतमं वेषमास्थाय भारत\n",
    "05104009c": "बुभुक्षुः क्षुधितो राजन्नाश्रमं कौशिकस्य ह\n",
    "05104010a": "विश्वामित्रोऽथ संभ्रान्तः श्रपयामास वै चरुम्\n",
    "05104010c": "परमान्नस्य यत्नेन न च स प्रत्यपालयत्\n",
    "05104011a": "अन्नं तेन यदा भुक्तमन्यैर्दत्तं तपस्विभिः\n",
    "05104011c": "अथ गृह्यान्नमत्युष्णं विश्वामित्रोऽभ्युपागमत्\n",
    "05104012a": "भुक्तं मे तिष्ठ तावत्त्वमित्युक्त्वा भगवान्ययौ\n",
    "05104012c": "विश्वामित्रस्ततो राजन्स्थित एव महाद्युतिः\n",
    "05104013a": "भक्तं प्रगृह्य मूर्ध्ना तद्बाहुभ्यां पार्श्वतोऽगमत्\n",
    "05104013c": "स्थितः स्थाणुरिवाभ्याशे निश्चेष्टो मारुताशनः\n",
    "05104014a": "तस्य शुश्रूषणे यत्नमकरोद्गालवो मुनिः\n",
    "05104014c": "गौरवाद्बहुमानाच्च हार्देन प्रियकाम्यया\n",
    "05104015a": "अथ वर्षशते पूर्णे धर्मः पुनरुपागमत्\n",
    "05104015c": "वासिष्ठं वेषमास्थाय कौशिकं भोजनेप्सया\n",
    "05104016a": "स दृष्ट्वा शिरसा भक्तं ध्रियमाणं महर्षिणा\n",
    "05104016c": "तिष्ठता वायुभक्षेण विश्वामित्रेण धीमता\n",
    "05104017a": "प्रतिगृह्य ततो धर्मस्तथैवोष्णं तथा नवम्\n",
    "05104017c": "भुक्त्वा प्रीतोऽस्मि विप्रर्षे तमुक्त्वा स मुनिर्गतः\n",
    "05104018a": "क्षत्रभावादपगतो ब्राह्मणत्वमुपागतः\n",
    "05104018c": "धर्मस्य वचनात्प्रीतो विश्वामित्रस्तदाभवत्\n",
    "05104019a": "विश्वामित्रस्तु शिष्यस्य गालवस्य तपस्विनः\n",
    "05104019c": "शुश्रूषया च भक्त्या च प्रीतिमानित्युवाच तम्\n",
    "05104019e": "अनुज्ञातो मया वत्स यथेष्टं गच्छ गालव\n",
    "05104020a": "इत्युक्तः प्रत्युवाचेदं गालवो मुनिसत्तमम्\n",
    "05104020c": "प्रीतो मधुरया वाचा विश्वामित्रं महाद्युतिम्\n",
    "05104021a": "दक्षिणां कां प्रयच्छामि भवते गुरुकर्मणि\n",
    "05104021c": "दक्षिणाभिरुपेतं हि कर्म सिध्यति मानवम्\n",
    "05104022a": "दक्षिणानां हि सृष्टानामपवर्गेण भुज्यते\n",
    "05104022c": "स्वर्गे क्रतुफलं सद्भिर्दक्षिणा शान्तिरुच्यते\n",
    "05104022e": "किमाहरामि गुर्वर्थं ब्रवीतु भगवानिति\n",
    "05104023a": "जानमानस्तु भगवाञ्जितः शुश्रूषणेन च\n",
    "05104023c": "विश्वामित्रस्तमसकृद्गच्छ गच्छेत्यचोदयत्\n",
    "05104024a": "असकृद्गच्छ गच्छेति विश्वामित्रेण भाषितः\n",
    "05104024c": "किं ददानीति बहुशो गालवः प्रत्यभाषत\n",
    "05104025a": "निर्बन्धतस्तु बहुशो गालवस्य तपस्विनः\n",
    "05104025c": "किंचिदागतसंरम्भो विश्वामित्रोऽब्रवीदिदम्\n",
    "05104026a": "एकतःश्यामकर्णानां शतान्यष्टौ ददस्व मे\n",
    "05104026c": "हयानां चन्द्रशुभ्राणां गच्छ गालव माचिरम्\n",
    "05105001": "नारद उवाच\n",
    "05105001a": "एवमुक्तस्तदा तेन विश्वामित्रेण धीमता\n",
    "05105001c": "नास्ते न शेते नाहारं कुरुते गालवस्तदा\n",
    "05105002a": "त्वगस्थिभूतो हरिणश्चिन्ताशोकपरायणः\n",
    "05105002c": "शोचमानोऽतिमात्रं स दह्यमानश्च मन्युना\n",
    "05105003a": "कुतः पुष्टानि मित्राणि कुतोऽर्थाः संचयः कुतः\n",
    "05105003c": "हयानां चन्द्रशुभ्राणां शतान्यष्टौ कुतो मम\n",
    "05105004a": "कुतो मे भोजनश्रद्धा सुखश्रद्धा कुतश्च मे\n",
    "05105004c": "श्रद्धा मे जीवितस्यापि छिन्ना किं जीवितेन मे\n",
    "05105005a": "अहं पारं समुद्रस्य पृथिव्या वा परं परात्\n",
    "05105005c": "गत्वात्मानं विमुञ्चामि किं फलं जीवितेन मे\n",
    "05105006a": "अधनस्याकृतार्थस्य त्यक्तस्य विविधैः फलैः\n",
    "05105006c": "ऋणं धारयमाणस्य कुतः सुखमनीहया\n",
    "05105007a": "सुहृदां हि धनं भुक्त्वा कृत्वा प्रणयमीप्सितम्\n",
    "05105007c": "प्रतिकर्तुमशक्तस्य जीवितान्मरणं वरम्\n",
    "05105008a": "प्रतिश्रुत्य करिष्येति कर्तव्यं तदकुर्वतः\n",
    "05105008c": "मिथ्यावचनदग्धस्य इष्टापूर्तं प्रणश्यति\n",
    "05105009a": "न रूपमनृतस्यास्ति नानृतस्यास्ति संततिः\n",
    "05105009c": "नानृतस्याधिपत्यं च कुत एव गतिः शुभा\n",
    "05105010a": "कुतः कृतघ्नस्य यशः कुतः स्थानं कुतः सुखम्\n",
    "05105010c": "अश्रद्धेयः कृतघ्नो हि कृतघ्ने नास्ति निष्कृतिः\n",
    "05105011a": "न जीवत्यधनः पापः कुतः पापस्य तन्त्रणम्\n",
    "05105011c": "पापो ध्रुवमवाप्नोति विनाशं नाशयन्कृतम्\n",
    "05105012a": "सोऽहं पापः कृतघ्नश्च कृपणश्चानृतोऽपि च\n",
    "05105012c": "गुरोर्यः कृतकार्यः संस्तत्करोमि न भाषितम्\n",
    "05105012e": "सोऽहं प्राणान्विमोक्ष्यामि कृत्वा यत्नमनुत्तमम्\n",
    "05105013a": "अर्थना न मया काचित्कृतपूर्वा दिवौकसाम्\n",
    "05105013c": "मानयन्ति च मां सर्वे त्रिदशा यज्ञसंस्तरे\n",
    "05105014a": "अहं तु विबुधश्रेष्ठं देवं त्रिभुवनेश्वरम्\n",
    "05105014c": "विष्णुं गच्छाम्यहं कृष्णं गतिं गतिमतां वरम्\n",
    "05105015a": "भोगा यस्मात्प्रतिष्ठन्ते व्याप्य सर्वान्सुरासुरान्\n",
    "05105015c": "प्रयतो द्रष्टुमिच्छामि महायोगिनमव्ययम्\n",
    "05105016a": "एवमुक्ते सखा तस्य गरुडो विनतात्मजः\n",
    "05105016c": "दर्शयामास तं प्राह संहृष्टः प्रियकाम्यया\n",
    "05105017a": "सुहृद्भवान्मम मतः सुहृदां च मतः सुहृत्\n",
    "05105017c": "ईप्सितेनाभिलाषेण योक्तव्यो विभवे सति\n",
    "05105018a": "विभवश्चास्ति मे विप्र वासवावरजो द्विज\n",
    "05105018c": "पूर्वमुक्तस्त्वदर्थं च कृतः कामश्च तेन मे\n",
    "05105019a": "स भवानेतु गच्छाव नयिष्ये त्वां यथासुखम्\n",
    "05105019c": "देशं पारं पृथिव्या वा गच्छ गालव माचिरम्\n",
    "05106001": "सुपर्ण उवाच\n",
    "05106001a": "अनुशिष्टोऽस्मि देवेन गालवाज्ञातयोनिना\n",
    "05106001c": "ब्रूहि कामनुसंयामि द्रष्टुं प्रथमतो दिशम्\n",
    "05106002a": "पूर्वां वा दक्षिणां वाहमथ वा पश्चिमां दिशम्\n",
    "05106002c": "उत्तरां वा द्विजश्रेष्ठ कुतो गच्छामि गालव\n",
    "05106003a": "यस्यामुदयते पूर्वं सर्वलोकप्रभावनः\n",
    "05106003c": "सविता यत्र संध्यायां साध्यानां वर्तते तपः\n",
    "05106004a": "यस्यां पूर्वं मतिर्जाता यया व्याप्तमिदं जगत्\n",
    "05106004c": "चक्षुषी यत्र धर्मस्य यत्र चैष प्रतिष्ठितः\n",
    "05106005a": "हुतं यतोमुखैर्हव्यं सर्पते सर्वतोदिशम्\n",
    "05106005c": "एतद्द्वारं द्विजश्रेष्ठ दिवसस्य तथाध्वनः\n",
    "05106006a": "यत्र पूर्वं प्रसूता वै दाक्षायण्यः प्रजाः स्त्रियः\n",
    "05106006c": "यस्यां दिशि प्रवृद्धाश्च कश्यपस्यात्मसंभवाः\n",
    "05106007a": "यतोमूला सुराणां श्रीर्यत्र शक्रोऽभ्यषिच्यत\n",
    "05106007c": "सुरराज्येन विप्रर्षे देवैश्चात्र तपश्चितम्\n",
    "05106008a": "एतस्मात्कारणाद्ब्रह्मन्पूर्वेत्येषा दिगुच्यते\n",
    "05106008c": "यस्मात्पूर्वतरे काले पूर्वमेषावृता सुरैः\n",
    "05106009a": "अत एव च पूर्वेषां पूर्वामाशामवेक्षताम्\n",
    "05106009c": "पूर्वकार्याणि कार्याणि दैवानि सुखमीप्सता\n",
    "05106010a": "अत्र वेदाञ्जगौ पूर्वं भगवाँल्लोकभावनः\n",
    "05106010c": "अत्रैवोक्ता सवित्रासीत्सावित्री ब्रह्मवादिषु\n",
    "05106011a": "अत्र दत्तानि सूर्येण यजूंषि द्विजसत्तम\n",
    "05106011c": "अत्र लब्धवरैः सोमः सुरैः क्रतुषु पीयते\n",
    "05106012a": "अत्र तृप्ता हुतवहाः स्वां योनिमुपभुञ्जते\n",
    "05106012c": "अत्र पातालमाश्रित्य वरुणः श्रियमाप च\n",
    "05106013a": "अत्र पूर्वं वसिष्ठस्य पौराणस्य द्विजर्षभ\n",
    "05106013c": "सूतिश्चैव प्रतिष्ठा च निधनं च प्रकाशते\n",
    "05106014a": "ओंकारस्यात्र जायन्ते सूतयो दशतीर्दश\n",
    "05106014c": "पिबन्ति मुनयो यत्र हविर्धाने स्म सोमपाः\n",
    "05106015a": "प्रोक्षिता यत्र बहवो वराहाद्या मृगा वने\n",
    "05106015c": "शक्रेण यत्र भागार्थे दैवतेषु प्रकल्पिताः\n",
    "05106016a": "अत्राहिताः कृतघ्नाश्च मानुषाश्चासुराश्च ये\n",
    "05106016c": "उदयंस्तान्हि सर्वान्वै क्रोधाद्धन्ति विभावसुः\n",
    "05106017a": "एतद्द्वारं त्रिलोकस्य स्वर्गस्य च सुखस्य च\n",
    "05106017c": "एष पूर्वो दिशाभागो विशावैनं यदीच्छसि\n",
    "05106018a": "प्रियं कार्यं हि मे तस्य यस्यास्मि वचने स्थितः\n",
    "05106018c": "ब्रूहि गालव यास्यामि शृणु चाप्यपरां दिशम्\n",
    "05107001": "सुपर्ण उवाच\n",
    "05107001a": "इयं विवस्वता पूर्वं श्रौतेन विधिना किल\n",
    "05107001c": "गुरवे दक्षिणा दत्ता दक्षिणेत्युच्यतेऽथ दिक्\n",
    "05107002a": "अत्र लोकत्रयस्यास्य पितृपक्षः प्रतिष्ठितः\n",
    "05107002c": "अत्रोष्मपानां देवानां निवासः श्रूयते द्विज\n",
    "05107003a": "अत्र विश्वे सदा देवाः पितृभिः सार्धमासते\n",
    "05107003c": "इज्यमानाः स्म लोकेषु संप्राप्तास्तुल्यभागताम्\n",
    "05107004a": "एतद्द्वितीयं धर्मस्य द्वारमाचक्षते द्विज\n",
    "05107004c": "त्रुटिशो लवशश्चात्र गण्यते कालनिश्चयः\n",
    "05107005a": "अत्र देवर्षयो नित्यं पितृलोकर्षयस्तथा\n",
    "05107005c": "तथा राजर्षयः सर्वे निवसन्ति गतव्यथाः\n",
    "05107006a": "अत्र धर्मश्च सत्यं च कर्म चात्र निशाम्यते\n",
    "05107006c": "गतिरेषा द्विजश्रेष्ठ कर्मणात्मावसादिनः\n",
    "05107007a": "एषा दिक्सा द्विजश्रेष्ठ यां सर्वः प्रतिपद्यते\n",
    "05107007c": "वृता त्वनवबोधेन सुखं तेन न गम्यते\n",
    "05107008a": "नैरृतानां सहस्राणि बहून्यत्र द्विजर्षभ\n",
    "05107008c": "सृष्टानि प्रतिकूलानि द्रष्टव्यान्यकृतात्मभिः\n",
    "05107009a": "अत्र मन्दरकुञ्जेषु विप्रर्षिसदनेषु च\n",
    "05107009c": "गन्धर्वा गान्ति गाथा वै चित्तबुद्धिहरा द्विज\n",
    "05107010a": "अत्र सामानि गाथाभिः श्रुत्वा गीतानि रैवतः\n",
    "05107010c": "गतदारो गतामात्यो गतराज्यो वनं गतः\n",
    "05107011a": "अत्र सावर्णिना चैव यवक्रीतात्मजेन च\n",
    "05107011c": "मर्यादा स्थापिता ब्रह्मन्यां सूर्यो नातिवर्तते\n",
    "05107012a": "अत्र राक्षसराजेन पौलस्त्येन महात्मना\n",
    "05107012c": "रावणेन तपश्चीर्त्वा सुरेभ्योऽमरता वृता\n",
    "05107013a": "अत्र वृत्तेन वृत्रोऽपि शक्रशत्रुत्वमीयिवान्\n",
    "05107013c": "अत्र सर्वासवः प्राप्ताः पुनर्गच्छन्ति पञ्चधा\n",
    "05107014a": "अत्र दुष्कृतकर्माणो नराः पच्यन्ति गालव\n",
    "05107014c": "अत्र वैतरणी नाम नदी वितरणैर्वृता\n",
    "05107014e": "अत्र गत्वा सुखस्यान्तं दुःखस्यान्तं प्रपद्यते\n",
    "05107015a": "अत्रावृत्तो दिनकरः क्षरते सुरसं पयः\n",
    "05107015c": "काष्ठां चासाद्य धानिष्ठां हिममुत्सृजते पुनः\n",
    "05107016a": "अत्राहं गालव पुरा क्षुधार्तः परिचिन्तयन्\n",
    "05107016c": "लब्धवान्युध्यमानौ द्वौ बृहन्तौ गजकच्छपौ\n",
    "05107017a": "अत्र शक्रधनुर्नाम सूर्याज्जातो महानृषिः\n",
    "05107017c": "विदुर्यं कपिलं देवं येनात्ताः सगरात्मजाः\n",
    "05107018a": "अत्र सिद्धाः शिवा नाम ब्राह्मणा वेदपारगाः\n",
    "05107018c": "अधीत्य सखिलान्वेदानालभन्ते यमक्षयम्\n",
    "05107019a": "अत्र भोगवती नाम पुरी वासुकिपालिता\n",
    "05107019c": "तक्षकेण च नागेन तथैवैरावतेन च\n",
    "05107020a": "अत्र निर्याणकालेषु तमः संप्राप्यते महत्\n",
    "05107020c": "अभेद्यं भास्करेणापि स्वयं वा कृष्णवर्त्मना\n",
    "05107021a": "एष तस्यापि ते मार्गः परितापस्य गालव\n",
    "05107021c": "ब्रूहि मे यदि गन्तव्यं प्रतीचीं शृणु वा मम\n",
    "05108001": "सुपर्ण उवाच\n",
    "05108001a": "इयं दिग्दयिता राज्ञो वरुणस्य तु गोपतेः\n",
    "05108001c": "सदा सलिलराजस्य प्रतिष्ठा चादिरेव च\n",
    "05108002a": "अत्र पश्चादहः सूर्यो विसर्जयति भाः स्वयम्\n",
    "05108002c": "पश्चिमेत्यभिविख्याता दिगियं द्विजसत्तम\n",
    "05108003a": "यादसामत्र राज्येन सलिलस्य च गुप्तये\n",
    "05108003c": "कश्यपो भगवान्देवो वरुणं स्माभ्यषेचयत्\n",
    "05108004a": "अत्र पीत्वा समस्तान्वै वरुणस्य रसांस्तु षट्\n",
    "05108004c": "जायते तरुणः सोमः शुक्लस्यादौ तमिस्रहा\n",
    "05108005a": "अत्र पश्चात्कृता दैत्या वायुना संयतास्तदा\n",
    "05108005c": "निःश्वसन्तो महानागैरर्दिताः सुषुपुर्द्विज\n",
    "05108006a": "अत्र सूर्यं प्रणयिनं प्रतिगृह्णाति पर्वतः\n",
    "05108006c": "अस्तो नाम यतः संध्या पश्चिमा प्रतिसर्पति\n",
    "05108007a": "अतो रात्रिश्च निद्रा च निर्गता दिवसक्षये\n",
    "05108007c": "जायते जीवलोकस्य हर्तुमर्धमिवायुषः\n",
    "05108008a": "अत्र देवीं दितिं सुप्तामात्मप्रसवधारिणीम्\n",
    "05108008c": "विगर्भामकरोच्छक्रो यत्र जातो मरुद्गणः\n",
    "05108009a": "अत्र मूलं हिमवतो मन्दरं याति शाश्वतम्\n",
    "05108009c": "अपि वर्षसहस्रेण न चास्यान्तोऽधिगम्यते\n",
    "05108010a": "अत्र काञ्चनशैलस्य काञ्चनाम्बुवहस्य च\n",
    "05108010c": "उदधेस्तीरमासाद्य सुरभिः क्षरते पयः\n",
    "05108011a": "अत्र मध्ये समुद्रस्य कबन्धः प्रतिदृश्यते\n",
    "05108011c": "स्वर्भानोः सूर्यकल्पस्य सोमसूर्यौ जिघांसतः\n",
    "05108012a": "सुवर्णशिरसोऽप्यत्र हरिरोम्णः प्रगायतः\n",
    "05108012c": "अदृश्यस्याप्रमेयस्य श्रूयते विपुलो ध्वनिः\n",
    "05108013a": "अत्र ध्वजवती नाम कुमारी हरिमेधसः\n",
    "05108013c": "आकाशे तिष्ठ तिष्ठेति तस्थौ सूर्यस्य शासनात्\n",
    "05108014a": "अत्र वायुस्तथा वह्निरापः खं चैव गालव\n",
    "05108014c": "आह्निकं चैव नैशं च दुःखस्पर्शं विमुञ्चति\n",
    "05108014e": "अतः प्रभृति सूर्यस्य तिर्यगावर्तते गतिः\n",
    "05108015a": "अत्र ज्योतींषि सर्वाणि विशन्त्यादित्यमण्डलम्\n",
    "05108015c": "अष्टाविंशतिरात्रं च चङ्क्रम्य सह भानुना\n",
    "05108015e": "निष्पतन्ति पुनः सूर्यात्सोमसंयोगयोगतः\n",
    "05108016a": "अत्र नित्यं स्रवन्तीनां प्रभवः सागरोदयः\n",
    "05108016c": "अत्र लोकत्रयस्यापस्तिष्ठन्ति वरुणाश्रयाः\n",
    "05108017a": "अत्र पन्नगराजस्याप्यनन्तस्य निवेशनम्\n",
    "05108017c": "अनादिनिधनस्यात्र विष्णोः स्थानमनुत्तमम्\n",
    "05108018a": "अत्रानलसखस्यापि पवनस्य निवेशनम्\n",
    "05108018c": "महर्षेः कश्यपस्यात्र मारीचस्य निवेशनम्\n",
    "05108019a": "एष ते पश्चिमो मार्गो दिग्द्वारेण प्रकीर्तितः\n",
    "05108019c": "ब्रूहि गालव गच्छावो बुद्धिः का द्विजसत्तम\n",
    "05109001": "सुपर्ण उवाच\n",
    "05109001a": "यस्मादुत्तार्यते पापाद्यस्मान्निःश्रेयसोऽश्नुते\n",
    "05109001c": "तस्मादुत्तारणफलादुत्तरेत्युच्यते बुधैः\n",
    "05109002a": "उत्तरस्य हिरण्यस्य परिवापस्य गालव\n",
    "05109002c": "मार्गः पश्चिमपूर्वाभ्यां दिग्भ्यां वै मध्यमः स्मृतः\n",
    "05109003a": "अस्यां दिशि वरिष्ठायामुत्तरायां द्विजर्षभ\n",
    "05109003c": "नासौम्यो नाविधेयात्मा नाधर्म्यो वसते जनः\n",
    "05109004a": "अत्र नारायणः कृष्णो जिष्णुश्चैव नरोत्तमः\n",
    "05109004c": "बदर्यामाश्रमपदे तथा ब्रह्मा च शाश्वतः\n",
    "05109005a": "अत्र वै हिमवत्पृष्ठे नित्यमास्ते महेश्वरः\n",
    "05109005c": "अत्र राज्येन विप्राणां चन्द्रमाश्चाभ्यषिच्यत\n",
    "05109006a": "अत्र गङ्गां महादेवः पतन्तीं गगनाच्च्युताम्\n",
    "05109006c": "प्रतिगृह्य ददौ लोके मानुषे ब्रह्मवित्तम\n",
    "05109007a": "अत्र देव्या तपस्तप्तं महेश्वरपरीप्सया\n",
    "05109007c": "अत्र कामश्च रोषश्च शैलश्चोमा च संबभुः\n",
    "05109008a": "अत्र राक्षसयक्षाणां गन्धर्वाणां च गालव\n",
    "05109008c": "आधिपत्येन कैलासे धनदोऽप्यभिषेचितः\n",
    "05109009a": "अत्र चैत्ररथं रम्यमत्र वैखानसाश्रमः\n",
    "05109009c": "अत्र मन्दाकिनी चैव मन्दरश्च द्विजर्षभ\n",
    "05109010a": "अत्र सौगन्धिकवनं नैरृतैरभिरक्ष्यते\n",
    "05109010c": "शाड्वलं कदलीस्कन्धमत्र संतानका नगाः\n",
    "05109011a": "अत्र संयमनित्यानां सिद्धानां स्वैरचारिणाम्\n",
    "05109011c": "विमानान्यनुरूपाणि कामभोग्यानि गालव\n",
    "05109012a": "अत्र ते ऋषयः सप्त देवी चारुन्धती तथा\n",
    "05109012c": "अत्र तिष्ठति वै स्वातिरत्रास्या उदयः स्मृतः\n",
    "05109013a": "अत्र यज्ञं समारुह्य ध्रुवं स्थाता पितामहः\n",
    "05109013c": "ज्योतींषि चन्द्रसूर्यौ च परिवर्तन्ति नित्यशः\n",
    "05109014a": "अत्र गायन्तिकाद्वारं रक्षन्ति द्विजसत्तमाः\n",
    "05109014c": "धामा नाम महात्मानो मुनयः सत्यवादिनः\n",
    "05109015a": "न तेषां ज्ञायते सूतिर्नाकृतिर्न तपश्चितम्\n",
    "05109015c": "परिवर्तसहस्राणि कामभोग्यानि गालव\n",
    "05109016a": "यथा यथा प्रविशति तस्मात्परतरं नरः\n",
    "05109016c": "तथा तथा द्विजश्रेष्ठ प्रविलीयति गालव\n",
    "05109017a": "न तत्केनचिदन्येन गतपूर्वं द्विजर्षभ\n",
    "05109017c": "ऋते नारायणं देवं नरं वा जिष्णुमव्ययम्\n",
    "05109018a": "अत्र कैलासमित्युक्तं स्थानमैलविलस्य तत्\n",
    "05109018c": "अत्र विद्युत्प्रभा नाम जज्ञिरेऽप्सरसो दश\n",
    "05109019a": "अत्र विष्णुपदं नाम क्रमता विष्णुना कृतम्\n",
    "05109019c": "त्रिलोकविक्रमे ब्रह्मन्नुत्तरां दिशमाश्रितम्\n",
    "05109020a": "अत्र राज्ञा मरुत्तेन यज्ञेनेष्टं द्विजोत्तम\n",
    "05109020c": "उशीरबीजे विप्रर्षे यत्र जाम्बूनदं सरः\n",
    "05109021a": "जीमूतस्यात्र विप्रर्षेरुपतस्थे महात्मनः\n",
    "05109021c": "साक्षाद्धैमवतः पुण्यो विमलः कमलाकरः\n",
    "05109022a": "ब्राह्मणेषु च यत्कृत्स्नं स्वन्तं कृत्वा धनं महत्\n",
    "05109022c": "वव्रे वनं महर्षिः स जैमूतं तद्वनं ततः\n",
    "05109023a": "अत्र नित्यं दिशापालाः सायं प्रातर्द्विजर्षभ\n",
    "05109023c": "कस्य कार्यं किमिति वै परिक्रोशन्ति गालव\n",
    "05109024a": "एवमेषा द्विजश्रेष्ठ गुणैरन्यैर्दिगुत्तरा\n",
    "05109024c": "उत्तरेति परिख्याता सर्वकर्मसु चोत्तरा\n",
    "05109025a": "एता विस्तरशस्तात तव संकीर्तिता दिशः\n",
    "05109025c": "चतस्रः क्रमयोगेन कामाशां गन्तुमिच्छसि\n",
    "05109026a": "उद्यतोऽहं द्विजश्रेष्ठ तव दर्शयितुं दिशः\n",
    "05109026c": "पृथिवीं चाखिलां ब्रह्मंस्तस्मादारोह मां द्विज\n",
    "05110001": "गालव उवाच\n",
    "05110001a": "गरुत्मन्भुजगेन्द्रारे सुपर्ण विनतात्मज\n",
    "05110001c": "नय मां तार्क्ष्य पूर्वेण यत्र धर्मस्य चक्षुषी\n",
    "05110002a": "पूर्वमेतां दिशं गच्छ या पूर्वं परिकीर्तिता\n",
    "05110002c": "दैवतानां हि सांनिध्यमत्र कीर्तितवानसि\n",
    "05110003a": "अत्र सत्यं च धर्मश्च त्वया सम्यक्प्रकीर्तितः\n",
    "05110003c": "इच्छेयं तु समागन्तुं समस्तैर्दैवतैरहम्\n",
    "05110003e": "भूयश्च तान्सुरान्द्रष्टुमिच्छेयमरुणानुज\n",
    "05110004": "नारद उवाच\n",
    "05110004a": "तमाह विनतासूनुरारोहस्वेति वै द्विजम्\n",
    "05110004c": "आरुरोहाथ स मुनिर्गरुडं गालवस्तदा\n",
    "05110005": "गालव उवाच\n",
    "05110005a": "क्रममाणस्य ते रूपं दृश्यते पन्नगाशन\n",
    "05110005c": "भास्करस्येव पूर्वाह्णे सहस्रांशोर्विवस्वतः\n",
    "05110006a": "पक्षवातप्रणुन्नानां वृक्षाणामनुगामिनाम्\n",
    "05110006c": "प्रस्थितानामिव समं पश्यामीह गतिं खग\n",
    "05110007a": "ससागरवनामुर्वीं सशैलवनकाननाम्\n",
    "05110007c": "आकर्षन्निव चाभासि पक्षवातेन खेचर\n",
    "05110008a": "समीननागनक्रं च खमिवारोप्यते जलम्\n",
    "05110008c": "वायुना चैव महता पक्षवातेन चानिशम्\n",
    "05110009a": "तुल्यरूपाननान्मत्स्यांस्तिमिमत्स्यांस्तिमिंगिलान्\n",
    "05110009c": "नागांश्च नरवक्त्रांश्च पश्याम्युन्मथितानिव\n",
    "05110010a": "महार्णवस्य च रवैः श्रोत्रे मे बधिरीकृते\n",
    "05110010c": "न शृणोमि न पश्यामि नात्मनो वेद्मि कारणम्\n",
    "05110011a": "शनैः साधु भवान्यातु ब्रह्महत्यामनुस्मरन्\n",
    "05110011c": "न दृश्यते रविस्तात न दिशो न च खं खग\n",
    "05110012a": "तम एव तु पश्यामि शरीरं ते न लक्षये\n",
    "05110012c": "मणीव जात्यौ पश्यामि चक्षुषी तेऽहमण्डज\n",
    "05110013a": "शरीरे तु न पश्यामि तव चैवात्मनश्च ह\n",
    "05110013c": "पदे पदे तु पश्यामि सलिलादग्निमुत्थितम्\n",
    "05110014a": "स मे निर्वाप्य सहसा चक्षुषी शाम्यते पुनः\n",
    "05110014c": "तन्निवर्त महान्कालो गच्छतो विनतात्मज\n",
    "05110015a": "न मे प्रयोजनं किंचिद्गमने पन्नगाशन\n",
    "05110015c": "संनिवर्त महावेग न वेगं विषहामि ते\n",
    "05110016a": "गुरवे संश्रुतानीह शतान्यष्टौ हि वाजिनाम्\n",
    "05110016c": "एकतःश्यामकर्णानां शुभ्राणां चन्द्रवर्चसाम्\n",
    "05110017a": "तेषां चैवापवर्गाय मार्गं पश्यामि नाण्डज\n",
    "05110017c": "ततोऽयं जीवितत्यागे दृष्टो मार्गो मयात्मनः\n",
    "05110018a": "नैव मेऽस्ति धनं किंचिन्न धनेनान्वितः सुहृत्\n",
    "05110018c": "न चार्थेनापि महता शक्यमेतद्व्यपोहितुम्\n",
    "05110019": "नारद उवाच\n",
    "05110019a": "एवं बहु च दीनं च ब्रुवाणं गालवं तदा\n",
    "05110019c": "प्रत्युवाच व्रजन्नेव प्रहसन्विनतात्मजः\n",
    "05110020a": "नातिप्रज्ञोऽसि विप्रर्षे योऽऽत्मानं त्यक्तुमिच्छसि\n",
    "05110020c": "न चापि कृत्रिमः कालः कालो हि परमेश्वरः\n",
    "05110021a": "किमहं पूर्वमेवेह भवता नाभिचोदितः\n",
    "05110021c": "उपायोऽत्र महानस्ति येनैतदुपपद्यते\n",
    "05110022a": "तदेष ऋषभो नाम पर्वतः सागरोरसि\n",
    "05110022c": "अत्र विश्रम्य भुक्त्वा च निवर्तिष्याव गालव\n",
    "05111001": "नारद उवाच\n",
    "05111001a": "ऋषभस्य ततः शृङ्गे निपत्य द्विजपक्षिणौ\n",
    "05111001c": "शाण्डिलीं ब्राह्मणीं तत्र ददृशाते तपोन्विताम्\n",
    "05111002a": "अभिवाद्य सुपर्णस्तु गालवश्चाभिपूज्य ताम्\n",
    "05111002c": "तया च स्वागतेनोक्तौ विष्टरे संनिषीदतुः\n",
    "05111003a": "सिद्धमन्नं तया क्षिप्रं बलिमन्त्रोपबृंहितम्\n",
    "05111003c": "भुक्त्वा तृप्तावुभौ भूमौ सुप्तौ तावन्नमोहितौ\n",
    "05111004a": "मुहूर्तात्प्रतिबुद्धस्तु सुपर्णो गमनेप्सया\n",
    "05111004c": "अथ भ्रष्टतनूजाङ्गमात्मानं ददृशे खगः\n",
    "05111005a": "मांसपिण्डोपमोऽभूत्स मुखपादान्वितः खगः\n",
    "05111005c": "गालवस्तं तथा दृष्ट्वा विषण्णः पर्यपृच्छत\n",
    "05111006a": "किमिदं भवता प्राप्तमिहागमनजं फलम्\n",
    "05111006c": "वासोऽयमिह कालं तु कियन्तं नौ भविष्यति\n",
    "05111007a": "किं नु ते मनसा ध्यातमशुभं धर्मदूषणम्\n",
    "05111007c": "न ह्ययं भवतः स्वल्पो व्यभिचारो भविष्यति\n",
    "05111008a": "सुपर्णोऽथाब्रवीद्विप्रं प्रध्यातं वै मया द्विज\n",
    "05111008c": "इमां सिद्धामितो नेतुं तत्र यत्र प्रजापतिः\n",
    "05111009a": "यत्र देवो महादेवो यत्र विष्णुः सनातनः\n",
    "05111009c": "यत्र धर्मश्च यज्ञश्च तत्रेयं निवसेदिति\n",
    "05111010a": "सोऽहं भगवतीं याचे प्रणतः प्रियकाम्यया\n",
    "05111010c": "मयैतन्नाम प्रध्यातं मनसा शोचता किल\n",
    "05111011a": "तदेवं बहुमानात्ते मयेहानीप्सितं कृतम्\n",
    "05111011c": "सुकृतं दुष्कृतं वा त्वं माहात्म्यात्क्षन्तुमर्हसि\n",
    "05111012a": "सा तौ तदाब्रवीत्तुष्टा पतगेन्द्रद्विजर्षभौ\n",
    "05111012c": "न भेतव्यं सुपर्णोऽसि सुपर्ण त्यज संभ्रमम्\n",
    "05111013a": "निन्दितास्मि त्वया वत्स न च निन्दां क्षमाम्यहम्\n",
    "05111013c": "लोकेभ्यः स परिभ्रश्येद्यो मां निन्देत पापकृत्\n",
    "05111014a": "हीनयालक्षणैः सर्वैस्तथानिन्दितया मया\n",
    "05111014c": "आचारं प्रतिगृह्णन्त्या सिद्धिः प्राप्तेयमुत्तमा\n",
    "05111015a": "आचाराल्लभते धर्ममाचाराल्लभते धनम्\n",
    "05111015c": "आचाराच्छ्रियमाप्नोति आचारो हन्त्यलक्षणम्\n",
    "05111016a": "तदायुष्मन्खगपते यथेष्टं गम्यतामितः\n",
    "05111016c": "न च ते गर्हणीयापि गर्हितव्याः स्त्रियः क्वचित्\n",
    "05111017a": "भवितासि यथापूर्वं बलवीर्यसमन्वितः\n",
    "05111017c": "बभूवतुस्ततस्तस्य पक्षौ द्रविणवत्तरौ\n",
    "05111018a": "अनुज्ञातश्च शाण्डिल्या यथागतमुपागमत्\n",
    "05111018c": "नैव चासादयामास तथारूपांस्तुरंगमान्\n",
    "05111019a": "विश्वामित्रोऽथ तं दृष्ट्वा गालवं चाध्वनि स्थितम्\n",
    "05111019c": "उवाच वदतां श्रेष्ठो वैनतेयस्य संनिधौ\n",
    "05111020a": "यस्त्वया स्वयमेवार्थः प्रतिज्ञातो मम द्विज\n",
    "05111020c": "तस्य कालोऽपवर्गस्य यथा वा मन्यते भवान्\n",
    "05111021a": "प्रतीक्षिष्याम्यहं कालमेतावन्तं तथा परम्\n",
    "05111021c": "यथा संसिध्यते विप्र स मार्गस्तु निशम्यताम्\n",
    "05111022a": "सुपर्णोऽथाब्रवीद्दीनं गालवं भृशदुःखितम्\n",
    "05111022c": "प्रत्यक्षं खल्विदानीं मे विश्वामित्रो यदुक्तवान्\n",
    "05111023a": "तदागच्छ द्विजश्रेष्ठ मन्त्रयिष्याव गालव\n",
    "05111023c": "नादत्त्वा गुरवे शक्यं कृत्स्नमर्थं त्वयासितुम्\n",
    "05112001": "नारद उवाच\n",
    "05112001a": "अथाह गालवं दीनं सुपर्णः पततां वरः\n",
    "05112001c": "निर्मितं वह्निना भूमौ वायुना वैधितं तथा\n",
    "05112001e": "यस्माद्धिरण्मयं सर्वं हिरण्यं तेन चोच्यते\n",
    "05112002a": "धत्ते धारयते चेदमेतस्मात्कारणाद्धनम्\n",
    "05112002c": "तदेतत्त्रिषु लोकेषु धनं तिष्ठति शाश्वतम्\n",
    "05112003a": "नित्यं प्रोष्ठपदाभ्यां च शुक्रे धनपतौ तथा\n",
    "05112003c": "मनुष्येभ्यः समादत्ते शुक्रश्चित्तार्जितं धनम्\n",
    "05112004a": "अजैकपादहिर्बुध्न्यै रक्ष्यते धनदेन च\n",
    "05112004c": "एवं न शक्यते लब्धुमलब्धव्यं द्विजर्षभ\n",
    "05112005a": "ऋते च धनमश्वानां नावाप्तिर्विद्यते तव\n",
    "05112005c": "अर्थं याचात्र राजानं कंचिद्राजर्षिवंशजम्\n",
    "05112005e": "अपीड्य राजा पौरान्हि यो नौ कुर्यात्कृतार्थिनौ\n",
    "05112006a": "अस्ति सोमान्ववाये मे जातः कश्चिन्नृपः सखा\n",
    "05112006c": "अभिगच्छावहे तं वै तस्यास्ति विभवो भुवि\n",
    "05112007a": "ययातिर्नाम राजर्षिर्नाहुषः सत्यविक्रमः\n",
    "05112007c": "स दास्यति मया चोक्तो भवता चार्थितः स्वयम्\n",
    "05112008a": "विभवश्चास्य सुमहानासीद्धनपतेरिव\n",
    "05112008c": "एवं स तु धनं विद्वान्दानेनैव व्यशोधयत्\n",
    "05112009a": "तथा तौ कथयन्तौ च चिन्तयन्तौ च यत्क्षमम्\n",
    "05112009c": "प्रतिष्ठाने नरपतिं ययातिं प्रत्युपस्थितौ\n",
    "05112010a": "प्रतिगृह्य च सत्कारमर्घादिं भोजनं वरम्\n",
    "05112010c": "पृष्टश्चागमने हेतुमुवाच विनतासुतः\n",
    "05112011a": "अयं मे नाहुष सखा गालवस्तपसो निधिः\n",
    "05112011c": "विश्वामित्रस्य शिष्योऽभूद्वर्षाण्ययुतशो नृप\n",
    "05112012a": "सोऽयं तेनाभ्यनुज्ञात उपकारेप्सया द्विजः\n",
    "05112012c": "तमाह भगवान्कां ते ददानि गुरुदक्षिणाम्\n",
    "05112013a": "असकृत्तेन चोक्तेन किंचिदागतमन्युना\n",
    "05112013c": "अयमुक्तः प्रयच्छेति जानता विभवं लघु\n",
    "05112014a": "एकतःश्यामकर्णानां शुभ्राणां शुद्धजन्मनाम्\n",
    "05112014c": "अष्टौ शतानि मे देहि हयानां चन्द्रवर्चसाम्\n",
    "05112015a": "गुर्वर्थो दीयतामेष यदि गालव मन्यसे\n",
    "05112015c": "इत्येवमाह सक्रोधो विश्वामित्रस्तपोधनः\n",
    "05112016a": "सोऽयं शोकेन महता तप्यमानो द्विजर्षभः\n",
    "05112016c": "अशक्तः प्रतिकर्तुं तद्भवन्तं शरणं गतः\n",
    "05112017a": "प्रतिगृह्य नरव्याघ्र त्वत्तो भिक्षां गतव्यथः\n",
    "05112017c": "कृत्वापवर्गं गुरवे चरिष्यति महत्तपः\n",
    "05112018a": "तपसः संविभागेन भवन्तमपि योक्ष्यते\n",
    "05112018c": "स्वेन राजर्षितपसा पूर्णं त्वां पूरयिष्यति\n",
    "05112019a": "यावन्ति रोमाणि हये भवन्ति हि नरेश्वर\n",
    "05112019c": "तावतो वाजिदा लोकान्प्राप्नुवन्ति महीपते\n",
    "05112020a": "पात्रं प्रतिग्रहस्यायं दातुं पात्रं तथा भवान्\n",
    "05112020c": "शङ्खे क्षीरमिवासक्तं भवत्वेतत्तथोपमम्\n",
    "05113001": "नारद उवाच\n",
    "05113001a": "एवमुक्तः सुपर्णेन तथ्यं वचनमुत्तमम्\n",
    "05113001c": "विमृश्यावहितो राजा निश्चित्य च पुनः पुनः\n",
    "05113002a": "यष्टा क्रतुसहस्राणां दाता दानपतिः प्रभुः\n",
    "05113002c": "ययातिर्वत्सकाशीश इदं वचनमब्रवीत्\n",
    "05113003a": "दृष्ट्वा प्रियसखं तार्क्ष्यं गालवं च द्विजर्षभम्\n",
    "05113003c": "निदर्शनं च तपसो भिक्षां श्लाघ्यां च कीर्तिताम्\n",
    "05113004a": "अतीत्य च नृपानन्यानादित्यकुलसंभवान्\n",
    "05113004c": "मत्सकाशमनुप्राप्तावेतौ बुद्धिमवेक्ष्य च\n",
    "05113005a": "अद्य मे सफलं जन्म तारितं चाद्य मे कुलम्\n",
    "05113005c": "अद्यायं तारितो देशो मम तार्क्ष्य त्वयानघ\n",
    "05113006a": "वक्तुमिच्छामि तु सखे यथा जानासि मां पुरा\n",
    "05113006c": "न तथा वित्तवानस्मि क्षीणं वित्तं हि मे सखे\n",
    "05113007a": "न च शक्तोऽस्मि ते कर्तुं मोघमागमनं खग\n",
    "05113007c": "न चाशामस्य विप्रर्षेर्वितथां कर्तुमुत्सहे\n",
    "05113008a": "तत्तु दास्यामि यत्कार्यमिदं संपादयिष्यति\n",
    "05113008c": "अभिगम्य हताशो हि निवृत्तो दहते कुलम्\n",
    "05113009a": "नातः परं वैनतेय किंचित्पापिष्ठमुच्यते\n",
    "05113009c": "यथाशानाशनं लोके देहि नास्तीति वा वचः\n",
    "05113010a": "हताशो ह्यकृतार्थः सन्हतः संभावितो नरः\n",
    "05113010c": "हिनस्ति तस्य पुत्रांश्च पौत्रांश्चाकुर्वतोऽर्थिनाम्\n",
    "05113011a": "तस्माच्चतुर्णां वंशानां स्थापयित्री सुता मम\n",
    "05113011c": "इयं सुरसुतप्रख्या सर्वधर्मोपचायिनी\n",
    "05113012a": "सदा देवमनुष्याणामसुराणां च गालव\n",
    "05113012c": "काङ्क्षिता रूपतो बाला सुता मे प्रतिगृह्यताम्\n",
    "05113013a": "अस्याः शुल्कं प्रदास्यन्ति नृपा राज्यमपि ध्रुवम्\n",
    "05113013c": "किं पुनः श्यामकर्णानां हयानां द्वे चतुःशते\n",
    "05113014a": "स भवान्प्रतिगृह्णातु ममेमां माधवीं सुताम्\n",
    "05113014c": "अहं दौहित्रवान्स्यां वै वर एष मम प्रभो\n",
    "05113015a": "प्रतिगृह्य च तां कन्यां गालवः सह पक्षिणा\n",
    "05113015c": "पुनर्द्रक्ष्याव इत्युक्त्वा प्रतस्थे सह कन्यया\n",
    "05113016a": "उपलब्धमिदं द्वारमश्वानामिति चाण्डजः\n",
    "05113016c": "उक्त्वा गालवमापृच्छ्य जगाम भवनं स्वकम्\n",
    "05113017a": "गते पतगराजे तु गालवः सह कन्यया\n",
    "05113017c": "चिन्तयानः क्षमं दाने राज्ञां वै शुल्कतोऽगमत्\n",
    "05113018a": "सोऽगच्छन्मनसेक्ष्वाकुं हर्यश्वं राजसत्तमम्\n",
    "05113018c": "अयोध्यायां महावीर्यं चतुरङ्गबलान्वितम्\n",
    "05113019a": "कोशधान्यबलोपेतं प्रियपौरं द्विजप्रियम्\n",
    "05113019c": "प्रजाभिकामं शाम्यन्तं कुर्वाणं तप उत्तमम्\n",
    "05113020a": "तमुपागम्य विप्रः स हर्यश्वं गालवोऽब्रवीत्\n",
    "05113020c": "कन्येयं मम राजेन्द्र प्रसवैः कुलवर्धिनी\n",
    "05113021a": "इयं शुल्केन भार्यार्थे हर्यश्व प्रतिगृह्यताम्\n",
    "05113021c": "शुल्कं ते कीर्तयिष्यामि तच्छ्रुत्वा संप्रधार्यताम्\n",
    "05114001": "नारद उवाच\n",
    "05114001a": "हर्यश्वस्त्वब्रवीद्राजा विचिन्त्य बहुधा ततः\n",
    "05114001c": "दीर्घमुष्णं च निःश्वस्य प्रजाहेतोर्नृपोत्तमः\n",
    "05114002a": "उन्नतेषून्नता षट्सु सूक्ष्मा सूक्ष्मेषु सप्तसु\n",
    "05114002c": "गम्भीरा त्रिषु गम्भीरेष्वियं रक्ता च पञ्चसु\n",
    "05114003a": "बहुदेवासुरालोका बहुगन्धर्वदर्शना\n",
    "05114003c": "बहुलक्षणसंपन्ना बहुप्रसवधारिणी\n",
    "05114004a": "समर्थेयं जनयितुं चक्रवर्तिनमात्मजम्\n",
    "05114004c": "ब्रूहि शुल्कं द्विजश्रेष्ठ समीक्ष्य विभवं मम\n",
    "05114005": "गालव उवाच\n",
    "05114005a": "एकतःश्यामकर्णानां शतान्यष्टौ ददस्व मे\n",
    "05114005c": "हयानां चन्द्रशुभ्राणां देशजानां वपुष्मताम्\n",
    "05114006a": "ततस्तव भवित्रीयं पुत्राणां जननी शुभा\n",
    "05114006c": "अरणीव हुताशानां योनिरायतलोचना\n",
    "05114007": "नारद उवाच\n",
    "05114007a": "एतच्छ्रुत्वा वचो राजा हर्यश्वः काममोहितः\n",
    "05114007c": "उवाच गालवं दीनो राजर्षिरृषिसत्तमम्\n",
    "05114008a": "द्वे मे शते संनिहिते हयानां यद्विधास्तव\n",
    "05114008c": "एष्टव्याः शतशस्त्वन्ये चरन्ति मम वाजिनः\n",
    "05114009a": "सोऽहमेकमपत्यं वै जनयिष्यामि गालव\n",
    "05114009c": "अस्यामेतं भवान्कामं संपादयतु मे वरम्\n",
    "05114010a": "एतच्छ्रुत्वा तु सा कन्या गालवं वाक्यमब्रवीत्\n",
    "05114010c": "मम दत्तो वरः कश्चित्केनचिद्ब्रह्मवादिना\n",
    "05114011a": "प्रसूत्यन्ते प्रसूत्यन्ते कन्यैव त्वं भविष्यसि\n",
    "05114011c": "स त्वं ददस्व मां राज्ञे प्रतिगृह्य हयोत्तमान्\n",
    "05114012a": "नृपेभ्यो हि चतुर्भ्यस्ते पूर्णान्यष्टौ शतानि वै\n",
    "05114012c": "भविष्यन्ति तथा पुत्रा मम चत्वार एव च\n",
    "05114013a": "क्रियतां मम संहारो गुर्वर्थं द्विजसत्तम\n",
    "05114013c": "एषा तावन्मम प्रज्ञा यथा वा मन्यसे द्विज\n",
    "05114014a": "एवमुक्तस्तु स मुनिः कन्यया गालवस्तदा\n",
    "05114014c": "हर्यश्वं पृथिवीपालमिदं वचनमब्रवीत्\n",
    "05114015a": "इयं कन्या नरश्रेष्ठ हर्यश्व प्रतिगृह्यताम्\n",
    "05114015c": "चतुर्भागेन शुल्कस्य जनयस्वैकमात्मजम्\n",
    "05114016a": "प्रतिगृह्य स तां कन्यां गालवं प्रतिनन्द्य च\n",
    "05114016c": "समये देशकाले च लब्धवान्सुतमीप्सितम्\n",
    "05114017a": "ततो वसुमना नाम वसुभ्यो वसुमत्तरः\n",
    "05114017c": "वसुप्रख्यो नरपतिः स बभूव वसुप्रदः\n",
    "05114018a": "अथ काले पुनर्धीमान्गालवः प्रत्युपस्थितः\n",
    "05114018c": "उपसंगम्य चोवाच हर्यश्वं प्रीतिमानसम्\n",
    "05114019a": "जातो नृप सुतस्तेऽयं बालभास्करसंनिभः\n",
    "05114019c": "कालो गन्तुं नरश्रेष्ठ भिक्षार्थमपरं नृपम्\n",
    "05114020a": "हर्यश्वः सत्यवचने स्थितः स्थित्वा च पौरुषे\n",
    "05114020c": "दुर्लभत्वाद्धयानां च प्रददौ माधवीं पुनः\n",
    "05114021a": "माधवी च पुनर्दीप्तां परित्यज्य नृपश्रियम्\n",
    "05114021c": "कुमारी कामतो भूत्वा गालवं पृष्ठतोऽन्वगात्\n",
    "05114022a": "त्वय्येव तावत्तिष्ठन्तु हया इत्युक्तवान्द्विजः\n",
    "05114022c": "प्रययौ कन्यया सार्धं दिवोदासं प्रजेश्वरम्\n",
    "05115001": "गालव उवाच\n",
    "05115001a": "महावीर्यो महीपालः काशीनामीश्वरः प्रभुः\n",
    "05115001c": "दिवोदास इति ख्यातो भैमसेनिर्नराधिपः\n",
    "05115002a": "तत्र गच्छावहे भद्रे शनैरागच्छ मा शुचः\n",
    "05115002c": "धार्मिकः संयमे युक्तः सत्यश्चैव जनेश्वरः\n",
    "05115003": "नारद उवाच\n",
    "05115003a": "तमुपागम्य स मुनिर्न्यायतस्तेन सत्कृतः\n",
    "05115003c": "गालवः प्रसवस्यार्थे तं नृपं प्रत्यचोदयत्\n",
    "05115004": "दिवोदास उवाच\n",
    "05115004a": "श्रुतमेतन्मया पूर्वं किमुक्त्वा विस्तरं द्विज\n",
    "05115004c": "काङ्क्षितो हि मयैषोऽर्थः श्रुत्वैतद्द्विजसत्तम\n",
    "05115005a": "एतच्च मे बहुमतं यदुत्सृज्य नराधिपान्\n",
    "05115005c": "मामेवमुपयातोऽसि भावि चैतदसंशयम्\n",
    "05115006a": "स एव विभवोऽस्माकमश्वानामपि गालव\n",
    "05115006c": "अहमप्येकमेवास्यां जनयिष्यामि पार्थिवम्\n",
    "05115007": "नारद उवाच\n",
    "05115007a": "तथेत्युक्त्वा द्विजश्रेष्ठः प्रादात्कन्यां महीपतेः\n",
    "05115007c": "विधिपूर्वं च तां राजा कन्यां प्रतिगृहीतवान्\n",
    "05115008a": "रेमे स तस्यां राजर्षिः प्रभावत्यां यथा रविः\n",
    "05115008c": "स्वाहायां च यथा वह्निर्यथा शच्यां स वासवः\n",
    "05115009a": "यथा चन्द्रश्च रोहिण्यां यथा धूमोर्णया यमः\n",
    "05115009c": "वरुणश्च यथा गौर्यां यथा चर्द्ध्यां धनेश्वरः\n",
    "05115010a": "यथा नारायणो लक्ष्म्यां जाह्नव्यां च यथोदधिः\n",
    "05115010c": "यथा रुद्रश्च रुद्राण्यां यथा वेद्यां पितामहः\n",
    "05115011a": "अदृश्यन्त्यां च वासिष्ठो वसिष्ठश्चाक्षमालया\n",
    "05115011c": "च्यवनश्च सुकन्यायां पुलस्त्यः संध्यया यथा\n",
    "05115012a": "अगस्त्यश्चापि वैदर्भ्यां सावित्र्यां सत्यवान्यथा\n",
    "05115012c": "यथा भृगुः पुलोमायामदित्यां कश्यपो यथा\n",
    "05115013a": "रेणुकायां यथार्चीको हैमवत्यां च कौशिकः\n",
    "05115013c": "बृहस्पतिश्च तारायां शुक्रश्च शतपर्वया\n",
    "05115014a": "यथा भूम्यां भूमिपतिरुर्वश्यां च पुरूरवाः\n",
    "05115014c": "ऋचीकः सत्यवत्यां च सरस्वत्यां यथा मनुः\n",
    "05115015a": "तथा तु रममाणस्य दिवोदासस्य भूपतेः\n",
    "05115015c": "माधवी जनयामास पुत्रमेकं प्रतर्दनम्\n",
    "05115016a": "अथाजगाम भगवान्दिवोदासं स गालवः\n",
    "05115016c": "समये समनुप्राप्ते वचनं चेदमब्रवीत्\n",
    "05115017a": "निर्यातयतु मे कन्यां भवांस्तिष्ठन्तु वाजिनः\n",
    "05115017c": "यावदन्यत्र गच्छामि शुल्कार्थं पृथिवीपते\n",
    "05115018a": "दिवोदासोऽथ धर्मात्मा समये गालवस्य ताम्\n",
    "05115018c": "कन्यां निर्यातयामास स्थितः सत्ये महीपतिः\n",
    "05116001": "नारद उवाच\n",
    "05116001a": "तथैव सा श्रियं त्यक्त्वा कन्या भूत्वा यशस्विनी\n",
    "05116001c": "माधवी गालवं विप्रमन्वयात्सत्यसंगरा\n",
    "05116002a": "गालवो विमृशन्नेव स्वकार्यगतमानसः\n",
    "05116002c": "जगाम भोजनगरं द्रष्टुमौशीनरं नृपम्\n",
    "05116003a": "तमुवाचाथ गत्वा स नृपतिं सत्यविक्रमम्\n",
    "05116003c": "इयं कन्या सुतौ द्वौ ते जनयिष्यति पार्थिवौ\n",
    "05116004a": "अस्यां भवानवाप्तार्थो भविता प्रेत्य चेह च\n",
    "05116004c": "सोमार्कप्रतिसंकाशौ जनयित्वा सुतौ नृप\n",
    "05116005a": "शुल्कं तु सर्वधर्मज्ञ हयानां चन्द्रवर्चसाम्\n",
    "05116005c": "एकतःश्यामकर्णानां देयं मह्यं चतुःशतम्\n",
    "05116006a": "गुर्वर्थोऽयं समारम्भो न हयैः कृत्यमस्ति मे\n",
    "05116006c": "यदि शक्यं महाराज क्रियतां मा विचार्यताम्\n",
    "05116007a": "अनपत्योऽसि राजर्षे पुत्रौ जनय पार्थिव\n",
    "05116007c": "पितॄन्पुत्रप्लवेन त्वमात्मानं चैव तारय\n",
    "05116008a": "न पुत्रफलभोक्ता हि राजर्षे पात्यते दिवः\n",
    "05116008c": "न याति नरकं घोरं यत्र गच्छन्त्यनात्मजाः\n",
    "05116009a": "एतच्चान्यच्च विविधं श्रुत्वा गालवभाषितम्\n",
    "05116009c": "उशीनरः प्रतिवचो ददौ तस्य नराधिपः\n",
    "05116010a": "श्रुतवानस्मि ते वाक्यं यथा वदसि गालव\n",
    "05116010c": "विधिस्तु बलवान्ब्रह्मन्प्रवणं हि मनो मम\n",
    "05116011a": "शते द्वे तु ममाश्वानामीदृशानां द्विजोत्तम\n",
    "05116011c": "इतरेषां सहस्राणि सुबहूनि चरन्ति मे\n",
    "05116012a": "अहमप्येकमेवास्यां जनयिष्यामि गालव\n",
    "05116012c": "पुत्रं द्विज गतं मार्गं गमिष्यामि परैरहम्\n",
    "05116013a": "मूल्येनापि समं कुर्यां तवाहं द्विजसत्तम\n",
    "05116013c": "पौरजानपदार्थं तु ममार्थो नात्मभोगतः\n",
    "05116014a": "कामतो हि धनं राजा पारक्यं यः प्रयच्छति\n",
    "05116014c": "न स धर्मेण धर्मात्मन्युज्यते यशसा न च\n",
    "05116015a": "सोऽहं प्रतिग्रहीष्यामि ददात्वेतां भवान्मम\n",
    "05116015c": "कुमारीं देवगर्भाभामेकपुत्रभवाय मे\n",
    "05116016a": "तथा तु बहुकल्याणमुक्तवन्तं नराधिपम्\n",
    "05116016c": "उशीनरं द्विजश्रेष्ठो गालवः प्रत्यपूजयत्\n",
    "05116017a": "उशीनरं प्रतिग्राह्य गालवः प्रययौ वनम्\n",
    "05116017c": "रेमे स तां समासाद्य कृतपुण्य इव श्रियम्\n",
    "05116018a": "कन्दरेषु च शैलानां नदीनां निर्झरेषु च\n",
    "05116018c": "उद्यानेषु विचित्रेषु वनेषूपवनेषु च\n",
    "05116019a": "हर्म्येषु रमणीयेषु प्रासादशिखरेषु च\n",
    "05116019c": "वातायनविमानेषु तथा गर्भगृहेषु च\n",
    "05116020a": "ततोऽस्य समये जज्ञे पुत्रो बालरविप्रभः\n",
    "05116020c": "शिबिर्नाम्नाभिविख्यातो यः स पार्थिवसत्तमः\n",
    "05116021a": "उपस्थाय स तं विप्रो गालवः प्रतिगृह्य च\n",
    "05116021c": "कन्यां प्रयातस्तां राजन्दृष्टवान्विनतात्मजम्\n",
    "05117001": "नारद उवाच\n",
    "05117001a": "गालवं वैनतेयोऽथ प्रहसन्निदमब्रवीत्\n",
    "05117001c": "दिष्ट्या कृतार्थं पश्यामि भवन्तमिह वै द्विज\n",
    "05117002a": "गालवस्तु वचः श्रुत्वा वैनतेयेन भाषितम्\n",
    "05117002c": "चतुर्भागावशिष्टं तदाचख्यौ कार्यमस्य हि\n",
    "05117003a": "सुपर्णस्त्वब्रवीदेनं गालवं पततां वरः\n",
    "05117003c": "प्रयत्नस्ते न कर्तव्यो नैष संपत्स्यते तव\n",
    "05117004a": "पुरा हि कन्यकुब्जे वै गाधेः सत्यवतीं सुताम्\n",
    "05117004c": "भार्यार्थेऽवरयत्कन्यामृचीकस्तेन भाषितः\n",
    "05117005a": "एकतःश्यामकर्णानां हयानां चन्द्रवर्चसाम्\n",
    "05117005c": "भगवन्दीयतां मह्यं सहस्रमिति गालव\n",
    "05117006a": "ऋचीकस्तु तथेत्युक्त्वा वरुणस्यालयं गतः\n",
    "05117006c": "अश्वतीर्थे हयाँल्लब्ध्वा दत्तवान्पार्थिवाय वै\n",
    "05117007a": "इष्ट्वा ते पुण्डरीकेण दत्ता राज्ञा द्विजातिषु\n",
    "05117007c": "तेभ्यो द्वे द्वे शते क्रीत्वा प्राप्तास्ते पार्थिवैस्तदा\n",
    "05117008a": "अपराण्यपि चत्वारि शतानि द्विजसत्तम\n",
    "05117008c": "नीयमानानि संतारे हृतान्यासन्वितस्तया\n",
    "05117008e": "एवं न शक्यमप्राप्यं प्राप्तुं गालव कर्हिचित्\n",
    "05117009a": "इमामश्वशताभ्यां वै द्वाभ्यां तस्मै निवेदय\n",
    "05117009c": "विश्वामित्राय धर्मात्मन्षड्भिरश्वशतैः सह\n",
    "05117009e": "ततोऽसि गतसंमोहः कृतकृत्यो द्विजर्षभ\n",
    "05117010a": "गालवस्तं तथेत्युक्त्वा सुपर्णसहितस्ततः\n",
    "05117010c": "आदायाश्वांश्च कन्यां च विश्वामित्रमुपागमत्\n",
    "05117011": "गालव उवाच\n",
    "05117011a": "अश्वानां काङ्क्षितार्थानां षडिमानि शतानि वै\n",
    "05117011c": "शतद्वयेन कन्येयं भवता प्रतिगृह्यताम्\n",
    "05117012a": "अस्यां राजर्षिभिः पुत्रा जाता वै धार्मिकास्त्रयः\n",
    "05117012c": "चतुर्थं जनयत्वेकं भवानपि नरोत्तम\n",
    "05117013a": "पूर्णान्येवं शतान्यष्टौ तुरगाणां भवन्तु ते\n",
    "05117013c": "भवतो ह्यनृणो भूत्वा तपः कुर्यां यथासुखम्\n",
    "05117014": "नारद उवाच\n",
    "05117014a": "विश्वामित्रस्तु तं दृष्ट्वा गालवं सह पक्षिणा\n",
    "05117014c": "कन्यां च तां वरारोहामिदमित्यब्रवीद्वचः\n",
    "05117015a": "किमियं पूर्वमेवेह न दत्ता मम गालव\n",
    "05117015c": "पुत्रा ममैव चत्वारो भवेयुः कुलभावनाः\n",
    "05117016a": "प्रतिगृह्णामि ते कन्यामेकपुत्रफलाय वै\n",
    "05117016c": "अश्वाश्चाश्रममासाद्य तिष्ठन्तु मम सर्वशः\n",
    "05117017a": "स तया रममाणोऽथ विश्वामित्रो महाद्युतिः\n",
    "05117017c": "आत्मजं जनयामास माधवीपुत्रमष्टकम्\n",
    "05117018a": "जातमात्रं सुतं तं च विश्वामित्रो महाद्युतिः\n",
    "05117018c": "संयोज्यार्थैस्तथा धर्मैरश्वैस्तैः समयोजयत्\n",
    "05117019a": "अथाष्टकः पुरं प्रायात्तदा सोमपुरप्रभम्\n",
    "05117019c": "निर्यात्य कन्यां शिष्याय कौशिकोऽपि वनं ययौ\n",
    "05117020a": "गालवोऽपि सुपर्णेन सह निर्यात्य दक्षिणाम्\n",
    "05117020c": "मनसाभिप्रतीतेन कन्यामिदमुवाच ह\n",
    "05117021a": "जातो दानपतिः पुत्रस्त्वया शूरस्तथापरः\n",
    "05117021c": "सत्यधर्मरतश्चान्यो यज्वा चापि तथापरः\n",
    "05117022a": "तदागच्छ वरारोहे तारितस्ते पिता सुतैः\n",
    "05117022c": "चत्वारश्चैव राजानस्तथाहं च सुमध्यमे\n",
    "05117023a": "गालवस्त्वभ्यनुज्ञाय सुपर्णं पन्नगाशनम्\n",
    "05117023c": "पितुर्निर्यात्य तां कन्यां प्रययौ वनमेव ह\n",
    "05118001": "नारद उवाच\n",
    "05118001a": "स तु राजा पुनस्तस्याः कर्तुकामः स्वयंवरम्\n",
    "05118001c": "उपगम्याश्रमपदं गङ्गायमुनसंगमे\n",
    "05118002a": "गृहीतमाल्यदामां तां रथमारोप्य माधवीम्\n",
    "05118002c": "पूरुर्यदुश्च भगिनीमाश्रमे पर्यधावताम्\n",
    "05118003a": "नागयक्षमनुष्याणां पतत्रिमृगपक्षिणाम्\n",
    "05118003c": "शैलद्रुमवनौकानामासीत्तत्र समागमः\n",
    "05118004a": "नानापुरुषदेशानामीश्वरैश्च समाकुलम्\n",
    "05118004c": "ऋषिभिर्ब्रह्मकल्पैश्च समन्तादावृतं वनम्\n",
    "05118005a": "निर्दिश्यमानेषु तु सा वरेषु वरवर्णिनी\n",
    "05118005c": "वरानुत्क्रम्य सर्वांस्तान्वनं वृतवती वरम्\n",
    "05118006a": "अवतीर्य रथात्कन्या नमस्कृत्वा च बन्धुषु\n",
    "05118006c": "उपगम्य वनं पुण्यं तपस्तेपे ययातिजा\n",
    "05118007a": "उपवासैश्च विविधैर्दीक्षाभिर्नियमैस्तथा\n",
    "05118007c": "आत्मनो लघुतां कृत्वा बभूव मृगचारिणी\n",
    "05118008a": "वैडूर्याङ्कुरकल्पानि मृदूनि हरितानि च\n",
    "05118008c": "चरन्ती शष्पमुख्यानि तिक्तानि मधुराणि च\n",
    "05118009a": "स्रवन्तीनां च पुण्यानां सुरसानि शुचीनि च\n",
    "05118009c": "पिबन्ती वारिमुख्यानि शीतानि विमलानि च\n",
    "05118010a": "वनेषु मृगराजेषु सिंहविप्रोषितेषु च\n",
    "05118010c": "दावाग्निविप्रमुक्तेषु शून्येषु गहनेषु च\n",
    "05118011a": "चरन्ती हरिणैः सार्धं मृगीव वनचारिणी\n",
    "05118011c": "चचार विपुलं धर्मं ब्रह्मचर्येण संवृता\n",
    "05118012a": "ययातिरपि पूर्वेषां राज्ञां वृत्तमनुष्ठितः\n",
    "05118012c": "बहुवर्षसहस्रायुरयुजत्कालधर्मणा\n",
    "05118013a": "पूरुर्यदुश्च द्वौ वंशौ वर्धमानौ नरोत्तमौ\n",
    "05118013c": "ताभ्यां प्रतिष्ठितो लोके परलोके च नाहुषः\n",
    "05118014a": "महीयते नरपतिर्ययातिः स्वर्गमास्थितः\n",
    "05118014c": "महर्षिकल्पो नृपतिः स्वर्गाग्र्यफलभुग्विभुः\n",
    "05118015a": "बहुवर्षसहस्राख्ये काले बहुगुणे गते\n",
    "05118015c": "राजर्षिषु निषण्णेषु महीयःसु महर्षिषु\n",
    "05118016a": "अवमेने नरान्सर्वान्देवानृषिगणांस्तथा\n",
    "05118016c": "ययातिर्मूढविज्ञानो विस्मयाविष्टचेतनः\n",
    "05118017a": "ततस्तं बुबुधे देवः शक्रो बलनिषूदनः\n",
    "05118017c": "ते च राजर्षयः सर्वे धिग्धिगित्येवमब्रुवन्\n",
    "05118018a": "विचारश्च समुत्पन्नो निरीक्ष्य नहुषात्मजम्\n",
    "05118018c": "को न्वयं कस्य वा राज्ञः कथं वा स्वर्गमागतः\n",
    "05118019a": "कर्मणा केन सिद्धोऽयं क्व वानेन तपश्चितम्\n",
    "05118019c": "कथं वा ज्ञायते स्वर्गे केन वा ज्ञायतेऽप्युत\n",
    "05118020a": "एवं विचारयन्तस्ते राजानः स्वर्गवासिनः\n",
    "05118020c": "दृष्ट्वा पप्रच्छुरन्योन्यं ययातिं नृपतिं प्रति\n",
    "05118021a": "विमानपालाः शतशः स्वर्गद्वाराभिरक्षिणः\n",
    "05118021c": "पृष्टा आसनपालाश्च न जानीमेत्यथाब्रुवन्\n",
    "05118022a": "सर्वे ते ह्यावृतज्ञाना नाभ्यजानन्त तं नृपम्\n",
    "05118022c": "स मुहूर्तादथ नृपो हतौजा अभवत्तदा\n",
    "05119001": "नारद उवाच\n",
    "05119001a": "अथ प्रचलितः स्थानादासनाच्च परिच्युतः\n",
    "05119001c": "कम्पितेनैव मनसा धर्षितः शोकवह्निना\n",
    "05119002a": "म्लानस्रग्भ्रष्टविज्ञानः प्रभ्रष्टमुकुटाङ्गदः\n",
    "05119002c": "विघूर्णन्स्रस्तसर्वाङ्गः प्रभ्रष्टाभरणाम्बरः\n",
    "05119003a": "अदृश्यमानस्तान्पश्यन्नपश्यंश्च पुनः पुनः\n",
    "05119003c": "शून्यः शून्येन मनसा प्रपतिष्यन्महीतलम्\n",
    "05119004a": "किं मया मनसा ध्यातमशुभं धर्मदूषणम्\n",
    "05119004c": "येनाहं चलितः स्थानादिति राजा व्यचिन्तयत्\n",
    "05119005a": "ते तु तत्रैव राजानः सिद्धाश्चाप्सरसस्तथा\n",
    "05119005c": "अपश्यन्त निरालम्बं ययातिं तं परिच्युतम्\n",
    "05119006a": "अथैत्य पुरुषः कश्चित्क्षीणपुण्यनिपातकः\n",
    "05119006c": "ययातिमब्रवीद्राजन्देवराजस्य शासनात्\n",
    "05119007a": "अतीव मदमत्तस्त्वं न कंचिन्नावमन्यसे\n",
    "05119007c": "मानेन भ्रष्टः स्वर्गस्ते नार्हस्त्वं पार्थिवात्मज\n",
    "05119007e": "न च प्रज्ञायसे गच्छ पतस्वेति तमब्रवीत्\n",
    "05119008a": "पतेयं सत्स्विति वचस्त्रिरुक्त्वा नहुषात्मजः\n",
    "05119008c": "पतिष्यंश्चिन्तयामास गतिं गतिमतां वरः\n",
    "05119009a": "एतस्मिन्नेव काले तु नैमिषे पार्थिवर्षभान्\n",
    "05119009c": "चतुरोऽपश्यत नृपस्तेषां मध्ये पपात सः\n",
    "05119010a": "प्रतर्दनो वसुमनाः शिबिरौशीनरोऽष्टकः\n",
    "05119010c": "वाजपेयेन यज्ञेन तर्पयन्ति सुरेश्वरम्\n",
    "05119011a": "तेषामध्वरजं धूमं स्वर्गद्वारमुपस्थितम्\n",
    "05119011c": "ययातिरुपजिघ्रन्वै निपपात महीं प्रति\n",
    "05119012a": "भूमौ स्वर्गे च संबद्धां नदीं धूममयीं नृपः\n",
    "05119012c": "स गङ्गामिव गच्छन्तीमालम्ब्य जगतीपतिः\n",
    "05119013a": "श्रीमत्स्ववभृथाग्र्येषु चतुर्षु प्रतिबन्धुषु\n",
    "05119013c": "मध्ये निपतितो राजा लोकपालोपमेषु च\n",
    "05119014a": "चतुर्षु हुतकल्पेषु राजसिंहमहाग्निषु\n",
    "05119014c": "पपात मध्ये राजर्षिर्ययातिः पुण्यसंक्षये\n",
    "05119015a": "तमाहुः पार्थिवाः सर्वे प्रतिमानमिव श्रियः\n",
    "05119015c": "को भवान्कस्य वा बन्धुर्देशस्य नगरस्य वा\n",
    "05119016a": "यक्षो वाप्यथ वा देवो गन्धर्वो राक्षसोऽपि वा\n",
    "05119016c": "न हि मानुषरूपोऽसि को वार्थः काङ्क्षितस्त्वया\n",
    "05119017": "ययातिरुवाच\n",
    "05119017a": "ययातिरस्मि राजर्षिः क्षीणपुण्यश्च्युतो दिवः\n",
    "05119017c": "पतेयं सत्स्विति ध्यायन्भवत्सु पतितस्ततः\n",
    "05119018": "राजान ऊचुः\n",
    "05119018a": "सत्यमेतद्भवतु ते काङ्क्षितं पुरुषर्षभ\n",
    "05119018c": "सर्वेषां नः क्रतुफलं धर्मश्च प्रतिगृह्यताम्\n",
    "05119019": "ययातिरुवाच\n",
    "05119019a": "नाहं प्रतिग्रहधनो ब्राह्मणः क्षत्रियो ह्यहम्\n",
    "05119019c": "न च मे प्रवणा बुद्धिः परपुण्यविनाशने\n",
    "05119020": "नारद उवाच\n",
    "05119020a": "एतस्मिन्नेव काले तु मृगचर्याक्रमागताम्\n",
    "05119020c": "माधवीं प्रेक्ष्य राजानस्तेऽभिवाद्येदमब्रुवन्\n",
    "05119021a": "किमागमनकृत्यं ते किं कुर्मः शासनं तव\n",
    "05119021c": "आज्ञाप्या हि वयं सर्वे तव पुत्रास्तपोधने\n",
    "05119022a": "तेषां तद्भाषितं श्रुत्वा माधवी परया मुदा\n",
    "05119022c": "पितरं समुपागच्छद्ययातिं सा ववन्द च\n",
    "05119023a": "दृष्ट्वा मूर्ध्ना नतान्पुत्रांस्तापसी वाक्यमब्रवीत्\n",
    "05119023c": "दौहित्रास्तव राजेन्द्र मम पुत्रा न ते पराः\n",
    "05119023e": "इमे त्वां तारयिष्यन्ति दिष्टमेतत्पुरातनम्\n",
    "05119024a": "अहं ते दुहिता राजन्माधवी मृगचारिणी\n",
    "05119024c": "मयाप्युपचितो धर्मस्ततोऽर्धं प्रतिगृह्यताम्\n",
    "05119025a": "यस्माद्राजन्नराः सर्वे अपत्यफलभागिनः\n",
    "05119025c": "तस्मादिच्छन्ति दौहित्रान्यथा त्वं वसुधाधिप\n",
    "05119026a": "ततस्ते पार्थिवाः सर्वे शिरसा जननीं तदा\n",
    "05119026c": "अभिवाद्य नमस्कृत्य मातामहमथाब्रुवन्\n",
    "05119027a": "उच्चैरनुपमैः स्निग्धैः स्वरैरापूर्य मेदिनीम्\n",
    "05119027c": "मातामहं नृपतयस्तारयन्तो दिवश्च्युतम्\n",
    "05119028a": "अथ तस्मादुपगतो गालवोऽप्याह पार्थिवम्\n",
    "05119028c": "तपसो मेऽष्टभागेन स्वर्गमारोहतां भवान्\n",
    "05120001": "नारद उवाच\n",
    "05120001a": "प्रत्यभिज्ञातमात्रोऽथ सद्भिस्तैर्नरपुंगवः\n",
    "05120001c": "ययातिर्दिव्यसंस्थानो बभूव विगतज्वरः\n",
    "05120002a": "दिव्यमाल्याम्बरधरो दिव्याभरणभूषितः\n",
    "05120002c": "दिव्यगन्धगुणोपेतो न पृथ्वीमस्पृशत्पदा\n",
    "05120003a": "ततो वसुमनाः पूर्वमुच्चैरुच्चारयन्वचः\n",
    "05120003c": "ख्यातो दानपतिर्लोके व्याजहार नृपं तदा\n",
    "05120004a": "प्राप्तवानस्मि यल्लोके सर्ववर्णेष्वगर्हया\n",
    "05120004c": "तदप्यथ च दास्यामि तेन संयुज्यतां भवान्\n",
    "05120005a": "यत्फलं दानशीलस्य क्षमाशीलस्य यत्फलम्\n",
    "05120005c": "यच्च मे फलमाधाने तेन संयुज्यतां भवान्\n",
    "05120006a": "ततः प्रतर्दनोऽप्याह वाक्यं क्षत्रियपुंगवः\n",
    "05120006c": "यथा धर्मरतिर्नित्यं नित्यं युद्धपरायणः\n",
    "05120007a": "प्राप्तवानस्मि यल्लोके क्षत्रधर्मोद्भवं यशः\n",
    "05120007c": "वीरशब्दफलं चैव तेन संयुज्यतां भवान्\n",
    "05120008a": "शिबिरौशीनरो धीमानुवाच मधुरां गिरम्\n",
    "05120008c": "यथा बालेषु नारीषु वैहार्येषु तथैव च\n",
    "05120009a": "संगरेषु निपातेषु तथापद्व्यसनेषु च\n",
    "05120009c": "अनृतं नोक्तपूर्वं मे तेन सत्येन खं व्रज\n",
    "05120010a": "यथा प्राणांश्च राज्यं च राजन्कर्म सुखानि च\n",
    "05120010c": "त्यजेयं न पुनः सत्यं तेन सत्येन खं व्रज\n",
    "05120011a": "यथा सत्येन मे धर्मो यथा सत्येन पावकः\n",
    "05120011c": "प्रीतः शक्रश्च सत्येन तेन सत्येन खं व्रज\n",
    "05120012a": "अष्टकस्त्वथ राजर्षिः कौशिको माधवीसुतः\n",
    "05120012c": "अनेकशतयज्वानं वचनं प्राह धर्मवित्\n",
    "05120013a": "शतशः पुण्डरीका मे गोसवाश्च चिताः प्रभो\n",
    "05120013c": "क्रतवो वाजपेयाश्च तेषां फलमवाप्नुहि\n",
    "05120014a": "न मे रत्नानि न धनं न तथान्ये परिच्छदाः\n",
    "05120014c": "क्रतुष्वनुपयुक्तानि तेन सत्येन खं व्रज\n",
    "05120015a": "यथा यथा हि जल्पन्ति दौहित्रास्तं नराधिपम्\n",
    "05120015c": "तथा तथा वसुमतीं त्यक्त्वा राजा दिवं ययौ\n",
    "05120016a": "एवं सर्वे समस्तास्ते राजानः सुकृतैस्तदा\n",
    "05120016c": "ययातिं स्वर्गतो भ्रष्टं तारयामासुरञ्जसा\n",
    "05120017a": "दौहित्राः स्वेन धर्मेण यज्ञदानकृतेन वै\n",
    "05120017c": "चतुर्षु राजवंशेषु संभूताः कुलवर्धनाः\n",
    "05120017e": "मातामहं महाप्राज्ञं दिवमारोपयन्ति ते\n",
    "05120018": "राजान ऊचुः\n",
    "05120018a": "राजधर्मगुणोपेताः सर्वधर्मगुणान्विताः\n",
    "05120018c": "दौहित्रास्ते वयं राजन्दिवमारोह पार्थिवः\n",
    "05121001": "नारद उवाच\n",
    "05121001a": "सद्भिरारोपितः स्वर्गं पार्थिवैर्भूरिदक्षिणैः\n",
    "05121001c": "अभ्यनुज्ञाय दौहित्रान्ययातिर्दिवमास्थितः\n",
    "05121002a": "अभिवृष्टश्च वर्षेण नानापुष्पसुगन्धिना\n",
    "05121002c": "परिष्वक्तश्च पुण्येन वायुना पुण्यगन्धिना\n",
    "05121003a": "अचलं स्थानमारुह्य दौहित्रफलनिर्जितम्\n",
    "05121003c": "कर्मभिः स्वैरुपचितो जज्वाल परया श्रिया\n",
    "05121004a": "उपगीतोपनृत्तश्च गन्धर्वाप्सरसां गणैः\n",
    "05121004c": "प्रीत्या प्रतिगृहीतश्च स्वर्गे दुन्दुभिनिस्वनैः\n",
    "05121005a": "अभिष्टुतश्च विविधैर्देवराजर्षिचारणैः\n",
    "05121005c": "अर्चितश्चोत्तमार्घेण दैवतैरभिनन्दितः\n",
    "05121006a": "प्राप्तः स्वर्गफलं चैव तमुवाच पितामहः\n",
    "05121006c": "निर्वृतं शान्तमनसं वचोभिस्तर्पयन्निव\n",
    "05121007a": "चतुष्पादस्त्वया धर्मश्चितो लोक्येन कर्मणा\n",
    "05121007c": "अक्षयस्तव लोकोऽयं कीर्तिश्चैवाक्षया दिवि\n",
    "05121007e": "पुनस्तवाद्य राजर्षे सुकृतेनेह कर्मणा\n",
    "05121008a": "आवृतं तमसा चेतः सर्वेषां स्वर्गवासिनाम्\n",
    "05121008c": "येन त्वां नाभिजानन्ति ततोऽज्ञात्वासि पातितः\n",
    "05121009a": "प्रीत्यैव चासि दौहित्रैस्तारितस्त्वमिहागतः\n",
    "05121009c": "स्थानं च प्रतिपन्नोऽसि कर्मणा स्वेन निर्जितम्\n",
    "05121009e": "अचलं शाश्वतं पुण्यमुत्तमं ध्रुवमव्ययम्\n",
    "05121010": "ययातिरुवाच\n",
    "05121010a": "भगवन्संशयो मेऽस्ति कश्चित्तं छेत्तुमर्हसि\n",
    "05121010c": "न ह्यन्यमहमर्हामि प्रष्टुं लोकपितामह\n",
    "05121011a": "बहुवर्षसहस्रान्तं प्रजापालनवर्धितम्\n",
    "05121011c": "अनेकक्रतुदानौघैरर्जितं मे महत्फलम्\n",
    "05121012a": "कथं तदल्पकालेन क्षीणं येनास्मि पातितः\n",
    "05121012c": "भगवन्वेत्थ लोकांश्च शाश्वतान्मम निर्जितान्\n",
    "05121013": "पितामह उवाच\n",
    "05121013a": "बहुवर्षसहस्रान्तं प्रजापालनवर्धितम्\n",
    "05121013c": "अनेकक्रतुदानौघैर्यत्त्वयोपार्जितं फलम्\n",
    "05121014a": "तदनेनैव दोषेण क्षीणं येनासि पातितः\n",
    "05121014c": "अभिमानेन राजेन्द्र धिक्कृतः स्वर्गवासिभिः\n",
    "05121015a": "नायं मानेन राजर्षे न बलेन न हिंसया\n",
    "05121015c": "न शाठ्येन न मायाभिर्लोको भवति शाश्वतः\n",
    "05121016a": "नावमान्यास्त्वया राजन्नवरोत्कृष्टमध्यमाः\n",
    "05121016c": "न हि मानप्रदग्धानां कश्चिदस्ति समः क्वचित्\n",
    "05121017a": "पतनारोहणमिदं कथयिष्यन्ति ये नराः\n",
    "05121017c": "विषमाण्यपि ते प्राप्तास्तरिष्यन्ति न संशयः\n",
    "05121018": "नारद उवाच\n",
    "05121018a": "एष दोषोऽभिमानेन पुरा प्राप्तो ययातिना\n",
    "05121018c": "निर्बन्धतश्चातिमात्रं गालवेन महीपते\n",
    "05121019a": "श्रोतव्यं हितकामानां सुहृदां भूतिमिच्छताम्\n",
    "05121019c": "न कर्तव्यो हि निर्बन्धो निर्बन्धो हि क्षयोदयः\n",
    "05121020a": "तस्मात्त्वमपि गान्धारे मानं क्रोधं च वर्जय\n",
    "05121020c": "संधत्स्व पाण्डवैर्वीर संरम्भं त्यज पार्थिव\n",
    "05121021a": "ददाति यत्पार्थिव यत्करोति; यद्वा तपस्तप्यति यज्जुहोति\n",
    "05121021c": "न तस्य नाशोऽस्ति न चापकर्षो; नान्यस्तदश्नाति स एव कर्ता\n",
    "05121022a": "इदं महाख्यानमनुत्तमं मतं; बहुश्रुतानां गतरोषरागिणाम्\n",
    "05121022c": "समीक्ष्य लोके बहुधा प्रधाविता; त्रिवर्गदृष्टिः पृथिवीमुपाश्नुते\n",
    "05122001": "धृतराष्ट्र उवाच\n",
    "05122001a": "भगवन्नेवमेवैतद्यथा वदसि नारद\n",
    "05122001c": "इच्छामि चाहमप्येवं न त्वीशो भगवन्नहम्\n",
    "05122002": "वैशंपायन उवाच\n",
    "05122002a": "एवमुक्त्वा ततः कृष्णमभ्यभाषत भारत\n",
    "05122002c": "स्वर्ग्यं लोक्यं च मामात्थ धर्म्यं न्याय्यं च केशव\n",
    "05122003a": "न त्वहं स्ववशस्तात क्रियमाणं न मे प्रियम्\n",
    "05122003c": "अङ्ग दुर्योधनं कृष्ण मन्दं शास्त्रातिगं मम\n",
    "05122004a": "अनुनेतुं महाबाहो यतस्व पुरुषोत्तम\n",
    "05122004c": "सुहृत्कार्यं तु सुमहत्कृतं ते स्याज्जनार्दन\n",
    "05122005a": "ततोऽभ्यावृत्य वार्ष्णेयो दुर्योधनममर्षणम्\n",
    "05122005c": "अब्रवीन्मधुरां वाचं सर्वधर्मार्थतत्त्ववित्\n",
    "05122006a": "दुर्योधन निबोधेदं मद्वाक्यं कुरुसत्तम\n",
    "05122006c": "समर्थं ते विशेषेण सानुबन्धस्य भारत\n",
    "05122007a": "महाप्राज्ञ कुले जातः साध्वेतत्कर्तुमर्हसि\n",
    "05122007c": "श्रुतवृत्तोपसंपन्नः सर्वैः समुदितो गुणैः\n",
    "05122008a": "दौष्कुलेया दुरात्मानो नृशंसा निरपत्रपाः\n",
    "05122008c": "त एतदीदृशं कुर्युर्यथा त्वं तात मन्यसे\n",
    "05122009a": "धर्मार्थयुक्ता लोकेऽस्मिन्प्रवृत्तिर्लक्ष्यते सताम्\n",
    "05122009c": "असतां विपरीता तु लक्ष्यते भरतर्षभ\n",
    "05122010a": "विपरीता त्वियं वृत्तिरसकृल्लक्ष्यते त्वयि\n",
    "05122010c": "अधर्मश्चानुबन्धोऽत्र घोरः प्राणहरो महान्\n",
    "05122011a": "अनेकशस्त्वन्निमित्तमयशस्यं च भारत\n",
    "05122011c": "तमनर्थं परिहरन्नात्मश्रेयः करिष्यसि\n",
    "05122012a": "भ्रातॄणामथ भृत्यानां मित्राणां च परंतप\n",
    "05122012c": "अधर्म्यादयशस्याच्च कर्मणस्त्वं प्रमोक्ष्यसे\n",
    "05122013a": "प्राज्ञैः शूरैर्महोत्साहैरात्मवद्भिर्बहुश्रुतैः\n",
    "05122013c": "संधत्स्व पुरुषव्याघ्र पाण्डवैर्भरतर्षभ\n",
    "05122014a": "तद्धितं च प्रियं चैव धृतराष्ट्रस्य धीमतः\n",
    "05122014c": "पितामहस्य द्रोणस्य विदुरस्य महामतेः\n",
    "05122015a": "कृपस्य सोमदत्तस्य बाह्लीकस्य च धीमतः\n",
    "05122015c": "अश्वत्थाम्नो विकर्णस्य संजयस्य विशां पते\n",
    "05122016a": "ज्ञातीनां चैव भूयिष्ठं मित्राणां च परंतप\n",
    "05122016c": "शमे शर्म भवेत्तात सर्वस्य जगतस्तथा\n",
    "05122017a": "ह्रीमानसि कुले जातः श्रुतवाननृशंसवान्\n",
    "05122017c": "तिष्ठ तात पितुः शास्त्रे मातुश्च भरतर्षभ\n",
    "05122018a": "एतच्छ्रेयो हि मन्यन्ते पिता यच्छास्ति भारत\n",
    "05122018c": "उत्तमापद्गतः सर्वः पितुः स्मरति शासनम्\n",
    "05122019a": "रोचते ते पितुस्तात पाण्डवैः सह संगमः\n",
    "05122019c": "सामात्यस्य कुरुश्रेष्ठ तत्तुभ्यं तात रोचताम्\n",
    "05122020a": "श्रुत्वा यः सुहृदां शास्त्रं मर्त्यो न प्रतिपद्यते\n",
    "05122020c": "विपाकान्ते दहत्येनं किंपाकमिव भक्षितम्\n",
    "05122021a": "यस्तु निःश्रेयसं वाक्यं मोहान्न प्रतिपद्यते\n",
    "05122021c": "स दीर्घसूत्रो हीनार्थः पश्चात्तापेन युज्यते\n",
    "05122022a": "यस्तु निःश्रेयसं श्रुत्वा प्राप्तमेवाभिपद्यते\n",
    "05122022c": "आत्मनो मतमुत्सृज्य स लोके सुखमेधते\n",
    "05122023a": "योऽर्थकामस्य वचनं प्रातिकूल्यान्न मृष्यते\n",
    "05122023c": "शृणोति प्रतिकूलानि द्विषतां वशमेति सः\n",
    "05122024a": "सतां मतमतिक्रम्य योऽसतां वर्तते मते\n",
    "05122024c": "शोचन्ते व्यसने तस्य सुहृदो नचिरादिव\n",
    "05122025a": "मुख्यानमात्यानुत्सृज्य यो निहीनान्निषेवते\n",
    "05122025c": "स घोरामापदं प्राप्य नोत्तारमधिगच्छति\n",
    "05122026a": "योऽसत्सेवी वृथाचारो न श्रोता सुहृदां सदा\n",
    "05122026c": "परान्वृणीते स्वान्द्वेष्टि तं गौः शपति भारत\n",
    "05122027a": "स त्वं विरुध्य तैर्वीरैरन्येभ्यस्त्राणमिच्छसि\n",
    "05122027c": "अशिष्टेभ्योऽसमर्थेभ्यो मूढेभ्यो भरतर्षभ\n",
    "05122028a": "को हि शक्रसमाञ्ज्ञातीनतिक्रम्य महारथान्\n",
    "05122028c": "अन्येभ्यस्त्राणमाशंसेत्त्वदन्यो भुवि मानवः\n",
    "05122029a": "जन्मप्रभृति कौन्तेया नित्यं विनिकृतास्त्वया\n",
    "05122029c": "न च ते जातु कुप्यन्ति धर्मात्मानो हि पाण्डवाः\n",
    "05122030a": "मिथ्याप्रचरितास्तात जन्मप्रभृति पाण्डवाः\n",
    "05122030c": "त्वयि सम्यङ्महाबाहो प्रतिपन्ना यशस्विनः\n",
    "05122031a": "त्वयापि प्रतिपत्तव्यं तथैव भरतर्षभ\n",
    "05122031c": "स्वेषु बन्धुषु मुख्येषु मा मन्युवशमन्वगाः\n",
    "05122032a": "त्रिवर्गयुक्ता प्राज्ञानामारम्भा भरतर्षभ\n",
    "05122032c": "धर्मार्थावनुरुध्यन्ते त्रिवर्गासंभवे नराः\n",
    "05122033a": "पृथक्तु विनिविष्टानां धर्मं धीरोऽनुरुध्यते\n",
    "05122033c": "मध्यमोऽर्थं कलिं बालः काममेवानुरुध्यते\n",
    "05122034a": "इन्द्रियैः प्रसृतो लोभाद्धर्मं विप्रजहाति यः\n",
    "05122034c": "कामार्थावनुपायेन लिप्समानो विनश्यति\n",
    "05122035a": "कामार्थौ लिप्समानस्तु धर्ममेवादितश्चरेत्\n",
    "05122035c": "न हि धर्मादपैत्यर्थः कामो वापि कदाचन\n",
    "05122036a": "उपायं धर्ममेवाहुस्त्रिवर्गस्य विशां पते\n",
    "05122036c": "लिप्समानो हि तेनाशु कक्षेऽग्निरिव वर्धते\n",
    "05122037a": "स त्वं तातानुपायेन लिप्ससे भरतर्षभ\n",
    "05122037c": "आधिराज्यं महद्दीप्तं प्रथितं सर्वराजसु\n",
    "05122038a": "आत्मानं तक्षति ह्येष वनं परशुना यथा\n",
    "05122038c": "यः सम्यग्वर्तमानेषु मिथ्या राजन्प्रवर्तते\n",
    "05122039a": "न तस्य हि मतिं छिन्द्याद्यस्य नेच्छेत्पराभवम्\n",
    "05122039c": "अविच्छिन्नस्य धीरस्य कल्याणे धीयते मतिः\n",
    "05122040a": "त्यक्तात्मानं न बाधेत त्रिषु लोकेषु भारत\n",
    "05122040c": "अप्यन्यं प्राकृतं किंचित्किमु तान्पाण्डवर्षभान्\n",
    "05122041a": "अमर्षवशमापन्नो न किंचिद्बुध्यते नरः\n",
    "05122041c": "छिद्यते ह्याततं सर्वं प्रमाणं पश्य भारत\n",
    "05122042a": "श्रेयस्ते दुर्जनात्तात पाण्डवैः सह संगमः\n",
    "05122042c": "तैर्हि संप्रीयमाणस्त्वं सर्वान्कामानवाप्स्यसि\n",
    "05122043a": "पाण्डवैर्निर्जितां भूमिं भुञ्जानो राजसत्तम\n",
    "05122043c": "पाण्डवान्पृष्ठतः कृत्वा त्राणमाशंससेऽन्यतः\n",
    "05122044a": "दुःशासने दुर्विषहे कर्णे चापि ससौबले\n",
    "05122044c": "एतेष्वैश्वर्यमाधाय भूतिमिच्छसि भारत\n",
    "05122045a": "न चैते तव पर्याप्ता ज्ञाने धर्मार्थयोस्तथा\n",
    "05122045c": "विक्रमे चाप्यपर्याप्ताः पाण्डवान्प्रति भारत\n",
    "05122046a": "न हीमे सर्वराजानः पर्याप्ताः सहितास्त्वया\n",
    "05122046c": "क्रुद्धस्य भीमसेनस्य प्रेक्षितुं मुखमाहवे\n",
    "05122047a": "इदं संनिहितं तात समग्रं पार्थिवं बलम्\n",
    "05122047c": "अयं भीष्मस्तथा द्रोणः कर्णश्चायं तथा कृपः\n",
    "05122048a": "भूरिश्रवाः सौमदत्तिरश्वत्थामा जयद्रथः\n",
    "05122048c": "अशक्ताः सर्व एवैते प्रतियोद्धुं धनंजयम्\n",
    "05122049a": "अजेयो ह्यर्जुनः क्रुद्धः सर्वैरपि सुरासुरैः\n",
    "05122049c": "मानुषैरपि गन्धर्वैर्मा युद्धे चेत आधिथाः\n",
    "05122050a": "दृश्यतां वा पुमान्कश्चित्समग्रे पार्थिवे बले\n",
    "05122050c": "योऽर्जुनं समरे प्राप्य स्वस्तिमानाव्रजेद्गृहान्\n",
    "05122051a": "किं ते जनक्षयेणेह कृतेन भरतर्षभ\n",
    "05122051c": "यस्मिञ्जिते जितं ते स्यात्पुमानेकः स दृश्यताम्\n",
    "05122052a": "यः स देवान्सगन्धर्वान्सयक्षासुरपन्नगान्\n",
    "05122052c": "अजयत्खाण्डवप्रस्थे कस्तं युध्येत मानवः\n",
    "05122053a": "तथा विराटनगरे श्रूयते महदद्भुतम्\n",
    "05122053c": "एकस्य च बहूनां च पर्याप्तं तन्निदर्शनम्\n",
    "05122054a": "तमजेयमनाधृष्यं विजेतुं जिष्णुमच्युतम्\n",
    "05122054c": "आशंससीह समरे वीरमर्जुनमूर्जितम्\n",
    "05122055a": "मद्द्वितीयं पुनः पार्थं कः प्रार्थयितुमर्हति\n",
    "05122055c": "युद्धे प्रतीपमायान्तमपि साक्षात्पुरंदरः\n",
    "05122056a": "बाहुभ्यामुद्धरेद्भूमिं दहेत्क्रुद्ध इमाः प्रजाः\n",
    "05122056c": "पातयेत्त्रिदिवाद्देवान्योऽर्जुनं समरे जयेत्\n",
    "05122057a": "पश्य पुत्रांस्तथा भ्रातॄञ्ज्ञातीन्संबन्धिनस्तथा\n",
    "05122057c": "त्वत्कृते न विनश्येयुरेते भरतसत्तम\n",
    "05122058a": "अस्तु शेषं कौरवाणां मा पराभूदिदं कुलम्\n",
    "05122058c": "कुलघ्न इति नोच्येथा नष्टकीर्तिर्नराधिप\n",
    "05122059a": "त्वामेव स्थापयिष्यन्ति यौवराज्ये महारथाः\n",
    "05122059c": "महाराज्ये च पितरं धृतराष्ट्रं जनेश्वरम्\n",
    "05122060a": "मा तात श्रियमायान्तीमवमंस्थाः समुद्यताम्\n",
    "05122060c": "अर्धं प्रदाय पार्थेभ्यो महतीं श्रियमाप्स्यसि\n",
    "05122061a": "पाण्डवैः संशमं कृत्वा कृत्वा च सुहृदां वचः\n",
    "05122061c": "संप्रीयमाणो मित्रैश्च चिरं भद्राण्यवाप्स्यसि\n",
    "05123001": "वैशंपायन उवाच\n",
    "05123001a": "ततः शांतनवो भीष्मो दुर्योधनममर्षणम्\n",
    "05123001c": "केशवस्य वचः श्रुत्वा प्रोवाच भरतर्षभ\n",
    "05123002a": "कृष्णेन वाक्यमुक्तोऽसि सुहृदां शममिच्छता\n",
    "05123002c": "अनुपश्यस्व तत्तात मा मन्युवशमन्वगाः\n",
    "05123003a": "अकृत्वा वचनं तात केशवस्य महात्मनः\n",
    "05123003c": "श्रेयो न जातु न सुखं न कल्याणमवाप्स्यसि\n",
    "05123004a": "धर्म्यमर्थं महाबाहुराह त्वां तात केशवः\n",
    "05123004c": "तमर्थमभिपद्यस्व मा राजन्नीनशः प्रजाः\n",
    "05123005a": "इमां श्रियं प्रज्वलितां भारतीं सर्वराजसु\n",
    "05123005c": "जीवतो धृतराष्ट्रस्य दौरात्म्याद्भ्रंशयिष्यसि\n",
    "05123006a": "आत्मानं च सहामात्यं सपुत्रपशुबान्धवम्\n",
    "05123006c": "सहमित्रमसद्बुद्ध्या जीविताद्भ्रंशयिष्यसि\n",
    "05123007a": "अतिक्रामन्केशवस्य तथ्यं वचनमर्थवत्\n",
    "05123007c": "पितुश्च भरतश्रेष्ठ विदुरस्य च धीमतः\n",
    "05123008a": "मा कुलघ्नोऽन्तपुरुषो दुर्मतिः कापथं गमः\n",
    "05123008c": "पितरं मातरं चैव वृद्धौ शोकाय मा ददः\n",
    "05123009a": "अथ द्रोणोऽब्रवीत्तत्र दुर्योधनमिदं वचः\n",
    "05123009c": "अमर्षवशमापन्नं निःश्वसन्तं पुनः पुनः\n",
    "05123010a": "धर्मार्थयुक्तं वचनमाह त्वां तात केशवः\n",
    "05123010c": "तथा भीष्मः शांतनवस्तज्जुषस्व नराधिप\n",
    "05123011a": "प्राज्ञौ मेधाविनौ दान्तावर्थकामौ बहुश्रुतौ\n",
    "05123011c": "आहतुस्त्वां हितं वाक्यं तदादत्स्व परंतप\n",
    "05123012a": "अनुतिष्ठ महाप्राज्ञ कृष्णभीष्मौ यदूचतुः\n",
    "05123012c": "मा वचो लघुबुद्धीनां समास्थास्त्वं परंतप\n",
    "05123013a": "ये त्वां प्रोत्साहयन्त्येते नैते कृत्याय कर्हिचित्\n",
    "05123013c": "वैरं परेषां ग्रीवायां प्रतिमोक्ष्यन्ति संयुगे\n",
    "05123014a": "मा कुरूञ्जीघनः सर्वान्पुत्रान्भ्रातॄंस्तथैव च\n",
    "05123014c": "वासुदेवार्जुनौ यत्र विद्ध्यजेयं बलं हि तत्\n",
    "05123015a": "एतच्चैव मतं सत्यं सुहृदोः कृष्णभीष्मयोः\n",
    "05123015c": "यदि नादास्यसे तात पश्चात्तप्स्यसि भारत\n",
    "05123016a": "यथोक्तं जामदग्न्येन भूयानेव ततोऽर्जुनः\n",
    "05123016c": "कृष्णो हि देवकीपुत्रो देवैरपि दुरुत्सहः\n",
    "05123017a": "किं ते सुखप्रियेणेह प्रोक्तेन भरतर्षभ\n",
    "05123017c": "एतत्ते सर्वमाख्यातं यथेच्छसि तथा कुरु\n",
    "05123017e": "न हि त्वामुत्सहे वक्तुं भूयो भरतसत्तम\n",
    "05123018a": "तस्मिन्वाक्यान्तरे वाक्यं क्षत्तापि विदुरोऽब्रवीत्\n",
    "05123018c": "दुर्योधनमभिप्रेक्ष्य धार्तराष्ट्रममर्षणम्\n",
    "05123019a": "दुर्योधन न शोचामि त्वामहं भरतर्षभ\n",
    "05123019c": "इमौ तु वृद्धौ शोचामि गान्धारीं पितरं च ते\n",
    "05123020a": "यावनाथौ चरिष्येते त्वया नाथेन दुर्हृदा\n",
    "05123020c": "हतमित्रौ हतामात्यौ लूनपक्षाविव द्विजौ\n",
    "05123021a": "भिक्षुकौ विचरिष्येते शोचन्तौ पृथिवीमिमाम्\n",
    "05123021c": "कुलघ्नमीदृशं पापं जनयित्वा कुपूरुषम्\n",
    "05123022a": "अथ दुर्योधनं राजा धृतराष्ट्रोऽभ्यभाषत\n",
    "05123022c": "आसीनं भ्रातृभिः सार्धं राजभिः परिवारितम्\n",
    "05123023a": "दुर्योधन निबोधेदं शौरिणोक्तं महात्मना\n",
    "05123023c": "आदत्स्व शिवमत्यन्तं योगक्षेमवदव्ययम्\n",
    "05123024a": "अनेन हि सहायेन कृष्णेनाक्लिष्टकर्मणा\n",
    "05123024c": "इष्टान्सर्वानभिप्रायान्प्राप्स्यामः सर्वराजसु\n",
    "05123025a": "सुसंहितः केशवेन गच्छ तात युधिष्ठिरम्\n",
    "05123025c": "चर स्वस्त्ययनं कृत्स्नं भारतानामनामयम्\n",
    "05123026a": "वासुदेवेन तीर्थेन तात गच्छस्व संगमम्\n",
    "05123026c": "कालप्राप्तमिदं मन्ये मा त्वं दुर्योधनातिगाः\n",
    "05123027a": "शमं चेद्याचमानं त्वं प्रत्याख्यास्यसि केशवम्\n",
    "05123027c": "त्वदर्थमभिजल्पन्तं न तवास्त्यपराभवः\n",
    "05124001": "वैशंपायन उवाच\n",
    "05124001a": "धृतराष्ट्रवचः श्रुत्वा भीष्मद्रोणौ समर्थ्य तौ\n",
    "05124001c": "दुर्योधनमिदं वाक्यमूचतुः शासनातिगम्\n",
    "05124002a": "यावत्कृष्णावसंनद्धौ यावत्तिष्ठति गाण्डिवम्\n",
    "05124002c": "यावद्धौम्यो न सेनाग्नौ जुहोतीह द्विषद्बलम्\n",
    "05124003a": "यावन्न प्रेक्षते क्रुद्धः सेनां तव युधिष्ठिरः\n",
    "05124003c": "ह्रीनिषेधो महेष्वासस्तावच्छाम्यतु वैशसम्\n",
    "05124004a": "यावन्न दृश्यते पार्थः स्वेष्वनीकेष्ववस्थितः\n",
    "05124004c": "भीमसेनो महेष्वासस्तावच्छाम्यतु वैशसम्\n",
    "05124005a": "यावन्न चरते मार्गान्पृतनामभिहर्षयन्\n",
    "05124005c": "यावन्न शातयत्याजौ शिरांसि गजयोधिनाम्\n",
    "05124006a": "गदया वीरघातिन्या फलानीव वनस्पतेः\n",
    "05124006c": "कालेन परिपक्वानि तावच्छाम्यतु वैशसम्\n",
    "05124007a": "नकुलः सहदेवश्च धृष्टद्युम्नश्च पार्षतः\n",
    "05124007c": "विराटश्च शिखण्डी च शैशुपालिश्च दंशिताः\n",
    "05124008a": "यावन्न प्रविशन्त्येते नक्रा इव महार्णवम्\n",
    "05124008c": "कृतास्त्राः क्षिप्रमस्यन्तस्तावच्छाम्यतु वैशसम्\n",
    "05124009a": "यावन्न सुकुमारेषु शरीरेषु महीक्षिताम्\n",
    "05124009c": "गार्ध्रपत्राः पतन्त्युग्रास्तावच्छाम्यतु वैशसम्\n",
    "05124010a": "चन्दनागरुदिग्धेषु हारनिष्कधरेषु च\n",
    "05124010c": "नोरःसु यावद्योधानां महेष्वासैर्महेषवः\n",
    "05124011a": "कृतास्त्रैः क्षिप्रमस्यद्भिर्दूरपातिभिरायसाः\n",
    "05124011c": "अभिलक्ष्यैर्निपात्यन्ते तावच्छाम्यतु वैशसम्\n",
    "05124012a": "अभिवादयमानं त्वां शिरसा राजकुञ्जरः\n",
    "05124012c": "पाणिभ्यां प्रतिगृह्णातु धर्मराजो युधिष्ठिरः\n",
    "05124013a": "ध्वजाङ्कुशपताकाङ्कं दक्षिणं ते सुदक्षिणः\n",
    "05124013c": "स्कन्धे निक्षिपतां बाहुं शान्तये भरतर्षभ\n",
    "05124014a": "रत्नौषधिसमेतेन रत्नाङ्गुलितलेन च\n",
    "05124014c": "उपविष्टस्य पृष्ठं ते पाणिना परिमार्जतु\n",
    "05124015a": "शालस्कन्धो महाबाहुस्त्वां स्वजानो वृकोदरः\n",
    "05124015c": "साम्नाभिवदतां चापि शान्तये भरतर्षभ\n",
    "05124016a": "अर्जुनेन यमाभ्यां च त्रिभिस्तैरभिवादितः\n",
    "05124016c": "मूर्ध्नि तान्समुपाघ्राय प्रेम्णाभिवद पार्थिव\n",
    "05124017a": "दृष्ट्वा त्वां पाण्डवैर्वीरैर्भ्रातृभिः सह संगतम्\n",
    "05124017c": "यावदानन्दजाश्रूणि प्रमुञ्चन्तु नराधिपाः\n",
    "05124018a": "घुष्यतां राजधानीषु सर्वसंपन्महीक्षिताम्\n",
    "05124018c": "पृथिवी भ्रातृभावेन भुज्यतां विज्वरो भव\n",
    "05125001": "वैशंपायन उवाच\n",
    "05125001a": "श्रुत्वा दुर्योधनो वाक्यमप्रियं कुरुसंसदि\n",
    "05125001c": "प्रत्युवाच महाबाहुं वासुदेवं यशस्विनम्\n",
    "05125002a": "प्रसमीक्ष्य भवानेतद्वक्तुमर्हति केशव\n",
    "05125002c": "मामेव हि विशेषेण विभाष्य परिगर्हसे\n",
    "05125003a": "भक्तिवादेन पार्थानामकस्मान्मधुसूदन\n",
    "05125003c": "भवान्गर्हयते नित्यं किं समीक्ष्य बलाबलम्\n",
    "05125004a": "भवान्क्षत्ता च राजा च आचार्यो वा पितामहः\n",
    "05125004c": "मामेव परिगर्हन्ते नान्यं कंचन पार्थिवम्\n",
    "05125005a": "न चाहं लक्षये कंचिद्व्यभिचारमिहात्मनः\n",
    "05125005c": "अथ सर्वे भवन्तो मां विद्विषन्ति सराजकाः\n",
    "05125006a": "न चाहं कंचिदत्यर्थमपराधमरिंदम\n",
    "05125006c": "विचिन्तयन्प्रपश्यामि सुसूक्ष्ममपि केशव\n",
    "05125007a": "प्रियाभ्युपगते द्यूते पाण्डवा मधुसूदन\n",
    "05125007c": "जिताः शकुनिना राज्यं तत्र किं मम दुष्कृतम्\n",
    "05125008a": "यत्पुनर्द्रविणं किंचित्तत्राजीयन्त पाण्डवाः\n",
    "05125008c": "तेभ्य एवाभ्यनुज्ञातं तत्तदा मधुसूदन\n",
    "05125009a": "अपराधो न चास्माकं यत्ते ह्यक्षपराजिताः\n",
    "05125009c": "अजेया जयतां श्रेष्ठ पार्थाः प्रव्राजिता वनम्\n",
    "05125010a": "केन चाप्यपवादेन विरुध्यन्तेऽरिभिः सह\n",
    "05125010c": "अशक्ताः पाण्डवाः कृष्ण प्रहृष्टाः प्रत्यमित्रवत्\n",
    "05125011a": "किमस्माभिः कृतं तेषां कस्मिन्वा पुनरागसि\n",
    "05125011c": "धार्तराष्ट्राञ्जिघांसन्ति पाण्डवाः सृञ्जयैः सह\n",
    "05125012a": "न चापि वयमुग्रेण कर्मणा वचनेन वा\n",
    "05125012c": "वित्रस्ताः प्रणमामेह भयादपि शतक्रतोः\n",
    "05125013a": "न च तं कृष्ण पश्यामि क्षत्रधर्ममनुष्ठितम्\n",
    "05125013c": "उत्सहेत युधा जेतुं यो नः शत्रुनिबर्हण\n",
    "05125014a": "न हि भीष्मकृपद्रोणाः सगणा मधुसूदन\n",
    "05125014c": "देवैरपि युधा जेतुं शक्याः किमुत पाण्डवैः\n",
    "05125015a": "स्वधर्ममनुतिष्ठन्तो यदि माधव संयुगे\n",
    "05125015c": "शस्त्रेण निधनं काले प्राप्स्यामः स्वर्गमेव तत्\n",
    "05125016a": "मुख्यश्चैवैष नो धर्मः क्षत्रियाणां जनार्दन\n",
    "05125016c": "यच्छयीमहि संग्रामे शरतल्पगता वयम्\n",
    "05125017a": "ते वयं वीरशयनं प्राप्स्यामो यदि संयुगे\n",
    "05125017c": "अप्रणम्यैव शत्रूणां न नस्तप्स्यति माधव\n",
    "05125018a": "कश्च जातु कुले जातः क्षत्रधर्मेण वर्तयन्\n",
    "05125018c": "भयाद्वृत्तिं समीक्ष्यैवं प्रणमेदिह कस्यचित्\n",
    "05125019a": "उद्यच्छेदेव न नमेदुद्यमो ह्येव पौरुषम्\n",
    "05125019c": "अप्यपर्वणि भज्येत न नमेदिह कस्यचित्\n",
    "05125020a": "इति मातङ्गवचनं परीप्सन्ति हितेप्सवः\n",
    "05125020c": "धर्माय चैव प्रणमेद्ब्राह्मणेभ्यश्च मद्विधः\n",
    "05125021a": "अचिन्तयन्कंचिदन्यं यावज्जीवं तथाचरेत्\n",
    "05125021c": "एष धर्मः क्षत्रियाणां मतमेतच्च मे सदा\n",
    "05125022a": "राज्यांशश्चाभ्यनुज्ञातो यो मे पित्रा पुराभवत्\n",
    "05125022c": "न स लभ्यः पुनर्जातु मयि जीवति केशव\n",
    "05125023a": "यावच्च राजा ध्रियते धृतराष्ट्रो जनार्दन\n",
    "05125023c": "न्यस्तशस्त्रा वयं ते वाप्युपजीवाम माधव\n",
    "05125024a": "यद्यदेयं पुरा दत्तं राज्यं परवतो मम\n",
    "05125024c": "अज्ञानाद्वा भयाद्वापि मयि बाले जनार्दन\n",
    "05125025a": "न तदद्य पुनर्लभ्यं पाण्डवैर्वृष्णिनन्दन\n",
    "05125025c": "ध्रियमाणे महाबाहो मयि संप्रति केशव\n",
    "05125026a": "यावद्धि सूच्यास्तीक्ष्णाया विध्येदग्रेण माधव\n",
    "05125026c": "तावदप्यपरित्याज्यं भूमेर्नः पाण्डवान्प्रति\n",
    "05126001": "वैशंपायन उवाच\n",
    "05126001a": "ततः प्रहस्य दाशार्हः क्रोधपर्याकुलेक्षणः\n",
    "05126001c": "दुर्योधनमिदं वाक्यमब्रवीत्कुरुसंसदि\n",
    "05126002a": "लप्स्यसे वीरशयनं काममेतदवाप्स्यसि\n",
    "05126002c": "स्थिरो भव सहामात्यो विमर्दो भविता महान्\n",
    "05126003a": "यच्चैवं मन्यसे मूढ न मे कश्चिद्व्यतिक्रमः\n",
    "05126003c": "पाण्डवेष्विति तत्सर्वं निबोधत नराधिपाः\n",
    "05126004a": "श्रिया संतप्यमानेन पाण्डवानां महात्मनाम्\n",
    "05126004c": "त्वया दुर्मन्त्रितं द्यूतं सौबलेन च भारत\n",
    "05126005a": "कथं च ज्ञातयस्तात श्रेयांसः साधुसंमताः\n",
    "05126005c": "तथान्याय्यमुपस्थातुं जिह्मेनाजिह्मचारिणः\n",
    "05126006a": "अक्षद्यूतं महाप्राज्ञ सतामरतिनाशनम्\n",
    "05126006c": "असतां तत्र जायन्ते भेदाश्च व्यसनानि च\n",
    "05126007a": "तदिदं व्यसनं घोरं त्वया द्यूतमुखं कृतम्\n",
    "05126007c": "असमीक्ष्य सदाचारैः सार्धं पापानुबन्धनैः\n",
    "05126008a": "कश्चान्यो ज्ञातिभार्यां वै विप्रकर्तुं तथार्हति\n",
    "05126008c": "आनीय च सभां वक्तुं यथोक्ता द्रौपदी त्वया\n",
    "05126009a": "कुलीना शीलसंपन्ना प्राणेभ्योऽपि गरीयसी\n",
    "05126009c": "महिषी पाण्डुपुत्राणां तथा विनिकृता त्वया\n",
    "05126010a": "जानन्ति कुरवः सर्वे यथोक्ताः कुरुसंसदि\n",
    "05126010c": "दुःशासनेन कौन्तेयाः प्रव्रजन्तः परंतपाः\n",
    "05126011a": "सम्यग्वृत्तेष्वलुब्धेषु सततं धर्मचारिषु\n",
    "05126011c": "स्वेषु बन्धुषु कः साधुश्चरेदेवमसांप्रतम्\n",
    "05126012a": "नृशंसानामनार्याणां परुषाणां च भाषणम्\n",
    "05126012c": "कर्णदुःशासनाभ्यां च त्वया च बहुशः कृतम्\n",
    "05126013a": "सह मात्रा प्रदग्धुं तान्बालकान्वारणावते\n",
    "05126013c": "आस्थितः परमं यत्नं न समृद्धं च तत्तव\n",
    "05126014a": "ऊषुश्च सुचिरं कालं प्रच्छन्नाः पाण्डवास्तदा\n",
    "05126014c": "मात्रा सहैकचक्रायां ब्राह्मणस्य निवेशने\n",
    "05126015a": "विषेण सर्पबन्धैश्च यतिताः पाण्डवास्त्वया\n",
    "05126015c": "सर्वोपायैर्विनाशाय न समृद्धं च तत्तव\n",
    "05126016a": "एवंबुद्धिः पाण्डवेषु मिथ्यावृत्तिः सदा भवान्\n",
    "05126016c": "कथं ते नापराधोऽस्ति पाण्डवेषु महात्मसु\n",
    "05126017a": "कृत्वा बहून्यकार्याणि पाण्डवेषु नृशंसवत्\n",
    "05126017c": "मिथ्यावृत्तिरनार्यः सन्नद्य विप्रतिपद्यसे\n",
    "05126018a": "मातापितृभ्यां भीष्मेण द्रोणेन विदुरेण च\n",
    "05126018c": "शाम्येति मुहुरुक्तोऽसि न च शाम्यसि पार्थिव\n",
    "05126019a": "शमे हि सुमहानर्थस्तव पार्थस्य चोभयोः\n",
    "05126019c": "न च रोचयसे राजन्किमन्यद्बुद्धिलाघवात्\n",
    "05126020a": "न शर्म प्राप्स्यसे राजन्नुत्क्रम्य सुहृदां वचः\n",
    "05126020c": "अधर्म्यमयशस्यं च क्रियते पार्थिव त्वया\n",
    "05126021a": "एवं ब्रुवति दाशार्हे दुर्योधनममर्षणम्\n",
    "05126021c": "दुःशासन इदं वाक्यमब्रवीत्कुरुसंसदि\n",
    "05126022a": "न चेत्संधास्यसे राजन्स्वेन कामेन पाण्डवैः\n",
    "05126022c": "बद्ध्वा किल त्वां दास्यन्ति कुन्तीपुत्राय कौरवाः\n",
    "05126023a": "वैकर्तनं त्वां च मां च त्रीनेतान्मनुजर्षभ\n",
    "05126023c": "पाण्डवेभ्यः प्रदास्यन्ति भीष्मो द्रोणः पिता च ते\n",
    "05126024a": "भ्रातुरेतद्वचः श्रुत्वा धार्तराष्ट्रः सुयोधनः\n",
    "05126024c": "क्रुद्धः प्रातिष्ठतोत्थाय महानाग इव श्वसन्\n",
    "05126025a": "विदुरं धृतराष्ट्रं च महाराजं च बाह्लिकम्\n",
    "05126025c": "कृपं च सोमदत्तं च भीष्मं द्रोणं जनार्दनम्\n",
    "05126026a": "सर्वानेताननादृत्य दुर्मतिर्निरपत्रपः\n",
    "05126026c": "अशिष्टवदमर्यादो मानी मान्यावमानिता\n",
    "05126027a": "तं प्रस्थितमभिप्रेक्ष्य भ्रातरो मनुजर्षभम्\n",
    "05126027c": "अनुजग्मुः सहामात्या राजानश्चापि सर्वशः\n",
    "05126028a": "सभायामुत्थितं क्रुद्धं प्रस्थितं भ्रातृभिः सह\n",
    "05126028c": "दुर्योधनमभिप्रेक्ष्य भीष्मः शांतनवोऽब्रवीत्\n",
    "05126029a": "धर्मार्थावभिसंत्यज्य संरम्भं योऽनुमन्यते\n",
    "05126029c": "हसन्ति व्यसने तस्य दुर्हृदो नचिरादिव\n",
    "05126030a": "दुरात्मा राजपुत्रोऽयं धार्तराष्ट्रोऽनुपायवित्\n",
    "05126030c": "मिथ्याभिमानी राज्यस्य क्रोधलोभवशानुगः\n",
    "05126031a": "कालपक्वमिदं मन्ये सर्वक्षत्रं जनार्दन\n",
    "05126031c": "सर्वे ह्यनुसृता मोहात्पार्थिवाः सह मन्त्रिभिः\n",
    "05126032a": "भीष्मस्याथ वचः श्रुत्वा दाशार्हः पुष्करेक्षणः\n",
    "05126032c": "भीष्मद्रोणमुखान्सर्वानभ्यभाषत वीर्यवान्\n",
    "05126033a": "सर्वेषां कुरुवृद्धानां महानयमतिक्रमः\n",
    "05126033c": "प्रसह्य मन्दमैश्वर्ये न नियच्छत यन्नृपम्\n",
    "05126034a": "तत्र कार्यमहं मन्ये प्राप्तकालमरिंदमाः\n",
    "05126034c": "क्रियमाणे भवेच्छ्रेयस्तत्सर्वं शृणुतानघाः\n",
    "05126035a": "प्रत्यक्षमेतद्भवतां यद्वक्ष्यामि हितं वचः\n",
    "05126035c": "भवतामानुकूल्येन यदि रोचेत भारताः\n",
    "05126036a": "भोजराजस्य वृद्धस्य दुराचारो ह्यनात्मवान्\n",
    "05126036c": "जीवतः पितुरैश्वर्यं हृत्वा मन्युवशं गतः\n",
    "05126037a": "उग्रसेनसुतः कंसः परित्यक्तः स बान्धवैः\n",
    "05126037c": "ज्ञातीनां हितकामेन मया शस्तो महामृधे\n",
    "05126038a": "आहुकः पुनरस्माभिर्ज्ञातिभिश्चापि सत्कृतः\n",
    "05126038c": "उग्रसेनः कृतो राजा भोजराजन्यवर्धनः\n",
    "05126039a": "कंसमेकं परित्यज्य कुलार्थे सर्वयादवाः\n",
    "05126039c": "संभूय सुखमेधन्ते भारतान्धकवृष्णयः\n",
    "05126040a": "अपि चाप्यवदद्राजन्परमेष्ठी प्रजापतिः\n",
    "05126040c": "व्यूढे देवासुरे युद्धेऽभ्युद्यतेष्वायुधेषु च\n",
    "05126041a": "द्वैधीभूतेषु लोकेषु विनश्यत्सु च भारत\n",
    "05126041c": "अब्रवीत्सृष्टिमान्देवो भगवाँल्लोकभावनः\n",
    "05126042a": "पराभविष्यन्त्यसुरा दैतेया दानवैः सह\n",
    "05126042c": "आदित्या वसवो रुद्रा भविष्यन्ति दिवौकसः\n",
    "05126043a": "देवासुरमनुष्याश्च गन्धर्वोरगराक्षसाः\n",
    "05126043c": "अस्मिन्युद्धे सुसंयत्ता हनिष्यन्ति परस्परम्\n",
    "05126044a": "इति मत्वाब्रवीद्धर्मं परमेष्ठी प्रजापतिः\n",
    "05126044c": "वरुणाय प्रयच्छैतान्बद्ध्वा दैतेयदानवान्\n",
    "05126045a": "एवमुक्तस्ततो धर्मो नियोगात्परमेष्ठिनः\n",
    "05126045c": "वरुणाय ददौ सर्वान्बद्ध्वा दैतेयदानवान्\n",
    "05126046a": "तान्बद्ध्वा धर्मपाशैश्च स्वैश्च पाशैर्जलेश्वरः\n",
    "05126046c": "वरुणः सागरे यत्तो नित्यं रक्षति दानवान्\n",
    "05126047a": "तथा दुर्योधनं कर्णं शकुनिं चापि सौबलम्\n",
    "05126047c": "बद्ध्वा दुःशासनं चापि पाण्डवेभ्यः प्रयच्छत\n",
    "05126048a": "त्यजेत्कुलार्थे पुरुषं ग्रामस्यार्थे कुलं त्यजेत्\n",
    "05126048c": "ग्रामं जनपदस्यार्थे आत्मार्थे पृथिवीं त्यजेत्\n",
    "05126049a": "राजन्दुर्योधनं बद्ध्वा ततः संशाम्य पाण्डवैः\n",
    "05126049c": "त्वत्कृते न विनश्येयुः क्षत्रियाः क्षत्रियर्षभ\n",
    "05127001": "वैशंपायन उवाच\n",
    "05127001a": "कृष्णस्य वचनं श्रुत्वा धृतराष्ट्रो जनेश्वरः\n",
    "05127001c": "विदुरं सर्वधर्मज्ञं त्वरमाणोऽभ्यभाषत\n",
    "05127002a": "गच्छ तात महाप्राज्ञां गान्धारीं दीर्घदर्शिनीम्\n",
    "05127002c": "आनयेह तया सार्धमनुनेष्यामि दुर्मतिम्\n",
    "05127003a": "यदि सापि दुरात्मानं शमयेद्दुष्टचेतसम्\n",
    "05127003c": "अपि कृष्णस्य सुहृदस्तिष्ठेम वचने वयम्\n",
    "05127004a": "अपि लोभाभिभूतस्य पन्थानमनुदर्शयेत्\n",
    "05127004c": "दुर्बुद्धेर्दुःसहायस्य समर्थं ब्रुवती वचः\n",
    "05127005a": "अपि नो व्यसनं घोरं दुर्योधनकृतं महत्\n",
    "05127005c": "शमयेच्चिररात्राय योगक्षेमवदव्ययम्\n",
    "05127006a": "राज्ञस्तु वचनं श्रुत्वा विदुरो दीर्घदर्शिनीम्\n",
    "05127006c": "आनयामास गान्धारीं धृतराष्ट्रस्य शासनात्\n",
    "05127007": "धृतराष्ट्र उवाच\n",
    "05127007a": "एष गान्धारि पुत्रस्ते दुरात्मा शासनातिगः\n",
    "05127007c": "ऐश्वर्यलोभादैश्वर्यं जीवितं च प्रहास्यति\n",
    "05127008a": "अशिष्टवदमर्यादः पापैः सह दुरात्मभिः\n",
    "05127008c": "सभाया निर्गतो मूढो व्यतिक्रम्य सुहृद्वचः\n",
    "05127009": "वैशंपायन उवाच\n",
    "05127009a": "सा भर्तुर्वचनं श्रुत्वा राजपुत्री यशस्विनी\n",
    "05127009c": "अन्विच्छन्ती महच्छ्रेयो गान्धारी वाक्यमब्रवीत्\n",
    "05127010a": "आनयेह सुतं क्षिप्रं राज्यकामुकमातुरम्\n",
    "05127010c": "न हि राज्यमशिष्टेन शक्यं धर्मार्थलोपिना\n",
    "05127011a": "त्वं ह्येवात्र भृशं गर्ह्यो धृतराष्ट्र सुतप्रियः\n",
    "05127011c": "यो जानन्पापतामस्य तत्प्रज्ञामनुवर्तसे\n",
    "05127012a": "स एष काममन्युभ्यां प्रलब्धो मोहमास्थितः\n",
    "05127012c": "अशक्योऽद्य त्वया राजन्विनिवर्तयितुं बलात्\n",
    "05127013a": "राज्यप्रदाने मूढस्य बालिशस्य दुरात्मनः\n",
    "05127013c": "दुःसहायस्य लुब्धस्य धृतराष्ट्रोऽश्नुते फलम्\n",
    "05127014a": "कथं हि स्वजने भेदमुपेक्षेत महामतिः\n",
    "05127014c": "भिन्नं हि स्वजनेन त्वां प्रसहिष्यन्ति शत्रवः\n",
    "05127015a": "या हि शक्या महाराज साम्ना दानेन वा पुनः\n",
    "05127015c": "निस्तर्तुमापदः स्वेषु दण्डं कस्तत्र पातयेत्\n",
    "05127016a": "शासनाद्धृतराष्ट्रस्य दुर्योधनममर्षणम्\n",
    "05127016c": "मातुश्च वचनात्क्षत्ता सभां प्रावेशयत्पुनः\n",
    "05127017a": "स मातुर्वचनाकाङ्क्षी प्रविवेश सभां पुनः\n",
    "05127017c": "अभिताम्रेक्षणः क्रोधान्निःश्वसन्निव पन्नगः\n",
    "05127018a": "तं प्रविष्टमभिप्रेक्ष्य पुत्रमुत्पथमास्थितम्\n",
    "05127018c": "विगर्हमाणा गान्धारी समर्थं वाक्यमब्रवीत्\n",
    "05127019a": "दुर्योधन निबोधेदं वचनं मम पुत्रक\n",
    "05127019c": "हितं ते सानुबन्धस्य तथायत्यां सुखोदयम्\n",
    "05127020a": "भीष्मस्य तु पितुश्चैव मम चापचितिः कृता\n",
    "05127020c": "भवेद्द्रोणमुखानां च सुहृदां शाम्यता त्वया\n",
    "05127021a": "न हि राज्यं महाप्राज्ञ स्वेन कामेन शक्यते\n",
    "05127021c": "अवाप्तुं रक्षितुं वापि भोक्तुं वा भरतर्षभ\n",
    "05127022a": "न ह्यवश्येन्द्रियो राज्यमश्नीयाद्दीर्घमन्तरम्\n",
    "05127022c": "विजितात्मा तु मेधावी स राज्यमभिपालयेत्\n",
    "05127023a": "कामक्रोधौ हि पुरुषमर्थेभ्यो व्यपकर्षतः\n",
    "05127023c": "तौ तु शत्रू विनिर्जित्य राजा विजयते महीम्\n",
    "05127024a": "लोकेश्वरप्रभुत्वं हि महदेतद्दुरात्मभिः\n",
    "05127024c": "राज्यं नामेप्सितं स्थानं न शक्यमभिरक्षितुम्\n",
    "05127025a": "इन्द्रियाणि महत्प्रेप्सुर्नियच्छेदर्थधर्मयोः\n",
    "05127025c": "इन्द्रियैर्नियतैर्बुद्धिर्वर्धतेऽग्निरिवेन्धनैः\n",
    "05127026a": "अविधेयानि हीमानि व्यापादयितुमप्यलम्\n",
    "05127026c": "अविधेया इवादान्ता हयाः पथि कुसारथिम्\n",
    "05127027a": "अविजित्य य आत्मानममात्यान्विजिगीषते\n",
    "05127027c": "अजितात्माजितामात्यः सोऽवशः परिहीयते\n",
    "05127028a": "आत्मानमेव प्रथमं देशरूपेण यो जयेत्\n",
    "05127028c": "ततोऽमात्यानमित्रांश्च न मोघं विजिगीषते\n",
    "05127029a": "वश्येन्द्रियं जितामात्यं धृतदण्डं विकारिषु\n",
    "05127029c": "परीक्ष्यकारिणं धीरमत्यन्तं श्रीर्निषेवते\n",
    "05127030a": "क्षुद्राक्षेणेव जालेन झषावपिहितावुभौ\n",
    "05127030c": "कामक्रोधौ शरीरस्थौ प्रज्ञानं तौ विलुम्पतः\n",
    "05127031a": "याभ्यां हि देवाः स्वर्यातुः स्वर्गस्यापिदधुर्मुखम्\n",
    "05127031c": "बिभ्यतोऽनुपरागस्य कामक्रोधौ स्म वर्धितौ\n",
    "05127032a": "कामं क्रोधं च लोभं च दम्भं दर्पं च भूमिपः\n",
    "05127032c": "सम्यग्विजेतुं यो वेद स महीमभिजायते\n",
    "05127033a": "सततं निग्रहे युक्त इन्द्रियाणां भवेन्नृपः\n",
    "05127033c": "ईप्सन्नर्थं च धर्मं च द्विषतां च पराभवम्\n",
    "05127034a": "कामाभिभूतः क्रोधाद्वा यो मिथ्या प्रतिपद्यते\n",
    "05127034c": "स्वेषु चान्येषु वा तस्य न सहाया भवन्त्युत\n",
    "05127035a": "एकीभूतैर्महाप्राज्ञैः शूरैररिनिबर्हणैः\n",
    "05127035c": "पाण्डवैः पृथिवीं तात भोक्ष्यसे सहितः सुखी\n",
    "05127036a": "यथा भीष्मः शांतनवो द्रोणश्चापि महारथः\n",
    "05127036c": "आहतुस्तात तत्सत्यमजेयौ कृष्णपाण्डवौ\n",
    "05127037a": "प्रपद्यस्व महाबाहुं कृष्णमक्लिष्टकारिणम्\n",
    "05127037c": "प्रसन्नो हि सुखाय स्यादुभयोरेव केशवः\n",
    "05127038a": "सुहृदामर्थकामानां यो न तिष्ठति शासने\n",
    "05127038c": "प्राज्ञानां कृतविद्यानां स नरः शत्रुनन्दनः\n",
    "05127039a": "न युद्धे तात कल्याणं न धर्मार्थौ कुतः सुखम्\n",
    "05127039c": "न चापि विजयो नित्यं मा युद्धे चेत आधिथाः\n",
    "05127040a": "भीष्मेण हि महाप्राज्ञ पित्रा ते बाह्लिकेन च\n",
    "05127040c": "दत्तोंऽशः पाण्डुपुत्राणां भेदाद्भीतैररिंदम\n",
    "05127041a": "तस्य चैतत्प्रदानस्य फलमद्यानुपश्यसि\n",
    "05127041c": "यद्भुङ्क्षे पृथिवीं सर्वां शूरैर्निहतकण्टकाम्\n",
    "05127042a": "प्रयच्छ पाण्डुपुत्राणां यथोचितमरिंदम\n",
    "05127042c": "यदीच्छसि सहामात्यो भोक्तुमर्धं महीक्षिताम्\n",
    "05127043a": "अलमर्धं पृथिव्यास्ते सहामात्यस्य जीवनम्\n",
    "05127043c": "सुहृदां वचने तिष्ठन्यशः प्राप्स्यसि भारत\n",
    "05127044a": "श्रीमद्भिरात्मवद्भिर्हि बुद्धिमद्भिर्जितेन्द्रियैः\n",
    "05127044c": "पाण्डवैर्विग्रहस्तात भ्रंशयेन्महतः सुखात्\n",
    "05127045a": "निगृह्य सुहृदां मन्युं शाधि राज्यं यथोचितम्\n",
    "05127045c": "स्वमंशं पाण्डुपुत्रेभ्यः प्रदाय भरतर्षभ\n",
    "05127046a": "अलमह्ना निकारोऽयं त्रयोदश समाः कृतः\n",
    "05127046c": "शमयैनं महाप्राज्ञ कामक्रोधसमेधितम्\n",
    "05127047a": "न चैष शक्तः पार्थानां यस्त्वदर्थमभीप्सति\n",
    "05127047c": "सूतपुत्रो दृढक्रोधो भ्राता दुःशासनश्च ते\n",
    "05127048a": "भीष्मे द्रोणे कृपे कर्णे भीमसेने धनंजये\n",
    "05127048c": "धृष्टद्युम्ने च संक्रुद्धे न स्युः सर्वाः प्रजा ध्रुवम्\n",
    "05127049a": "अमर्षवशमापन्नो मा कुरूंस्तात जीघनः\n",
    "05127049c": "सर्वा हि पृथिवी स्पृष्टा त्वत्पाण्डवकृते वधम्\n",
    "05127050a": "यच्च त्वं मन्यसे मूढ भीष्मद्रोणकृपादयः\n",
    "05127050c": "योत्स्यन्ते सर्वशक्त्येति नैतदद्योपपद्यते\n",
    "05127051a": "समं हि राज्यं प्रीतिश्च स्थानं च विजितात्मनाम्\n",
    "05127051c": "पाण्डवेष्वथ युष्मासु धर्मस्त्वभ्यधिकस्ततः\n",
    "05127052a": "राजपिण्डभयादेते यदि हास्यन्ति जीवितम्\n",
    "05127052c": "न हि शक्ष्यन्ति राजानं युधिष्ठिरमुदीक्षितुम्\n",
    "05127053a": "न लोभादर्थसंपत्तिर्नराणामिह दृश्यते\n",
    "05127053c": "तदलं तात लोभेन प्रशाम्य भरतर्षभ\n",
    "05128001": "वैशंपायन उवाच\n",
    "05128001a": "तत्तु वाक्यमनादृत्य सोऽर्थवन्मातृभाषितम्\n",
    "05128001c": "पुनः प्रतस्थे संरम्भात्सकाशमकृतात्मनाम्\n",
    "05128002a": "ततः सभाया निर्गम्य मन्त्रयामास कौरवः\n",
    "05128002c": "सौबलेन मताक्षेण राज्ञा शकुनिना सह\n",
    "05128003a": "दुर्योधनस्य कर्णस्य शकुनेः सौबलस्य च\n",
    "05128003c": "दुःशासनचतुर्थानामिदमासीद्विचेष्टितम्\n",
    "05128004a": "पुरायमस्मान्गृह्णाति क्षिप्रकारी जनार्दनः\n",
    "05128004c": "सहितो धृतराष्ट्रेण राज्ञा शांतनवेन च\n",
    "05128005a": "वयमेव हृषीकेशं निगृह्णीम बलादिव\n",
    "05128005c": "प्रसह्य पुरुषव्याघ्रमिन्द्रो वैरोचनिं यथा\n",
    "05128006a": "श्रुत्वा गृहीतं वार्ष्णेयं पाण्डवा हतचेतसः\n",
    "05128006c": "निरुत्साहा भविष्यन्ति भग्नदंष्ट्रा इवोरगाः\n",
    "05128007a": "अयं ह्येषां महाबाहुः सर्वेषां शर्म वर्म च\n",
    "05128007c": "अस्मिन्गृहीते वरदे ऋषभे सर्वसात्वताम्\n",
    "05128007e": "निरुद्यमा भविष्यन्ति पाण्डवाः सोमकैः सह\n",
    "05128008a": "तस्माद्वयमिहैवैनं केशवं क्षिप्रकारिणम्\n",
    "05128008c": "क्रोशतो धृतराष्ट्रस्य बद्ध्वा योत्स्यामहे रिपून्\n",
    "05128009a": "तेषां पापमभिप्रायं पापानां दुष्टचेतसाम्\n",
    "05128009c": "इङ्गितज्ञः कविः क्षिप्रमन्वबुध्यत सात्यकिः\n",
    "05128010a": "तदर्थमभिनिष्क्रम्य हार्दिक्येन सहास्थितः\n",
    "05128010c": "अब्रवीत्कृतवर्माणं क्षिप्रं योजय वाहिनीम्\n",
    "05128011a": "व्यूढानीकः सभाद्वारमुपतिष्ठस्व दंशितः\n",
    "05128011c": "यावदाख्याम्यहं चैतत्कृष्णायाक्लिष्टकर्मणे\n",
    "05128012a": "स प्रविश्य सभां वीरः सिंहो गिरिगुहामिव\n",
    "05128012c": "आचष्ट तमभिप्रायं केशवाय महात्मने\n",
    "05128013a": "धृतराष्ट्रं ततश्चैव विदुरं चान्वभाषत\n",
    "05128013c": "तेषामेतमभिप्रायमाचचक्षे स्मयन्निव\n",
    "05128014a": "धर्मादपेतमर्थाच्च कर्म साधुविगर्हितम्\n",
    "05128014c": "मन्दाः कर्तुमिहेच्छन्ति न चावाप्यं कथंचन\n",
    "05128015a": "पुरा विकुर्वते मूढाः पापात्मानः समागताः\n",
    "05128015c": "धर्षिताः काममन्युभ्यां क्रोधलोभवशानुगाः\n",
    "05128016a": "इमं हि पुण्डरीकाक्षं जिघृक्षन्त्यल्पचेतसः\n",
    "05128016c": "पटेनाग्निं प्रज्वलितं यथा बाला यथा जडाः\n",
    "05128017a": "सात्यकेस्तद्वचः श्रुत्वा विदुरो दीर्घदर्शिवान्\n",
    "05128017c": "धृतराष्ट्रं महाबाहुमब्रवीत्कुरुसंसदि\n",
    "05128018a": "राजन्परीतकालास्ते पुत्राः सर्वे परंतप\n",
    "05128018c": "अयशस्यमशक्यं च कर्म कर्तुं समुद्यताः\n",
    "05128019a": "इमं हि पुण्डरीकाक्षमभिभूय प्रसह्य च\n",
    "05128019c": "निग्रहीतुं किलेच्छन्ति सहिता वासवानुजम्\n",
    "05128020a": "इमं पुरुषशार्दूलमप्रधृष्यं दुरासदम्\n",
    "05128020c": "आसाद्य न भविष्यन्ति पतंगा इव पावकम्\n",
    "05128021a": "अयमिच्छन्हि तान्सर्वान्यतमानाञ्जनार्दनः\n",
    "05128021c": "सिंहो मृगानिव क्रुद्धो गमयेद्यमसादनम्\n",
    "05128022a": "न त्वयं निन्दितं कर्म कुर्यात्कृष्णः कथंचन\n",
    "05128022c": "न च धर्मादपक्रामेदच्युतः पुरुषोत्तमः\n",
    "05128023a": "विदुरेणैवमुक्ते तु केशवो वाक्यमब्रवीत्\n",
    "05128023c": "धृतराष्ट्रमभिप्रेक्ष्य सुहृदां शृण्वतां मिथः\n",
    "05128024a": "राजन्नेते यदि क्रुद्धा मां निगृह्णीयुरोजसा\n",
    "05128024c": "एते वा मामहं वैनाननुजानीहि पार्थिव\n",
    "05128025a": "एतान्हि सर्वान्संरब्धान्नियन्तुमहमुत्सहे\n",
    "05128025c": "न त्वहं निन्दितं कर्म कुर्यां पापं कथंचन\n",
    "05128026a": "पाण्डवार्थे हि लुभ्यन्तः स्वार्थाद्धास्यन्ति ते सुताः\n",
    "05128026c": "एते चेदेवमिच्छन्ति कृतकार्यो युधिष्ठिरः\n",
    "05128027a": "अद्यैव ह्यहमेतांश्च ये चैताननु भारत\n",
    "05128027c": "निगृह्य राजन्पार्थेभ्यो दद्यां किं दुष्कृतं भवेत्\n",
    "05128028a": "इदं तु न प्रवर्तेयं निन्दितं कर्म भारत\n",
    "05128028c": "संनिधौ ते महाराज क्रोधजं पापबुद्धिजम्\n",
    "05128029a": "एष दुर्योधनो राजन्यथेच्छति तथास्तु तत्\n",
    "05128029c": "अहं तु सर्वान्समयाननुजानामि भारत\n",
    "05128030a": "एतच्छ्रुत्वा तु विदुरं धृतराष्ट्रोऽभ्यभाषत\n",
    "05128030c": "क्षिप्रमानय तं पापं राज्यलुब्धं सुयोधनम्\n",
    "05128031a": "सहमित्रं सहामात्यं ससोदर्यं सहानुगम्\n",
    "05128031c": "शक्नुयां यदि पन्थानमवतारयितुं पुनः\n",
    "05128032a": "ततो दुर्योधनं क्षत्ता पुनः प्रावेशयत्सभाम्\n",
    "05128032c": "अकामं भ्रातृभिः सार्धं राजभिः परिवारितम्\n",
    "05128033a": "अथ दुर्योधनं राजा धृतराष्ट्रोऽभ्यभाषत\n",
    "05128033c": "कर्णदुःशासनाभ्यां च राजभिश्चाभिसंवृतम्\n",
    "05128034a": "नृशंस पापभूयिष्ठ क्षुद्रकर्मसहायवान्\n",
    "05128034c": "पापैः सहायैः संहत्य पापं कर्म चिकीर्षसि\n",
    "05128035a": "अशक्यमयशस्यं च सद्भिश्चापि विगर्हितम्\n",
    "05128035c": "यथा त्वादृशको मूढो व्यवस्येत्कुलपांसनः\n",
    "05128036a": "त्वमिमं पुण्डरीकाक्षमप्रधृष्यं दुरासदम्\n",
    "05128036c": "पापैः सहायैः संहत्य निग्रहीतुं किलेच्छसि\n",
    "05128037a": "यो न शक्यो बलात्कर्तुं देवैरपि सवासवैः\n",
    "05128037c": "तं त्वं प्रार्थयसे मन्द बालश्चन्द्रमसं यथा\n",
    "05128038a": "देवैर्मनुष्यैर्गन्धर्वैरसुरैरुरगैश्च यः\n",
    "05128038c": "न सोढुं समरे शक्यस्तं न बुध्यसि केशवम्\n",
    "05128039a": "दुर्ग्रहः पाणिना वायुर्दुःस्पर्शः पाणिना शशी\n",
    "05128039c": "दुर्धरा पृथिवी मूर्ध्ना दुर्ग्रहः केशवो बलात्\n",
    "05128040a": "इत्युक्ते धृतराष्ट्रेण क्षत्तापि विदुरोऽब्रवीत्\n",
    "05128040c": "दुर्योधनमभिप्रेक्ष्य धार्तराष्ट्रममर्षणम्\n",
    "05128041a": "सौभद्वारे वानरेन्द्रो द्विविदो नाम नामतः\n",
    "05128041c": "शिलावर्षेण महता छादयामास केशवम्\n",
    "05128042a": "ग्रहीतुकामो विक्रम्य सर्वयत्नेन माधवम्\n",
    "05128042c": "ग्रहीतुं नाशकत्तत्र तं त्वं प्रार्थयसे बलात्\n",
    "05128043a": "निर्मोचने षट्सहस्राः पाशैर्बद्ध्वा महासुराः\n",
    "05128043c": "ग्रहीतुं नाशकंश्चैनं तं त्वं प्रार्थयसे बलात्\n",
    "05128044a": "प्राग्ज्योतिषगतं शौरिं नरकः सह दानवैः\n",
    "05128044c": "ग्रहीतुं नाशकत्तत्र तं त्वं प्रार्थयसे बलात्\n",
    "05128045a": "अनेन हि हता बाल्ये पूतना शिशुना तथा\n",
    "05128045c": "गोवर्धनो धारितश्च गवार्थे भरतर्षभ\n",
    "05128046a": "अरिष्टो धेनुकश्चैव चाणूरश्च महाबलः\n",
    "05128046c": "अश्वराजश्च निहतः कंसश्चारिष्टमाचरन्\n",
    "05128047a": "जरासंधश्च वक्रश्च शिशुपालश्च वीर्यवान्\n",
    "05128047c": "बाणश्च निहतः संख्ये राजानश्च निषूदिताः\n",
    "05128048a": "वरुणो निर्जितो राजा पावकश्चामितौजसा\n",
    "05128048c": "पारिजातं च हरता जितः साक्षाच्छचीपतिः\n",
    "05128049a": "एकार्णवे शयानेन हतौ तौ मधुकैटभौ\n",
    "05128049c": "जन्मान्तरमुपागम्य हयग्रीवस्तथा हतः\n",
    "05128050a": "अयं कर्ता न क्रियते कारणं चापि पौरुषे\n",
    "05128050c": "यद्यदिच्छेदयं शौरिस्तत्तत्कुर्यादयत्नतः\n",
    "05128051a": "तं न बुध्यसि गोविन्दं घोरविक्रममच्युतम्\n",
    "05128051c": "आशीविषमिव क्रुद्धं तेजोराशिमनिर्जितम्\n",
    "05128052a": "प्रधर्षयन्महाबाहुं कृष्णमक्लिष्टकारिणम्\n",
    "05128052c": "पतंगोऽग्निमिवासाद्य सामात्यो न भविष्यसि\n",
    "05129001": "वैशंपायन उवाच\n",
    "05129001a": "विदुरेणैवमुक्ते तु केशवः शत्रुपूगहा\n",
    "05129001c": "दुर्योधनं धार्तराष्ट्रमभ्यभाषत वीर्यवान्\n",
    "05129002a": "एकोऽहमिति यन्मोहान्मन्यसे मां सुयोधन\n",
    "05129002c": "परिभूय च दुर्बुद्धे ग्रहीतुं मां चिकीर्षसि\n",
    "05129003a": "इहैव पाण्डवाः सर्वे तथैवान्धकवृष्णयः\n",
    "05129003c": "इहादित्याश्च रुद्राश्च वसवश्च महर्षिभिः\n",
    "05129004a": "एवमुक्त्वा जहासोच्चैः केशवः परवीरहा\n",
    "05129004c": "तस्य संस्मयतः शौरेर्विद्युद्रूपा महात्मनः\n",
    "05129004e": "अङ्गुष्ठमात्रास्त्रिदशा मुमुचुः पावकार्चिषः\n",
    "05129005a": "तस्य ब्रह्मा ललाटस्थो रुद्रो वक्षसि चाभवत्\n",
    "05129005c": "लोकपाला भुजेष्वासन्नग्निरास्यादजायत\n",
    "05129006a": "आदित्याश्चैव साध्याश्च वसवोऽथाश्विनावपि\n",
    "05129006c": "मरुतश्च सहेन्द्रेण विश्वेदेवास्तथैव च\n",
    "05129006e": "बभूवुश्चैव रूपाणि यक्षगन्धर्वरक्षसाम्\n",
    "05129007a": "प्रादुरास्तां तथा दोर्भ्यां संकर्षणधनंजयौ\n",
    "05129007c": "दक्षिणेऽथार्जुनो धन्वी हली रामश्च सव्यतः\n",
    "05129008a": "भीमो युधिष्ठिरश्चैव माद्रीपुत्रौ च पृष्ठतः\n",
    "05129008c": "अन्धका वृष्णयश्चैव प्रद्युम्नप्रमुखास्ततः\n",
    "05129009a": "अग्रे बभूवुः कृष्णस्य समुद्यतमहायुधाः\n",
    "05129009c": "शङ्खचक्रगदाशक्तिशार्ङ्गलाङ्गलनन्दकाः\n",
    "05129010a": "अदृश्यन्तोद्यतान्येव सर्वप्रहरणानि च\n",
    "05129010c": "नानाबाहुषु कृष्णस्य दीप्यमानानि सर्वशः\n",
    "05129011a": "नेत्राभ्यां नस्ततश्चैव श्रोत्राभ्यां च समन्ततः\n",
    "05129011c": "प्रादुरासन्महारौद्राः सधूमाः पावकार्चिषः\n",
    "05129011e": "रोमकूपेषु च तथा सूर्यस्येव मरीचयः\n",
    "05129012a": "तं दृष्ट्वा घोरमात्मानं केशवस्य महात्मनः\n",
    "05129012c": "न्यमीलयन्त नेत्राणि राजानस्त्रस्तचेतसः\n",
    "05129013a": "ऋते द्रोणं च भीष्मं च विदुरं च महामतिम्\n",
    "05129013c": "संजयं च महाभागमृषींश्चैव तपोधनान्\n",
    "05129013e": "प्रादात्तेषां स भगवान्दिव्यं चक्षुर्जनार्दनः\n",
    "05129014a": "तद्दृष्ट्वा महदाश्चर्यं माधवस्य सभातले\n",
    "05129014c": "देवदुन्दुभयो नेदुः पुष्पवर्षं पपात च\n",
    "05129015a": "चचाल च मही कृत्स्ना सागरश्चापि चुक्षुभे\n",
    "05129015c": "विस्मयं परमं जग्मुः पार्थिवा भरतर्षभ\n",
    "05129016a": "ततः स पुरुषव्याघ्रः संजहार वपुः स्वकम्\n",
    "05129016c": "तां दिव्यामद्भुतां चित्रामृद्धिमत्तामरिंदमः\n",
    "05129017a": "ततः सात्यकिमादाय पाणौ हार्दिक्यमेव च\n",
    "05129017c": "ऋषिभिस्तैरनुज्ञातो निर्ययौ मधुसूदनः\n",
    "05129018a": "ऋषयोऽन्तर्हिता जग्मुस्ततस्ते नारदादयः\n",
    "05129018c": "तस्मिन्कोलाहले वृत्ते तदद्भुतमभूत्तदा\n",
    "05129019a": "तं प्रस्थितमभिप्रेक्ष्य कौरवाः सह राजभिः\n",
    "05129019c": "अनुजग्मुर्नरव्याघ्रं देवा इव शतक्रतुम्\n",
    "05129020a": "अचिन्तयन्नमेयात्मा सर्वं तद्राजमण्डलम्\n",
    "05129020c": "निश्चक्राम ततः शौरिः सधूम इव पावकः\n",
    "05129021a": "ततो रथेन शुभ्रेण महता किङ्किणीकिना\n",
    "05129021c": "हेमजालविचित्रेण लघुना मेघनादिना\n",
    "05129022a": "सूपस्करेण शुभ्रेण वैयाघ्रेण वरूथिना\n",
    "05129022c": "सैन्यसुग्रीवयुक्तेन प्रत्यदृश्यत दारुकः\n",
    "05129023a": "तथैव रथमास्थाय कृतवर्मा महारथः\n",
    "05129023c": "वृष्णीनां संमतो वीरो हार्दिक्यः प्रत्यदृश्यत\n",
    "05129024a": "उपस्थितरथं शौरिं प्रयास्यन्तमरिंदमम्\n",
    "05129024c": "धृतराष्ट्रो महाराजः पुनरेवाभ्यभाषत\n",
    "05129025a": "यावद्बलं मे पुत्रेषु पश्यस्येतज्जनार्दन\n",
    "05129025c": "प्रत्यक्षं ते न ते किंचित्परोक्षं शत्रुकर्शन\n",
    "05129026a": "कुरूणां शममिच्छन्तं यतमानं च केशव\n",
    "05129026c": "विदित्वैतामवस्थां मे नातिशङ्कितुमर्हसि\n",
    "05129027a": "न मे पापोऽस्त्यभिप्रायः पाण्डवान्प्रति केशव\n",
    "05129027c": "ज्ञातमेव हि ते वाक्यं यन्मयोक्तः सुयोधनः\n",
    "05129028a": "जानन्ति कुरवः सर्वे राजानश्चैव पार्थिवाः\n",
    "05129028c": "शमे प्रयतमानं मां सर्वयत्नेन माधव\n",
    "05129029a": "ततोऽब्रवीन्महाबाहुर्धृतराष्ट्रं जनेश्वरम्\n",
    "05129029c": "द्रोणं पितामहं भीष्मं क्षत्तारं बाह्लिकं कृपम्\n",
    "05129030a": "प्रत्यक्षमेतद्भवतां यद्वृत्तं कुरुसंसदि\n",
    "05129030c": "यथा चाशिष्टवन्मन्दो रोषादसकृदुत्थितः\n",
    "05129031a": "वदत्यनीशमात्मानं धृतराष्ट्रो महीपतिः\n",
    "05129031c": "आपृच्छे भवतः सर्वान्गमिष्यामि युधिष्ठिरम्\n",
    "05129032a": "आमन्त्र्य प्रस्थितं शौरिं रथस्थं पुरुषर्षभम्\n",
    "05129032c": "अनुजग्मुर्महेष्वासाः प्रवीरा भरतर्षभाः\n",
    "05129033a": "भीष्मो द्रोणः कृपः क्षत्ता धृतराष्ट्रोऽथ बाह्लिकः\n",
    "05129033c": "अश्वत्थामा विकर्णश्च युयुत्सुश्च महारथः\n",
    "05129034a": "ततो रथेन शुभ्रेण महता किङ्किणीकिना\n",
    "05129034c": "कुरूणां पश्यतां प्रायात्पृथां द्रष्टुं पितृष्वसाम्\n",
    "05130001": "वैशंपायन उवाच\n",
    "05130001a": "प्रविश्याथ गृहं तस्याश्चरणावभिवाद्य च\n",
    "05130001c": "आचख्यौ तत्समासेन यद्वृत्तं कुरुसंसदि\n",
    "05130002": "वासुदेव उवाच\n",
    "05130002a": "उक्तं बहुविधं वाक्यं ग्रहणीयं सहेतुकम्\n",
    "05130002c": "ऋषिभिश्च मया चैव न चासौ तद्गृहीतवान्\n",
    "05130003a": "कालपक्वमिदं सर्वं दुर्योधनवशानुगम्\n",
    "05130003c": "आपृच्छे भवतीं शीघ्रं प्रयास्ये पाण्डवान्प्रति\n",
    "05130004a": "किं वाच्याः पाण्डवेयास्ते भवत्या वचनान्मया\n",
    "05130004c": "तद्ब्रूहि त्वं महाप्राज्ञे शुश्रूषे वचनं तव\n",
    "05130005": "कुन्त्युवाच\n",
    "05130005a": "ब्रूयाः केशव राजानं धर्मात्मानं युधिष्ठिरम्\n",
    "05130005c": "भूयांस्ते हीयते धर्मो मा पुत्रक वृथा कृथाः\n",
    "05130006a": "श्रोत्रियस्येव ते राजन्मन्दकस्याविपश्चितः\n",
    "05130006c": "अनुवाकहता बुद्धिर्धर्ममेवैकमीक्षते\n",
    "05130007a": "अङ्गावेक्षस्व धर्मं त्वं यथा सृष्टः स्वयंभुवा\n",
    "05130007c": "उरस्तः क्षत्रियः सृष्टो बाहुवीर्योपजीविता\n",
    "05130007e": "क्रूराय कर्मणे नित्यं प्रजानां परिपालने\n",
    "05130008a": "शृणु चात्रोपमामेकां या वृद्धेभ्यः श्रुता मया\n",
    "05130008c": "मुचुकुन्दस्य राजर्षेरददात्पृथिवीमिमाम्\n",
    "05130008e": "पुरा वैश्रवणः प्रीतो न चासौ तां गृहीतवान्\n",
    "05130009a": "बाहुवीर्यार्जितं राज्यमश्नीयामिति कामये\n",
    "05130009c": "ततो वैश्रवणः प्रीतो विस्मितः समपद्यत\n",
    "05130010a": "मुचुकुन्दस्ततो राजा सोऽन्वशासद्वसुंधराम्\n",
    "05130010c": "बाहुवीर्यार्जितां सम्यक्क्षत्रधर्ममनुव्रतः\n",
    "05130011a": "यं हि धर्मं चरन्तीह प्रजा राज्ञा सुरक्षिताः\n",
    "05130011c": "चतुर्थं तस्य धर्मस्य राजा भारत विन्दति\n",
    "05130012a": "राजा चरति चेद्धर्मं देवत्वायैव कल्पते\n",
    "05130012c": "स चेदधर्मं चरति नरकायैव गच्छति\n",
    "05130013a": "दण्डनीतिः स्वधर्मेण चातुर्वर्ण्यं नियच्छति\n",
    "05130013c": "प्रयुक्ता स्वामिना सम्यगधर्मेभ्यश्च यच्छति\n",
    "05130014a": "दण्डनीत्यां यदा राजा सम्यक्कार्त्स्न्येन वर्तते\n",
    "05130014c": "तदा कृतयुगं नाम कालः श्रेष्ठः प्रवर्तते\n",
    "05130015a": "कालो वा कारणं राज्ञो राजा वा कालकारणम्\n",
    "05130015c": "इति ते संशयो मा भूद्राजा कालस्य कारणम्\n",
    "05130016a": "राजा कृतयुगस्रष्टा त्रेताया द्वापरस्य च\n",
    "05130016c": "युगस्य च चतुर्थस्य राजा भवति कारणम्\n",
    "05130017a": "कृतस्य कारणाद्राजा स्वर्गमत्यन्तमश्नुते\n",
    "05130017c": "त्रेतायाः कारणाद्राजा स्वर्गं नात्यन्तमश्नुते\n",
    "05130017e": "प्रवर्तनाद्द्वापरस्य यथाभागमुपाश्नुते\n",
    "05130018a": "ततो वसति दुष्कर्मा नरके शाश्वतीः समाः\n",
    "05130018c": "राजदोषेण हि जगत्स्पृश्यते जगतः स च\n",
    "05130019a": "राजधर्मानवेक्षस्व पितृपैतामहोचितान्\n",
    "05130019c": "नैतद्राजर्षिवृत्तं हि यत्र त्वं स्थातुमिच्छसि\n",
    "05130020a": "न हि वैक्लव्यसंसृष्ट आनृशंस्ये व्यवस्थितः\n",
    "05130020c": "प्रजापालनसंभूतं किंचित्प्राप फलं नृपः\n",
    "05130021a": "न ह्येतामाशिषं पाण्डुर्न चाहं न पितामहः\n",
    "05130021c": "प्रयुक्तवन्तः पूर्वं ते यया चरसि मेधया\n",
    "05130022a": "यज्ञो दानं तपः शौर्यं प्रजासंतानमेव च\n",
    "05130022c": "माहात्म्यं बलमोजश्च नित्यमाशंसितं मया\n",
    "05130023a": "नित्यं स्वाहा स्वधा नित्यं ददुर्मानुषदेवताः\n",
    "05130023c": "दीर्घमायुर्धनं पुत्रान्सम्यगाराधिताः शुभाः\n",
    "05130024a": "पुत्रेष्वाशासते नित्यं पितरो दैवतानि च\n",
    "05130024c": "दानमध्ययनं यज्ञं प्रजानां परिपालनम्\n",
    "05130025a": "एतद्धर्ममधर्मं वा जन्मनैवाभ्यजायथाः\n",
    "05130025c": "ते स्थ वैद्याः कुले जाता अवृत्त्या तात पीडिताः\n",
    "05130026a": "यत्तु दानपतिं शूरं क्षुधिताः पृथिवीचराः\n",
    "05130026c": "प्राप्य तृप्ताः प्रतिष्ठन्ते धर्मः कोऽभ्यधिकस्ततः\n",
    "05130027a": "दानेनान्यं बलेनान्यं तथा सूनृतयापरम्\n",
    "05130027c": "सर्वतः प्रतिगृह्णीयाद्राज्यं प्राप्येह धार्मिकः\n",
    "05130028a": "ब्राह्मणः प्रचरेद्भैक्षं क्षत्रियः परिपालयेत्\n",
    "05130028c": "वैश्यो धनार्जनं कुर्याच्छूद्रः परिचरेच्च तान्\n",
    "05130029a": "भैक्षं विप्रतिषिद्धं ते कृषिर्नैवोपपद्यते\n",
    "05130029c": "क्षत्रियोऽसि क्षतात्त्राता बाहुवीर्योपजीविता\n",
    "05130030a": "पित्र्यमंशं महाबाहो निमग्नं पुनरुद्धर\n",
    "05130030c": "साम्ना दानेन भेदेन दण्डेनाथ नयेन च\n",
    "05130031a": "इतो दुःखतरं किं नु यदहं हीनबान्धवा\n",
    "05130031c": "परपिण्डमुदीक्षामि त्वां सूत्वामित्रनन्दन\n",
    "05130032a": "युध्यस्व राजधर्मेण मा निमज्जीः पितामहान्\n",
    "05130032c": "मा गमः क्षीणपुण्यस्त्वं सानुजः पापिकां गतिम्\n",
    "05131001": "कुन्त्युवाच\n",
    "05131001a": "अत्राप्युदाहरन्तीममितिहासं पुरातनम्\n",
    "05131001c": "विदुरायाश्च संवादं पुत्रस्य च परंतप\n",
    "05131002a": "अत्र श्रेयश्च भूयश्च यथा सा वक्तुमर्हति\n",
    "05131002c": "यशस्विनी मन्युमती कुले जाता विभावरी\n",
    "05131003a": "क्षत्रधर्मरता धन्या विदुरा दीर्घदर्शिनी\n",
    "05131003c": "विश्रुता राजसंसत्सु श्रुतवाक्या बहुश्रुता\n",
    "05131004a": "विदुरा नाम वै सत्या जगर्हे पुत्रमौरसम्\n",
    "05131004c": "निर्जितं सिन्धुराजेन शयानं दीनचेतसम्\n",
    "05131004e": "अनन्दनमधर्मज्ञं द्विषतां हर्षवर्धनम्\n",
    "05131005a": "न मया त्वं न पित्रासि जातः क्वाभ्यागतो ह्यसि\n",
    "05131005c": "निर्मन्युरुपशाखीयः पुरुषः क्लीबसाधनः\n",
    "05131006a": "यावज्जीवं निराशोऽसि कल्याणाय धुरं वह\n",
    "05131006c": "मात्मानमवमन्यस्व मैनमल्पेन बीभरः\n",
    "05131006e": "मनः कृत्वा सुकल्याणं मा भैस्त्वं प्रतिसंस्तभ\n",
    "05131007a": "उत्तिष्ठ हे कापुरुष मा शेष्वैवं पराजितः\n",
    "05131007c": "अमित्रान्नन्दयन्सर्वान्निर्मानो बन्धुशोकदः\n",
    "05131008a": "सुपूरा वै कुनदिका सुपूरो मूषिकाञ्जलिः\n",
    "05131008c": "सुसंतोषः कापुरुषः स्वल्पकेनापि तुष्यति\n",
    "05131009a": "अप्यरेरारुजन्दंष्ट्रामाश्वेव निधनं व्रज\n",
    "05131009c": "अपि वा संशयं प्राप्य जीवितेऽपि पराक्रम\n",
    "05131010a": "अप्यरेः श्येनवच्छिद्रं पश्येस्त्वं विपरिक्रमन्\n",
    "05131010c": "विनदन्वाथ वा तूष्णीं व्योम्नि वापरिशङ्कितः\n",
    "05131011a": "त्वमेवं प्रेतवच्छेषे कस्माद्वज्रहतो यथा\n",
    "05131011c": "उत्तिष्ठ हे कापुरुष मा शेष्वैवं पराजितः\n",
    "05131012a": "मास्तं गमस्त्वं कृपणो विश्रूयस्व स्वकर्मणा\n",
    "05131012c": "मा मध्ये मा जघन्ये त्वं माधो भूस्तिष्ठ चोर्जितः\n",
    "05131013a": "अलातं तिन्दुकस्येव मुहूर्तमपि विज्वल\n",
    "05131013c": "मा तुषाग्निरिवानर्चिः काकरङ्खा जिजीविषुः\n",
    "05131013e": "मुहूर्तं ज्वलितं श्रेयो न तु धूमायितं चिरम्\n",
    "05131014a": "मा ह स्म कस्यचिद्गेहे जनी राज्ञः खरीमृदुः\n",
    "05131014c": "कृत्वा मानुष्यकं कर्म सृत्वाजिं यावदुत्तमम्\n",
    "05131014e": "धर्मस्यानृण्यमाप्नोति न चात्मानं विगर्हते\n",
    "05131015a": "अलब्ध्वा यदि वा लब्ध्वा नानुशोचन्ति पण्डिताः\n",
    "05131015c": "आनन्तर्यं चारभते न प्राणानां धनायते\n",
    "05131016a": "उद्भावयस्व वीर्यं वा तां वा गच्छ ध्रुवां गतिम्\n",
    "05131016c": "धर्मं पुत्राग्रतः कृत्वा किंनिमित्तं हि जीवसि\n",
    "05131017a": "इष्टापूर्तं हि ते क्लीब कीर्तिश्च सकला हता\n",
    "05131017c": "विच्छिन्नं भोगमूलं ते किंनिमित्तं हि जीवसि\n",
    "05131018a": "शत्रुर्निमज्जता ग्राह्यो जङ्घायां प्रपतिष्यता\n",
    "05131018c": "विपरिच्छिन्नमूलोऽपि न विषीदेत्कथंचन\n",
    "05131018e": "उद्यम्य धुरमुत्कर्षेदाजानेयकृतं स्मरन्\n",
    "05131019a": "कुरु सत्त्वं च मानं च विद्धि पौरुषमात्मनः\n",
    "05131019c": "उद्भावय कुलं मग्नं त्वत्कृते स्वयमेव हि\n",
    "05131020a": "यस्य वृत्तं न जल्पन्ति मानवा महदद्भुतम्\n",
    "05131020c": "राशिवर्धनमात्रं स नैव स्त्री न पुनः पुमान्\n",
    "05131021a": "दाने तपसि शौर्ये च यस्य न प्रथितं यशः\n",
    "05131021c": "विद्यायामर्थलाभे वा मातुरुच्चार एव सः\n",
    "05131022a": "श्रुतेन तपसा वापि श्रिया वा विक्रमेण वा\n",
    "05131022c": "जनान्योऽभिभवत्यन्यान्कर्मणा हि स वै पुमान्\n",
    "05131023a": "न त्वेव जाल्मीं कापालीं वृत्तिमेषितुमर्हसि\n",
    "05131023c": "नृशंस्यामयशस्यां च दुःखां कापुरुषोचिताम्\n",
    "05131024a": "यमेनमभिनन्देयुरमित्राः पुरुषं कृशम्\n",
    "05131024c": "लोकस्य समवज्ञातं निहीनाशनवाससम्\n",
    "05131025a": "अहोलाभकरं दीनमल्पजीवनमल्पकम्\n",
    "05131025c": "नेदृशं बन्धुमासाद्य बान्धवः सुखमेधते\n",
    "05131026a": "अवृत्त्यैव विपत्स्यामो वयं राष्ट्रात्प्रवासिताः\n",
    "05131026c": "सर्वकामरसैर्हीनाः स्थानभ्रष्टा अकिंचनाः\n",
    "05131027a": "अवर्णकारिणं सत्सु कुलवंशस्य नाशनम्\n",
    "05131027c": "कलिं पुत्रप्रवादेन संजय त्वामजीजनम्\n",
    "05131028a": "निरमर्षं निरुत्साहं निर्वीर्यमरिनन्दनम्\n",
    "05131028c": "मा स्म सीमन्तिनी काचिज्जनयेत्पुत्रमीदृशम्\n",
    "05131029a": "मा धूमाय ज्वलात्यन्तमाक्रम्य जहि शात्रवान्\n",
    "05131029c": "ज्वल मूर्धन्यमित्राणां मुहूर्तमपि वा क्षणम्\n",
    "05131030a": "एतावानेव पुरुषो यदमर्षी यदक्षमी\n",
    "05131030c": "क्षमावान्निरमर्षश्च नैव स्त्री न पुनः पुमान्\n",
    "05131031a": "संतोषो वै श्रियं हन्ति तथानुक्रोश एव च\n",
    "05131031c": "अनुत्थानभये चोभे निरीहो नाश्नुते महत्\n",
    "05131032a": "एभ्यो निकृतिपापेभ्यः प्रमुञ्चात्मानमात्मना\n",
    "05131032c": "आयसं हृदयं कृत्वा मृगयस्व पुनः स्वकम्\n",
    "05131033a": "पुरं विषहते यस्मात्तस्मात्पुरुष उच्यते\n",
    "05131033c": "तमाहुर्व्यर्थनामानं स्त्रीवद्य इह जीवति\n",
    "05131034a": "शूरस्योर्जितसत्त्वस्य सिंहविक्रान्तगामिनः\n",
    "05131034c": "दिष्टभावं गतस्यापि विघसे मोदते प्रजा\n",
    "05131035a": "य आत्मनः प्रियसुखे हित्वा मृगयते श्रियम्\n",
    "05131035c": "अमात्यानामथो हर्षमादधात्यचिरेण सः\n",
    "05131036": "पुत्र उवाच\n",
    "05131036a": "किं नु ते मामपश्यन्त्याः पृथिव्या अपि सर्वया\n",
    "05131036c": "किमाभरणकृत्यं ते किं भोगैर्जीवितेन वा\n",
    "05131037": "मातोवाच\n",
    "05131037a": "किमद्यकानां ये लोका द्विषन्तस्तानवाप्नुयुः\n",
    "05131037c": "ये त्वादृतात्मनां लोकाः सुहृदस्तान्व्रजन्तु नः\n",
    "05131038a": "भृत्यैर्विहीयमानानां परपिण्डोपजीविनाम्\n",
    "05131038c": "कृपणानामसत्त्वानां मा वृत्तिमनुवर्तिथाः\n",
    "05131039a": "अनु त्वां तात जीवन्तु ब्राह्मणाः सुहृदस्तथा\n",
    "05131039c": "पर्जन्यमिव भूतानि देवा इव शतक्रतुम्\n",
    "05131040a": "यमाजीवन्ति पुरुषं सर्वभूतानि संजय\n",
    "05131040c": "पक्वं द्रुममिवासाद्य तस्य जीवितमर्थवत्\n",
    "05131041a": "यस्य शूरस्य विक्रान्तैरेधन्ते बान्धवाः सुखम्\n",
    "05131041c": "त्रिदशा इव शक्रस्य साधु तस्येह जीवितम्\n",
    "05131042a": "स्वबाहुबलमाश्रित्य योऽभ्युज्जीवति मानवः\n",
    "05131042c": "स लोके लभते कीर्तिं परत्र च शुभां गतिम्\n",
    "05132001": "विदुरोवाच\n",
    "05132001a": "अथैतस्यामवस्थायां पौरुषं हातुमिच्छसि\n",
    "05132001c": "निहीनसेवितं मार्गं गमिष्यस्यचिरादिव\n",
    "05132002a": "यो हि तेजो यथाशक्ति न दर्शयति विक्रमात्\n",
    "05132002c": "क्षत्रियो जीविताकाङ्क्षी स्तेन इत्येव तं विदुः\n",
    "05132003a": "अर्थवन्त्युपपन्नानि वाक्यानि गुणवन्ति च\n",
    "05132003c": "नैव संप्राप्नुवन्ति त्वां मुमूर्षुमिव भेषजम्\n",
    "05132004a": "सन्ति वै सिन्धुराजस्य संतुष्टा बहवो जनाः\n",
    "05132004c": "दौर्बल्यादासते मूढा व्यसनौघप्रतीक्षिणः\n",
    "05132005a": "सहायोपचयं कृत्वा व्यवसाय्य ततस्ततः\n",
    "05132005c": "अनुदुष्येयुरपरे पश्यन्तस्तव पौरुषम्\n",
    "05132006a": "तैः कृत्वा सह संघातं गिरिदुर्गालयांश्चर\n",
    "05132006c": "काले व्यसनमाकाङ्क्षन्नैवायमजरामरः\n",
    "05132007a": "संजयो नामतश्च त्वं न च पश्यामि तत्त्वयि\n",
    "05132007c": "अन्वर्थनामा भव मे पुत्र मा व्यर्थनामकः\n",
    "05132008a": "सम्यग्दृष्टिर्महाप्राज्ञो बालं त्वां ब्राह्मणोऽब्रवीत्\n",
    "05132008c": "अयं प्राप्य महत्कृच्छ्रं पुनर्वृद्धिं गमिष्यति\n",
    "05132009a": "तस्य स्मरन्ती वचनमाशंसे विजयं तव\n",
    "05132009c": "तस्मात्तात ब्रवीमि त्वां वक्ष्यामि च पुनः पुनः\n",
    "05132010a": "यस्य ह्यर्थाभिनिर्वृत्तौ भवन्त्याप्यायिताः परे\n",
    "05132010c": "तस्यार्थसिद्धिर्नियता नयेष्वर्थानुसारिणः\n",
    "05132011a": "समृद्धिरसमृद्धिर्वा पूर्वेषां मम संजय\n",
    "05132011c": "एवं विद्वान्युद्धमना भव मा प्रत्युपाहर\n",
    "05132012a": "नातः पापीयसीं कांचिदवस्थां शम्बरोऽब्रवीत्\n",
    "05132012c": "यत्र नैवाद्य न प्रातर्भोजनं प्रतिदृश्यते\n",
    "05132013a": "पतिपुत्रवधादेतत्परमं दुःखमब्रवीत्\n",
    "05132013c": "दारिद्र्यमिति यत्प्रोक्तं पर्यायमरणं हि तत्\n",
    "05132014a": "अहं महाकुले जाता ह्रदाद्ध्रदमिवागता\n",
    "05132014c": "ईश्वरी सर्वकल्याणैर्भर्त्रा परमपूजिता\n",
    "05132015a": "महार्हमाल्याभरणां सुमृष्टाम्बरवाससम्\n",
    "05132015c": "पुरा दृष्ट्वा सुहृद्वर्गो मामपश्यत्सुदुर्गताम्\n",
    "05132016a": "यदा मां चैव भार्यां च द्रष्टासि भृशदुर्बले\n",
    "05132016c": "न तदा जीवितेनार्थो भविता तव संजय\n",
    "05132017a": "दासकर्मकरान्भृत्यानाचार्यर्त्विक्पुरोहितान्\n",
    "05132017c": "अवृत्त्यास्मान्प्रजहतो दृष्ट्वा किं जीवितेन ते\n",
    "05132018a": "यदि कृत्यं न पश्यामि तवाद्येह यथा पुरा\n",
    "05132018c": "श्लाघनीयं यशस्यं च का शान्तिर्हृदयस्य मे\n",
    "05132019a": "नेति चेद्ब्राह्मणान्ब्रूयां दीर्यते हृदयं मम\n",
    "05132019c": "न ह्यहं न च मे भर्ता नेति ब्राह्मणमुक्तवान्\n",
    "05132020a": "वयमाश्रयणीयाः स्म नाश्रितारः परस्य च\n",
    "05132020c": "सान्यानाश्रित्य जीवन्ती परित्यक्ष्यामि जीवितम्\n",
    "05132021a": "अपारे भव नः पारमप्लवे भव नः प्लवः\n",
    "05132021c": "कुरुष्व स्थानमस्थाने मृतान्संजीवयस्व नः\n",
    "05132022a": "सर्वे ते शत्रवः सह्या न चेज्जीवितुमिच्छसि\n",
    "05132022c": "अथ चेदीदृशीं वृत्तिं क्लीबामभ्युपपद्यसे\n",
    "05132023a": "निर्विण्णात्मा हतमना मुञ्चैतां पापजीविकाम्\n",
    "05132023c": "एकशत्रुवधेनैव शूरो गच्छति विश्रुतिम्\n",
    "05132024a": "इन्द्रो वृत्रवधेनैव महेन्द्रः समपद्यत\n",
    "05132024c": "माहेन्द्रं च ग्रहं लेभे लोकानां चेश्वरोऽभवत्\n",
    "05132025a": "नाम विश्राव्य वा संख्ये शत्रूनाहूय दंशितान्\n",
    "05132025c": "सेनाग्रं वापि विद्राव्य हत्वा वा पुरुषं वरम्\n",
    "05132026a": "यदैव लभते वीरः सुयुद्धेन महद्यशः\n",
    "05132026c": "तदैव प्रव्यथन्तेऽस्य शत्रवो विनमन्ति च\n",
    "05132027a": "त्यक्त्वात्मानं रणे दक्षं शूरं कापुरुषा जनाः\n",
    "05132027c": "अवशाः पूरयन्ति स्म सर्वकामसमृद्धिभिः\n",
    "05132028a": "राज्यं वाप्युग्रविभ्रंशं संशयो जीवितस्य वा\n",
    "05132028c": "प्रलब्धस्य हि शत्रोर्वै शेषं कुर्वन्ति साधवः\n",
    "05132029a": "स्वर्गद्वारोपमं राज्यमथ वाप्यमृतोपमम्\n",
    "05132029c": "रुद्धमेकायने मत्वा पतोल्मुक इवारिषु\n",
    "05132030a": "जहि शत्रून्रणे राजन्स्वधर्ममनुपालय\n",
    "05132030c": "मा त्वा पश्येत्सुकृपणं शत्रुः श्रीमान्कदाचन\n",
    "05132031a": "अस्मदीयैश्च शोचद्भिर्नदद्भिश्च परैर्वृतम्\n",
    "05132031c": "अपि त्वां नानुपश्येयं दीना दीनमवस्थितम्\n",
    "05132032a": "उष्य सौवीरकन्याभिः श्लाघस्वार्थैर्यथा पुरा\n",
    "05132032c": "मा च सैन्धवकन्यानामवसन्नो वशं गमः\n",
    "05132033a": "युवा रूपेण संपन्नो विद्ययाभिजनेन च\n",
    "05132033c": "यस्त्वादृशो विकुर्वीत यशस्वी लोकविश्रुतः\n",
    "05132033e": "वोढव्ये धुर्यनडुवन्मन्ये मरणमेव तत्\n",
    "05132034a": "यदि त्वामनुपश्यामि परस्य प्रियवादिनम्\n",
    "05132034c": "पृष्ठतोऽनुव्रजन्तं वा का शान्तिर्हृदयस्य मे\n",
    "05132035a": "नास्मिञ्जातु कुले जातो गच्छेद्योऽन्यस्य पृष्ठतः\n",
    "05132035c": "न त्वं परस्यानुधुरं तात जीवितुमर्हसि\n",
    "05132036a": "अहं हि क्षत्रहृदयं वेद यत्परिशाश्वतम्\n",
    "05132036c": "पूर्वैः पूर्वतरैः प्रोक्तं परैः परतरैरपि\n",
    "05132037a": "यो वै कश्चिदिहाजातः क्षत्रियः क्षत्रधर्मवित्\n",
    "05132037c": "भयाद्वृत्तिसमीक्षो वा न नमेदिह कस्यचित्\n",
    "05132038a": "उद्यच्छेदेव न नमेदुद्यमो ह्येव पौरुषम्\n",
    "05132038c": "अप्यपर्वणि भज्येत न नमेदिह कस्यचित्\n",
    "05132039a": "मातङ्गो मत्त इव च परीयात्सुमहामनाः\n",
    "05132039c": "ब्राह्मणेभ्यो नमेन्नित्यं धर्मायैव च संजय\n",
    "05132040a": "नियच्छन्नितरान्वर्णान्विनिघ्नन्सर्वदुष्कृतः\n",
    "05132040c": "ससहायोऽसहायो वा यावज्जीवं तथा भवेत्\n",
    "05133001": "पुत्र उवाच\n",
    "05133001a": "कृष्णायसस्येव च ते संहत्य हृदयं कृतम्\n",
    "05133001c": "मम मातस्त्वकरुणे वैरप्रज्ञे ह्यमर्षणे\n",
    "05133002a": "अहो क्षत्रसमाचारो यत्र मामपरं यथा\n",
    "05133002c": "ईदृशं वचनं ब्रूयाद्भवती पुत्रमेकजम्\n",
    "05133003a": "किं नु ते मामपश्यन्त्याः पृथिव्या अपि सर्वया\n",
    "05133003c": "किमाभरणकृत्यं ते किं भोगैर्जीवितेन वा\n",
    "05133004": "मातोवाच\n",
    "05133004a": "सर्वारम्भा हि विदुषां तात धर्मार्थकारणात्\n",
    "05133004c": "तानेवाभिसमीक्ष्याहं संजय त्वामचूचुदम्\n",
    "05133005a": "स समीक्ष्यक्रमोपेतो मुख्यः कालोऽयमागतः\n",
    "05133005c": "अस्मिंश्चेदागते काले कार्यं न प्रतिपद्यसे\n",
    "05133005e": "असंभावितरूपस्त्वं सुनृशंसं करिष्यसि\n",
    "05133006a": "तं त्वामयशसा स्पृष्टं न ब्रूयां यदि संजय\n",
    "05133006c": "खरीवात्सल्यमाहुस्तन्निःसामर्थ्यमहेतुकम्\n",
    "05133007a": "सद्भिर्विगर्हितं मार्गं त्यज मूर्खनिषेवितम्\n",
    "05133007c": "अविद्या वै महत्यस्ति यामिमां संश्रिताः प्रजाः\n",
    "05133008a": "तव स्याद्यदि सद्वृत्तं तेन मे त्वं प्रियो भवेः\n",
    "05133008c": "धर्मार्थगुणयुक्तेन नेतरेण कथंचन\n",
    "05133008e": "दैवमानुषयुक्तेन सद्भिराचरितेन च\n",
    "05133009a": "यो ह्येवमविनीतेन रमते पुत्रनप्तृणा\n",
    "05133009c": "अनुत्थानवता चापि मोघं तस्य प्रजाफलम्\n",
    "05133010a": "अकुर्वन्तो हि कर्माणि कुर्वन्तो निन्दितानि च\n",
    "05133010c": "सुखं नैवेह नामुत्र लभन्ते पुरुषाधमाः\n",
    "05133011a": "युद्धाय क्षत्रियः सृष्टः संजयेह जयाय च\n",
    "05133011c": "क्रूराय कर्मणे नित्यं प्रजानां परिपालने\n",
    "05133011e": "जयन्वा वध्यमानो वा प्राप्नोतीन्द्रसलोकताम्\n",
    "05133012a": "न शक्रभवने पुण्ये दिवि तद्विद्यते सुखम्\n",
    "05133012c": "यदमित्रान्वशे कृत्वा क्षत्रियः सुखमश्नुते\n",
    "05133013a": "मन्युना दह्यमानेन पुरुषेण मनस्विना\n",
    "05133013c": "निकृतेनेह बहुशः शत्रून्प्रतिजिगीषया\n",
    "05133014a": "आत्मानं वा परित्यज्य शत्रून्वा विनिपात्य वै\n",
    "05133014c": "अतोऽन्येन प्रकारेण शान्तिरस्य कुतो भवेत्\n",
    "05133015a": "इह प्राज्ञो हि पुरुषः स्वल्पमप्रियमिच्छति\n",
    "05133015c": "यस्य स्वल्पं प्रियं लोके ध्रुवं तस्याल्पमप्रियम्\n",
    "05133016a": "प्रियाभावाच्च पुरुषो नैव प्राप्नोति शोभनम्\n",
    "05133016c": "ध्रुवं चाभावमभ्येति गत्वा गङ्गेव सागरम्\n",
    "05133017": "पुत्र उवाच\n",
    "05133017a": "नेयं मतिस्त्वया वाच्या मातः पुत्रे विशेषतः\n",
    "05133017c": "कारुण्यमेवात्र पश्य भूत्वेह जडमूकवत्\n",
    "05133018": "मातोवाच\n",
    "05133018a": "अतो मे भूयसी नन्दिर्यदेवमनुपश्यसि\n",
    "05133018c": "चोद्यं मां चोदयस्येतद्भृशं वै चोदयामि ते\n",
    "05133019a": "अथ त्वां पूजयिष्यामि हत्वा वै सर्वसैन्धवान्\n",
    "05133019c": "अहं पश्यामि विजयं कृत्स्नं भाविनमेव ते\n",
    "05133020": "पुत्र उवाच\n",
    "05133020a": "अकोशस्यासहायस्य कुतः स्विद्विजयो मम\n",
    "05133020c": "इत्यवस्थां विदित्वेमामात्मनात्मनि दारुणाम्\n",
    "05133020e": "राज्याद्भावो निवृत्तो मे त्रिदिवादिव दुष्कृतेः\n",
    "05133021a": "ईदृशं भवती कंचिदुपायमनुपश्यति\n",
    "05133021c": "तन्मे परिणतप्रज्ञे सम्यक्प्रब्रूहि पृच्छते\n",
    "05133021e": "करिष्यामि हि तत्सर्वं यथावदनुशासनम्\n",
    "05133022": "मातोवाच\n",
    "05133022a": "पुत्रात्मा नावमन्तव्यः पूर्वाभिरसमृद्धिभिः\n",
    "05133022c": "अभूत्वा हि भवन्त्यर्था भूत्वा नश्यन्ति चापरे\n",
    "05133023a": "अमर्षेणैव चाप्यर्था नारब्धव्याः सुबालिशैः\n",
    "05133023c": "सर्वेषां कर्मणां तात फले नित्यमनित्यता\n",
    "05133024a": "अनित्यमिति जानन्तो न भवन्ति भवन्ति च\n",
    "05133024c": "अथ ये नैव कुर्वन्ति नैव जातु भवन्ति ते\n",
    "05133025a": "ऐकगुण्यमनीहायामभावः कर्मणां फलम्\n",
    "05133025c": "अथ द्वैगुण्यमीहायां फलं भवति वा न वा\n",
    "05133026a": "यस्य प्रागेव विदिता सर्वार्थानामनित्यता\n",
    "05133026c": "नुदेद्वृद्धिसमृद्धी स प्रतिकूले नृपात्मज\n",
    "05133027a": "उत्थातव्यं जागृतव्यं योक्तव्यं भूतिकर्मसु\n",
    "05133027c": "भविष्यतीत्येव मनः कृत्वा सततमव्यथैः\n",
    "05133027e": "मङ्गलानि पुरस्कृत्य ब्राह्मणैश्चेश्वरैः सह\n",
    "05133028a": "प्राज्ञस्य नृपतेराशु वृद्धिर्भवति पुत्रक\n",
    "05133028c": "अभिवर्तति लक्ष्मीस्तं प्राचीमिव दिवाकरः\n",
    "05133029a": "निदर्शनान्युपायांश्च बहून्युद्धर्षणानि च\n",
    "05133029c": "अनुदर्शितरूपोऽसि पश्यामि कुरु पौरुषम्\n",
    "05133029e": "पुरुषार्थमभिप्रेतं समाहर्तुमिहार्हसि\n",
    "05133030a": "क्रुद्धाँल्लुब्धान्परिक्षीणानवक्षिप्तान्विमानितान्\n",
    "05133030c": "स्पर्धिनश्चैव ये केचित्तान्युक्त उपधारय\n",
    "05133031a": "एतेन त्वं प्रकारेण महतो भेत्स्यसे गणान्\n",
    "05133031c": "महावेग इवोद्धूतो मातरिश्वा बलाहकान्\n",
    "05133032a": "तेषामग्रप्रदायी स्याः कल्योत्थायी प्रियंवदः\n",
    "05133032c": "ते त्वां प्रियं करिष्यन्ति पुरो धास्यन्ति च ध्रुवम्\n",
    "05133033a": "यदैव शत्रुर्जानीयात्सपत्नं त्यक्तजीवितम्\n",
    "05133033c": "तदैवास्मादुद्विजते सर्पाद्वेश्मगतादिव\n",
    "05133034a": "तं विदित्वा पराक्रान्तं वशे न कुरुते यदि\n",
    "05133034c": "निर्वादैर्निर्वदेदेनमन्ततस्तद्भविष्यति\n",
    "05133035a": "निर्वादादास्पदं लब्ध्वा धनवृद्धिर्भविष्यति\n",
    "05133035c": "धनवन्तं हि मित्राणि भजन्ते चाश्रयन्ति च\n",
    "05133036a": "स्खलितार्थं पुनस्तात संत्यजन्त्यपि बान्धवाः\n",
    "05133036c": "अप्यस्मिन्नाश्रयन्ते च जुगुप्सन्ति च तादृशम्\n",
    "05133037a": "शत्रुं कृत्वा यः सहायं विश्वासमुपगच्छति\n",
    "05133037c": "अतः संभाव्यमेवैतद्यद्राज्यं प्राप्नुयादिति\n",
    "05134001": "मातोवाच\n",
    "05134001a": "नैव राज्ञा दरः कार्यो जातु कस्यांचिदापदि\n",
    "05134001c": "अथ चेदपि दीर्णः स्यान्नैव वर्तेत दीर्णवत्\n",
    "05134002a": "दीर्णं हि दृष्ट्वा राजानं सर्वमेवानुदीर्यते\n",
    "05134002c": "राष्ट्रं बलममात्याश्च पृथक्कुर्वन्ति ते मतिम्\n",
    "05134003a": "शत्रूनेके प्रपद्यन्ते प्रजहत्यपरे पुनः\n",
    "05134003c": "अन्वेके प्रजिहीर्षन्ति ये पुरस्ताद्विमानिताः\n",
    "05134004a": "य एवात्यन्तसुहृदस्त एनं पर्युपासते\n",
    "05134004c": "अशक्तयः स्वस्तिकामा बद्धवत्सा इडा इव\n",
    "05134004e": "शोचन्तमनुशोचन्ति प्रतीतानिव बान्धवान्\n",
    "05134005a": "अपि ते पूजिताः पूर्वमपि ते सुहृदो मताः\n",
    "05134005c": "ये राष्ट्रमभिमन्यन्ते राज्ञो व्यसनमीयुषः\n",
    "05134005e": "मा दीदरस्त्वं सुहृदो मा त्वां दीर्णं प्रहासिषुः\n",
    "05134006a": "प्रभावं पौरुषं बुद्धिं जिज्ञासन्त्या मया तव\n",
    "05134006c": "उल्लपन्त्या समाश्वासं बलवानिव दुर्बलम्\n",
    "05134007a": "यद्येतत्संविजानासि यदि सम्यग्ब्रवीम्यहम्\n",
    "05134007c": "कृत्वासौम्यमिवात्मानं जयायोत्तिष्ठ संजय\n",
    "05134008a": "अस्ति नः कोशनिचयो महानविदितस्तव\n",
    "05134008c": "तमहं वेद नान्यस्तमुपसंपादयामि ते\n",
    "05134009a": "सन्ति नैकशता भूयः सुहृदस्तव संजय\n",
    "05134009c": "सुखदुःखसहा वीर शतार्हा अनिवर्तिनः\n",
    "05134010a": "तादृशा हि सहाया वै पुरुषस्य बुभूषतः\n",
    "05134010c": "ईषदुज्जिहतः किंचित्सचिवाः शत्रुकर्शनाः\n",
    "05134011": "पुत्र उवाच\n",
    "05134011a": "कस्य त्वीदृशकं वाक्यं श्रुत्वापि स्वल्पचेतसः\n",
    "05134011c": "तमो न व्यपहन्येत सुचित्रार्थपदाक्षरम्\n",
    "05134012a": "उदके धूरियं धार्या सर्तव्यं प्रवणे मया\n",
    "05134012c": "यस्य मे भवती नेत्री भविष्यद्भूतदर्शिनी\n",
    "05134013a": "अहं हि वचनं त्वत्तः शुश्रूषुरपरापरम्\n",
    "05134013c": "किंचित्किंचित्प्रतिवदंस्तूष्णीमासं मुहुर्मुहुः\n",
    "05134014a": "अतृप्यन्नमृतस्येव कृच्छ्राल्लब्धस्य बान्धवात्\n",
    "05134014c": "उद्यच्छाम्येष शत्रूणां नियमाय जयाय च\n",
    "05134015": "कुन्त्युवाच\n",
    "05134015a": "सदश्व इव स क्षिप्तः प्रणुन्नो वाक्यसायकैः\n",
    "05134015c": "तच्चकार तथा सर्वं यथावदनुशासनम्\n",
    "05134016a": "इदमुद्धर्षणं भीमं तेजोवर्धनमुत्तमम्\n",
    "05134016c": "राजानं श्रावयेन्मन्त्री सीदन्तं शत्रुपीडितम्\n",
    "05134017a": "जयो नामेतिहासोऽयं श्रोतव्यो विजिगीषुणा\n",
    "05134017c": "महीं विजयते क्षिप्रं श्रुत्वा शत्रूंश्च मर्दति\n",
    "05134018a": "इदं पुंसवनं चैव वीराजननमेव च\n",
    "05134018c": "अभीक्ष्णं गर्भिणी श्रुत्वा ध्रुवं वीरं प्रजायते\n",
    "05134019a": "विद्याशूरं तपःशूरं दमशूरं तपस्विनम्\n",
    "05134019c": "ब्राह्म्या श्रिया दीप्यमानं साधुवादेन संमतम्\n",
    "05134020a": "अर्चिष्मन्तं बलोपेतं महाभागं महारथम्\n",
    "05134020c": "धृष्टवन्तमनाधृष्यं जेतारमपराजितम्\n",
    "05134021a": "नियन्तारमसाधूनां गोप्तारं धर्मचारिणाम्\n",
    "05134021c": "तदर्थं क्षत्रिया सूते वीरं सत्यपराक्रमम्\n",
    "05135001": "कुन्त्युवाच\n",
    "05135001a": "अर्जुनं केशव ब्रूयास्त्वयि जाते स्म सूतके\n",
    "05135001c": "उपोपविष्टा नारीभिराश्रमे परिवारिता\n",
    "05135002a": "अथान्तरिक्षे वागासीद्दिव्यरूपा मनोरमा\n",
    "05135002c": "सहस्राक्षसमः कुन्ति भविष्यत्येष ते सुतः\n",
    "05135003a": "एष जेष्यति संग्रामे कुरून्सर्वान्समागतान्\n",
    "05135003c": "भीमसेनद्वितीयश्च लोकमुद्वर्तयिष्यति\n",
    "05135004a": "पुत्रस्ते पृथिवीं जेता यशश्चास्य दिवस्पृशम्\n",
    "05135004c": "हत्वा कुरून्ग्रामजन्ये वासुदेवसहायवान्\n",
    "05135005a": "पित्र्यमंशं प्रनष्टं च पुनरप्युद्धरिष्यति\n",
    "05135005c": "भ्रातृभिः सहितः श्रीमांस्त्रीन्मेधानाहरिष्यति\n",
    "05135006a": "तं सत्यसंधं बीभत्सुं सव्यसाचिनमच्युत\n",
    "05135006c": "यथाहमेवं जानामि बलवन्तं दुरासदम्\n",
    "05135006e": "तथा तदस्तु दाशार्ह यथा वागभ्यभाषत\n",
    "05135007a": "धर्मश्चेदस्ति वार्ष्णेय तथा सत्यं भविष्यति\n",
    "05135007c": "त्वं चापि तत्तथा कृष्ण सर्वं संपादयिष्यसि\n",
    "05135008a": "नाहं तदभ्यसूयामि यथा वागभ्यभाषत\n",
    "05135008c": "नमो धर्माय महते धर्मो धारयति प्रजाः\n",
    "05135009a": "एतद्धनंजयो वाच्यो नित्योद्युक्तो वृकोदरः\n",
    "05135009c": "यदर्थं क्षत्रिया सूते तस्य कालोऽयमागतः\n",
    "05135009e": "न हि वैरं समासाद्य सीदन्ति पुरुषर्षभाः\n",
    "05135010a": "विदिता ते सदा बुद्धिर्भीमस्य न स शाम्यति\n",
    "05135010c": "यावदन्तं न कुरुते शत्रूणां शत्रुकर्शनः\n",
    "05135011a": "सर्वधर्मविशेषज्ञां स्नुषां पाण्डोर्महात्मनः\n",
    "05135011c": "ब्रूया माधव कल्याणीं कृष्णां कृष्ण यशस्विनीम्\n",
    "05135012a": "युक्तमेतन्महाभागे कुले जाते यशस्विनि\n",
    "05135012c": "यन्मे पुत्रेषु सर्वेषु यथावत्त्वमवर्तिथाः\n",
    "05135013a": "माद्रीपुत्रौ च वक्तव्यौ क्षत्रधर्मरतावुभौ\n",
    "05135013c": "विक्रमेणार्जितान्भोगान्वृणीतं जीवितादपि\n",
    "05135014a": "विक्रमाधिगता ह्यर्थाः क्षत्रधर्मेण जीवतः\n",
    "05135014c": "मनो मनुष्यस्य सदा प्रीणन्ति पुरुषोत्तम\n",
    "05135015a": "यच्च वः प्रेक्षमाणानां सर्वधर्मोपचायिनी\n",
    "05135015c": "पाञ्चाली परुषाण्युक्ता को नु तत्क्षन्तुमर्हति\n",
    "05135016a": "न राज्यहरणं दुःखं द्यूते चापि पराजयः\n",
    "05135016c": "प्रव्राजनं सुतानां वा न मे तद्दुःखकारणम्\n",
    "05135017a": "यत्तु सा बृहती श्यामा सभायां रुदती तदा\n",
    "05135017c": "अश्रौषीत्परुषा वाचस्तन्मे दुःखतरं मतम्\n",
    "05135018a": "स्त्रीधर्मिणी वरारोहा क्षत्रधर्मरता सदा\n",
    "05135018c": "नाध्यगच्छत्तदा नाथं कृष्णा नाथवती सती\n",
    "05135019a": "तं वै ब्रूहि महाबाहो सर्वशस्त्रभृतां वरम्\n",
    "05135019c": "अर्जुनं पुरुषव्याघ्रं द्रौपद्याः पदवीं चर\n",
    "05135020a": "विदितौ हि तवात्यन्तं क्रुद्धाविव यमान्तकौ\n",
    "05135020c": "भीमार्जुनौ नयेतां हि देवानपि परां गतिम्\n",
    "05135021a": "तयोश्चैतदवज्ञानं यत्सा कृष्णा सभागता\n",
    "05135021c": "दुःशासनश्च यद्भीमं कटुकान्यभ्यभाषत\n",
    "05135021e": "पश्यतां कुरुवीराणां तच्च संस्मारयेः पुनः\n",
    "05135022a": "पाण्डवान्कुशलं पृच्छेः सपुत्रान्कृष्णया सह\n",
    "05135022c": "मां च कुशलिनीं ब्रूयास्तेषु भूयो जनार्दन\n",
    "05135022e": "अरिष्टं गच्छ पन्थानं पुत्रान्मे परिपालय\n",
    "05135023": "वैशंपायन उवाच\n",
    "05135023a": "अभिवाद्याथ तां कृष्णः कृत्वा चाभिप्रदक्षिणम्\n",
    "05135023c": "निश्चक्राम महाबाहुः सिंहखेलगतिस्ततः\n",
    "05135024a": "ततो विसर्जयामास भीष्मादीन्कुरुपुंगवान्\n",
    "05135024c": "आरोप्य च रथे कर्णं प्रायात्सात्यकिना सह\n",
    "05135025a": "ततः प्रयाते दाशार्हे कुरवः संगता मिथः\n",
    "05135025c": "जजल्पुर्महदाश्चर्यं केशवे परमाद्भुतम्\n",
    "05135026a": "प्रमूढा पृथिवी सर्वा मृत्युपाशसिता कृता\n",
    "05135026c": "दुर्योधनस्य बालिश्यान्नैतदस्तीति चाब्रुवन्\n",
    "05135027a": "ततो निर्याय नगरात्प्रययौ पुरुषोत्तमः\n",
    "05135027c": "मन्त्रयामास च तदा कर्णेन सुचिरं सह\n",
    "05135028a": "विसर्जयित्वा राधेयं सर्वयादवनन्दनः\n",
    "05135028c": "ततो जवेन महता तूर्णमश्वानचोदयत्\n",
    "05135029a": "ते पिबन्त इवाकाशं दारुकेण प्रचोदिताः\n",
    "05135029c": "हया जग्मुर्महावेगा मनोमारुतरंहसः\n",
    "05135030a": "ते व्यतीत्य तमध्वानं क्षिप्रं श्येना इवाशुगाः\n",
    "05135030c": "उच्चैः सूर्यमुपप्लव्यं शार्ङ्गधन्वानमावहन्\n",
    "05136001": "वैशंपायन उवाच\n",
    "05136001a": "कुन्त्यास्तु वचनं श्रुत्वा भीष्मद्रोणौ महारथौ\n",
    "05136001c": "दुर्योधनमिदं वाक्यमूचतुः शासनातिगम्\n",
    "05136002a": "श्रुतं ते पुरुषव्याघ्र कुन्त्याः कृष्णस्य संनिधौ\n",
    "05136002c": "वाक्यमर्थवदव्यग्रमुक्तं धर्म्यमनुत्तमम्\n",
    "05136003a": "तत्करिष्यन्ति कौन्तेया वासुदेवस्य संमतम्\n",
    "05136003c": "न हि ते जातु शाम्येरन्नृते राज्येन कौरव\n",
    "05136004a": "क्लेशिता हि त्वया पार्था धर्मपाशसितास्तदा\n",
    "05136004c": "सभायां द्रौपदी चैव तैश्च तन्मर्षितं तव\n",
    "05136005a": "कृतास्त्रं ह्यर्जुनं प्राप्य भीमं च कृतनिश्रमम्\n",
    "05136005c": "गाण्डीवं चेषुधी चैव रथं च ध्वजमेव च\n",
    "05136005e": "सहायं वासुदेवं च न क्षंस्यति युधिष्ठिरः\n",
    "05136006a": "प्रत्यक्षं ते महाबाहो यथा पार्थेन धीमता\n",
    "05136006c": "विराटनगरे पूर्वं सर्वे स्म युधि निर्जिताः\n",
    "05136007a": "दानवान्घोरकर्माणो निवातकवचान्युधि\n",
    "05136007c": "रौद्रमस्त्रं समाधाय दग्धवानस्त्रवह्निना\n",
    "05136008a": "कर्णप्रभृतयश्चेमे त्वं चापि कवची रथी\n",
    "05136008c": "मोक्षिता घोषयात्रायां पर्याप्तं तन्निदर्शनम्\n",
    "05136009a": "प्रशाम्य भरतश्रेष्ठ भ्रातृभिः सह पाण्डवैः\n",
    "05136009c": "रक्षेमां पृथिवीं सर्वां मृत्योर्दंष्ट्रान्तरं गताम्\n",
    "05136010a": "ज्येष्ठो भ्राता धर्मशीलो वत्सलः श्लक्ष्णवाक्शुचिः\n",
    "05136010c": "तं गच्छ पुरुषव्याघ्रं व्यपनीयेह किल्बिषम्\n",
    "05136011a": "दृष्टश्चेत्त्वं पाण्डवेन व्यपनीतशरासनः\n",
    "05136011c": "प्रसन्नभ्रुकुटिः श्रीमान्कृता शान्तिः कुलस्य नः\n",
    "05136012a": "तमभ्येत्य सहामात्यः परिष्वज्य नृपात्मजम्\n",
    "05136012c": "अभिवादय राजानं यथापूर्वमरिंदम\n",
    "05136013a": "अभिवादयमानं त्वां पाणिभ्यां भीमपूर्वजः\n",
    "05136013c": "प्रतिगृह्णातु सौहार्दात्कुन्तीपुत्रो युधिष्ठिरः\n",
    "05136014a": "सिंहस्कन्धोरुबाहुस्त्वां वृत्तायतमहाभुजः\n",
    "05136014c": "परिष्वजतु बाहुभ्यां भीमः प्रहरतां वरः\n",
    "05136015a": "सिंहग्रीवो गुडाकेशस्ततस्त्वां पुष्करेक्षणः\n",
    "05136015c": "अभिवादयतां पार्थः कुन्तीपुत्रो धनंजयः\n",
    "05136016a": "आश्विनेयौ नरव्याघ्रौ रूपेणाप्रतिमौ भुवि\n",
    "05136016c": "तौ च त्वां गुरुवत्प्रेम्णा पूजया प्रत्युदीयताम्\n",
    "05136017a": "मुञ्चन्त्वानन्दजाश्रूणि दाशार्हप्रमुखा नृपाः\n",
    "05136017c": "संगच्छ भ्रातृभिः सार्धं मानं संत्यज्य पार्थिव\n",
    "05136018a": "प्रशाधि पृथिवीं कृत्स्नां ततस्तं भ्रातृभिः सह\n",
    "05136018c": "समालिङ्ग्य च हर्षेण नृपा यान्तु परस्परम्\n",
    "05136019a": "अलं युद्धेन राजेन्द्र सुहृदां शृणु कारणम्\n",
    "05136019c": "ध्रुवं विनाशो युद्धे हि क्षत्रियाणां प्रदृश्यते\n",
    "05136020a": "ज्योतींषि प्रतिकूलानि दारुणा मृगपक्षिणः\n",
    "05136020c": "उत्पाता विविधा वीर दृश्यन्ते क्षत्रनाशनाः\n",
    "05136021a": "विशेषत इहास्माकं निमित्तानि विनाशने\n",
    "05136021c": "उल्काभिर्हि प्रदीप्ताभिर्वध्यते पृतना तव\n",
    "05136022a": "वाहनान्यप्रहृष्टानि रुदन्तीव विशां पते\n",
    "05136022c": "गृध्रास्ते पर्युपासन्ते सैन्यानि च समन्ततः\n",
    "05136023a": "नगरं न यथापूर्वं तथा राजनिवेशनम्\n",
    "05136023c": "शिवाश्चाशिवनिर्घोषा दीप्तां सेवन्ति वै दिशम्\n",
    "05136024a": "कुरु वाक्यं पितुर्मातुरस्माकं च हितैषिणाम्\n",
    "05136024c": "त्वय्यायत्तो महाबाहो शमो व्यायाम एव च\n",
    "05136025a": "न चेत्करिष्यसि वचः सुहृदामरिकर्शन\n",
    "05136025c": "तप्स्यसे वाहिनीं दृष्ट्वा पार्थबाणप्रपीडिताम्\n",
    "05136026a": "भीमस्य च महानादं नदतः शुष्मिणो रणे\n",
    "05136026c": "श्रुत्वा स्मर्तासि मे वाक्यं गाण्डीवस्य च निस्वनम्\n",
    "05136026e": "यद्येतदपसव्यं ते भविष्यति वचो मम\n",
    "05137001": "वैशंपायन उवाच\n",
    "05137001a": "एवमुक्तस्तु विमनास्तिर्यग्दृष्टिरधोमुखः\n",
    "05137001c": "संहत्य च भ्रुवोर्मध्यं न किंचिद्व्याजहार ह\n",
    "05137002a": "तं वै विमनसं दृष्ट्वा संप्रेक्ष्यान्योन्यमन्तिकात्\n",
    "05137002c": "पुनरेवोत्तरं वाक्यमुक्तवन्तौ नरर्षभौ\n",
    "05137003": "भीष्म उवाच\n",
    "05137003a": "शुश्रूषुमनसूयं च ब्रह्मण्यं सत्यसंगरम्\n",
    "05137003c": "प्रतियोत्स्यामहे पार्थमतो दुःखतरं नु किम्\n",
    "05137004": "द्रोण उवाच\n",
    "05137004a": "अश्वत्थाम्नि यथा पुत्रे भूयो मम धनंजये\n",
    "05137004c": "बहुमानः परो राजन्संनतिश्च कपिध्वजे\n",
    "05137005a": "तं चेत्पुत्रात्प्रियतरं प्रतियोत्स्ये धनंजयम्\n",
    "05137005c": "क्षत्रधर्ममनुष्ठाय धिगस्तु क्षत्रजीविकाम्\n",
    "05137006a": "यस्य लोके समो नास्ति कश्चिदन्यो धनुर्धरः\n",
    "05137006c": "मत्प्रसादात्स बीभत्सुः श्रेयानन्यैर्धनुर्धरैः\n",
    "05137007a": "मित्रध्रुग्दुष्टभावश्च नास्तिकोऽथानृजुः शठः\n",
    "05137007c": "न सत्सु लभते पूजां यज्ञे मूर्ख इवागतः\n",
    "05137008a": "वार्यमाणोऽपि पापेभ्यः पापात्मा पापमिच्छति\n",
    "05137008c": "चोद्यमानोऽपि पापेन शुभात्मा शुभमिच्छति\n",
    "05137009a": "मिथ्योपचरिता ह्येते वर्तमाना ह्यनु प्रिये\n",
    "05137009c": "अहितत्वाय कल्पन्ते दोषा भरतसत्तम\n",
    "05137010a": "त्वमुक्तः कुरुवृद्धेन मया च विदुरेण च\n",
    "05137010c": "वासुदेवेन च तथा श्रेयो नैवाभिपद्यसे\n",
    "05137011a": "अस्ति मे बलमित्येव सहसा त्वं तितीर्षसि\n",
    "05137011c": "सग्राहनक्रमकरं गङ्गावेगमिवोष्णगे\n",
    "05137012a": "वास एव यथा हि त्वं प्रावृण्वानोऽद्य मन्यसे\n",
    "05137012c": "स्रजं त्यक्तामिव प्राप्य लोभाद्यौधिष्ठिरीं श्रियम्\n",
    "05137013a": "द्रौपदीसहितं पार्थं सायुधैर्भ्रातृभिर्वृतम्\n",
    "05137013c": "वनस्थमपि राज्यस्थः पाण्डवं कोऽतिजीवति\n",
    "05137014a": "निदेशे यस्य राजानः सर्वे तिष्ठन्ति किंकराः\n",
    "05137014c": "तमैलविलमासाद्य धर्मराजो व्यराजत\n",
    "05137015a": "कुबेरसदनं प्राप्य ततो रत्नान्यवाप्य च\n",
    "05137015c": "स्फीतमाक्रम्य ते राष्ट्रं राज्यमिच्छन्ति पाण्डवाः\n",
    "05137016a": "दत्तं हुतमधीतं च ब्राह्मणास्तर्पिता धनैः\n",
    "05137016c": "आवयोर्गतमायुश्च कृतकृत्यौ च विद्धि नौ\n",
    "05137017a": "त्वं तु हित्वा सुखं राज्यं मित्राणि च धनानि च\n",
    "05137017c": "विग्रहं पाण्डवैः कृत्वा महद्व्यसनमाप्स्यसि\n",
    "05137018a": "द्रौपदी यस्य चाशास्ते विजयं सत्यवादिनी\n",
    "05137018c": "तपोघोरव्रता देवी न त्वं जेष्यसि पाण्डवम्\n",
    "05137019a": "मन्त्री जनार्दनो यस्य भ्राता यस्य धनंजयः\n",
    "05137019c": "सर्वशस्त्रभृतां श्रेष्ठं कथं जेष्यसि पाण्डवम्\n",
    "05137020a": "सहाया ब्राह्मणा यस्य धृतिमन्तो जितेन्द्रियाः\n",
    "05137020c": "तमुग्रतपसं वीरं कथं जेष्यसि पाण्डवम्\n",
    "05137021a": "पुनरुक्तं च वक्ष्यामि यत्कार्यं भूतिमिच्छता\n",
    "05137021c": "सुहृदा मज्जमानेषु सुहृत्सु व्यसनार्णवे\n",
    "05137022a": "अलं युद्धेन तैर्वीरैः शाम्य त्वं कुरुवृद्धये\n",
    "05137022c": "मा गमः ससुतामात्यः सबलश्च पराभवम्\n",
    "05138001": "धृतराष्ट्र उवाच\n",
    "05138001a": "राजपुत्रैः परिवृतस्तथामात्यैश्च संजय\n",
    "05138001c": "उपारोप्य रथे कर्णं निर्यातो मधुसूदनः\n",
    "05138002a": "किमब्रवीद्रथोपस्थे राधेयं परवीरहा\n",
    "05138002c": "कानि सान्त्वानि गोविन्दः सूतपुत्रे प्रयुक्तवान्\n",
    "05138003a": "ओघमेघस्वनः काले यत्कृष्णः कर्णमब्रवीत्\n",
    "05138003c": "मृदु वा यदि वा तीक्ष्णं तन्ममाचक्ष्व संजय\n",
    "05138004": "संजय उवाच\n",
    "05138004a": "आनुपूर्व्येण वाक्यानि श्लक्ष्णानि च मृदूनि च\n",
    "05138004c": "प्रियाणि धर्मयुक्तानि सत्यानि च हितानि च\n",
    "05138005a": "हृदयग्रहणीयानि राधेयं मधुसूदनः\n",
    "05138005c": "यान्यब्रवीदमेयात्मा तानि मे शृणु भारत\n",
    "05138006": "वासुदेव उवाच\n",
    "05138006a": "उपासितास्ते राधेय ब्राह्मणा वेदपारगाः\n",
    "05138006c": "तत्त्वार्थं परिपृष्टाश्च नियतेनानसूयया\n",
    "05138007a": "त्वमेव कर्ण जानासि वेदवादान्सनातनान्\n",
    "05138007c": "त्वं ह्येव धर्मशास्त्रेषु सूक्ष्मेषु परिनिष्ठितः\n",
    "05138008a": "कानीनश्च सहोढश्च कन्यायां यश्च जायते\n",
    "05138008c": "वोढारं पितरं तस्य प्राहुः शास्त्रविदो जनाः\n",
    "05138009a": "सोऽसि कर्ण तथा जातः पाण्डोः पुत्रोऽसि धर्मतः\n",
    "05138009c": "निग्रहाद्धर्मशास्त्राणामेहि राजा भविष्यसि\n",
    "05138010a": "पितृपक्षे हि ते पार्था मातृपक्षे च वृष्णयः\n",
    "05138010c": "द्वौ पक्षावभिजानीहि त्वमेतौ पुरुषर्षभ\n",
    "05138011a": "मया सार्धमितो यातमद्य त्वां तात पाण्डवाः\n",
    "05138011c": "अभिजानन्तु कौन्तेयं पूर्वजातं युधिष्ठिरात्\n",
    "05138012a": "पादौ तव ग्रहीष्यन्ति भ्रातरः पञ्च पाण्डवाः\n",
    "05138012c": "द्रौपदेयास्तथा पञ्च सौभद्रश्चापराजितः\n",
    "05138013a": "राजानो राजपुत्राश्च पाण्डवार्थे समागताः\n",
    "05138013c": "पादौ तव ग्रहीष्यन्ति सर्वे चान्धकवृष्णयः\n",
    "05138014a": "हिरण्मयांश्च ते कुम्भान्राजतान्पार्थिवांस्तथा\n",
    "05138014c": "ओषध्यः सर्वबीजानि सर्वरत्नानि वीरुधः\n",
    "05138015a": "राजन्या राजकन्याश्चाप्यानयन्त्वभिषेचनम्\n",
    "05138015c": "षष्ठे च त्वां तथा काले द्रौपद्युपगमिष्यति\n",
    "05138016a": "अद्य त्वामभिषिञ्चन्तु चातुर्वैद्या द्विजातयः\n",
    "05138016c": "पुरोहितः पाण्डवानां व्याघ्रचर्मण्यवस्थितम्\n",
    "05138017a": "तथैव भ्रातरः पञ्च पाण्डवाः पुरुषर्षभाः\n",
    "05138017c": "द्रौपदेयास्तथा पञ्च पाञ्चालाश्चेदयस्तथा\n",
    "05138018a": "अहं च त्वाभिषेक्ष्यामि राजानं पृथिवीपतिम्\n",
    "05138018c": "युवराजोऽस्तु ते राजा कुन्तीपुत्रो युधिष्ठिरः\n",
    "05138019a": "गृहीत्वा व्यजनं श्वेतं धर्मात्मा संशितव्रतः\n",
    "05138019c": "उपान्वारोहतु रथं कुन्तीपुत्रो युधिष्ठिरः\n",
    "05138020a": "छत्रं च ते महच्छ्वेतं भीमसेनो महाबलः\n",
    "05138020c": "अभिषिक्तस्य कौन्तेय कौन्तेयो धारयिष्यति\n",
    "05138021a": "किङ्किणीशतनिर्घोषं वैयाघ्रपरिवारणम्\n",
    "05138021c": "रथं श्वेतहयैर्युक्तमर्जुनो वाहयिष्यति\n",
    "05138022a": "अभिमन्युश्च ते नित्यं प्रत्यासन्नो भविष्यति\n",
    "05138022c": "नकुलः सहदेवश्च द्रौपदेयाश्च पञ्च ये\n",
    "05138023a": "पाञ्चालास्त्वानुयास्यन्ति शिखण्डी च महारथः\n",
    "05138023c": "अहं च त्वानुयास्यामि सर्वे चान्धकवृष्णयः\n",
    "05138023e": "दाशार्हाः परिवारास्ते दाशार्णाश्च विशां पते\n",
    "05138024a": "भुङ्क्ष्व राज्यं महाबाहो भ्रातृभिः सह पाण्डवैः\n",
    "05138024c": "जपैर्होमैश्च संयुक्तो मङ्गलैश्च पृथग्विधैः\n",
    "05138025a": "पुरोगमाश्च ते सन्तु द्रविडाः सह कुन्तलैः\n",
    "05138025c": "आन्ध्रास्तालचराश्चैव चूचुपा वेणुपास्तथा\n",
    "05138026a": "स्तुवन्तु त्वाद्य बहुशः स्तुतिभिः सूतमागधाः\n",
    "05138026c": "विजयं वसुषेणस्य घोषयन्तु च पाण्डवाः\n",
    "05138027a": "स त्वं परिवृतः पार्थैर्नक्षत्रैरिव चन्द्रमाः\n",
    "05138027c": "प्रशाधि राज्यं कौन्तेय कुन्तीं च प्रतिनन्दय\n",
    "05138028a": "मित्राणि ते प्रहृष्यन्तु व्यथन्तु रिपवस्तथा\n",
    "05138028c": "सौभ्रात्रं चैव तेऽद्यास्तु भ्रातृभिः सह पाण्डवैः\n",
    "05139001": "कर्ण उवाच\n",
    "05139001a": "असंशयं सौहृदान्मे प्रणयाच्चात्थ केशव\n",
    "05139001c": "सख्येन चैव वार्ष्णेय श्रेयस्कामतयैव च\n",
    "05139002a": "सर्वं चैवाभिजानामि पाण्डोः पुत्रोऽस्मि धर्मतः\n",
    "05139002c": "निग्रहाद्धर्मशास्त्राणां यथा त्वं कृष्ण मन्यसे\n",
    "05139003a": "कन्या गर्भं समाधत्त भास्करान्मां जनार्दन\n",
    "05139003c": "आदित्यवचनाच्चैव जातं मां सा व्यसर्जयत्\n",
    "05139004a": "सोऽस्मि कृष्ण तथा जातः पाण्डोः पुत्रोऽस्मि धर्मतः\n",
    "05139004c": "कुन्त्या त्वहमपाकीर्णो यथा न कुशलं तथा\n",
    "05139005a": "सूतो हि मामधिरथो दृष्ट्वैव अनयद्गृहान्\n",
    "05139005c": "राधायाश्चैव मां प्रादात्सौहार्दान्मधुसूदन\n",
    "05139006a": "मत्स्नेहाच्चैव राधायाः सद्यः क्षीरमवातरत्\n",
    "05139006c": "सा मे मूत्रं पुरीषं च प्रतिजग्राह माधव\n",
    "05139007a": "तस्याः पिण्डव्यपनयं कुर्यादस्मद्विधः कथम्\n",
    "05139007c": "धर्मविद्धर्मशास्त्राणां श्रवणे सततं रतः\n",
    "05139008a": "तथा मामभिजानाति सूतश्चाधिरथः सुतम्\n",
    "05139008c": "पितरं चाभिजानामि तमहं सौहृदात्सदा\n",
    "05139009a": "स हि मे जातकर्मादि कारयामास माधव\n",
    "05139009c": "शास्त्रदृष्टेन विधिना पुत्रप्रीत्या जनार्दन\n",
    "05139010a": "नाम मे वसुषेणेति कारयामास वै द्विजैः\n",
    "05139010c": "भार्याश्चोढा मम प्राप्ते यौवने तेन केशव\n",
    "05139011a": "तासु पुत्राश्च पौत्राश्च मम जाता जनार्दन\n",
    "05139011c": "तासु मे हृदयं कृष्ण संजातं कामबन्धनम्\n",
    "05139012a": "न पृथिव्या सकलया न सुवर्णस्य राशिभिः\n",
    "05139012c": "हर्षाद्भयाद्वा गोविन्द अनृतं वक्तुमुत्सहे\n",
    "05139013a": "धृतराष्ट्रकुले कृष्ण दुर्योधनसमाश्रयात्\n",
    "05139013c": "मया त्रयोदश समा भुक्तं राज्यमकण्टकम्\n",
    "05139014a": "इष्टं च बहुभिर्यज्ञैः सह सूतैर्मयासकृत्\n",
    "05139014c": "आवाहाश्च विवाहाश्च सह सूतैः कृता मया\n",
    "05139015a": "मां च कृष्ण समाश्रित्य कृतः शस्त्रसमुद्यमः\n",
    "05139015c": "दुर्योधनेन वार्ष्णेय विग्रहश्चापि पाण्डवैः\n",
    "05139016a": "तस्माद्रणे द्वैरथे मां प्रत्युद्यातारमच्युत\n",
    "05139016c": "वृतवान्परमं हृष्टः प्रतीपं सव्यसाचिनः\n",
    "05139017a": "वधाद्बन्धाद्भयाद्वापि लोभाद्वापि जनार्दन\n",
    "05139017c": "अनृतं नोत्सहे कर्तुं धार्तराष्ट्रस्य धीमतः\n",
    "05139018a": "यदि ह्यद्य न गच्छेयं द्वैरथं सव्यसाचिना\n",
    "05139018c": "अकीर्तिः स्याद्धृषीकेश मम पार्थस्य चोभयोः\n",
    "05139019a": "असंशयं हितार्थाय ब्रूयास्त्वं मधुसूदन\n",
    "05139019c": "सर्वं च पाण्डवाः कुर्युस्त्वद्वशित्वान्न संशयः\n",
    "05139020a": "मन्त्रस्य नियमं कुर्यास्त्वमत्र पुरुषोत्तम\n",
    "05139020c": "एतदत्र हितं मन्ये सर्वयादवनन्दन\n",
    "05139021a": "यदि जानाति मां राजा धर्मात्मा संशितव्रतः\n",
    "05139021c": "कुन्त्याः प्रथमजं पुत्रं न स राज्यं ग्रहीष्यति\n",
    "05139022a": "प्राप्य चापि महद्राज्यं तदहं मधुसूदन\n",
    "05139022c": "स्फीतं दुर्योधनायैव संप्रदद्यामरिंदम\n",
    "05139023a": "स एव राजा धर्मात्मा शाश्वतोऽस्तु युधिष्ठिरः\n",
    "05139023c": "नेता यस्य हृषीकेशो योद्धा यस्य धनंजयः\n",
    "05139024a": "पृथिवी तस्य राष्ट्रं च यस्य भीमो महारथः\n",
    "05139024c": "नकुलः सहदेवश्च द्रौपदेयाश्च माधव\n",
    "05139025a": "उत्तमौजा युधामन्युः सत्यधर्मा च सोमकिः\n",
    "05139025c": "चैद्यश्च चेकितानश्च शिखण्डी चापराजितः\n",
    "05139026a": "इन्द्रगोपकवर्णाश्च केकया भ्रातरस्तथा\n",
    "05139026c": "इन्द्रायुधसवर्णश्च कुन्तिभोजो महारथः\n",
    "05139027a": "मातुलो भीमसेनस्य सेनजिच्च महारथः\n",
    "05139027c": "शङ्खः पुत्रो विराटस्य निधिस्त्वं च जनार्दन\n",
    "05139028a": "महानयं कृष्ण कृतः क्षत्रस्य समुदानयः\n",
    "05139028c": "राज्यं प्राप्तमिदं दीप्तं प्रथितं सर्वराजसु\n",
    "05139029a": "धार्तराष्ट्रस्य वार्ष्णेय शस्त्रयज्ञो भविष्यति\n",
    "05139029c": "अस्य यज्ञस्य वेत्ता त्वं भविष्यसि जनार्दन\n",
    "05139029e": "आध्वर्यवं च ते कृष्ण क्रतावस्मिन्भविष्यति\n",
    "05139030a": "होता चैवात्र बीभत्सुः संनद्धः स कपिध्वजः\n",
    "05139030c": "गाण्डीवं स्रुक्तथाज्यं च वीर्यं पुंसां भविष्यति\n",
    "05139031a": "ऐन्द्रं पाशुपतं ब्राह्मं स्थूणाकर्णं च माधव\n",
    "05139031c": "मन्त्रास्तत्र भविष्यन्ति प्रयुक्ताः सव्यसाचिना\n",
    "05139032a": "अनुयातश्च पितरमधिको वा पराक्रमे\n",
    "05139032c": "ग्रावस्तोत्रं स सौभद्रः सम्यक्तत्र करिष्यति\n",
    "05139033a": "उद्गातात्र पुनर्भीमः प्रस्तोता सुमहाबलः\n",
    "05139033c": "विनदन्स नरव्याघ्रो नागानीकान्तकृद्रणे\n",
    "05139034a": "स चैव तत्र धर्मात्मा शश्वद्राजा युधिष्ठिरः\n",
    "05139034c": "जपैर्होमैश्च संयुक्तो ब्रह्मत्वं कारयिष्यति\n",
    "05139035a": "शङ्खशब्दाः समुरजा भेर्यश्च मधुसूदन\n",
    "05139035c": "उत्कृष्टसिंहनादाश्च सुब्रह्मण्यो भविष्यति\n",
    "05139036a": "नकुलः सहदेवश्च माद्रीपुत्रौ यशस्विनौ\n",
    "05139036c": "शामित्रं तौ महावीर्यौ सम्यक्तत्र करिष्यतः\n",
    "05139037a": "कल्माषदण्डा गोविन्द विमला रथशक्तयः\n",
    "05139037c": "यूपाः समुपकल्पन्तामस्मिन्यज्ञे जनार्दन\n",
    "05139038a": "कर्णिनालीकनाराचा वत्सदन्तोपबृंहणाः\n",
    "05139038c": "तोमराः सोमकलशाः पवित्राणि धनूंषि च\n",
    "05139039a": "असयोऽत्र कपालानि पुरोडाशाः शिरांसि च\n",
    "05139039c": "हविस्तु रुधिरं कृष्ण अस्मिन्यज्ञे भविष्यति\n",
    "05139040a": "इध्माः परिधयश्चैव शक्त्योऽथ विमला गदाः\n",
    "05139040c": "सदस्या द्रोणशिष्याश्च कृपस्य च शरद्वतः\n",
    "05139041a": "इषवोऽत्र परिस्तोमा मुक्ता गाण्डीवधन्वना\n",
    "05139041c": "महारथप्रयुक्ताश्च द्रोणद्रौणिप्रचोदिताः\n",
    "05139042a": "प्रातिप्रस्थानिकं कर्म सात्यकिः स करिष्यति\n",
    "05139042c": "दीक्षितो धार्तराष्ट्रोऽत्र पत्नी चास्य महाचमूः\n",
    "05139043a": "घटोत्कचोऽत्र शामित्रं करिष्यति महाबलः\n",
    "05139043c": "अतिरात्रे महाबाहो वितते यज्ञकर्मणि\n",
    "05139044a": "दक्षिणा त्वस्य यज्ञस्य धृष्टद्युम्नः प्रतापवान्\n",
    "05139044c": "वैताने कर्मणि तते जातो यः कृष्ण पावकात्\n",
    "05139045a": "यदब्रुवमहं कृष्ण कटुकानि स्म पाण्डवान्\n",
    "05139045c": "प्रियार्थं धार्तराष्ट्रस्य तेन तप्येऽद्य कर्मणा\n",
    "05139046a": "यदा द्रक्ष्यसि मां कृष्ण निहतं सव्यसाचिना\n",
    "05139046c": "पुनश्चितिस्तदा चास्य यज्ञस्याथ भविष्यति\n",
    "05139047a": "दुःशासनस्य रुधिरं यदा पास्यति पाण्डवः\n",
    "05139047c": "आनर्दं नर्दतः सम्यक्तदा सुत्यं भविष्यति\n",
    "05139048a": "यदा द्रोणं च भीष्मं च पाञ्चाल्यौ पातयिष्यतः\n",
    "05139048c": "तदा यज्ञावसानं तद्भविष्यति जनार्दन\n",
    "05139049a": "दुर्योधनं यदा हन्ता भीमसेनो महाबलः\n",
    "05139049c": "तदा समाप्स्यते यज्ञो धार्तराष्ट्रस्य माधव\n",
    "05139050a": "स्नुषाश्च प्रस्नुषाश्चैव धृतराष्ट्रस्य संगताः\n",
    "05139050c": "हतेश्वरा हतसुता हतनाथाश्च केशव\n",
    "05139051a": "गान्धार्या सह रोदन्त्यः श्वगृध्रकुरराकुले\n",
    "05139051c": "स यज्ञेऽस्मिन्नवभृथो भविष्यति जनार्दन\n",
    "05139052a": "विद्यावृद्धा वयोवृद्धाः क्षत्रियाः क्षत्रियर्षभ\n",
    "05139052c": "वृथामृत्युं न कुर्वीरंस्त्वत्कृते मधुसूदन\n",
    "05139053a": "शस्त्रेण निधनं गच्छेत्समृद्धं क्षत्रमण्डलम्\n",
    "05139053c": "कुरुक्षेत्रे पुण्यतमे त्रैलोक्यस्यापि केशव\n",
    "05139054a": "तदत्र पुण्डरीकाक्ष विधत्स्व यदभीप्सितम्\n",
    "05139054c": "यथा कार्त्स्न्येन वार्ष्णेय क्षत्रं स्वर्गमवाप्नुयात्\n",
    "05139055a": "यावत्स्थास्यन्ति गिरयः सरितश्च जनार्दन\n",
    "05139055c": "तावत्कीर्तिभवः शब्दः शाश्वतोऽयं भविष्यति\n",
    "05139056a": "ब्राह्मणाः कथयिष्यन्ति महाभारतमाहवम्\n",
    "05139056c": "समागमेषु वार्ष्णेय क्षत्रियाणां यशोधरम्\n",
    "05139057a": "समुपानय कौन्तेयं युद्धाय मम केशव\n",
    "05139057c": "मन्त्रसंवरणं कुर्वन्नित्यमेव परंतप\n",
    "05140001": "संजय उवाच\n",
    "05140001a": "कर्णस्य वचनं श्रुत्वा केशवः परवीरहा\n",
    "05140001c": "उवाच प्रहसन्वाक्यं स्मितपूर्वमिदं तदा\n",
    "05140002a": "अपि त्वां न तपेत्कर्ण राज्यलाभोपपादना\n",
    "05140002c": "मया दत्तां हि पृथिवीं न प्रशासितुमिच्छसि\n",
    "05140003a": "ध्रुवो जयः पाण्डवानामितीदं; न संशयः कश्चन विद्यतेऽत्र\n",
    "05140003c": "जयध्वजो दृश्यते पाण्डवस्य; समुच्छ्रितो वानरराज उग्रः\n",
    "05140004a": "दिव्या माया विहिता भौवनेन; समुच्छ्रिता इन्द्रकेतुप्रकाशा\n",
    "05140004c": "दिव्यानि भूतानि भयावहानि; दृश्यन्ति चैवात्र भयानकानि\n",
    "05140005a": "न सज्जते शैलवनस्पतिभ्य; ऊर्ध्वं तिर्यग्योजनमात्ररूपः\n",
    "05140005c": "श्रीमान्ध्वजः कर्ण धनंजयस्य; समुच्छ्रितः पावकतुल्यरूपः\n",
    "05140006a": "यदा द्रक्ष्यसि संग्रामे श्वेताश्वं कृष्णसारथिम्\n",
    "05140006c": "ऐन्द्रमस्त्रं विकुर्वाणमुभे चैवाग्निमारुते\n",
    "05140007a": "गाण्डीवस्य च निर्घोषं विस्फूर्जितमिवाशनेः\n",
    "05140007c": "न तदा भविता त्रेता न कृतं द्वापरं न च\n",
    "05140008a": "यदा द्रक्ष्यसि संग्रामे कुन्तीपुत्रं युधिष्ठिरम्\n",
    "05140008c": "जपहोमसमायुक्तं स्वां रक्षन्तं महाचमूम्\n",
    "05140009a": "आदित्यमिव दुर्धर्षं तपन्तं शत्रुवाहिनीम्\n",
    "05140009c": "न तदा भविता त्रेता न कृतं द्वापरं न च\n",
    "05140010a": "यदा द्रक्ष्यसि संग्रामे भीमसेनं महाबलम्\n",
    "05140010c": "दुःशासनस्य रुधिरं पीत्वा नृत्यन्तमाहवे\n",
    "05140011a": "प्रभिन्नमिव मातङ्गं प्रतिद्विरदघातिनम्\n",
    "05140011c": "न तदा भविता त्रेता न कृतं द्वापरं न च\n",
    "05140012a": "यदा द्रक्ष्यसि संग्रामे माद्रीपुत्रौ महारथौ\n",
    "05140012c": "वाहिनीं धार्तराष्ट्राणां क्षोभयन्तौ गजाविव\n",
    "05140013a": "विगाढे शस्त्रसंपाते परवीररथारुजौ\n",
    "05140013c": "न तदा भविता त्रेता न कृतं द्वापरं न च\n",
    "05140014a": "यदा द्रक्ष्यसि संग्रामे द्रोणं शांतनवं कृपम्\n",
    "05140014c": "सुयोधनं च राजानं सैन्धवं च जयद्रथम्\n",
    "05140015a": "युद्धायापततस्तूर्णं वारितान्सव्यसाचिना\n",
    "05140015c": "न तदा भविता त्रेता न कृतं द्वापरं न च\n",
    "05140016a": "ब्रूयाः कर्ण इतो गत्वा द्रोणं शांतनवं कृपम्\n",
    "05140016c": "सौम्योऽयं वर्तते मासः सुप्रापयवसेन्धनः\n",
    "05140017a": "पक्वौषधिवनस्फीतः फलवानल्पमक्षिकः\n",
    "05140017c": "निष्पङ्को रसवत्तोयो नात्युष्णशिशिरः सुखः\n",
    "05140018a": "सप्तमाच्चापि दिवसादमावास्या भविष्यति\n",
    "05140018c": "संग्रामं योजयेत्तत्र तां ह्याहुः शक्रदेवताम्\n",
    "05140019a": "तथा राज्ञो वदेः सर्वान्ये युद्धायाभ्युपागताः\n",
    "05140019c": "यद्वो मनीषितं तद्वै सर्वं संपादयामि वः\n",
    "05140020a": "राजानो राजपुत्राश्च दुर्योधनवशानुगाः\n",
    "05140020c": "प्राप्य शस्त्रेण निधनं प्राप्स्यन्ति गतिमुत्तमाम्\n",
    "05141001": "संजय उवाच\n",
    "05141001a": "केशवस्य तु तद्वाक्यं कर्णः श्रुत्वा हितं शुभम्\n",
    "05141001c": "अब्रवीदभिसंपूज्य कृष्णं मधुनिषूदनम्\n",
    "05141001e": "जानन्मां किं महाबाहो संमोहयितुमिच्छसि\n",
    "05141002a": "योऽयं पृथिव्याः कार्त्स्न्येन विनाशः समुपस्थितः\n",
    "05141002c": "निमित्तं तत्र शकुनिरहं दुःशासनस्तथा\n",
    "05141002e": "दुर्योधनश्च नृपतिर्धृतराष्ट्रसुतोऽभवत्\n",
    "05141003a": "असंशयमिदं कृष्ण महद्युद्धमुपस्थितम्\n",
    "05141003c": "पाण्डवानां कुरूणां च घोरं रुधिरकर्दमम्\n",
    "05141004a": "राजानो राजपुत्राश्च दुर्योधनवशानुगाः\n",
    "05141004c": "रणे शस्त्राग्निना दग्धाः प्राप्स्यन्ति यमसादनम्\n",
    "05141005a": "स्वप्ना हि बहवो घोरा दृश्यन्ते मधुसूदन\n",
    "05141005c": "निमित्तानि च घोराणि तथोत्पाताः सुदारुणाः\n",
    "05141006a": "पराजयं धार्तराष्ट्रे विजयं च युधिष्ठिरे\n",
    "05141006c": "शंसन्त इव वार्ष्णेय विविधा लोमहर्षणाः\n",
    "05141007a": "प्राजापत्यं हि नक्षत्रं ग्रहस्तीक्ष्णो महाद्युतिः\n",
    "05141007c": "शनैश्चरः पीडयति पीडयन्प्राणिनोऽधिकम्\n",
    "05141008a": "कृत्वा चाङ्गारको वक्रं ज्येष्ठायां मधुसूदन\n",
    "05141008c": "अनुराधां प्रार्थयते मैत्रं संशमयन्निव\n",
    "05141009a": "नूनं महद्भयं कृष्ण कुरूणां समुपस्थितम्\n",
    "05141009c": "विशेषेण हि वार्ष्णेय चित्रां पीडयते ग्रहः\n",
    "05141010a": "सोमस्य लक्ष्म व्यावृत्तं राहुरर्कमुपेष्यति\n",
    "05141010c": "दिवश्चोल्काः पतन्त्येताः सनिर्घाताः सकम्पनाः\n",
    "05141011a": "निष्टनन्ति च मातङ्गा मुञ्चन्त्यश्रूणि वाजिनः\n",
    "05141011c": "पानीयं यवसं चापि नाभिनन्दन्ति माधव\n",
    "05141012a": "प्रादुर्भूतेषु चैतेषु भयमाहुरुपस्थितम्\n",
    "05141012c": "निमित्तेषु महाबाहो दारुणं प्राणिनाशनम्\n",
    "05141013a": "अल्पे भुक्ते पुरीषं च प्रभूतमिह दृश्यते\n",
    "05141013c": "वाजिनां वारणानां च मनुष्याणां च केशव\n",
    "05141014a": "धार्तराष्ट्रस्य सैन्येषु सर्वेषु मधुसूदन\n",
    "05141014c": "पराभवस्य तल्लिङ्गमिति प्राहुर्मनीषिणः\n",
    "05141015a": "प्रहृष्टं वाहनं कृष्ण पाण्डवानां प्रचक्षते\n",
    "05141015c": "प्रदक्षिणा मृगाश्चैव तत्तेषां जयलक्षणम्\n",
    "05141016a": "अपसव्या मृगाः सर्वे धार्तराष्ट्रस्य केशव\n",
    "05141016c": "वाचश्चाप्यशरीरिण्यस्तत्पराभवलक्षणम्\n",
    "05141017a": "मयूराः पुष्पशकुना हंसाः सारसचातकाः\n",
    "05141017c": "जीवं जीवकसंघाश्चाप्यनुगच्छन्ति पाण्डवान्\n",
    "05141018a": "गृध्राः काका बडाः श्येना यातुधानाः शलावृकाः\n",
    "05141018c": "मक्षिकाणां च संघाता अनुगच्छन्ति कौरवान्\n",
    "05141019a": "धार्तराष्ट्रस्य सैन्येषु भेरीणां नास्ति निस्वनः\n",
    "05141019c": "अनाहताः पाण्डवानां नदन्ति पटहाः किल\n",
    "05141020a": "उदपानाश्च नर्दन्ति यथा गोवृषभास्तथा\n",
    "05141020c": "धार्तराष्ट्रस्य सैन्येषु तत्पराभवलक्षणम्\n",
    "05141021a": "मांसशोणितवर्षं च वृष्टं देवेन माधव\n",
    "05141021c": "तथा गन्धर्वनगरं भानुमन्तमुपस्थितम्\n",
    "05141021e": "सप्राकारं सपरिखं सवप्रं चारुतोरणम्\n",
    "05141022a": "कृष्णश्च परिघस्तत्र भानुमावृत्य तिष्ठति\n",
    "05141022c": "उदयास्तमये संध्ये वेदयानो महद्भयम्\n",
    "05141022e": "एका सृग्वाशते घोरं तत्पराभवलक्षणम्\n",
    "05141023a": "कृष्णग्रीवाश्च शकुना लम्बमाना भयानकाः\n",
    "05141023c": "संध्यामभिमुखा यान्ति तत्पराभवलक्षणम्\n",
    "05141024a": "ब्राह्मणान्प्रथमं द्वेष्टि गुरूंश्च मधुसूदन\n",
    "05141024c": "भृत्यान्भक्तिमतश्चापि तत्पराभवलक्षणम्\n",
    "05141025a": "पूर्वा दिग्लोहिताकारा शस्त्रवर्णा च दक्षिणा\n",
    "05141025c": "आमपात्रप्रतीकाशा पश्चिमा मधुसूदन\n",
    "05141026a": "प्रदीप्ताश्च दिशः सर्वा धार्तराष्ट्रस्य माधव\n",
    "05141026c": "महद्भयं वेदयन्ति तस्मिन्नुत्पातलक्षणे\n",
    "05141027a": "सहस्रपादं प्रासादं स्वप्नान्ते स्म युधिष्ठिरः\n",
    "05141027c": "अधिरोहन्मया दृष्टः सह भ्रातृभिरच्युत\n",
    "05141028a": "श्वेतोष्णीषाश्च दृश्यन्ते सर्वे ते शुक्लवाससः\n",
    "05141028c": "आसनानि च शुभ्राणि सर्वेषामुपलक्षये\n",
    "05141029a": "तव चापि मया कृष्ण स्वप्नान्ते रुधिराविला\n",
    "05141029c": "आन्त्रेण पृथिवी दृष्टा परिक्षिप्ता जनार्दन\n",
    "05141030a": "अस्थिसंचयमारूढश्चामितौजा युधिष्ठिरः\n",
    "05141030c": "सुवर्णपात्र्यां संहृष्टो भुक्तवान्घृतपायसम्\n",
    "05141031a": "युधिष्ठिरो मया दृष्टो ग्रसमानो वसुंधराम्\n",
    "05141031c": "त्वया दत्तामिमां व्यक्तं भोक्ष्यते स वसुंधराम्\n",
    "05141032a": "उच्चं पर्वतमारूढो भीमकर्मा वृकोदरः\n",
    "05141032c": "गदापाणिर्नरव्याघ्रो वीक्षन्निव महीमिमाम्\n",
    "05141033a": "क्षपयिष्यति नः सर्वान्स सुव्यक्तं महारणे\n",
    "05141033c": "विदितं मे हृषीकेश यतो धर्मस्ततो जयः\n",
    "05141034a": "पाण्डुरं गजमारूढो गाण्डीवी स धनंजयः\n",
    "05141034c": "त्वया सार्धं हृषीकेश श्रिया परमया ज्वलन्\n",
    "05141035a": "यूयं सर्वान्वधिष्यध्वं तत्र मे नास्ति संशयः\n",
    "05141035c": "पार्थिवान्समरे कृष्ण दुर्योधनपुरोगमान्\n",
    "05141036a": "नकुलः सहदेवश्च सात्यकिश्च महारथः\n",
    "05141036c": "शुद्धकेयूरकण्ठत्राः शुक्लमाल्याम्बरावृताः\n",
    "05141037a": "अधिरूढा नरव्याघ्रा नरवाहनमुत्तमम्\n",
    "05141037c": "त्रय एते महामात्राः पाण्डुरच्छत्रवाससः\n",
    "05141038a": "श्वेतोष्णीषाश्च दृश्यन्ते त्रय एव जनार्दन\n",
    "05141038c": "धार्तराष्ट्रस्य सैन्येषु तान्विजानीहि केशव\n",
    "05141039a": "अश्वत्थामा कृपश्चैव कृतवर्मा च सात्वतः\n",
    "05141039c": "रक्तोष्णीषाश्च दृश्यन्ते सर्वे माधव पार्थिवाः\n",
    "05141040a": "उष्ट्रयुक्तं समारूढौ भीष्मद्रोणौ जनार्दन\n",
    "05141040c": "मया सार्धं महाबाहो धार्तराष्ट्रेण चाभिभो\n",
    "05141041a": "अगस्त्यशास्तां च दिशं प्रयाताः स्म जनार्दन\n",
    "05141041c": "अचिरेणैव कालेन प्राप्स्यामो यमसादनम्\n",
    "05141042a": "अहं चान्ये च राजानो यच्च तत्क्षत्रमण्डलम्\n",
    "05141042c": "गाण्डीवाग्निं प्रवेक्ष्याम इति मे नास्ति संशयः\n",
    "05141043": "कृष्ण उवाच\n",
    "05141043a": "उपस्थितविनाशेयं नूनमद्य वसुंधरा\n",
    "05141043c": "तथा हि मे वचः कर्ण नोपैति हृदयं तव\n",
    "05141044a": "सर्वेषां तात भूतानां विनाशे समुपस्थिते\n",
    "05141044c": "अनयो नयसंकाशो हृदयान्नापसर्पति\n",
    "05141045": "कर्ण उवाच\n",
    "05141045a": "अपि त्वा कृष्ण पश्याम जीवन्तोऽस्मान्महारणात्\n",
    "05141045c": "समुत्तीर्णा महाबाहो वीरक्षयविनाशनात्\n",
    "05141046a": "अथ वा संगमः कृष्ण स्वर्गे नो भविता ध्रुवम्\n",
    "05141046c": "तत्रेदानीं समेष्यामः पुनः सार्धं त्वयानघ\n",
    "05141047": "संजय उवाच\n",
    "05141047a": "इत्युक्त्वा माधवं कर्णः परिष्वज्य च पीडितम्\n",
    "05141047c": "विसर्जितः केशवेन रथोपस्थादवातरत्\n",
    "05141048a": "ततः स्वरथमास्थाय जाम्बूनदविभूषितम्\n",
    "05141048c": "सहास्माभिर्निववृते राधेयो दीनमानसः\n",
    "05141049a": "ततः शीघ्रतरं प्रायात्केशवः सहसात्यकिः\n",
    "05141049c": "पुनरुच्चारयन्वाणीं याहि याहीति सारथिम्\n",
    "05142001": "वैशंपायन उवाच\n",
    "05142001a": "असिद्धानुनये कृष्णे कुरुभ्यः पाण्डवान्गते\n",
    "05142001c": "अभिगम्य पृथां क्षत्ता शनैः शोचन्निवाब्रवीत्\n",
    "05142002a": "जानासि मे जीवपुत्रे भावं नित्यमनुग्रहे\n",
    "05142002c": "क्रोशतो न च गृह्णीते वचनं मे सुयोधनः\n",
    "05142003a": "उपपन्नो ह्यसौ राजा चेदिपाञ्चालकेकयैः\n",
    "05142003c": "भीमार्जुनाभ्यां कृष्णेन युयुधानयमैरपि\n",
    "05142004a": "उपप्लव्ये निविष्टोऽपि धर्ममेव युधिष्ठिरः\n",
    "05142004c": "काङ्क्षते ज्ञातिसौहार्दाद्बलवान्दुर्बलो यथा\n",
    "05142005a": "राजा तु धृतराष्ट्रोऽयं वयोवृद्धो न शाम्यति\n",
    "05142005c": "मत्तः पुत्रमदेनैव विधर्मे पथि वर्तते\n",
    "05142006a": "जयद्रथस्य कर्णस्य तथा दुःशासनस्य च\n",
    "05142006c": "सौबलस्य च दुर्बुद्ध्या मिथोभेदः प्रवर्तते\n",
    "05142007a": "अधर्मेण हि धर्मिष्ठं हृतं वै राज्यमीदृशम्\n",
    "05142007c": "येषां तेषामयं धर्मः सानुबन्धो भविष्यति\n",
    "05142008a": "ह्रियमाणे बलाद्धर्मे कुरुभिः को न संज्वरेत्\n",
    "05142008c": "असाम्ना केशवे याते समुद्योक्ष्यन्ति पाण्डवाः\n",
    "05142009a": "ततः कुरूणामनयो भविता वीरनाशनः\n",
    "05142009c": "चिन्तयन्न लभे निद्रामहःसु च निशासु च\n",
    "05142010a": "श्रुत्वा तु कुन्ती तद्वाक्यमर्थकामेन भाषितम्\n",
    "05142010c": "अनिष्टनन्ती दुःखार्ता मनसा विममर्श ह\n",
    "05142011a": "धिगस्त्वर्थं यत्कृतेऽयं महाञ्ज्ञातिवधे क्षयः\n",
    "05142011c": "वर्त्स्यते सुहृदां ह्येषां युद्धेऽस्मिन्वै पराभवः\n",
    "05142012a": "पाण्डवाश्चेदिपाञ्चाला यादवाश्च समागताः\n",
    "05142012c": "भारतैर्यदि योत्स्यन्ति किं नु दुःखमतः परम्\n",
    "05142013a": "पश्ये दोषं ध्रुवं युद्धे तथा युद्धे पराभवम्\n",
    "05142013c": "अधनस्य मृतं श्रेयो न हि ज्ञातिक्षये जयः\n",
    "05142014a": "पितामहः शांतनव आचार्यश्च युधां पतिः\n",
    "05142014c": "कर्णश्च धार्तराष्ट्रार्थं वर्धयन्ति भयं मम\n",
    "05142015a": "नाचार्यः कामवाञ्शिष्यैर्द्रोणो युध्येत जातु चित्\n",
    "05142015c": "पाण्डवेषु कथं हार्दं कुर्यान्न च पितामहः\n",
    "05142016a": "अयं त्वेको वृथादृष्टिर्धार्तराष्ट्रस्य दुर्मतेः\n",
    "05142016c": "मोहानुवर्ती सततं पापो द्वेष्टि च पाण्डवान्\n",
    "05142017a": "महत्यनर्थे निर्बन्धी बलवांश्च विशेषतः\n",
    "05142017c": "कर्णः सदा पाण्डवानां तन्मे दहति सांप्रतम्\n",
    "05142018a": "आशंसे त्वद्य कर्णस्य मनोऽहं पाण्डवान्प्रति\n",
    "05142018c": "प्रसादयितुमासाद्य दर्शयन्ती यथातथम्\n",
    "05142019a": "तोषितो भगवान्यत्र दुर्वासा मे वरं ददौ\n",
    "05142019c": "आह्वानं देवसंयुक्तं वसन्त्याः पितृवेश्मनि\n",
    "05142020a": "साहमन्तःपुरे राज्ञः कुन्तिभोजपुरस्कृता\n",
    "05142020c": "चिन्तयन्ती बहुविधं हृदयेन विदूयता\n",
    "05142021a": "बलाबलं च मन्त्राणां ब्राह्मणस्य च वाग्बलम्\n",
    "05142021c": "स्त्रीभावाद्बालभावाच्च चिन्तयन्ती पुनः पुनः\n",
    "05142022a": "धात्र्या विश्रब्धया गुप्ता सखीजनवृता तदा\n",
    "05142022c": "दोषं परिहरन्ती च पितुश्चारित्ररक्षिणी\n",
    "05142023a": "कथं नु सुकृतं मे स्यान्नापराधवती कथम्\n",
    "05142023c": "भवेयमिति संचिन्त्य ब्राह्मणं तं नमस्य च\n",
    "05142024a": "कौतूहलात्तु तं लब्ध्वा बालिश्यादाचरं तदा\n",
    "05142024c": "कन्या सती देवमर्कमासादयमहं ततः\n",
    "05142025a": "योऽसौ कानीनगर्भो मे पुत्रवत्परिवर्तितः\n",
    "05142025c": "कस्मान्न कुर्याद्वचनं पथ्यं भ्रातृहितं तथा\n",
    "05142026a": "इति कुन्ती विनिश्चित्य कार्यं निश्चितमुत्तमम्\n",
    "05142026c": "कार्यार्थमभिनिर्याय ययौ भागीरथीं प्रति\n",
    "05142027a": "आत्मजस्य ततस्तस्य घृणिनः सत्यसङ्गिनः\n",
    "05142027c": "गङ्गातीरे पृथाशृण्वदुपाध्ययननिस्वनम्\n",
    "05142028a": "प्राङ्मुखस्योर्ध्वबाहोः सा पर्यतिष्ठत पृष्ठतः\n",
    "05142028c": "जप्यावसानं कार्यार्थं प्रतीक्षन्ती तपस्विनी\n",
    "05142029a": "अतिष्ठत्सूर्यतापार्ता कर्णस्योत्तरवाससि\n",
    "05142029c": "कौरव्यपत्नी वार्ष्णेयी पद्ममालेव शुष्यती\n",
    "05142030a": "आ पृष्ठतापाज्जप्त्वा स परिवृत्य यतव्रतः\n",
    "05142030c": "दृष्ट्वा कुन्तीमुपातिष्ठदभिवाद्य कृताञ्जलिः\n",
    "05142030e": "यथान्यायं महातेजा मानी धर्मभृतां वरः\n",
    "05143001": "कर्ण उवाच\n",
    "05143001a": "राधेयोऽहमाधिरथिः कर्णस्त्वामभिवादये\n",
    "05143001c": "प्राप्ता किमर्थं भवती ब्रूहि किं करवाणि ते\n",
    "05143002": "कुन्त्युवाच\n",
    "05143002a": "कौन्तेयस्त्वं न राधेयो न तवाधिरथः पिता\n",
    "05143002c": "नासि सूतकुले जातः कर्ण तद्विद्धि मे वचः\n",
    "05143003a": "कानीनस्त्वं मया जातः पूर्वजः कुक्षिणा धृतः\n",
    "05143003c": "कुन्तिभोजस्य भवने पार्थस्त्वमसि पुत्रक\n",
    "05143004a": "प्रकाशकर्मा तपनो योऽयं देवो विरोचनः\n",
    "05143004c": "अजीजनत्त्वां मय्येष कर्ण शस्त्रभृतां वरम्\n",
    "05143005a": "कुण्डली बद्धकवचो देवगर्भः श्रिया वृतः\n",
    "05143005c": "जातस्त्वमसि दुर्धर्ष मया पुत्र पितुर्गृहे\n",
    "05143006a": "स त्वं भ्रातॄनसंबुद्ध्वा मोहाद्यदुपसेवसे\n",
    "05143006c": "धार्तराष्ट्रान्न तद्युक्तं त्वयि पुत्र विशेषतः\n",
    "05143007a": "एतद्धर्मफलं पुत्र नराणां धर्मनिश्चये\n",
    "05143007c": "यत्तुष्यन्त्यस्य पितरो माता चाप्येकदर्शिनी\n",
    "05143008a": "अर्जुनेनार्जितां पूर्वं हृतां लोभादसाधुभिः\n",
    "05143008c": "आच्छिद्य धार्तराष्ट्रेभ्यो भुङ्क्ष्व यौधिष्ठिरीं श्रियम्\n",
    "05143009a": "अद्य पश्यन्तु कुरवः कर्णार्जुनसमागमम्\n",
    "05143009c": "सौभ्रात्रेण तदालक्ष्य संनमन्तामसाधवः\n",
    "05143010a": "कर्णार्जुनौ वै भवतां यथा रामजनार्दनौ\n",
    "05143010c": "असाध्यं किं नु लोके स्याद्युवयोः सहितात्मनोः\n",
    "05143011a": "कर्ण शोभिष्यसे नूनं पञ्चभिर्भ्रातृभिर्वृतः\n",
    "05143011c": "वेदैः परिवृतो ब्रह्मा यथा वेदाङ्गपञ्चमैः\n",
    "05143012a": "उपपन्नो गुणैः श्रेष्ठो ज्येष्ठः श्रेष्ठेषु बन्धुषु\n",
    "05143012c": "सूतपुत्रेति मा शब्दः पार्थस्त्वमसि वीर्यवान्\n",
    "05144001": "वैशंपायन उवाच\n",
    "05144001a": "ततः सूर्यान्निश्चरितां कर्णः शुश्राव भारतीम्\n",
    "05144001c": "दुरत्ययां प्रणयिनीं पितृवद्भास्करेरिताम्\n",
    "05144002a": "सत्यमाह पृथा वाक्यं कर्ण मातृवचः कुरु\n",
    "05144002c": "श्रेयस्ते स्यान्नरव्याघ्र सर्वमाचरतस्तथा\n",
    "05144003a": "एवमुक्तस्य मात्रा च स्वयं पित्रा च भानुना\n",
    "05144003c": "चचाल नैव कर्णस्य मतिः सत्यधृतेस्तदा\n",
    "05144004": "कर्ण उवाच\n",
    "05144004a": "न ते न श्रद्दधे वाक्यं क्षत्रिये भाषितं त्वया\n",
    "05144004c": "धर्मद्वारं ममैतत्स्यान्नियोगकरणं तव\n",
    "05144005a": "अकरोन्मयि यत्पापं भवती सुमहात्ययम्\n",
    "05144005c": "अवकीर्णोऽस्मि ते तेन तद्यशःकीर्तिनाशनम्\n",
    "05144006a": "अहं च क्षत्रियो जातो न प्राप्तः क्षत्रसत्क्रियाम्\n",
    "05144006c": "त्वत्कृते किं नु पापीयः शत्रुः कुर्यान्ममाहितम्\n",
    "05144007a": "क्रियाकाले त्वनुक्रोशमकृत्वा त्वमिमं मम\n",
    "05144007c": "हीनसंस्कारसमयमद्य मां समचूचुदः\n",
    "05144008a": "न वै मम हितं पूर्वं मातृवच्चेष्टितं त्वया\n",
    "05144008c": "सा मां संबोधयस्यद्य केवलात्महितैषिणी\n",
    "05144009a": "कृष्णेन सहितात्को वै न व्यथेत धनंजयात्\n",
    "05144009c": "कोऽद्य भीतं न मां विद्यात्पार्थानां समितिं गतम्\n",
    "05144010a": "अभ्राता विदितः पूर्वं युद्धकाले प्रकाशितः\n",
    "05144010c": "पाण्डवान्यदि गच्छामि किं मां क्षत्रं वदिष्यति\n",
    "05144011a": "सर्वकामैः संविभक्तः पूजितश्च सदा भृशम्\n",
    "05144011c": "अहं वै धार्तराष्ट्राणां कुर्यां तदफलं कथम्\n",
    "05144012a": "उपनह्य परैर्वैरं ये मां नित्यमुपासते\n",
    "05144012c": "नमस्कुर्वन्ति च सदा वसवो वासवं यथा\n",
    "05144013a": "मम प्राणेन ये शत्रूञ्शक्ताः प्रतिसमासितुम्\n",
    "05144013c": "मन्यन्तेऽद्य कथं तेषामहं भिन्द्यां मनोरथम्\n",
    "05144014a": "मया प्लवेन संग्रामं तितीर्षन्ति दुरत्ययम्\n",
    "05144014c": "अपारे पारकामा ये त्यजेयं तानहं कथम्\n",
    "05144015a": "अयं हि कालः संप्राप्तो धार्तराष्ट्रोपजीविनाम्\n",
    "05144015c": "निर्वेष्टव्यं मया तत्र प्राणानपरिरक्षता\n",
    "05144016a": "कृतार्थाः सुभृता ये हि कृत्यकाल उपस्थिते\n",
    "05144016c": "अनवेक्ष्य कृतं पापा विकुर्वन्त्यनवस्थिताः\n",
    "05144017a": "राजकिल्बिषिणां तेषां भर्तृपिण्डापहारिणाम्\n",
    "05144017c": "नैवायं न परो लोको विद्यते पापकर्मणाम्\n",
    "05144018a": "धृतराष्ट्रस्य पुत्राणामर्थे योत्स्यामि ते सुतैः\n",
    "05144018c": "बलं च शक्तिं चास्थाय न वै त्वय्यनृतं वदे\n",
    "05144019a": "आनृशंस्यमथो वृत्तं रक्षन्सत्पुरुषोचितम्\n",
    "05144019c": "अतोऽर्थकरमप्येतन्न करोम्यद्य ते वचः\n",
    "05144020a": "न तु तेऽयं समारम्भो मयि मोघो भविष्यति\n",
    "05144020c": "वध्यान्विषह्यान्संग्रामे न हनिष्यामि ते सुतान्\n",
    "05144020e": "युधिष्ठिरं च भीमं च यमौ चैवार्जुनादृते\n",
    "05144021a": "अर्जुनेन समं युद्धं मम यौधिष्ठिरे बले\n",
    "05144021c": "अर्जुनं हि निहत्याजौ संप्राप्तं स्यात्फलं मया\n",
    "05144021e": "यशसा चापि युज्येयं निहतः सव्यसाचिना\n",
    "05144022a": "न ते जातु नशिष्यन्ति पुत्राः पञ्च यशस्विनि\n",
    "05144022c": "निरर्जुनाः सकर्णा वा सार्जुना वा हते मयि\n",
    "05144023": "वैशंपायन उवाच\n",
    "05144023a": "इति कर्णवचः श्रुत्वा कुन्ती दुःखात्प्रवेपती\n",
    "05144023c": "उवाच पुत्रमाश्लिष्य कर्णं धैर्यादकम्पितम्\n",
    "05144024a": "एवं वै भाव्यमेतेन क्षयं यास्यन्ति कौरवाः\n",
    "05144024c": "यथा त्वं भाषसे कर्ण दैवं तु बलवत्तरम्\n",
    "05144025a": "त्वया चतुर्णां भ्रातॄणामभयं शत्रुकर्शन\n",
    "05144025c": "दत्तं तत्प्रतिजानीहि संगरप्रतिमोचनम्\n",
    "05144026a": "अनामयं स्वस्ति चेति पृथाथो कर्णमब्रवीत्\n",
    "05144026c": "तां कर्णोऽभ्यवदत्प्रीतस्ततस्तौ जग्मतुः पृथक्\n",
    "05145001": "वैशंपायन उवाच\n",
    "05145001a": "आगम्य हास्तिनपुरादुपप्लव्यमरिंदमः\n",
    "05145001c": "पाण्डवानां यथावृत्तं केशवः सर्वमुक्तवान्\n",
    "05145002a": "संभाष्य सुचिरं कालं मन्त्रयित्वा पुनः पुनः\n",
    "05145002c": "स्वमेवावसथं शौरिर्विश्रामार्थं जगाम ह\n",
    "05145003a": "विसृज्य सर्वान्नृपतीन्विराटप्रमुखांस्तदा\n",
    "05145003c": "पाण्डवा भ्रातरः पञ्च भानावस्तंगते सति\n",
    "05145004a": "संध्यामुपास्य ध्यायन्तस्तमेव गतमानसाः\n",
    "05145004c": "आनाय्य कृष्णं दाशार्हं पुनर्मन्त्रममन्त्रयन्\n",
    "05145005": "युधिष्ठिर उवाच\n",
    "05145005a": "त्वया नागपुरं गत्वा सभायां धृतराष्ट्रजः\n",
    "05145005c": "किमुक्तः पुण्डरीकाक्ष तन्नः शंसितुमर्हसि\n",
    "05145006": "वासुदेव उवाच\n",
    "05145006a": "मया नागपुरं गत्वा सभायां धृतराष्ट्रजः\n",
    "05145006c": "तथ्यं पथ्यं हितं चोक्तो न च गृह्णाति दुर्मतिः\n",
    "05145007": "युधिष्ठिर उवाच\n",
    "05145007a": "तस्मिन्नुत्पथमापन्ने कुरुवृद्धः पितामहः\n",
    "05145007c": "किमुक्तवान्हृषीकेश दुर्योधनममर्षणम्\n",
    "05145007e": "आचार्यो वा महाबाहो भारद्वाजः किमब्रवीत्\n",
    "05145008a": "पिता यवीयानस्माकं क्षत्ता धर्मभृतां वरः\n",
    "05145008c": "पुत्रशोकाभिसंतप्तः किमाह धृतराष्ट्रजम्\n",
    "05145009a": "किं च सर्वे नृपतयः सभायां ये समासते\n",
    "05145009c": "उक्तवन्तो यथातत्त्वं तद्ब्रूहि त्वं जनार्दन\n",
    "05145010a": "उक्तवान्हि भवान्सर्वं वचनं कुरुमुख्ययोः\n",
    "05145010c": "कामलोभाभिभूतस्य मन्दस्य प्राज्ञमानिनः\n",
    "05145011a": "अप्रियं हृदये मह्यं तन्न तिष्ठति केशव\n",
    "05145011c": "तेषां वाक्यानि गोविन्द श्रोतुमिच्छाम्यहं विभो\n",
    "05145012a": "यथा च नाभिपद्येत कालस्तात तथा कुरु\n",
    "05145012c": "भवान्हि नो गतिः कृष्ण भवान्नाथो भवान्गुरुः\n",
    "05145013": "वासुदेव उवाच\n",
    "05145013a": "शृणु राजन्यथा वाक्यमुक्तो राजा सुयोधनः\n",
    "05145013c": "मध्ये कुरूणां राजेन्द्र सभायां तन्निबोध मे\n",
    "05145014a": "मया वै श्राविते वाक्ये जहास धृतराष्ट्रजः\n",
    "05145014c": "अथ भीष्मः सुसंक्रुद्ध इदं वचनमब्रवीत्\n",
    "05145015a": "दुर्योधन निबोधेदं कुलार्थे यद्ब्रवीमि ते\n",
    "05145015c": "तच्छ्रुत्वा राजशार्दूल स्वकुलस्य हितं कुरु\n",
    "05145016a": "मम तात पिता राजञ्शंतनुर्लोकविश्रुतः\n",
    "05145016c": "तस्याहमेक एवासं पुत्रः पुत्रवतां वरः\n",
    "05145017a": "तस्य बुद्धिः समुत्पन्ना द्वितीयः स्यात्कथं सुतः\n",
    "05145017c": "एकपुत्रमपुत्रं वै प्रवदन्ति मनीषिणः\n",
    "05145018a": "न चोच्छेदं कुलं यायाद्विस्तीर्येत कथं यशः\n",
    "05145018c": "तस्याहमीप्सितं बुद्ध्वा कालीं मातरमावहम्\n",
    "05145019a": "प्रतिज्ञां दुष्करां कृत्वा पितुरर्थे कुलस्य च\n",
    "05145019c": "अराजा चोर्ध्वरेताश्च यथा सुविदितं तव\n",
    "05145019e": "प्रतीतो निवसाम्येष प्रतिज्ञामनुपालयन्\n",
    "05145020a": "तस्यां जज्ञे महाबाहुः श्रीमान्कुरुकुलोद्वहः\n",
    "05145020c": "विचित्रवीर्यो धर्मात्मा कनीयान्मम पार्थिवः\n",
    "05145021a": "स्वर्यातेऽहं पितरि तं स्वराज्ये संन्यवेशयम्\n",
    "05145021c": "विचित्रवीर्यं राजानं भृत्यो भूत्वा ह्यधश्चरः\n",
    "05145022a": "तस्याहं सदृशान्दारान्राजेन्द्र समुदावहम्\n",
    "05145022c": "जित्वा पार्थिवसंघातमपि ते बहुशः श्रुतम्\n",
    "05145023a": "ततो रामेण समरे द्वन्द्वयुद्धमुपागमम्\n",
    "05145023c": "स हि रामभयादेभिर्नागरैर्विप्रवासितः\n",
    "05145023e": "दारेष्वतिप्रसक्तश्च यक्ष्माणं समपद्यत\n",
    "05145024a": "यदा त्वराजके राष्ट्रे न ववर्ष सुरेश्वरः\n",
    "05145024c": "तदाभ्यधावन्मामेव प्रजाः क्षुद्भयपीडिताः\n",
    "05145025": "प्रजा ऊचुः\n",
    "05145025a": "उपक्षीणाः प्रजाः सर्वा राजा भव भवाय नः\n",
    "05145025c": "ईतयो नुद भद्रं ते शंतनोः कुलवर्धन\n",
    "05145026a": "पीड्यन्ते ते प्रजाः सर्वा व्याधिभिर्भृशदारुणैः\n",
    "05145026c": "अल्पावशिष्टा गाङ्गेय ताः परित्रातुमर्हसि\n",
    "05145027a": "व्याधीन्प्रणुद्य वीर त्वं प्रजा धर्मेण पालय\n",
    "05145027c": "त्वयि जीवति मा राष्ट्रं विनाशमुपगच्छतु\n",
    "05145028": "भीष्म उवाच\n",
    "05145028a": "प्रजानां क्रोशतीनां वै नैवाक्षुभ्यत मे मनः\n",
    "05145028c": "प्रतिज्ञां रक्षमाणस्य सद्वृत्तं स्मरतस्तथा\n",
    "05145029a": "ततः पौरा महाराज माता काली च मे शुभा\n",
    "05145029c": "भृत्याः पुरोहिताचार्या ब्राह्मणाश्च बहुश्रुताः\n",
    "05145029e": "मामूचुर्भृशसंतप्ता भव राजेति संततम्\n",
    "05145030a": "प्रतीपरक्षितं राष्ट्रं त्वां प्राप्य विनशिष्यति\n",
    "05145030c": "स त्वमस्मद्धितार्थं वै राजा भव महामते\n",
    "05145031a": "इत्युक्तः प्राञ्जलिर्भूत्वा दुःखितो भृशमातुरः\n",
    "05145031c": "तेभ्यो न्यवेदयं पुत्र प्रतिज्ञां पितृगौरवात्\n",
    "05145031e": "ऊर्ध्वरेता ह्यराजा च कुलस्यार्थे पुनः पुनः\n",
    "05145032a": "ततोऽहं प्राञ्जलिर्भूत्वा मातरं संप्रसादयम्\n",
    "05145032c": "नाम्ब शंतनुना जातः कौरवं वंशमुद्वहन्\n",
    "05145032e": "प्रतिज्ञां वितथां कुर्यामिति राजन्पुनः पुनः\n",
    "05145033a": "विशेषतस्त्वदर्थं च धुरि मा मां नियोजय\n",
    "05145033c": "अहं प्रेष्यश्च दासश्च तवाम्ब सुतवत्सले\n",
    "05145034a": "एवं तामनुनीयाहं मातरं जनमेव च\n",
    "05145034c": "अयाचं भ्रातृदारेषु तदा व्यासं महामुनिम्\n",
    "05145035a": "सह मात्रा महाराज प्रसाद्य तमृषिं तदा\n",
    "05145035c": "अपत्यार्थमयाचं वै प्रसादं कृतवांश्च सः\n",
    "05145035e": "त्रीन्स पुत्रानजनयत्तदा भरतसत्तम\n",
    "05145036a": "अन्धः करणहीनेति न वै राजा पिता तव\n",
    "05145036c": "राजा तु पाण्डुरभवन्महात्मा लोकविश्रुतः\n",
    "05145037a": "स राजा तस्य ते पुत्राः पितुर्दायाद्यहारिणः\n",
    "05145037c": "मा तात कलहं कार्षी राज्यस्यार्धं प्रदीयताम्\n",
    "05145038a": "मयि जीवति राज्यं कः संप्रशासेत्पुमानिह\n",
    "05145038c": "मावमंस्था वचो मह्यं शममिच्छामि वः सदा\n",
    "05145039a": "न विशेषोऽस्ति मे पुत्र त्वयि तेषु च पार्थिव\n",
    "05145039c": "मतमेतत्पितुस्तुभ्यं गान्धार्या विदुरस्य च\n",
    "05145040a": "श्रोतव्यं यदि वृद्धानां मातिशङ्कीर्वचो मम\n",
    "05145040c": "नाशयिष्यसि मा सर्वमात्मानं पृथिवीं तथा\n",
    "05146001": "वासुदेव उवाच\n",
    "05146001a": "भीष्मेणोक्ते ततो द्रोणो दुर्योधनमभाषत\n",
    "05146001c": "मध्ये नृपाणां भद्रं ते वचनं वचनक्षमः\n",
    "05146002a": "प्रातीपः शंतनुस्तात कुलस्यार्थे यथोत्थितः\n",
    "05146002c": "तथा देवव्रतो भीष्मः कुलस्यार्थे स्थितोऽभवत्\n",
    "05146003a": "ततः पाण्डुर्नरपतिः सत्यसंधो जितेन्द्रियः\n",
    "05146003c": "राजा कुरूणां धर्मात्मा सुव्रतः सुसमाहितः\n",
    "05146004a": "ज्येष्ठाय राज्यमददाद्धृतराष्ट्राय धीमते\n",
    "05146004c": "यवीयसस्तथा क्षत्तुः कुरुवंशविवर्धनः\n",
    "05146005a": "ततः सिंहासने राजन्स्थापयित्वैनमच्युतम्\n",
    "05146005c": "वनं जगाम कौरव्यो भार्याभ्यां सहितोऽनघ\n",
    "05146006a": "नीचैः स्थित्वा तु विदुर उपास्ते स्म विनीतवत्\n",
    "05146006c": "प्रेष्यवत्पुरुषव्याघ्रो वालव्यजनमुत्क्षिपन्\n",
    "05146007a": "ततः सर्वाः प्रजास्तात धृतराष्ट्रं जनेश्वरम्\n",
    "05146007c": "अन्वपद्यन्त विधिवद्यथा पाण्डुं नराधिपम्\n",
    "05146008a": "विसृज्य धृतराष्ट्राय राज्यं स विदुराय च\n",
    "05146008c": "चचार पृथिवीं पाण्डुः सर्वां परपुरंजयः\n",
    "05146009a": "कोशसंजनने दाने भृत्यानां चान्ववेक्षणे\n",
    "05146009c": "भरणे चैव सर्वस्य विदुरः सत्यसंगरः\n",
    "05146010a": "संधिविग्रहसंयुक्तो राज्ञः संवाहनक्रियाः\n",
    "05146010c": "अवैक्षत महातेजा भीष्मः परपुरंजयः\n",
    "05146011a": "सिंहासनस्थो नृपतिर्धृतराष्ट्रो महाबलः\n",
    "05146011c": "अन्वास्यमानः सततं विदुरेण महात्मना\n",
    "05146012a": "कथं तस्य कुले जातः कुलभेदं व्यवस्यसि\n",
    "05146012c": "संभूय भ्रातृभिः सार्धं भुङ्क्ष्व भोगाञ्जनाधिप\n",
    "05146013a": "ब्रवीम्यहं न कार्पण्यान्नार्थहेतोः कथंचन\n",
    "05146013c": "भीष्मेण दत्तमश्नामि न त्वया राजसत्तम\n",
    "05146014a": "नाहं त्वत्तोऽभिकाङ्क्षिष्ये वृत्त्युपायं जनाधिप\n",
    "05146014c": "यतो भीष्मस्ततो द्रोणो यद्भीष्मस्त्वाह तत्कुरु\n",
    "05146015a": "दीयतां पाण्डुपुत्रेभ्यो राज्यार्धमरिकर्शन\n",
    "05146015c": "सममाचार्यकं तात तव तेषां च मे सदा\n",
    "05146016a": "अश्वत्थामा यथा मह्यं तथा श्वेतहयो मम\n",
    "05146016c": "बहुना किं प्रलापेन यतो धर्मस्ततो जयः\n",
    "05146017a": "एवमुक्ते महाराज द्रोणेनामिततेजसा\n",
    "05146017c": "व्याजहार ततो वाक्यं विदुरः सत्यसंगरः\n",
    "05146017e": "पितुर्वदनमन्वीक्ष्य परिवृत्य च धर्मवित्\n",
    "05146018a": "देवव्रत निबोधेदं वचनं मम भाषतः\n",
    "05146018c": "प्रनष्टः कौरवो वंशस्त्वयायं पुनरुद्धृतः\n",
    "05146019a": "तन्मे विलपमानस्य वचनं समुपेक्षसे\n",
    "05146019c": "कोऽयं दुर्योधनो नाम कुलेऽस्मिन्कुलपांसनः\n",
    "05146020a": "यस्य लोभाभिभूतस्य मतिं समनुवर्तसे\n",
    "05146020c": "अनार्यस्याकृतज्ञस्य लोभोपहतचेतसः\n",
    "05146020e": "अतिक्रामति यः शास्त्रं पितुर्धर्मार्थदर्शिनः\n",
    "05146021a": "एते नश्यन्ति कुरवो दुर्योधनकृतेन वै\n",
    "05146021c": "यथा ते न प्रणश्येयुर्महाराज तथा कुरु\n",
    "05146022a": "मां चैव धृतराष्ट्रं च पूर्वमेव महाद्युते\n",
    "05146022c": "चित्रकार इवालेख्यं कृत्वा मा स्म विनाशय\n",
    "05146022e": "प्रजापतिः प्रजाः सृष्ट्वा यथा संहरते तथा\n",
    "05146023a": "नोपेक्षस्व महाबाहो पश्यमानः कुलक्षयम्\n",
    "05146023c": "अथ तेऽद्य मतिर्नष्टा विनाशे प्रत्युपस्थिते\n",
    "05146023e": "वनं गच्छ मया सार्धं धृतराष्ट्रेण चैव ह\n",
    "05146024a": "बद्ध्वा वा निकृतिप्रज्ञं धार्तराष्ट्रं सुदुर्मतिम्\n",
    "05146024c": "साध्विदं राज्यमद्यास्तु पाण्डवैरभिरक्षितम्\n",
    "05146025a": "प्रसीद राजशार्दूल विनाशो दृश्यते महान्\n",
    "05146025c": "पाण्डवानां कुरूणां च राज्ञां चामिततेजसाम्\n",
    "05146026a": "विररामैवमुक्त्वा तु विदुरो दीनमानसः\n",
    "05146026c": "प्रध्यायमानः स तदा निःश्वसंश्च पुनः पुनः\n",
    "05146027a": "ततोऽथ राज्ञः सुबलस्य पुत्री; धर्मार्थयुक्तं कुलनाशभीता\n",
    "05146027c": "दुर्योधनं पापमतिं नृशंसं; राज्ञां समक्षं सुतमाह कोपात्\n",
    "05146028a": "ये पार्थिवा राजसभां प्रविष्टा; ब्रह्मर्षयो ये च सभासदोऽन्ये\n",
    "05146028c": "शृण्वन्तु वक्ष्यामि तवापराधं; पापस्य सामात्यपरिच्छदस्य\n",
    "05146029a": "राज्यं कुरूणामनुपूर्वभोग्यं; क्रमागतो नः कुलधर्म एषः\n",
    "05146029c": "त्वं पापबुद्धेऽतिनृशंसकर्म;न्राज्यं कुरूणामनयाद्विहंसि\n",
    "05146030a": "राज्ये स्थितो धृतराष्ट्रो मनीषी; तस्यानुजो विदुरो दीर्घदर्शी\n",
    "05146030c": "एतावतिक्रम्य कथं नृपत्वं; दुर्योधन प्रार्थयसेऽद्य मोहात्\n",
    "05146031a": "राजा च क्षत्ता च महानुभावौ; भीष्मे स्थिते परवन्तौ भवेताम्\n",
    "05146031c": "अयं तु धर्मज्ञतया महात्मा; न राज्यकामो नृवरो नदीजः\n",
    "05146032a": "राज्यं तु पाण्डोरिदमप्रधृष्यं; तस्याद्य पुत्राः प्रभवन्ति नान्ये\n",
    "05146032c": "राज्यं तदेतन्निखिलं पाण्डवानां; पैतामहं पुत्रपौत्रानुगामि\n",
    "05146033a": "यद्वै ब्रूते कुरुमुख्यो महात्मा; देवव्रतः सत्यसंधो मनीषी\n",
    "05146033c": "सर्वं तदस्माभिरहत्य धर्मं; ग्राह्यं स्वधर्मं परिपालयद्भिः\n",
    "05146034a": "अनुज्ञया चाथ महाव्रतस्य; ब्रूयान्नृपो यद्विदुरस्तथैव\n",
    "05146034c": "कार्यं भवेत्तत्सुहृद्भिर्नियुज्य; धर्मं पुरस्कृत्य सुदीर्घकालम्\n",
    "05146035a": "न्यायागतं राज्यमिदं कुरूणां; युधिष्ठिरः शास्तु वै धर्मपुत्रः\n",
    "05146035c": "प्रचोदितो धृतराष्ट्रेण राज्ञा; पुरस्कृतः शांतनवेन चैव\n",
    "05147001": "वासुदेव उवाच\n",
    "05147001a": "एवमुक्ते तु गान्धार्या धृतराष्ट्रो जनेश्वरः\n",
    "05147001c": "दुर्योधनमुवाचेदं नृपमध्ये जनाधिप\n",
    "05147002a": "दुर्योधन निबोधेदं यत्त्वां वक्ष्यामि पुत्रक\n",
    "05147002c": "तथा तत्कुरु भद्रं ते यद्यस्ति पितृगौरवम्\n",
    "05147003a": "सोमः प्रजापतिः पूर्वं कुरूणां वंशवर्धनः\n",
    "05147003c": "सोमाद्बभूव षष्ठो वै ययातिर्नहुषात्मजः\n",
    "05147004a": "तस्य पुत्रा बभूवुश्च पञ्च राजर्षिसत्तमाः\n",
    "05147004c": "तेषां यदुर्महातेजा ज्येष्ठः समभवत्प्रभुः\n",
    "05147005a": "पूरुर्यवीयांश्च ततो योऽस्माकं वंशवर्धनः\n",
    "05147005c": "शर्मिष्ठायाः संप्रसूतो दुहितुर्वृषपर्वणः\n",
    "05147006a": "यदुश्च भरतश्रेष्ठ देवयान्याः सुतोऽभवत्\n",
    "05147006c": "दौहित्रस्तात शुक्रस्य काव्यस्यामिततेजसः\n",
    "05147007a": "यादवानां कुलकरो बलवान्वीर्यसंमतः\n",
    "05147007c": "अवमेने स तु क्षत्रं दर्पपूर्णः सुमन्दधीः\n",
    "05147008a": "न चातिष्ठत्पितुः शास्त्रे बलदर्पविमोहितः\n",
    "05147008c": "अवमेने च पितरं भ्रातॄंश्चाप्यपराजितः\n",
    "05147009a": "पृथिव्यां चतुरन्तायां यदुरेवाभवद्बली\n",
    "05147009c": "वशे कृत्वा स नृपतीनवसन्नागसाह्वये\n",
    "05147010a": "तं पिता परमक्रुद्धो ययातिर्नहुषात्मजः\n",
    "05147010c": "शशाप पुत्रं गान्धारे राज्याच्च व्यपरोपयत्\n",
    "05147011a": "य चैनमन्ववर्तन्त भ्रातरो बलदर्पितम्\n",
    "05147011c": "शशाप तानपि क्रुद्धो ययातिस्तनयानथ\n",
    "05147012a": "यवीयांसं ततः पूरुं पुत्रं स्ववशवर्तिनम्\n",
    "05147012c": "राज्ये निवेशयामास विधेयं नृपसत्तमः\n",
    "05147013a": "एवं ज्येष्ठोऽप्यथोत्सिक्तो न राज्यमभिजायते\n",
    "05147013c": "यवीयांसोऽभिजायन्ते राज्यं वृद्धोपसेवया\n",
    "05147014a": "तथैव सर्वधर्मज्ञः पितुर्मम पितामहः\n",
    "05147014c": "प्रतीपः पृथिवीपालस्त्रिषु लोकेषु विश्रुतः\n",
    "05147015a": "तस्य पार्थिवसिंहस्य राज्यं धर्मेण शासतः\n",
    "05147015c": "त्रयः प्रजज्ञिरे पुत्रा देवकल्पा यशस्विनः\n",
    "05147016a": "देवापिरभवज्ज्येष्ठो बाह्लीकस्तदनन्तरम्\n",
    "05147016c": "तृतीयः शंतनुस्तात धृतिमान्मे पितामहः\n",
    "05147017a": "देवापिस्तु महातेजास्त्वग्दोषी राजसत्तमः\n",
    "05147017c": "धार्मिकः सत्यवादी च पितुः शुश्रूषणे रतः\n",
    "05147018a": "पौरजानपदानां च संमतः साधुसत्कृतः\n",
    "05147018c": "सर्वेषां बालवृद्धानां देवापिर्हृदयंगमः\n",
    "05147019a": "प्राज्ञश्च सत्यसंधश्च सर्वभूतहिते रतः\n",
    "05147019c": "वर्तमानः पितुः शास्त्रे ब्राह्मणानां तथैव च\n",
    "05147020a": "बाह्लीकस्य प्रियो भ्राता शंतनोश्च महात्मनः\n",
    "05147020c": "सौभ्रात्रं च परं तेषां सहितानां महात्मनाम्\n",
    "05147021a": "अथ कालस्य पर्याये वृद्धो नृपतिसत्तमः\n",
    "05147021c": "संभारानभिषेकार्थं कारयामास शास्त्रतः\n",
    "05147021e": "मङ्गलानि च सर्वाणि कारयामास चाभिभूः\n",
    "05147022a": "तं ब्राह्मणाश्च वृद्धाश्च पौरजानपदैः सह\n",
    "05147022c": "सर्वे निवारयामासुर्देवापेरभिषेचनम्\n",
    "05147023a": "स तच्छ्रुत्वा तु नृपतिरभिषेकनिवारणम्\n",
    "05147023c": "अश्रुकण्ठोऽभवद्राजा पर्यशोचत चात्मजम्\n",
    "05147024a": "एवं वदान्यो धर्मज्ञः सत्यसंधश्च सोऽभवत्\n",
    "05147024c": "प्रियः प्रजानामपि संस्त्वग्दोषेण प्रदूषितः\n",
    "05147025a": "हीनाङ्गं पृथिवीपालं नाभिनन्दन्ति देवताः\n",
    "05147025c": "इति कृत्वा नृपश्रेष्ठं प्रत्यषेधन्द्विजर्षभाः\n",
    "05147026a": "ततः प्रव्यथितात्मासौ पुत्रशोकसमन्वितः\n",
    "05147026c": "ममार तं मृतं दृष्ट्वा देवापिः संश्रितो वनम्\n",
    "05147027a": "बाह्लीको मातुलकुले त्यक्त्वा राज्यं व्यवस्थितः\n",
    "05147027c": "पितृभ्रातॄन्परित्यज्य प्राप्तवान्पुरमृद्धिमत्\n",
    "05147028a": "बाह्लीकेन त्वनुज्ञातः शंतनुर्लोकविश्रुतः\n",
    "05147028c": "पितर्युपरते राजन्राजा राज्यमकारयत्\n",
    "05147029a": "तथैवाहं मतिमता परिचिन्त्येह पाण्डुना\n",
    "05147029c": "ज्येष्ठः प्रभ्रंशितो राज्याद्धीनाङ्ग इति भारत\n",
    "05147030a": "पाण्डुस्तु राज्यं संप्राप्तः कनीयानपि सन्नृपः\n",
    "05147030c": "विनाशे तस्य पुत्राणामिदं राज्यमरिंदम\n",
    "05147030e": "मय्यभागिनि राज्याय कथं त्वं राज्यमिच्छसि\n",
    "05147031a": "युधिष्ठिरो राजपुत्रो महात्मा; न्यायागतं राज्यमिदं च तस्य\n",
    "05147031c": "स कौरवस्यास्य जनस्य भर्ता; प्रशासिता चैव महानुभावः\n",
    "05147032a": "स सत्यसंधः सतताप्रमत्तः; शास्त्रे स्थितो बन्धुजनस्य साधुः\n",
    "05147032c": "प्रियः प्रजानां सुहृदानुकम्पी; जितेन्द्रियः साधुजनस्य भर्ता\n",
    "05147033a": "क्षमा तितिक्षा दम आर्जवं च; सत्यव्रतत्वं श्रुतमप्रमादः\n",
    "05147033c": "भूतानुकम्पा ह्यनुशासनं च; युधिष्ठिरे राजगुणाः समस्ताः\n",
    "05147034a": "अराजपुत्रस्त्वमनार्यवृत्तो; लुब्धस्तथा बन्धुषु पापबुद्धिः\n",
    "05147034c": "क्रमागतं राज्यमिदं परेषां; हर्तुं कथं शक्ष्यसि दुर्विनीतः\n",
    "05147035a": "प्रयच्छ राज्यार्धमपेतमोहः; सवाहनं त्वं सपरिच्छदं च\n",
    "05147035c": "ततोऽवशेषं तव जीवितस्य; सहानुजस्यैव भवेन्नरेन्द्र\n",
    "05148001": "वासुदेव उवाच\n",
    "05148001a": "एवमुक्ते तु भीष्मेण द्रोणेन विदुरेण च\n",
    "05148001c": "गान्धार्या धृतराष्ट्रेण न च मन्दोऽन्वबुध्यत\n",
    "05148002a": "अवधूयोत्थितः क्रुद्धो रोषात्संरक्तलोचनः\n",
    "05148002c": "अन्वद्रवन्त तं पश्चाद्राजानस्त्यक्तजीविताः\n",
    "05148003a": "अज्ञापयच्च राज्ञस्तान्पार्थिवान्दुष्टचेतसः\n",
    "05148003c": "प्रयाध्वं वै कुरुक्षेत्रं पुष्योऽद्येति पुनः पुनः\n",
    "05148004a": "ततस्ते पृथिवीपालाः प्रययुः सहसैनिकाः\n",
    "05148004c": "भीष्मं सेनापतिं कृत्वा संहृष्टाः कालचोदिताः\n",
    "05148005a": "अक्षौहिण्यो दशैका च पार्थिवानां समागताः\n",
    "05148005c": "तासां प्रमुखतो भीष्मस्तालकेतुर्व्यरोचत\n",
    "05148005e": "यदत्र युक्तं प्राप्तं च तद्विधत्स्व विशां पते\n",
    "05148006a": "उक्तं भीष्मेण यद्वाक्यं द्रोणेन विदुरेण च\n",
    "05148006c": "गान्धार्या धृतराष्ट्रेण समक्षं मम भारत\n",
    "05148006e": "एतत्ते कथितं राजन्यद्वृत्तं कुरुसंसदि\n",
    "05148007a": "साम आदौ प्रयुक्तं मे राजन्सौभ्रात्रमिच्छता\n",
    "05148007c": "अभेदात्कुरुवंशस्य प्रजानां च विवृद्धये\n",
    "05148008a": "पुनर्भेदश्च मे युक्तो यदा साम न गृह्यते\n",
    "05148008c": "कर्मानुकीर्तनं चैव देवमानुषसंहितम्\n",
    "05148009a": "यदा नाद्रियते वाक्यं सामपूर्वं सुयोधनः\n",
    "05148009c": "तदा मया समानीय भेदिताः सर्वपार्थिवाः\n",
    "05148010a": "अद्भुतानि च घोराणि दारुणानि च भारत\n",
    "05148010c": "अमानुषाणि कर्माणि दर्शितानि च मे विभो\n",
    "05148011a": "भर्त्सयित्वा तु राज्ञस्तांस्तृणीकृत्य सुयोधनम्\n",
    "05148011c": "राधेयं भीषयित्वा च सौबलं च पुनः पुनः\n",
    "05148012a": "न्यूनतां धार्तराष्ट्राणां निन्दां चैव पुनः पुनः\n",
    "05148012c": "भेदयित्वा नृपान्सर्वान्वाग्भिर्मन्त्रेण चासकृत्\n",
    "05148013a": "पुनः सामाभिसंयुक्तं संप्रदानमथाब्रुवम्\n",
    "05148013c": "अभेदात्कुरुवंशस्य कार्ययोगात्तथैव च\n",
    "05148014a": "ते बाला धृतराष्ट्रस्य भीष्मस्य विदुरस्य च\n",
    "05148014c": "तिष्ठेयुः पाण्डवाः सर्वे हित्वा मानमधश्चराः\n",
    "05148015a": "प्रयच्छन्तु च ते राज्यमनीशास्ते भवन्तु च\n",
    "05148015c": "यथाह राजा गाङ्गेयो विदुरश्च तथास्तु तत्\n",
    "05148016a": "सर्वं भवतु ते राज्यं पञ्च ग्रामान्विसर्जय\n",
    "05148016c": "अवश्यं भरणीया हि पितुस्ते राजसत्तम\n",
    "05148017a": "एवमुक्तस्तु दुष्टात्मा नैव भावं व्यमुञ्चत\n",
    "05148017c": "दण्डं चतुर्थं पश्यामि तेषु पापेषु नान्यथा\n",
    "05148018a": "निर्याताश्च विनाशाय कुरुक्षेत्रं नराधिपाः\n",
    "05148018c": "एतत्ते कथितं सर्वं यद्वृत्तं कुरुसंसदि\n",
    "05148019a": "न ते राज्यं प्रयच्छन्ति विना युद्धेन पाण्डव\n",
    "05148019c": "विनाशहेतवः सर्वे प्रत्युपस्थितमृत्यवः\n",
    "05149001": "वैशंपायन उवाच\n",
    "05149001a": "जनार्दनवचः श्रुत्वा धर्मराजो युधिष्ठिरः\n",
    "05149001c": "भ्रातॄनुवाच धर्मात्मा समक्षं केशवस्य ह\n",
    "05149002a": "श्रुतं भवद्भिर्यद्वृत्तं सभायां कुरुसंसदि\n",
    "05149002c": "केशवस्यापि यद्वाक्यं तत्सर्वमवधारितम्\n",
    "05149003a": "तस्मात्सेनाविभागं मे कुरुध्वं नरसत्तमाः\n",
    "05149003c": "अक्षौहिण्यस्तु सप्तैताः समेता विजयाय वै\n",
    "05149004a": "तासां मे पतयः सप्त विख्यातास्तान्निबोधत\n",
    "05149004c": "द्रुपदश्च विराटश्च धृष्टद्युम्नशिखण्डिनौ\n",
    "05149005a": "सात्यकिश्चेकितानश्च भीमसेनश्च वीर्यवान्\n",
    "05149005c": "एते सेनाप्रणेतारो वीराः सर्वे तनुत्यजः\n",
    "05149006a": "सर्वे वेदविदः शूराः सर्वे सुचरितव्रताः\n",
    "05149006c": "ह्रीमन्तो नीतिमन्तश्च सर्वे युद्धविशारदाः\n",
    "05149006e": "इष्वस्त्रकुशलाश्चैव तथा सर्वास्त्रयोधिनः\n",
    "05149007a": "सप्तानामपि यो नेता सेनानां प्रविभागवित्\n",
    "05149007c": "यः सहेत रणे भीष्मं शरार्चिःपावकोपमम्\n",
    "05149008a": "त्वं तावत्सहदेवात्र प्रब्रूहि कुरुनन्दन\n",
    "05149008c": "स्वमतं पुरुषव्याघ्र को नः सेनापतिः क्षमः\n",
    "05149009": "सहदेव उवाच\n",
    "05149009a": "संयुक्त एकदुःखश्च वीर्यवांश्च महीपतिः\n",
    "05149009c": "यं समाश्रित्य धर्मज्ञं स्वमंशमनुयुञ्ज्महे\n",
    "05149010a": "मत्स्यो विराटो बलवान्कृतास्त्रो युद्धदुर्मदः\n",
    "05149010c": "प्रसहिष्यति संग्रामे भीष्मं तांश्च महारथान्\n",
    "05149011": "वैशंपायन उवाच\n",
    "05149011a": "तथोक्ते सहदेवेन वाक्ये वाक्यविशारदः\n",
    "05149011c": "नकुलोऽनन्तरं तस्मादिदं वचनमाददे\n",
    "05149012a": "वयसा शास्त्रतो धैर्यात्कुलेनाभिजनेन च\n",
    "05149012c": "ह्रीमान्कुलान्वितः श्रीमान्सर्वशास्त्रविशारदः\n",
    "05149013a": "वेद चास्त्रं भरद्वाजाद्दुर्धर्षः सत्यसंगरः\n",
    "05149013c": "यो नित्यं स्पर्धते द्रोणं भीष्मं चैव महाबलम्\n",
    "05149014a": "श्लाघ्यः पार्थिवसंघस्य प्रमुखे वाहिनीपतिः\n",
    "05149014c": "पुत्रपौत्रैः परिवृतः शतशाख इव द्रुमः\n",
    "05149015a": "यस्तताप तपो घोरं सदारः पृथिवीपतिः\n",
    "05149015c": "रोषाद्द्रोणविनाशाय वीरः समितिशोभनः\n",
    "05149016a": "पितेवास्मान्समाधत्ते यः सदा पार्थिवर्षभः\n",
    "05149016c": "श्वशुरो द्रुपदोऽस्माकं सेनामग्रे प्रकर्षतु\n",
    "05149017a": "स द्रोणभीष्मावायान्तौ सहेदिति मतिर्मम\n",
    "05149017c": "स हि दिव्यास्त्रविद्राजा सखा चाङ्गिरसो नृपः\n",
    "05149018a": "माद्रीसुताभ्यामुक्ते तु स्वमते कुरुनन्दनः\n",
    "05149018c": "वासविर्वासवसमः सव्यसाच्यब्रवीद्वचः\n",
    "05149019a": "योऽयं तपःप्रभावेन ऋषिसंतोषणेन च\n",
    "05149019c": "दिव्यः पुरुष उत्पन्नो ज्वालावर्णो महाबलः\n",
    "05149020a": "धनुष्मान्कवची खड्गी रथमारुह्य दंशितः\n",
    "05149020c": "दिव्यैर्हयवरैर्युक्तमग्निकुण्डात्समुत्थितः\n",
    "05149021a": "गर्जन्निव महामेघो रथघोषेण वीर्यवान्\n",
    "05149021c": "सिंहसंहननो वीरः सिंहविक्रान्तविक्रमः\n",
    "05149022a": "सिंहोरस्को महाबाहुः सिंहवक्षा महाबलः\n",
    "05149022c": "सिंहप्रगर्जनो वीरः सिंहस्कन्धो महाद्युतिः\n",
    "05149023a": "सुभ्रूः सुदंष्ट्रः सुहनुः सुबाहुः सुमुखोऽकृशः\n",
    "05149023c": "सुजत्रुः सुविशालाक्षः सुपादः सुप्रतिष्ठितः\n",
    "05149024a": "अभेद्यः सर्वशस्त्राणां प्रभिन्न इव वारणः\n",
    "05149024c": "जज्ञे द्रोणविनाशाय सत्यवादी जितेन्द्रियः\n",
    "05149025a": "धृष्टद्युम्नमहं मन्ये सहेद्भीष्मस्य सायकान्\n",
    "05149025c": "वज्राशनिसमस्पर्शान्दीप्तास्यानुरगानिव\n",
    "05149026a": "यमदूतसमान्वेगे निपाते पावकोपमान्\n",
    "05149026c": "रामेणाजौ विषहितान्वज्रनिष्पेषदारुणान्\n",
    "05149027a": "पुरुषं तं न पश्यामि यः सहेत महाव्रतम्\n",
    "05149027c": "धृष्टद्युम्नमृते राजन्निति मे धीयते मतिः\n",
    "05149028a": "क्षिप्रहस्तश्चित्रयोधी मतः सेनापतिर्मम\n",
    "05149028c": "अभेद्यकवचः श्रीमान्मातङ्ग इव यूथपः\n",
    "05149029": "भीम उवाच\n",
    "05149029a": "वधार्थं यः समुत्पन्नः शिखण्डी द्रुपदात्मजः\n",
    "05149029c": "वदन्ति सिद्धा राजेन्द्र ऋषयश्च समागताः\n",
    "05149030a": "यस्य संग्राममध्येषु दिव्यमस्त्रं विकुर्वतः\n",
    "05149030c": "रूपं द्रक्ष्यन्ति पुरुषा रामस्येव महात्मनः\n",
    "05149031a": "न तं युद्धेषु पश्यामि यो विभिन्द्याच्छिखण्डिनम्\n",
    "05149031c": "शस्त्रेण समरे राजन्संनद्धं स्यन्दने स्थितम्\n",
    "05149032a": "द्वैरथे विषहेन्नान्यो भीष्मं राजन्महाव्रतम्\n",
    "05149032c": "शिखण्डिनमृते वीरं स मे सेनापतिर्मतः\n",
    "05149033": "युधिष्ठिर उवाच\n",
    "05149033a": "सर्वस्य जगतस्तात सारासारं बलाबलम्\n",
    "05149033c": "सर्वं जानाति धर्मात्मा गतमेष्यच्च केशवः\n",
    "05149034a": "यमाह कृष्णो दाशार्हः सोऽस्तु नो वाहिनीपतिः\n",
    "05149034c": "कृतास्त्रो ह्यकृतास्त्रो वा वृद्धो वा यदि वा युवा\n",
    "05149035a": "एष नो विजये मूलमेष तात विपर्यये\n",
    "05149035c": "अत्र प्राणाश्च राज्यं च भावाभावौ सुखासुखे\n",
    "05149036a": "एष धाता विधाता च सिद्धिरत्र प्रतिष्ठिता\n",
    "05149036c": "यमाह कृष्णो दाशार्हः स नः सेनापतिः क्षमः\n",
    "05149036e": "ब्रवीतु वदतां श्रेष्ठो निशा समतिवर्तते\n",
    "05149037a": "ततः सेनापतिं कृत्वा कृष्णस्य वशवर्तिनम्\n",
    "05149037c": "रात्रिशेषे व्यतिक्रान्ते प्रयास्यामो रणाजिरम्\n",
    "05149037e": "अधिवासितशस्त्राश्च कृतकौतुकमङ्गलाः\n",
    "05149038": "वैशंपायन उवाच\n",
    "05149038a": "तस्य तद्वचनं श्रुत्वा धर्मराजस्य धीमतः\n",
    "05149038c": "अब्रवीत्पुण्डरीकाक्षो धनंजयमवेक्ष्य ह\n",
    "05149039a": "ममाप्येते महाराज भवद्भिर्य उदाहृताः\n",
    "05149039c": "नेतारस्तव सेनायाः शूरा विक्रान्तयोधिनः\n",
    "05149039e": "सर्व एते समर्था हि तव शत्रून्प्रमर्दितुम्\n",
    "05149040a": "इन्द्रस्यापि भयं ह्येते जनयेयुर्महाहवे\n",
    "05149040c": "किं पुनर्धार्तराष्ट्राणां लुब्धानां पापचेतसाम्\n",
    "05149041a": "मयापि हि महाबाहो त्वत्प्रियार्थमरिंदम\n",
    "05149041c": "कृतो यत्नो महांस्तत्र शमः स्यादिति भारत\n",
    "05149041e": "धर्मस्य गतमानृण्यं न स्म वाच्या विवक्षताम्\n",
    "05149042a": "कृतार्थं मन्यते बालः सोऽऽत्मानमविचक्षणः\n",
    "05149042c": "धार्तराष्ट्रो बलस्थं च मन्यतेऽऽत्मानमातुरः\n",
    "05149043a": "युज्यतां वाहिनी साधु वधसाध्या हि ते मताः\n",
    "05149043c": "न धार्तराष्ट्राः शक्ष्यन्ति स्थातुं दृष्ट्वा धनंजयम्\n",
    "05149044a": "भीमसेनं च संक्रुद्धं यमौ चापि यमोपमौ\n",
    "05149044c": "युयुधानद्वितीयं च धृष्टद्युम्नममर्षणम्\n",
    "05149045a": "अभिमन्युं द्रौपदेयान्विराटद्रुपदावपि\n",
    "05149045c": "अक्षौहिणीपतींश्चान्यान्नरेन्द्रान्दृढविक्रमान्\n",
    "05149046a": "सारवद्बलमस्माकं दुष्प्रधर्षं दुरासदम्\n",
    "05149046c": "धार्तराष्ट्रबलं संख्ये वधिष्यति न संशयः\n",
    "05149047a": "एवमुक्ते तु कृष्णेन संप्रहृष्यन्नरोत्तमाः\n",
    "05149047c": "तेषां प्रहृष्टमनसां नादः समभवन्महान्\n",
    "05149048a": "योग इत्यथ सैन्यानां त्वरतां संप्रधावताम्\n",
    "05149048c": "हयवारणशब्दश्च नेमिघोषश्च सर्वशः\n",
    "05149048e": "शङ्खदुन्दुभिनिर्घोषस्तुमुलः सर्वतोऽभवत्\n",
    "05149049a": "प्रयास्यतां पाण्डवानां ससैन्यानां समन्ततः\n",
    "05149049c": "गङ्गेव पूर्णा दुर्धर्षा समदृश्यत वाहिनी\n",
    "05149050a": "अग्रानीके भीमसेनो माद्रीपुत्रौ च दंशितौ\n",
    "05149050c": "सौभद्रो द्रौपदेयाश्च धृष्टद्युम्नश्च पार्षतः\n",
    "05149050e": "प्रभद्रकाश्च पाञ्चाला भीमसेनमुखा ययुः\n",
    "05149051a": "ततः शब्दः समभवत्समुद्रस्येव पर्वणि\n",
    "05149051c": "हृष्टानां संप्रयातानां घोषो दिवमिवास्पृशत्\n",
    "05149052a": "प्रहृष्टा दंशिता योधाः परानीकविदारणाः\n",
    "05149052c": "तेषां मध्ये ययौ राजा कुन्तीपुत्रो युधिष्ठिरः\n",
    "05149053a": "शकटापणवेशाश्च यानयुग्यं च सर्वशः\n",
    "05149053c": "कोशयन्त्रायुधं चैव ये च वैद्याश्चिकित्सकाः\n",
    "05149054a": "फल्गु यच्च बलं किंचित्तथैव कृशदुर्बलम्\n",
    "05149054c": "तत्संगृह्य ययौ राजा ये चापि परिचारकाः\n",
    "05149055a": "उपप्लव्ये तु पाञ्चाली द्रौपदी सत्यवादिनी\n",
    "05149055c": "सह स्त्रीभिर्निववृते दासीदाससमावृता\n",
    "05149056a": "कृत्वा मूलप्रतीकारान्गुल्मैः स्थावरजङ्गमैः\n",
    "05149056c": "स्कन्धावारेण महता प्रययुः पाण्डुनन्दनाः\n",
    "05149057a": "ददतो गां हिरण्यं च ब्राह्मणैरभिसंवृताः\n",
    "05149057c": "स्तूयमाना ययू राजन्रथैर्मणिविभूषितैः\n",
    "05149058a": "केकया धृष्टकेतुश्च पुत्रः काश्यस्य चाभिभूः\n",
    "05149058c": "श्रेणिमान्वसुदानश्च शिखण्डी चापराजितः\n",
    "05149059a": "हृष्टास्तुष्टाः कवचिनः सशस्त्राः समलंकृताः\n",
    "05149059c": "राजानमन्वयुः सर्वे परिवार्य युधिष्ठिरम्\n",
    "05149060a": "जघनार्धे विराटश्च यज्ञसेनश्च सोमकिः\n",
    "05149060c": "सुधर्मा कुन्तिभोजश्च धृष्टद्युम्नस्य चात्मजाः\n",
    "05149061a": "रथायुतानि चत्वारि हयाः पञ्चगुणास्ततः\n",
    "05149061c": "पत्तिसैन्यं दशगुणं सादिनामयुतानि षट्\n",
    "05149062a": "अनाधृष्टिश्चेकितानश्चेदिराजोऽथ सात्यकिः\n",
    "05149062c": "परिवार्य ययुः सर्वे वासुदेवधनंजयौ\n",
    "05149063a": "आसाद्य तु कुरुक्षेत्रं व्यूढानीकाः प्रहारिणः\n",
    "05149063c": "पाण्डवाः समदृश्यन्त नर्दन्तो वृषभा इव\n",
    "05149064a": "तेऽवगाह्य कुरुक्षेत्रं शङ्खान्दध्मुररिंदमाः\n",
    "05149064c": "तथैव दध्मतुः शङ्खौ वासुदेवधनंजयौ\n",
    "05149065a": "पाञ्चजन्यस्य निर्घोषं विस्फूर्जितमिवाशनेः\n",
    "05149065c": "निशम्य सर्वसैन्यानि समहृष्यन्त सर्वशः\n",
    "05149066a": "शङ्खदुन्दुभिसंसृष्टः सिंहनादस्तरस्विनाम्\n",
    "05149066c": "पृथिवीं चान्तरिक्षं च सागरांश्चान्वनादयत्\n",
    "05149067a": "ततो देशे समे स्निग्धे प्रभूतयवसेन्धने\n",
    "05149067c": "निवेशयामास तदा सेनां राजा युधिष्ठिरः\n",
    "05149068a": "परिहृत्य श्मशानानि देवतायतनानि च\n",
    "05149068c": "आश्रमांश्च महर्षीणां तीर्थान्यायतनानि च\n",
    "05149069a": "मधुरानूषरे देशे शिवे पुण्ये महीपतिः\n",
    "05149069c": "निवेशं कारयामास कुन्तीपुत्रो युधिष्ठिरः\n",
    "05149070a": "ततश्च पुनरुत्थाय सुखी विश्रान्तवाहनः\n",
    "05149070c": "प्रययौ पृथिवीपालैर्वृतः शतसहस्रशः\n",
    "05149071a": "विद्राव्य शतशो गुल्मान्धार्तराष्ट्रस्य सैनिकान्\n",
    "05149071c": "पर्यक्रामत्समन्ताच्च पार्थेन सह केशवः\n",
    "05149072a": "शिबिरं मापयामास धृष्टद्युम्नश्च पार्षतः\n",
    "05149072c": "सात्यकिश्च रथोदारो युयुधानः प्रतापवान्\n",
    "05149073a": "आसाद्य सरितं पुण्यां कुरुक्षेत्रे हिरण्वतीम्\n",
    "05149073c": "सूपतीर्थां शुचिजलां शर्करापङ्कवर्जिताम्\n",
    "05149074a": "खानयामास परिखां केशवस्तत्र भारत\n",
    "05149074c": "गुप्त्यर्थमपि चादिश्य बलं तत्र न्यवेशयत्\n",
    "05149075a": "विधिर्यः शिबिरस्यासीत्पाण्डवानां महात्मनाम्\n",
    "05149075c": "तद्विधानि नरेन्द्राणां कारयामास केशवः\n",
    "05149076a": "प्रभूतजलकाष्ठानि दुराधर्षतराणि च\n",
    "05149076c": "भक्ष्यभोज्योपपन्नानि शतशोऽथ सहस्रशः\n",
    "05149077a": "शिबिराणि महार्हाणि राज्ञां तत्र पृथक्पृथक्\n",
    "05149077c": "विमानानीव राजेन्द्र निविष्टानि महीतले\n",
    "05149078a": "तत्रासञ्शिल्पिनः प्राज्ञाः शतशो दत्तवेतनाः\n",
    "05149078c": "सर्वोपकरणैर्युक्ता वैद्याश्च सुविशारदाः\n",
    "05149079a": "ज्याधनुर्वर्मशस्त्राणां तथैव मधुसर्पिषोः\n",
    "05149079c": "ससर्जरसपांसूनां राशयः पर्वतोपमाः\n",
    "05149080a": "बहूदकं सुयवसं तुषाङ्गारसमन्वितम्\n",
    "05149080c": "शिबिरे शिबिरे राजा संचकार युधिष्ठिरः\n",
    "05149081a": "महायन्त्राणि नाराचास्तोमरर्ष्टिपरश्वधाः\n",
    "05149081c": "धनूंषि कवचादीनि हृद्यभूवन्नृणां तदा\n",
    "05149082a": "गजाः कङ्कटसंनाहा लोहवर्मोत्तरच्छदाः\n",
    "05149082c": "अदृश्यंस्तत्र गिर्याभाः सहस्रशतयोधिनः\n",
    "05149083a": "निविष्टान्पाण्डवांस्तत्र ज्ञात्वा मित्राणि भारत\n",
    "05149083c": "अभिसस्रुर्यथोद्देशं सबलाः सहवाहनाः\n",
    "05149084a": "चरितब्रह्मचर्यास्ते सोमपा भूरिदक्षिणाः\n",
    "05149084c": "जयाय पाण्डुपुत्राणां समाजग्मुर्महीक्षितः\n",
    "05150001": "जनमेजय उवाच\n",
    "05150001a": "युधिष्ठिरं सहानीकमुपयान्तं युयुत्सया\n",
    "05150001c": "संनिविष्टं कुरुक्षेत्रे वासुदेवेन पालितम्\n",
    "05150002a": "विराटद्रुपदाभ्यां च सपुत्राभ्यां समन्वितम्\n",
    "05150002c": "केकयैर्वृष्णिभिश्चैव पार्थिवैः शतशो वृतम्\n",
    "05150003a": "महेन्द्रमिव चादित्यैरभिगुप्तं महारथैः\n",
    "05150003c": "श्रुत्वा दुर्योधनो राजा किं कार्यं प्रत्यपद्यत\n",
    "05150004a": "एतदिच्छाम्यहं श्रोतुं विस्तरेण तपोधन\n",
    "05150004c": "संभ्रमे तुमुले तस्मिन्यदासीत्कुरुजाङ्गले\n",
    "05150005a": "व्यथयेयुर्हि देवानां सेनामपि समागमे\n",
    "05150005c": "पाण्डवा वासुदेवश्च विराटद्रुपदौ तथा\n",
    "05150006a": "धृष्टद्युम्नश्च पाञ्चाल्यः शिखण्डी च महारथः\n",
    "05150006c": "युयुधानश्च विक्रान्तो देवैरपि दुरासदः\n",
    "05150007a": "एतदिच्छाम्यहं श्रोतुं विस्तरेण तपोधन\n",
    "05150007c": "कुरूणां पाण्डवानां च यद्यदासीद्विचेष्टितम्\n",
    "05150008": "वैशंपायन उवाच\n",
    "05150008a": "प्रतियाते तु दाशार्हे राजा दुर्योधनस्तदा\n",
    "05150008c": "कर्णं दुःशासनं चैव शकुनिं चाब्रवीदिदम्\n",
    "05150009a": "अकृतेनैव कार्येण गतः पार्थानधोक्षजः\n",
    "05150009c": "स एनान्मन्युनाविष्टो ध्रुवं वक्ष्यत्यसंशयम्\n",
    "05150010a": "इष्टो हि वासुदेवस्य पाण्डवैर्मम विग्रहः\n",
    "05150010c": "भीमसेनार्जुनौ चैव दाशार्हस्य मते स्थितौ\n",
    "05150011a": "अजातशत्रुरप्यद्य भीमार्जुनवशानुगः\n",
    "05150011c": "निकृतश्च मया पूर्वं सह सर्वैः सहोदरैः\n",
    "05150012a": "विराटद्रुपदौ चैव कृतवैरौ मया सह\n",
    "05150012c": "तौ च सेनाप्रणेतारौ वासुदेववशानुगौ\n",
    "05150013a": "भविता विग्रहः सोऽयं तुमुलो लोमहर्षणः\n",
    "05150013c": "तस्मात्सांग्रामिकं सर्वं कारयध्वमतन्द्रिताः\n",
    "05150014a": "शिबिराणि कुरुक्षेत्रे क्रियन्तां वसुधाधिपाः\n",
    "05150014c": "सुपर्याप्तावकाशानि दुरादेयानि शत्रुभिः\n",
    "05150015a": "आसन्नजलकाष्ठानि शतशोऽथ सहस्रशः\n",
    "05150015c": "अच्छेद्याहारमार्गाणि रत्नोच्चयचितानि च\n",
    "05150015e": "विविधायुधपूर्णानि पताकाध्वजवन्ति च\n",
    "05150016a": "समाश्च तेषां पन्थानः क्रियन्तां नगराद्बहिः\n",
    "05150016c": "प्रयाणं घुष्यतामद्य श्वोभूत इति माचिरम्\n",
    "05150017a": "ते तथेति प्रतिज्ञाय श्वोभूते चक्रिरे तथा\n",
    "05150017c": "हृष्टरूपा महात्मानो विनाशाय महीक्षिताम्\n",
    "05150018a": "ततस्ते पार्थिवाः सर्वे तच्छ्रुत्वा राजशासनम्\n",
    "05150018c": "आसनेभ्यो महार्हेभ्य उदतिष्ठन्नमर्षिताः\n",
    "05150019a": "बाहून्परिघसंकाशान्संस्पृशन्तः शनैः शनैः\n",
    "05150019c": "काञ्चनाङ्गददीप्तांश्च चन्दनागरुभूषितान्\n",
    "05150020a": "उष्णीषाणि नियच्छन्तः पुण्डरीकनिभैः करैः\n",
    "05150020c": "अन्तरीयोत्तरीयाणि भूषणानि च सर्वशः\n",
    "05150021a": "ते रथान्रथिनः श्रेष्ठा हयांश्च हयकोविदाः\n",
    "05150021c": "सज्जयन्ति स्म नागांश्च नागशिक्षासु निष्ठिताः\n",
    "05150022a": "अथ वर्माणि चित्राणि काञ्चनानि बहूनि च\n",
    "05150022c": "विविधानि च शस्त्राणि चक्रुः सज्जानि सर्वशः\n",
    "05150023a": "पदातयश्च पुरुषाः शस्त्राणि विविधानि च\n",
    "05150023c": "उपजह्रुः शरीरेषु हेमचित्राण्यनेकशः\n",
    "05150024a": "तदुत्सव इवोदग्रं संप्रहृष्टनरावृतम्\n",
    "05150024c": "नगरं धार्तराष्ट्रस्य भारतासीत्समाकुलम्\n",
    "05150025a": "जनौघसलिलावर्तो रथनागाश्वमीनवान्\n",
    "05150025c": "शङ्खदुन्दुभिनिर्घोषः कोशसंचयरत्नवान्\n",
    "05150026a": "चित्राभरणवर्मोर्मिः शस्त्रनिर्मलफेनवान्\n",
    "05150026c": "प्रासादमालाद्रिवृतो रथ्यापणमहाह्रदः\n",
    "05150027a": "योधचन्द्रोदयोद्भूतः कुरुराजमहार्णवः\n",
    "05150027c": "अदृश्यत तदा राजंश्चन्द्रोदय इवार्णवः\n",
    "05151001": "वैशंपायन उवाच\n",
    "05151001a": "वासुदेवस्य तद्वाक्यमनुस्मृत्य युधिष्ठिरः\n",
    "05151001c": "पुनः पप्रच्छ वार्ष्णेयं कथं मन्दोऽब्रवीदिदम्\n",
    "05151002a": "अस्मिन्नभ्यागते काले किं च नः क्षममच्युत\n",
    "05151002c": "कथं च वर्तमाना वै स्वधर्मान्न च्यवेमहि\n",
    "05151003a": "दुर्योधनस्य कर्णस्य शकुनेः सौबलस्य च\n",
    "05151003c": "वासुदेव मतज्ञोऽसि मम सभ्रातृकस्य च\n",
    "05151004a": "विदुरस्यापि ते वाक्यं श्रुतं भीष्मस्य चोभयोः\n",
    "05151004c": "कुन्त्याश्च विपुलप्रज्ञ प्रज्ञा कार्त्स्न्येन ते श्रुता\n",
    "05151005a": "सर्वमेतदतिक्रम्य विचार्य च पुनः पुनः\n",
    "05151005c": "यन्नः क्षमं महाबाहो तद्ब्रवीह्यविचारयन्\n",
    "05151006a": "श्रुत्वैतद्धर्मराजस्य धर्मार्थसहितं वचः\n",
    "05151006c": "मेघदुन्दुभिनिर्घोषः कृष्णो वचनमब्रवीत्\n",
    "05151007a": "उक्तवानस्मि यद्वाक्यं धर्मार्थसहितं हितम्\n",
    "05151007c": "न तु तन्निकृतिप्रज्ञे कौरव्ये प्रतितिष्ठति\n",
    "05151008a": "न च भीष्मस्य दुर्मेधाः शृणोति विदुरस्य वा\n",
    "05151008c": "मम वा भाषितं किंचित्सर्वमेवातिवर्तते\n",
    "05151009a": "न स कामयते धर्मं न स कामयते यशः\n",
    "05151009c": "जितं स मन्यते सर्वं दुरात्मा कर्णमाश्रितः\n",
    "05151010a": "बन्धमाज्ञापयामास मम चापि सुयोधनः\n",
    "05151010c": "न च तं लब्धवान्कामं दुरात्मा शासनातिगः\n",
    "05151011a": "न च भीष्मो न च द्रोणो युक्तं तत्राहतुर्वचः\n",
    "05151011c": "सर्वे तमनुवर्तन्ते ऋते विदुरमच्युत\n",
    "05151012a": "शकुनिः सौबलश्चैव कर्णदुःशासनावपि\n",
    "05151012c": "त्वय्ययुक्तान्यभाषन्त मूढा मूढममर्षणम्\n",
    "05151013a": "किं च तेन मयोक्तेन यान्यभाषन्त कौरवाः\n",
    "05151013c": "संक्षेपेण दुरात्मासौ न युक्तं त्वयि वर्तते\n",
    "05151014a": "न पार्थिवेषु सर्वेषु य इमे तव सैनिकाः\n",
    "05151014c": "यत्पापं यन्न कल्याणं सर्वं तस्मिन्प्रतिष्ठितम्\n",
    "05151015a": "न चापि वयमत्यर्थं परित्यागेन कर्हिचित्\n",
    "05151015c": "कौरवैः शममिच्छामस्तत्र युद्धमनन्तरम्\n",
    "05151016a": "तच्छ्रुत्वा पार्थिवाः सर्वे वासुदेवस्य भाषितम्\n",
    "05151016c": "अब्रुवन्तो मुखं राज्ञः समुदैक्षन्त भारत\n",
    "05151017a": "युधिष्ठिरस्त्वभिप्रायमुपलभ्य महीक्षिताम्\n",
    "05151017c": "योगमाज्ञापयामास भीमार्जुनयमैः सह\n",
    "05151018a": "ततः किलकिलाभूतमनीकं पाण्डवस्य ह\n",
    "05151018c": "आज्ञापिते तदा योगे समहृष्यन्त सैनिकाः\n",
    "05151019a": "अवध्यानां वधं पश्यन्धर्मराजो युधिष्ठिरः\n",
    "05151019c": "निष्टनन्भीमसेनं च विजयं चेदमब्रवीत्\n",
    "05151020a": "यदर्थं वनवासश्च प्राप्तं दुःखं च यन्मया\n",
    "05151020c": "सोऽयमस्मानुपैत्येव परोऽनर्थः प्रयत्नतः\n",
    "05151021a": "यस्मिन्यत्नः कृतोऽस्माभिः स नो हीनः प्रयत्नतः\n",
    "05151021c": "अकृते तु प्रयत्नेऽस्मानुपावृत्तः कलिर्महान्\n",
    "05151022a": "कथं ह्यवध्यैः संग्रामः कार्यः सह भविष्यति\n",
    "05151022c": "कथं हत्वा गुरून्वृद्धान्विजयो नो भविष्यति\n",
    "05151023a": "तच्छ्रुत्वा धर्मराजस्य सव्यसाची परंतपः\n",
    "05151023c": "यदुक्तं वासुदेवेन श्रावयामास तद्वचः\n",
    "05151024a": "उक्तवान्देवकीपुत्रः कुन्त्याश्च विदुरस्य च\n",
    "05151024c": "वचनं तत्त्वया राजन्निखिलेनावधारितम्\n",
    "05151025a": "न च तौ वक्ष्यतोऽधर्ममिति मे नैष्ठिकी मतिः\n",
    "05151025c": "न चापि युक्तं कौन्तेय निवर्तितुमयुध्यतः\n",
    "05151026a": "तच्छ्रुत्वा वासुदेवोऽपि सव्यसाचिवचस्तदा\n",
    "05151026c": "स्मयमानोऽब्रवीत्पार्थमेवमेतदिति ब्रुवन्\n",
    "05151027a": "ततस्ते धृतसंकल्पा युद्धाय सहसैनिकाः\n",
    "05151027c": "पाण्डवेया महाराज तां रात्रिं सुखमावसन्\n",
    "05152001": "वैशंपायन उवाच\n",
    "05152001a": "व्युषितायां रजन्यां तु राजा दुर्योधनस्ततः\n",
    "05152001c": "व्यभजत्तान्यनीकानि दश चैकं च भारत\n",
    "05152002a": "नरहस्तिरथाश्वानां सारं मध्यं च फल्गु च\n",
    "05152002c": "सर्वेष्वेतेष्वनीकेषु संदिदेश महीपतिः\n",
    "05152003a": "सानुकर्षाः सतूणीराः सवरूथाः सतोमराः\n",
    "05152003c": "सोपासङ्गाः सशक्तीकाः सनिषङ्गाः सपोथिकाः\n",
    "05152004a": "सध्वजाः सपताकाश्च सशरासनतोमराः\n",
    "05152004c": "रज्जुभिश्च विचित्राभिः सपाशाः सपरिस्तराः\n",
    "05152005a": "सकचग्रहविक्षेपाः सतैलगुडवालुकाः\n",
    "05152005c": "साशीविषघटाः सर्वे ससर्जरसपांसवः\n",
    "05152006a": "सघण्टाफलकाः सर्वे वासीवृक्षादनान्विताः\n",
    "05152006c": "व्याघ्रचर्मपरीवारा वृताश्च द्वीपिचर्मभिः\n",
    "05152007a": "सवस्तयः सशृङ्गाश्च सप्रासविविधायुधाः\n",
    "05152007c": "सकुठाराः सकुद्दालाः सतैलक्षौमसर्पिषः\n",
    "05152008a": "चित्रानीकाः सुवपुषो ज्वलिता इव पावकाः\n",
    "05152008c": "तथा कवचिनः शूराः शस्त्रेषु कृतनिश्रमाः\n",
    "05152009a": "कुलीना हययोनिज्ञाः सारथ्ये विनिवेशिताः\n",
    "05152009c": "बद्धारिष्टा बद्धकक्ष्या बद्धध्वजपताकिनः\n",
    "05152010a": "चतुर्युजो रथाः सर्वे सर्वे शस्त्रसमायुताः\n",
    "05152010c": "संहृष्टवाहनाः सर्वे सर्वे शतशरासनाः\n",
    "05152011a": "धुर्ययोर्हययोरेकस्तथान्यौ पार्ष्णिसारथी\n",
    "05152011c": "तौ चापि रथिनां श्रेष्ठौ रथी च हयवित्तथा\n",
    "05152012a": "नगराणीव गुप्तानि दुरादेयानि शत्रुभिः\n",
    "05152012c": "आसन्रथसहस्राणि हेममालीनि सर्वशः\n",
    "05152013a": "यथा रथास्तथा नागा बद्धकक्ष्याः स्वलंकृताः\n",
    "05152013c": "बभूवुः सप्त पुरुषा रत्नवन्त इवाद्रयः\n",
    "05152014a": "द्वावङ्कुशधरौ तेषु द्वावुत्तमधनुर्धरौ\n",
    "05152014c": "द्वौ वरासिधरौ राजन्नेकः शक्तिपताकधृक्\n",
    "05152015a": "गजैर्मत्तैः समाकीर्णं सवर्मायुधकोशकैः\n",
    "05152015c": "तद्बभूव बलं राजन्कौरव्यस्य सहस्रशः\n",
    "05152016a": "विचित्रकवचामुक्तैः सपताकैः स्वलंकृतैः\n",
    "05152016c": "सादिभिश्चोपसंपन्ना आसन्नयुतशो हयाः\n",
    "05152017a": "सुसंग्राहाः सुसंतोषा हेमभाण्डपरिच्छदाः\n",
    "05152017c": "अनेकशतसाहस्रास्ते च सादिवशे स्थिताः\n",
    "05152018a": "नानारूपविकाराश्च नानाकवचशस्त्रिणः\n",
    "05152018c": "पदातिनो नरास्तत्र बभूवुर्हेममालिनः\n",
    "05152019a": "रथस्यासन्दश गजा गजस्य दश वाजिनः\n",
    "05152019c": "नरा दश हयस्यासन्पादरक्षाः समन्ततः\n",
    "05152020a": "रथस्य नागाः पञ्चाशन्नागस्यासञ्शतं हयाः\n",
    "05152020c": "हयस्य पुरुषाः सप्त भिन्नसंधानकारिणः\n",
    "05152021a": "सेना पञ्चशतं नागा रथास्तावन्त एव च\n",
    "05152021c": "दशसेना च पृतना पृतना दशवाहिनी\n",
    "05152022a": "वाहिनी पृतना सेना ध्वजिनी सादिनी चमूः\n",
    "05152022c": "अक्षौहिणीति पर्यायैर्निरुक्ताथ वरूथिनी\n",
    "05152022e": "एवं व्यूढान्यनीकानि कौरवेयेण धीमता\n",
    "05152023a": "अक्षौहिण्यो दशैका च संख्याताः सप्त चैव ह\n",
    "05152023c": "अक्षौहिण्यस्तु सप्तैव पाण्डवानामभूद्बलम्\n",
    "05152023e": "अक्षौहिण्यो दशैका च कौरवाणामभूद्बलम्\n",
    "05152024a": "नराणां पञ्चपञ्चाशदेषा पत्तिर्विधीयते\n",
    "05152024c": "सेनामुखं च तिस्रस्ता गुल्म इत्यभिसंज्ञितः\n",
    "05152025a": "दश गुल्मा गणस्त्वासीद्गणास्त्वयुतशोऽभवन्\n",
    "05152025c": "दुर्योधनस्य सेनासु योत्स्यमानाः प्रहारिणः\n",
    "05152026a": "तत्र दुर्योधनो राजा शूरान्बुद्धिमतो नरान्\n",
    "05152026c": "प्रसमीक्ष्य महाबाहुश्चक्रे सेनापतींस्तदा\n",
    "05152027a": "पृथगक्षौहिणीनां च प्रणेतॄन्नरसत्तमान्\n",
    "05152027c": "विधिपूर्वं समानीय पार्थिवानभ्यषेचयत्\n",
    "05152028a": "कृपं द्रोणं च शल्यं च सैन्धवं च महारथम्\n",
    "05152028c": "सुदक्षिणं च काम्बोजं कृतवर्माणमेव च\n",
    "05152029a": "द्रोणपुत्रं च कर्णं च भूरिश्रवसमेव च\n",
    "05152029c": "शकुनिं सौबलं चैव बाह्लीकं च महारथम्\n",
    "05152030a": "दिवसे दिवसे तेषां प्रतिवेलं च भारत\n",
    "05152030c": "चक्रे स विविधाः संज्ञाः प्रत्यक्षं च पुनः पुनः\n",
    "05152031a": "तथा विनियताः सर्वे ये च तेषां पदानुगाः\n",
    "05152031c": "बभूवुः सैनिका राजन्राज्ञः प्रियचिकीर्षवः\n",
    "05153001": "वैशंपायन उवाच\n",
    "05153001a": "ततः शांतनवं भीष्मं प्राञ्जलिर्धृतराष्ट्रजः\n",
    "05153001c": "सह सर्वैर्महीपालैरिदं वचनमब्रवीत्\n",
    "05153002a": "ऋते सेनाप्रणेतारं पृतना सुमहत्यपि\n",
    "05153002c": "दीर्यते युद्धमासाद्य पिपीलिकपुटं यथा\n",
    "05153003a": "न हि जातु द्वयोर्बुद्धिः समा भवति कर्हिचित्\n",
    "05153003c": "शौर्यं च नाम नेतॄणां स्पर्धते च परस्परम्\n",
    "05153004a": "श्रूयते च महाप्राज्ञ हैहयानमितौजसः\n",
    "05153004c": "अभ्ययुर्ब्राह्मणाः सर्वे समुच्छ्रितकुशध्वजाः\n",
    "05153005a": "तानन्वयुस्तदा वैश्याः शूद्राश्चैव पितामह\n",
    "05153005c": "एकतस्तु त्रयो वर्णा एकतः क्षत्रियर्षभाः\n",
    "05153006a": "ते स्म युद्धेष्वभज्यन्त त्रयो वर्णाः पुनः पुनः\n",
    "05153006c": "क्षत्रियास्तु जयन्त्येव बहुलं चैकतो बलम्\n",
    "05153007a": "ततस्ते क्षत्रियानेव पप्रच्छुर्द्विजसत्तमाः\n",
    "05153007c": "तेभ्यः शशंसुर्धर्मज्ञा याथातथ्यं पितामह\n",
    "05153008a": "वयमेकस्य शृणुमो महाबुद्धिमतो रणे\n",
    "05153008c": "भवन्तस्तु पृथक्सर्वे स्वबुद्धिवशवर्तिनः\n",
    "05153009a": "ततस्ते ब्राह्मणाश्चक्रुरेकं सेनापतिं द्विजम्\n",
    "05153009c": "नयेषु कुशलं शूरमजयन्क्षत्रियांस्ततः\n",
    "05153010a": "एवं ये कुशलं शूरं हिते स्थितमकल्मषम्\n",
    "05153010c": "सेनापतिं प्रकुर्वन्ति ते जयन्ति रणे रिपून्\n",
    "05153011a": "भवानुशनसा तुल्यो हितैषी च सदा मम\n",
    "05153011c": "असंहार्यः स्थितो धर्मे स नः सेनापतिर्भव\n",
    "05153012a": "रश्मीवतामिवादित्यो वीरुधामिव चन्द्रमाः\n",
    "05153012c": "कुबेर इव यक्षाणां मरुतामिव वासवः\n",
    "05153013a": "पर्वतानां यथा मेरुः सुपर्णः पततामिव\n",
    "05153013c": "कुमार इव भूतानां वसूनामिव हव्यवाट्\n",
    "05153014a": "भवता हि वयं गुप्ताः शक्रेणेव दिवौकसः\n",
    "05153014c": "अनाधृष्या भविष्यामस्त्रिदशानामपि ध्रुवम्\n",
    "05153015a": "प्रयातु नो भवानग्रे देवानामिव पावकिः\n",
    "05153015c": "वयं त्वामनुयास्यामः सौरभेया इवर्षभम्\n",
    "05153016": "भीष्म उवाच\n",
    "05153016a": "एवमेतन्महाबाहो यथा वदसि भारत\n",
    "05153016c": "यथैव हि भवन्तो मे तथैव मम पाण्डवाः\n",
    "05153017a": "अपि चैव मया श्रेयो वाच्यं तेषां नराधिप\n",
    "05153017c": "योद्धव्यं तु तवार्थाय यथा स समयः कृतः\n",
    "05153018a": "न तु पश्यामि योद्धारमात्मनः सदृशं भुवि\n",
    "05153018c": "ऋते तस्मान्नरव्याघ्रात्कुन्तीपुत्राद्धनंजयात्\n",
    "05153019a": "स हि वेद महाबाहुर्दिव्यान्यस्त्राणि सर्वशः\n",
    "05153019c": "न तु मां विवृतो युद्धे जातु युध्येत पाण्डवः\n",
    "05153020a": "अहं स च क्षणेनैव निर्मनुष्यमिदं जगत्\n",
    "05153020c": "कुर्यां शस्त्रबलेनैव ससुरासुरराक्षसम्\n",
    "05153021a": "न त्वेवोत्सादनीया मे पाण्डोः पुत्रा नराधिप\n",
    "05153021c": "तस्माद्योधान्हनिष्यामि प्रयोगेणायुतं सदा\n",
    "05153022a": "एवमेषां करिष्यामि निधनं कुरुनन्दन\n",
    "05153022c": "न चेत्ते मां हनिष्यन्ति पूर्वमेव समागमे\n",
    "05153023a": "सेनापतिस्त्वहं राजन्समयेनापरेण ते\n",
    "05153023c": "भविष्यामि यथाकामं तन्मे श्रोतुमिहार्हसि\n",
    "05153024a": "कर्णो वा युध्यतां पूर्वमहं वा पृथिवीपते\n",
    "05153024c": "स्पर्धते हि सदात्यर्थं सूतपुत्रो मया रणे\n",
    "05153025": "कर्ण उवाच\n",
    "05153025a": "नाहं जीवति गाङ्गेये योत्स्ये राजन्कथंचन\n",
    "05153025c": "हते भीष्मे तु योत्स्यामि सह गाण्डीवधन्वना\n",
    "05153026": "वैशंपायन उवाच\n",
    "05153026a": "ततः सेनापतिं चक्रे विधिवद्भूरिदक्षिणम्\n",
    "05153026c": "धृतराष्ट्रात्मजो भीष्मं सोऽभिषिक्तो व्यरोचत\n",
    "05153027a": "ततो भेरीश्च शङ्खांश्च शतशश्चैव पुष्करान्\n",
    "05153027c": "वादयामासुरव्यग्राः पुरुषा राजशासनात्\n",
    "05153028a": "सिंहनादाश्च विविधा वाहनानां च निस्वनाः\n",
    "05153028c": "प्रादुरासन्ननभ्रे च वर्षं रुधिरकर्दमम्\n",
    "05153029a": "निर्घाताः पृथिवीकम्पा गजबृंहितनिस्वनाः\n",
    "05153029c": "आसंश्च सर्वयोधानां पातयन्तो मनांस्युत\n",
    "05153030a": "वाचश्चाप्यशरीरिण्यो दिवश्चोल्काः प्रपेदिरे\n",
    "05153030c": "शिवाश्च भयवेदिन्यो नेदुर्दीप्तस्वरा भृशम्\n",
    "05153031a": "सेनापत्ये यदा राजा गाङ्गेयमभिषिक्तवान्\n",
    "05153031c": "तदैतान्युग्ररूपाणि अभवञ्शतशो नृप\n",
    "05153032a": "ततः सेनापतिं कृत्वा भीष्मं परबलार्दनम्\n",
    "05153032c": "वाचयित्वा द्विजश्रेष्ठान्निष्कैर्गोभिश्च भूरिशः\n",
    "05153033a": "वर्धमानो जयाशीर्भिर्निर्ययौ सैनिकैर्वृतः\n",
    "05153033c": "आपगेयं पुरस्कृत्य भ्रातृभिः सहितस्तदा\n",
    "05153033e": "स्कन्धावारेण महता कुरुक्षेत्रं जगाम ह\n",
    "05153034a": "परिक्रम्य कुरुक्षेत्रं कर्णेन सह कौरवः\n",
    "05153034c": "शिबिरं मापयामास समे देशे नराधिपः\n",
    "05153035a": "मधुरानूषरे देशे प्रभूतयवसेन्धने\n",
    "05153035c": "यथैव हास्तिनपुरं तद्वच्छिबिरमाबभौ\n",
    "05154001": "जनमेजय उवाच\n",
    "05154001a": "आपगेयं महात्मानं भीष्मं शस्त्रभृतां वरम्\n",
    "05154001c": "पितामहं भारतानां ध्वजं सर्वमहीक्षिताम्\n",
    "05154002a": "बृहस्पतिसमं बुद्ध्या क्षमया पृथिवीसमम्\n",
    "05154002c": "समुद्रमिव गाम्भीर्ये हिमवन्तमिव स्थिरम्\n",
    "05154003a": "प्रजापतिमिवौदार्ये तेजसा भास्करोपमम्\n",
    "05154003c": "महेन्द्रमिव शत्रूणां ध्वंसनं शरवृष्टिभिः\n",
    "05154004a": "रणयज्ञे प्रतिभये स्वाभीले लोमहर्षणे\n",
    "05154004c": "दीक्षितं चिररात्राय श्रुत्वा राजा युधिष्ठिरः\n",
    "05154005a": "किमब्रवीन्महाबाहुः सर्वधर्मविशारदः\n",
    "05154005c": "भीमसेनार्जुनौ वापि कृष्णो वा प्रत्यपद्यत\n",
    "05154006": "वैशंपायन उवाच\n",
    "05154006a": "आपद्धर्मार्थकुशलो महाबुद्धिर्युधिष्ठिरः\n",
    "05154006c": "सर्वान्भ्रातॄन्समानीय वासुदेवं च सात्वतम्\n",
    "05154006e": "उवाच वदतां श्रेष्ठः सान्त्वपूर्वमिदं वचः\n",
    "05154007a": "पर्याक्रामत सैन्यानि यत्तास्तिष्ठत दंशिताः\n",
    "05154007c": "पितामहेन वो युद्धं पूर्वमेव भविष्यति\n",
    "05154007e": "तस्मात्सप्तसु सेनासु प्रणेतॄन्मम पश्यत\n",
    "05154008": "वासुदेव उवाच\n",
    "05154008a": "यथार्हति भवान्वक्तुमस्मिन्काल उपस्थिते\n",
    "05154008c": "तथेदमर्थवद्वाक्यमुक्तं ते भरतर्षभ\n",
    "05154009a": "रोचते मे महाबाहो क्रियतां यदनन्तरम्\n",
    "05154009c": "नायकास्तव सेनायामभिषिच्यन्तु सप्त वै\n",
    "05154010": "वैशंपायन उवाच\n",
    "05154010a": "ततो द्रुपदमानाय्य विराटं शिनिपुंगवम्\n",
    "05154010c": "धृष्टद्युम्नं च पाञ्चाल्यं धृष्टकेतुं च पार्थिवम्\n",
    "05154010e": "शिखण्डिनं च पाञ्चाल्यं सहदेवं च मागधम्\n",
    "05154011a": "एतान्सप्त महेष्वासान्वीरान्युद्धाभिनन्दिनः\n",
    "05154011c": "सेनाप्रणेतॄन्विधिवदभ्यषिञ्चद्युधिष्ठिरः\n",
    "05154012a": "सर्वसेनापतिं चात्र धृष्टद्युम्नमुपादिशत्\n",
    "05154012c": "द्रोणान्तहेतोरुत्पन्नो य इद्धाज्जातवेदसः\n",
    "05154013a": "सर्वेषामेव तेषां तु समस्तानां महात्मनाम्\n",
    "05154013c": "सेनापतिपतिं चक्रे गुडाकेशं धनंजयम्\n",
    "05154014a": "अर्जुनस्यापि नेता च संयन्ता चैव वाजिनाम्\n",
    "05154014c": "संकर्षणानुजः श्रीमान्महाबुद्धिर्जनार्दनः\n",
    "05154015a": "तद्दृष्ट्वोपस्थितं युद्धं समासन्नं महात्ययम्\n",
    "05154015c": "प्राविशद्भवनं राज्ञः पाण्डवस्य हलायुधः\n",
    "05154016a": "सहाक्रूरप्रभृतिभिर्गदसाम्बोल्मुकादिभिः\n",
    "05154016c": "रौक्मिणेयाहुकसुतैश्चारुदेष्णपुरोगमैः\n",
    "05154017a": "वृष्णिमुख्यैरभिगतैर्व्याघ्रैरिव बलोत्कटैः\n",
    "05154017c": "अभिगुप्तो महाबाहुर्मरुद्भिरिव वासवः\n",
    "05154018a": "नीलकौशेयवसनः कैलासशिखरोपमः\n",
    "05154018c": "सिंहखेलगतिः श्रीमान्मदरक्तान्तलोचनः\n",
    "05154019a": "तं दृष्ट्वा धर्मराजश्च केशवश्च महाद्युतिः\n",
    "05154019c": "उदतिष्ठत्तदा पार्थो भीमकर्मा वृकोदरः\n",
    "05154020a": "गाण्डीवधन्वा ये चान्ये राजानस्तत्र केचन\n",
    "05154020c": "पूजयां चक्रुरभ्येत्य ते स्म सर्वे हलायुधम्\n",
    "05154021a": "ततस्तं पाण्डवो राजा करे पस्पर्श पाणिना\n",
    "05154021c": "वासुदेवपुरोगास्तु सर्व एवाभ्यवादयन्\n",
    "05154022a": "विराटद्रुपदौ वृद्धावभिवाद्य हलायुधः\n",
    "05154022c": "युधिष्ठिरेण सहित उपाविशदरिंदमः\n",
    "05154023a": "ततस्तेषूपविष्टेषु पार्थिवेषु समन्ततः\n",
    "05154023c": "वासुदेवमभिप्रेक्ष्य रौहिणेयोऽभ्यभाषत\n",
    "05154024a": "भवितायं महारौद्रो दारुणः पुरुषक्षयः\n",
    "05154024c": "दिष्टमेतद्ध्रुवं मन्ये न शक्यमतिवर्तितुम्\n",
    "05154025a": "अस्माद्युद्धात्समुत्तीर्णानपि वः ससुहृज्जनान्\n",
    "05154025c": "अरोगानक्षतैर्देहैः पश्येयमिति मे मतिः\n",
    "05154026a": "समेतं पार्थिवं क्षत्रं कालपक्वमसंशयम्\n",
    "05154026c": "विमर्दः सुमहान्भावी मांसशोणितकर्दमः\n",
    "05154027a": "उक्तो मया वासुदेवः पुनः पुनरुपह्वरे\n",
    "05154027c": "संबन्धिषु समां वृत्तिं वर्तस्व मधुसूदन\n",
    "05154028a": "पाण्डवा हि यथास्माकं तथा दुर्योधनो नृपः\n",
    "05154028c": "तस्यापि क्रियतां युक्त्या सपर्येति पुनः पुनः\n",
    "05154029a": "तच्च मे नाकरोद्वाक्यं त्वदर्थे मधुसूदनः\n",
    "05154029c": "निविष्टः सर्वभावेन धनंजयमवेक्ष्य च\n",
    "05154030a": "ध्रुवो जयः पाण्डवानामिति मे निश्चिता मतिः\n",
    "05154030c": "तथा ह्यभिनिवेशोऽयं वासुदेवस्य भारत\n",
    "05154031a": "न चाहमुत्सहे कृष्णमृते लोकमुदीक्षितुम्\n",
    "05154031c": "ततोऽहमनुवर्तामि केशवस्य चिकीर्षितम्\n",
    "05154032a": "उभौ शिष्यौ हि मे वीरौ गदायुद्धविशारदौ\n",
    "05154032c": "तुल्यस्नेहोऽस्म्यतो भीमे तथा दुर्योधने नृपे\n",
    "05154033a": "तस्माद्यास्यामि तीर्थानि सरस्वत्या निषेवितुम्\n",
    "05154033c": "न हि शक्ष्यामि कौरव्यान्नश्यमानानुपेक्षितुम्\n",
    "05154034a": "एवमुक्त्वा महाबाहुरनुज्ञातश्च पाण्डवैः\n",
    "05154034c": "तीर्थयात्रां ययौ रामो निवर्त्य मधुसूदनम्\n",
    "05155001": "वैशंपायन उवाच\n",
    "05155001a": "एतस्मिन्नेव काले तु भीष्मकस्य महात्मनः\n",
    "05155001c": "हिरण्यलोम्नो नृपतेः साक्षादिन्द्रसखस्य वै\n",
    "05155002a": "आहृतीनामधिपतेर्भोजस्यातियशस्विनः\n",
    "05155002c": "दाक्षिणात्यपतेः पुत्रो दिक्षु रुक्मीति विश्रुतः\n",
    "05155003a": "यः किंपुरुषसिंहस्य गन्धमादनवासिनः\n",
    "05155003c": "शिष्यः कृत्स्नं धनुर्वेदं चतुष्पादमवाप्तवान्\n",
    "05155004a": "यो माहेन्द्रं धनुर्लेभे तुल्यं गाण्डीवतेजसा\n",
    "05155004c": "शार्ङ्गेण च महाबाहुः संमितं दिव्यमक्षयम्\n",
    "05155005a": "त्रीण्येवैतानि दिव्यानि धनूंषि दिविचारिणाम्\n",
    "05155005c": "वारुणं गाण्डिवं तत्र माहेन्द्रं विजयं धनुः\n",
    "05155006a": "शार्ङ्गं तु वैष्णवं प्राहुर्दिव्यं तेजोमयं धनुः\n",
    "05155006c": "धारयामास यत्कृष्णः परसेनाभयावहम्\n",
    "05155007a": "गाण्डीवं पावकाल्लेभे खाण्डवे पाकशासनिः\n",
    "05155007c": "द्रुमाद्रुक्मी महातेजा विजयं प्रत्यपद्यत\n",
    "05155008a": "संछिद्य मौरवान्पाशान्निहत्य मुरमोजसा\n",
    "05155008c": "निर्जित्य नरकं भौममाहृत्य मणिकुण्डले\n",
    "05155009a": "षोडश स्त्रीसहस्राणि रत्नानि विविधानि च\n",
    "05155009c": "प्रतिपेदे हृषीकेशः शार्ङ्गं च धनुरुत्तमम्\n",
    "05155010a": "रुक्मी तु विजयं लब्ध्वा धनुर्मेघसमस्वनम्\n",
    "05155010c": "विभीषयन्निव जगत्पाण्डवानभ्यवर्तत\n",
    "05155011a": "नामृष्यत पुरा योऽसौ स्वबाहुबलदर्पितः\n",
    "05155011c": "रुक्मिण्या हरणं वीरो वासुदेवेन धीमता\n",
    "05155012a": "कृत्वा प्रतिज्ञां नाहत्वा निवर्तिष्यामि केशवम्\n",
    "05155012c": "ततोऽन्वधावद्वार्ष्णेयं सर्वशस्त्रभृतां वरम्\n",
    "05155013a": "सेनया चतुरङ्गिण्या महत्या दूरपातया\n",
    "05155013c": "विचित्रायुधवर्मिण्या गङ्गयेव प्रवृद्धया\n",
    "05155014a": "स समासाद्य वार्ष्णेयं योगानामीश्वरं प्रभुम्\n",
    "05155014c": "व्यंसितो व्रीडितो राजन्नाजगाम स कुण्डिनम्\n",
    "05155015a": "यत्रैव कृष्णेन रणे निर्जितः परवीरहा\n",
    "05155015c": "तत्र भोजकटं नाम चक्रे नगरमुत्तमम्\n",
    "05155016a": "सैन्येन महता तेन प्रभूतगजवाजिना\n",
    "05155016c": "पुरं तद्भुवि विख्यातं नाम्ना भोजकटं नृप\n",
    "05155017a": "स भोजराजः सैन्येन महता परिवारितः\n",
    "05155017c": "अक्षौहिण्या महावीर्यः पाण्डवान्समुपागमत्\n",
    "05155018a": "ततः स कवची खड्गी शरी धन्वी तली रथी\n",
    "05155018c": "ध्वजेनादित्यवर्णेन प्रविवेश महाचमूम्\n",
    "05155019a": "विदितः पाण्डवेयानां वासुदेवप्रियेप्सया\n",
    "05155019c": "युधिष्ठिरस्तु तं राजा प्रत्युद्गम्याभ्यपूजयत्\n",
    "05155020a": "स पूजितः पाण्डुसुतैर्यथान्यायं सुसत्कृतः\n",
    "05155020c": "प्रतिपूज्य च तान्सर्वान्विश्रान्तः सहसैनिकः\n",
    "05155020e": "उवाच मध्ये वीराणां कुन्तीपुत्रं धनंजयम्\n",
    "05155021a": "सहायोऽस्मि स्थितो युद्धे यदि भीतोऽसि पाण्डव\n",
    "05155021c": "करिष्यामि रणे साह्यमसह्यं तव शत्रुभिः\n",
    "05155022a": "न हि मे विक्रमे तुल्यः पुमानस्तीह कश्चन\n",
    "05155022c": "निहत्य समरे शत्रूंस्तव दास्यामि फल्गुन\n",
    "05155023a": "इत्युक्तो धर्मराजस्य केशवस्य च संनिधौ\n",
    "05155023c": "शृण्वतां पार्थिवेन्द्राणामन्येषां चैव सर्वशः\n",
    "05155024a": "वासुदेवमभिप्रेक्ष्य धर्मराजं च पाण्डवम्\n",
    "05155024c": "उवाच धीमान्कौन्तेयः प्रहस्य सखिपूर्वकम्\n",
    "05155025a": "युध्यमानस्य मे वीर गन्धर्वैः सुमहाबलैः\n",
    "05155025c": "सहायो घोषयात्रायां कस्तदासीत्सखा मम\n",
    "05155026a": "तथा प्रतिभये तस्मिन्देवदानवसंकुले\n",
    "05155026c": "खाण्डवे युध्यमानस्य कः सहायस्तदाभवत्\n",
    "05155027a": "निवातकवचैर्युद्धे कालकेयैश्च दानवैः\n",
    "05155027c": "तत्र मे युध्यमानस्य कः सहायस्तदाभवत्\n",
    "05155028a": "तथा विराटनगरे कुरुभिः सह संगरे\n",
    "05155028c": "युध्यतो बहुभिस्तात कः सहायोऽभवन्मम\n",
    "05155029a": "उपजीव्य रणे रुद्रं शक्रं वैश्रवणं यमम्\n",
    "05155029c": "वरुणं पावकं चैव कृपं द्रोणं च माधवम्\n",
    "05155030a": "धारयन्गाण्डिवं दिव्यं धनुस्तेजोमयं दृढम्\n",
    "05155030c": "अक्षय्यशरसंयुक्तो दिव्यास्त्रपरिबृंहितः\n",
    "05155031a": "कौरवाणां कुले जातः पाण्डोः पुत्रो विशेषतः\n",
    "05155031c": "द्रोणं व्यपदिशञ्शिष्यो वासुदेवसहायवान्\n",
    "05155032a": "कथमस्मद्विधो ब्रूयाद्भीतोऽस्मीत्ययशस्करम्\n",
    "05155032c": "वचनं नरशार्दूल वज्रायुधमपि स्वयम्\n",
    "05155033a": "नास्मि भीतो महाबाहो सहायार्थश्च नास्ति मे\n",
    "05155033c": "यथाकामं यथायोगं गच्छ वान्यत्र तिष्ठ वा\n",
    "05155034a": "विनिवर्त्य ततो रुक्मी सेनां सागरसंनिभाम्\n",
    "05155034c": "दुर्योधनमुपागच्छत्तथैव भरतर्षभ\n",
    "05155035a": "तथैव चाभिगम्यैनमुवाच स नराधिपः\n",
    "05155035c": "प्रत्याख्यातश्च तेनापि स तदा शूरमानिना\n",
    "05155036a": "द्वावेव तु महाराज तस्माद्युद्धाद्व्यपेयतुः\n",
    "05155036c": "रौहिणेयश्च वार्ष्णेयो रुक्मी च वसुधाधिपः\n",
    "05155037a": "गते रामे तीर्थयात्रां भीष्मकस्य सुते तथा\n",
    "05155037c": "उपाविशन्पाण्डवेया मन्त्राय पुनरेव हि\n",
    "05155038a": "समितिर्धर्मराजस्य सा पार्थिवसमाकुला\n",
    "05155038c": "शुशुभे तारकाचित्रा द्यौश्चन्द्रेणेव भारत\n",
    "05156001": "जनमेजय उवाच\n",
    "05156001a": "तथा व्यूढेष्वनीकेषु कुरुक्षेत्रे द्विजर्षभ\n",
    "05156001c": "किमकुर्वन्त कुरवः कालेनाभिप्रचोदिताः\n",
    "05156002": "वैशंपायन उवाच\n",
    "05156002a": "तथा व्यूढेष्वनीकेषु यत्तेषु भरतर्षभ\n",
    "05156002c": "धृतराष्ट्रो महाराज संजयं वाक्यमब्रवीत्\n",
    "05156003a": "एहि संजय मे सर्वमाचक्ष्वानवशेषतः\n",
    "05156003c": "सेनानिवेशे यद्वृत्तं कुरुपाण्डवसेनयोः\n",
    "05156004a": "दिष्टमेव परं मन्ये पौरुषं चाप्यनर्थकम्\n",
    "05156004c": "यदहं जानमानोऽपि युद्धदोषान्क्षयोदयान्\n",
    "05156005a": "तथापि निकृतिप्रज्ञं पुत्रं दुर्द्यूतदेविनम्\n",
    "05156005c": "न शक्नोमि नियन्तुं वा कर्तुं वा हितमात्मनः\n",
    "05156006a": "भवत्येव हि मे सूत बुद्धिर्दोषानुदर्शिनी\n",
    "05156006c": "दुर्योधनं समासाद्य पुनः सा परिवर्तते\n",
    "05156007a": "एवं गते वै यद्भावि तद्भविष्यति संजय\n",
    "05156007c": "क्षत्रधर्मः किल रणे तनुत्यागोऽभिपूजितः\n",
    "05156008": "संजय उवाच\n",
    "05156008a": "त्वद्युक्तोऽयमनुप्रश्नो महाराज यथार्हसि\n",
    "05156008c": "न तु दुर्योधने दोषमिममासक्तुमर्हसि\n",
    "05156008e": "शृणुष्वानवशेषेण वदतो मम पार्थिव\n",
    "05156009a": "य आत्मनो दुश्चरितादशुभं प्राप्नुयान्नरः\n",
    "05156009c": "एनसा न स दैवं वा कालं वा गन्तुमर्हति\n",
    "05156010a": "महाराज मनुष्येषु निन्द्यं यः सर्वमाचरेत्\n",
    "05156010c": "स वध्यः सर्वलोकस्य निन्दितानि समाचरन्\n",
    "05156011a": "निकारा मनुजश्रेष्ठ पाण्डवैस्त्वत्प्रतीक्षया\n",
    "05156011c": "अनुभूताः सहामात्यैर्निकृतैरधिदेवने\n",
    "05156012a": "हयानां च गजानां च राज्ञां चामिततेजसाम्\n",
    "05156012c": "वैशसं समरे वृत्तं यत्तन्मे शृणु सर्वशः\n",
    "05156013a": "स्थिरो भूत्वा महाराज सर्वलोकक्षयोदयम्\n",
    "05156013c": "यथाभूतं महायुद्धे श्रुत्वा मा विमना भव\n",
    "05156014a": "न ह्येव कर्ता पुरुषः कर्मणोः शुभपापयोः\n",
    "05156014c": "अस्वतन्त्रो हि पुरुषः कार्यते दारुयन्त्रवत्\n",
    "05156015a": "केचिदीश्वरनिर्दिष्टाः केचिदेव यदृच्छया\n",
    "05156015c": "पूर्वकर्मभिरप्यन्ये त्रैधमेतद्विकृष्यते\n",
    "05157001": "संजय उवाच\n",
    "05157001a": "हिरण्वत्यां निविष्टेषु पाण्डवेषु महात्मसु\n",
    "05157001c": "दुर्योधनो महाराज कर्णेन सह भारत\n",
    "05157002a": "सौबलेन च राजेन्द्र तथा दुःशासनेन च\n",
    "05157002c": "आहूयोपह्वरे राजन्नुलूकमिदमब्रवीत्\n",
    "05157003a": "उलूक गच्छ कैतव्य पाण्डवान्सहसोमकान्\n",
    "05157003c": "गत्वा मम वचो ब्रूहि वासुदेवस्य शृण्वतः\n",
    "05157004a": "इदं तत्समनुप्राप्तं वर्षपूगाभिचिन्तितम्\n",
    "05157004c": "पाण्डवानां कुरूणां च युद्धं लोकभयंकरम्\n",
    "05157005a": "यदेतत्कत्थनावाक्यं संजयो महदब्रवीत्\n",
    "05157005c": "मध्ये कुरूणां कौन्तेय तस्य कालोऽयमागतः\n",
    "05157005e": "यथा वः संप्रतिज्ञातं तत्सर्वं क्रियतामिति\n",
    "05157006a": "अमर्षं राज्यहरणं वनवासं च पाण्डव\n",
    "05157006c": "द्रौपद्याश्च परिक्लेशं संस्मरन्पुरुषो भव\n",
    "05157007a": "यदर्थं क्षत्रिया सूते गर्भं तदिदमागतम्\n",
    "05157007c": "बलं वीर्यं च शौर्यं च परं चाप्यस्त्रलाघवम्\n",
    "05157007e": "पौरुषं दर्शयन्युद्धे कोपस्य कुरु निष्कृतिम्\n",
    "05157008a": "परिक्लिष्टस्य दीनस्य दीर्घकालोषितस्य च\n",
    "05157008c": "न स्फुटेद्धृदयं कस्य ऐश्वर्याद्भ्रंशितस्य च\n",
    "05157009a": "कुले जातस्य शूरस्य परवित्तेषु गृध्यतः\n",
    "05157009c": "आच्छिन्नं राज्यमाक्रम्य कोपं कस्य न दीपयेत्\n",
    "05157010a": "यत्तदुक्तं महद्वाक्यं कर्मणा तद्विभाव्यताम्\n",
    "05157010c": "अकर्मणा कत्थितेन सन्तः कुपुरुषं विदुः\n",
    "05157011a": "अमित्राणां वशे स्थानं राज्यस्य च पुनर्भवः\n",
    "05157011c": "द्वावर्थौ युध्यमानस्य तस्मात्कुरुत पौरुषम्\n",
    "05157012a": "अस्मान्वा त्वं पराजित्य प्रशाधि पृथिवीमिमाम्\n",
    "05157012c": "अथ वा निहतोऽस्माभिर्वीरलोकं गमिष्यसि\n",
    "05157013a": "राष्ट्रात्प्रव्राजनं क्लेशं वनवासं च पाण्डव\n",
    "05157013c": "कृष्णायाश्च परिक्लेशं संस्मरन्पुरुषो भव\n",
    "05157014a": "अप्रियाणां च वचने प्रव्रजत्सु पुनः पुनः\n",
    "05157014c": "अमर्षं दर्शयाद्य त्वममर्षो ह्येव पौरुषम्\n",
    "05157015a": "क्रोधो बलं तथा वीर्यं ज्ञानयोगोऽस्त्रलाघवम्\n",
    "05157015c": "इह ते पार्थ दृश्यन्तां संग्रामे पुरुषो भव\n",
    "05157016a": "तं च तूबरकं मूढं बह्वाशिनमविद्यकम्\n",
    "05157016c": "उलूक मद्वचो ब्रूया असकृद्भीमसेनकम्\n",
    "05157017a": "अशक्तेनैव यच्छप्तं सभामध्ये वृकोदर\n",
    "05157017c": "दुःशासनस्य रुधिरं पीयतां यदि शक्यते\n",
    "05157018a": "लोहाभिहारो निर्वृत्तः कुरुक्षेत्रमकर्दमम्\n",
    "05157018c": "पुष्टास्तेऽश्वा भृता योधाः श्वो युध्यस्व सकेशवः\n",
    "05158001": "संजय उवाच\n",
    "05158001a": "सेनानिवेशं संप्राप्य कैतव्यः पाण्डवस्य ह\n",
    "05158001c": "समागतः पाण्डवेयैर्युधिष्ठिरमभाषत\n",
    "05158002a": "अभिज्ञो दूतवाक्यानां यथोक्तं ब्रुवतो मम\n",
    "05158002c": "दुर्योधनसमादेशं श्रुत्वा न क्रोद्धुमर्हसि\n",
    "05158003": "युधिष्ठिर उवाच\n",
    "05158003a": "उलूक न भयं तेऽस्ति ब्रूहि त्वं विगतज्वरः\n",
    "05158003c": "यन्मतं धार्तराष्ट्रस्य लुब्धस्यादीर्घदर्शिनः\n",
    "05158004": "संजय उवाच\n",
    "05158004a": "ततो द्युतिमतां मध्ये पाण्डवानां महात्मनाम्\n",
    "05158004c": "सृञ्जयानां च सर्वेषां कृष्णस्य च यशस्विनः\n",
    "05158005a": "द्रुपदस्य सपुत्रस्य विराटस्य च संनिधौ\n",
    "05158005c": "भूमिपानां च सर्वेषां मध्ये वाक्यं जगाद ह\n",
    "05158006a": "इदं त्वामब्रवीद्राजा धार्तराष्ट्रो महामनाः\n",
    "05158006c": "शृण्वतां कुरुवीराणां तन्निबोध नराधिप\n",
    "05158007a": "पराजितोऽसि द्यूतेन कृष्णा चानायिता सभाम्\n",
    "05158007c": "शक्योऽमर्षो मनुष्येण कर्तुं पुरुषमानिना\n",
    "05158008a": "द्वादशैव तु वर्षाणि वने धिष्ण्याद्विवासिताः\n",
    "05158008c": "संवत्सरं विराटस्य दास्यमास्थाय चोषिताः\n",
    "05158009a": "अमर्षं राज्यहरणं वनवासं च पाण्डव\n",
    "05158009c": "द्रौपद्याश्च परिक्लेशं संस्मरन्पुरुषो भव\n",
    "05158010a": "अशक्तेन च यच्छप्तं भीमसेनेन पाण्डव\n",
    "05158010c": "दुःशासनस्य रुधिरं पीयतां यदि शक्यते\n",
    "05158011a": "लोहाभिहारो निर्वृत्तः कुरुक्षेत्रमकर्दमम्\n",
    "05158011c": "समः पन्था भृता योधाः श्वो युध्यस्व सकेशवः\n",
    "05158012a": "असमागम्य भीष्मेण संयुगे किं विकत्थसे\n",
    "05158012c": "आरुरुक्षुर्यथा मन्दः पर्वतं गन्धमादनम्\n",
    "05158013a": "द्रोणं च युध्यतां श्रेष्ठं शचीपतिसमं युधि\n",
    "05158013c": "अजित्वा संयुगे पार्थ राज्यं कथमिहेच्छसि\n",
    "05158014a": "ब्राह्मे धनुषि चाचार्यं वेदयोरन्तरं द्वयोः\n",
    "05158014c": "युधि धुर्यमविक्षोभ्यमनीकधरमच्युतम्\n",
    "05158015a": "द्रोणं मोहाद्युधा पार्थ यज्जिगीषसि तन्मृषा\n",
    "05158015c": "न हि शुश्रुम वातेन मेरुमुन्मथितं गिरिम्\n",
    "05158016a": "अनिलो वा वहेन्मेरुं द्यौर्वापि निपतेन्महीम्\n",
    "05158016c": "युगं वा परिवर्तेत यद्येवं स्याद्यथात्थ माम्\n",
    "05158017a": "को ह्याभ्यां जीविताकाङ्क्षी प्राप्यास्त्रमरिमर्दनम्\n",
    "05158017c": "गजो वाजी नरो वापि पुनः स्वस्ति गृहान्व्रजेत्\n",
    "05158018a": "कथमाभ्यामभिध्यातः संसृष्टो दारुणेन वा\n",
    "05158018c": "रणे जीवन्विमुच्येत पदा भूमिमुपस्पृशन्\n",
    "05158019a": "किं दर्दुरः कूपशयो यथेमां; न बुध्यसे राजचमूं समेताम्\n",
    "05158019c": "दुराधर्षां देवचमूप्रकाशां; गुप्तां नरेन्द्रैस्त्रिदशैरिव द्याम्\n",
    "05158020a": "प्राच्यैः प्रतीच्यैरथ दाक्षिणात्यै;रुदीच्यकाम्बोजशकैः खशैश्च\n",
    "05158020c": "शाल्वैः समत्स्यैः कुरुमध्यदेशै;र्म्लेच्छैः पुलिन्दैर्द्रविडान्ध्रकाञ्च्यैः\n",
    "05158021a": "नानाजनौघं युधि संप्रवृद्धं; गाङ्गं यथा वेगमवारणीयम्\n",
    "05158021c": "मां च स्थितं नागबलस्य मध्ये; युयुत्ससे मन्द किमल्पबुद्धे\n",
    "05158022a": "इत्येवमुक्त्वा राजानं धर्मपुत्रं युधिष्ठिरम्\n",
    "05158022c": "अभ्यावृत्य पुनर्जिष्णुमुलूकः प्रत्यभाषत\n",
    "05158023a": "अकत्थमानो युध्यस्व कत्थसेऽर्जुन किं बहु\n",
    "05158023c": "पर्यायात्सिद्धिरेतस्य नैतत्सिध्यति कत्थनात्\n",
    "05158024a": "यदीदं कत्थनात्सिध्येत्कर्म लोके धनंजय\n",
    "05158024c": "सर्वे भवेयुः सिद्धार्था बहु कत्थेत दुर्गतः\n",
    "05158025a": "जानामि ते वासुदेवं सहायं; जानामि ते गाण्डिवं तालमात्रम्\n",
    "05158025c": "जानाम्येतत्त्वादृशो नास्ति योद्धा; राज्यं च ते जानमानो हरामि\n",
    "05158026a": "न तु पर्यायधर्मेण सिद्धिं प्राप्नोति भूयसीम्\n",
    "05158026c": "मनसैव हि भूतानि धाता प्रकुरुते वशे\n",
    "05158027a": "त्रयोदश समा भुक्तं राज्यं विलपतस्तव\n",
    "05158027c": "भूयश्चैव प्रशासिष्ये निहत्य त्वां सबान्धवम्\n",
    "05158028a": "क्व तदा गाण्डिवं तेऽभूद्यत्त्वं दासपणे जितः\n",
    "05158028c": "क्व तदा भीमसेनस्य बलमासीच्च फल्गुन\n",
    "05158029a": "सगदाद्भीमसेनाच्च पार्थाच्चैव सगाण्डिवात्\n",
    "05158029c": "न वै मोक्षस्तदा वोऽभूद्विना कृष्णामनिन्दिताम्\n",
    "05158030a": "सा वो दास्यं समापन्नान्मोक्षयामास भामिनी\n",
    "05158030c": "अमानुष्यसमायुक्तान्दास्यकर्मण्यवस्थितान्\n",
    "05158031a": "अवोचं यत्षण्ढतिलानहं वस्तथ्यमेव तत्\n",
    "05158031c": "धृता हि वेणी पार्थेन विराटनगरे तदा\n",
    "05158032a": "सूदकर्मणि च श्रान्तं विराटस्य महानसे\n",
    "05158032c": "भीमसेनेन कौन्तेय यच्च तन्मम पौरुषम्\n",
    "05158033a": "एवमेव सदा दण्डं क्षत्रियाः क्षत्रिये दधुः\n",
    "05158033c": "श्रेण्यां कक्ष्यां च वेण्यां च संयुगे यः पलायते\n",
    "05158034a": "न भयाद्वासुदेवस्य न चापि तव फल्गुन\n",
    "05158034c": "राज्यं प्रतिप्रदास्यामि युध्यस्व सहकेशवः\n",
    "05158035a": "न माया हीन्द्रजालं वा कुहका वा विभीषणी\n",
    "05158035c": "आत्तशस्त्रस्य मे युद्धे वहन्ति प्रतिगर्जनाः\n",
    "05158036a": "वासुदेवसहस्रं वा फल्गुनानां शतानि वा\n",
    "05158036c": "आसाद्य माममोघेषुं द्रविष्यन्ति दिशो दश\n",
    "05158037a": "संयुगं गच्छ भीष्मेण भिन्धि त्वं शिरसा गिरिम्\n",
    "05158037c": "प्रतरेमं महागाधं बाहुभ्यां पुरुषोदधिम्\n",
    "05158038a": "शारद्वतमहीमानं विविंशतिझषाकुलम्\n",
    "05158038c": "बृहद्बलसमुच्चालं सौमदत्तितिमिंगिलम्\n",
    "05158039a": "दुःशासनौघं शलशल्यमत्स्यं; सुषेणचित्रायुधनागनक्रम्\n",
    "05158039c": "जयद्रथाद्रिं पुरुमित्रगाधं; दुर्मर्षणोदं शकुनिप्रपातम्\n",
    "05158040a": "शस्त्रौघमक्षय्यमतिप्रवृद्धं; यदावगाह्य श्रमनष्टचेताः\n",
    "05158040c": "भविष्यसि त्वं हतसर्वबान्धव;स्तदा मनस्ते परितापमेष्यति\n",
    "05158041a": "तदा मनस्ते त्रिदिवादिवाशुचे;र्निवर्ततां पार्थ महीप्रशासनात्\n",
    "05158041c": "राज्यं प्रशास्तुं हि सुदुर्लभं त्वया; बुभूषता स्वर्ग इवातपस्विना\n",
    "05159001": "संजय उवाच\n",
    "05159001a": "उलूकस्त्वर्जुनं भूयो यथोक्तं वाक्यमब्रवीत्\n",
    "05159001c": "आशीविषमिव क्रुद्धं तुदन्वाक्यशलाकया\n",
    "05159002a": "तस्य तद्वचनं श्रुत्वा रुषिताः पाण्डवा भृशम्\n",
    "05159002c": "प्रागेव भृशसंक्रुद्धाः कैतव्येन प्रधर्षिताः\n",
    "05159003a": "नासनेष्ववतिष्ठन्त बाहूंश्चैव विचिक्षिपुः\n",
    "05159003c": "आशीविषा इव क्रुद्धा वीक्षां चक्रुः परस्परम्\n",
    "05159004a": "अवाक्शिरा भीमसेनः समुदैक्षत केशवम्\n",
    "05159004c": "नेत्राभ्यां लोहितान्ताभ्यामाशीविष इव श्वसन्\n",
    "05159005a": "आर्तं वातात्मजं दृष्ट्वा क्रोधेनाभिहतं भृशम्\n",
    "05159005c": "उत्स्मयन्निव दाशार्हः कैतव्यं प्रत्यभाषत\n",
    "05159006a": "प्रयाहि शीघ्रं कैतव्य ब्रूयाश्चैव सुयोधनम्\n",
    "05159006c": "श्रुतं वाक्यं गृहीतोऽर्थो मतं यत्ते तथास्तु तत्\n",
    "05159007a": "मद्वचश्चापि भूयस्ते वक्तव्यः स सुयोधनः\n",
    "05159007c": "श्व इदानीं प्रदृश्येथाः पुरुषो भव दुर्मते\n",
    "05159008a": "मन्यसे यच्च मूढ त्वं न योत्स्यति जनार्दनः\n",
    "05159008c": "सारथ्येन वृतः पार्थैरिति त्वं न बिभेषि च\n",
    "05159009a": "जघन्यकालमप्येतद्भवेद्यत्सर्वपार्थिवान्\n",
    "05159009c": "निर्दहेयमहं क्रोधात्तृणानीव हुताशनः\n",
    "05159010a": "युधिष्ठिरनियोगात्तु फल्गुनस्य महात्मनः\n",
    "05159010c": "करिष्ये युध्यमानस्य सारथ्यं विदितात्मनः\n",
    "05159011a": "यद्युत्पतसि लोकांस्त्रीन्यद्याविशसि भूतलम्\n",
    "05159011c": "तत्र तत्रार्जुनरथं प्रभाते द्रक्ष्यसेऽग्रतः\n",
    "05159012a": "यच्चापि भीमसेनस्य मन्यसे मोघगर्जितम्\n",
    "05159012c": "दुःशासनस्य रुधिरं पीतमित्यवधार्यताम्\n",
    "05159013a": "न त्वां समीक्षते पार्थो नापि राजा युधिष्ठिरः\n",
    "05159013c": "न भीमसेनो न यमौ प्रतिकूलप्रभाषिणम्\n",
    "05160001": "संजय उवाच\n",
    "05160001a": "दुर्योधनस्य तद्वाक्यं निशम्य भरतर्षभः\n",
    "05160001c": "नेत्राभ्यामतिताम्राभ्यां कैतव्यं समुदैक्षत\n",
    "05160002a": "स केशवमभिप्रेक्ष्य गुडाकेशो महायशाः\n",
    "05160002c": "अभ्यभाषत कैतव्यं प्रगृह्य विपुलं भुजम्\n",
    "05160003a": "स्ववीर्यं यः समाश्रित्य समाह्वयति वै परान्\n",
    "05160003c": "अभीतः पूरयञ्शक्तिं स वै पुरुष उच्यते\n",
    "05160004a": "परवीर्यं समाश्रित्य यः समाह्वयते परान्\n",
    "05160004c": "क्षत्रबन्धुरशक्तत्वाल्लोके स पुरुषाधमः\n",
    "05160005a": "स त्वं परेषां वीर्येण मन्यसे वीर्यमात्मनः\n",
    "05160005c": "स्वयं कापुरुषो मूढः परांश्च क्षेप्तुमिच्छसि\n",
    "05160006a": "यस्त्वं वृद्धं सर्वराज्ञां हितबुद्धिं जितेन्द्रियम्\n",
    "05160006c": "मरणाय महाबुद्धिं दीक्षयित्वा विकत्थसे\n",
    "05160007a": "भावस्ते विदितोऽस्माभिर्दुर्बुद्धे कुलपांसन\n",
    "05160007c": "न हनिष्यन्ति गाङ्गेयं पाण्डवा घृणयेति च\n",
    "05160008a": "यस्य वीर्यं समाश्रित्य धार्तराष्ट्र विकत्थसे\n",
    "05160008c": "हन्तास्मि प्रथमं भीष्मं मिषतां सर्वधन्विनाम्\n",
    "05160009a": "कैतव्य गत्वा भरतान्समेत्य; सुयोधनं धार्तराष्ट्रं ब्रवीहि\n",
    "05160009c": "तथेत्याह अर्जुनः सव्यसाची; निशाव्यपाये भविता विमर्दः\n",
    "05160010a": "यद्वोऽब्रवीद्वाक्यमदीनसत्त्वो; मध्ये कुरूणां हर्षयन्सत्यसंधः\n",
    "05160010c": "अहं हन्ता पाण्डवानामनीकं; शाल्वेयकांश्चेति ममैष भारः\n",
    "05160011a": "हन्यामहं द्रोणमृते हि लोकं; न ते भयं विद्यते पाण्डवेभ्यः\n",
    "05160011c": "ततो हि ते लब्धतमं च राज्यं; क्षयं गताः पाण्डवाश्चेति भावः\n",
    "05160012a": "स दर्पपूर्णो न समीक्षसे त्व;मनर्थमात्मन्यपि वर्तमानम्\n",
    "05160012c": "तस्मादहं ते प्रथमं समूहे; हन्ता समक्षं कुरुवृद्धमेव\n",
    "05160013a": "सूर्योदये युक्तसेनः प्रतीक्ष्य; ध्वजी रथी रक्ष च सत्यसंधम्\n",
    "05160013c": "अहं हि वः पश्यतां द्वीपमेनं; रथाद्भीष्मं पातयितास्मि बाणैः\n",
    "05160014a": "श्वोभूते कत्थनावाक्यं विज्ञास्यति सुयोधनः\n",
    "05160014c": "अर्दितं शरजालेन मया दृष्ट्वा पितामहम्\n",
    "05160015a": "यदुक्तश्च सभामध्ये पुरुषो ह्रस्वदर्शनः\n",
    "05160015c": "क्रुद्धेन भीमसेनेन भ्राता दुःशासनस्तव\n",
    "05160016a": "अधर्मज्ञो नित्यवैरी पापबुद्धिर्नृशंसकृत्\n",
    "05160016c": "सत्यां प्रतिज्ञां नचिराद्रक्ष्यसे तां सुयोधन\n",
    "05160017a": "अभिमानस्य दर्पस्य क्रोधपारुष्ययोस्तथा\n",
    "05160017c": "नैष्ठुर्यस्यावलेपस्य आत्मसंभावनस्य च\n",
    "05160018a": "नृशंसतायास्तैक्ष्ण्यस्य धर्मविद्वेषणस्य च\n",
    "05160018c": "अधर्मस्यातिवादस्य वृद्धातिक्रमणस्य च\n",
    "05160019a": "दर्शनस्य च वक्रस्य कृत्स्नस्यापनयस्य च\n",
    "05160019c": "द्रक्ष्यसि त्वं फलं तीव्रमचिरेण सुयोधन\n",
    "05160020a": "वासुदेवद्वितीये हि मयि क्रुद्धे नराधिप\n",
    "05160020c": "आशा ते जीविते मूढ राज्ये वा केन हेतुना\n",
    "05160021a": "शान्ते भीष्मे तथा द्रोणे सूतपुत्रे च पातिते\n",
    "05160021c": "निराशो जीविते राज्ये पुत्रेषु च भविष्यसि\n",
    "05160022a": "भ्रातॄणां निधनं दृष्ट्वा पुत्राणां च सुयोधन\n",
    "05160022c": "भीमसेनेन निहतो दुष्कृतानि स्मरिष्यसि\n",
    "05160023a": "न द्वितीयां प्रतिज्ञां हि प्रतिज्ञास्यति केशवः\n",
    "05160023c": "सत्यं ब्रवीम्यहं ह्येतत्सर्वं सत्यं भविष्यति\n",
    "05160024a": "इत्युक्तः कैतवो राजंस्तद्वाक्यमुपधार्य च\n",
    "05160024c": "अनुज्ञातो निववृते पुनरेव यथागतम्\n",
    "05160025a": "उपावृत्य तु पाण्डुभ्यः कैतव्यो धृतराष्ट्रजम्\n",
    "05160025c": "गत्वा यथोक्तं तत्सर्वमुवाच कुरुसंसदि\n",
    "05160026a": "केशवार्जुनयोर्वाक्यं निशम्य भरतर्षभः\n",
    "05160026c": "दुःशासनं च कर्णं च शकुनिं चाभ्यभाषत\n",
    "05160027a": "आज्ञापयत राज्ञश्च बलं मित्रबलं तथा\n",
    "05160027c": "यथा प्रागुदयात्सर्वा युक्ता तिष्ठत्यनीकिनी\n",
    "05160028a": "ततः कर्णसमादिष्टा दूताः प्रत्वरिता रथैः\n",
    "05160028c": "उष्ट्रवामीभिरप्यन्ये सदश्वैश्च महाजवैः\n",
    "05160029a": "तूर्णं परिययुः सेनां कृत्स्नां कर्णस्य शासनात्\n",
    "05160029c": "आज्ञापयन्तो राज्ञस्तान्योगः प्रागुदयादिति\n",
    "05161001": "संजय उवाच\n",
    "05161001a": "उलूकस्य वचः श्रुत्वा कुन्तीपुत्रो युधिष्ठिरः\n",
    "05161001c": "सेनां निर्यापयामास धृष्टद्युम्नपुरोगमाम्\n",
    "05161002a": "पदातिनीं नागवतीं रथिनीमश्ववृन्दिनीम्\n",
    "05161002c": "चतुर्विधबलां भीमामकम्प्यां पृथिवीमिव\n",
    "05161003a": "भीमसेनादिभिर्गुप्तां सार्जुनैश्च महारथैः\n",
    "05161003c": "धृष्टद्युम्नवशां दुर्गां सागरस्तिमितोपमाम्\n",
    "05161004a": "तस्यास्त्वग्रे महेष्वासः पाञ्चाल्यो युद्धदुर्मदः\n",
    "05161004c": "द्रोणप्रेप्सुरनीकानि धृष्टद्युम्नः प्रकर्षति\n",
    "05161005a": "यथाबलं यथोत्साहं रथिनः समुपादिशत्\n",
    "05161005c": "अर्जुनं सूतपुत्राय भीमं दुर्योधनाय च\n",
    "05161006a": "अश्वत्थाम्ने च नकुलं शैब्यं च कृतवर्मणे\n",
    "05161006c": "सैन्धवाय च वार्ष्णेयं युयुधानमुपादिशत्\n",
    "05161007a": "शिखण्डिनं च भीष्माय प्रमुखे समकल्पयत्\n",
    "05161007c": "सहदेवं शकुनये चेकितानं शलाय च\n",
    "05161008a": "धृष्टकेतुं च शल्याय गौतमायोत्तमौजसम्\n",
    "05161008c": "द्रौपदेयांश्च पञ्चभ्यस्त्रिगर्तेभ्यः समादिशत्\n",
    "05161009a": "वृषसेनाय सौभद्रं शेषाणां च महीक्षिताम्\n",
    "05161009c": "समर्थं तं हि मेने वै पार्थादभ्यधिकं रणे\n",
    "05161010a": "एवं विभज्य योधांस्तान्पृथक्च सह चैव ह\n",
    "05161010c": "ज्वालावर्णो महेष्वासो द्रोणमंशमकल्पयत्\n",
    "05161011a": "धृष्टद्युम्नो महेष्वासः सेनापतिपतिस्ततः\n",
    "05161011c": "विधिवद्व्यूह्य मेधावी युद्धाय धृतमानसः\n",
    "05161012a": "यथादिष्टान्यनीकानि पाण्डवानामयोजयत्\n",
    "05161012c": "जयाय पाण्डुपुत्राणां यत्तस्तस्थौ रणाजिरे\n",
    "05162001": "धृतराष्ट्र उवाच\n",
    "05162001a": "प्रतिज्ञाते फल्गुनेन वधे भीष्मस्य संजय\n",
    "05162001c": "किमकुर्वन्त मे मन्दाः पुत्रा दुर्योधनादयः\n",
    "05162002a": "हतमेव हि पश्यामि गाङ्गेयं पितरं रणे\n",
    "05162002c": "वासुदेवसहायेन पार्थेन दृढधन्वना\n",
    "05162003a": "स चापरिमितप्रज्ञस्तच्छ्रुत्वा पार्थभाषितम्\n",
    "05162003c": "किमुक्तवान्महेष्वासो भीष्मः प्रहरतां वरः\n",
    "05162004a": "सेनापत्यं च संप्राप्य कौरवाणां धुरंधरः\n",
    "05162004c": "किमचेष्टत गाङ्गेयो महाबुद्धिपराक्रमः\n",
    "05162005": "वैशंपायन उवाच\n",
    "05162005a": "ततस्तत्संजयस्तस्मै सर्वमेव न्यवेदयत्\n",
    "05162005c": "यथोक्तं कुरुवृद्धेन भीष्मेणामिततेजसा\n",
    "05162006": "संजय उवाच\n",
    "05162006a": "सेनापत्यमनुप्राप्य भीष्मः शांतनवो नृप\n",
    "05162006c": "दुर्योधनमुवाचेदं वचनं हर्षयन्निव\n",
    "05162007a": "नमस्कृत्वा कुमाराय सेनान्ये शक्तिपाणये\n",
    "05162007c": "अहं सेनापतिस्तेऽद्य भविष्यामि न संशयः\n",
    "05162008a": "सेनाकर्मण्यभिज्ञोऽस्मि व्यूहेषु विविधेषु च\n",
    "05162008c": "कर्म कारयितुं चैव भृतानप्यभृतांस्तथा\n",
    "05162009a": "यात्रायानेषु युद्धेषु लब्धप्रशमनेषु च\n",
    "05162009c": "भृशं वेद महाराज यथा वेद बृहस्पतिः\n",
    "05162010a": "व्यूहानपि महारम्भान्दैवगान्धर्वमानुषान्\n",
    "05162010c": "तैरहं मोहयिष्यामि पाण्डवान्व्येतु ते ज्वरः\n",
    "05162011a": "सोऽहं योत्स्यामि तत्त्वेन पालयंस्तव वाहिनीम्\n",
    "05162011c": "यथावच्छास्त्रतो राजन्व्येतु ते मानसो ज्वरः\n",
    "05162012": "दुर्योधन उवाच\n",
    "05162012a": "न विद्यते मे गाङ्गेय भयं देवासुरेष्वपि\n",
    "05162012c": "समस्तेषु महाबाहो सत्यमेतद्ब्रवीमि ते\n",
    "05162013a": "किं पुनस्त्वयि दुर्धर्षे सेनापत्ये व्यवस्थिते\n",
    "05162013c": "द्रोणे च पुरुषव्याघ्रे स्थिते युद्धाभिनन्दिनि\n",
    "05162014a": "भवद्भ्यां पुरुषाग्र्याभ्यां स्थिताभ्यां विजयो मम\n",
    "05162014c": "न दुर्लभं कुरुश्रेष्ठ देवराज्यमपि ध्रुवम्\n",
    "05162015a": "रथसंख्यां तु कार्त्स्न्येन परेषामात्मनस्तथा\n",
    "05162015c": "तथैवातिरथानां च वेत्तुमिच्छामि कौरव\n",
    "05162016a": "पितामहो हि कुशलः परेषामात्मनस्तथा\n",
    "05162016c": "श्रोतुमिच्छाम्यहं सर्वैः सहैभिर्वसुधाधिपैः\n",
    "05162017": "भीष्म उवाच\n",
    "05162017a": "गान्धारे शृणु राजेन्द्र रथसंख्यां स्वके बले\n",
    "05162017c": "ये रथाः पृथिवीपाल तथैवातिरथाश्च ये\n",
    "05162018a": "बहूनीह सहस्राणि प्रयुतान्यर्बुदानि च\n",
    "05162018c": "रथानां तव सेनायां यथामुख्यं तु मे शृणु\n",
    "05162019a": "भवानग्रे रथोदारः सह सर्वैः सहोदरैः\n",
    "05162019c": "दुःशासनप्रभृतिभिर्भ्रातृभिः शतसंमितैः\n",
    "05162020a": "सर्वे कृतप्रहरणाश्छेद्यभेद्यविशारदाः\n",
    "05162020c": "रथोपस्थे गजस्कन्धे गदायुद्धेऽसिचर्मणि\n",
    "05162021a": "संयन्तारः प्रहर्तारः कृतास्त्रा भारसाधनाः\n",
    "05162021c": "इष्वस्त्रे द्रोणशिष्याश्च कृपस्य च शरद्वतः\n",
    "05162022a": "एते हनिष्यन्ति रणे पाञ्चालान्युद्धदुर्मदान्\n",
    "05162022c": "कृतकिल्बिषाः पाण्डवेयैर्धार्तराष्ट्रा मनस्विनः\n",
    "05162023a": "ततोऽहं भरतश्रेष्ठ सर्वसेनापतिस्तव\n",
    "05162023c": "शत्रून्विध्वंसयिष्यामि कदर्थीकृत्य पाण्डवान्\n",
    "05162023e": "न त्वात्मनो गुणान्वक्तुमर्हामि विदितोऽस्मि ते\n",
    "05162024a": "कृतवर्मा त्वतिरथो भोजः प्रहरतां वरः\n",
    "05162024c": "अर्थसिद्धिं तव रणे करिष्यति न संशयः\n",
    "05162025a": "अस्त्रविद्भिरनाधृष्यो दूरपाती दृढायुधः\n",
    "05162025c": "हनिष्यति रिपूंस्तुभ्यं महेन्द्रो दानवानिव\n",
    "05162026a": "मद्रराजो महेष्वासः शल्यो मेऽतिरथो मतः\n",
    "05162026c": "स्पर्धते वासुदेवेन यो वै नित्यं रणे रणे\n",
    "05162027a": "भागिनेयान्निजांस्त्यक्त्वा शल्यस्ते रथसत्तमः\n",
    "05162027c": "एष योत्स्यति संग्रामे कृष्णं चक्रगदाधरम्\n",
    "05162028a": "सागरोर्मिसमैर्वेगैः प्लावयन्निव शात्रवान्\n",
    "05162028c": "भूरिश्रवाः कृतास्त्रश्च तव चापि हितः सुहृत्\n",
    "05162029a": "सौमदत्तिर्महेष्वासो रथयूथपयूथपः\n",
    "05162029c": "बलक्षयममित्राणां सुमहान्तं करिष्यति\n",
    "05162030a": "सिन्धुराजो महाराज मतो मे द्विगुणो रथः\n",
    "05162030c": "योत्स्यते समरे राजन्विक्रान्तो रथसत्तमः\n",
    "05162031a": "द्रौपदीहरणे पूर्वं परिक्लिष्टः स पाण्डवैः\n",
    "05162031c": "संस्मरंस्तं परिक्लेशं योत्स्यते परवीरहा\n",
    "05162032a": "एतेन हि तदा राजंस्तप आस्थाय दारुणम्\n",
    "05162032c": "सुदुर्लभो वरो लब्धः पाण्डवान्योद्धुमाहवे\n",
    "05162033a": "स एष रथशार्दूलस्तद्वैरं संस्मरन्रणे\n",
    "05162033c": "योत्स्यते पाण्डवांस्तात प्राणांस्त्यक्त्वा सुदुस्त्यजान्\n",
    "05163001": "भीष्म उवाच\n",
    "05163001a": "सुदक्षिणस्तु काम्बोजो रथ एकगुणो मतः\n",
    "05163001c": "तवार्थसिद्धिमाकाङ्क्षन्योत्स्यते समरे परैः\n",
    "05163002a": "एतस्य रथसिंहस्य तवार्थे राजसत्तम\n",
    "05163002c": "पराक्रमं यथेन्द्रस्य द्रक्ष्यन्ति कुरवो युधि\n",
    "05163003a": "एतस्य रथवंशो हि तिग्मवेगप्रहारिणाम्\n",
    "05163003c": "काम्बोजानां महाराज शलभानामिवायतिः\n",
    "05163004a": "नीलो माहिष्मतीवासी नीलवर्मधरस्तव\n",
    "05163004c": "रथवंशेन शत्रूणां कदनं वै करिष्यति\n",
    "05163005a": "कृतवैरः पुरा चैव सहदेवेन पार्थिवः\n",
    "05163005c": "योत्स्यते सततं राजंस्तवार्थे कुरुसत्तम\n",
    "05163006a": "विन्दानुविन्दावावन्त्यौ समेतौ रथसत्तमौ\n",
    "05163006c": "कृतिनौ समरे तात दृढवीर्यपराक्रमौ\n",
    "05163007a": "एतौ तौ पुरुषव्याघ्रौ रिपुसैन्यं प्रधक्ष्यतः\n",
    "05163007c": "गदाप्रासासिनाराचैस्तोमरैश्च भुजच्युतैः\n",
    "05163008a": "युद्धाभिकामौ समरे क्रीडन्ताविव यूथपौ\n",
    "05163008c": "यूथमध्ये महाराज विचरन्तौ कृतान्तवत्\n",
    "05163009a": "त्रिगर्ता भ्रातरः पञ्च रथोदारा मता मम\n",
    "05163009c": "कृतवैराश्च पार्थेन विराटनगरे तदा\n",
    "05163010a": "मकरा इव राजेन्द्र समुद्धततरङ्गिणीम्\n",
    "05163010c": "गङ्गां विक्षोभयिष्यन्ति पार्थानां युधि वाहिनीम्\n",
    "05163011a": "ते रथाः पञ्च राजेन्द्र येषां सत्यरथो मुखम्\n",
    "05163011c": "एते योत्स्यन्ति समरे संस्मरन्तः पुरा कृतम्\n",
    "05163012a": "व्यलीकं पाण्डवेयेन भीमसेनानुजेन ह\n",
    "05163012c": "दिशो विजयता राजञ्श्वेतवाहेन भारत\n",
    "05163013a": "ते हनिष्यन्ति पार्थानां समासाद्य महारथान्\n",
    "05163013c": "वरान्वरान्महेष्वासान्क्षत्रियाणां धुरंधराः\n",
    "05163014a": "लक्ष्मणस्तव पुत्रस्तु तथा दुःशासनस्य च\n",
    "05163014c": "उभौ तौ पुरुषव्याघ्रौ संग्रामेष्वनिवर्तिनौ\n",
    "05163015a": "तरुणौ सुकुमारौ च राजपुत्रौ तरस्विनौ\n",
    "05163015c": "युद्धानां च विशेषज्ञौ प्रणेतारौ च सर्वशः\n",
    "05163016a": "रथौ तौ रथशार्दूल मतौ मे रथसत्तमौ\n",
    "05163016c": "क्षत्रधर्मरतौ वीरौ महत्कर्म करिष्यतः\n",
    "05163017a": "दण्डधारो महाराज रथ एको नरर्षभः\n",
    "05163017c": "योत्स्यते समरं प्राप्य स्वेन सैन्येन पालितः\n",
    "05163018a": "बृहद्बलस्तथा राजा कौसल्यो रथसत्तमः\n",
    "05163018c": "रथो मम मतस्तात दृढवेगपराक्रमः\n",
    "05163019a": "एष योत्स्यति संग्रामे स्वां चमूं संप्रहर्षयन्\n",
    "05163019c": "उग्रायुधो महेष्वासो धार्तराष्ट्रहिते रतः\n",
    "05163020a": "कृपः शारद्वतो राजन्रथयूथपयूथपः\n",
    "05163020c": "प्रियान्प्राणान्परित्यज्य प्रधक्ष्यति रिपूंस्तव\n",
    "05163021a": "गौतमस्य महर्षेर्य आचार्यस्य शरद्वतः\n",
    "05163021c": "कार्त्तिकेय इवाजेयः शरस्तम्बात्सुतोऽभवत्\n",
    "05163022a": "एष सेनां बहुविधां विविधायुधकार्मुकाम्\n",
    "05163022c": "अग्निवत्समरे तात चरिष्यति विमर्दयन्\n",
    "05164001": "भीष्म उवाच\n",
    "05164001a": "शकुनिर्मातुलस्तेऽसौ रथ एको नराधिप\n",
    "05164001c": "प्रसज्य पाण्डवैर्वैरं योत्स्यते नात्र संशयः\n",
    "05164002a": "एतस्य सैन्या दुर्धर्षाः समरेऽप्रतियायिनः\n",
    "05164002c": "विकृतायुधभूयिष्ठा वायुवेगसमा जवे\n",
    "05164003a": "द्रोणपुत्रो महेष्वासः सर्वेषामति धन्विनाम्\n",
    "05164003c": "समरे चित्रयोधी च दृढास्त्रश्च महारथः\n",
    "05164004a": "एतस्य हि महाराज यथा गाण्डीवधन्वनः\n",
    "05164004c": "शरासनाद्विनिर्मुक्ताः संसक्ता यान्ति सायकाः\n",
    "05164005a": "नैष शक्यो मया वीरः संख्यातुं रथसत्तमः\n",
    "05164005c": "निर्दहेदपि लोकांस्त्रीनिच्छन्नेष महायशाः\n",
    "05164006a": "क्रोधस्तेजश्च तपसा संभृतोऽऽश्रमवासिना\n",
    "05164006c": "द्रोणेनानुगृहीतश्च दिव्यैरस्त्रैरुदारधीः\n",
    "05164007a": "दोषस्त्वस्य महानेको येनैष भरतर्षभ\n",
    "05164007c": "न मे रथो नातिरथो मतः पार्थिवसत्तम\n",
    "05164008a": "जीवितं प्रियमत्यर्थमायुष्कामः सदा द्विजः\n",
    "05164008c": "न ह्यस्य सदृशः कश्चिदुभयोः सेनयोरपि\n",
    "05164009a": "हन्यादेकरथेनैव देवानामपि वाहिनीम्\n",
    "05164009c": "वपुष्मांस्तलघोषेण स्फोटयेदपि पर्वतान्\n",
    "05164010a": "असंख्येयगुणो वीरः प्रहर्ता दारुणद्युतिः\n",
    "05164010c": "दण्डपाणिरिवासह्यः कालवत्प्रचरिष्यति\n",
    "05164011a": "युगान्ताग्निसमः क्रोधे सिंहग्रीवो महामतिः\n",
    "05164011c": "एष भारत युद्धस्य पृष्ठं संशमयिष्यति\n",
    "05164012a": "पिता त्वस्य महातेजा वृद्धोऽपि युवभिर्वरः\n",
    "05164012c": "रणे कर्म महत्कर्ता तत्र मे नास्ति संशयः\n",
    "05164013a": "अस्त्रवेगानिलोद्धूतः सेनाकक्षेन्धनोत्थितः\n",
    "05164013c": "पाण्डुपुत्रस्य सैन्यानि प्रधक्ष्यति जये धृतः\n",
    "05164014a": "रथयूथपयूथानां यूथपः स नरर्षभः\n",
    "05164014c": "भारद्वाजात्मजः कर्ता कर्म तीव्रं हिताय वः\n",
    "05164015a": "सर्वमूर्धाभिषिक्तानामाचार्यः स्थविरो गुरुः\n",
    "05164015c": "गच्छेदन्तं सृञ्जयानां प्रियस्त्वस्य धनंजयः\n",
    "05164016a": "नैष जातु महेष्वासः पार्थमक्लिष्टकारिणम्\n",
    "05164016c": "हन्यादाचार्यकं दीप्तं संस्मृत्य गुणनिर्जितम्\n",
    "05164017a": "श्लाघत्येष सदा वीरः पार्थस्य गुणविस्तरैः\n",
    "05164017c": "पुत्रादभ्यधिकं चैव भारद्वाजोऽनुपश्यति\n",
    "05164018a": "हन्यादेकरथेनैव देवगन्धर्वदानवान्\n",
    "05164018c": "एकीभूतानपि रणे दिव्यैरस्त्रैः प्रतापवान्\n",
    "05164019a": "पौरवो राजशार्दूलस्तव राजन्महारथः\n",
    "05164019c": "मतो मम रथो वीर परवीररथारुजः\n",
    "05164020a": "स्वेन सैन्येन सहितः प्रतपञ्शत्रुवाहिनीम्\n",
    "05164020c": "प्रधक्ष्यति स पाञ्चालान्कक्षं कृष्णगतिर्यथा\n",
    "05164021a": "सत्यव्रतो रथवरो राजपुत्रो महारथः\n",
    "05164021c": "तव राजन्रिपुबले कालवत्प्रचरिष्यति\n",
    "05164022a": "एतस्य योधा राजेन्द्र विचित्रकवचायुधाः\n",
    "05164022c": "विचरिष्यन्ति संग्रामे निघ्नन्तः शात्रवांस्तव\n",
    "05164023a": "वृषसेनो रथाग्र्यस्ते कर्णपुत्रो महारथः\n",
    "05164023c": "प्रधक्ष्यति रिपूणां ते बलानि बलिनां वरः\n",
    "05164024a": "जलसंधो महातेजा राजन्रथवरस्तव\n",
    "05164024c": "त्यक्ष्यते समरे प्राणान्मागधः परवीरहा\n",
    "05164025a": "एष योत्स्यति संग्रामे गजस्कन्धविशारदः\n",
    "05164025c": "रथेन वा महाबाहुः क्षपयञ्शत्रुवाहिनीम्\n",
    "05164026a": "रथ एष महाराज मतो मम नरर्षभः\n",
    "05164026c": "त्वदर्थे त्यक्ष्यति प्राणान्सह सैन्यो महारणे\n",
    "05164027a": "एष विक्रान्तयोधी च चित्रयोधी च संगरे\n",
    "05164027c": "वीतभीश्चापि ते राजञ्शात्रवैः सह योत्स्यते\n",
    "05164028a": "बाह्लीकोऽतिरथश्चैव समरे चानिवर्तिता\n",
    "05164028c": "मम राजन्मतो युद्धे शूरो वैवस्वतोपमः\n",
    "05164029a": "न ह्येष समरं प्राप्य निवर्तेत कथंचन\n",
    "05164029c": "यथा सततगो राजन्नाभिहत्य परान्रणे\n",
    "05164030a": "सेनापतिर्महाराज सत्यवांस्ते महारथः\n",
    "05164030c": "रणेष्वद्भुतकर्मा च रथः पररथारुजः\n",
    "05164031a": "एतस्य समरं दृष्ट्वा न व्यथास्ति कथंचन\n",
    "05164031c": "उत्स्मयन्नभ्युपैत्येष परान्रथपथे स्थितान्\n",
    "05164032a": "एष चारिषु विक्रान्तः कर्म सत्पुरुषोचितम्\n",
    "05164032c": "कर्ता विमर्दे सुमहत्त्वदर्थे पुरुषोत्तमः\n",
    "05164033a": "अलायुधो राक्षसेन्द्रः क्रूरकर्मा महाबलः\n",
    "05164033c": "हनिष्यति परान्राजन्पूर्ववैरमनुस्मरन्\n",
    "05164034a": "एष राक्षससैन्यानां सर्वेषां रथसत्तमः\n",
    "05164034c": "मायावी दृढवैरश्च समरे विचरिष्यति\n",
    "05164035a": "प्राग्ज्योतिषाधिपो वीरो भगदत्तः प्रतापवान्\n",
    "05164035c": "गजाङ्कुशधरश्रेष्ठो रथे चैव विशारदः\n",
    "05164036a": "एतेन युद्धमभवत्पुरा गाण्डीवधन्वनः\n",
    "05164036c": "दिवसान्सुबहून्राजन्नुभयोर्जयगृद्धिनोः\n",
    "05164037a": "ततः सखायं गान्धारे मानयन्पाकशासनम्\n",
    "05164037c": "अकरोत्संविदं तेन पाण्डवेन महात्मना\n",
    "05164038a": "एष योत्स्यति संग्रामे गजस्कन्धविशारदः\n",
    "05164038c": "ऐरावतगतो राजा देवानामिव वासवः\n",
    "05165001": "भीष्म उवाच\n",
    "05165001a": "अचलो वृषकश्चैव भ्रातरौ सहितावुभौ\n",
    "05165001c": "रथौ तव दुराधर्षौ शत्रून्विध्वंसयिष्यतः\n",
    "05165002a": "बलवन्तौ नरव्याघ्रौ दृढक्रोधौ प्रहारिणौ\n",
    "05165002c": "गान्धारमुख्यौ तरुणौ दर्शनीयौ महाबलौ\n",
    "05165003a": "सखा ते दयितो नित्यं य एष रणकर्कशः\n",
    "05165003c": "प्रोत्साहयति राजंस्त्वां विग्रहे पाण्डवैः सह\n",
    "05165004a": "परुषः कत्थनो नीचः कर्णो वैकर्तनस्तव\n",
    "05165004c": "मन्त्री नेता च बन्धुश्च मानी चात्यन्तमुच्छ्रितः\n",
    "05165005a": "एष नैव रथः पूर्णो नाप्येवातिरथो नृप\n",
    "05165005c": "वियुक्तः कवचेनैष सहजेन विचेतनः\n",
    "05165005e": "कुण्डलाभ्यां च दिव्याभ्यां वियुक्तः सततं घृणी\n",
    "05165006a": "अभिशापाच्च रामस्य ब्राह्मणस्य च भाषणात्\n",
    "05165006c": "करणानां वियोगाच्च तेन मेऽर्धरथो मतः\n",
    "05165006e": "नैष फल्गुनमासाद्य पुनर्जीवन्विमोक्ष्यते\n",
    "05165007": "संजय उवाच\n",
    "05165007a": "ततोऽब्रवीन्महाबाहुर्द्रोणः शस्त्रभृतां वरः\n",
    "05165007c": "एवमेतद्यथात्थ त्वं न मिथ्यास्तीति किंचन\n",
    "05165008a": "रणे रणेऽतिमानी च विमुखश्चैव दृश्यते\n",
    "05165008c": "घृणी कर्णः प्रमादी च तेन मेऽर्धरथो मतः\n",
    "05165009a": "एतच्छ्रुत्वा तु राधेयः क्रोधादुत्फुल्ललोचनः\n",
    "05165009c": "उवाच भीष्मं राजेन्द्र तुदन्वाग्भिः प्रतोदवत्\n",
    "05165010a": "पितामह यथेष्टं मां वाक्शरैरुपकृन्तसि\n",
    "05165010c": "अनागसं सदा द्वेषादेवमेव पदे पदे\n",
    "05165010e": "मर्षयामि च तत्सर्वं दुर्योधनकृतेन वै\n",
    "05165011a": "त्वं तु मां मन्यसेऽशक्तं यथा कापुरुषं तथा\n",
    "05165011c": "भवानर्धरथो मह्यं मतो नास्त्यत्र संशयः\n",
    "05165012a": "सर्वस्य जगतश्चैव गाङ्गेय न मृषा वदे\n",
    "05165012c": "कुरूणामहितो नित्यं न च राजावबुध्यते\n",
    "05165013a": "को हि नाम समानेषु राजसूदात्तकर्मसु\n",
    "05165013c": "तेजोवधमिमं कुर्याद्विभेदयिषुराहवे\n",
    "05165013e": "यथा त्वं गुणनिर्देशादपराधं चिकीर्षसि\n",
    "05165014a": "न हायनैर्न पलितैर्न वित्तैर्न च बन्धुभिः\n",
    "05165014c": "महारथत्वं संख्यातुं शक्यं क्षत्रस्य कौरव\n",
    "05165015a": "बलज्येष्ठं स्मृतं क्षत्रं मन्त्रज्येष्ठा द्विजातयः\n",
    "05165015c": "धनज्येष्ठाः स्मृता वैश्याः शूद्रास्तु वयसाधिकाः\n",
    "05165016a": "यथेच्छकं स्वयंग्राहाद्रथानतिरथांस्तथा\n",
    "05165016c": "कामद्वेषसमायुक्तो मोहात्प्रकुरुते भवान्\n",
    "05165017a": "दुर्योधन महाबाहो साधु सम्यगवेक्ष्यताम्\n",
    "05165017c": "त्यज्यतां दुष्टभावोऽयं भीष्मः किल्बिषकृत्तव\n",
    "05165018a": "भिन्ना हि सेना नृपते दुःसंधेया भवत्युत\n",
    "05165018c": "मौलापि पुरुषव्याघ्र किमु नाना समुत्थिता\n",
    "05165019a": "एषां द्वैधं समुत्पन्नं योधानां युधि भारत\n",
    "05165019c": "तेजोवधो नः क्रियते प्रत्यक्षेण विशेषतः\n",
    "05165020a": "रथानां क्व च विज्ञानं क्व च भीष्मोऽल्पचेतनः\n",
    "05165020c": "अहमावारयिष्यामि पाण्डवानामनीकिनीम्\n",
    "05165021a": "आसाद्य माममोघेषुं गमिष्यन्ति दिशो दश\n",
    "05165021c": "पाण्डवाः सहपञ्चालाः शार्दूलं वृषभा इव\n",
    "05165022a": "क्व च युद्धविमर्दो वा मन्त्राः सुव्याहृतानि वा\n",
    "05165022c": "क्व च भीष्मो गतवया मन्दात्मा कालमोहितः\n",
    "05165023a": "स्पर्धते हि सदा नित्यं सर्वेण जगता सह\n",
    "05165023c": "न चान्यं पुरुषं कंचिन्मन्यते मोघदर्शनः\n",
    "05165024a": "श्रोतव्यं खलु वृद्धानामिति शास्त्रनिदर्शनम्\n",
    "05165024c": "न त्वेवाप्यतिवृद्धानां पुनर्बाला हि ते मताः\n",
    "05165025a": "अहमेको हनिष्यामि पाण्डवान्नात्र संशयः\n",
    "05165025c": "सुयुद्धे राजशार्दूल यशो भीष्मं गमिष्यति\n",
    "05165026a": "कृतः सेनापतिस्त्वेष त्वया भीष्मो नराधिप\n",
    "05165026c": "सेनापतिं गुणो गन्ता न तु योधान्कथंचन\n",
    "05165027a": "नाहं जीवति गाङ्गेये योत्स्ये राजन्कथंचन\n",
    "05165027c": "हते तु भीष्मे योधास्मि सर्वैरेव महारथैः\n",
    "05166001": "भीष्म उवाच\n",
    "05166001a": "समुद्यतोऽयं भारो मे सुमहान्सागरोपमः\n",
    "05166001c": "धार्तराष्ट्रस्य संग्रामे वर्षपूगाभिचिन्तितः\n",
    "05166002a": "तस्मिन्नभ्यागते काले प्रतप्ते लोमहर्षणे\n",
    "05166002c": "मिथोभेदो न मे कार्यस्तेन जीवसि सूतज\n",
    "05166003a": "न ह्यहं नाद्य विक्रम्य स्थविरोऽपि शिशोस्तव\n",
    "05166003c": "युद्धश्रद्धां रणे छिन्द्यां जीवितस्य च सूतज\n",
    "05166004a": "जामदग्न्येन रामेण महास्त्राणि प्रमुञ्चता\n",
    "05166004c": "न मे व्यथाभवत्काचित्त्वं तु मे किं करिष्यसि\n",
    "05166005a": "कामं नैतत्प्रशंसन्ति सन्तोऽऽत्मबलसंस्तवम्\n",
    "05166005c": "वक्ष्यामि तु त्वां संतप्तो निहीन कुलपांसन\n",
    "05166006a": "समेतं पार्थिवं क्षत्रं काशिराज्ञः स्वयंवरे\n",
    "05166006c": "निर्जित्यैकरथेनैव यत्कन्यास्तरसा हृताः\n",
    "05166007a": "ईदृशानां सहस्राणि विशिष्टानामथो पुनः\n",
    "05166007c": "मयैकेन निरस्तानि ससैन्यानि रणाजिरे\n",
    "05166008a": "त्वां प्राप्य वैरपुरुषं कुरूणामनयो महान्\n",
    "05166008c": "उपस्थितो विनाशाय यतस्व पुरुषो भव\n",
    "05166009a": "युध्यस्व पार्थं समरे येन विस्पर्धसे सह\n",
    "05166009c": "द्रक्ष्यामि त्वां विनिर्मुक्तमस्माद्युद्धात्सुदुर्मते\n",
    "05166010": "संजय उवाच\n",
    "05166010a": "तमुवाच ततो राजा धार्तराष्ट्रो महामनाः\n",
    "05166010c": "मामवेक्षस्व गाङ्गेय कार्यं हि महदुद्यतम्\n",
    "05166011a": "चिन्त्यतामिदमेवाग्रे मम निःश्रेयसं परम्\n",
    "05166011c": "उभावपि भवन्तौ मे महत्कर्म करिष्यतः\n",
    "05166012a": "भूयश्च श्रोतुमिच्छामि परेषां रथसत्तमान्\n",
    "05166012c": "ये चैवातिरथास्तत्र तथैव रथयूथपाः\n",
    "05166013a": "बलाबलममित्राणां श्रोतुमिच्छामि कौरव\n",
    "05166013c": "प्रभातायां रजन्यां वै इदं युद्धं भविष्यति\n",
    "05166014": "भीष्म उवाच\n",
    "05166014a": "एते रथास्ते संख्यातास्तथैवातिरथा नृप\n",
    "05166014c": "ये चाप्यर्धरथा राजन्पाण्डवानामतः शृणु\n",
    "05166015a": "यदि कौतूहलं तेऽद्य पाण्डवानां बले नृप\n",
    "05166015c": "रथसंख्यां महाबाहो सहैभिर्वसुधाधिपैः\n",
    "05166016a": "स्वयं राजा रथोदारः पाण्डवः कुन्तिनन्दनः\n",
    "05166016c": "अग्निवत्समरे तात चरिष्यति न संशयः\n",
    "05166017a": "भीमसेनस्तु राजेन्द्र रथोऽष्टगुणसंमितः\n",
    "05166017c": "नागायुतबलो मानी तेजसा न स मानुषः\n",
    "05166018a": "माद्रीपुत्रौ तु रथिनौ द्वावेव पुरुषर्षभौ\n",
    "05166018c": "अश्विनाविव रूपेण तेजसा च समन्वितौ\n",
    "05166019a": "एते चमूमुखगताः स्मरन्तः क्लेशमात्मनः\n",
    "05166019c": "रुद्रवत्प्रचरिष्यन्ति तत्र मे नास्ति संशयः\n",
    "05166020a": "सर्व एव महात्मानः शालस्कन्धा इवोद्गताः\n",
    "05166020c": "प्रादेशेनाधिकाः पुम्भिरन्यैस्ते च प्रमाणतः\n",
    "05166021a": "सिंहसंहननाः सर्वे पाण्डुपुत्रा महाबलाः\n",
    "05166021c": "चरितब्रह्मचर्याश्च सर्वे चातितपस्विनः\n",
    "05166022a": "ह्रीमन्तः पुरुषव्याघ्रा व्याघ्रा इव बलोत्कटाः\n",
    "05166022c": "जवे प्रहारे संमर्दे सर्व एवातिमानुषाः\n",
    "05166022e": "सर्वे जितमहीपाला दिग्जये भरतर्षभ\n",
    "05166023a": "न चैषां पुरुषाः केचिदायुधानि गदाः शरान्\n",
    "05166023c": "विषहन्ति सदा कर्तुमधिज्यान्यपि कौरव\n",
    "05166023e": "उद्यन्तुं वा गदां गुर्वीं शरान्वापि प्रकर्षितुम्\n",
    "05166024a": "जवे लक्ष्यस्य हरणे भोज्ये पांसुविकर्षणे\n",
    "05166024c": "बालैरपि भवन्तस्तैः सर्व एव विशेषिताः\n",
    "05166025a": "ते ते सैन्यं समासाद्य व्याघ्रा इव बलोत्कटाः\n",
    "05166025c": "विध्वंसयिष्यन्ति रणे मा स्म तैः सह संगमः\n",
    "05166026a": "एकैकशस्ते संग्रामे हन्युः सर्वान्महीक्षितः\n",
    "05166026c": "प्रत्यक्षं तव राजेन्द्र राजसूये यथाभवत्\n",
    "05166027a": "द्रौपद्याश्च परिक्लेशं द्यूते च परुषा गिरः\n",
    "05166027c": "ते संस्मरन्तः संग्रामे विचरिष्यन्ति कालवत्\n",
    "05166028a": "लोहिताक्षो गुडाकेशो नारायणसहायवान्\n",
    "05166028c": "उभयोः सेनयोर्वीर रथो नास्तीह तादृशः\n",
    "05166029a": "न हि देवेषु वा पूर्वं दानवेषूरगेषु वा\n",
    "05166029c": "राक्षसेष्वथ यक्षेषु नरेषु कुत एव तु\n",
    "05166030a": "भूतोऽथ वा भविष्यो वा रथः कश्चिन्मया श्रुतः\n",
    "05166030c": "समायुक्तो महाराज यथा पार्थस्य धीमतः\n",
    "05166031a": "वासुदेवश्च संयन्ता योद्धा चैव धनंजयः\n",
    "05166031c": "गाण्डीवं च धनुर्दिव्यं ते चाश्वा वातरंहसः\n",
    "05166032a": "अभेद्यं कवचं दिव्यमक्षय्यौ च महेषुधी\n",
    "05166032c": "अस्त्रग्रामश्च माहेन्द्रो रौद्रः कौबेर एव च\n",
    "05166033a": "याम्यश्च वारुणश्चैव गदाश्चोग्रप्रदर्शनाः\n",
    "05166033c": "वज्रादीनि च मुख्यानि नानाप्रहरणानि वै\n",
    "05166034a": "दानवानां सहस्राणि हिरण्यपुरवासिनाम्\n",
    "05166034c": "हतान्येकरथेनाजौ कस्तस्य सदृशो रथः\n",
    "05166035a": "एष हन्याद्धि संरम्भी बलवान्सत्यविक्रमः\n",
    "05166035c": "तव सेनां महाबाहुः स्वां चैव परिपालयन्\n",
    "05166036a": "अहं चैनं प्रत्युदियामाचार्यो वा धनंजयम्\n",
    "05166036c": "न तृतीयोऽस्ति राजेन्द्र सेनयोरुभयोरपि\n",
    "05166036e": "य एनं शरवर्षाणि वर्षन्तमुदियाद्रथी\n",
    "05166037a": "जीमूत इव घर्मान्ते महावातसमीरितः\n",
    "05166037c": "समायुक्तस्तु कौन्तेयो वासुदेवसहायवान्\n",
    "05166037e": "तरुणश्च कृती चैव जीर्णावावामुभावपि\n",
    "05166038": "संजय उवाच\n",
    "05166038a": "एतच्छ्रुत्वा तु भीष्मस्य राज्ञां दध्वंसिरे तदा\n",
    "05166038c": "काञ्चनाङ्गदिनः पीना भुजाश्चन्दनरूषिताः\n",
    "05166039a": "मनोभिः सह सावेगैः संस्मृत्य च पुरातनम्\n",
    "05166039c": "सामर्थ्यं पाण्डवेयानां यथाप्रत्यक्षदर्शनात्\n",
    "05167001": "भीष्म उवाच\n",
    "05167001a": "द्रौपदेया महाराज सर्वे पञ्च महारथाः\n",
    "05167001c": "वैराटिरुत्तरश्चैव रथो मम महान्मतः\n",
    "05167002a": "अभिमन्युर्महाराज रथयूथपयूथपः\n",
    "05167002c": "समः पार्थेन समरे वासुदेवेन वा भवेत्\n",
    "05167003a": "लघ्वस्त्रश्चित्रयोधी च मनस्वी दृढविक्रमः\n",
    "05167003c": "संस्मरन्वै परिक्लेशं स्वपितुर्विक्रमिष्यति\n",
    "05167004a": "सात्यकिर्माधवः शूरो रथयूथपयूथपः\n",
    "05167004c": "एष वृष्णिप्रवीराणाममर्षी जितसाध्वसः\n",
    "05167005a": "उत्तमौजास्तथा राजन्रथो मम महान्मतः\n",
    "05167005c": "युधामन्युश्च विक्रान्तो रथोदारो नरर्षभः\n",
    "05167006a": "एतेषां बहुसाहस्रा रथा नागा हयास्तथा\n",
    "05167006c": "योत्स्यन्ते ते तनुं त्यक्त्वा कुन्तीपुत्रप्रियेप्सया\n",
    "05167007a": "पाण्डवैः सह राजेन्द्र तव सेनासु भारत\n",
    "05167007c": "अग्निमारुतवद्राजन्नाह्वयन्तः परस्परम्\n",
    "05167008a": "अजेयौ समरे वृद्धौ विराटद्रुपदावुभौ\n",
    "05167008c": "महारथौ महावीर्यौ मतौ मे पुरुषर्षभौ\n",
    "05167009a": "वयोवृद्धावपि तु तौ क्षत्रधर्मपरायणौ\n",
    "05167009c": "यतिष्येते परं शक्त्या स्थितौ वीरगते पथि\n",
    "05167010a": "संबन्धकेन राजेन्द्र तौ तु वीर्यबलान्वयात्\n",
    "05167010c": "आर्यवृत्तौ महेष्वासौ स्नेहपाशसितावुभौ\n",
    "05167011a": "कारणं प्राप्य तु नराः सर्व एव महाभुजाः\n",
    "05167011c": "शूरा वा कातरा वापि भवन्ति नरपुंगव\n",
    "05167012a": "एकायनगतावेतौ पार्थेन दृढभक्तिकौ\n",
    "05167012c": "त्यक्त्वा प्राणान्परं शक्त्या घटितारौ नराधिप\n",
    "05167013a": "पृथगक्षौहिणीभ्यां तावुभौ संयति दारुणौ\n",
    "05167013c": "संबन्धिभावं रक्षन्तौ महत्कर्म करिष्यतः\n",
    "05167014a": "लोकवीरौ महेष्वासौ त्यक्तात्मानौ च भारत\n",
    "05167014c": "प्रत्ययं परिरक्षन्तौ महत्कर्म करिष्यतः\n",
    "05168001": "भीष्म उवाच\n",
    "05168001a": "पाञ्चालराजस्य सुतो राजन्परपुरंजयः\n",
    "05168001c": "शिखण्डी रथमुख्यो मे मतः पार्थस्य भारत\n",
    "05168002a": "एष योत्स्यति संग्रामे नाशयन्पूर्वसंस्थितिम्\n",
    "05168002c": "परं यशो विप्रथयंस्तव सेनासु भारत\n",
    "05168003a": "एतस्य बहुलाः सेनाः पाञ्चालाश्च प्रभद्रकाः\n",
    "05168003c": "तेनासौ रथवंशेन महत्कर्म करिष्यति\n",
    "05168004a": "धृष्टद्युम्नश्च सेनानीः सर्वसेनासु भारत\n",
    "05168004c": "मतो मेऽतिरथो राजन्द्रोणशिष्यो महारथः\n",
    "05168005a": "एष योत्स्यति संग्रामे सूदयन्वै परान्रणे\n",
    "05168005c": "भगवानिव संक्रुद्धः पिनाकी युगसंक्षये\n",
    "05168006a": "एतस्य तद्रथानीकं कथयन्ति रणप्रियाः\n",
    "05168006c": "बहुत्वात्सागरप्रख्यं देवानामिव संयुगे\n",
    "05168007a": "क्षत्रधर्मा तु राजेन्द्र मतो मेऽर्धरथो नृप\n",
    "05168007c": "धृष्टद्युम्नस्य तनयो बाल्यान्नातिकृतश्रमः\n",
    "05168008a": "शिशुपालसुतो वीरश्चेदिराजो महारथः\n",
    "05168008c": "धृष्टकेतुर्महेष्वासः संबन्धी पाण्डवस्य ह\n",
    "05168009a": "एष चेदिपतिः शूरः सह पुत्रेण भारत\n",
    "05168009c": "महारथेनासुकरं महत्कर्म करिष्यति\n",
    "05168010a": "क्षत्रधर्मरतो मह्यं मतः परपुरंजयः\n",
    "05168010c": "क्षत्रदेवस्तु राजेन्द्र पाण्डवेषु रथोत्तमः\n",
    "05168010e": "जयन्तश्चामितौजाश्च सत्यजिच्च महारथः\n",
    "05168011a": "महारथा महात्मानः सर्वे पाञ्चालसत्तमाः\n",
    "05168011c": "योत्स्यन्ते समरे तात संरब्धा इव कुञ्जराः\n",
    "05168012a": "अजो भोजश्च विक्रान्तौ पाण्डवेषु महारथौ\n",
    "05168012c": "पाण्डवानां सहायार्थे परं शक्त्या यतिष्यतः\n",
    "05168012e": "शीघ्रास्त्रौ चित्रयोद्धारौ कृतिनौ दृढविक्रमौ\n",
    "05168013a": "केकयाः पञ्च राजेन्द्र भ्रातरो युद्धदुर्मदाः\n",
    "05168013c": "सर्व एते रथोदाराः सर्वे लोहितकध्वजाः\n",
    "05168014a": "काशिकः सुकुमारश्च नीलो यश्चापरो नृपः\n",
    "05168014c": "सूर्यदत्तश्च शङ्खश्च मदिराश्वश्च नामतः\n",
    "05168015a": "सर्व एते रथोदाराः सर्वे चाहवलक्षणाः\n",
    "05168015c": "सर्वास्त्रविदुषः सर्वे महात्मानो मता मम\n",
    "05168016a": "वार्धक्षेमिर्महाराज रथो मम महान्मतः\n",
    "05168016c": "चित्रायुधश्च नृपतिर्मतो मे रथसत्तमः\n",
    "05168016e": "स हि संग्रामशोभी च भक्तश्चापि किरीटिनः\n",
    "05168017a": "चेकितानः सत्यधृतिः पाण्डवानां महारथौ\n",
    "05168017c": "द्वाविमौ पुरुषव्याघ्रौ रथोदारौ मतौ मम\n",
    "05168018a": "व्याघ्रदत्तश्च राजेन्द्र चन्द्रसेनश्च भारत\n",
    "05168018c": "मतौ मम रथोदारौ पाण्डवानां न संशयः\n",
    "05168019a": "सेनाबिन्दुश्च राजेन्द्र क्रोधहन्ता च नामतः\n",
    "05168019c": "यः समो वासुदेवेन भीमसेनेन चाभिभूः\n",
    "05168019e": "स योत्स्यतीह विक्रम्य समरे तव सैनिकैः\n",
    "05168020a": "मां द्रोणं च कृपं चैव यथा संमन्यते भवान्\n",
    "05168020c": "तथा स समरश्लाघी मन्तव्यो रथसत्तमः\n",
    "05168021a": "काश्यः परमशीघ्रास्त्रः श्लाघनीयो रथोत्तमः\n",
    "05168021c": "रथ एकगुणो मह्यं मतः परपुरंजयः\n",
    "05168022a": "अयं च युधि विक्रान्तो मन्तव्योऽष्टगुणो रथः\n",
    "05168022c": "सत्यजित्समरश्लाघी द्रुपदस्यात्मजो युवा\n",
    "05168023a": "गतः सोऽतिरथत्वं हि धृष्टद्युम्नेन संमितः\n",
    "05168023c": "पाण्डवानां यशस्कामः परं कर्म करिष्यति\n",
    "05168024a": "अनुरक्तश्च शूरश्च रथोऽयमपरो महान्\n",
    "05168024c": "पाण्ड्यराजो महावीर्यः पाण्डवानां धुरंधरः\n",
    "05168025a": "दृढधन्वा महेष्वासः पाण्डवानां रथोत्तमः\n",
    "05168025c": "श्रेणिमान्कौरवश्रेष्ठ वसुदानश्च पार्थिवः\n",
    "05168025e": "उभावेतावतिरथौ मतौ मम परंतप\n",
    "05169001": "भीष्म उवाच\n",
    "05169001a": "रोचमानो महाराज पाण्डवानां महारथः\n",
    "05169001c": "योत्स्यतेऽमरवत्संख्ये परसैन्येषु भारत\n",
    "05169002a": "पुरुजित्कुन्तिभोजश्च महेष्वासो महाबलः\n",
    "05169002c": "मातुलो भीमसेनस्य स च मेऽतिरथो मतः\n",
    "05169003a": "एष वीरो महेष्वासः कृती च निपुणश्च ह\n",
    "05169003c": "चित्रयोधी च शक्तश्च मतो मे रथपुंगवः\n",
    "05169004a": "स योत्स्यति हि विक्रम्य मघवानिव दानवैः\n",
    "05169004c": "योधाश्चास्य परिख्याताः सर्वे युद्धविशारदाः\n",
    "05169005a": "भागिनेयकृते वीरः स करिष्यति संगरे\n",
    "05169005c": "सुमहत्कर्म पाण्डूनां स्थितः प्रियहिते नृपः\n",
    "05169006a": "भैमसेनिर्महाराज हैडिम्बो राक्षसेश्वरः\n",
    "05169006c": "मतो मे बहुमायावी रथयूथपयूथपः\n",
    "05169007a": "योत्स्यते समरे तात मायाभिः समरप्रियः\n",
    "05169007c": "ये चास्य राक्षसाः शूराः सचिवा वशवर्तिनः\n",
    "05169008a": "एते चान्ये च बहवो नानाजनपदेश्वराः\n",
    "05169008c": "समेताः पाण्डवस्यार्थे वासुदेवपुरोगमाः\n",
    "05169009a": "एते प्राधान्यतो राजन्पाण्डवस्य महात्मनः\n",
    "05169009c": "रथाश्चातिरथाश्चैव ये चाप्यर्धरथा मताः\n",
    "05169010a": "नेष्यन्ति समरे सेनां भीमां यौधिष्ठिरीं नृप\n",
    "05169010c": "महेन्द्रेणेव वीरेण पाल्यमानां किरीटिना\n",
    "05169011a": "तैरहं समरे वीर त्वामायद्भिर्जयैषिभिः\n",
    "05169011c": "योत्स्यामि जयमाकाङ्क्षन्नथ वा निधनं रणे\n",
    "05169012a": "पार्थं च वासुदेवं च चक्रगाण्डीवधारिणौ\n",
    "05169012c": "संध्यागताविवार्केन्दू समेष्ये पुरुषोत्तमौ\n",
    "05169013a": "ये चैव ते रथोदाराः पाण्डुपुत्रस्य सैनिकाः\n",
    "05169013c": "सहसैन्यानहं तांश्च प्रतीयां रणमूर्धनि\n",
    "05169014a": "एते रथाश्चातिरथाश्च तुभ्यं; यथाप्रधानं नृप कीर्तिता मया\n",
    "05169014c": "तथा राजन्नर्धरथाश्च केचि;त्तथैव तेषामपि कौरवेन्द्र\n",
    "05169015a": "अर्जुनं वासुदेवं च ये चान्ये तत्र पार्थिवाः\n",
    "05169015c": "सर्वानावारयिष्यामि यावद्द्रक्ष्यामि भारत\n",
    "05169016a": "पाञ्चाल्यं तु महाबाहो नाहं हन्यां शिखण्डिनम्\n",
    "05169016c": "उद्यतेषुमभिप्रेक्ष्य प्रतियुध्यन्तमाहवे\n",
    "05169017a": "लोकस्तद्वेद यदहं पितुः प्रियचिकीर्षया\n",
    "05169017c": "प्राप्तं राज्यं परित्यज्य ब्रह्मचर्ये धृतव्रतः\n",
    "05169018a": "चित्राङ्गदं कौरवाणामहं राज्येऽभ्यषेचयम्\n",
    "05169018c": "विचित्रवीर्यं च शिशुं यौवराज्येऽभ्यषेचयम्\n",
    "05169019a": "देवव्रतत्वं विख्याप्य पृथिव्यां सर्वराजसु\n",
    "05169019c": "नैव हन्यां स्त्रियं जातु न स्त्रीपूर्वं कथंचन\n",
    "05169020a": "स हि स्त्रीपूर्वको राजञ्शिखण्डी यदि ते श्रुतः\n",
    "05169020c": "कन्या भूत्वा पुमाञ्जातो न योत्स्ये तेन भारत\n",
    "05169021a": "सर्वांस्त्वन्यान्हनिष्यामि पार्थिवान्भरतर्षभ\n",
    "05169021c": "यान्समेष्यामि समरे न तु कुन्तीसुतान्नृप\n",
    "05170001": "दुर्योधन उवाच\n",
    "05170001a": "किमर्थं भरतश्रेष्ठ न हन्यास्त्वं शिखण्डिनम्\n",
    "05170001c": "उद्यतेषुमथो दृष्ट्वा समरेष्वाततायिनम्\n",
    "05170002a": "पूर्वमुक्त्वा महाबाहो पाण्डवान्सह सोमकैः\n",
    "05170002c": "वधिष्यामीति गाङ्गेय तन्मे ब्रूहि पितामह\n",
    "05170003": "भीष्म उवाच\n",
    "05170003a": "शृणु दुर्योधन कथां सहैभिर्वसुधाधिपैः\n",
    "05170003c": "यदर्थं युधि संप्रेक्ष्य नाहं हन्यां शिखण्डिनम्\n",
    "05170004a": "महाराजो मम पिता शंतनुर्भरतर्षभः\n",
    "05170004c": "दिष्टान्तं प्राप धर्मात्मा समये पुरुषर्षभ\n",
    "05170005a": "ततोऽहं भरतश्रेष्ठ प्रतिज्ञां परिपालयन्\n",
    "05170005c": "चित्राङ्गदं भ्रातरं वै महाराज्येऽभ्यषेचयम्\n",
    "05170006a": "तस्मिंश्च निधनं प्राप्ते सत्यवत्या मते स्थितः\n",
    "05170006c": "विचित्रवीर्यं राजानमभ्यषिञ्चं यथाविधि\n",
    "05170007a": "मयाभिषिक्तो राजेन्द्र यवीयानपि धर्मतः\n",
    "05170007c": "विचित्रवीर्यो धर्मात्मा मामेव समुदैक्षत\n",
    "05170008a": "तस्य दारक्रियां तात चिकीर्षुरहमप्युत\n",
    "05170008c": "अनुरूपादिव कुलादिति चिन्त्य मनो दधे\n",
    "05170009a": "तथाश्रौषं महाबाहो तिस्रः कन्याः स्वयंवरे\n",
    "05170009c": "रूपेणाप्रतिमाः सर्वाः काशिराजसुतास्तदा\n",
    "05170009e": "अम्बा चैवाम्बिका चैव तथैवाम्बालिकापरा\n",
    "05170010a": "राजानश्च समाहूताः पृथिव्यां भरतर्षभ\n",
    "05170010c": "अम्बा ज्येष्ठाभवत्तासामम्बिका त्वथ मध्यमा\n",
    "05170010e": "अम्बालिका च राजेन्द्र राजकन्या यवीयसी\n",
    "05170011a": "सोऽहमेकरथेनैव गतः काशिपतेः पुरीम्\n",
    "05170011c": "अपश्यं ता महाबाहो तिस्रः कन्याः स्वलंकृताः\n",
    "05170011e": "राज्ञश्चैव समावृत्तान्पार्थिवान्पृथिवीपते\n",
    "05170012a": "ततोऽहं तान्नृपान्सर्वानाहूय समरे स्थितान्\n",
    "05170012c": "रथमारोपयां चक्रे कन्यास्ता भरतर्षभ\n",
    "05170013a": "वीर्यशुल्काश्च ता ज्ञात्वा समारोप्य रथं तदा\n",
    "05170013c": "अवोचं पार्थिवान्सर्वानहं तत्र समागतान्\n",
    "05170013e": "भीष्मः शांतनवः कन्या हरतीति पुनः पुनः\n",
    "05170014a": "ते यतध्वं परं शक्त्या सर्वे मोक्षाय पार्थिवाः\n",
    "05170014c": "प्रसह्य हि नयाम्येष मिषतां वो नराधिपाः\n",
    "05170015a": "ततस्ते पृथिवीपालाः समुत्पेतुरुदायुधाः\n",
    "05170015c": "योगो योग इति क्रुद्धाः सारथींश्चाप्यचोदयन्\n",
    "05170016a": "ते रथैर्मेघसंकाशैर्गजैश्च गजयोधिनः\n",
    "05170016c": "पृष्ठ्यैश्चाश्वैर्महीपालाः समुत्पेतुरुदायुधाः\n",
    "05170017a": "ततस्ते मां महीपालाः सर्व एव विशां पते\n",
    "05170017c": "रथव्रातेन महता सर्वतः पर्यवारयन्\n",
    "05170018a": "तानहं शरवर्षेण महता प्रत्यवारयम्\n",
    "05170018c": "सर्वान्नृपांश्चाप्यजयं देवराडिव दानवान्\n",
    "05170019a": "तेषामापततां चित्रान्ध्वजान्हेमपरिष्कृतान्\n",
    "05170019c": "एकैकेन हि बाणेन भूमौ पातितवानहम्\n",
    "05170020a": "हयांश्चैषां गजांश्चैव सारथींश्चाप्यहं रणे\n",
    "05170020c": "अपातयं शरैर्दीप्तैः प्रहसन्पुरुषर्षभ\n",
    "05170021a": "ते निवृत्ताश्च भग्नाश्च दृष्ट्वा तल्लाघवं मम\n",
    "05170021c": "अथाहं हास्तिनपुरमायां जित्वा महीक्षितः\n",
    "05170022a": "अतोऽहं ताश्च कन्या वै भ्रातुरर्थाय भारत\n",
    "05170022c": "तच्च कर्म महाबाहो सत्यवत्यै न्यवेदयम्\n",
    "05171001": "भीष्म उवाच\n",
    "05171001a": "ततोऽहं भरतश्रेष्ठ मातरं वीरमातरम्\n",
    "05171001c": "अभिगम्योपसंगृह्य दाशेयीमिदमब्रुवम्\n",
    "05171002a": "इमाः काशिपतेः कन्या मया निर्जित्य पार्थिवान्\n",
    "05171002c": "विचित्रवीर्यस्य कृते वीर्यशुल्का उपार्जिताः\n",
    "05171003a": "ततो मूर्धन्युपाघ्राय पर्यश्रुनयना नृप\n",
    "05171003c": "आह सत्यवती हृष्टा दिष्ट्या पुत्र जितं त्वया\n",
    "05171004a": "सत्यवत्यास्त्वनुमते विवाहे समुपस्थिते\n",
    "05171004c": "उवाच वाक्यं सव्रीडा ज्येष्ठा काशिपतेः सुता\n",
    "05171005a": "भीष्म त्वमसि धर्मज्ञः सर्वशास्त्रविशारदः\n",
    "05171005c": "श्रुत्वा च धर्म्यं वचनं मह्यं कर्तुमिहार्हसि\n",
    "05171006a": "मया शाल्वपतिः पूर्वं मनसाभिवृतो वरः\n",
    "05171006c": "तेन चास्मि वृता पूर्वं रहस्यविदिते पितुः\n",
    "05171007a": "कथं मामन्यकामां त्वं राजञ्शास्त्रमधीत्य वै\n",
    "05171007c": "वासयेथा गृहे भीष्म कौरवः सन्विशेषतः\n",
    "05171008a": "एतद्बुद्ध्या विनिश्चित्य मनसा भरतर्षभ\n",
    "05171008c": "यत्क्षमं ते महाबाहो तदिहारब्धुमर्हसि\n",
    "05171009a": "स मां प्रतीक्षते व्यक्तं शाल्वराजो विशां पते\n",
    "05171009c": "कृपां कुरु महाबाहो मयि धर्मभृतां वर\n",
    "05171009e": "त्वं हि सत्यव्रतो वीर पृथिव्यामिति नः श्रुतम्\n",
    "05172001": "भीष्म उवाच\n",
    "05172001a": "ततोऽहं समनुज्ञाप्य कालीं सत्यवतीं तदा\n",
    "05172001c": "मन्त्रिणश्च द्विजांश्चैव तथैव च पुरोहितान्\n",
    "05172001e": "समनुज्ञासिषं कन्यां ज्येष्ठामम्बां नराधिप\n",
    "05172002a": "अनुज्ञाता ययौ सा तु कन्या शाल्वपतेः पुरम्\n",
    "05172002c": "वृद्धैर्द्विजातिभिर्गुप्ता धात्र्या चानुगता तदा\n",
    "05172002e": "अतीत्य च तमध्वानमाससाद नराधिपम्\n",
    "05172003a": "सा तमासाद्य राजानं शाल्वं वचनमब्रवीत्\n",
    "05172003c": "आगताहं महाबाहो त्वामुद्दिश्य महाद्युते\n",
    "05172004a": "तामब्रवीच्छाल्वपतिः स्मयन्निव विशां पते\n",
    "05172004c": "त्वयान्यपूर्वया नाहं भार्यार्थी वरवर्णिनि\n",
    "05172005a": "गच्छ भद्रे पुनस्तत्र सकाशं भारतस्य वै\n",
    "05172005c": "नाहमिच्छामि भीष्मेण गृहीतां त्वां प्रसह्य वै\n",
    "05172006a": "त्वं हि निर्जित्य भीष्मेण नीता प्रीतिमती तदा\n",
    "05172006c": "परामृश्य महायुद्धे निर्जित्य पृथिवीपतीन्\n",
    "05172006e": "नाहं त्वय्यन्यपूर्वायां भार्यार्थी वरवर्णिनि\n",
    "05172007a": "कथमस्मद्विधो राजा परपूर्वां प्रवेशयेत्\n",
    "05172007c": "नारीं विदितविज्ञानः परेषां धर्ममादिशन्\n",
    "05172007e": "यथेष्टं गम्यतां भद्रे मा ते कालोऽत्यगादयम्\n",
    "05172008a": "अम्बा तमब्रवीद्राजन्ननङ्गशरपीडिता\n",
    "05172008c": "मैवं वद महीपाल नैतदेवं कथंचन\n",
    "05172009a": "नास्मि प्रीतिमती नीता भीष्मेणामित्रकर्शन\n",
    "05172009c": "बलान्नीतास्मि रुदती विद्राव्य पृथिवीपतीन्\n",
    "05172010a": "भजस्व मां शाल्वपते भक्तां बालामनागसम्\n",
    "05172010c": "भक्तानां हि परित्यागो न धर्मेषु प्रशस्यते\n",
    "05172011a": "साहमामन्त्र्य गाङ्गेयं समरेष्वनिवर्तिनम्\n",
    "05172011c": "अनुज्ञाता च तेनैव तवैव गृहमागता\n",
    "05172012a": "न स भीष्मो महाबाहुर्मामिच्छति विशां पते\n",
    "05172012c": "भ्रातृहेतोः समारम्भो भीष्मस्येति श्रुतं मया\n",
    "05172013a": "भगिन्यौ मम ये नीते अम्बिकाम्बालिके नृप\n",
    "05172013c": "प्रादाद्विचित्रवीर्याय गाङ्गेयो हि यवीयसे\n",
    "05172014a": "यथा शाल्वपते नान्यं नरं ध्यामि कथंचन\n",
    "05172014c": "त्वामृते पुरुषव्याघ्र तथा मूर्धानमालभे\n",
    "05172015a": "न चान्यपूर्वा राजेन्द्र त्वामहं समुपस्थिता\n",
    "05172015c": "सत्यं ब्रवीमि शाल्वैतत्सत्येनात्मानमालभे\n",
    "05172016a": "भजस्व मां विशालाक्ष स्वयं कन्यामुपस्थिताम्\n",
    "05172016c": "अनन्यपूर्वां राजेन्द्र त्वत्प्रसादाभिकाङ्क्षिणीम्\n",
    "05172017a": "तामेवं भाषमाणां तु शाल्वः काशिपतेः सुताम्\n",
    "05172017c": "अत्यजद्भरतश्रेष्ठ त्वचं जीर्णामिवोरगः\n",
    "05172018a": "एवं बहुविधैर्वाक्यैर्याच्यमानस्तयानघ\n",
    "05172018c": "नाश्रद्दधच्छाल्वपतिः कन्याया भरतर्षभ\n",
    "05172019a": "ततः सा मन्युनाविष्टा ज्येष्ठा काशिपतेः सुता\n",
    "05172019c": "अब्रवीत्साश्रुनयना बाष्पविह्वलया गिरा\n",
    "05172020a": "त्वया त्यक्ता गमिष्यामि यत्र यत्र विशां पते\n",
    "05172020c": "तत्र मे सन्तु गतयः सन्तः सत्यं यथाब्रुवम्\n",
    "05172021a": "एवं संभाषमाणां तु नृशंसः शाल्वराट्तदा\n",
    "05172021c": "पर्यत्यजत कौरव्य करुणं परिदेवतीम्\n",
    "05172022a": "गच्छ गच्छेति तां शाल्वः पुनः पुनरभाषत\n",
    "05172022c": "बिभेमि भीष्मात्सुश्रोणि त्वं च भीष्मपरिग्रहः\n",
    "05172023a": "एवमुक्ता तु सा तेन शाल्वेनादीर्घदर्शिना\n",
    "05172023c": "निश्चक्राम पुराद्दीना रुदती कुररी यथा\n",
    "05173001": "भीष्म उवाच\n",
    "05173001a": "सा निष्क्रमन्ती नगराच्चिन्तयामास भारत\n",
    "05173001c": "पृथिव्यां नास्ति युवतिर्विषमस्थतरा मया\n",
    "05173001e": "बान्धवैर्विप्रहीनास्मि शाल्वेन च निराकृता\n",
    "05173002a": "न च शक्यं पुनर्गन्तुं मया वारणसाह्वयम्\n",
    "05173002c": "अनुज्ञातास्मि भीष्मेण शाल्वमुद्दिश्य कारणम्\n",
    "05173003a": "किं नु गर्हाम्यथात्मानमथ भीष्मं दुरासदम्\n",
    "05173003c": "आहोस्वित्पितरं मूढं यो मेऽकार्षीत्स्वयंवरम्\n",
    "05173004a": "ममायं स्वकृतो दोषो याहं भीष्मरथात्तदा\n",
    "05173004c": "प्रवृत्ते वैशसे युद्धे शाल्वार्थं नापतं पुरा\n",
    "05173004e": "तस्येयं फलनिर्वृत्तिर्यदापन्नास्मि मूढवत्\n",
    "05173005a": "धिग्भीष्मं धिक्च मे मन्दं पितरं मूढचेतसम्\n",
    "05173005c": "येनाहं वीर्यशुल्केन पण्यस्त्रीवत्प्रवेरिता\n",
    "05173006a": "धिङ्मां धिक्शाल्वराजानं धिग्धातारमथापि च\n",
    "05173006c": "येषां दुर्नीतभावेन प्राप्तास्म्यापदमुत्तमाम्\n",
    "05173007a": "सर्वथा भागधेयानि स्वानि प्राप्नोति मानवः\n",
    "05173007c": "अनयस्यास्य तु मुखं भीष्मः शांतनवो मम\n",
    "05173008a": "सा भीष्मे प्रतिकर्तव्यमहं पश्यामि सांप्रतम्\n",
    "05173008c": "तपसा वा युधा वापि दुःखहेतुः स मे मतः\n",
    "05173008e": "को नु भीष्मं युधा जेतुमुत्सहेत महीपतिः\n",
    "05173009a": "एवं सा परिनिश्चित्य जगाम नगराद्बहिः\n",
    "05173009c": "आश्रमं पुण्यशीलानां तापसानां महात्मनाम्\n",
    "05173009e": "ततस्तामवसद्रात्रिं तापसैः परिवारिता\n",
    "05173010a": "आचख्यौ च यथा वृत्तं सर्वमात्मनि भारत\n",
    "05173010c": "विस्तरेण महाबाहो निखिलेन शुचिस्मिता\n",
    "05173010e": "हरणं च विसर्गं च शाल्वेन च विसर्जनम्\n",
    "05173011a": "ततस्तत्र महानासीद्ब्राह्मणः संशितव्रतः\n",
    "05173011c": "शैखावत्यस्तपोवृद्धः शास्त्रे चारण्यके गुरुः\n",
    "05173012a": "आर्तां तामाह स मुनिः शैखावत्यो महातपाः\n",
    "05173012c": "निःश्वसन्तीं सतीं बालां दुःखशोकपरायणाम्\n",
    "05173013a": "एवं गते किं नु भद्रे शक्यं कर्तुं तपस्विभिः\n",
    "05173013c": "आश्रमस्थैर्महाभागैस्तपोनित्यैर्महात्मभिः\n",
    "05173014a": "सा त्वेनमब्रवीद्राजन्क्रियतां मदनुग्रहः\n",
    "05173014c": "प्रव्राजितुमिहेच्छामि तपस्तप्स्यामि दुश्चरम्\n",
    "05173015a": "मयैवैतानि कर्माणि पूर्वदेहेषु मूढया\n",
    "05173015c": "कृतानि नूनं पापानि तेषामेतत्फलं ध्रुवम्\n",
    "05173016a": "नोत्सहेयं पुनर्गन्तुं स्वजनं प्रति तापसाः\n",
    "05173016c": "प्रत्याख्याता निरानन्दा शाल्वेन च निराकृता\n",
    "05173017a": "उपदिष्टमिहेच्छामि तापस्यं वीतकल्मषाः\n",
    "05173017c": "युष्माभिर्देवसंकाशाः कृपा भवतु वो मयि\n",
    "05173018a": "स तामाश्वासयत्कन्यां दृष्टान्तागमहेतुभिः\n",
    "05173018c": "सान्त्वयामास कार्यं च प्रतिजज्ञे द्विजैः सह\n",
    "05174001": "भीष्म उवाच\n",
    "05174001a": "ततस्ते तापसाः सर्वे कार्यवन्तोऽभवंस्तदा\n",
    "05174001c": "तां कन्यां चिन्तयन्तो वै किं कार्यमिति धर्मिणः\n",
    "05174002a": "केचिदाहुः पितुर्वेश्म नीयतामिति तापसाः\n",
    "05174002c": "केचिदस्मदुपालम्भे मतिं चक्रुर्द्विजोत्तमाः\n",
    "05174003a": "केचिच्छाल्वपतिं गत्वा नियोज्यमिति मेनिरे\n",
    "05174003c": "नेति केचिद्व्यवस्यन्ति प्रत्याख्याता हि तेन सा\n",
    "05174004a": "एवं गते किं नु शक्यं भद्रे कर्तुं मनीषिभिः\n",
    "05174004c": "पुनरूचुश्च ते सर्वे तापसाः संशितव्रताः\n",
    "05174005a": "अलं प्रव्रजितेनेह भद्रे शृणु हितं वचः\n",
    "05174005c": "इतो गच्छस्व भद्रं ते पितुरेव निवेशनम्\n",
    "05174006a": "प्रतिपत्स्यति राजा स पिता ते यदनन्तरम्\n",
    "05174006c": "तत्र वत्स्यसि कल्याणि सुखं सर्वगुणान्विता\n",
    "05174006e": "न च तेऽन्या गतिर्न्याय्या भवेद्भद्रे यथा पिता\n",
    "05174007a": "पतिर्वापि गतिर्नार्याः पिता वा वरवर्णिनि\n",
    "05174007c": "गतिः पतिः समस्थाया विषमे तु पिता गतिः\n",
    "05174008a": "प्रव्रज्या हि सुदुःखेयं सुकुमार्या विशेषतः\n",
    "05174008c": "राजपुत्र्याः प्रकृत्या च कुमार्यास्तव भामिनि\n",
    "05174009a": "भद्रे दोषा हि विद्यन्ते बहवो वरवर्णिनि\n",
    "05174009c": "आश्रमे वै वसन्त्यास्ते न भवेयुः पितुर्गृहे\n",
    "05174010a": "ततस्तु तेऽब्रुवन्वाक्यं ब्राह्मणास्तां तपस्विनीम्\n",
    "05174010c": "त्वामिहैकाकिनीं दृष्ट्वा निर्जने गहने वने\n",
    "05174010e": "प्रार्थयिष्यन्ति राजेन्द्रास्तस्मान्मैवं मनः कृथाः\n",
    "05174011": "अम्बोवाच\n",
    "05174011a": "न शक्यं काशिनगरीं पुनर्गन्तुं पितुर्गृहान्\n",
    "05174011c": "अवज्ञाता भविष्यामि बान्धवानां न संशयः\n",
    "05174012a": "उषिता ह्यन्यथा बाल्ये पितुर्वेश्मनि तापसाः\n",
    "05174012c": "नाहं गमिष्ये भद्रं वस्तत्र यत्र पिता मम\n",
    "05174012e": "तपस्तप्तुमभीप्सामि तापसैः परिपालिता\n",
    "05174013a": "यथा परेऽपि मे लोके न स्यादेवं महात्ययः\n",
    "05174013c": "दौर्भाग्यं ब्राह्मणश्रेष्ठास्तस्मात्तप्स्याम्यहं तपः\n",
    "05174014": "भीष्म उवाच\n",
    "05174014a": "इत्येवं तेषु विप्रेषु चिन्तयत्सु तथा तथा\n",
    "05174014c": "राजर्षिस्तद्वनं प्राप्तस्तपस्वी होत्रवाहनः\n",
    "05174015a": "ततस्ते तापसाः सर्वे पूजयन्ति स्म तं नृपम्\n",
    "05174015c": "पूजाभिः स्वागताद्याभिरासनेनोदकेन च\n",
    "05174016a": "तस्योपविष्टस्य ततो विश्रान्तस्योपशृण्वतः\n",
    "05174016c": "पुनरेव कथां चक्रुः कन्यां प्रति वनौकसः\n",
    "05174017a": "अम्बायास्तां कथां श्रुत्वा काशिराज्ञश्च भारत\n",
    "05174017c": "स वेपमान उत्थाय मातुरस्याः पिता तदा\n",
    "05174017e": "तां कन्यामङ्कमारोप्य पर्याश्वासयत प्रभो\n",
    "05174018a": "स तामपृच्छत्कार्त्स्न्येन व्यसनोत्पत्तिमादितः\n",
    "05174018c": "सा च तस्मै यथावृत्तं विस्तरेण न्यवेदयत्\n",
    "05174019a": "ततः स राजर्षिरभूद्दुःखशोकसमन्वितः\n",
    "05174019c": "कार्यं च प्रतिपेदे तन्मनसा सुमहातपाः\n",
    "05174020a": "अब्रवीद्वेपमानश्च कन्यामार्तां सुदुःखितः\n",
    "05174020c": "मा गाः पितृगृहं भद्रे मातुस्ते जनको ह्यहम्\n",
    "05174021a": "दुःखं छेत्स्यामि तेऽहं वै मयि वर्तस्व पुत्रिके\n",
    "05174021c": "पर्याप्तं ते मनः पुत्रि यदेवं परिशुष्यसि\n",
    "05174022a": "गच्छ मद्वचनाद्रामं जामदग्न्यं तपस्विनम्\n",
    "05174022c": "रामस्तव महद्दुःखं शोकं चापनयिष्यति\n",
    "05174022e": "हनिष्यति रणे भीष्मं न करिष्यति चेद्वचः\n",
    "05174023a": "तं गच्छ भार्गवश्रेष्ठं कालाग्निसमतेजसम्\n",
    "05174023c": "प्रतिष्ठापयिता स त्वां समे पथि महातपाः\n",
    "05174024a": "ततस्तु सस्वरं बाष्पमुत्सृजन्ती पुनः पुनः\n",
    "05174024c": "अब्रवीत्पितरं मातुः सा तदा होत्रवाहनम्\n",
    "05174025a": "अभिवादयित्वा शिरसा गमिष्ये तव शासनात्\n",
    "05174025c": "अपि नामाद्य पश्येयमार्यं तं लोकविश्रुतम्\n",
    "05174026a": "कथं च तीव्रं दुःखं मे हनिष्यति स भार्गवः\n",
    "05174026c": "एतदिच्छाम्यहं श्रोतुमथ यास्यामि तत्र वै\n",
    "05175001": "होत्रवाहन उवाच\n",
    "05175001a": "रामं द्रक्ष्यसि वत्से त्वं जामदग्न्यं महावने\n",
    "05175001c": "उग्रे तपसि वर्तन्तं सत्यसंधं महाबलम्\n",
    "05175002a": "महेन्द्रे वै गिरिश्रेष्ठे रामं नित्यमुपासते\n",
    "05175002c": "ऋषयो वेदविदुषो गन्धर्वाप्सरसस्तथा\n",
    "05175003a": "तत्र गच्छस्व भद्रं ते ब्रूयाश्चैनं वचो मम\n",
    "05175003c": "अभिवाद्य पूर्वं शिरसा तपोवृद्धं दृढव्रतम्\n",
    "05175004a": "ब्रूयाश्चैनं पुनर्भद्रे यत्ते कार्यं मनीषितम्\n",
    "05175004c": "मयि संकीर्तिते रामः सर्वं तत्ते करिष्यति\n",
    "05175005a": "मम रामः सखा वत्से प्रीतियुक्तः सुहृच्च मे\n",
    "05175005c": "जमदग्निसुतो वीरः सर्वशस्त्रभृतां वरः\n",
    "05175006a": "एवं ब्रुवति कन्यां तु पार्थिवे होत्रवाहने\n",
    "05175006c": "अकृतव्रणः प्रादुरासीद्रामस्यानुचरः प्रियः\n",
    "05175007a": "ततस्ते मुनयः सर्वे समुत्तस्थुः सहस्रशः\n",
    "05175007c": "स च राजा वयोवृद्धः सृञ्जयो होत्रवाहनः\n",
    "05175008a": "ततः पृष्ट्वा यथान्यायमन्योन्यं ते वनौकसः\n",
    "05175008c": "सहिता भरतश्रेष्ठ निषेदुः परिवार्य तम्\n",
    "05175009a": "ततस्ते कथयामासुः कथास्तास्ता मनोरमाः\n",
    "05175009c": "कान्ता दिव्याश्च राजेन्द्र प्रीतिहर्षमुदा युताः\n",
    "05175010a": "ततः कथान्ते राजर्षिर्महात्मा होत्रवाहनः\n",
    "05175010c": "रामं श्रेष्ठं महर्षीणामपृच्छदकृतव्रणम्\n",
    "05175011a": "क्व संप्रति महाबाहो जामदग्न्यः प्रतापवान्\n",
    "05175011c": "अकृतव्रण शक्यो वै द्रष्टुं वेदविदां वरः\n",
    "05175012": "अकृतव्रण उवाच\n",
    "05175012a": "भवन्तमेव सततं रामः कीर्तयति प्रभो\n",
    "05175012c": "सृञ्जयो मे प्रियसखो राजर्षिरिति पार्थिव\n",
    "05175013a": "इह रामः प्रभाते श्वो भवितेति मतिर्मम\n",
    "05175013c": "द्रष्टास्येनमिहायान्तं तव दर्शनकाङ्क्षया\n",
    "05175014a": "इयं च कन्या राजर्षे किमर्थं वनमागता\n",
    "05175014c": "कस्य चेयं तव च का भवतीच्छामि वेदितुम्\n",
    "05175015": "होत्रवाहन उवाच\n",
    "05175015a": "दौहित्रीयं मम विभो काशिराजसुता शुभा\n",
    "05175015c": "ज्येष्ठा स्वयंवरे तस्थौ भगिनीभ्यां सहानघ\n",
    "05175016a": "इयमम्बेति विख्याता ज्येष्ठा काशिपतेः सुता\n",
    "05175016c": "अम्बिकाम्बालिके त्वन्ये यवीयस्यौ तपोधन\n",
    "05175017a": "समेतं पार्थिवं क्षत्रं काशिपुर्यां ततोऽभवत्\n",
    "05175017c": "कन्यानिमित्तं ब्रह्मर्षे तत्रासीदुत्सवो महान्\n",
    "05175018a": "ततः किल महावीर्यो भीष्मः शांतनवो नृपान्\n",
    "05175018c": "अवाक्षिप्य महातेजास्तिस्रः कन्या जहार ताः\n",
    "05175019a": "निर्जित्य पृथिवीपालानथ भीष्मो गजाह्वयम्\n",
    "05175019c": "आजगाम विशुद्धात्मा कन्याभिः सह भारत\n",
    "05175020a": "सत्यवत्यै निवेद्याथ विवाहार्थमनन्तरम्\n",
    "05175020c": "भ्रातुर्विचित्रवीर्यस्य समाज्ञापयत प्रभुः\n",
    "05175021a": "ततो वैवाहिकं दृष्ट्वा कन्येयं समुपार्जितम्\n",
    "05175021c": "अब्रवीत्तत्र गाङ्गेयं मन्त्रिमध्ये द्विजर्षभ\n",
    "05175022a": "मया शाल्वपतिर्वीर मनसाभिवृतः पतिः\n",
    "05175022c": "न मामर्हसि धर्मज्ञ परचित्तां प्रदापितुम्\n",
    "05175023a": "तच्छ्रुत्वा वचनं भीष्मः संमन्त्र्य सह मन्त्रिभिः\n",
    "05175023c": "निश्चित्य विससर्जेमां सत्यवत्या मते स्थितः\n",
    "05175024a": "अनुज्ञाता तु भीष्मेण शाल्वं सौभपतिं ततः\n",
    "05175024c": "कन्येयं मुदिता विप्र काले वचनमब्रवीत्\n",
    "05175025a": "विसर्जितास्मि भीष्मेण धर्मं मां प्रतिपादय\n",
    "05175025c": "मनसाभिवृतः पूर्वं मया त्वं पार्थिवर्षभ\n",
    "05175026a": "प्रत्याचख्यौ च शाल्वोऽपि चारित्रस्याभिशङ्कितः\n",
    "05175026c": "सेयं तपोवनं प्राप्ता तापस्येऽभिरता भृशम्\n",
    "05175027a": "मया च प्रत्यभिज्ञाता वंशस्य परिकीर्तनात्\n",
    "05175027c": "अस्य दुःखस्य चोत्पत्तिं भीष्ममेवेह मन्यते\n",
    "05175028": "अम्बोवाच\n",
    "05175028a": "भगवन्नेवमेवैतद्यथाह पृथिवीपतिः\n",
    "05175028c": "शरीरकर्ता मातुर्मे सृञ्जयो होत्रवाहनः\n",
    "05175029a": "न ह्युत्सहे स्वनगरं प्रतियातुं तपोधन\n",
    "05175029c": "अवमानभयाच्चैव व्रीडया च महामुने\n",
    "05175030a": "यत्तु मां भगवान्रामो वक्ष्यति द्विजसत्तम\n",
    "05175030c": "तन्मे कार्यतमं कार्यमिति मे भगवन्मतिः\n",
    "05176001": "अकृतव्रण उवाच\n",
    "05176001a": "दुःखद्वयमिदं भद्रे कतरस्य चिकीर्षसि\n",
    "05176001c": "प्रतिकर्तव्यमबले तत्त्वं वत्से ब्रवीहि मे\n",
    "05176002a": "यदि सौभपतिर्भद्रे नियोक्तव्यो मते तव\n",
    "05176002c": "नियोक्ष्यति महात्मा तं रामस्त्वद्धितकाम्यया\n",
    "05176003a": "अथापगेयं भीष्मं तं रामेणेच्छसि धीमता\n",
    "05176003c": "रणे विनिर्जितं द्रष्टुं कुर्यात्तदपि भार्गवः\n",
    "05176004a": "सृञ्जयस्य वचः श्रुत्वा तव चैव शुचिस्मिते\n",
    "05176004c": "यदत्रानन्तरं कार्यं तदद्यैव विचिन्त्यताम्\n",
    "05176005": "अम्बोवाच\n",
    "05176005a": "अपनीतास्मि भीष्मेण भगवन्नविजानता\n",
    "05176005c": "न हि जानाति मे भीष्मो ब्रह्मञ्शाल्वगतं मनः\n",
    "05176006a": "एतद्विचार्य मनसा भवानेव विनिश्चयम्\n",
    "05176006c": "विचिनोतु यथान्यायं विधानं क्रियतां तथा\n",
    "05176007a": "भीष्मे वा कुरुशार्दूले शाल्वराजेऽथ वा पुनः\n",
    "05176007c": "उभयोरेव वा ब्रह्मन्यद्युक्तं तत्समाचर\n",
    "05176008a": "निवेदितं मया ह्येतद्दुःखमूलं यथातथम्\n",
    "05176008c": "विधानं तत्र भगवन्कर्तुमर्हसि युक्तितः\n",
    "05176009": "अकृतव्रण उवाच\n",
    "05176009a": "उपपन्नमिदं भद्रे यदेवं वरवर्णिनि\n",
    "05176009c": "धर्मं प्रति वचो ब्रूयाः शृणु चेदं वचो मम\n",
    "05176010a": "यदि त्वामापगेयो वै न नयेद्गजसाह्वयम्\n",
    "05176010c": "शाल्वस्त्वां शिरसा भीरु गृह्णीयाद्रामचोदितः\n",
    "05176011a": "तेन त्वं निर्जिता भद्रे यस्मान्नीतासि भामिनि\n",
    "05176011c": "संशयः शाल्वराजस्य तेन त्वयि सुमध्यमे\n",
    "05176012a": "भीष्मः पुरुषमानी च जितकाशी तथैव च\n",
    "05176012c": "तस्मात्प्रतिक्रिया युक्ता भीष्मे कारयितुं त्वया\n",
    "05176013": "अम्बोवाच\n",
    "05176013a": "ममाप्येष महान्ब्रह्मन्हृदि कामोऽभिवर्तते\n",
    "05176013c": "घातयेयं यदि रणे भीष्ममित्येव नित्यदा\n",
    "05176014a": "भीष्मं वा शाल्वराजं वा यं वा दोषेण गच्छसि\n",
    "05176014c": "प्रशाधि तं महाबाहो यत्कृतेऽहं सुदुःखिता\n",
    "05176015": "भीष्म उवाच\n",
    "05176015a": "एवं कथयतामेव तेषां स दिवसो गतः\n",
    "05176015c": "रात्रिश्च भरतश्रेष्ठ सुखशीतोष्णमारुता\n",
    "05176016a": "ततो रामः प्रादुरासीत्प्रज्वलन्निव तेजसा\n",
    "05176016c": "शिष्यैः परिवृतो राजञ्जटाचीरधरो मुनिः\n",
    "05176017a": "धनुष्पाणिरदीनात्मा खड्गं बिभ्रत्परश्वधी\n",
    "05176017c": "विरजा राजशार्दूल सोऽभ्ययात्सृञ्जयं नृपम्\n",
    "05176018a": "ततस्तं तापसा दृष्ट्वा स च राजा महातपाः\n",
    "05176018c": "तस्थुः प्राञ्जलयः सर्वे सा च कन्या तपस्विनी\n",
    "05176019a": "पूजयामासुरव्यग्रा मधुपर्केण भार्गवम्\n",
    "05176019c": "अर्चितश्च यथायोगं निषसाद सहैव तैः\n",
    "05176020a": "ततः पूर्वव्यतीतानि कथयेते स्म तावुभौ\n",
    "05176020c": "सृञ्जयश्च स राजर्षिर्जामदग्न्यश्च भारत\n",
    "05176021a": "ततः कथान्ते राजर्षिर्भृगुश्रेष्ठं महाबलम्\n",
    "05176021c": "उवाच मधुरं काले रामं वचनमर्थवत्\n",
    "05176022a": "रामेयं मम दौहित्री काशिराजसुता प्रभो\n",
    "05176022c": "अस्याः शृणु यथातत्त्वं कार्यं कार्यविशारद\n",
    "05176023a": "परमं कथ्यतां चेति तां रामः प्रत्यभाषत\n",
    "05176023c": "ततः साभ्यगमद्रामं ज्वलन्तमिव पावकम्\n",
    "05176024a": "सा चाभिवाद्य चरणौ रामस्य शिरसा शुभा\n",
    "05176024c": "स्पृष्ट्वा पद्मदलाभाभ्यां पाणिभ्यामग्रतः स्थिता\n",
    "05176025a": "रुरोद सा शोकवती बाष्पव्याकुललोचना\n",
    "05176025c": "प्रपेदे शरणं चैव शरण्यं भृगुनन्दनम्\n",
    "05176026": "राम उवाच\n",
    "05176026a": "यथासि सृञ्जयस्यास्य तथा मम नृपात्मजे\n",
    "05176026c": "ब्रूहि यत्ते मनोदुःखं करिष्ये वचनं तव\n",
    "05176027": "अम्बोवाच\n",
    "05176027a": "भगवञ्शरणं त्वाद्य प्रपन्नास्मि महाव्रत\n",
    "05176027c": "शोकपङ्कार्णवाद्घोरादुद्धरस्व च मां विभो\n",
    "05176028": "भीष्म उवाच\n",
    "05176028a": "तस्याश्च दृष्ट्वा रूपं च वयश्चाभिनवं पुनः\n",
    "05176028c": "सौकुमार्यं परं चैव रामश्चिन्तापरोऽभवत्\n",
    "05176029a": "किमियं वक्ष्यतीत्येवं विमृशन्भृगुसत्तमः\n",
    "05176029c": "इति दध्यौ चिरं रामः कृपयाभिपरिप्लुतः\n",
    "05176030a": "कथ्यतामिति सा भूयो रामेणोक्ता शुचिस्मिता\n",
    "05176030c": "सर्वमेव यथातत्त्वं कथयामास भार्गवे\n",
    "05176031a": "तच्छ्रुत्वा जामदग्न्यस्तु राजपुत्र्या वचस्तदा\n",
    "05176031c": "उवाच तां वरारोहां निश्चित्यार्थविनिश्चयम्\n",
    "05176032a": "प्रेषयिष्यामि भीष्माय कुरुश्रेष्ठाय भामिनि\n",
    "05176032c": "करिष्यति वचो धर्म्यं श्रुत्वा मे स नराधिपः\n",
    "05176033a": "न चेत्करिष्यति वचो मयोक्तं जाह्नवीसुतः\n",
    "05176033c": "धक्ष्याम्येनं रणे भद्रे सामात्यं शस्त्रतेजसा\n",
    "05176034a": "अथ वा ते मतिस्तत्र राजपुत्रि निवर्तते\n",
    "05176034c": "तावच्छाल्वपतिं वीरं योजयाम्यत्र कर्मणि\n",
    "05176035": "अम्बोवाच\n",
    "05176035a": "विसर्जितास्मि भीष्मेण श्रुत्वैव भृगुनन्दन\n",
    "05176035c": "शाल्वराजगतं चेतो मम पूर्वं मनीषितम्\n",
    "05176036a": "सौभराजमुपेत्याहमब्रुवं दुर्वचं वचः\n",
    "05176036c": "न च मां प्रत्यगृह्णात्स चारित्रपरिशङ्कितः\n",
    "05176037a": "एतत्सर्वं विनिश्चित्य स्वबुद्ध्या भृगुनन्दन\n",
    "05176037c": "यदत्रौपयिकं कार्यं तच्चिन्तयितुमर्हसि\n",
    "05176038a": "ममात्र व्यसनस्यास्य भीष्मो मूलं महाव्रतः\n",
    "05176038c": "येनाहं वशमानीता समुत्क्षिप्य बलात्तदा\n",
    "05176039a": "भीष्मं जहि महाबाहो यत्कृते दुःखमीदृशम्\n",
    "05176039c": "प्राप्ताहं भृगुशार्दूल चराम्यप्रियमुत्तमम्\n",
    "05176040a": "स हि लुब्धश्च मानी च जितकाशी च भार्गव\n",
    "05176040c": "तस्मात्प्रतिक्रिया कर्तुं युक्ता तस्मै त्वयानघ\n",
    "05176041a": "एष मे ह्रियमाणाया भारतेन तदा विभो\n",
    "05176041c": "अभवद्धृदि संकल्पो घातयेयं महाव्रतम्\n",
    "05176042a": "तस्मात्कामं ममाद्येमं राम संवर्तयानघ\n",
    "05176042c": "जहि भीष्मं महाबाहो यथा वृत्रं पुरंदरः\n",
    "05177001": "भीष्म उवाच\n",
    "05177001a": "एवमुक्तस्तदा रामो जहि भीष्ममिति प्रभो\n",
    "05177001c": "उवाच रुदतीं कन्यां चोदयन्तीं पुनः पुनः\n",
    "05177002a": "काश्ये कामं न गृह्णामि शस्त्रं वै वरवर्णिनि\n",
    "05177002c": "ऋते ब्रह्मविदां हेतोः किमन्यत्करवाणि ते\n",
    "05177003a": "वाचा भीष्मश्च शाल्वश्च मम राज्ञि वशानुगौ\n",
    "05177003c": "भविष्यतोऽनवद्याङ्गि तत्करिष्यामि मा शुचः\n",
    "05177004a": "न तु शस्त्रं ग्रहीष्यामि कथंचिदपि भामिनि\n",
    "05177004c": "ऋते नियोगाद्विप्राणामेष मे समयः कृतः\n",
    "05177005": "अम्बोवाच\n",
    "05177005a": "मम दुःखं भगवता व्यपनेयं यतस्ततः\n",
    "05177005c": "तत्तु भीष्मप्रसूतं मे तं जहीश्वर माचिरम्\n",
    "05177006": "राम उवाच\n",
    "05177006a": "काशिकन्ये पुनर्ब्रूहि भीष्मस्ते चरणावुभौ\n",
    "05177006c": "शिरसा वन्दनार्होऽपि ग्रहीष्यति गिरा मम\n",
    "05177007": "अम्बोवाच\n",
    "05177007a": "जहि भीष्मं रणे राम मम चेदिच्छसि प्रियम्\n",
    "05177007c": "प्रतिश्रुतं च यदि तत्सत्यं कर्तुमिहार्हसि\n",
    "05177008": "भीष्म उवाच\n",
    "05177008a": "तयोः संवदतोरेवं राजन्रामाम्बयोस्तदा\n",
    "05177008c": "अकृतव्रणो जामदग्न्यमिदं वचनमब्रवीत्\n",
    "05177009a": "शरणागतां महाबाहो कन्यां न त्यक्तुमर्हसि\n",
    "05177009c": "जहि भीष्मं रणे राम गर्जन्तमसुरं यथा\n",
    "05177010a": "यदि भीष्मस्त्वयाहूतो रणे राम महामुने\n",
    "05177010c": "निर्जितोऽस्मीति वा ब्रूयात्कुर्याद्वा वचनं तव\n",
    "05177011a": "कृतमस्या भवेत्कार्यं कन्याया भृगुनन्दन\n",
    "05177011c": "वाक्यं सत्यं च ते वीर भविष्यति कृतं विभो\n",
    "05177012a": "इयं चापि प्रतिज्ञा ते तदा राम महामुने\n",
    "05177012c": "जित्वा वै क्षत्रियान्सर्वान्ब्राह्मणेषु प्रतिश्रुतम्\n",
    "05177013a": "ब्राह्मणः क्षत्रियो वैश्यः शूद्रश्चैव रणे यदि\n",
    "05177013c": "ब्रह्मद्विड्भविता तं वै हनिष्यामीति भार्गव\n",
    "05177014a": "शरणं हि प्रपन्नानां भीतानां जीवितार्थिनाम्\n",
    "05177014c": "न शक्ष्यामि परित्यागं कर्तुं जीवन्कथंचन\n",
    "05177015a": "यश्च क्षत्रं रणे कृत्स्नं विजेष्यति समागतम्\n",
    "05177015c": "दृप्तात्मानमहं तं च हनिष्यामीति भार्गव\n",
    "05177016a": "स एवं विजयी राम भीष्मः कुरुकुलोद्वहः\n",
    "05177016c": "तेन युध्यस्व संग्रामे समेत्य भृगुनन्दन\n",
    "05177017": "राम उवाच\n",
    "05177017a": "स्मराम्यहं पूर्वकृतां प्रतिज्ञामृषिसत्तम\n",
    "05177017c": "तथैव च करिष्यामि यथा साम्नैव लप्स्यते\n",
    "05177018a": "कार्यमेतन्महद्ब्रह्मन्काशिकन्यामनोगतम्\n",
    "05177018c": "गमिष्यामि स्वयं तत्र कन्यामादाय यत्र सः\n",
    "05177019a": "यदि भीष्मो रणश्लाघी न करिष्यति मे वचः\n",
    "05177019c": "हनिष्याम्येनमुद्रिक्तमिति मे निश्चिता मतिः\n",
    "05177020a": "न हि बाणा मयोत्सृष्टाः सज्जन्तीह शरीरिणाम्\n",
    "05177020c": "कायेषु विदितं तुभ्यं पुरा क्षत्रियसंगरे\n",
    "05177021": "भीष्म उवाच\n",
    "05177021a": "एवमुक्त्वा ततो रामः सह तैर्ब्रह्मवादिभिः\n",
    "05177021c": "प्रयाणाय मतिं कृत्वा समुत्तस्थौ महामनाः\n",
    "05177022a": "ततस्ते तामुषित्वा तु रजनीं तत्र तापसाः\n",
    "05177022c": "हुताग्नयो जप्तजप्याः प्रतस्थुर्मज्जिघांसया\n",
    "05177023a": "अभ्यगच्छत्ततो रामः सह तैर्ब्राह्मणर्षभैः\n",
    "05177023c": "कुरुक्षेत्रं महाराज कन्यया सह भारत\n",
    "05177024a": "न्यविशन्त ततः सर्वे परिगृह्य सरस्वतीम्\n",
    "05177024c": "तापसास्ते महात्मानो भृगुश्रेष्ठपुरस्कृताः\n",
    "05178001": "भीष्म उवाच\n",
    "05178001a": "ततस्तृतीये दिवसे समे देशे व्यवस्थितः\n",
    "05178001c": "प्रेषयामास मे राजन्प्राप्तोऽस्मीति महाव्रतः\n",
    "05178002a": "तमागतमहं श्रुत्वा विषयान्तं महाबलम्\n",
    "05178002c": "अभ्यगच्छं जवेनाशु प्रीत्या तेजोनिधिं प्रभुम्\n",
    "05178003a": "गां पुरस्कृत्य राजेन्द्र ब्राह्मणैः परिवारितः\n",
    "05178003c": "ऋत्विग्भिर्देवकल्पैश्च तथैव च पुरोहितैः\n",
    "05178004a": "स मामभिगतं दृष्ट्वा जामदग्न्यः प्रतापवान्\n",
    "05178004c": "प्रतिजग्राह तां पूजां वचनं चेदमब्रवीत्\n",
    "05178005a": "भीष्म कां बुद्धिमास्थाय काशिराजसुता त्वया\n",
    "05178005c": "अकामेयमिहानीता पुनश्चैव विसर्जिता\n",
    "05178006a": "विभ्रंशिता त्वया हीयं धर्मावाप्तेः परावरात्\n",
    "05178006c": "परामृष्टां त्वया हीमां को हि गन्तुमिहार्हति\n",
    "05178007a": "प्रत्याख्याता हि शाल्वेन त्वया नीतेति भारत\n",
    "05178007c": "तस्मादिमां मन्नियोगात्प्रतिगृह्णीष्व भारत\n",
    "05178008a": "स्वधर्मं पुरुषव्याघ्र राजपुत्री लभत्वियम्\n",
    "05178008c": "न युक्तमवमानोऽयं कर्तुं राज्ञा त्वयानघ\n",
    "05178009a": "ततस्तं नातिमनसं समुदीक्ष्याहमब्रुवम्\n",
    "05178009c": "नाहमेनां पुनर्दद्यां भ्रात्रे ब्रह्मन्कथंचन\n",
    "05178010a": "शाल्वस्याहमिति प्राह पुरा मामिह भार्गव\n",
    "05178010c": "मया चैवाभ्यनुज्ञाता गता सौभपुरं प्रति\n",
    "05178011a": "न भयान्नाप्यनुक्रोशान्न लोभान्नार्थकाम्यया\n",
    "05178011c": "क्षत्रधर्ममहं जह्यामिति मे व्रतमाहितम्\n",
    "05178012a": "अथ मामब्रवीद्रामः क्रोधपर्याकुलेक्षणः\n",
    "05178012c": "न करिष्यसि चेदेतद्वाक्यं मे कुरुपुंगव\n",
    "05178013a": "हनिष्यामि सहामात्यं त्वामद्येति पुनः पुनः\n",
    "05178013c": "संरम्भादब्रवीद्रामः क्रोधपर्याकुलेक्षणः\n",
    "05178014a": "तमहं गीर्भिरिष्टाभिः पुनः पुनररिंदमम्\n",
    "05178014c": "अयाचं भृगुशार्दूलं न चैव प्रशशाम सः\n",
    "05178015a": "तमहं प्रणम्य शिरसा भूयो ब्राह्मणसत्तमम्\n",
    "05178015c": "अब्रुवं कारणं किं तद्यत्त्वं योद्धुमिहेच्छसि\n",
    "05178016a": "इष्वस्त्रं मम बालस्य भवतैव चतुर्विधम्\n",
    "05178016c": "उपदिष्टं महाबाहो शिष्योऽस्मि तव भार्गव\n",
    "05178017a": "ततो मामब्रवीद्रामः क्रोधसंरक्तलोचनः\n",
    "05178017c": "जानीषे मां गुरुं भीष्म न चेमां प्रतिगृह्णसे\n",
    "05178017e": "सुतां काश्यस्य कौरव्य मत्प्रियार्थं महीपते\n",
    "05178018a": "न हि ते विद्यते शान्तिरन्यथा कुरुनन्दन\n",
    "05178018c": "गृहाणेमां महाबाहो रक्षस्व कुलमात्मनः\n",
    "05178018e": "त्वया विभ्रंशिता हीयं भर्तारं नाभिगच्छति\n",
    "05178019a": "तथा ब्रुवन्तं तमहं रामं परपुरंजयम्\n",
    "05178019c": "नैतदेवं पुनर्भावि ब्रह्मर्षे किं श्रमेण ते\n",
    "05178020a": "गुरुत्वं त्वयि संप्रेक्ष्य जामदग्न्य पुरातनम्\n",
    "05178020c": "प्रसादये त्वां भगवंस्त्यक्तैषा हि पुरा मया\n",
    "05178021a": "को जातु परभावां हि नारीं व्यालीमिव स्थिताम्\n",
    "05178021c": "वासयेत गृहे जानन्स्त्रीणां दोषान्महात्ययान्\n",
    "05178022a": "न भयाद्वासवस्यापि धर्मं जह्यां महाद्युते\n",
    "05178022c": "प्रसीद मा वा यद्वा ते कार्यं तत्कुरु माचिरम्\n",
    "05178023a": "अयं चापि विशुद्धात्मन्पुराणे श्रूयते विभो\n",
    "05178023c": "मरुत्तेन महाबुद्धे गीतः श्लोको महात्मना\n",
    "05178024a": "गुरोरप्यवलिप्तस्य कार्याकार्यमजानतः\n",
    "05178024c": "उत्पथप्रतिपन्नस्य कार्यं भवति शासनम्\n",
    "05178025a": "स त्वं गुरुरिति प्रेम्णा मया संमानितो भृशम्\n",
    "05178025c": "गुरुवृत्तं न जानीषे तस्माद्योत्स्याम्यहं त्वया\n",
    "05178026a": "गुरुं न हन्यां समरे ब्राह्मणं च विशेषतः\n",
    "05178026c": "विशेषतस्तपोवृद्धमेवं क्षान्तं मया तव\n",
    "05178027a": "उद्यतेषुमथो दृष्ट्वा ब्राह्मणं क्षत्रबन्धुवत्\n",
    "05178027c": "यो हन्यात्समरे क्रुद्धो युध्यन्तमपलायिनम्\n",
    "05178027e": "ब्रह्महत्या न तस्य स्यादिति धर्मेषु निश्चयः\n",
    "05178028a": "क्षत्रियाणां स्थितो धर्मे क्षत्रियोऽस्मि तपोधन\n",
    "05178028c": "यो यथा वर्तते यस्मिंस्तथा तस्मिन्प्रवर्तयन्\n",
    "05178028e": "नाधर्मं समवाप्नोति नरः श्रेयश्च विन्दति\n",
    "05178029a": "अर्थे वा यदि वा धर्मे समर्थो देशकालवित्\n",
    "05178029c": "अनर्थसंशयापन्नः श्रेयान्निःसंशयेन च\n",
    "05178030a": "यस्मात्संशयितेऽर्थेऽस्मिन्यथान्यायं प्रवर्तसे\n",
    "05178030c": "तस्माद्योत्स्यामि सहितस्त्वया राम महाहवे\n",
    "05178030e": "पश्य मे बाहुवीर्यं च विक्रमं चातिमानुषम्\n",
    "05178031a": "एवं गतेऽपि तु मया यच्छक्यं भृगुनन्दन\n",
    "05178031c": "तत्करिष्ये कुरुक्षेत्रे योत्स्ये विप्र त्वया सह\n",
    "05178031e": "द्वंद्वे राम यथेष्टं ते सज्जो भव महामुने\n",
    "05178032a": "तत्र त्वं निहतो राम मया शरशताचितः\n",
    "05178032c": "लप्स्यसे निर्जिताँल्लोकाञ्शस्त्रपूतो महारणे\n",
    "05178033a": "स गच्छ विनिवर्तस्व कुरुक्षेत्रं रणप्रिय\n",
    "05178033c": "तत्रैष्यामि महाबाहो युद्धाय त्वां तपोधन\n",
    "05178034a": "अपि यत्र त्वया राम कृतं शौचं पुरा पितुः\n",
    "05178034c": "तत्राहमपि हत्वा त्वां शौचं कर्तास्मि भार्गव\n",
    "05178035a": "तत्र गच्छस्व राम त्वं त्वरितं युद्धदुर्मद\n",
    "05178035c": "व्यपनेष्यामि ते दर्पं पौराणं ब्राह्मणब्रुव\n",
    "05178036a": "यच्चापि कत्थसे राम बहुशः परिषत्सु वै\n",
    "05178036c": "निर्जिताः क्षत्रिया लोके मयैकेनेति तच्छृणु\n",
    "05178037a": "न तदा जायते भीष्मो मद्विधः क्षत्रियोऽपि वा\n",
    "05178037c": "यस्ते युद्धमयं दर्पं कामं च व्यपनाशयेत्\n",
    "05178038a": "सोऽहं जातो महाबाहो भीष्मः परपुरंजयः\n",
    "05178038c": "व्यपनेष्यामि ते दर्पं युद्धे राम न संशयः\n",
    "05179001": "भीष्म उवाच\n",
    "05179001a": "ततो मामब्रवीद्रामः प्रहसन्निव भारत\n",
    "05179001c": "दिष्ट्या भीष्म मया सार्धं योद्धुमिच्छसि संगरे\n",
    "05179002a": "अयं गच्छामि कौरव्य कुरुक्षेत्रं त्वया सह\n",
    "05179002c": "भाषितं तत्करिष्यामि तत्रागच्छेः परंतप\n",
    "05179003a": "तत्र त्वां निहतं माता मया शरशताचितम्\n",
    "05179003c": "जाह्नवी पश्यतां भीष्म गृध्रकङ्कबडाशनम्\n",
    "05179004a": "कृपणं त्वामभिप्रेक्ष्य सिद्धचारणसेविता\n",
    "05179004c": "मया विनिहतं देवी रोदतामद्य पार्थिव\n",
    "05179005a": "अतदर्हा महाभागा भगीरथसुता नदी\n",
    "05179005c": "या त्वामजीजनन्मन्दं युद्धकामुकमातुरम्\n",
    "05179006a": "एहि गच्छ मया भीष्म युद्धमद्यैव वर्तताम्\n",
    "05179006c": "गृहाण सर्वं कौरव्य रथादि भरतर्षभ\n",
    "05179007a": "इति ब्रुवाणं तमहं रामं परपुरंजयम्\n",
    "05179007c": "प्रणम्य शिरसा राजन्नेवमस्त्वित्यथाब्रुवम्\n",
    "05179008a": "एवमुक्त्वा ययौ रामः कुरुक्षेत्रं युयुत्सया\n",
    "05179008c": "प्रविश्य नगरं चाहं सत्यवत्यै न्यवेदयम्\n",
    "05179009a": "ततः कृतस्वस्त्ययनो मात्रा प्रत्यभिनन्दितः\n",
    "05179009c": "द्विजातीन्वाच्य पुण्याहं स्वस्ति चैव महाद्युते\n",
    "05179010a": "रथमास्थाय रुचिरं राजतं पाण्डुरैर्हयैः\n",
    "05179010c": "सूपस्करं स्वधिष्ठानं वैयाघ्रपरिवारणम्\n",
    "05179011a": "उपपन्नं महाशस्त्रैः सर्वोपकरणान्वितम्\n",
    "05179011c": "तत्कुलीनेन वीरेण हयशास्त्रविदा नृप\n",
    "05179012a": "युक्तं सूतेन शिष्टेन बहुशो दृष्टकर्मणा\n",
    "05179012c": "दंशितः पाण्डुरेणाहं कवचेन वपुष्मता\n",
    "05179013a": "पाण्डुरं कार्मुकं गृह्य प्रायां भरतसत्तम\n",
    "05179013c": "पाण्डुरेणातपत्रेण ध्रियमाणेन मूर्धनि\n",
    "05179014a": "पाण्डुरैश्चामरैश्चापि वीज्यमानो नराधिप\n",
    "05179014c": "शुक्लवासाः सितोष्णीषः सर्वशुक्लविभूषणः\n",
    "05179015a": "स्तूयमानो जयाशीर्भिर्निष्क्रम्य गजसाह्वयात्\n",
    "05179015c": "कुरुक्षेत्रं रणक्षेत्रमुपायां भरतर्षभ\n",
    "05179016a": "ते हयाश्चोदितास्तेन सूतेन परमाहवे\n",
    "05179016c": "अवहन्मां भृशं राजन्मनोमारुतरंहसः\n",
    "05179017a": "गत्वाहं तत्कुरुक्षेत्रं स च रामः प्रतापवान्\n",
    "05179017c": "युद्धाय सहसा राजन्पराक्रान्तौ परस्परम्\n",
    "05179018a": "ततः संदर्शनेऽतिष्ठं रामस्यातितपस्विनः\n",
    "05179018c": "प्रगृह्य शङ्खप्रवरं ततः प्राधममुत्तमम्\n",
    "05179019a": "ततस्तत्र द्विजा राजंस्तापसाश्च वनौकसः\n",
    "05179019c": "अपश्यन्त रणं दिव्यं देवाः सर्षिगणास्तदा\n",
    "05179020a": "ततो दिव्यानि माल्यानि प्रादुरासन्मुहुर्मुहुः\n",
    "05179020c": "वादित्राणि च दिव्यानि मेघवृन्दानि चैव ह\n",
    "05179021a": "ततस्ते तापसाः सर्वे भार्गवस्यानुयायिनः\n",
    "05179021c": "प्रेक्षकाः समपद्यन्त परिवार्य रणाजिरम्\n",
    "05179022a": "ततो मामब्रवीद्देवी सर्वभूतहितैषिणी\n",
    "05179022c": "माता स्वरूपिणी राजन्किमिदं ते चिकीर्षितम्\n",
    "05179023a": "गत्वाहं जामदग्न्यं तं प्रयाचिष्ये कुरूद्वह\n",
    "05179023c": "भीष्मेण सह मा योत्सीः शिष्येणेति पुनः पुनः\n",
    "05179024a": "मा मैवं पुत्र निर्बन्धं कुरु विप्रेण पार्थिव\n",
    "05179024c": "जामदग्न्येन समरे योद्धुमित्यवभर्त्सयत्\n",
    "05179025a": "किं न वै क्षत्रियहरो हरतुल्यपराक्रमः\n",
    "05179025c": "विदितः पुत्र रामस्ते यतस्त्वं योद्धुमिच्छसि\n",
    "05179026a": "ततोऽहमब्रुवं देवीमभिवाद्य कृताञ्जलिः\n",
    "05179026c": "सर्वं तद्भरतश्रेष्ठ यथावृत्तं स्वयंवरे\n",
    "05179027a": "यथा च रामो राजेन्द्र मया पूर्वं प्रसादितः\n",
    "05179027c": "काशिराजसुतायाश्च यथा कामः पुरातनः\n",
    "05179028a": "ततः सा राममभ्येत्य जननी मे महानदी\n",
    "05179028c": "मदर्थं तमृषिं देवी क्षमयामास भार्गवम्\n",
    "05179028e": "भीष्मेण सह मा योत्सीः शिष्येणेति वचोऽब्रवीत्\n",
    "05179029a": "स च तामाह याचन्तीं भीष्ममेव निवर्तय\n",
    "05179029c": "न हि मे कुरुते काममित्यहं तमुपागमम्\n",
    "05179030": "संजय उवाच\n",
    "05179030a": "ततो गङ्गा सुतस्नेहाद्भीष्मं पुनरुपागमत्\n",
    "05179030c": "न चास्याः सोऽकरोद्वाक्यं क्रोधपर्याकुलेक्षणः\n",
    "05179031a": "अथादृश्यत धर्मात्मा भृगुश्रेष्ठो महातपाः\n",
    "05179031c": "आह्वयामास च पुनर्युद्धाय द्विजसत्तमः\n",
    "05180001": "भीष्म उवाच\n",
    "05180001a": "तमहं स्मयन्निव रणे प्रत्यभाषं व्यवस्थितम्\n",
    "05180001c": "भूमिष्ठं नोत्सहे योद्धुं भवन्तं रथमास्थितः\n",
    "05180002a": "आरोह स्यन्दनं वीर कवचं च महाभुज\n",
    "05180002c": "बधान समरे राम यदि योद्धुं मयेच्छसि\n",
    "05180003a": "ततो मामब्रवीद्रामः स्मयमानो रणाजिरे\n",
    "05180003c": "रथो मे मेदिनी भीष्म वाहा वेदाः सदश्ववत्\n",
    "05180004a": "सूतो मे मातरिश्वा वै कवचं वेदमातरः\n",
    "05180004c": "सुसंवीतो रणे ताभिर्योत्स्येऽहं कुरुनन्दन\n",
    "05180005a": "एवं ब्रुवाणो गान्धारे रामो मां सत्यविक्रमः\n",
    "05180005c": "शरव्रातेन महता सर्वतः पर्यवारयत्\n",
    "05180006a": "ततोऽपश्यं जामदग्न्यं रथे दिव्ये व्यवस्थितम्\n",
    "05180006c": "सर्वायुधधरे श्रीमत्यद्भुतोपमदर्शने\n",
    "05180007a": "मनसा विहिते पुण्ये विस्तीर्णे नगरोपमे\n",
    "05180007c": "दिव्याश्वयुजि संनद्धे काञ्चनेन विभूषिते\n",
    "05180008a": "ध्वजेन च महाबाहो सोमालंकृतलक्ष्मणा\n",
    "05180008c": "धनुर्धरो बद्धतूणो बद्धगोधाङ्गुलित्रवान्\n",
    "05180009a": "सारथ्यं कृतवांस्तत्र युयुत्सोरकृतव्रणः\n",
    "05180009c": "सखा वेदविदत्यन्तं दयितो भार्गवस्य ह\n",
    "05180010a": "आह्वयानः स मां युद्धे मनो हर्षयतीव मे\n",
    "05180010c": "पुनः पुनरभिक्रोशन्नभियाहीति भार्गवः\n",
    "05180011a": "तमादित्यमिवोद्यन्तमनाधृष्यं महाबलम्\n",
    "05180011c": "क्षत्रियान्तकरं राममेकमेकः समासदम्\n",
    "05180012a": "ततोऽहं बाणपातेषु त्रिषु वाहान्निगृह्य वै\n",
    "05180012c": "अवतीर्य धनुर्न्यस्य पदातिरृषिसत्तमम्\n",
    "05180013a": "अभ्यगच्छं तदा राममर्चिष्यन्द्विजसत्तमम्\n",
    "05180013c": "अभिवाद्य चैनं विधिवदब्रुवं वाक्यमुत्तमम्\n",
    "05180014a": "योत्स्ये त्वया रणे राम विशिष्टेनाधिकेन च\n",
    "05180014c": "गुरुणा धर्मशीलेन जयमाशास्स्व मे विभो\n",
    "05180015": "राम उवाच\n",
    "05180015a": "एवमेतत्कुरुश्रेष्ठ कर्तव्यं भूतिमिच्छता\n",
    "05180015c": "धर्मो ह्येष महाबाहो विशिष्टैः सह युध्यताम्\n",
    "05180016a": "शपेयं त्वां न चेदेवमागच्छेथा विशां पते\n",
    "05180016c": "युध्यस्व त्वं रणे यत्तो धैर्यमालम्ब्य कौरव\n",
    "05180017a": "न तु ते जयमाशासे त्वां हि जेतुमहं स्थितः\n",
    "05180017c": "गच्छ युध्यस्व धर्मेण प्रीतोऽस्मि चरितेन ते\n",
    "05180018": "भीष्म उवाच\n",
    "05180018a": "ततोऽहं तं नमस्कृत्य रथमारुह्य सत्वरः\n",
    "05180018c": "प्राध्मापयं रणे शङ्खं पुनर्हेमविभूषितम्\n",
    "05180019a": "ततो युद्धं समभवन्मम तस्य च भारत\n",
    "05180019c": "दिवसान्सुबहून्राजन्परस्परजिगीषया\n",
    "05180020a": "स मे तस्मिन्रणे पूर्वं प्राहरत्कङ्कपत्रिभिः\n",
    "05180020c": "षष्ट्या शतैश्च नवभिः शराणामग्निवर्चसाम्\n",
    "05180021a": "चत्वारस्तेन मे वाहाः सूतश्चैव विशां पते\n",
    "05180021c": "प्रतिरुद्धास्तथैवाहं समरे दंशितः स्थितः\n",
    "05180022a": "नमस्कृत्य च देवेभ्यो ब्राह्मणेभ्यश्च भारत\n",
    "05180022c": "तमहं स्मयन्निव रणे प्रत्यभाषं व्यवस्थितम्\n",
    "05180023a": "आचार्यता मानिता मे निर्मर्यादे ह्यपि त्वयि\n",
    "05180023c": "भूयस्तु शृणु मे ब्रह्मन्संपदं धर्मसंग्रहे\n",
    "05180024a": "ये ते वेदाः शरीरस्था ब्राह्मण्यं यच्च ते महत्\n",
    "05180024c": "तपश्च सुमहत्तप्तं न तेभ्यः प्रहराम्यहम्\n",
    "05180025a": "प्रहरे क्षत्रधर्मस्य यं त्वं राम समास्थितः\n",
    "05180025c": "ब्राह्मणः क्षत्रियत्वं हि याति शस्त्रसमुद्यमात्\n",
    "05180026a": "पश्य मे धनुषो वीर्यं पश्य बाह्वोर्बलं च मे\n",
    "05180026c": "एष ते कार्मुकं वीर द्विधा कुर्मि ससायकम्\n",
    "05180027a": "तस्याहं निशितं भल्लं प्राहिण्वं भरतर्षभ\n",
    "05180027c": "तेनास्य धनुषः कोटिश्छिन्ना भूमिमथागमत्\n",
    "05180028a": "नव चापि पृषत्कानां शतानि नतपर्वणाम्\n",
    "05180028c": "प्राहिण्वं कङ्कपत्राणां जामदग्न्यरथं प्रति\n",
    "05180029a": "काये विषक्तास्तु तदा वायुनाभिसमीरिताः\n",
    "05180029c": "चेलुः क्षरन्तो रुधिरं नागा इव च ते शराः\n",
    "05180030a": "क्षतजोक्षितसर्वाङ्गः क्षरन्स रुधिरं व्रणैः\n",
    "05180030c": "बभौ रामस्तदा राजन्मेरुर्धातूनिवोत्सृजन्\n",
    "05180031a": "हेमन्तान्तेऽशोक इव रक्तस्तबकमण्डितः\n",
    "05180031c": "बभौ रामस्तदा राजन्क्वचित्किंशुकसंनिभः\n",
    "05180032a": "ततोऽन्यद्धनुरादाय रामः क्रोधसमन्वितः\n",
    "05180032c": "हेमपुङ्खान्सुनिशिताञ्शरांस्तान्हि ववर्ष सः\n",
    "05180033a": "ते समासाद्य मां रौद्रा बहुधा मर्मभेदिनः\n",
    "05180033c": "अकम्पयन्महावेगाः सर्पानलविषोपमाः\n",
    "05180034a": "ततोऽहं समवष्टभ्य पुनरात्मानमाहवे\n",
    "05180034c": "शतसंख्यैः शरैः क्रुद्धस्तदा राममवाकिरम्\n",
    "05180035a": "स तैरग्न्यर्कसंकाशैः शरैराशीविषोपमैः\n",
    "05180035c": "शितैरभ्यर्दितो रामो मन्दचेता इवाभवत्\n",
    "05180036a": "ततोऽहं कृपयाविष्टो विनिन्द्यात्मानमात्मना\n",
    "05180036c": "धिग्धिगित्यब्रुवं युद्धं क्षत्रं च भरतर्षभ\n",
    "05180037a": "असकृच्चाब्रुवं राजञ्शोकवेगपरिप्लुतः\n",
    "05180037c": "अहो बत कृतं पापं मयेदं क्षत्रकर्मणा\n",
    "05180038a": "गुरुर्द्विजातिर्धर्मात्मा यदेवं पीडितः शरैः\n",
    "05180038c": "ततो न प्राहरं भूयो जामदग्न्याय भारत\n",
    "05180039a": "अथावताप्य पृथिवीं पूषा दिवससंक्षये\n",
    "05180039c": "जगामास्तं सहस्रांशुस्ततो युद्धमुपारमत्\n",
    "05181001": "भीष्म उवाच\n",
    "05181001a": "आत्मनस्तु ततः सूतो हयानां च विशां पते\n",
    "05181001c": "मम चापनयामास शल्यान्कुशलसंमतः\n",
    "05181002a": "स्नातोपवृत्तैस्तुरगैर्लब्धतोयैरविह्वलैः\n",
    "05181002c": "प्रभात उदिते सूर्ये ततो युद्धमवर्तत\n",
    "05181003a": "दृष्ट्वा मां तूर्णमायान्तं दंशितं स्यन्दने स्थितम्\n",
    "05181003c": "अकरोद्रथमत्यर्थं रामः सज्जं प्रतापवान्\n",
    "05181004a": "ततोऽहं राममायान्तं दृष्ट्वा समरकाङ्क्षिणम्\n",
    "05181004c": "धनुःश्रेष्ठं समुत्सृज्य सहसावतरं रथात्\n",
    "05181005a": "अभिवाद्य तथैवाहं रथमारुह्य भारत\n",
    "05181005c": "युयुत्सुर्जामदग्न्यस्य प्रमुखे वीतभीः स्थितः\n",
    "05181006a": "ततो मां शरवर्षेण महता समवाकिरत्\n",
    "05181006c": "अहं च शरवर्षेण वर्षन्तं समवाकिरम्\n",
    "05181007a": "संक्रुद्धो जामदग्न्यस्तु पुनरेव पतत्रिणः\n",
    "05181007c": "प्रेषयामास मे राजन्दीप्तास्यानुरगानिव\n",
    "05181008a": "तानहं निशितैर्भल्लैः शतशोऽथ सहस्रशः\n",
    "05181008c": "अच्छिदं सहसा राजन्नन्तरिक्षे पुनः पुनः\n",
    "05181009a": "ततस्त्वस्त्राणि दिव्यानि जामदग्न्यः प्रतापवान्\n",
    "05181009c": "मयि प्रचोदयामास तान्यहं प्रत्यषेधयम्\n",
    "05181010a": "अस्त्रैरेव महाबाहो चिकीर्षन्नधिकां क्रियाम्\n",
    "05181010c": "ततो दिवि महान्नादः प्रादुरासीत्समन्ततः\n",
    "05181011a": "ततोऽहमस्त्रं वायव्यं जामदग्न्ये प्रयुक्तवान्\n",
    "05181011c": "प्रत्याजघ्ने च तद्रामो गुह्यकास्त्रेण भारत\n",
    "05181012a": "ततोऽस्त्रमहमाग्नेयमनुमन्त्र्य प्रयुक्तवान्\n",
    "05181012c": "वारुणेनैव रामस्तद्वारयामास मे विभुः\n",
    "05181013a": "एवमस्त्राणि दिव्यानि रामस्याहमवारयम्\n",
    "05181013c": "रामश्च मम तेजस्वी दिव्यास्त्रविदरिंदमः\n",
    "05181014a": "ततो मां सव्यतो राजन्रामः कुर्वन्द्विजोत्तमः\n",
    "05181014c": "उरस्यविध्यत्संक्रुद्धो जामदग्न्यो महाबलः\n",
    "05181015a": "ततोऽहं भरतश्रेष्ठ संन्यषीदं रथोत्तमे\n",
    "05181015c": "अथ मां कश्मलाविष्टं सूतस्तूर्णमपावहत्\n",
    "05181015e": "गोरुतं भरतश्रेष्ठ रामबाणप्रपीडितम्\n",
    "05181016a": "ततो मामपयातं वै भृशं विद्धमचेतसम्\n",
    "05181016c": "रामस्यानुचरा हृष्टाः सर्वे दृष्ट्वा प्रचुक्रुशुः\n",
    "05181016e": "अकृतव्रणप्रभृतयः काशिकन्या च भारत\n",
    "05181017a": "ततस्तु लब्धसंज्ञोऽहं ज्ञात्वा सूतमथाब्रुवम्\n",
    "05181017c": "याहि सूत यतो रामः सज्जोऽहं गतवेदनः\n",
    "05181018a": "ततो मामवहत्सूतो हयैः परमशोभितैः\n",
    "05181018c": "नृत्यद्भिरिव कौरव्य मारुतप्रतिमैर्गतौ\n",
    "05181019a": "ततोऽहं राममासाद्य बाणजालेन कौरव\n",
    "05181019c": "अवाकिरं सुसंरब्धः संरब्धं विजिगीषया\n",
    "05181020a": "तानापतत एवासौ रामो बाणानजिह्मगान्\n",
    "05181020c": "बाणैरेवाच्छिनत्तूर्णमेकैकं त्रिभिराहवे\n",
    "05181021a": "ततस्ते मृदिताः सर्वे मम बाणाः सुसंशिताः\n",
    "05181021c": "रामबाणैर्द्विधा छिन्नाः शतशोऽथ महाहवे\n",
    "05181022a": "ततः पुनः शरं दीप्तं सुप्रभं कालसंमितम्\n",
    "05181022c": "असृजं जामदग्न्याय रामायाहं जिघांसया\n",
    "05181023a": "तेन त्वभिहतो गाढं बाणच्छेदवशं गतः\n",
    "05181023c": "मुमोह सहसा रामो भूमौ च निपपात ह\n",
    "05181024a": "ततो हाहाकृतं सर्वं रामे भूतलमाश्रिते\n",
    "05181024c": "जगद्भारत संविग्नं यथार्कपतनेऽभवत्\n",
    "05181025a": "तत एनं सुसंविग्नाः सर्व एवाभिदुद्रुवुः\n",
    "05181025c": "तपोधनास्ते सहसा काश्या च भृगुनन्दनम्\n",
    "05181026a": "त एनं संपरिष्वज्य शनैराश्वासयंस्तदा\n",
    "05181026c": "पाणिभिर्जलशीतैश्च जयाशीर्भिश्च कौरव\n",
    "05181027a": "ततः स विह्वलो वाक्यं राम उत्थाय माब्रवीत्\n",
    "05181027c": "तिष्ठ भीष्म हतोऽसीति बाणं संधाय कार्मुके\n",
    "05181028a": "स मुक्तो न्यपतत्तूर्णं पार्श्वे सव्ये महाहवे\n",
    "05181028c": "येनाहं भृशसंविग्नो व्याघूर्णित इव द्रुमः\n",
    "05181029a": "हत्वा हयांस्ततो राजञ्शीघ्रास्त्रेण महाहवे\n",
    "05181029c": "अवाकिरन्मां विश्रब्धो बाणैस्तैर्लोमवाहिभिः\n",
    "05181030a": "ततोऽहमपि शीघ्रास्त्रं समरेऽप्रतिवारणम्\n",
    "05181030c": "अवासृजं महाबाहो तेऽन्तराधिष्ठिताः शराः\n",
    "05181030e": "रामस्य मम चैवाशु व्योमावृत्य समन्ततः\n",
    "05181031a": "न स्म सूर्यः प्रतपति शरजालसमावृतः\n",
    "05181031c": "मातरिश्वान्तरे तस्मिन्मेघरुद्ध इवानदत्\n",
    "05181032a": "ततो वायोः प्रकम्पाच्च सूर्यस्य च मरीचिभिः\n",
    "05181032c": "अभितापात्स्वभावाच्च पावकः समजायत\n",
    "05181033a": "ते शराः स्वसमुत्थेन प्रदीप्ताश्चित्रभानुना\n",
    "05181033c": "भूमौ सर्वे तदा राजन्भस्मभूताः प्रपेदिरे\n",
    "05181034a": "तदा शतसहस्राणि प्रयुतान्यर्बुदानि च\n",
    "05181034c": "अयुतान्यथ खर्वाणि निखर्वाणि च कौरव\n",
    "05181034e": "रामः शराणां संक्रुद्धो मयि तूर्णमपातयत्\n",
    "05181035a": "ततोऽहं तानपि रणे शरैराशीविषोपमैः\n",
    "05181035c": "संछिद्य भूमौ नृपतेऽपातयं पन्नगानिव\n",
    "05181036a": "एवं तदभवद्युद्धं तदा भरतसत्तम\n",
    "05181036c": "संध्याकाले व्यतीते तु व्यपायात्स च मे गुरुः\n",
    "05182001": "भीष्म उवाच\n",
    "05182001a": "समागतस्य रामेण पुनरेवातिदारुणम्\n",
    "05182001c": "अन्येद्युस्तुमुलं युद्धं तदा भरतसत्तम\n",
    "05182002a": "ततो दिव्यास्त्रविच्छूरो दिव्यान्यस्त्राण्यनेकशः\n",
    "05182002c": "अयोजयत धर्मात्मा दिवसे दिवसे विभुः\n",
    "05182003a": "तान्यहं तत्प्रतीघातैरस्त्रैरस्त्राणि भारत\n",
    "05182003c": "व्यधमं तुमुले युद्धे प्राणांस्त्यक्त्वा सुदुस्त्यजान्\n",
    "05182004a": "अस्त्रैरस्त्रेषु बहुधा हतेष्वथ च भार्गवः\n",
    "05182004c": "अक्रुध्यत महातेजास्त्यक्तप्राणः स संयुगे\n",
    "05182005a": "ततः शक्तिं प्राहिणोद्घोररूपा;मस्त्रै रुद्धो जामदग्न्यो महात्मा\n",
    "05182005c": "कालोत्सृष्टां प्रज्वलितामिवोल्कां; संदीप्ताग्रां तेजसावृत्य लोकान्\n",
    "05182006a": "ततोऽहं तामिषुभिर्दीप्यमानैः; समायान्तीमन्तकालार्कदीप्ताम्\n",
    "05182006c": "छित्त्वा त्रिधा पातयामास भूमौ; ततो ववौ पवनः पुण्यगन्धिः\n",
    "05182007a": "तस्यां छिन्नायां क्रोधदीप्तोऽथ रामः; शक्तीर्घोराः प्राहिणोद्द्वादशान्याः\n",
    "05182007c": "तासां रूपं भारत नोत शक्यं; तेजस्वित्वाल्लाघवाच्चैव वक्तुम्\n",
    "05182008a": "किं त्वेवाहं विह्वलः संप्रदृश्य; दिग्भ्यः सर्वास्ता महोल्का इवाग्नेः\n",
    "05182008c": "नानारूपास्तेजसोग्रेण दीप्ता; यथादित्या द्वादश लोकसंक्षये\n",
    "05182009a": "ततो जालं बाणमयं विवृत्य; संदृश्य भित्त्वा शरजालेन राजन्\n",
    "05182009c": "द्वादशेषून्प्राहिणवं रणेऽहं; ततः शक्तीर्व्यधमं घोररूपाः\n",
    "05182010a": "ततोऽपरा जामदग्न्यो महात्मा; शक्तीर्घोराः प्राक्षिपद्धेमदण्डाः\n",
    "05182010c": "विचित्रिताः काञ्चनपट्टनद्धा; यथा महोल्का ज्वलितास्तथा ताः\n",
    "05182011a": "ताश्चाप्युग्राश्चर्मणा वारयित्वा; खड्गेनाजौ पातिता मे नरेन्द्र\n",
    "05182011c": "बाणैर्दिव्यैर्जामदग्न्यस्य संख्ये; दिव्यांश्चाश्वानभ्यवर्षं ससूतान्\n",
    "05182012a": "निर्मुक्तानां पन्नगानां सरूपा; दृष्ट्वा शक्तीर्हेमचित्रा निकृत्ताः\n",
    "05182012c": "प्रादुश्चक्रे दिव्यमस्त्रं महात्मा; क्रोधाविष्टो हैहयेशप्रमाथी\n",
    "05182013a": "ततः श्रेण्यः शलभानामिवोग्राः; समापेतुर्विशिखानां प्रदीप्ताः\n",
    "05182013c": "समाचिनोच्चापि भृशं शरीरं; हयान्सूतं सरथं चैव मह्यम्\n",
    "05182014a": "रथः शरैर्मे निचितः सर्वतोऽभू;त्तथा हयाः सारथिश्चैव राजन्\n",
    "05182014c": "युगं रथेषा च तथैव चक्रे; तथैवाक्षः शरकृत्तोऽथ भग्नः\n",
    "05182015a": "ततस्तस्मिन्बाणवर्षे व्यतीते; शरौघेण प्रत्यवर्षं गुरुं तम्\n",
    "05182015c": "स विक्षतो मार्गणैर्ब्रह्मराशि;र्देहादजस्रं मुमुचे भूरि रक्तम्\n",
    "05182016a": "यथा रामो बाणजालाभितप्त;स्तथैवाहं सुभृशं गाढविद्धः\n",
    "05182016c": "ततो युद्धं व्यरमच्चापराह्णे; भानावस्तं प्रार्थयाने महीध्रम्\n",
    "05183001": "भीष्म उवाच\n",
    "05183001a": "ततः प्रभाते राजेन्द्र सूर्ये विमल उद्गते\n",
    "05183001c": "भार्गवस्य मया सार्धं पुनर्युद्धमवर्तत\n",
    "05183002a": "ततो भ्रान्ते रथे तिष्ठन्रामः प्रहरतां वरः\n",
    "05183002c": "ववर्ष शरवर्षाणि मयि शक्र इवाचले\n",
    "05183003a": "तेन सूतो मम सुहृच्छरवर्षेण ताडितः\n",
    "05183003c": "निपपात रथोपस्थे मनो मम विषादयन्\n",
    "05183004a": "ततः सूतः स मेऽत्यर्थं कश्मलं प्राविशन्महत्\n",
    "05183004c": "पृथिव्यां च शराघातान्निपपात मुमोह च\n",
    "05183005a": "ततः सूतोऽजहात्प्राणान्रामबाणप्रपीडितः\n",
    "05183005c": "मुहूर्तादिव राजेन्द्र मां च भीराविशत्तदा\n",
    "05183006a": "ततः सूते हते राजन्क्षिपतस्तस्य मे शरान्\n",
    "05183006c": "प्रमत्तमनसो रामः प्राहिणोन्मृत्युसंमितान्\n",
    "05183007a": "ततः सूतव्यसनिनं विप्लुतं मां स भार्गवः\n",
    "05183007c": "शरेणाभ्यहनद्गाढं विकृष्य बलवद्धनुः\n",
    "05183008a": "स मे जत्र्वन्तरे राजन्निपत्य रुधिराशनः\n",
    "05183008c": "मयैव सह राजेन्द्र जगाम वसुधातलम्\n",
    "05183009a": "मत्वा तु निहतं रामस्ततो मां भरतर्षभ\n",
    "05183009c": "मेघवद्व्यनदच्चोच्चैर्जहृषे च पुनः पुनः\n",
    "05183010a": "तथा तु पतिते राजन्मयि रामो मुदा युतः\n",
    "05183010c": "उदक्रोशन्महानादं सह तैरनुयायिभिः\n",
    "05183011a": "मम तत्राभवन्ये तु कौरवाः पार्श्वतः स्थिताः\n",
    "05183011c": "आगता ये च युद्धं तज्जनास्तत्र दिदृक्षवः\n",
    "05183011e": "आर्तिं परमिकां जग्मुस्ते तदा मयि पातिते\n",
    "05183012a": "ततोऽपश्यं पातितो राजसिंह; द्विजानष्टौ सूर्यहुताशनाभान्\n",
    "05183012c": "ते मां समन्तात्परिवार्य तस्थुः; स्वबाहुभिः परिगृह्याजिमध्ये\n",
    "05183013a": "रक्ष्यमाणश्च तैर्विप्रैर्नाहं भूमिमुपास्पृशम्\n",
    "05183013c": "अन्तरिक्षे स्थितो ह्यस्मि तैर्विप्रैर्बान्धवैरिव\n",
    "05183013e": "स्वपन्निवान्तरिक्षे च जलबिन्दुभिरुक्षितः\n",
    "05183014a": "ततस्ते ब्राह्मणा राजन्नब्रुवन्परिगृह्य माम्\n",
    "05183014c": "मा भैरिति समं सर्वे स्वस्ति तेऽस्त्विति चासकृत्\n",
    "05183015a": "ततस्तेषामहं वाग्भिस्तर्पितः सहसोत्थितः\n",
    "05183015c": "मातरं सरितां श्रेष्ठामपश्यं रथमास्थिताम्\n",
    "05183016a": "हयाश्च मे संगृहीतास्तया वै; महानद्या संयति कौरवेन्द्र\n",
    "05183016c": "पादौ जनन्याः प्रतिपूज्य चाहं; तथार्ष्टिषेणं रथमभ्यरोहम्\n",
    "05183017a": "ररक्ष सा मम रथं हयांश्चोपस्कराणि च\n",
    "05183017c": "तामहं प्राञ्जलिर्भूत्वा पुनरेव व्यसर्जयम्\n",
    "05183018a": "ततोऽहं स्वयमुद्यम्य हयांस्तान्वातरंहसः\n",
    "05183018c": "अयुध्यं जामदग्न्येन निवृत्तेऽहनि भारत\n",
    "05183019a": "ततोऽहं भरतश्रेष्ठ वेगवन्तं महाबलम्\n",
    "05183019c": "अमुञ्चं समरे बाणं रामाय हृदयच्छिदम्\n",
    "05183020a": "ततो जगाम वसुधां बाणवेगप्रपीडितः\n",
    "05183020c": "जानुभ्यां धनुरुत्सृज्य रामो मोहवशं गतः\n",
    "05183021a": "ततस्तस्मिन्निपतिते रामे भूरिसहस्रदे\n",
    "05183021c": "आवव्रुर्जलदा व्योम क्षरन्तो रुधिरं बहु\n",
    "05183022a": "उल्काश्च शतशः पेतुः सनिर्घाताः सकम्पनाः\n",
    "05183022c": "अर्कं च सहसा दीप्तं स्वर्भानुरभिसंवृणोत्\n",
    "05183023a": "ववुश्च वाताः परुषाश्चलिता च वसुंधरा\n",
    "05183023c": "गृध्रा बडाश्च कङ्काश्च परिपेतुर्मुदा युताः\n",
    "05183024a": "दीप्तायां दिशि गोमायुर्दारुणं मुहुरुन्नदत्\n",
    "05183024c": "अनाहता दुन्दुभयो विनेदुर्भृशनिस्वनाः\n",
    "05183025a": "एतदौत्पातिकं घोरमासीद्भरतसत्तम\n",
    "05183025c": "विसंज्ञकल्पे धरणीं गते रामे महात्मनि\n",
    "05183026a": "ततो रविर्मन्दमरीचिमण्डलो; जगामास्तं पांसुपुञ्जावगाढः\n",
    "05183026c": "निशा व्यगाहत्सुखशीतमारुता; ततो युद्धं प्रत्यवहारयावः\n",
    "05183027a": "एवं राजन्नवहारो बभूव; ततः पुनर्विमलेऽभूत्सुघोरम्\n",
    "05183027c": "काल्यं काल्यं विंशतिं वै दिनानि; तथैव चान्यानि दिनानि त्रीणि\n",
    "05184001": "भीष्म उवाच\n",
    "05184001a": "ततोऽहं निशि राजेन्द्र प्रणम्य शिरसा तदा\n",
    "05184001c": "ब्राह्मणानां पितॄणां च देवतानां च सर्वशः\n",
    "05184002a": "नक्तंचराणां भूतानां रजन्याश्च विशां पते\n",
    "05184002c": "शयनं प्राप्य रहिते मनसा समचिन्तयम्\n",
    "05184003a": "जामदग्न्येन मे युद्धमिदं परमदारुणम्\n",
    "05184003c": "अहानि सुबहून्यद्य वर्तते सुमहात्ययम्\n",
    "05184004a": "न च रामं महावीर्यं शक्नोमि रणमूर्धनि\n",
    "05184004c": "विजेतुं समरे विप्रं जामदग्न्यं महाबलम्\n",
    "05184005a": "यदि शक्यो मया जेतुं जामदग्न्यः प्रतापवान्\n",
    "05184005c": "दैवतानि प्रसन्नानि दर्शयन्तु निशां मम\n",
    "05184006a": "ततोऽहं निशि राजेन्द्र प्रसुप्तः शरविक्षतः\n",
    "05184006c": "दक्षिणेनैव पार्श्वेन प्रभातसमये इव\n",
    "05184007a": "ततोऽहं विप्रमुख्यैस्तैर्यैरस्मि पतितो रथात्\n",
    "05184007c": "उत्थापितो धृतश्चैव मा भैरिति च सान्त्वितः\n",
    "05184008a": "त एव मां महाराज स्वप्नदर्शनमेत्य वै\n",
    "05184008c": "परिवार्याब्रुवन्वाक्यं तन्निबोध कुरूद्वह\n",
    "05184009a": "उत्तिष्ठ मा भैर्गाङ्गेय भयं ते नास्ति किंचन\n",
    "05184009c": "रक्षामहे नरव्याघ्र स्वशरीरं हि नो भवान्\n",
    "05184010a": "न त्वां रामो रणे जेता जामदग्न्यः कथंचन\n",
    "05184010c": "त्वमेव समरे रामं विजेता भरतर्षभ\n",
    "05184011a": "इदमस्त्रं सुदयितं प्रत्यभिज्ञास्यते भवान्\n",
    "05184011c": "विदितं हि तवाप्येतत्पूर्वस्मिन्देहधारणे\n",
    "05184012a": "प्राजापत्यं विश्वकृतं प्रस्वापं नाम भारत\n",
    "05184012c": "न हीदं वेद रामोऽपि पृथिव्यां वा पुमान्क्वचित्\n",
    "05184013a": "तत्स्मरस्व महाबाहो भृशं संयोजयस्व च\n",
    "05184013c": "न च रामः क्षयं गन्ता तेनास्त्रेण नराधिप\n",
    "05184014a": "एनसा च न योगं त्वं प्राप्स्यसे जातु मानद\n",
    "05184014c": "स्वप्स्यते जामदग्न्योऽसौ त्वद्बाणबलपीडितः\n",
    "05184015a": "ततो जित्वा त्वमेवैनं पुनरुत्थापयिष्यसि\n",
    "05184015c": "अस्त्रेण दयितेनाजौ भीष्म संबोधनेन वै\n",
    "05184016a": "एवं कुरुष्व कौरव्य प्रभाते रथमास्थितः\n",
    "05184016c": "प्रसुप्तं वा मृतं वापि तुल्यं मन्यामहे वयम्\n",
    "05184017a": "न च रामेण मर्तव्यं कदाचिदपि पार्थिव\n",
    "05184017c": "ततः समुत्पन्नमिदं प्रस्वापं युज्यतामिति\n",
    "05184018a": "इत्युक्त्वान्तर्हिता राजन्सर्व एव द्विजोत्तमाः\n",
    "05184018c": "अष्टौ सदृशरूपास्ते सर्वे भास्वरमूर्तयः\n",
    "05185001": "भीष्म उवाच\n",
    "05185001a": "ततो रात्र्यां व्यतीतायां प्रतिबुद्धोऽस्मि भारत\n",
    "05185001c": "तं च संचिन्त्य वै स्वप्नमवापं हर्षमुत्तमम्\n",
    "05185002a": "ततः समभवद्युद्धं मम तस्य च भारत\n",
    "05185002c": "तुमुलं सर्वभूतानां लोमहर्षणमद्भुतम्\n",
    "05185003a": "ततो बाणमयं वर्षं ववर्ष मयि भार्गवः\n",
    "05185003c": "न्यवारयमहं तं च शरजालेन भारत\n",
    "05185004a": "ततः परमसंक्रुद्धः पुनरेव महातपाः\n",
    "05185004c": "ह्यस्तनेनैव कोपेन शक्तिं वै प्राहिणोन्मयि\n",
    "05185005a": "इन्द्राशनिसमस्पर्शां यमदण्डोपमप्रभाम्\n",
    "05185005c": "ज्वलन्तीमग्निवत्संख्ये लेलिहानां समन्ततः\n",
    "05185006a": "ततो भरतशार्दूल धिष्ण्यमाकाशगं यथा\n",
    "05185006c": "सा मामभ्यहनत्तूर्णमंसदेशे च भारत\n",
    "05185007a": "अथासृङ्मेऽस्रवद्घोरं गिरेर्गैरिकधातुवत्\n",
    "05185007c": "रामेण सुमहाबाहो क्षतस्य क्षतजेक्षण\n",
    "05185008a": "ततोऽहं जामदग्न्याय भृशं क्रोधसमन्वितः\n",
    "05185008c": "प्रेषयं मृत्युसंकाशं बाणं सर्पविषोपमम्\n",
    "05185009a": "स तेनाभिहतो वीरो ललाटे द्विजसत्तमः\n",
    "05185009c": "अशोभत महाराज सशृङ्ग इव पर्वतः\n",
    "05185010a": "स संरब्धः समावृत्य बाणं कालान्तकोपमम्\n",
    "05185010c": "संदधे बलवत्कृष्य घोरं शत्रुनिबर्हणम्\n",
    "05185011a": "स वक्षसि पपातोग्रः शरो व्याल इव श्वसन्\n",
    "05185011c": "महीं राजंस्ततश्चाहमगच्छं रुधिराविलः\n",
    "05185012a": "अवाप्य तु पुनः संज्ञां जामदग्न्याय धीमते\n",
    "05185012c": "प्राहिण्वं विमलां शक्तिं ज्वलन्तीमशनीमिव\n",
    "05185013a": "सा तस्य द्विजमुख्यस्य निपपात भुजान्तरे\n",
    "05185013c": "विह्वलश्चाभवद्राजन्वेपथुश्चैनमाविशत्\n",
    "05185014a": "तत एनं परिष्वज्य सखा विप्रो महातपाः\n",
    "05185014c": "अकृतव्रणः शुभैर्वाक्यैराश्वासयदनेकधा\n",
    "05185015a": "समाश्वस्तस्तदा रामः क्रोधामर्षसमन्वितः\n",
    "05185015c": "प्रादुश्चक्रे तदा ब्राह्मं परमास्त्रं महाव्रतः\n",
    "05185016a": "ततस्तत्प्रतिघातार्थं ब्राह्ममेवास्त्रमुत्तमम्\n",
    "05185016c": "मया प्रयुक्तं जज्वाल युगान्तमिव दर्शयत्\n",
    "05185017a": "तयोर्ब्रह्मास्त्रयोरासीदन्तरा वै समागमः\n",
    "05185017c": "असंप्राप्यैव रामं च मां च भारतसत्तम\n",
    "05185018a": "ततो व्योम्नि प्रादुरभूत्तेज एव हि केवलम्\n",
    "05185018c": "भूतानि चैव सर्वाणि जग्मुरार्तिं विशां पते\n",
    "05185019a": "ऋषयश्च सगन्धर्वा देवताश्चैव भारत\n",
    "05185019c": "संतापं परमं जग्मुरस्त्रतेजोभिपीडिताः\n",
    "05185020a": "ततश्चचाल पृथिवी सपर्वतवनद्रुमा\n",
    "05185020c": "संतप्तानि च भूतानि विषादं जग्मुरुत्तमम्\n",
    "05185021a": "प्रजज्वाल नभो राजन्धूमायन्ते दिशो दश\n",
    "05185021c": "न स्थातुमन्तरिक्षे च शेकुराकाशगास्तदा\n",
    "05185022a": "ततो हाहाकृते लोके सदेवासुरराक्षसे\n",
    "05185022c": "इदमन्तरमित्येव योक्तुकामोऽस्मि भारत\n",
    "05185023a": "प्रस्वापमस्त्रं दयितं वचनाद्ब्रह्मवादिनाम्\n",
    "05185023c": "चिन्तितं च तदस्त्रं मे मनसि प्रत्यभात्तदा\n",
    "05186001": "भीष्म उवाच\n",
    "05186001a": "ततो हलहलाशब्दो दिवि राजन्महानभूत्\n",
    "05186001c": "प्रस्वापं भीष्म मा स्राक्षीरिति कौरवनन्दन\n",
    "05186002a": "अयुञ्जमेव चैवाहं तदस्त्रं भृगुनन्दने\n",
    "05186002c": "प्रस्वापं मां प्रयुञ्जानं नारदो वाक्यमब्रवीत्\n",
    "05186003a": "एते वियति कौरव्य दिवि देवगणाः स्थिताः\n",
    "05186003c": "ते त्वां निवारयन्त्यद्य प्रस्वापं मा प्रयोजय\n",
    "05186004a": "रामस्तपस्वी ब्रह्मण्यो ब्राह्मणश्च गुरुश्च ते\n",
    "05186004c": "तस्यावमानं कौरव्य मा स्म कार्षीः कथंचन\n",
    "05186005a": "ततोऽपश्यं दिविष्ठान्वै तानष्टौ ब्रह्मवादिनः\n",
    "05186005c": "ते मां स्मयन्तो राजेन्द्र शनकैरिदमब्रुवन्\n",
    "05186006a": "यथाह भरतश्रेष्ठ नारदस्तत्तथा कुरु\n",
    "05186006c": "एतद्धि परमं श्रेयो लोकानां भरतर्षभ\n",
    "05186007a": "ततश्च प्रतिसंहृत्य तदस्त्रं स्वापनं मृधे\n",
    "05186007c": "ब्रह्मास्त्रं दीपयां चक्रे तस्मिन्युधि यथाविधि\n",
    "05186008a": "ततो रामो रुषितो राजपुत्र; दृष्ट्वा तदस्त्रं विनिवर्तितं वै\n",
    "05186008c": "जितोऽस्मि भीष्मेण सुमन्दबुद्धि;रित्येव वाक्यं सहसा व्यमुञ्चत्\n",
    "05186009a": "ततोऽपश्यत्पितरं जामदग्न्यः; पितुस्तथा पितरं तस्य चान्यम्\n",
    "05186009c": "त एवैनं संपरिवार्य तस्थु;रूचुश्चैनं सान्त्वपूर्वं तदानीम्\n",
    "05186010a": "मा स्मैवं साहसं वत्स पुनः कार्षीः कथंचन\n",
    "05186010c": "भीष्मेण संयुगं गन्तुं क्षत्रियेण विशेषतः\n",
    "05186011a": "क्षत्रियस्य तु धर्मोऽयं यद्युद्धं भृगुनन्दन\n",
    "05186011c": "स्वाध्यायो व्रतचर्या च ब्राह्मणानां परं धनम्\n",
    "05186012a": "इदं निमित्ते कस्मिंश्चिदस्माभिरुपमन्त्रितम्\n",
    "05186012c": "शस्त्रधारणमत्युग्रं तच्च कार्यं कृतं त्वया\n",
    "05186013a": "वत्स पर्याप्तमेतावद्भीष्मेण सह संयुगे\n",
    "05186013c": "विमर्दस्ते महाबाहो व्यपयाहि रणादितः\n",
    "05186014a": "पर्याप्तमेतद्भद्रं ते तव कार्मुकधारणम्\n",
    "05186014c": "विसर्जयैतद्दुर्धर्ष तपस्तप्यस्व भार्गव\n",
    "05186015a": "एष भीष्मः शांतनवो देवैः सर्वैर्निवारितः\n",
    "05186015c": "निवर्तस्व रणादस्मादिति चैव प्रचोदितः\n",
    "05186016a": "रामेण सह मा योत्सीर्गुरुणेति पुनः पुनः\n",
    "05186016c": "न हि रामो रणे जेतुं त्वया न्याय्यः कुरूद्वह\n",
    "05186016e": "मानं कुरुष्व गाङ्गेय ब्राह्मणस्य रणाजिरे\n",
    "05186017a": "वयं तु गुरवस्तुभ्यं ततस्त्वां वारयामहे\n",
    "05186017c": "भीष्मो वसूनामन्यतमो दिष्ट्या जीवसि पुत्रक\n",
    "05186018a": "गाङ्गेयः शंतनोः पुत्रो वसुरेष महायशाः\n",
    "05186018c": "कथं त्वया रणे जेतुं राम शक्यो निवर्त वै\n",
    "05186019a": "अर्जुनः पाण्डवश्रेष्ठः पुरंदरसुतो बली\n",
    "05186019c": "नरः प्रजापतिर्वीरः पूर्वदेवः सनातनः\n",
    "05186020a": "सव्यसाचीति विख्यातस्त्रिषु लोकेषु वीर्यवान्\n",
    "05186020c": "भीष्ममृत्युर्यथाकालं विहितो वै स्वयंभुवा\n",
    "05186021a": "एवमुक्तः स पितृभिः पितॄन्रामोऽब्रवीदिदम्\n",
    "05186021c": "नाहं युधि निवर्तेयमिति मे व्रतमाहितम्\n",
    "05186022a": "न निवर्तितपूर्वं च कदाचिद्रणमूर्धनि\n",
    "05186022c": "निवर्त्यतामापगेयः कामं युद्धात्पितामहाः\n",
    "05186022e": "न त्वहं विनिवर्तिष्ये युद्धादस्मात्कथंचन\n",
    "05186023a": "ततस्ते मुनयो राजन्नृचीकप्रमुखास्तदा\n",
    "05186023c": "नारदेनैव सहिताः समागम्येदमब्रुवन्\n",
    "05186024a": "निवर्तस्व रणात्तात मानयस्व द्विजोत्तमान्\n",
    "05186024c": "नेत्यवोचमहं तांश्च क्षत्रधर्मव्यपेक्षया\n",
    "05186025a": "मम व्रतमिदं लोके नाहं युद्धात्कथंचन\n",
    "05186025c": "विमुखो विनिवर्तेयं पृष्ठतोऽभ्याहतः शरैः\n",
    "05186026a": "नाहं लोभान्न कार्पण्यान्न भयान्नार्थकारणात्\n",
    "05186026c": "त्यजेयं शाश्वतं धर्ममिति मे निश्चिता मतिः\n",
    "05186027a": "ततस्ते मुनयः सर्वे नारदप्रमुखा नृप\n",
    "05186027c": "भागीरथी च मे माता रणमध्यं प्रपेदिरे\n",
    "05186028a": "तथैवात्तशरो धन्वी तथैव दृढनिश्चयः\n",
    "05186028c": "स्थितोऽहमाहवे योद्धुं ततस्ते राममब्रुवन्\n",
    "05186028e": "समेत्य सहिता भूयः समरे भृगुनन्दनम्\n",
    "05186029a": "नावनीतं हि हृदयं विप्राणां शाम्य भार्गव\n",
    "05186029c": "राम राम निवर्तस्व युद्धादस्माद्द्विजोत्तम\n",
    "05186029e": "अवध्यो हि त्वया भीष्मस्त्वं च भीष्मस्य भार्गव\n",
    "05186030a": "एवं ब्रुवन्तस्ते सर्वे प्रतिरुध्य रणाजिरम्\n",
    "05186030c": "न्यासयां चक्रिरे शस्त्रं पितरो भृगुनन्दनम्\n",
    "05186031a": "ततोऽहं पुनरेवाथ तानष्टौ ब्रह्मवादिनः\n",
    "05186031c": "अद्राक्षं दीप्यमानान्वै ग्रहानष्टाविवोदितान्\n",
    "05186032a": "ते मां सप्रणयं वाक्यमब्रुवन्समरे स्थितम्\n",
    "05186032c": "प्रैहि रामं महाबाहो गुरुं लोकहितं कुरु\n",
    "05186033a": "दृष्ट्वा निवर्तितं रामं सुहृद्वाक्येन तेन वै\n",
    "05186033c": "लोकानां च हितं कुर्वन्नहमप्याददे वचः\n",
    "05186034a": "ततोऽहं राममासाद्य ववन्दे भृशविक्षतः\n",
    "05186034c": "रामश्चाभ्युत्स्मयन्प्रेम्णा मामुवाच महातपाः\n",
    "05186035a": "त्वत्समो नास्ति लोकेऽस्मिन्क्षत्रियः पृथिवीचरः\n",
    "05186035c": "गम्यतां भीष्म युद्धेऽस्मिंस्तोषितोऽहं भृशं त्वया\n",
    "05186036a": "मम चैव समक्षं तां कन्यामाहूय भार्गवः\n",
    "05186036c": "उवाच दीनया वाचा मध्ये तेषां तपस्विनाम्\n",
    "05187001": "राम उवाच\n",
    "05187001a": "प्रत्यक्षमेतल्लोकानां सर्वेषामेव भामिनि\n",
    "05187001c": "यथा मया परं शक्त्या कृतं वै पौरुषं महत्\n",
    "05187002a": "न चैव युधि शक्नोमि भीष्मं शस्त्रभृतां वरम्\n",
    "05187002c": "विशेषयितुमत्यर्थमुत्तमास्त्राणि दर्शयन्\n",
    "05187003a": "एषा मे परमा शक्तिरेतन्मे परमं बलम्\n",
    "05187003c": "यथेष्टं गम्यतां भद्रे किमन्यद्वा करोमि ते\n",
    "05187004a": "भीष्ममेव प्रपद्यस्व न तेऽन्या विद्यते गतिः\n",
    "05187004c": "निर्जितो ह्यस्मि भीष्मेण महास्त्राणि प्रमुञ्चता\n",
    "05187005": "भीष्म उवाच\n",
    "05187005a": "एवमुक्त्वा ततो रामो विनिःश्वस्य महामनाः\n",
    "05187005c": "तूष्णीमासीत्तदा कन्या प्रोवाच भृगुनन्दनम्\n",
    "05187006a": "भगवन्नेवमेवैतद्यथाह भगवांस्तथा\n",
    "05187006c": "अजेयो युधि भीष्मोऽयमपि देवैरुदारधीः\n",
    "05187007a": "यथाशक्ति यथोत्साहं मम कार्यं कृतं त्वया\n",
    "05187007c": "अनिधाय रणे वीर्यमस्त्राणि विविधानि च\n",
    "05187008a": "न चैष शक्यते युद्धे विशेषयितुमन्ततः\n",
    "05187008c": "न चाहमेनं यास्यामि पुनर्भीष्मं कथंचन\n",
    "05187009a": "गमिष्यामि तु तत्राहं यत्र भीष्मं तपोधन\n",
    "05187009c": "समरे पातयिष्यामि स्वयमेव भृगूद्वह\n",
    "05187010a": "एवमुक्त्वा ययौ कन्या रोषव्याकुललोचना\n",
    "05187010c": "तपसे धृतसंकल्पा मम चिन्तयती वधम्\n",
    "05187011a": "ततो महेन्द्रं सह तैर्मुनिभिर्भृगुसत्तमः\n",
    "05187011c": "यथागतं ययौ रामो मामुपामन्त्र्य भारत\n",
    "05187012a": "ततोऽहं रथमारुह्य स्तूयमानो द्विजातिभिः\n",
    "05187012c": "प्रविश्य नगरं मात्रे सत्यवत्यै न्यवेदयम्\n",
    "05187012e": "यथावृत्तं महाराज सा च मां प्रत्यनन्दत\n",
    "05187013a": "पुरुषांश्चादिशं प्राज्ञान्कन्यावृत्तान्तकर्मणि\n",
    "05187013c": "दिवसे दिवसे ह्यस्या गतजल्पितचेष्टितम्\n",
    "05187013e": "प्रत्याहरंश्च मे युक्ताः स्थिताः प्रियहिते मम\n",
    "05187014a": "यदैव हि वनं प्रायात्कन्या सा तपसे धृता\n",
    "05187014c": "तदैव व्यथितो दीनो गतचेता इवाभवम्\n",
    "05187015a": "न हि मां क्षत्रियः कश्चिद्वीर्येण विजयेद्युधि\n",
    "05187015c": "ऋते ब्रह्मविदस्तात तपसा संशितव्रतात्\n",
    "05187016a": "अपि चैतन्मया राजन्नारदेऽपि निवेदितम्\n",
    "05187016c": "व्यासे चैव भयात्कार्यं तौ चोभौ मामवोचताम्\n",
    "05187017a": "न विषादस्त्वया कार्यो भीष्म काशिसुतां प्रति\n",
    "05187017c": "दैवं पुरुषकारेण को निवर्तितुमुत्सहेत्\n",
    "05187018a": "सा तु कन्या महाराज प्रविश्याश्रममण्डलम्\n",
    "05187018c": "यमुनातीरमाश्रित्य तपस्तेपेऽतिमानुषम्\n",
    "05187019a": "निराहारा कृशा रूक्षा जटिला मलपङ्किनी\n",
    "05187019c": "षण्मासान्वायुभक्षा च स्थाणुभूता तपोधना\n",
    "05187020a": "यमुनातीरमासाद्य संवत्सरमथापरम्\n",
    "05187020c": "उदवासं निराहारा पारयामास भामिनी\n",
    "05187021a": "शीर्णपर्णेन चैकेन पारयामास चापरम्\n",
    "05187021c": "संवत्सरं तीव्रकोपा पादाङ्गुष्ठाग्रधिष्ठिता\n",
    "05187022a": "एवं द्वादश वर्षाणि तापयामास रोदसी\n",
    "05187022c": "निवर्त्यमानापि तु सा ज्ञातिभिर्नैव शक्यते\n",
    "05187023a": "ततोऽगमद्वत्सभूमिं सिद्धचारणसेविताम्\n",
    "05187023c": "आश्रमं पुण्यशीलानां तापसानां महात्मनाम्\n",
    "05187024a": "तत्र पुण्येषु देशेषु साप्लुताङ्गी दिवानिशम्\n",
    "05187024c": "व्यचरत्काशिकन्या सा यथाकामविचारिणी\n",
    "05187025a": "नन्दाश्रमे महाराज ततोलूकाश्रमे शुभे\n",
    "05187025c": "च्यवनस्याश्रमे चैव ब्रह्मणः स्थान एव च\n",
    "05187026a": "प्रयागे देवयजने देवारण्येषु चैव ह\n",
    "05187026c": "भोगवत्यां तथा राजन्कौशिकस्याश्रमे तथा\n",
    "05187027a": "माण्डव्यस्याश्रमे राजन्दिलीपस्याश्रमे तथा\n",
    "05187027c": "रामह्रदे च कौरव्य पैलगार्ग्यस्य चाश्रमे\n",
    "05187028a": "एतेषु तीर्थेषु तदा काशिकन्या विशां पते\n",
    "05187028c": "आप्लावयत गात्राणि तीव्रमास्थाय वै तपः\n",
    "05187029a": "तामब्रवीत्कौरवेय मम माता जलोत्थिता\n",
    "05187029c": "किमर्थं क्लिश्यसे भद्रे तथ्यमेतद्ब्रवीहि मे\n",
    "05187030a": "सैनामथाब्रवीद्राजन्कृताञ्जलिरनिन्दिता\n",
    "05187030c": "भीष्मो रामेण समरे न जितश्चारुलोचने\n",
    "05187031a": "कोऽन्यस्तमुत्सहेज्जेतुमुद्यतेषुं महीपतिम्\n",
    "05187031c": "साहं भीष्मविनाशाय तपस्तप्स्ये सुदारुणम्\n",
    "05187032a": "चरामि पृथिवीं देवि यथा हन्यामहं नृपम्\n",
    "05187032c": "एतद्व्रतफलं देहे परस्मिन्स्याद्यथा हि मे\n",
    "05187033a": "ततोऽब्रवीत्सागरगा जिह्मं चरसि भामिनि\n",
    "05187033c": "नैष कामोऽनवद्याङ्गि शक्यः प्राप्तुं त्वयाबले\n",
    "05187034a": "यदि भीष्मविनाशाय काश्ये चरसि वै व्रतम्\n",
    "05187034c": "व्रतस्था च शरीरं त्वं यदि नाम विमोक्ष्यसि\n",
    "05187034e": "नदी भविष्यसि शुभे कुटिला वार्षिकोदका\n",
    "05187035a": "दुस्तीर्था चानभिज्ञेया वार्षिकी नाष्टमासिकी\n",
    "05187035c": "भीमग्राहवती घोरा सर्वभूतभयंकरी\n",
    "05187036a": "एवमुक्त्वा ततो राजन्काशिकन्यां न्यवर्तत\n",
    "05187036c": "माता मम महाभागा स्मयमानेव भामिनी\n",
    "05187037a": "कदाचिदष्टमे मासि कदाचिद्दशमे तथा\n",
    "05187037c": "न प्राश्नीतोदकमपि पुनः सा वरवर्णिनी\n",
    "05187038a": "सा वत्सभूमिं कौरव्य तीर्थलोभात्ततस्ततः\n",
    "05187038c": "पतिता परिधावन्ती पुनः काशिपतेः सुता\n",
    "05187039a": "सा नदी वत्सभूम्यां तु प्रथिताम्बेति भारत\n",
    "05187039c": "वार्षिकी ग्राहबहुला दुस्तीर्था कुटिला तथा\n",
    "05187040a": "सा कन्या तपसा तेन भागार्धेन व्यजायत\n",
    "05187040c": "नदी च राजन्वत्सेषु कन्या चैवाभवत्तदा\n",
    "05188001": "भीष्म उवाच\n",
    "05188001a": "ततस्ते तापसाः सर्वे तपसे धृतनिश्चयाम्\n",
    "05188001c": "दृष्ट्वा न्यवर्तयंस्तात किं कार्यमिति चाब्रुवन्\n",
    "05188002a": "तानुवाच ततः कन्या तपोवृद्धानृषींस्तदा\n",
    "05188002c": "निराकृतास्मि भीष्मेण भ्रंशिता पतिधर्मतः\n",
    "05188003a": "वधार्थं तस्य दीक्षा मे न लोकार्थं तपोधनाः\n",
    "05188003c": "निहत्य भीष्मं गच्छेयं शान्तिमित्येव निश्चयः\n",
    "05188004a": "यत्कृते दुःखवसतिमिमां प्राप्तास्मि शाश्वतीम्\n",
    "05188004c": "पतिलोकाद्विहीना च नैव स्त्री न पुमानिह\n",
    "05188005a": "नाहत्वा युधि गाङ्गेयं निवर्तेयं तपोधनाः\n",
    "05188005c": "एष मे हृदि संकल्पो यदर्थमिदमुद्यतम्\n",
    "05188006a": "स्त्रीभावे परिनिर्विण्णा पुंस्त्वार्थे कृतनिश्चया\n",
    "05188006c": "भीष्मे प्रतिचिकीर्षामि नास्मि वार्येति वै पुनः\n",
    "05188007a": "तां देवो दर्शयामास शूलपाणिरुमापतिः\n",
    "05188007c": "मध्ये तेषां महर्षीणां स्वेन रूपेण भामिनीम्\n",
    "05188008a": "छन्द्यमाना वरेणाथ सा वव्रे मत्पराजयम्\n",
    "05188008c": "वधिष्यसीति तां देवः प्रत्युवाच मनस्विनीम्\n",
    "05188009a": "ततः सा पुनरेवाथ कन्या रुद्रमुवाच ह\n",
    "05188009c": "उपपद्येत्कथं देव स्त्रियो मम जयो युधि\n",
    "05188009e": "स्त्रीभावेन च मे गाढं मनः शान्तमुमापते\n",
    "05188010a": "प्रतिश्रुतश्च भूतेश त्वया भीष्मपराजयः\n",
    "05188010c": "यथा स सत्यो भवति तथा कुरु वृषध्वज\n",
    "05188010e": "यथा हन्यां समागम्य भीष्मं शांतनवं युधि\n",
    "05188011a": "तामुवाच महादेवः कन्यां किल वृषध्वजः\n",
    "05188011c": "न मे वागनृतं भद्रे प्राह सत्यं भविष्यति\n",
    "05188012a": "वधिष्यसि रणे भीष्मं पुरुषत्वं च लप्स्यसे\n",
    "05188012c": "स्मरिष्यसि च तत्सर्वं देहमन्यं गता सती\n",
    "05188013a": "द्रुपदस्य कुले जाता भविष्यसि महारथः\n",
    "05188013c": "शीघ्रास्त्रश्चित्रयोधी च भविष्यसि सुसंमतः\n",
    "05188014a": "यथोक्तमेव कल्याणि सर्वमेतद्भविष्यति\n",
    "05188014c": "भविष्यसि पुमान्पश्चात्कस्माच्चित्कालपर्ययात्\n",
    "05188015a": "एवमुक्त्वा महातेजाः कपर्दी वृषभध्वजः\n",
    "05188015c": "पश्यतामेव विप्राणां तत्रैवान्तरधीयत\n",
    "05188016a": "ततः सा पश्यतां तेषां महर्षीणामनिन्दिता\n",
    "05188016c": "समाहृत्य वनात्तस्मात्काष्ठानि वरवर्णिनी\n",
    "05188017a": "चितां कृत्वा सुमहतीं प्रदाय च हुताशनम्\n",
    "05188017c": "प्रदीप्तेऽग्नौ महाराज रोषदीप्तेन चेतसा\n",
    "05188018a": "उक्त्वा भीष्मवधायेति प्रविवेश हुताशनम्\n",
    "05188018c": "ज्येष्ठा काशिसुता राजन्यमुनामभितो नदीम्\n",
    "05189001": "दुर्योधन उवाच\n",
    "05189001a": "कथं शिखण्डी गाङ्गेय कन्या भूत्वा सती तदा\n",
    "05189001c": "पुरुषोऽभवद्युधि श्रेष्ठ तन्मे ब्रूहि पितामह\n",
    "05189002": "भीष्म उवाच\n",
    "05189002a": "भार्या तु तस्य राजेन्द्र द्रुपदस्य महीपतेः\n",
    "05189002c": "महिषी दयिता ह्यासीदपुत्रा च विशां पते\n",
    "05189003a": "एतस्मिन्नेव काले तु द्रुपदो वै महीपतिः\n",
    "05189003c": "अपत्यार्थं महाराज तोषयामास शंकरम्\n",
    "05189004a": "अस्मद्वधार्थं निश्चित्य तपो घोरं समास्थितः\n",
    "05189004c": "लेभे कन्यां महादेवात्पुत्रो मे स्यादिति ब्रुवन्\n",
    "05189005a": "भगवन्पुत्रमिच्छामि भीष्मं प्रतिचिकीर्षया\n",
    "05189005c": "इत्युक्तो देवदेवेन स्त्रीपुमांस्ते भविष्यति\n",
    "05189006a": "निवर्तस्व महीपाल नैतज्जात्वन्यथा भवेत्\n",
    "05189006c": "स तु गत्वा च नगरं भार्यामिदमुवाच ह\n",
    "05189007a": "कृतो यत्नो मया देवि पुत्रार्थे तपसा महान्\n",
    "05189007c": "कन्या भूत्वा पुमान्भावी इति चोक्तोऽस्मि शंभुना\n",
    "05189008a": "पुनः पुनर्याच्यमानो दिष्टमित्यब्रवीच्छिवः\n",
    "05189008c": "न तदन्यद्धि भविता भवितव्यं हि तत्तथा\n",
    "05189009a": "ततः सा नियता भूत्वा ऋतुकाले मनस्विनी\n",
    "05189009c": "पत्नी द्रुपदराजस्य द्रुपदं संविवेश ह\n",
    "05189010a": "लेभे गर्भं यथाकालं विधिदृष्टेन हेतुना\n",
    "05189010c": "पार्षतात्सा महीपाल यथा मां नारदोऽब्रवीत्\n",
    "05189011a": "ततो दधार तं गर्भं देवी राजीवलोचना\n",
    "05189011c": "तां स राजा प्रियां भार्यां द्रुपदः कुरुनन्दन\n",
    "05189011e": "पुत्रस्नेहान्महाबाहुः सुखं पर्यचरत्तदा\n",
    "05189012a": "अपुत्रस्य ततो राज्ञो द्रुपदस्य महीपतेः\n",
    "05189012c": "कन्यां प्रवररूपां तां प्राजायत नराधिप\n",
    "05189013a": "अपुत्रस्य तु राज्ञः सा द्रुपदस्य यशस्विनी\n",
    "05189013c": "ख्यापयामास राजेन्द्र पुत्रो जातो ममेति वै\n",
    "05189014a": "ततः स राजा द्रुपदः प्रच्छन्नाया नराधिप\n",
    "05189014c": "पुत्रवत्पुत्रकार्याणि सर्वाणि समकारयत्\n",
    "05189015a": "रक्षणं चैव मन्त्रस्य महिषी द्रुपदस्य सा\n",
    "05189015c": "चकार सर्वयत्नेन ब्रुवाणा पुत्र इत्युत\n",
    "05189015e": "न हि तां वेद नगरे कश्चिदन्यत्र पार्षतात्\n",
    "05189016a": "श्रद्दधानो हि तद्वाक्यं देवस्याद्भुततेजसः\n",
    "05189016c": "छादयामास तां कन्यां पुमानिति च सोऽब्रवीत्\n",
    "05189017a": "जातकर्माणि सर्वाणि कारयामास पार्थिवः\n",
    "05189017c": "पुंवद्विधानयुक्तानि शिखण्डीति च तां विदुः\n",
    "05189018a": "अहमेकस्तु चारेण वचनान्नारदस्य च\n",
    "05189018c": "ज्ञातवान्देववाक्येन अम्बायास्तपसा तथा\n",
    "05190001": "भीष्म उवाच\n",
    "05190001a": "चकार यत्नं द्रुपदः सर्वस्मिन्स्वजने महत्\n",
    "05190001c": "ततो लेख्यादिषु तथा शिल्पेषु च परं गता\n",
    "05190001e": "इष्वस्त्रे चैव राजेन्द्र द्रोणशिष्यो बभूव ह\n",
    "05190002a": "तस्य माता महाराज राजानं वरवर्णिनी\n",
    "05190002c": "चोदयामास भार्यार्थं कन्यायाः पुत्रवत्तदा\n",
    "05190003a": "ततस्तां पार्षतो दृष्ट्वा कन्यां संप्राप्तयौवनाम्\n",
    "05190003c": "स्त्रियं मत्वा तदा चिन्तां प्रपेदे सह भार्यया\n",
    "05190004": "द्रुपद उवाच\n",
    "05190004a": "कन्या ममेयं संप्राप्ता यौवनं शोकवर्धिनी\n",
    "05190004c": "मया प्रच्छादिता चेयं वचनाच्छूलपाणिनः\n",
    "05190005a": "न तन्मिथ्या महाराज्ञि भविष्यति कथंचन\n",
    "05190005c": "त्रैलोक्यकर्ता कस्माद्धि तन्मृषा कर्तुमर्हति\n",
    "05190006": "भार्योवाच\n",
    "05190006a": "यदि ते रोचते राजन्वक्ष्यामि शृणु मे वचः\n",
    "05190006c": "श्रुत्वेदानीं प्रपद्येथाः स्वकार्यं पृषतात्मज\n",
    "05190007a": "क्रियतामस्य नृपते विधिवद्दारसंग्रहः\n",
    "05190007c": "सत्यं भवति तद्वाक्यमिति मे निश्चिता मतिः\n",
    "05190008": "भीष्म उवाच\n",
    "05190008a": "ततस्तौ निश्चयं कृत्वा तस्मिन्कार्येऽथ दम्पती\n",
    "05190008c": "वरयां चक्रतुः कन्यां दशार्णाधिपतेः सुताम्\n",
    "05190009a": "ततो राजा द्रुपदो राजसिंहः; सर्वान्राज्ञः कुलतः संनिशाम्य\n",
    "05190009c": "दाशार्णकस्य नृपतेस्तनूजां; शिखण्डिने वरयामास दारान्\n",
    "05190010a": "हिरण्यवर्मेति नृपो योऽसौ दाशार्णकः स्मृतः\n",
    "05190010c": "स च प्रादान्महीपालः कन्यां तस्मै शिखण्डिने\n",
    "05190011a": "स च राजा दशार्णेषु महानासीन्महीपतिः\n",
    "05190011c": "हिरण्यवर्मा दुर्धर्षो महासेनो महामनाः\n",
    "05190012a": "कृते विवाहे तु तदा सा कन्या राजसत्तम\n",
    "05190012c": "यौवनं समनुप्राप्ता सा च कन्या शिखण्डिनी\n",
    "05190013a": "कृतदारः शिखण्डी तु काम्पिल्यं पुनरागमत्\n",
    "05190013c": "न च सा वेद तां कन्यां कंचित्कालं स्त्रियं किल\n",
    "05190014a": "हिरण्यवर्मणः कन्या ज्ञात्वा तां तु शिखण्डिनीम्\n",
    "05190014c": "धात्रीणां च सखीनां च व्रीडमाना न्यवेदयत्\n",
    "05190014e": "कन्यां पाञ्चालराजस्य सुतां तां वै शिखण्डिनीम्\n",
    "05190015a": "ततस्ता राजशार्दूल धात्र्यो दाशार्णिकास्तदा\n",
    "05190015c": "जग्मुरार्तिं परां दुःखात्प्रेषयामासुरेव च\n",
    "05190016a": "ततो दशार्णाधिपतेः प्रेष्याः सर्वं न्यवेदयन्\n",
    "05190016c": "विप्रलम्भं यथावृत्तं स च चुक्रोध पार्थिवः\n",
    "05190017a": "शिखण्ड्यपि महाराज पुंवद्राजकुले तदा\n",
    "05190017c": "विजहार मुदा युक्तः स्त्रीत्वं नैवातिरोचयन्\n",
    "05190018a": "ततः कतिपयाहस्य तच्छ्रुत्वा भरतर्षभ\n",
    "05190018c": "हिरण्यवर्मा राजेन्द्र रोषादार्तिं जगाम ह\n",
    "05190019a": "ततो दाशार्णको राजा तीव्रकोपसमन्वितः\n",
    "05190019c": "दूतं प्रस्थापयामास द्रुपदस्य निवेशने\n",
    "05190020a": "ततो द्रुपदमासाद्य दूतः काञ्चनवर्मणः\n",
    "05190020c": "एक एकान्तमुत्सार्य रहो वचनमब्रवीत्\n",
    "05190021a": "दशार्णराजो राजंस्त्वामिदं वचनमब्रवीत्\n",
    "05190021c": "अभिषङ्गात्प्रकुपितो विप्रलब्धस्त्वयानघ\n",
    "05190022a": "अवमन्यसे मां नृपते नूनं दुर्मन्त्रितं तव\n",
    "05190022c": "यन्मे कन्यां स्वकन्यार्थे मोहाद्याचितवानसि\n",
    "05190023a": "तस्याद्य विप्रलम्भस्य फलं प्राप्नुहि दुर्मते\n",
    "05190023c": "एष त्वां सजनामात्यमुद्धरामि स्थिरो भव\n",
    "05191001": "भीष्म उवाच\n",
    "05191001a": "एवमुक्तस्य दूतेन द्रुपदस्य तदा नृप\n",
    "05191001c": "चोरस्येव गृहीतस्य न प्रावर्तत भारती\n",
    "05191002a": "स यत्नमकरोत्तीव्रं संबन्धैरनुसान्त्वनैः\n",
    "05191002c": "दूतैर्मधुरसंभाषैर्नैतदस्तीति संदिशन्\n",
    "05191003a": "स राजा भूय एवाथ कृत्वा तत्त्वत आगमम्\n",
    "05191003c": "कन्येति पाञ्चालसुतां त्वरमाणोऽभिनिर्ययौ\n",
    "05191004a": "ततः संप्रेषयामास मित्राणाममितौजसाम्\n",
    "05191004c": "दुहितुर्विप्रलम्भं तं धात्रीणां वचनात्तदा\n",
    "05191005a": "ततः समुदयं कृत्वा बलानां राजसत्तमः\n",
    "05191005c": "अभियाने मतिं चक्रे द्रुपदं प्रति भारत\n",
    "05191006a": "ततः संमन्त्रयामास मित्रैः सह महीपतिः\n",
    "05191006c": "हिरण्यवर्मा राजेन्द्र पाञ्चाल्यं पार्थिवं प्रति\n",
    "05191007a": "तत्र वै निश्चितं तेषामभूद्राज्ञां महात्मनाम्\n",
    "05191007c": "तथ्यं चेद्भवति ह्येतत्कन्या राजञ्शिखण्डिनी\n",
    "05191007e": "बद्ध्वा पाञ्चालराजानमानयिष्यामहे गृहान्\n",
    "05191008a": "अन्यं राजानमाधाय पाञ्चालेषु नरेश्वरम्\n",
    "05191008c": "घातयिष्याम नृपतिं द्रुपदं सशिखण्डिनम्\n",
    "05191009a": "स तदा दूतमाज्ञाय पुनः क्षत्तारमीश्वरः\n",
    "05191009c": "प्रास्थापयत्पार्षताय हन्मीति त्वां स्थिरो भव\n",
    "05191010a": "स प्रकृत्या च वै भीरुः किल्बिषी च नराधिपः\n",
    "05191010c": "भयं तीव्रमनुप्राप्तो द्रुपदः पृथिवीपतिः\n",
    "05191011a": "विसृज्य दूतं दाशार्णं द्रुपदः शोककर्शितः\n",
    "05191011c": "समेत्य भार्यां रहिते वाक्यमाह नराधिपः\n",
    "05191012a": "भयेन महताविष्टो हृदि शोकेन चाहतः\n",
    "05191012c": "पाञ्चालराजो दयितां मातरं वै शिखण्डिनः\n",
    "05191013a": "अभियास्यति मां कोपात्संबन्धी सुमहाबलः\n",
    "05191013c": "हिरण्यवर्मा नृपतिः कर्षमाणो वरूथिनीम्\n",
    "05191014a": "किमिदानीं करिष्यामि मूढः कन्यामिमां प्रति\n",
    "05191014c": "शिखण्डी किल पुत्रस्ते कन्येति परिशङ्कितः\n",
    "05191015a": "इति निश्चित्य तत्त्वेन समित्रः सबलानुगः\n",
    "05191015c": "वञ्चितोऽस्मीति मन्वानो मां किलोद्धर्तुमिच्छति\n",
    "05191016a": "किमत्र तथ्यं सुश्रोणि किं मिथ्या ब्रूहि शोभने\n",
    "05191016c": "श्रुत्वा त्वत्तः शुभे वाक्यं संविधास्याम्यहं तथा\n",
    "05191017a": "अहं हि संशयं प्राप्तो बाला चेयं शिखण्डिनी\n",
    "05191017c": "त्वं च राज्ञि महत्कृच्छ्रं संप्राप्ता वरवर्णिनि\n",
    "05191018a": "सा त्वं सर्वविमोक्षाय तत्त्वमाख्याहि पृच्छतः\n",
    "05191018c": "तथा विदध्यां सुश्रोणि कृत्यस्यास्य शुचिस्मिते\n",
    "05191018e": "शिखण्डिनि च मा भैस्त्वं विधास्ये तत्र तत्त्वतः\n",
    "05191019a": "क्रिययाहं वरारोहे वञ्चितः पुत्रधर्मतः\n",
    "05191019c": "मया दाशार्णको राजा वञ्चितश्च महीपतिः\n",
    "05191019e": "तदाचक्ष्व महाभागे विधास्ये तत्र यद्धितम्\n",
    "05191020a": "जानतापि नरेन्द्रेण ख्यापनार्थं परस्य वै\n",
    "05191020c": "प्रकाशं चोदिता देवी प्रत्युवाच महीपतिम्\n",
    "05192001": "भीष्म उवाच\n",
    "05192001a": "ततः शिखण्डिनो माता यथातत्त्वं नराधिप\n",
    "05192001c": "आचचक्षे महाबाहो भर्त्रे कन्यां शिखण्डिनीम्\n",
    "05192002a": "अपुत्रया मया राजन्सपत्नीनां भयादिदम्\n",
    "05192002c": "कन्या शिखण्डिनी जाता पुरुषो वै निवेदितः\n",
    "05192003a": "त्वया चैव नरश्रेष्ठ तन्मे प्रीत्यानुमोदितम्\n",
    "05192003c": "पुत्रकर्म कृतं चैव कन्यायाः पार्थिवर्षभ\n",
    "05192003e": "भार्या चोढा त्वया राजन्दशार्णाधिपतेः सुता\n",
    "05192004a": "त्वया च प्रागभिहितं देववाक्यार्थदर्शनात्\n",
    "05192004c": "कन्या भूत्वा पुमान्भावीत्येवं चैतदुपेक्षितम्\n",
    "05192005a": "एतच्छ्रुत्वा द्रुपदो यज्ञसेनः; सर्वं तत्त्वं मन्त्रविद्भ्यो निवेद्य\n",
    "05192005c": "मन्त्रं राजा मन्त्रयामास राज;न्यद्यद्युक्तं रक्षणे वै प्रजानाम्\n",
    "05192006a": "संबन्धकं चैव समर्थ्य तस्मि;न्दाशार्णके वै नृपतौ नरेन्द्र\n",
    "05192006c": "स्वयं कृत्वा विप्रलम्भं यथाव;न्मन्त्रैकाग्रो निश्चयं वै जगाम\n",
    "05192007a": "स्वभावगुप्तं नगरमापत्काले तु भारत\n",
    "05192007c": "गोपयामास राजेन्द्र सर्वतः समलंकृतम्\n",
    "05192008a": "आर्तिं च परमां राजा जगाम सह भार्यया\n",
    "05192008c": "दशार्णपतिना सार्धं विरोधे भरतर्षभ\n",
    "05192009a": "कथं संबन्धिना सार्धं न मे स्याद्विग्रहो महान्\n",
    "05192009c": "इति संचिन्त्य मनसा दैवतान्यर्चयत्तदा\n",
    "05192010a": "तं तु दृष्ट्वा तदा राजन्देवी देवपरं तथा\n",
    "05192010c": "अर्चां प्रयुञ्जानमथो भार्या वचनमब्रवीत्\n",
    "05192011a": "देवानां प्रतिपत्तिश्च सत्या साधुमता सदा\n",
    "05192011c": "सा तु दुःखार्णवं प्राप्य नः स्यादर्चयतां भृशम्\n",
    "05192012a": "दैवतानि च सर्वाणि पूज्यन्तां भूरिदक्षिणैः\n",
    "05192012c": "अग्नयश्चापि हूयन्तां दाशार्णप्रतिषेधने\n",
    "05192013a": "अयुद्धेन निवृत्तिं च मनसा चिन्तयाभिभो\n",
    "05192013c": "देवतानां प्रसादेन सर्वमेतद्भविष्यति\n",
    "05192014a": "मन्त्रिभिर्मन्त्रितं सार्धं त्वया यत्पृथुलोचन\n",
    "05192014c": "पुरस्यास्याविनाशाय तच्च राजंस्तथा कुरु\n",
    "05192015a": "दैवं हि मानुषोपेतं भृशं सिध्यति पार्थिव\n",
    "05192015c": "परस्परविरोधात्तु नानयोः सिद्धिरस्ति वै\n",
    "05192016a": "तस्माद्विधाय नगरे विधानं सचिवैः सह\n",
    "05192016c": "अर्चयस्व यथाकामं दैवतानि विशां पते\n",
    "05192017a": "एवं संभाषमाणौ तौ दृष्ट्वा शोकपरायणौ\n",
    "05192017c": "शिखण्डिनी तदा कन्या व्रीडितेव मनस्विनी\n",
    "05192018a": "ततः सा चिन्तयामास मत्कृते दुःखितावुभौ\n",
    "05192018c": "इमाविति ततश्चक्रे मतिं प्राणविनाशने\n",
    "05192019a": "एवं सा निश्चयं कृत्वा भृशं शोकपरायणा\n",
    "05192019c": "जगाम भवनं त्यक्त्वा गहनं निर्जनं वनम्\n",
    "05192020a": "यक्षेणर्द्धिमता राजन्स्थूणाकर्णेन पालितम्\n",
    "05192020c": "तद्भयादेव च जनो विसर्जयति तद्वनम्\n",
    "05192021a": "तत्र स्थूणस्य भवनं सुधामृत्तिकलेपनम्\n",
    "05192021c": "लाजोल्लापिकधूमाढ्यमुच्चप्राकारतोरणम्\n",
    "05192022a": "तत्प्रविश्य शिखण्डी सा द्रुपदस्यात्मजा नृप\n",
    "05192022c": "अनश्नती बहुतिथं शरीरमुपशोषयत्\n",
    "05192023a": "दर्शयामास तां यक्षः स्थूणो मध्वक्षसंयुतः\n",
    "05192023c": "किमर्थोऽयं तवारम्भः करिष्ये ब्रूहि माचिरम्\n",
    "05192024a": "अशक्यमिति सा यक्षं पुनः पुनरुवाच ह\n",
    "05192024c": "करिष्यामीति चैनां स प्रत्युवाचाथ गुह्यकः\n",
    "05192025a": "धनेश्वरस्यानुचरो वरदोऽस्मि नृपात्मजे\n",
    "05192025c": "अदेयमपि दास्यामि ब्रूहि यत्ते विवक्षितम्\n",
    "05192026a": "ततः शिखण्डी तत्सर्वमखिलेन न्यवेदयत्\n",
    "05192026c": "तस्मै यक्षप्रधानाय स्थूणाकर्णाय भारत\n",
    "05192027a": "आपन्नो मे पिता यक्ष नचिराद्विनशिष्यति\n",
    "05192027c": "अभियास्यति संक्रुद्धो दशार्णाधिपतिर्हि तम्\n",
    "05192028a": "महाबलो महोत्साहः स हेमकवचो नृपः\n",
    "05192028c": "तस्माद्रक्षस्व मां यक्ष पितरं मातरं च मे\n",
    "05192029a": "प्रतिज्ञातो हि भवता दुःखप्रतिनयो मम\n",
    "05192029c": "भवेयं पुरुषो यक्ष त्वत्प्रसादादनिन्दितः\n",
    "05192030a": "यावदेव स राजा वै नोपयाति पुरं मम\n",
    "05192030c": "तावदेव महायक्ष प्रसादं कुरु गुह्यक\n",
    "05193001": "भीष्म उवाच\n",
    "05193001a": "शिखण्डिवाक्यं श्रुत्वाथ स यक्षो भरतर्षभ\n",
    "05193001c": "प्रोवाच मनसा चिन्त्य दैवेनोपनिपीडितः\n",
    "05193001e": "भवितव्यं तथा तद्धि मम दुःखाय कौरव\n",
    "05193002a": "भद्रे कामं करिष्यामि समयं तु निबोध मे\n",
    "05193002c": "किंचित्कालान्तरं दास्ये पुंलिङ्गं स्वमिदं तव\n",
    "05193002e": "आगन्तव्यं त्वया काले सत्यमेतद्ब्रवीमि ते\n",
    "05193003a": "प्रभुः संकल्पसिद्धोऽस्मि कामरूपी विहंगमः\n",
    "05193003c": "मत्प्रसादात्पुरं चैव त्राहि बन्धूंश्च केवलान्\n",
    "05193004a": "स्त्रीलिङ्गं धारयिष्यामि त्वदीयं पार्थिवात्मजे\n",
    "05193004c": "सत्यं मे प्रतिजानीहि करिष्यामि प्रियं तव\n",
    "05193005": "शिखण्ड्युवाच\n",
    "05193005a": "प्रतिदास्यामि भगवँल्लिङ्गं पुनरिदं तव\n",
    "05193005c": "किंचित्कालान्तरं स्त्रीत्वं धारयस्व निशाचर\n",
    "05193006a": "प्रतिप्रयाते दाशार्णे पार्थिवे हेमवर्मणि\n",
    "05193006c": "कन्यैवाहं भविष्यामि पुरुषस्त्वं भविष्यसि\n",
    "05193007": "भीष्म उवाच\n",
    "05193007a": "इत्युक्त्वा समयं तत्र चक्राते तावुभौ नृप\n",
    "05193007c": "अन्योन्यस्यानभिद्रोहे तौ संक्रामयतां ततः\n",
    "05193008a": "स्त्रीलिङ्गं धारयामास स्थूणो यक्षो नराधिप\n",
    "05193008c": "यक्षरूपं च तद्दीप्तं शिखण्डी प्रत्यपद्यत\n",
    "05193009a": "ततः शिखण्डी पाञ्चाल्यः पुंस्त्वमासाद्य पार्थिव\n",
    "05193009c": "विवेश नगरं हृष्टः पितरं च समासदत्\n",
    "05193009e": "यथावृत्तं तु तत्सर्वमाचख्यौ द्रुपदस्य च\n",
    "05193010a": "द्रुपदस्तस्य तच्छ्रुत्वा हर्षमाहारयत्परम्\n",
    "05193010c": "सभार्यस्तच्च सस्मार महेश्वरवचस्तदा\n",
    "05193011a": "ततः संप्रेषयामास दशार्णाधिपतेर्नृप\n",
    "05193011c": "पुरुषोऽयं मम सुतः श्रद्धत्तां मे भवानिति\n",
    "05193012a": "अथ दाशार्णको राजा सहसाभ्यागमत्तदा\n",
    "05193012c": "पाञ्चालराजं द्रुपदं दुःखामर्षसमन्वितः\n",
    "05193013a": "ततः काम्पिल्यमासाद्य दशार्णाधिपतिस्तदा\n",
    "05193013c": "प्रेषयामास सत्कृत्य दूतं ब्रह्मविदां वरम्\n",
    "05193014a": "ब्रूहि मद्वचनाद्दूत पाञ्चाल्यं तं नृपाधमम्\n",
    "05193014c": "यद्वै कन्यां स्वकन्यार्थे वृतवानसि दुर्मते\n",
    "05193014e": "फलं तस्यावलेपस्य द्रक्ष्यस्यद्य न संशयः\n",
    "05193015a": "एवमुक्तस्तु तेनासौ ब्राह्मणो राजसत्तम\n",
    "05193015c": "दूतः प्रयातो नगरं दाशार्णनृपचोदितः\n",
    "05193016a": "तत आसादयामास पुरोधा द्रुपदं पुरे\n",
    "05193016c": "तस्मै पाञ्चालको राजा गामर्घ्यं च सुसत्कृतम्\n",
    "05193016e": "प्रापयामास राजेन्द्र सह तेन शिखण्डिना\n",
    "05193017a": "तां पूजां नाभ्यनन्दत्स वाक्यं चेदमुवाच ह\n",
    "05193017c": "यदुक्तं तेन वीरेण राज्ञा काञ्चनवर्मणा\n",
    "05193018a": "यत्तेऽहमधमाचार दुहित्रर्थेऽस्मि वञ्चितः\n",
    "05193018c": "तस्य पापस्य करणात्फलं प्राप्नुहि दुर्मते\n",
    "05193019a": "देहि युद्धं नरपते ममाद्य रणमूर्धनि\n",
    "05193019c": "उद्धरिष्यामि ते सद्यः सामात्यसुतबान्धवम्\n",
    "05193020a": "तदुपालम्भसंयुक्तं श्रावितः किल पार्थिवः\n",
    "05193020c": "दशार्णपतिदूतेन मन्त्रिमध्ये पुरोधसा\n",
    "05193021a": "अब्रवीद्भरतश्रेष्ठ द्रुपदः प्रणयानतः\n",
    "05193021c": "यदाह मां भवान्ब्रह्मन्संबन्धिवचनाद्वचः\n",
    "05193021e": "तस्योत्तरं प्रतिवचो दूत एव वदिष्यति\n",
    "05193022a": "ततः संप्रेषयामास द्रुपदोऽपि महात्मने\n",
    "05193022c": "हिरण्यवर्मणे दूतं ब्राह्मणं वेदपारगम्\n",
    "05193023a": "समागम्य तु राज्ञा स दशार्णपतिना तदा\n",
    "05193023c": "तद्वाक्यमाददे राजन्यदुक्तं द्रुपदेन ह\n",
    "05193024a": "आगमः क्रियतां व्यक्तं कुमारो वै सुतो मम\n",
    "05193024c": "मिथ्यैतदुक्तं केनापि तन्न श्रद्धेयमित्युत\n",
    "05193025a": "ततः स राजा द्रुपदस्य श्रुत्वा; विमर्शयुक्तो युवतीर्वरिष्ठाः\n",
    "05193025c": "संप्रेषयामास सुचारुरूपाः; शिखण्डिनं स्त्री पुमान्वेति वेत्तुम्\n",
    "05193026a": "ताः प्रेषितास्तत्त्वभावं विदित्वा; प्रीत्या राज्ञे तच्छशंसुर्हि सर्वम्\n",
    "05193026c": "शिखण्डिनं पुरुषं कौरवेन्द्र; दशार्णराजाय महानुभावम्\n",
    "05193027a": "ततः कृत्वा तु राजा स आगमं प्रीतिमानथ\n",
    "05193027c": "संबन्धिना समागम्य हृष्टो वासमुवास ह\n",
    "05193028a": "शिखण्डिने च मुदितः प्रादाद्वित्तं जनेश्वरः\n",
    "05193028c": "हस्तिनोऽश्वांश्च गाश्चैव दास्यो बहुशतास्तथा\n",
    "05193028e": "पूजितश्च प्रतिययौ निवर्त्य तनयां किल\n",
    "05193029a": "विनीतकिल्बिषे प्रीते हेमवर्मणि पार्थिवे\n",
    "05193029c": "प्रतियाते तु दाशार्णे हृष्टरूपा शिखण्डिनी\n",
    "05193030a": "कस्यचित्त्वथ कालस्य कुबेरो नरवाहनः\n",
    "05193030c": "लोकानुयात्रां कुर्वाणः स्थूणस्यागान्निवेशनम्\n",
    "05193031a": "स तद्गृहस्योपरि वर्तमान; आलोकयामास धनाधिगोप्ता\n",
    "05193031c": "स्थूणस्य यक्षस्य निशाम्य वेश्म; स्वलंकृतं माल्यगुणैर्विचित्रम्\n",
    "05193032a": "लाजैश्च गन्धैश्च तथा वितानै;रभ्यर्चितं धूपनधूपितं च\n",
    "05193032c": "ध्वजैः पताकाभिरलंकृतं च; भक्ष्यान्नपेयामिषदत्तहोमम्\n",
    "05193033a": "तत्स्थानं तस्य दृष्ट्वा तु सर्वतः समलंकृतम्\n",
    "05193033c": "अथाब्रवीद्यक्षपतिस्तान्यक्षाननुगांस्तदा\n",
    "05193034a": "स्वलंकृतमिदं वेश्म स्थूणस्यामितविक्रमाः\n",
    "05193034c": "नोपसर्पति मां चापि कस्मादद्य सुमन्दधीः\n",
    "05193035a": "यस्माज्जानन्सुमन्दात्मा मामसौ नोपसर्पति\n",
    "05193035c": "तस्मात्तस्मै महादण्डो धार्यः स्यादिति मे मतिः\n",
    "05193036": "यक्षा ऊचुः\n",
    "05193036a": "द्रुपदस्य सुता राजन्राज्ञो जाता शिखण्डिनी\n",
    "05193036c": "तस्यै निमित्ते कस्मिंश्चित्प्रादात्पुरुषलक्षणम्\n",
    "05193037a": "अग्रहील्लक्षणं स्त्रीणां स्त्रीभूतस्तिष्ठते गृहे\n",
    "05193037c": "नोपसर्पति तेनासौ सव्रीडः स्त्रीस्वरूपवान्\n",
    "05193038a": "एतस्मात्कारणाद्राजन्स्थूणो न त्वाद्य पश्यति\n",
    "05193038c": "श्रुत्वा कुरु यथान्यायं विमानमिह तिष्ठताम्\n",
    "05193039": "भीष्म उवाच\n",
    "05193039a": "आनीयतां स्थूण इति ततो यक्षाधिपोऽब्रवीत्\n",
    "05193039c": "कर्तास्मि निग्रहं तस्येत्युवाच स पुनः पुनः\n",
    "05193040a": "सोऽभ्यगच्छत यक्षेन्द्रमाहूतः पृथिवीपते\n",
    "05193040c": "स्त्रीस्वरूपो महाराज तस्थौ व्रीडासमन्वितः\n",
    "05193041a": "तं शशाप सुसंक्रुद्धो धनदः कुरुनन्दन\n",
    "05193041c": "एवमेव भवत्वस्य स्त्रीत्वं पापस्य गुह्यकाः\n",
    "05193042a": "ततोऽब्रवीद्यक्षपतिर्महात्मा; यस्माददास्त्ववमन्येह यक्षान्\n",
    "05193042c": "शिखण्डिने लक्षणं पापबुद्धे; स्त्रीलक्षणं चाग्रहीः पापकर्मन्\n",
    "05193043a": "अप्रवृत्तं सुदुर्बुद्धे यस्मादेतत्कृतं त्वया\n",
    "05193043c": "तस्मादद्य प्रभृत्येव त्वं स्त्री स पुरुषस्तथा\n",
    "05193044a": "ततः प्रसादयामासुर्यक्षा वैश्रवणं किल\n",
    "05193044c": "स्थूणस्यार्थे कुरुष्वान्तं शापस्येति पुनः पुनः\n",
    "05193045a": "ततो महात्मा यक्षेन्द्रः प्रत्युवाचानुगामिनः\n",
    "05193045c": "सर्वान्यक्षगणांस्तात शापस्यान्तचिकीर्षया\n",
    "05193046a": "हते शिखण्डिनि रणे स्वरूपं प्रतिपत्स्यते\n",
    "05193046c": "स्थूणो यक्षो निरुद्वेगो भवत्विति महामनाः\n",
    "05193047a": "इत्युक्त्वा भगवान्देवो यक्षराक्षसपूजितः\n",
    "05193047c": "प्रययौ सह तैः सर्वैर्निमेषान्तरचारिभिः\n",
    "05193048a": "स्थूणस्तु शापं संप्राप्य तत्रैव न्यवसत्तदा\n",
    "05193048c": "समये चागमत्तं वै शिखण्डी स क्षपाचरम्\n",
    "05193049a": "सोऽभिगम्याब्रवीद्वाक्यं प्राप्तोऽस्मि भगवन्निति\n",
    "05193049c": "तमब्रवीत्ततः स्थूणः प्रीतोऽस्मीति पुनः पुनः\n",
    "05193050a": "आर्जवेनागतं दृष्ट्वा राजपुत्रं शिखण्डिनम्\n",
    "05193050c": "सर्वमेव यथावृत्तमाचचक्षे शिखण्डिने\n",
    "05193051": "यक्ष उवाच\n",
    "05193051a": "शप्तो वैश्रवणेनास्मि त्वत्कृते पार्थिवात्मज\n",
    "05193051c": "गच्छेदानीं यथाकामं चर लोकान्यथासुखम्\n",
    "05193052a": "दिष्टमेतत्पुरा मन्ये न शक्यमतिवर्तितुम्\n",
    "05193052c": "गमनं तव चेतो हि पौलस्त्यस्य च दर्शनम्\n",
    "05193053": "भीष्म उवाच\n",
    "05193053a": "एवमुक्तः शिखण्डी तु स्थूणयक्षेण भारत\n",
    "05193053c": "प्रत्याजगाम नगरं हर्षेण महतान्वितः\n",
    "05193054a": "पूजयामास विविधैर्गन्धमाल्यैर्महाधनैः\n",
    "05193054c": "द्विजातीन्देवताश्चापि चैत्यानथ चतुष्पथान्\n",
    "05193055a": "द्रुपदः सह पुत्रेण सिद्धार्थेन शिखण्डिना\n",
    "05193055c": "मुदं च परमां लेभे पाञ्चाल्यः सह बान्धवैः\n",
    "05193056a": "शिष्यार्थं प्रददौ चापि द्रोणाय कुरुपुंगव\n",
    "05193056c": "शिखण्डिनं महाराज पुत्रं स्त्रीपूर्विणं तथा\n",
    "05193057a": "प्रतिपेदे चतुष्पादं धनुर्वेदं नृपात्मजः\n",
    "05193057c": "शिखण्डी सह युष्माभिर्धृष्टद्युम्नश्च पार्षतः\n",
    "05193058a": "मम त्वेतच्चरास्तात यथावत्प्रत्यवेदयन्\n",
    "05193058c": "जडान्धबधिराकारा ये युक्ता द्रुपदे मया\n",
    "05193059a": "एवमेष महाराज स्त्रीपुमान्द्रुपदात्मजः\n",
    "05193059c": "संभूतः कौरवश्रेष्ठ शिखण्डी रथसत्तमः\n",
    "05193060a": "ज्येष्ठा काशिपतेः कन्या अम्बा नामेति विश्रुता\n",
    "05193060c": "द्रुपदस्य कुले जाता शिखण्डी भरतर्षभ\n",
    "05193061a": "नाहमेनं धनुष्पाणिं युयुत्सुं समुपस्थितम्\n",
    "05193061c": "मुहूर्तमपि पश्येयं प्रहरेयं न चाप्युत\n",
    "05193062a": "व्रतमेतन्मम सदा पृथिव्यामपि विश्रुतम्\n",
    "05193062c": "स्त्रियां स्त्रीपूर्वके चापि स्त्रीनाम्नि स्त्रीस्वरूपिणि\n",
    "05193063a": "न मुञ्चेयमहं बाणानिति कौरवनन्दन\n",
    "05193063c": "न हन्यामहमेतेन कारणेन शिखण्डिनम्\n",
    "05193064a": "एतत्तत्त्वमहं वेद जन्म तात शिखण्डिनः\n",
    "05193064c": "ततो नैनं हनिष्यामि समरेष्वाततायिनम्\n",
    "05193065a": "यदि भीष्मः स्त्रियं हन्याद्धन्यादात्मानमप्युत\n",
    "05193065c": "नैनं तस्माद्धनिष्यामि दृष्ट्वापि समरे स्थितम्\n",
    "05193066": "संजय उवाच\n",
    "05193066a": "एतच्छ्रुत्वा तु कौरव्यो राजा दुर्योधनस्तदा\n",
    "05193066c": "मुहूर्तमिव स ध्यात्वा भीष्मे युक्तममन्यत\n",
    "05194001": "संजय उवाच\n",
    "05194001a": "प्रभातायां तु शर्वर्यां पुनरेव सुतस्तव\n",
    "05194001c": "मध्ये सर्वस्य सैन्यस्य पितामहमपृच्छत\n",
    "05194002a": "पाण्डवेयस्य गाङ्गेय यदेतत्सैन्यमुत्तमम्\n",
    "05194002c": "प्रभूतनरनागाश्वं महारथसमाकुलम्\n",
    "05194003a": "भीमार्जुनप्रभृतिभिर्महेष्वासैर्महाबलैः\n",
    "05194003c": "लोकपालोपमैर्गुप्तं धृष्टद्युम्नपुरोगमैः\n",
    "05194004a": "अप्रधृष्यमनावार्यमुद्वृत्तमिव सागरम्\n",
    "05194004c": "सेनासागरमक्षोभ्यमपि देवैर्महाहवे\n",
    "05194005a": "केन कालेन गाङ्गेय क्षपयेथा महाद्युते\n",
    "05194005c": "आचार्यो वा महेष्वासः कृपो वा सुमहाबलः\n",
    "05194006a": "कर्णो वा समरश्लाघी द्रौणिर्वा द्विजसत्तमः\n",
    "05194006c": "दिव्यास्त्रविदुषः सर्वे भवन्तो हि बले मम\n",
    "05194007a": "एतदिच्छाम्यहं ज्ञातुं परं कौतूहलं हि मे\n",
    "05194007c": "हृदि नित्यं महाबाहो वक्तुमर्हसि तन्मम\n",
    "05194008": "भीष्म उवाच\n",
    "05194008a": "अनुरूपं कुरुश्रेष्ठ त्वय्येतत्पृथिवीपते\n",
    "05194008c": "बलाबलममित्राणां स्वेषां च यदि पृच्छसि\n",
    "05194009a": "शृणु राजन्मम रणे या शक्तिः परमा भवेत्\n",
    "05194009c": "अस्त्रवीर्यं रणे यच्च भुजयोश्च महाभुज\n",
    "05194010a": "आर्जवेनैव युद्धेन योद्धव्य इतरो जनः\n",
    "05194010c": "मायायुद्धेन मायावी इत्येतद्धर्मनिश्चयः\n",
    "05194011a": "हन्यामहं महाबाहो पाण्डवानामनीकिनीम्\n",
    "05194011c": "दिवसे दिवसे कृत्वा भागं प्रागाह्निकं मम\n",
    "05194012a": "योधानां दशसाहस्रं कृत्वा भागं महाद्युते\n",
    "05194012c": "सहस्रं रथिनामेकमेष भागो मतो मम\n",
    "05194013a": "अनेनाहं विधानेन संनद्धः सततोत्थितः\n",
    "05194013c": "क्षपयेयं महत्सैन्यं कालेनानेन भारत\n",
    "05194014a": "यदि त्वस्त्राणि मुञ्चेयं महान्ति समरे स्थितः\n",
    "05194014c": "शतसाहस्रघातीनि हन्यां मासेन भारत\n",
    "05194015": "संजय उवाच\n",
    "05194015a": "श्रुत्वा भीष्मस्य तद्वाक्यं राजा दुर्योधनस्तदा\n",
    "05194015c": "पर्यपृच्छत राजेन्द्र द्रोणमङ्गिरसां वरम्\n",
    "05194016a": "आचार्य केन कालेन पाण्डुपुत्रस्य सैनिकान्\n",
    "05194016c": "निहन्या इति तं द्रोणः प्रत्युवाच हसन्निव\n",
    "05194017a": "स्थविरोऽस्मि कुरुश्रेष्ठ मन्दप्राणविचेष्टितः\n",
    "05194017c": "अस्त्राग्निना निर्दहेयं पाण्डवानामनीकिनीम्\n",
    "05194018a": "यथा भीष्मः शांतनवो मासेनेति मतिर्मम\n",
    "05194018c": "एषा मे परमा शक्तिरेतन्मे परमं बलम्\n",
    "05194019a": "द्वाभ्यामेव तु मासाभ्यां कृपः शारद्वतोऽब्रवीत्\n",
    "05194019c": "द्रौणिस्तु दशरात्रेण प्रतिजज्ञे बलक्षयम्\n",
    "05194019e": "कर्णस्तु पञ्चरात्रेण प्रतिजज्ञे महास्त्रवित्\n",
    "05194020a": "तच्छ्रुत्वा सूतपुत्रस्य वाक्यं सागरगासुतः\n",
    "05194020c": "जहास सस्वनं हासं वाक्यं चेदमुवाच ह\n",
    "05194021a": "न हि तावद्रणे पार्थं बाणखड्गधनुर्धरम्\n",
    "05194021c": "वासुदेवसमायुक्तं रथेनोद्यन्तमच्युतम्\n",
    "05194022a": "समागच्छसि राधेय तेनैवमभिमन्यसे\n",
    "05194022c": "शक्यमेवं च भूयश्च त्वया वक्तुं यथेष्टतः\n",
    "05195001": "वैशंपायन उवाच\n",
    "05195001a": "एतच्छ्रुत्वा तु कौन्तेयः सर्वान्भ्रातॄनुपह्वरे\n",
    "05195001c": "आहूय भरतश्रेष्ठ इदं वचनमब्रवीत्\n",
    "05195002a": "धार्तराष्ट्रस्य सैन्येषु ये चारपुरुषा मम\n",
    "05195002c": "ते प्रवृत्तिं प्रयच्छन्ति ममेमां व्युषितां निशाम्\n",
    "05195003a": "दुर्योधनः किलापृच्छदापगेयं महाव्रतम्\n",
    "05195003c": "केन कालेन पाण्डूनां हन्याः सैन्यमिति प्रभो\n",
    "05195004a": "मासेनेति च तेनोक्तो धार्तराष्ट्रः सुदुर्मतिः\n",
    "05195004c": "तावता चापि कालेन द्रोणोऽपि प्रत्यजानत\n",
    "05195005a": "गौतमो द्विगुणं कालमुक्तवानिति नः श्रुतम्\n",
    "05195005c": "द्रौणिस्तु दशरात्रेण प्रतिजज्ञे महास्त्रवित्\n",
    "05195006a": "तथा दिव्यास्त्रवित्कर्णः संपृष्टः कुरुसंसदि\n",
    "05195006c": "पञ्चभिर्दिवसैर्हन्तुं स सैन्यं प्रतिजज्ञिवान्\n",
    "05195007a": "तस्मादहमपीच्छामि श्रोतुमर्जुन ते वचः\n",
    "05195007c": "कालेन कियता शत्रून्क्षपयेरिति संयुगे\n",
    "05195008a": "एवमुक्तो गुडाकेशः पार्थिवेन धनंजयः\n",
    "05195008c": "वासुदेवमवेक्ष्येदं वचनं प्रत्यभाषत\n",
    "05195009a": "सर्व एते महात्मानः कृतास्त्राश्चित्रयोधिनः\n",
    "05195009c": "असंशयं महाराज हन्युरेव बलं तव\n",
    "05195010a": "अपैतु ते मनस्तापो यथासत्यं ब्रवीम्यहम्\n",
    "05195010c": "हन्यामेकरथेनाहं वासुदेवसहायवान्\n",
    "05195011a": "सामरानपि लोकांस्त्रीन्सहस्थावरजङ्गमान्\n",
    "05195011c": "भूतं भव्यं भविष्यच्च निमेषादिति मे मतिः\n",
    "05195012a": "यत्तद्घोरं पशुपतिः प्रादादस्त्रं महन्मम\n",
    "05195012c": "कैराते द्वन्द्वयुद्धे वै तदिदं मयि वर्तते\n",
    "05195013a": "यद्युगान्ते पशुपतिः सर्वभूतानि संहरन्\n",
    "05195013c": "प्रयुङ्क्ते पुरुषव्याघ्र तदिदं मयि वर्तते\n",
    "05195014a": "तन्न जानाति गाङ्गेयो न द्रोणो न च गौतमः\n",
    "05195014c": "न च द्रोणसुतो राजन्कुत एव तु सूतजः\n",
    "05195015a": "न तु युक्तं रणे हन्तुं दिव्यैरस्त्रैः पृथग्जनम्\n",
    "05195015c": "आर्जवेनैव युद्धेन विजेष्यामो वयं परान्\n",
    "05195016a": "तथेमे पुरुषव्याघ्राः सहायास्तव पार्थिव\n",
    "05195016c": "सर्वे दिव्यास्त्रविदुषः सर्वे युद्धाभिनन्दिनः\n",
    "05195017a": "वेदान्तावभृथस्नाताः सर्व एतेऽपराजिताः\n",
    "05195017c": "निहन्युः समरे सेनां देवानामपि पाण्डव\n",
    "05195018a": "शिखण्डी युयुधानश्च धृष्टद्युम्नश्च पार्षतः\n",
    "05195018c": "भीमसेनो यमौ चोभौ युधामन्यूत्तमौजसौ\n",
    "05195019a": "विराटद्रुपदौ चोभौ भीष्मद्रोणसमौ युधि\n",
    "05195019c": "स्वयं चापि समर्थोऽसि त्रैलोक्योत्सादने अपि\n",
    "05195020a": "क्रोधाद्यं पुरुषं पश्येस्त्वं वासवसमद्युते\n",
    "05195020c": "क्षिप्रं न स भवेद्व्यक्तमिति त्वां वेद्मि कौरव\n",
    "05196001": "वैशंपायन उवाच\n",
    "05196001a": "ततः प्रभाते विमले धार्तराष्ट्रेण चोदिताः\n",
    "05196001c": "दुर्योधनेन राजानः प्रययुः पाण्डवान्प्रति\n",
    "05196002a": "आप्लाव्य शुचयः सर्वे स्रग्विणः शुक्लवाससः\n",
    "05196002c": "गृहीतशस्त्रा ध्वजिनः स्वस्ति वाच्य हुताग्नयः\n",
    "05196003a": "सर्वे वेदविदः शूराः सर्वे सुचरितव्रताः\n",
    "05196003c": "सर्वे कर्मकृतश्चैव सर्वे चाहवलक्षणाः\n",
    "05196004a": "आहवेषु पराँल्लोकाञ्जिगीषन्तो महाबलाः\n",
    "05196004c": "एकाग्रमनसः सर्वे श्रद्दधानाः परस्य च\n",
    "05196005a": "विन्दानुविन्दावावन्त्यौ केकया बाह्लिकैः सह\n",
    "05196005c": "प्रययुः सर्व एवैते भारद्वाजपुरोगमाः\n",
    "05196006a": "अश्वत्थामा शांतनवः सैन्धवोऽथ जयद्रथः\n",
    "05196006c": "दाक्षिणात्याः प्रतीच्याश्च पार्वतीयाश्च ये रथाः\n",
    "05196007a": "गान्धारराजः शकुनिः प्राच्योदीच्याश्च सर्वशः\n",
    "05196007c": "शकाः किराता यवनाः शिबयोऽथ वसातयः\n",
    "05196008a": "स्वैः स्वैरनीकैः सहिताः परिवार्य महारथम्\n",
    "05196008c": "एते महारथाः सर्वे द्वितीये निर्ययुर्बले\n",
    "05196009a": "कृतवर्मा सहानीकस्त्रिगर्ताश्च महाबलाः\n",
    "05196009c": "दुर्योधनश्च नृपतिर्भ्रातृभिः परिवारितः\n",
    "05196010a": "शलो भूरिश्रवाः शल्यः कौसल्योऽथ बृहद्बलः\n",
    "05196010c": "एते पश्चादवर्तन्त धार्तराष्ट्रपुरोगमाः\n",
    "05196011a": "ते समेन पथा यात्वा योत्स्यमाना महारथाः\n",
    "05196011c": "कुरुक्षेत्रस्य पश्चार्धे व्यवतिष्ठन्त दंशिताः\n",
    "05196012a": "दुर्योधनस्तु शिबिरं कारयामास भारत\n",
    "05196012c": "यथैव हास्तिनपुरं द्वितीयं समलंकृतम्\n",
    "05196013a": "न विशेषं विजानन्ति पुरस्य शिबिरस्य वा\n",
    "05196013c": "कुशला अपि राजेन्द्र नरा नगरवासिनः\n",
    "05196014a": "तादृशान्येव दुर्गाणि राज्ञामपि महीपतिः\n",
    "05196014c": "कारयामास कौरव्यः शतशोऽथ सहस्रशः\n",
    "05196015a": "पञ्चयोजनमुत्सृज्य मण्डलं तद्रणाजिरम्\n",
    "05196015c": "सेनानिवेशास्ते राजन्नाविशञ्शतसंघशः\n",
    "05196016a": "तत्र ते पृथिवीपाला यथोत्साहं यथाबलम्\n",
    "05196016c": "विविशुः शिबिराण्याशु द्रव्यवन्ति सहस्रशः\n",
    "05196017a": "तेषां दुर्योधनो राजा ससैन्यानां महात्मनाम्\n",
    "05196017c": "व्यादिदेश सबाह्यानां भक्ष्यभोज्यमनुत्तमम्\n",
    "05196018a": "सगजाश्वमनुष्याणां ये च शिल्पोपजीविनः\n",
    "05196018c": "ये चान्येऽनुगतास्तत्र सूतमागधबन्दिनः\n",
    "05196019a": "वणिजो गणिका वारा ये चैव प्रेक्षका जनाः\n",
    "05196019c": "सर्वांस्तान्कौरवो राजा विधिवत्प्रत्यवैक्षत\n",
    "05197001": "वैशंपायन उवाच\n",
    "05197001a": "तथैव राजा कौन्तेयो धर्मपुत्रो युधिष्ठिरः\n",
    "05197001c": "धृष्टद्युम्नमुखान्वीरांश्चोदयामास भारत\n",
    "05197002a": "चेदिकाशिकरूषाणां नेतारं दृढविक्रमम्\n",
    "05197002c": "सेनापतिममित्रघ्नं धृष्टकेतुमथादिशत्\n",
    "05197003a": "विराटं द्रुपदं चैव युयुधानं शिखण्डिनम्\n",
    "05197003c": "पाञ्चाल्यौ च महेष्वासौ युधामन्यूत्तमौजसौ\n",
    "05197004a": "ते शूराश्चित्रवर्माणस्तप्तकुण्डलधारिणः\n",
    "05197004c": "आज्यावसिक्ता ज्वलिता धिष्ण्येष्विव हुताशनाः\n",
    "05197004e": "अशोभन्त महेष्वासा ग्रहाः प्रज्वलिता इव\n",
    "05197005a": "सोऽथ सैन्यं यथायोगं पूजयित्वा नरर्षभः\n",
    "05197005c": "दिदेश तान्यनीकानि प्रयाणाय महीपतिः\n",
    "05197006a": "अभिमन्युं बृहन्तं च द्रौपदेयांश्च सर्वशः\n",
    "05197006c": "धृष्टद्युम्नमुखानेतान्प्राहिणोत्पाण्डुनन्दनः\n",
    "05197007a": "भीमं च युयुधानं च पाण्डवं च धनंजयम्\n",
    "05197007c": "द्वितीयं प्रेषयामास बलस्कन्धं युधिष्ठिरः\n",
    "05197008a": "भाण्डं समारोपयतां चरतां संप्रधावताम्\n",
    "05197008c": "हृष्टानां तत्र योधानां शब्दो दिवमिवास्पृशत्\n",
    "05197009a": "स्वयमेव ततः पश्चाद्विराटद्रुपदान्वितः\n",
    "05197009c": "तथान्यैः पृथिवीपालैः सह प्रायान्महीपतिः\n",
    "05197010a": "भीमधन्वायनी सेना धृष्टद्युम्नपुरस्कृता\n",
    "05197010c": "गङ्गेव पूर्णा स्तिमिता स्यन्दमाना व्यदृश्यत\n",
    "05197011a": "ततः पुनरनीकानि व्ययोजयत बुद्धिमान्\n",
    "05197011c": "मोहयन्धृतराष्ट्रस्य पुत्राणां बुद्धिनिस्रवम्\n",
    "05197012a": "द्रौपदेयान्महेष्वासानभिमन्युं च पाण्डवः\n",
    "05197012c": "नकुलं सहदेवं च सर्वांश्चैव प्रभद्रकान्\n",
    "05197013a": "दश चाश्वसहस्राणि द्विसाहस्रं च दन्तिनः\n",
    "05197013c": "अयुतं च पदातीनां रथाः पञ्चशतास्तथा\n",
    "05197014a": "भीमसेनं च दुर्धर्षं प्रथमं प्रादिशद्बलम्\n",
    "05197014c": "मध्यमे तु विराटं च जयत्सेनं च मागधम्\n",
    "05197015a": "महारथौ च पाञ्चाल्यौ युधामन्यूत्तमौजसौ\n",
    "05197015c": "वीर्यवन्तौ महात्मानौ गदाकार्मुकधारिणौ\n",
    "05197015e": "अन्वयातां ततो मध्ये वासुदेवधनंजयौ\n",
    "05197016a": "बभूवुरतिसंरब्धाः कृतप्रहरणा नराः\n",
    "05197016c": "तेषां विंशतिसाहस्रा ध्वजाः शूरैरधिष्ठिताः\n",
    "05197017a": "पञ्च नागसहस्राणि रथवंशाश्च सर्वशः\n",
    "05197017c": "पदातयश्च ये शूराः कार्मुकासिगदाधराः\n",
    "05197017e": "सहस्रशोऽन्वयुः पश्चादग्रतश्च सहस्रशः\n",
    "05197018a": "युधिष्ठिरो यत्र सैन्ये स्वयमेव बलार्णवे\n",
    "05197018c": "तत्र ते पृथिवीपाला भूयिष्ठं पर्यवस्थिताः\n",
    "05197019a": "तत्र नागसहस्राणि हयानामयुतानि च\n",
    "05197019c": "तथा रथसहस्राणि पदातीनां च भारत\n",
    "05197019e": "यदाश्रित्याभियुयुधे धार्तराष्ट्रं सुयोधनम्\n",
    "05197020a": "ततोऽन्ये शतशः पश्चात्सहस्रायुतशो नराः\n",
    "05197020c": "नदन्तः प्रययुस्तेषामनीकानि सहस्रशः\n",
    "05197021a": "तत्र भेरीसहस्राणि शङ्खानामयुतानि च\n",
    "05197021c": "वादयन्ति स्म संहृष्टाः सहस्रायुतशो नराः\n"
}