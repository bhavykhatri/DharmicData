{
    "02001001": "वैशंपायन उवाच\n",
    "02001001a": "ततोऽब्रवीन्मयः पार्थं वासुदेवस्य संनिधौ\n",
    "02001001c": "प्राञ्जलिः श्लक्ष्णया वाचा पूजयित्वा पुनः पुनः\n",
    "02001002a": "अस्माच्च कृष्णात्संक्रुद्धात्पावकाच्च दिधक्षतः\n",
    "02001002c": "त्वया त्रातोऽस्मि कौन्तेय ब्रूहि किं करवाणि ते\n",
    "02001003": "अर्जुन उवाच\n",
    "02001003a": "कृतमेव त्वया सर्वं स्वस्ति गच्छ महासुर\n",
    "02001003c": "प्रीतिमान्भव मे नित्यं प्रीतिमन्तो वयं च ते\n",
    "02001004": "मय उवाच\n",
    "02001004a": "युक्तमेतत्त्वयि विभो यथात्थ पुरुषर्षभ\n",
    "02001004c": "प्रीतिपूर्वमहं किंचित्कर्तुमिच्छामि भारत\n",
    "02001005a": "अहं हि विश्वकर्मा वै दानवानां महाकविः\n",
    "02001005c": "सोऽहं वै त्वत्कृते किंचित्कर्तुमिच्छामि पाण्डव\n",
    "02001006": "अर्जुन उवाच\n",
    "02001006a": "प्राणकृच्छ्राद्विमुक्तं त्वमात्मानं मन्यसे मया\n",
    "02001006c": "एवं गते न शक्ष्यामि किंचित्कारयितुं त्वया\n",
    "02001007a": "न चापि तव संकल्पं मोघमिच्छामि दानव\n",
    "02001007c": "कृष्णस्य क्रियतां किंचित्तथा प्रतिकृतं मयि\n",
    "02001008": "वैशंपायन उवाच\n",
    "02001008a": "चोदितो वासुदेवस्तु मयेन भरतर्षभ\n",
    "02001008c": "मुहूर्तमिव संदध्यौ किमयं चोद्यतामिति\n",
    "02001009a": "चोदयामास तं कृष्णः सभा वै क्रियतामिति\n",
    "02001009c": "धर्मराजस्य दैतेय यादृशीमिह मन्यसे\n",
    "02001010a": "यां कृतां नानुकुर्युस्ते मानवाः प्रेक्ष्य विस्मिताः\n",
    "02001010c": "मनुष्यलोके कृत्स्नेऽस्मिंस्तादृशीं कुरु वै सभाम्\n",
    "02001011a": "यत्र दिव्यानभिप्रायान्पश्येम विहितांस्त्वया\n",
    "02001011c": "आसुरान्मानुषांश्चैव तां सभां कुरु वै मय\n",
    "02001012a": "प्रतिगृह्य तु तद्वाक्यं संप्रहृष्टो मयस्तदा\n",
    "02001012c": "विमानप्रतिमां चक्रे पाण्डवस्य सभां मुदा\n",
    "02001013a": "ततः कृष्णश्च पार्थश्च धर्मराजे युधिष्ठिरे\n",
    "02001013c": "सर्वमेतद्यथावेद्य दर्शयामासतुर्मयम्\n",
    "02001014a": "तस्मै युधिष्ठिरः पूजां यथार्हमकरोत्तदा\n",
    "02001014c": "स तु तां प्रतिजग्राह मयः सत्कृत्य सत्कृतः\n",
    "02001015a": "स पूर्वदेवचरितं तत्र तत्र विशां पते\n",
    "02001015c": "कथयामास दैतेयः पाण्डुपुत्रेषु भारत\n",
    "02001016a": "स कालं कंचिदाश्वस्य विश्वकर्मा प्रचिन्त्य च\n",
    "02001016c": "सभां प्रचक्रमे कर्तुं पाण्डवानां महात्मनाम्\n",
    "02001017a": "अभिप्रायेण पार्थानां कृष्णस्य च महात्मनः\n",
    "02001017c": "पुण्येऽहनि महातेजाः कृतकौतुकमङ्गलः\n",
    "02001018a": "तर्पयित्वा द्विजश्रेष्ठान्पायसेन सहस्रशः\n",
    "02001018c": "धनं बहुविधं दत्त्वा तेभ्य एव च वीर्यवान्\n",
    "02001019a": "सर्वर्तुगुणसंपन्नां दिव्यरूपां मनोरमाम्\n",
    "02001019c": "दशकिष्कुसहस्रां तां मापयामास सर्वतः\n",
    "02002001": "वैशंपायन उवाच\n",
    "02002001a": "उषित्वा खाण्डवप्रस्थे सुखवासं जनार्दनः\n",
    "02002001c": "पार्थैः प्रीतिसमायुक्तैः पूजनार्होऽभिपूजितः\n",
    "02002002a": "गमनाय मतिं चक्रे पितुर्दर्शनलालसः\n",
    "02002002c": "धर्मराजमथामन्त्र्य पृथां च पृथुलोचनः\n",
    "02002003a": "ववन्दे चरणौ मूर्ध्ना जगद्वन्द्यः पितृष्वसुः\n",
    "02002003c": "स तया मूर्ध्न्युपाघ्रातः परिष्वक्तश्च केशवः\n",
    "02002004a": "ददर्शानन्तरं कृष्णो भगिनीं स्वां महायशाः\n",
    "02002004c": "तामुपेत्य हृषीकेशः प्रीत्या बाष्पसमन्वितः\n",
    "02002005a": "अर्थ्यं तथ्यं हितं वाक्यं लघु युक्तमनुत्तमम्\n",
    "02002005c": "उवाच भगवान्भद्रां सुभद्रां भद्रभाषिणीम्\n",
    "02002006a": "तया स्वजनगामीनि श्रावितो वचनानि सः\n",
    "02002006c": "संपूजितश्चाप्यसकृच्छिरसा चाभिवादितः\n",
    "02002007a": "तामनुज्ञाप्य वार्ष्णेयः प्रतिनन्द्य च भामिनीम्\n",
    "02002007c": "ददर्शानन्तरं कृष्णां धौम्यं चापि जनार्दनः\n",
    "02002008a": "ववन्दे च यथान्यायं धौम्यं पुरुषसत्तमः\n",
    "02002008c": "द्रौपदीं सान्त्वयित्वा च आमन्त्र्य च जनार्दनः\n",
    "02002009a": "भ्रातॄनभ्यगमद्धीमान्पार्थेन सहितो बली\n",
    "02002009c": "भ्रातृभिः पञ्चभिः कृष्णो वृतः शक्र इवामरैः\n",
    "02002010a": "अर्चयामास देवांश्च द्विजांश्च यदुपुंगवः\n",
    "02002010c": "माल्यजप्यनमस्कारैर्गन्धैरुच्चावचैरपि\n",
    "02002010e": "स कृत्वा सर्वकार्याणि प्रतस्थे तस्थुषां वरः\n",
    "02002011a": "स्वस्ति वाच्यार्हतो विप्रान्दधिपात्रफलाक्षतैः\n",
    "02002011c": "वसु प्रदाय च ततः प्रदक्षिणमवर्तत\n",
    "02002012a": "काञ्चनं रथमास्थाय तार्क्ष्यकेतनमाशुगम्\n",
    "02002012c": "गदाचक्रासिशार्ङ्गाद्यैरायुधैश्च समन्वितम्\n",
    "02002013a": "तिथावथ च नक्षत्रे मुहूर्ते च गुणान्विते\n",
    "02002013c": "प्रययौ पुण्डरीकाक्षः सैन्यसुग्रीववाहनः\n",
    "02002014a": "अन्वारुरोह चाप्येनं प्रेम्णा राजा युधिष्ठिरः\n",
    "02002014c": "अपास्य चास्य यन्तारं दारुकं यन्तृसत्तमम्\n",
    "02002014e": "अभीषून्संप्रजग्राह स्वयं कुरुपतिस्तदा\n",
    "02002015a": "उपारुह्यार्जुनश्चापि चामरव्यजनं सितम्\n",
    "02002015c": "रुक्मदण्डं बृहन्मूर्ध्नि दुधावाभिप्रदक्षिणम्\n",
    "02002016a": "तथैव भीमसेनोऽपि यमाभ्यां सहितो वशी\n",
    "02002016c": "पृष्ठतोऽनुययौ कृष्णमृत्विक्पौरजनैर्वृतः\n",
    "02002017a": "स तथा भ्रातृभिः सार्धं केशवः परवीरहा\n",
    "02002017c": "अनुगम्यमानः शुशुभे शिष्यैरिव गुरुः प्रियैः\n",
    "02002018a": "पार्थमामन्त्र्य गोविन्दः परिष्वज्य च पीडितम्\n",
    "02002018c": "युधिष्ठिरं पूजयित्वा भीमसेनं यमौ तथा\n",
    "02002019a": "परिष्वक्तो भृशं ताभ्यां यमाभ्यामभिवादितः\n",
    "02002019c": "ततस्तैः संविदं कृत्वा यथावन्मधुसूदनः\n",
    "02002020a": "निवर्तयित्वा च तदा पाण्डवान्सपदानुगान्\n",
    "02002020c": "स्वां पुरीं प्रययौ कृष्णः पुरंदर इवापरः\n",
    "02002021a": "लोचनैरनुजग्मुस्ते तमा दृष्टिपथात्तदा\n",
    "02002021c": "मनोभिरनुजग्मुस्ते कृष्णं प्रीतिसमन्वयात्\n",
    "02002022a": "अतृप्तमनसामेव तेषां केशवदर्शने\n",
    "02002022c": "क्षिप्रमन्तर्दधे शौरिश्चक्षुषां प्रियदर्शनः\n",
    "02002023a": "अकामा इव पार्थास्ते गोविन्दगतमानसाः\n",
    "02002023c": "निवृत्योपययुः सर्वे स्वपुरं पुरुषर्षभाः\n",
    "02002023e": "स्यन्दनेनाथ कृष्णोऽपि समये द्वारकामगात्\n",
    "02003001": "वैशंपायन उवाच\n",
    "02003001a": "अथाब्रवीन्मयः पार्थमर्जुनं जयतां वरम्\n",
    "02003001c": "आपृच्छे त्वां गमिष्यामि क्षिप्रमेष्यामि चाप्यहम्\n",
    "02003002a": "उत्तरेण तु कैलासं मैनाकं पर्वतं प्रति\n",
    "02003002c": "यक्ष्यमाणेषु सर्वेषु दानवेषु तदा मया\n",
    "02003002e": "कृतं मणिमयं भाण्डं रम्यं बिन्दुसरः प्रति\n",
    "02003003a": "सभायां सत्यसंधस्य यदासीद्वृषपर्वणः\n",
    "02003003c": "आगमिष्यामि तद्गृह्य यदि तिष्ठति भारत\n",
    "02003004a": "ततः सभां करिष्यामि पाण्डवाय यशस्विने\n",
    "02003004c": "मनःप्रह्लादिनीं चित्रां सर्वरत्नविभूषिताम्\n",
    "02003005a": "अस्ति बिन्दुसरस्येव गदा श्रेष्ठा कुरूद्वह\n",
    "02003005c": "निहिता यौवनाश्वेन राज्ञा हत्वा रणे रिपून्\n",
    "02003005e": "सुवर्णबिन्दुभिश्चित्रा गुर्वी भारसहा दृढा\n",
    "02003006a": "सा वै शतसहस्रस्य संमिता सर्वघातिनी\n",
    "02003006c": "अनुरूपा च भीमस्य गाण्डीवं भवतो यथा\n",
    "02003007a": "वारुणश्च महाशङ्खो देवदत्तः सुघोषवान्\n",
    "02003007c": "सर्वमेतत्प्रदास्यामि भवते नात्र संशयः\n",
    "02003007e": "इत्युक्त्वा सोऽसुरः पार्थं प्रागुदीचीमगाद्दिशम्\n",
    "02003008a": "उत्तरेण तु कैलासं मैनाकं पर्वतं प्रति\n",
    "02003008c": "हिरण्यशृङ्गो भगवान्महामणिमयो गिरिः\n",
    "02003009a": "रम्यं बिन्दुसरो नाम यत्र राजा भगीरथः\n",
    "02003009c": "दृष्ट्वा भागीरथीं गङ्गामुवास बहुलाः समाः\n",
    "02003010a": "यत्रेष्ट्वा सर्वभूतानामीश्वरेण महात्मना\n",
    "02003010c": "आहृताः क्रतवो मुख्याः शतं भरतसत्तम\n",
    "02003011a": "यत्र यूपा मणिमयाश्चित्याश्चापि हिरण्मयाः\n",
    "02003011c": "शोभार्थं विहितास्तत्र न तु दृष्टान्ततः कृताः\n",
    "02003012a": "यत्रेष्ट्वा स गतः सिद्धिं सहस्राक्षः शचीपतिः\n",
    "02003012c": "यत्र भूतपतिः सृष्ट्वा सर्वलोकान्सनातनः\n",
    "02003012e": "उपास्यते तिग्मतेजा वृतो भूतैः सहस्रशः\n",
    "02003013a": "नरनारायणौ ब्रह्मा यमः स्थाणुश्च पञ्चमः\n",
    "02003013c": "उपासते यत्र सत्रं सहस्रयुगपर्यये\n",
    "02003014a": "यत्रेष्टं वासुदेवेन सत्रैर्वर्षसहस्रकैः\n",
    "02003014c": "श्रद्दधानेन सततं शिष्टसंप्रतिपत्तये\n",
    "02003015a": "सुवर्णमालिनो यूपाश्चित्याश्चाप्यतिभास्वराः\n",
    "02003015c": "ददौ यत्र सहस्राणि प्रयुतानि च केशवः\n",
    "02003016a": "तत्र गत्वा स जग्राह गदां शङ्खं च भारत\n",
    "02003016c": "स्फाटिकं च सभाद्रव्यं यदासीद्वृषपर्वणः\n",
    "02003016e": "किंकरैः सह रक्षोभिरगृह्णात्सर्वमेव तत्\n",
    "02003017a": "तदाहृत्य तु तां चक्रे सोऽसुरोऽप्रतिमां सभाम्\n",
    "02003017c": "विश्रुतां त्रिषु लोकेषु दिव्यां मणिमयीं शुभाम्\n",
    "02003018a": "गदां च भीमसेनाय प्रवरां प्रददौ तदा\n",
    "02003018c": "देवदत्तं च पार्थाय ददौ शङ्खमनुत्तमम्\n",
    "02003019a": "सभा तु सा महाराज शातकुम्भमयद्रुमा\n",
    "02003019c": "दश किष्कुसहस्राणि समन्तादायताभवत्\n",
    "02003020a": "यथा वह्नेर्यथार्कस्य सोमस्य च यथैव सा\n",
    "02003020c": "भ्राजमाना तथा दिव्या बभार परमं वपुः\n",
    "02003021a": "प्रतिघ्नतीव प्रभया प्रभामर्कस्य भास्वराम्\n",
    "02003021c": "प्रबभौ ज्वलमानेव दिव्या दिव्येन वर्चसा\n",
    "02003022a": "नगमेघप्रतीकाशा दिवमावृत्य विष्ठिता\n",
    "02003022c": "आयता विपुला श्लक्ष्णा विपाप्मा विगतक्लमा\n",
    "02003023a": "उत्तमद्रव्यसंपन्ना मणिप्राकारमालिनी\n",
    "02003023c": "बहुरत्ना बहुधना सुकृता विश्वकर्मणा\n",
    "02003024a": "न दाशार्ही सुधर्मा वा ब्रह्मणो वापि तादृशी\n",
    "02003024c": "आसीद्रूपेण संपन्ना यां चक्रेऽप्रतिमां मयः\n",
    "02003025a": "तां स्म तत्र मयेनोक्ता रक्षन्ति च वहन्ति च\n",
    "02003025c": "सभामष्टौ सहस्राणि किंकरा नाम राक्षसाः\n",
    "02003026a": "अन्तरिक्षचरा घोरा महाकाया महाबलाः\n",
    "02003026c": "रक्ताक्षाः पिङ्गलाक्षाश्च शुक्तिकर्णाः प्रहारिणः\n",
    "02003027a": "तस्यां सभायां नलिनीं चकाराप्रतिमां मयः\n",
    "02003027c": "वैडूर्यपत्रविततां मणिनालमयाम्बुजाम्\n",
    "02003028a": "पद्मसौगन्धिकवतीं नानाद्विजगणायुताम्\n",
    "02003028c": "पुष्पितैः पङ्कजैश्चित्रां कूर्ममत्स्यैश्च शोभिताम्\n",
    "02003029a": "सूपतीर्थामकलुषां सर्वर्तुसलिलां शुभाम्\n",
    "02003029c": "मारुतेनैव चोद्धूतैर्मुक्ताबिन्दुभिराचिताम्\n",
    "02003030a": "मणिरत्नचितां तां तु केचिदभ्येत्य पार्थिवाः\n",
    "02003030c": "दृष्ट्वापि नाभ्यजानन्त तेऽज्ञानात्प्रपतन्त्युत\n",
    "02003031a": "तां सभामभितो नित्यं पुष्पवन्तो महाद्रुमाः\n",
    "02003031c": "आसन्नानाविधा नीलाः शीतच्छाया मनोरमाः\n",
    "02003032a": "काननानि सुगन्धीनि पुष्करिण्यश्च सर्वशः\n",
    "02003032c": "हंसकारण्डवयुताश्चक्रवाकोपशोभिताः\n",
    "02003033a": "जलजानां च माल्यानां स्थलजानां च सर्वशः\n",
    "02003033c": "मारुतो गन्धमादाय पाण्डवान्स्म निषेवते\n",
    "02003034a": "ईदृशीं तां सभां कृत्वा मासैः परिचतुर्दशैः\n",
    "02003034c": "निष्ठितां धर्मराजाय मयो राज्ञे न्यवेदयत्\n",
    "02004001": "वैशंपायन उवाच\n",
    "02004001a": "ततः प्रवेशनं चक्रे तस्यां राजा युधिष्ठिरः\n",
    "02004001c": "अयुतं भोजयामास ब्राह्मणानां नराधिपः\n",
    "02004002a": "घृतपायसेन मधुना भक्ष्यैर्मूलफलैस्तथा\n",
    "02004002c": "अहतैश्चैव वासोभिर्माल्यैरुच्चावचैरपि\n",
    "02004003a": "ददौ तेभ्यः सहस्राणि गवां प्रत्येकशः प्रभुः\n",
    "02004003c": "पुण्याहघोषस्तत्रासीद्दिवस्पृगिव भारत\n",
    "02004004a": "वादित्रैर्विविधैर्गीतैर्गन्धैरुच्चावचैरपि\n",
    "02004004c": "पूजयित्वा कुरुश्रेष्ठो दैवतानि निवेश्य च\n",
    "02004005a": "तत्र मल्ला नटा झल्लाः सूता वैतालिकास्तथा\n",
    "02004005c": "उपतस्थुर्महात्मानं सप्तरात्रं युधिष्ठिरम्\n",
    "02004006a": "तथा स कृत्वा पूजां तां भ्रातृभिः सह पाण्डवः\n",
    "02004006c": "तस्यां सभायां रम्यायां रेमे शक्रो यथा दिवि\n",
    "02004007a": "सभायामृषयस्तस्यां पाण्डवैः सह आसते\n",
    "02004007c": "आसां चक्रुर्नरेन्द्राश्च नानादेशसमागताः\n",
    "02004008a": "असितो देवलः सत्यः सर्पमाली महाशिराः\n",
    "02004008c": "अर्वावसुः सुमित्रश्च मैत्रेयः शुनको बलिः\n",
    "02004009a": "बको दाल्भ्यः स्थूलशिराः कृष्णद्वैपायनः शुकः\n",
    "02004009c": "सुमन्तुर्जैमिनिः पैलो व्यासशिष्यास्तथा वयम्\n",
    "02004010a": "तित्तिरिर्याज्ञवल्क्यश्च ससुतो लोमहर्षणः\n",
    "02004010c": "अप्सुहोम्यश्च धौम्यश्च आणीमाण्डव्यकौशिकौ\n",
    "02004011a": "दामोष्णीषस्त्रैवणिश्च पर्णादो घटजानुकः\n",
    "02004011c": "मौञ्जायनो वायुभक्षः पाराशर्यश्च सारिकौ\n",
    "02004012a": "बलवाकः शिनीवाकः सुत्यपालः कृतश्रमः\n",
    "02004012c": "जातूकर्णः शिखावांश्च सुबलः पारिजातकः\n",
    "02004013a": "पर्वतश्च महाभागो मार्कण्डेयस्तथा मुनिः\n",
    "02004013c": "पवित्रपाणिः सावर्णिर्भालुकिर्गालवस्तथा\n",
    "02004014a": "जङ्घाबन्धुश्च रैभ्यश्च कोपवेगश्रवा भृगुः\n",
    "02004014c": "हरिबभ्रुश्च कौण्डिन्यो बभ्रुमाली सनातनः\n",
    "02004015a": "कक्षीवानौशिजश्चैव नाचिकेतोऽथ गौतमः\n",
    "02004015c": "पैङ्गो वराहः शुनकः शाण्डिल्यश्च महातपाः\n",
    "02004015e": "कर्करो वेणुजङ्घश्च कलापः कठ एव च\n",
    "02004016a": "मुनयो धर्मसहिता धृतात्मानो जितेन्द्रियाः\n",
    "02004016c": "एते चान्ये च बहवो वेदवेदाङ्गपारगाः\n",
    "02004017a": "उपासते महात्मानं सभायामृषिसत्तमाः\n",
    "02004017c": "कथयन्तः कथाः पुण्या धर्मज्ञाः शुचयोऽमलाः\n",
    "02004018a": "तथैव क्षत्रियश्रेष्ठा धर्मराजमुपासते\n",
    "02004018c": "श्रीमान्महात्मा धर्मात्मा मुञ्जकेतुर्विवर्धनः\n",
    "02004019a": "संग्रामजिद्दुर्मुखश्च उग्रसेनश्च वीर्यवान्\n",
    "02004019c": "कक्षसेनः क्षितिपतिः क्षेमकश्चापराजितः\n",
    "02004019e": "काम्बोजराजः कमलः कम्पनश्च महाबलः\n",
    "02004020a": "सततं कम्पयामास यवनानेक एव यः\n",
    "02004020c": "यथासुरान्कालकेयान्देवो वज्रधरस्तथा\n",
    "02004021a": "जटासुरो मद्रकान्तश्च राजा; कुन्तिः कुणिन्दश्च किरातराजः\n",
    "02004021c": "तथाङ्गवङ्गौ सह पुण्ड्रकेण; पाण्ड्योड्रराजौ सह चान्ध्रकेण\n",
    "02004022a": "किरातराजः सुमना यवनाधिपतिस्तथा\n",
    "02004022c": "चाणूरो देवरातश्च भोजो भीमरथश्च यः\n",
    "02004023a": "श्रुतायुधश्च कालिङ्गो जयत्सेनश्च मागधः\n",
    "02004023c": "सुशर्मा चेकितानश्च सुरथोऽमित्रकर्षणः\n",
    "02004024a": "केतुमान्वसुदानश्च वैदेहोऽथ कृतक्षणः\n",
    "02004024c": "सुधर्मा चानिरुद्धश्च श्रुतायुश्च महाबलः\n",
    "02004025a": "अनूपराजो दुर्धर्षः क्षेमजिच्च सुदक्षिणः\n",
    "02004025c": "शिशुपालः सहसुतः करूषाधिपतिस्तथा\n",
    "02004026a": "वृष्णीनां चैव दुर्धर्षाः कुमारा देवरूपिणः\n",
    "02004026c": "आहुको विपृथुश्चैव गदः सारण एव च\n",
    "02004027a": "अक्रूरः कृतवर्मा च सात्यकिश्च शिनेः सुतः\n",
    "02004027c": "भीष्मकोऽथाहृतिश्चैव द्युमत्सेनश्च वीर्यवान्\n",
    "02004027e": "केकयाश्च महेष्वासा यज्ञसेनश्च सौमकिः\n",
    "02004028a": "अर्जुनं चापि संश्रित्य राजपुत्रा महाबलाः\n",
    "02004028c": "अशिक्षन्त धनुर्वेदं रौरवाजिनवाससः\n",
    "02004029a": "तत्रैव शिक्षिता राजन्कुमारा वृष्णिनन्दनाः\n",
    "02004029c": "रौक्मिणेयश्च साम्बश्च युयुधानश्च सात्यकिः\n",
    "02004030a": "एते चान्ये च बहवो राजानः पृथिवीपते\n",
    "02004030c": "धनंजयसखा चात्र नित्यमास्ते स्म तुम्बुरुः\n",
    "02004031a": "चित्रसेनः सहामात्यो गन्धर्वाप्सरसस्तथा\n",
    "02004031c": "गीतवादित्रकुशलाः शम्यातालविशारदाः\n",
    "02004032a": "प्रमाणेऽथ लयस्थाने किंनराः कृतनिश्रमाः\n",
    "02004032c": "संचोदितास्तुम्बुरुणा गन्धर्वाः सहिता जगुः\n",
    "02004033a": "गायन्ति दिव्यतानैस्ते यथान्यायं मनस्विनः\n",
    "02004033c": "पाण्डुपुत्रानृषींश्चैव रमयन्त उपासते\n",
    "02004034a": "तस्यां सभायामासीनाः सुव्रताः सत्यसंगराः\n",
    "02004034c": "दिवीव देवा ब्रह्माणं युधिष्ठिरमुपासते\n",
    "02005001": "वैशंपायन उवाच\n",
    "02005001a": "तथा तत्रोपविष्टेषु पाण्डवेषु महात्मसु\n",
    "02005001c": "महत्सु चोपविष्टेषु गन्धर्वेषु च भारत\n",
    "02005002a": "लोकाननुचरन्सर्वानागमत्तां सभामृषिः\n",
    "02005002c": "नारदः सुमहातेजा ऋषिभिः सहितस्तदा\n",
    "02005003a": "पारिजातेन राजेन्द्र रैवतेन च धीमता\n",
    "02005003c": "सुमुखेन च सौम्येन देवर्षिरमितद्युतिः\n",
    "02005003e": "सभास्थान्पाण्डवान्द्रष्टुं प्रीयमाणो मनोजवः\n",
    "02005004a": "तमागतमृषिं दृष्ट्वा नारदं सर्वधर्मवित्\n",
    "02005004c": "सहसा पाण्डवश्रेष्ठः प्रत्युत्थायानुजैः सह\n",
    "02005004e": "अभ्यवादयत प्रीत्या विनयावनतस्तदा\n",
    "02005005a": "तदर्हमासनं तस्मै संप्रदाय यथाविधि\n",
    "02005005c": "अर्चयामास रत्नैश्च सर्वकामैश्च धर्मवित्\n",
    "02005006a": "सोऽर्चितः पाण्डवैः सर्वैर्महर्षिर्वेदपारगः\n",
    "02005006c": "धर्मकामार्थसंयुक्तं पप्रच्छेदं युधिष्ठिरम्\n",
    "02005007": "नारद उवाच\n",
    "02005007a": "कच्चिदर्थाश्च कल्पन्ते धर्मे च रमते मनः\n",
    "02005007c": "सुखानि चानुभूयन्ते मनश्च न विहन्यते\n",
    "02005008a": "कच्चिदाचरितां पूर्वैर्नरदेव पितामहैः\n",
    "02005008c": "वर्तसे वृत्तिमक्षीणां धर्मार्थसहितां नृषु\n",
    "02005009a": "कच्चिदर्थेन वा धर्मं धर्मेणार्थमथापि वा\n",
    "02005009c": "उभौ वा प्रीतिसारेण न कामेन प्रबाधसे\n",
    "02005010a": "कच्चिदर्थं च धर्मं च कामं च जयतां वर\n",
    "02005010c": "विभज्य काले कालज्ञ सदा वरद सेवसे\n",
    "02005011a": "कच्चिद्राजगुणैः षड्भिः सप्तोपायांस्तथानघ\n",
    "02005011c": "बलाबलं तथा सम्यक्चतुर्दश परीक्षसे\n",
    "02005012a": "कच्चिदात्मानमन्वीक्ष्य परांश्च जयतां वर\n",
    "02005012c": "तथा संधाय कर्माणि अष्टौ भारत सेवसे\n",
    "02005013a": "कच्चित्प्रकृतयः षट्ते न लुप्ता भरतर्षभ\n",
    "02005013c": "आढ्यास्तथाव्यसनिनः स्वनुरक्ताश्च सर्वशः\n",
    "02005014a": "कच्चिन्न तर्कैर्दूतैर्वा ये चाप्यपरिशङ्किताः\n",
    "02005014c": "त्वत्तो वा तव वामात्यैर्भिद्यते जातु मन्त्रितम्\n",
    "02005015a": "कच्चित्संधिं यथाकालं विग्रहं चोपसेवसे\n",
    "02005015c": "कच्चिद्वृत्तिमुदासीने मध्यमे चानुवर्तसे\n",
    "02005016a": "कच्चिदात्मसमा बुद्ध्या शुचयो जीवितक्षमाः\n",
    "02005016c": "कुलीनाश्चानुरक्ताश्च कृतास्ते वीर मन्त्रिणः\n",
    "02005017a": "विजयो मन्त्रमूलो हि राज्ञां भवति भारत\n",
    "02005017c": "सुसंवृतो मन्त्रधनैरमात्यैः शास्त्रकोविदैः\n",
    "02005018a": "कच्चिन्निद्रावशं नैषि कच्चित्काले विबुध्यसे\n",
    "02005018c": "कच्चिच्चापररात्रेषु चिन्तयस्यर्थमर्थवित्\n",
    "02005019a": "कच्चिन्मन्त्रयसे नैकः कच्चिन्न बहुभिः सह\n",
    "02005019c": "कच्चित्ते मन्त्रितो मन्त्रो न राष्ट्रमनुधावति\n",
    "02005020a": "कच्चिदर्थान्विनिश्चित्य लघुमूलान्महोदयान्\n",
    "02005020c": "क्षिप्रमारभसे कर्तुं न विघ्नयसि तादृशान्\n",
    "02005021a": "कच्चिन्न सर्वे कर्मान्ताः परोक्षास्ते विशङ्किताः\n",
    "02005021c": "सर्वे वा पुनरुत्सृष्टाः संसृष्टं ह्यत्र कारणम्\n",
    "02005022a": "कच्चिद्राजन्कृतान्येव कृतप्रायाणि वा पुनः\n",
    "02005022c": "विदुस्ते वीर कर्माणि नानवाप्तानि कानिचित्\n",
    "02005023a": "कच्चित्कारणिकाः सर्वे सर्वशास्त्रेषु कोविदाः\n",
    "02005023c": "कारयन्ति कुमारांश्च योधमुख्यांश्च सर्वशः\n",
    "02005024a": "कच्चित्सहस्रैर्मूर्खाणामेकं क्रीणासि पण्डितम्\n",
    "02005024c": "पण्डितो ह्यर्थकृच्छ्रेषु कुर्यान्निःश्रेयसं परम्\n",
    "02005025a": "कच्चिद्दुर्गाणि सर्वाणि धनधान्यायुधोदकैः\n",
    "02005025c": "यन्त्रैश्च परिपूर्णानि तथा शिल्पिधनुर्धरैः\n",
    "02005026a": "एकोऽप्यमात्यो मेधावी शूरो दान्तो विचक्षणः\n",
    "02005026c": "राजानं राजपुत्रं वा प्रापयेन्महतीं श्रियम्\n",
    "02005027a": "कच्चिदष्टादशान्येषु स्वपक्षे दश पञ्च च\n",
    "02005027c": "त्रिभिस्त्रिभिरविज्ञातैर्वेत्सि तीर्थानि चारकैः\n",
    "02005028a": "कच्चिद्द्विषामविदितः प्रतियत्तश्च सर्वदा\n",
    "02005028c": "नित्ययुक्तो रिपून्सर्वान्वीक्षसे रिपुसूदन\n",
    "02005029a": "कच्चिद्विनयसंपन्नः कुलपुत्रो बहुश्रुतः\n",
    "02005029c": "अनसूयुरनुप्रष्टा सत्कृतस्ते पुरोहितः\n",
    "02005030a": "कच्चिदग्निषु ते युक्तो विधिज्ञो मतिमानृजुः\n",
    "02005030c": "हुतं च होष्यमाणं च काले वेदयते सदा\n",
    "02005031a": "कच्चिदङ्गेषु निष्णातो ज्योतिषां प्रतिपादकः\n",
    "02005031c": "उत्पातेषु च सर्वेषु दैवज्ञः कुशलस्तव\n",
    "02005032a": "कच्चिन्मुख्या महत्स्वेव मध्यमेषु च मध्यमाः\n",
    "02005032c": "जघन्याश्च जघन्येषु भृत्याः कर्मसु योजिताः\n",
    "02005033a": "अमात्यानुपधातीतान्पितृपैतामहाञ्शुचीन्\n",
    "02005033c": "श्रेष्ठाञ्श्रेष्ठेषु कच्चित्त्वं नियोजयसि कर्मसु\n",
    "02005034a": "कच्चिन्नोग्रेण दण्डेन भृशमुद्वेजितप्रजाः\n",
    "02005034c": "राष्ट्रं तवानुशासन्ति मन्त्रिणो भरतर्षभ\n",
    "02005035a": "कच्चित्त्वां नावजानन्ति याजकाः पतितं यथा\n",
    "02005035c": "उग्रप्रतिग्रहीतारं कामयानमिव स्त्रियः\n",
    "02005036a": "कच्चिद्धृष्टश्च शूरश्च मतिमान्धृतिमाञ्शुचिः\n",
    "02005036c": "कुलीनश्चानुरक्तश्च दक्षः सेनापतिस्तव\n",
    "02005037a": "कच्चिद्बलस्य ते मुख्याः सर्वे युद्धविशारदाः\n",
    "02005037c": "दृष्टापदाना विक्रान्तास्त्वया सत्कृत्य मानिताः\n",
    "02005038a": "कच्चिद्बलस्य भक्तं च वेतनं च यथोचितम्\n",
    "02005038c": "संप्राप्तकालं दातव्यं ददासि न विकर्षसि\n",
    "02005039a": "कालातिक्रमणाद्ध्येते भक्तवेतनयोर्भृताः\n",
    "02005039c": "भर्तुः कुप्यन्ति दौर्गत्यात्सोऽनर्थः सुमहान्स्मृतः\n",
    "02005040a": "कच्चित्सर्वेऽनुरक्तास्त्वां कुलपुत्राः प्रधानतः\n",
    "02005040c": "कच्चित्प्राणांस्तवार्थेषु संत्यजन्ति सदा युधि\n",
    "02005041a": "कच्चिन्नैको बहूनर्थान्सर्वशः सांपरायिकान्\n",
    "02005041c": "अनुशास्सि यथाकामं कामात्मा शासनातिगः\n",
    "02005042a": "कच्चित्पुरुषकारेण पुरुषः कर्म शोभयन्\n",
    "02005042c": "लभते मानमधिकं भूयो वा भक्तवेतनम्\n",
    "02005043a": "कच्चिद्विद्याविनीतांश्च नराञ्ज्ञानविशारदान्\n",
    "02005043c": "यथार्हं गुणतश्चैव दानेनाभ्यवपद्यसे\n",
    "02005044a": "कच्चिद्दारान्मनुष्याणां तवार्थे मृत्युमेयुषाम्\n",
    "02005044c": "व्यसनं चाभ्युपेतानां बिभर्षि भरतर्षभ\n",
    "02005045a": "कच्चिद्भयादुपनतं क्लीबं वा रिपुमागतम्\n",
    "02005045c": "युद्धे वा विजितं पार्थ पुत्रवत्परिरक्षसि\n",
    "02005046a": "कच्चित्त्वमेव सर्वस्याः पृथिव्याः पृथिवीपते\n",
    "02005046c": "समश्च नाभिशङ्क्यश्च यथा माता यथा पिता\n",
    "02005047a": "कच्चिद्व्यसनिनं शत्रुं निशम्य भरतर्षभ\n",
    "02005047c": "अभियासि जवेनैव समीक्ष्य त्रिविधं बलम्\n",
    "02005048a": "पार्ष्णिमूलं च विज्ञाय व्यवसायं पराजयम्\n",
    "02005048c": "बलस्य च महाराज दत्त्वा वेतनमग्रतः\n",
    "02005049a": "कच्चिच्च बलमुख्येभ्यः परराष्ट्रे परंतप\n",
    "02005049c": "उपच्छन्नानि रत्नानि प्रयच्छसि यथार्हतः\n",
    "02005050a": "कच्चिदात्मानमेवाग्रे विजित्य विजितेन्द्रियः\n",
    "02005050c": "पराञ्जिगीषसे पार्थ प्रमत्तानजितेन्द्रियान्\n",
    "02005051a": "कच्चित्ते यास्यतः शत्रून्पूर्वं यान्ति स्वनुष्ठिताः\n",
    "02005051c": "साम दानं च भेदश्च दण्डश्च विधिवद्गुणाः\n",
    "02005052a": "कच्चिन्मूलं दृढं कृत्वा यात्रां यासि विशां पते\n",
    "02005052c": "तांश्च विक्रमसे जेतुं जित्वा च परिरक्षसि\n",
    "02005053a": "कच्चिदष्टाङ्गसंयुक्ता चतुर्विधबला चमूः\n",
    "02005053c": "बलमुख्यैः सुनीता ते द्विषतां प्रतिबाधनी\n",
    "02005054a": "कच्चिल्लवं च मुष्टिं च परराष्ट्रे परंतप\n",
    "02005054c": "अविहाय महाराज विहंसि समरे रिपून्\n",
    "02005055a": "कच्चित्स्वपरराष्ट्रेषु बहवोऽधिकृतास्तव\n",
    "02005055c": "अर्थान्समनुतिष्ठन्ति रक्षन्ति च परस्परम्\n",
    "02005056a": "कच्चिदभ्यवहार्याणि गात्रसंस्पर्शकानि च\n",
    "02005056c": "घ्रेयाणि च महाराज रक्षन्त्यनुमतास्तव\n",
    "02005057a": "कच्चित्कोशं च कोष्ठं च वाहनं द्वारमायुधम्\n",
    "02005057c": "आयश्च कृतकल्याणैस्तव भक्तैरनुष्ठितः\n",
    "02005058a": "कच्चिदाभ्यन्तरेभ्यश्च बाह्येभ्यश्च विशां पते\n",
    "02005058c": "रक्षस्यात्मानमेवाग्रे तांश्च स्वेभ्यो मिथश्च तान्\n",
    "02005059a": "कच्चिन्न पाने द्यूते वा क्रीडासु प्रमदासु च\n",
    "02005059c": "प्रतिजानन्ति पूर्वाह्णे व्ययं व्यसनजं तव\n",
    "02005060a": "कच्चिदायस्य चार्धेन चतुर्भागेन वा पुनः\n",
    "02005060c": "पादभागैस्त्रिभिर्वापि व्ययः संशोध्यते तव\n",
    "02005061a": "कच्चिज्ज्ञातीन्गुरून्वृद्धान्वणिजः शिल्पिनः श्रितान्\n",
    "02005061c": "अभीक्ष्णमनुगृह्णासि धनधान्येन दुर्गतान्\n",
    "02005062a": "कच्चिदायव्यये युक्ताः सर्वे गणकलेखकाः\n",
    "02005062c": "अनुतिष्ठन्ति पूर्वाह्णे नित्यमायव्ययं तव\n",
    "02005063a": "कच्चिदर्थेषु संप्रौढान्हितकामाननुप्रियान्\n",
    "02005063c": "नापकर्षसि कर्मभ्यः पूर्वमप्राप्य किल्बिषम्\n",
    "02005064a": "कच्चिद्विदित्वा पुरुषानुत्तमाधममध्यमान्\n",
    "02005064c": "त्वं कर्मस्वनुरूपेषु नियोजयसि भारत\n",
    "02005065a": "कच्चिन्न लुब्धाश्चौरा वा वैरिणो वा विशां पते\n",
    "02005065c": "अप्राप्तव्यवहारा वा तव कर्मस्वनुष्ठिताः\n",
    "02005066a": "कच्चिन्न लुब्धैश्चौरैर्वा कुमारैः स्त्रीबलेन वा\n",
    "02005066c": "त्वया वा पीड्यते राष्ट्रं कच्चित्पुष्टाः कृषीवलाः\n",
    "02005067a": "कच्चिद्राष्ट्रे तडागानि पूर्णानि च महान्ति च\n",
    "02005067c": "भागशो विनिविष्टानि न कृषिर्देवमातृका\n",
    "02005068a": "कच्चिद्बीजं च भक्तं च कर्षकायावसीदते\n",
    "02005068c": "प्रतिकं च शतं वृद्ध्या ददास्यृणमनुग्रहम्\n",
    "02005069a": "कच्चित्स्वनुष्ठिता तात वार्त्ता ते साधुभिर्जनैः\n",
    "02005069c": "वार्त्तायां संश्रितस्तात लोकोऽयं सुखमेधते\n",
    "02005070a": "कच्चिच्छुचिकृतः प्राज्ञाः पञ्च पञ्च स्वनुष्ठिताः\n",
    "02005070c": "क्षेमं कुर्वन्ति संहत्य राजञ्जनपदे तव\n",
    "02005071a": "कच्चिन्नगरगुप्त्यर्थं ग्रामा नगरवत्कृताः\n",
    "02005071c": "ग्रामवच्च कृता रक्षा ते च सर्वे तदर्पणाः\n",
    "02005072a": "कच्चिद्बलेनानुगताः समानि विषमाणि च\n",
    "02005072c": "पुराणचौराः साध्यक्षाश्चरन्ति विषये तव\n",
    "02005073a": "कच्चित्स्त्रियः सान्त्वयसि कच्चित्ताश्च सुरक्षिताः\n",
    "02005073c": "कच्चिन्न श्रद्दधास्यासां कच्चिद्गुह्यं न भाषसे\n",
    "02005074a": "कच्चिच्चारान्निशि श्रुत्वा तत्कार्यमनुचिन्त्य च\n",
    "02005074c": "प्रियाण्यनुभवञ्शेषे विदित्वाभ्यन्तरं जनम्\n",
    "02005075a": "कच्चिद्द्वौ प्रथमौ यामौ रात्र्यां सुप्त्वा विशां पते\n",
    "02005075c": "संचिन्तयसि धर्मार्थौ याम उत्थाय पश्चिमे\n",
    "02005076a": "कच्चिद्दर्शयसे नित्यं मनुष्यान्समलंकृतान्\n",
    "02005076c": "उत्थाय काले कालज्ञः सह पाण्डव मन्त्रिभिः\n",
    "02005077a": "कच्चिद्रक्ताम्बरधराः खड्गहस्ताः स्वलंकृताः\n",
    "02005077c": "अभितस्त्वामुपासन्ते रक्षणार्थमरिंदम\n",
    "02005078a": "कच्चिद्दण्ड्येषु यमवत्पूज्येषु च विशां पते\n",
    "02005078c": "परीक्ष्य वर्तसे सम्यगप्रियेषु प्रियेषु च\n",
    "02005079a": "कच्चिच्छारीरमाबाधमौषधैर्नियमेन वा\n",
    "02005079c": "मानसं वृद्धसेवाभिः सदा पार्थापकर्षसि\n",
    "02005080a": "कच्चिद्वैद्याश्चिकित्सायामष्टाङ्गायां विशारदाः\n",
    "02005080c": "सुहृदश्चानुरक्ताश्च शरीरे ते हिताः सदा\n",
    "02005081a": "कच्चिन्न मानान्मोहाद्वा कामाद्वापि विशां पते\n",
    "02005081c": "अर्थिप्रत्यर्थिनः प्राप्तानपास्यसि कथंचन\n",
    "02005082a": "कच्चिन्न लोभान्मोहाद्वा विश्रम्भात्प्रणयेन वा\n",
    "02005082c": "आश्रितानां मनुष्याणां वृत्तिं त्वं संरुणत्सि च\n",
    "02005083a": "कच्चित्पौरा न सहिता ये च ते राष्ट्रवासिनः\n",
    "02005083c": "त्वया सह विरुध्यन्ते परैः क्रीताः कथंचन\n",
    "02005084a": "कच्चित्ते दुर्बलः शत्रुर्बलेनोपनिपीडितः\n",
    "02005084c": "मन्त्रेण बलवान्कश्चिदुभाभ्यां वा युधिष्ठिर\n",
    "02005085a": "कच्चित्सर्वेऽनुरक्तास्त्वां भूमिपालाः प्रधानतः\n",
    "02005085c": "कच्चित्प्राणांस्त्वदर्थेषु संत्यजन्ति त्वया हृताः\n",
    "02005086a": "कच्चित्ते सर्वविद्यासु गुणतोऽर्चा प्रवर्तते\n",
    "02005086c": "ब्राह्मणानां च साधूनां तव निःश्रेयसे शुभा\n",
    "02005087a": "कच्चिद्धर्मे त्रयीमूले पूर्वैराचरिते जनैः\n",
    "02005087c": "वर्तमानस्तथा कर्तुं तस्मिन्कर्मणि वर्तसे\n",
    "02005088a": "कच्चित्तव गृहेऽन्नानि स्वादून्यश्नन्ति वै द्विजाः\n",
    "02005088c": "गुणवन्ति गुणोपेतास्तवाध्यक्षं सदक्षिणम्\n",
    "02005089a": "कच्चित्क्रतूनेकचित्तो वाजपेयांश्च सर्वशः\n",
    "02005089c": "पुण्डरीकांश्च कार्त्स्न्येन यतसे कर्तुमात्मवान्\n",
    "02005090a": "कच्चिज्ज्ञातीन्गुरून्वृद्धान्दैवतांस्तापसानपि\n",
    "02005090c": "चैत्यांश्च वृक्षान्कल्याणान्ब्राह्मणांश्च नमस्यसि\n",
    "02005091a": "कच्चिदेषा च ते बुद्धिर्वृत्तिरेषा च तेऽनघ\n",
    "02005091c": "आयुष्या च यशस्या च धर्मकामार्थदर्शिनी\n",
    "02005092a": "एतया वर्तमानस्य बुद्ध्या राष्ट्रं न सीदति\n",
    "02005092c": "विजित्य च महीं राजा सोऽत्यन्तं सुखमेधते\n",
    "02005093a": "कच्चिदार्यो विशुद्धात्मा क्षारितश्चौरकर्मणि\n",
    "02005093c": "अदृष्टशास्त्रकुशलैर्न लोभाद्वध्यते शुचिः\n",
    "02005094a": "पृष्टो गृहीतस्तत्कारी तज्ज्ञैर्दृष्टः सकारणः\n",
    "02005094c": "कच्चिन्न मुच्यते स्तेनो द्रव्यलोभान्नरर्षभ\n",
    "02005095a": "व्युत्पन्ने कच्चिदाढ्यस्य दरिद्रस्य च भारत\n",
    "02005095c": "अर्थान्न मिथ्या पश्यन्ति तवामात्या हृता धनैः\n",
    "02005096a": "नास्तिक्यमनृतं क्रोधं प्रमादं दीर्घसूत्रताम्\n",
    "02005096c": "अदर्शनं ज्ञानवतामालस्यं क्षिप्तचित्तताम्\n",
    "02005097a": "एकचिन्तनमर्थानामनर्थज्ञैश्च चिन्तनम्\n",
    "02005097c": "निश्चितानामनारम्भं मन्त्रस्यापरिरक्षणम्\n",
    "02005098a": "मङ्गल्यस्याप्रयोगं च प्रसङ्गं विषयेषु च\n",
    "02005098c": "कच्चित्त्वं वर्जयस्येतान्राजदोषांश्चतुर्दश\n",
    "02005099a": "कच्चित्ते सफला वेदाः कच्चित्ते सफलं धनम्\n",
    "02005099c": "कच्चित्ते सफला दाराः कच्चित्ते सफलं श्रुतम्\n",
    "02005100": "युधिष्ठिर उवाच\n",
    "02005100a": "कथं वै सफला वेदाः कथं वै सफलं धनम्\n",
    "02005100c": "कथं वै सफला दाराः कथं वै सफलं श्रुतम्\n",
    "02005101": "नारद उवाच\n",
    "02005101a": "अग्निहोत्रफला वेदा दत्तभुक्तफलं धनम्\n",
    "02005101c": "रतिपुत्रफला दाराः शीलवृत्तफलं श्रुतम्\n",
    "02005102": "वैशंपायन उवाच\n",
    "02005102a": "एतदाख्याय स मुनिर्नारदः सुमहातपाः\n",
    "02005102c": "पप्रच्छानन्तरमिदं धर्मात्मानं युधिष्ठिरम्\n",
    "02005103": "नारद उवाच\n",
    "02005103a": "कच्चिदभ्यागता दूराद्वणिजो लाभकारणात्\n",
    "02005103c": "यथोक्तमवहार्यन्ते शुल्कं शुल्कोपजीविभिः\n",
    "02005104a": "कच्चित्ते पुरुषा राजन्पुरे राष्ट्रे च मानिताः\n",
    "02005104c": "उपानयन्ति पण्यानि उपधाभिरवञ्चिताः\n",
    "02005105a": "कच्चिच्छृणोषि वृद्धानां धर्मार्थसहिता गिरः\n",
    "02005105c": "नित्यमर्थविदां तात तथा धर्मानुदर्शिनाम्\n",
    "02005106a": "कच्चित्ते कृषितन्त्रेषु गोषु पुष्पफलेषु च\n",
    "02005106c": "धर्मार्थं च द्विजातिभ्यो दीयते मधुसर्पिषी\n",
    "02005107a": "द्रव्योपकरणं कच्चित्सर्वदा सर्वशिल्पिनाम्\n",
    "02005107c": "चातुर्मास्यावरं सम्यङ्नियतं संप्रयच्छसि\n",
    "02005108a": "कच्चित्कृतं विजानीषे कर्तारं च प्रशंससि\n",
    "02005108c": "सतां मध्ये महाराज सत्करोषि च पूजयन्\n",
    "02005109a": "कच्चित्सूत्राणि सर्वाणि गृह्णासि भरतर्षभ\n",
    "02005109c": "हस्तिसूत्राश्वसूत्राणि रथसूत्राणि चाभिभो\n",
    "02005110a": "कच्चिदभ्यस्यते शश्वद्गृहे ते भरतर्षभ\n",
    "02005110c": "धनुर्वेदस्य सूत्रं च यन्त्रसूत्रं च नागरम्\n",
    "02005111a": "कच्चिदस्त्राणि सर्वाणि ब्रह्मदण्डश्च तेऽनघ\n",
    "02005111c": "विषयोगाश्च ते सर्वे विदिताः शत्रुनाशनाः\n",
    "02005112a": "कच्चिदग्निभयाच्चैव सर्पव्यालभयात्तथा\n",
    "02005112c": "रोगरक्षोभयाच्चैव राष्ट्रं स्वं परिरक्षसि\n",
    "02005113a": "कच्चिदन्धांश्च मूकांश्च पङ्गून्व्यङ्गानबान्धवान्\n",
    "02005113c": "पितेव पासि धर्मज्ञ तथा प्रव्रजितानपि\n",
    "02005114": "वैशंपायन उवाच\n",
    "02005114a": "एताः कुरूणामृषभो महात्मा; श्रुत्वा गिरो ब्राह्मणसत्तमस्य\n",
    "02005114c": "प्रणम्य पादावभिवाद्य हृष्टो; राजाब्रवीन्नारदं देवरूपम्\n",
    "02005115a": "एवं करिष्यामि यथा त्वयोक्तं; प्रज्ञा हि मे भूय एवाभिवृद्धा\n",
    "02005115c": "उक्त्वा तथा चैव चकार राजा; लेभे महीं सागरमेखलां च\n",
    "02005116": "नारद उवाच\n",
    "02005116a": "एवं यो वर्तते राजा चातुर्वर्ण्यस्य रक्षणे\n",
    "02005116c": "स विहृत्येह सुसुखी शक्रस्यैति सलोकताम्\n",
    "02006001": "वैशंपायन उवाच\n",
    "02006001a": "संपूज्याथाभ्यनुज्ञातो महर्षेर्वचनात्परम्\n",
    "02006001c": "प्रत्युवाचानुपूर्व्येण धर्मराजो युधिष्ठिरः\n",
    "02006002a": "भगवन्न्याय्यमाहैतं यथावद्धर्मनिश्चयम्\n",
    "02006002c": "यथाशक्ति यथान्यायं क्रियतेऽयं विधिर्मया\n",
    "02006003a": "राजभिर्यद्यथा कार्यं पुरा तत्तन्न संशयः\n",
    "02006003c": "यथान्यायोपनीतार्थं कृतं हेतुमदर्थवत्\n",
    "02006004a": "वयं तु सत्पथं तेषां यातुमिच्छामहे प्रभो\n",
    "02006004c": "न तु शक्यं तथा गन्तुं यथा तैर्नियतात्मभिः\n",
    "02006005a": "एवमुक्त्वा स धर्मात्मा वाक्यं तदभिपूज्य च\n",
    "02006005c": "मुहूर्तात्प्राप्तकालं च दृष्ट्वा लोकचरं मुनिम्\n",
    "02006006a": "नारदं स्वस्थमासीनमुपासीनो युधिष्ठिरः\n",
    "02006006c": "अपृच्छत्पाण्डवस्तत्र राजमध्ये महामतिः\n",
    "02006007a": "भवान्संचरते लोकान्सदा नानाविधान्बहून्\n",
    "02006007c": "ब्रह्मणा निर्मितान्पूर्वं प्रेक्षमाणो मनोजवः\n",
    "02006008a": "ईदृशी भवता काचिद्दृष्टपूर्वा सभा क्वचित्\n",
    "02006008c": "इतो वा श्रेयसी ब्रह्मंस्तन्ममाचक्ष्व पृच्छतः\n",
    "02006009a": "तच्छ्रुत्वा नारदस्तस्य धर्मराजस्य भाषितम्\n",
    "02006009c": "पाण्डवं प्रत्युवाचेदं स्मयन्मधुरया गिरा\n",
    "02006010a": "मानुषेषु न मे तात दृष्टपूर्वा न च श्रुता\n",
    "02006010c": "सभा मणिमयी राजन्यथेयं तव भारत\n",
    "02006011a": "सभां तु पितृराजस्य वरुणस्य च धीमतः\n",
    "02006011c": "कथयिष्ये तथेन्द्रस्य कैलासनिलयस्य च\n",
    "02006012a": "ब्रह्मणश्च सभां दिव्यां कथयिष्ये गतक्लमाम्\n",
    "02006012c": "यदि ते श्रवणे बुद्धिर्वर्तते भरतर्षभ\n",
    "02006013a": "नारदेनैवमुक्तस्तु धर्मराजो युधिष्ठिरः\n",
    "02006013c": "प्राञ्जलिर्भ्रातृभिः सार्धं तैश्च सर्वैर्नृपैर्वृतः\n",
    "02006014a": "नारदं प्रत्युवाचेदं धर्मराजो महामनाः\n",
    "02006014c": "सभाः कथय ताः सर्वाः श्रोतुमिच्छामहे वयम्\n",
    "02006015a": "किंद्रव्यास्ताः सभा ब्रह्मन्किंविस्ताराः किमायताः\n",
    "02006015c": "पितामहं च के तस्यां सभायां पर्युपासते\n",
    "02006016a": "वासवं देवराजं च यमं वैवस्वतं च के\n",
    "02006016c": "वरुणं च कुबेरं च सभायां पर्युपासते\n",
    "02006017a": "एतत्सर्वं यथातत्त्वं देवर्षे वदतस्तव\n",
    "02006017c": "श्रोतुमिच्छाम सहिताः परं कौतूहलं हि नः\n",
    "02006018a": "एवमुक्तः पाण्डवेन नारदः प्रत्युवाच तम्\n",
    "02006018c": "क्रमेण राजन्दिव्यास्ताः श्रूयन्तामिह नः सभाः\n",
    "02007001": "नारद उवाच\n",
    "02007001a": "शक्रस्य तु सभा दिव्या भास्वरा कर्मभिर्जिता\n",
    "02007001c": "स्वयं शक्रेण कौरव्य निर्मितार्कसमप्रभा\n",
    "02007002a": "विस्तीर्णा योजनशतं शतमध्यर्धमायता\n",
    "02007002c": "वैहायसी कामगमा पञ्चयोजनमुच्छ्रिता\n",
    "02007003a": "जराशोकक्लमापेता निरातङ्का शिवा शुभा\n",
    "02007003c": "वेश्मासनवती रम्या दिव्यपादपशोभिता\n",
    "02007004a": "तस्यां देवेश्वरः पार्थ सभायां परमासने\n",
    "02007004c": "आस्ते शच्या महेन्द्राण्या श्रिया लक्ष्म्या च भारत\n",
    "02007005a": "बिभ्रद्वपुरनिर्देश्यं किरीटी लोहिताङ्गदः\n",
    "02007005c": "विरजोम्बरश्चित्रमाल्यो ह्रीकीर्तिद्युतिभिः सह\n",
    "02007006a": "तस्यामुपासते नित्यं महात्मानं शतक्रतुम्\n",
    "02007006c": "मरुतः सर्वतो राजन्सर्वे च गृहमेधिनः\n",
    "02007006e": "सिद्धा देवर्षयश्चैव साध्या देवगणास्तथा\n",
    "02007007a": "एते सानुचराः सर्वे दिव्यरूपाः स्वलंकृताः\n",
    "02007007c": "उपासते महात्मानं देवराजमरिंदमम्\n",
    "02007008a": "तथा देवर्षयः सर्वे पार्थ शक्रमुपासते\n",
    "02007008c": "अमला धूतपाप्मानो दीप्यमाना इवाग्नयः\n",
    "02007008e": "तेजस्विनः सोमयुजो विपापा विगतक्लमाः\n",
    "02007009a": "पराशरः पर्वतश्च तथा सावर्णिगालवौ\n",
    "02007009c": "शङ्खश्च लिखितश्चैव तथा गौरशिरा मुनिः\n",
    "02007010a": "दुर्वासाश्च दीर्घतपा याज्ञवल्क्योऽथ भालुकिः\n",
    "02007010c": "उद्दालकः श्वेतकेतुस्तथा शाट्यायनः प्रभुः\n",
    "02007011a": "हविष्मांश्च गविष्ठश्च हरिश्चन्द्रश्च पार्थिवः\n",
    "02007011c": "हृद्यश्चोदरशाण्डिल्यः पाराशर्यः कृषीवलः\n",
    "02007012a": "वातस्कन्धो विशाखश्च विधाता काल एव च\n",
    "02007012c": "अनन्तदन्तस्त्वष्टा च विश्वकर्मा च तुम्बुरुः\n",
    "02007013a": "अयोनिजा योनिजाश्च वायुभक्षा हुताशिनः\n",
    "02007013c": "ईशानं सर्वलोकस्य वज्रिणं समुपासते\n",
    "02007014a": "सहदेवः सुनीथश्च वाल्मीकिश्च महातपाः\n",
    "02007014c": "समीकः सत्यवांश्चैव प्रचेताः सत्यसंगरः\n",
    "02007015a": "मेधातिथिर्वामदेवः पुलस्त्यः पुलहः क्रतुः\n",
    "02007015c": "मरुत्तश्च मरीचिश्च स्थाणुश्चात्रिर्महातपाः\n",
    "02007016a": "कक्षीवान्गौतमस्तार्क्ष्यस्तथा वैश्वानरो मुनिः\n",
    "02007016c": "मुनिः कालकवृक्षीय आश्राव्योऽथ हिरण्यदः\n",
    "02007016e": "संवर्तो देवहव्यश्च विष्वक्सेनश्च वीर्यवान्\n",
    "02007017a": "दिव्या आपस्तथौषध्यः श्रद्धा मेधा सरस्वती\n",
    "02007017c": "अर्थो धर्मश्च कामश्च विद्युतश्चापि पाण्डव\n",
    "02007018a": "जलवाहास्तथा मेघा वायवः स्तनयित्नवः\n",
    "02007018c": "प्राची दिग्यज्ञवाहाश्च पावकाः सप्तविंशतिः\n",
    "02007019a": "अग्नीषोमौ तथेन्द्राग्नी मित्रोऽथ सवितार्यमा\n",
    "02007019c": "भगो विश्वे च साध्याश्च शुक्रो मन्थी च भारत\n",
    "02007020a": "यज्ञाश्च दक्षिणाश्चैव ग्रहाः स्तोभाश्च सर्वशः\n",
    "02007020c": "यज्ञवाहाश्च ये मन्त्राः सर्वे तत्र समासते\n",
    "02007021a": "तथैवाप्सरसो राजन्गन्धर्वाश्च मनोरमाः\n",
    "02007021c": "नृत्यवादित्रगीतैश्च हास्यैश्च विविधैरपि\n",
    "02007021e": "रमयन्ति स्म नृपते देवराजं शतक्रतुम्\n",
    "02007022a": "स्तुतिभिर्मङ्गलैश्चैव स्तुवन्तः कर्मभिस्तथा\n",
    "02007022c": "विक्रमैश्च महात्मानं बलवृत्रनिषूदनम्\n",
    "02007023a": "ब्रह्मराजर्षयः सर्वे सर्वे देवर्षयस्तथा\n",
    "02007023c": "विमानैर्विविधैर्दिव्यैर्भ्राजमानैरिवाग्निभिः\n",
    "02007024a": "स्रग्विणो भूषिताश्चान्ये यान्ति चायान्ति चापरे\n",
    "02007024c": "बृहस्पतिश्च शुक्रश्च तस्यामाययतुः सह\n",
    "02007025a": "एते चान्ये च बहवो यतात्मानो यतव्रताः\n",
    "02007025c": "विमानैश्चन्द्रसंकाशैः सोमवत्प्रियदर्शनाः\n",
    "02007025e": "ब्रह्मणो वचनाद्राजन्भृगुः सप्तर्षयस्तथा\n",
    "02007026a": "एषा सभा मया राजन्दृष्टा पुष्करमालिनी\n",
    "02007026c": "शतक्रतोर्महाराज याम्यां शृणु ममानघ\n",
    "02008001": "नारद उवाच\n",
    "02008001a": "कथयिष्ये सभां दिव्यां युधिष्ठिर निबोध ताम्\n",
    "02008001c": "वैवस्वतस्य यामर्थे विश्वकर्मा चकार ह\n",
    "02008002a": "तैजसी सा सभा राजन्बभूव शतयोजना\n",
    "02008002c": "विस्तारायामसंपन्ना भूयसी चापि पाण्डव\n",
    "02008003a": "अर्कप्रकाशा भ्राजिष्णुः सर्वतः कामचारिणी\n",
    "02008003c": "नैवातिशीता नात्युष्णा मनसश्च प्रहर्षिणी\n",
    "02008004a": "न शोको न जरा तस्यां क्षुत्पिपासे न चाप्रियम्\n",
    "02008004c": "न च दैन्यं क्लमो वापि प्रतिकूलं न चाप्युत\n",
    "02008005a": "सर्वे कामाः स्थितास्तस्यां ये दिव्या ये च मानुषाः\n",
    "02008005c": "रसवच्च प्रभूतं च भक्ष्यभोज्यमरिंदम\n",
    "02008006a": "पुण्यगन्धाः स्रजस्तत्र नित्यपुष्पफलद्रुमाः\n",
    "02008006c": "रसवन्ति च तोयानि शीतान्युष्णानि चैव ह\n",
    "02008007a": "तस्यां राजर्षयः पुण्यास्तथा ब्रह्मर्षयोऽमलाः\n",
    "02008007c": "यमं वैवस्वतं तात प्रहृष्टाः पर्युपासते\n",
    "02008008a": "ययातिर्नहुषः पूरुर्मान्धाता सोमको नृगः\n",
    "02008008c": "त्रसदस्युश्च तुरयः कृतवीर्यः श्रुतश्रवाः\n",
    "02008009a": "अरिप्रणुत्सुसिंहश्च कृतवेगः कृतिर्निमिः\n",
    "02008009c": "प्रतर्दनः शिबिर्मत्स्यः पृथ्वक्षोऽथ बृहद्रथः\n",
    "02008010a": "ऐडो मरुत्तः कुशिकः सांकाश्यः सांकृतिर्भवः\n",
    "02008010c": "चतुरश्वः सदश्वोर्मिः कार्तवीर्यश्च पार्थिवः\n",
    "02008011a": "भरतस्तथा सुरथः सुनीथो नैषधो नलः\n",
    "02008011c": "दिवोदासोऽथ सुमना अम्बरीषो भगीरथः\n",
    "02008012a": "व्यश्वः सदश्वो वध्र्यश्वः पञ्चहस्तः पृथुश्रवाः\n",
    "02008012c": "रुषद्गुर्वृषसेनश्च क्षुपश्च सुमहाबलः\n",
    "02008013a": "रुषदश्वो वसुमनाः पुरुकुत्सो ध्वजी रथी\n",
    "02008013c": "आर्ष्टिषेणो दिलीपश्च महात्मा चाप्युशीनरः\n",
    "02008014a": "औशीनरः पुण्डरीकः शर्यातिः शरभः शुचिः\n",
    "02008014c": "अङ्गोऽरिष्टश्च वेनश्च दुःषन्तः संजयो जयः\n",
    "02008015a": "भाङ्गास्वरिः सुनीथश्च निषधोऽथ त्विषीरथः\n",
    "02008015c": "करंधमो बाह्लिकश्च सुद्युम्नो बलवान्मधुः\n",
    "02008016a": "कपोतरोमा तृणकः सहदेवार्जुनौ तथा\n",
    "02008016c": "रामो दाशरथिश्चैव लक्ष्मणोऽथ प्रतर्दनः\n",
    "02008017a": "अलर्कः कक्षसेनश्च गयो गौराश्व एव च\n",
    "02008017c": "जामदग्न्योऽथ रामोऽत्र नाभागसगरौ तथा\n",
    "02008018a": "भूरिद्युम्नो महाश्वश्च पृथ्वश्वो जनकस्तथा\n",
    "02008018c": "वैन्यो राजा वारिषेणः पुरुजो जनमेजयः\n",
    "02008019a": "ब्रह्मदत्तस्त्रिगर्तश्च राजोपरिचरस्तथा\n",
    "02008019c": "इन्द्रद्युम्नो भीमजानुर्गयः पृष्ठो नयोऽनघः\n",
    "02008020a": "पद्मोऽथ मुचुकुन्दश्च भूरिद्युम्नः प्रसेनजित्\n",
    "02008020c": "अरिष्टनेमिः प्रद्युम्नः पृथगश्वोऽजकस्तथा\n",
    "02008021a": "शतं मत्स्या नृपतयः शतं नीपाः शतं हयाः\n",
    "02008021c": "धृतराष्ट्राश्चैकशतमशीतिर्जनमेजयाः\n",
    "02008022a": "शतं च ब्रह्मदत्तानामीरिणां वैरिणां शतम्\n",
    "02008022c": "शंतनुश्चैव राजर्षिः पाण्डुश्चैव पिता तव\n",
    "02008023a": "उशद्गवः शतरथो देवराजो जयद्रथः\n",
    "02008023c": "वृषादर्भिश्च राजर्षिर्धाम्ना सह समन्त्रिणा\n",
    "02008024a": "अथापरे सहस्राणि ये गताः शशबिन्दवः\n",
    "02008024c": "इष्ट्वाश्वमेधैर्बहुभिर्महद्भिर्भूरिदक्षिणैः\n",
    "02008025a": "एते राजर्षयः पुण्याः कीर्तिमन्तो बहुश्रुताः\n",
    "02008025c": "तस्यां सभायां राजर्षे वैवस्वतमुपासते\n",
    "02008026a": "अगस्त्योऽथ मतङ्गश्च कालो मृत्युस्तथैव च\n",
    "02008026c": "यज्वानश्चैव सिद्धाश्च ये च योगशरीरिणः\n",
    "02008027a": "अग्निष्वात्ताश्च पितरः फेनपाश्चोष्मपाश्च ये\n",
    "02008027c": "स्वधावन्तो बर्हिषदो मूर्तिमन्तस्तथापरे\n",
    "02008028a": "कालचक्रं च साक्षाच्च भगवान्हव्यवाहनः\n",
    "02008028c": "नरा दुष्कृतकर्माणो दक्षिणायनमृत्यवः\n",
    "02008029a": "कालस्य नयने युक्ता यमस्य पुरुषाश्च ये\n",
    "02008029c": "तस्यां शिंशपपालाशास्तथा काशकुशादयः\n",
    "02008029e": "उपासते धर्मराजं मूर्तिमन्तो निरामयाः\n",
    "02008030a": "एते चान्ये च बहवः पितृराजसभासदः\n",
    "02008030c": "अशक्याः परिसंख्यातुं नामभिः कर्मभिस्तथा\n",
    "02008031a": "असंबाधा हि सा पार्थ रम्या कामगमा सभा\n",
    "02008031c": "दीर्घकालं तपस्तप्त्वा निर्मिता विश्वकर्मणा\n",
    "02008032a": "प्रभासन्ती ज्वलन्तीव तेजसा स्वेन भारत\n",
    "02008032c": "तामुग्रतपसो यान्ति सुव्रताः सत्यवादिनः\n",
    "02008033a": "शान्ताः संन्यासिनः सिद्धाः पूताः पुण्येन कर्मणा\n",
    "02008033c": "सर्वे भास्वरदेहाश्च सर्वे च विरजोम्बराः\n",
    "02008034a": "चित्राङ्गदाश्चित्रमाल्याः सर्वे ज्वलितकुण्डलाः\n",
    "02008034c": "सुकृतैः कर्मभिः पुण्यैः परिबर्हैर्विभूषिताः\n",
    "02008035a": "गन्धर्वाश्च महात्मानः शतशश्चाप्सरोगणाः\n",
    "02008035c": "वादित्रं नृत्तगीतं च हास्यं लास्यं च सर्वशः\n",
    "02008036a": "पुण्याश्च गन्धाः शब्दाश्च तस्यां पार्थ समन्ततः\n",
    "02008036c": "दिव्यानि माल्यानि च तामुपतिष्ठन्ति सर्वशः\n",
    "02008037a": "शतं शतसहस्राणि धर्मिणां तं प्रजेश्वरम्\n",
    "02008037c": "उपासते महात्मानं रूपयुक्ता मनस्विनः\n",
    "02008038a": "ईदृशी सा सभा राजन्पितृराज्ञो महात्मनः\n",
    "02008038c": "वरुणस्यापि वक्ष्यामि सभां पुष्करमालिनीम्\n",
    "02009001": "नारद उवाच\n",
    "02009001a": "युधिष्ठिर सभा दिव्या वरुणस्य सितप्रभा\n",
    "02009001c": "प्रमाणेन यथा याम्या शुभप्राकारतोरणा\n",
    "02009002a": "अन्तःसलिलमास्थाय विहिता विश्वकर्मणा\n",
    "02009002c": "दिव्यरत्नमयैर्वृक्षैः फलपुष्पप्रदैर्युता\n",
    "02009003a": "नीलपीतासितश्यामैः सितैर्लोहितकैरपि\n",
    "02009003c": "अवतानैस्तथा गुल्मैः पुष्पमञ्जरिधारिभिः\n",
    "02009004a": "तथा शकुनयस्तस्यां नानारूपा मृदुस्वराः\n",
    "02009004c": "अनिर्देश्या वपुष्मन्तः शतशोऽथ सहस्रशः\n",
    "02009005a": "सा सभा सुखसंस्पर्शा न शीता न च घर्मदा\n",
    "02009005c": "वेश्मासनवती रम्या सिता वरुणपालिता\n",
    "02009006a": "यस्यामास्ते स वरुणो वारुण्या सह भारत\n",
    "02009006c": "दिव्यरत्नाम्बरधरो भूषणैरुपशोभितः\n",
    "02009007a": "स्रग्विणो भूषिताश्चापि दिव्यमाल्यानुकर्षिणः\n",
    "02009007c": "आदित्यास्तत्र वरुणं जलेश्वरमुपासते\n",
    "02009008a": "वासुकिस्तक्षकश्चैव नागश्चैरावतस्तथा\n",
    "02009008c": "कृष्णश्च लोहितश्चैव पद्मश्चित्रश्च वीर्यवान्\n",
    "02009009a": "कम्बलाश्वतरौ नागौ धृतराष्ट्रबलाहकौ\n",
    "02009009c": "मणिमान्कुण्डलधरः कर्कोटकधनंजयौ\n",
    "02009010a": "प्रह्लादो मूषिकादश्च तथैव जनमेजयः\n",
    "02009010c": "पताकिनो मण्डलिनः फणवन्तश्च सर्वशः\n",
    "02009011a": "एते चान्ये च बहवः सर्पास्तस्यां युधिष्ठिर\n",
    "02009011c": "उपासते महात्मानं वरुणं विगतक्लमाः\n",
    "02009012a": "बलिर्वैरोचनो राजा नरकः पृथिवींजयः\n",
    "02009012c": "प्रह्लादो विप्रचित्तिश्च कालखञ्जाश्च सर्वशः\n",
    "02009013a": "सुहनुर्दुर्मुखः शङ्खः सुमनाः सुमतिः स्वनः\n",
    "02009013c": "घटोदरो महापार्श्वः क्रथनः पिठरस्तथा\n",
    "02009014a": "विश्वरूपः सुरूपश्च विरूपोऽथ महाशिराः\n",
    "02009014c": "दशग्रीवश्च वाली च मेघवासा दशावरः\n",
    "02009015a": "कैटभो विटटूतश्च संह्रादश्चेन्द्रतापनः\n",
    "02009015c": "दैत्यदानवसंघाश्च सर्वे रुचिरकुण्डलाः\n",
    "02009016a": "स्रग्विणो मौलिनः सर्वे तथा दिव्यपरिच्छदाः\n",
    "02009016c": "सर्वे लब्धवराः शूराः सर्वे विगतमृत्यवः\n",
    "02009017a": "ते तस्यां वरुणं देवं धर्मपाशस्थिताः सदा\n",
    "02009017c": "उपासते महात्मानं सर्वे सुचरितव्रताः\n",
    "02009018a": "तथा समुद्राश्चत्वारो नदी भागीरथी च या\n",
    "02009018c": "कालिन्दी विदिशा वेण्णा नर्मदा वेगवाहिनी\n",
    "02009019a": "विपाशा च शतद्रुश्च चन्द्रभागा सरस्वती\n",
    "02009019c": "इरावती वितस्ता च सिन्धुर्देवनदस्तथा\n",
    "02009020a": "गोदावरी कृष्णवेण्णा कावेरी च सरिद्वरा\n",
    "02009020c": "एताश्चान्याश्च सरितस्तीर्थानि च सरांसि च\n",
    "02009021a": "कूपाश्च सप्रस्रवणा देहवन्तो युधिष्ठिर\n",
    "02009021c": "पल्वलानि तडागानि देहवन्त्यथ भारत\n",
    "02009022a": "दिशस्तथा मही चैव तथा सर्वे महीधराः\n",
    "02009022c": "उपासते महात्मानं सर्वे जलचरास्तथा\n",
    "02009023a": "गीतवादित्रवन्तश्च गन्धर्वाप्सरसां गणाः\n",
    "02009023c": "स्तुवन्तो वरुणं तस्यां सर्व एव समासते\n",
    "02009024a": "महीधरा रत्नवन्तो रसा येषु प्रतिष्ठिताः\n",
    "02009024c": "सर्वे विग्रहवन्तस्ते तमीश्वरमुपासते\n",
    "02009025a": "एषा मया संपतता वारुणी भरतर्षभ\n",
    "02009025c": "दृष्टपूर्वा सभा रम्या कुबेरस्य सभां शृणु\n",
    "02010001": "नारद उवाच\n",
    "02010001a": "सभा वैश्रवणी राजञ्शतयोजनमायता\n",
    "02010001c": "विस्तीर्णा सप्ततिश्चैव योजनानि सितप्रभा\n",
    "02010002a": "तपसा निर्मिता राजन्स्वयं वैश्रवणेन सा\n",
    "02010002c": "शशिप्रभा खेचरीणां कैलासशिखरोपमा\n",
    "02010003a": "गुह्यकैरुह्यमाना सा खे विषक्तेव दृश्यते\n",
    "02010003c": "दिव्या हेममयैरुच्चैः पादपैरुपशोभिता\n",
    "02010004a": "रश्मिवती भास्वरा च दिव्यगन्धा मनोरमा\n",
    "02010004c": "सिताभ्रशिखराकारा प्लवमानेव दृश्यते\n",
    "02010005a": "तस्यां वैश्रवणो राजा विचित्राभरणाम्बरः\n",
    "02010005c": "स्त्रीसहस्रावृतः श्रीमानास्ते ज्वलितकुण्डलः\n",
    "02010006a": "दिवाकरनिभे पुण्ये दिव्यास्तरणसंवृते\n",
    "02010006c": "दिव्यपादोपधाने च निषण्णः परमासने\n",
    "02010007a": "मन्दाराणामुदाराणां वनानि सुरभीणि च\n",
    "02010007c": "सौगन्धिकानां चादाय गन्धान्गन्धवहः शुचिः\n",
    "02010008a": "नलिन्याश्चालकाख्यायाश्चन्दनानां वनस्य च\n",
    "02010008c": "मनोहृदयसंह्लादी वायुस्तमुपसेवते\n",
    "02010009a": "तत्र देवाः सगन्धर्वा गणैरप्सरसां वृताः\n",
    "02010009c": "दिव्यतानेन गीतानि गान्ति दिव्यानि भारत\n",
    "02010010a": "मिश्रकेशी च रम्भा च चित्रसेना शुचिस्मिता\n",
    "02010010c": "चारुनेत्रा घृताची च मेनका पुञ्जिकस्थला\n",
    "02010011a": "विश्वाची सहजन्या च प्रम्लोचा उर्वशी इरा\n",
    "02010011c": "वर्गा च सौरभेयी च समीची बुद्बुदा लता\n",
    "02010012a": "एताः सहस्रशश्चान्या नृत्तगीतविशारदाः\n",
    "02010012c": "उपतिष्ठन्ति धनदं पाण्डवाप्सरसां गणाः\n",
    "02010013a": "अनिशं दिव्यवादित्रैर्नृत्तैर्गीतैश्च सा सभा\n",
    "02010013c": "अशून्या रुचिरा भाति गन्धर्वाप्सरसां गणैः\n",
    "02010014a": "किंनरा नाम गन्धर्वा नरा नाम तथापरे\n",
    "02010014c": "मणिभद्रोऽथ धनदः श्वेतभद्रश्च गुह्यकः\n",
    "02010015a": "कशेरको गण्डकण्डुः प्रद्योतश्च महाबलः\n",
    "02010015c": "कुस्तुम्बुरुः पिशाचश्च गजकर्णो विशालकः\n",
    "02010016a": "वराहकर्णः सान्द्रोष्ठः फलभक्षः फलोदकः\n",
    "02010016c": "अङ्गचूडः शिखावर्तो हेमनेत्रो विभीषणः\n",
    "02010017a": "पुष्पाननः पिङ्गलकः शोणितोदः प्रवालकः\n",
    "02010017c": "वृक्षवास्यनिकेतश्च चीरवासाश्च भारत\n",
    "02010018a": "एते चान्ये च बहवो यक्षाः शतसहस्रशः\n",
    "02010018c": "सदा भगवती च श्रीस्तथैव नलकूबरः\n",
    "02010019a": "अहं च बहुशस्तस्यां भवन्त्यन्ये च मद्विधाः\n",
    "02010019c": "आचार्याश्चाभवंस्तत्र तथा देवर्षयोऽपरे\n",
    "02010020a": "भगवान्भूतसंघैश्च वृतः शतसहस्रशः\n",
    "02010020c": "उमापतिः पशुपतिः शूलधृग्भगनेत्रहा\n",
    "02010021a": "त्र्यम्बको राजशार्दूल देवी च विगतक्लमा\n",
    "02010021c": "वामनैर्विकटैः कुब्जैः क्षतजाक्षैर्मनोजवैः\n",
    "02010022a": "मांसमेदोवसाहारैरुग्रश्रवणदर्शनैः\n",
    "02010022c": "नानाप्रहरणैर्घोरैर्वातैरिव महाजवैः\n",
    "02010022e": "वृतः सखायमन्वास्ते सदैव धनदं नृप\n",
    "02010023a": "सा सभा तादृशी राजन्मया दृष्टान्तरिक्षगा\n",
    "02010023c": "पितामहसभां राजन्कथयिष्ये गतक्लमाम्\n",
    "02011001": "नारद उवाच\n",
    "02011001a": "पुरा देवयुगे राजन्नादित्यो भगवान्दिवः\n",
    "02011001c": "आगच्छन्मानुषं लोकं दिदृक्षुर्विगतक्लमः\n",
    "02011002a": "चरन्मानुषरूपेण सभां दृष्ट्वा स्वयंभुवः\n",
    "02011002c": "सभामकथयन्मह्यं ब्राह्मीं तत्त्वेन पाण्डव\n",
    "02011003a": "अप्रमेयप्रभां दिव्यां मानसीं भरतर्षभ\n",
    "02011003c": "अनिर्देश्यां प्रभावेन सर्वभूतमनोरमाम्\n",
    "02011004a": "श्रुत्वा गुणानहं तस्याः सभायाः पाण्डुनन्दन\n",
    "02011004c": "दर्शनेप्सुस्तथा राजन्नादित्यमहमब्रुवम्\n",
    "02011005a": "भगवन्द्रष्टुमिच्छामि पितामहसभामहम्\n",
    "02011005c": "येन सा तपसा शक्या कर्मणा वापि गोपते\n",
    "02011006a": "औषधैर्वा तथा युक्तैरुत वा मायया यया\n",
    "02011006c": "तन्ममाचक्ष्व भगवन्पश्येयं तां सभां कथम्\n",
    "02011007a": "ततः स भगवान्सूर्यो मामुपादाय वीर्यवान्\n",
    "02011007c": "अगच्छत्तां सभां ब्राह्मीं विपापां विगतक्लमाम्\n",
    "02011008a": "एवंरूपेति सा शक्या न निर्देष्टुं जनाधिप\n",
    "02011008c": "क्षणेन हि बिभर्त्यन्यदनिर्देश्यं वपुस्तथा\n",
    "02011009a": "न वेद परिमाणं वा संस्थानं वापि भारत\n",
    "02011009c": "न च रूपं मया तादृग्दृष्टपूर्वं कदाचन\n",
    "02011010a": "सुसुखा सा सभा राजन्न शीता न च घर्मदा\n",
    "02011010c": "न क्षुत्पिपासे न ग्लानिं प्राप्य तां प्राप्नुवन्त्युत\n",
    "02011011a": "नानारूपैरिव कृता सुविचित्रैः सुभास्वरैः\n",
    "02011011c": "स्तम्भैर्न च धृता सा तु शाश्वती न च सा क्षरा\n",
    "02011012a": "अति चन्द्रं च सूर्यं च शिखिनं च स्वयंप्रभा\n",
    "02011012c": "दीप्यते नाकपृष्ठस्था भासयन्तीव भास्करम्\n",
    "02011013a": "तस्यां स भगवानास्ते विदधद्देवमायया\n",
    "02011013c": "स्वयमेकोऽनिशं राजँल्लोकाँल्लोकपितामहः\n",
    "02011014a": "उपतिष्ठन्ति चाप्येनं प्रजानां पतयः प्रभुम्\n",
    "02011014c": "दक्षः प्रचेताः पुलहो मरीचिः कश्यपस्तथा\n",
    "02011015a": "भृगुरत्रिर्वसिष्ठश्च गौतमश्च तथाङ्गिराः\n",
    "02011015c": "मनोऽन्तरिक्षं विद्याश्च वायुस्तेजो जलं मही\n",
    "02011016a": "शब्दः स्पर्शस्तथा रूपं रसो गन्धश्च भारत\n",
    "02011016c": "प्रकृतिश्च विकारश्च यच्चान्यत्कारणं भुवः\n",
    "02011017a": "चन्द्रमाः सह नक्षत्रैरादित्यश्च गभस्तिमान्\n",
    "02011017c": "वायवः क्रतवश्चैव संकल्पः प्राण एव च\n",
    "02011018a": "एते चान्ये च बहवः स्वयंभुवमुपस्थिताः\n",
    "02011018c": "अर्थो धर्मश्च कामश्च हर्षो द्वेषस्तपो दमः\n",
    "02011019a": "आयान्ति तस्यां सहिता गन्धर्वाप्सरसस्तथा\n",
    "02011019c": "विंशतिः सप्त चैवान्ये लोकपालाश्च सर्वशः\n",
    "02011020a": "शुक्रो बृहस्पतिश्चैव बुधोऽङ्गारक एव च\n",
    "02011020c": "शनैश्चरश्च राहुश्च ग्रहाः सर्वे तथैव च\n",
    "02011021a": "मन्त्रो रथंतरश्चैव हरिमान्वसुमानपि\n",
    "02011021c": "आदित्याः साधिराजानो नानाद्वंद्वैरुदाहृताः\n",
    "02011022a": "मरुतो विश्वकर्मा च वसवश्चैव भारत\n",
    "02011022c": "तथा पितृगणाः सर्वे सर्वाणि च हवींष्यथ\n",
    "02011023a": "ऋग्वेदः सामवेदश्च यजुर्वेदश्च पाण्डव\n",
    "02011023c": "अथर्ववेदश्च तथा पर्वाणि च विशां पते\n",
    "02011024a": "इतिहासोपवेदाश्च वेदाङ्गानि च सर्वशः\n",
    "02011024c": "ग्रहा यज्ञाश्च सोमश्च दैवतानि च सर्वशः\n",
    "02011025a": "सावित्री दुर्गतरणी वाणी सप्तविधा तथा\n",
    "02011025c": "मेधा धृतिः श्रुतिश्चैव प्रज्ञा बुद्धिर्यशः क्षमा\n",
    "02011026a": "सामानि स्तुतिशस्त्राणि गाथाश्च विविधास्तथा\n",
    "02011026c": "भाष्याणि तर्कयुक्तानि देहवन्ति विशां पते\n",
    "02011027a": "क्षणा लवा मुहूर्ताश्च दिवा रात्रिस्तथैव च\n",
    "02011027c": "अर्धमासाश्च मासाश्च ऋतवः षट्च भारत\n",
    "02011028a": "संवत्सराः पञ्चयुगमहोरात्राश्चतुर्विधाः\n",
    "02011028c": "कालचक्रं च यद्दिव्यं नित्यमक्षयमव्ययम्\n",
    "02011029a": "अदितिर्दितिर्दनुश्चैव सुरसा विनता इरा\n",
    "02011029c": "कालका सुरभिर्देवी सरमा चाथ गौतमी\n",
    "02011030a": "आदित्या वसवो रुद्रा मरुतश्चाश्विनावपि\n",
    "02011030c": "विश्वेदेवाश्च साध्याश्च पितरश्च मनोजवाः\n",
    "02011031a": "राक्षसाश्च पिशाचाश्च दानवा गुह्यकास्तथा\n",
    "02011031c": "सुपर्णनागपशवः पितामहमुपासते\n",
    "02011032a": "देवो नारायणस्तस्यां तथा देवर्षयश्च ये\n",
    "02011032c": "ऋषयो वालखिल्याश्च योनिजायोनिजास्तथा\n",
    "02011033a": "यच्च किंचित्त्रिलोकेऽस्मिन्दृश्यते स्थाणुजङ्गमम्\n",
    "02011033c": "सर्वं तस्यां मया दृष्टं तद्विद्धि मनुजाधिप\n",
    "02011034a": "अष्टाशीतिसहस्राणि यतीनामूर्ध्वरेतसाम्\n",
    "02011034c": "प्रजावतां च पञ्चाशदृषीणामपि पाण्डव\n",
    "02011035a": "ते स्म तत्र यथाकामं दृष्ट्वा सर्वे दिवौकसः\n",
    "02011035c": "प्रणम्य शिरसा तस्मै प्रतियान्ति यथागतम्\n",
    "02011036a": "अतिथीनागतान्देवान्दैत्यान्नागान्मुनींस्तथा\n",
    "02011036c": "यक्षान्सुपर्णान्कालेयान्गन्धर्वाप्सरसस्तथा\n",
    "02011037a": "महाभागानमितधीर्ब्रह्मा लोकपितामहः\n",
    "02011037c": "दयावान्सर्वभूतेषु यथार्हं प्रतिपद्यते\n",
    "02011038a": "प्रतिगृह्य च विश्वात्मा स्वयंभूरमितप्रभः\n",
    "02011038c": "सान्त्वमानार्थसंभोगैर्युनक्ति मनुजाधिप\n",
    "02011039a": "तथा तैरुपयातैश्च प्रतियातैश्च भारत\n",
    "02011039c": "आकुला सा सभा तात भवति स्म सुखप्रदा\n",
    "02011040a": "सर्वतेजोमयी दिव्या ब्रह्मर्षिगणसेविता\n",
    "02011040c": "ब्राह्म्या श्रिया दीप्यमाना शुशुभे विगतक्लमा\n",
    "02011041a": "सा सभा तादृशी दृष्टा सर्वलोकेषु दुर्लभा\n",
    "02011041c": "सभेयं राजशार्दूल मनुष्येषु यथा तव\n",
    "02011042a": "एता मया दृष्टपूर्वाः सभा देवेषु पाण्डव\n",
    "02011042c": "तवेयं मानुषे लोके सर्वश्रेष्ठतमा सभा\n",
    "02011043": "युधिष्ठिर उवाच\n",
    "02011043a": "प्रायशो राजलोकस्ते कथितो वदतां वर\n",
    "02011043c": "वैवस्वतसभायां तु यथा वदसि वै प्रभो\n",
    "02011044a": "वरुणस्य सभायां तु नागास्ते कथिता विभो\n",
    "02011044c": "दैत्येन्द्राश्चैव भूयिष्ठाः सरितः सागरास्तथा\n",
    "02011045a": "तथा धनपतेर्यक्षा गुह्यका राक्षसास्तथा\n",
    "02011045c": "गन्धर्वाप्सरसश्चैव भगवांश्च वृषध्वजः\n",
    "02011046a": "पितामहसभायां तु कथितास्ते महर्षयः\n",
    "02011046c": "सर्वदेवनिकायाश्च सर्वशास्त्राणि चैव हि\n",
    "02011047a": "शतक्रतुसभायां तु देवाः संकीर्तिता मुने\n",
    "02011047c": "उद्देशतश्च गन्धर्वा विविधाश्च महर्षयः\n",
    "02011048a": "एक एव तु राजर्षिर्हरिश्चन्द्रो महामुने\n",
    "02011048c": "कथितस्ते सभानित्यो देवेन्द्रस्य महात्मनः\n",
    "02011049a": "किं कर्म तेनाचरितं तपो वा नियतव्रतम्\n",
    "02011049c": "येनासौ सह शक्रेण स्पर्धते स्म महायशाः\n",
    "02011050a": "पितृलोकगतश्चापि त्वया विप्र पिता मम\n",
    "02011050c": "दृष्टः पाण्डुर्महाभागः कथं चासि समागतः\n",
    "02011051a": "किमुक्तवांश्च भगवन्नेतदिच्छामि वेदितुम्\n",
    "02011051c": "त्वत्तः श्रोतुमहं सर्वं परं कौतूहलं हि मे\n",
    "02011052": "नारद उवाच\n",
    "02011052a": "यन्मां पृच्छसि राजेन्द्र हरिश्चन्द्रं प्रति प्रभो\n",
    "02011052c": "तत्तेऽहं संप्रवक्ष्यामि माहात्म्यं तस्य धीमतः\n",
    "02011053a": "स राजा बलवानासीत्सम्राट्सर्वमहीक्षिताम्\n",
    "02011053c": "तस्य सर्वे महीपालाः शासनावनताः स्थिताः\n",
    "02011054a": "तेनैकं रथमास्थाय जैत्रं हेमविभूषितम्\n",
    "02011054c": "शस्त्रप्रतापेन जिता द्वीपाः सप्त नरेश्वर\n",
    "02011055a": "स विजित्य महीं सर्वां सशैलवनकाननाम्\n",
    "02011055c": "आजहार महाराज राजसूयं महाक्रतुम्\n",
    "02011056a": "तस्य सर्वे महीपाला धनान्याजह्रुराज्ञया\n",
    "02011056c": "द्विजानां परिवेष्टारस्तस्मिन्यज्ञे च तेऽभवन्\n",
    "02011057a": "प्रादाच्च द्रविणं प्रीत्या याजकानां नरेश्वरः\n",
    "02011057c": "यथोक्तं तत्र तैस्तस्मिंस्ततः पञ्चगुणाधिकम्\n",
    "02011058a": "अतर्पयच्च विविधैर्वसुभिर्ब्राह्मणांस्तथा\n",
    "02011058c": "प्रासर्पकाले संप्राप्ते नानादिग्भ्यः समागतान्\n",
    "02011059a": "भक्ष्यैर्भोज्यैश्च विविधैर्यथाकामपुरस्कृतैः\n",
    "02011059c": "रत्नौघतर्पितैस्तुष्टैर्द्विजैश्च समुदाहृतम्\n",
    "02011059e": "तेजस्वी च यशस्वी च नृपेभ्योऽभ्यधिकोऽभवत्\n",
    "02011060a": "एतस्मात्कारणात्पार्थ हरिश्चन्द्रो विराजते\n",
    "02011060c": "तेभ्यो राजसहस्रेभ्यस्तद्विद्धि भरतर्षभ\n",
    "02011061a": "समाप्य च हरिश्चन्द्रो महायज्ञं प्रतापवान्\n",
    "02011061c": "अभिषिक्तः स शुशुभे साम्राज्येन नराधिप\n",
    "02011062a": "ये चान्येऽपि महीपाला राजसूयं महाक्रतुम्\n",
    "02011062c": "यजन्ते ते महेन्द्रेण मोदन्ते सह भारत\n",
    "02011063a": "ये चापि निधनं प्राप्ताः संग्रामेष्वपलायिनः\n",
    "02011063c": "ते तत्सदः समासाद्य मोदन्ते भरतर्षभ\n",
    "02011064a": "तपसा ये च तीव्रेण त्यजन्तीह कलेवरम्\n",
    "02011064c": "तेऽपि तत्स्थानमासाद्य श्रीमन्तो भान्ति नित्यशः\n",
    "02011065a": "पिता च त्वाह कौन्तेय पाण्डुः कौरवनन्दनः\n",
    "02011065c": "हरिश्चन्द्रे श्रियं दृष्ट्वा नृपतौ जातविस्मयः\n",
    "02011066a": "समर्थोऽसि महीं जेतुं भ्रातरस्ते वशे स्थिताः\n",
    "02011066c": "राजसूयं क्रतुश्रेष्ठमाहरस्वेति भारत\n",
    "02011067a": "तस्य त्वं पुरुषव्याघ्र संकल्पं कुरु पाण्डव\n",
    "02011067c": "गन्तारस्ते महेन्द्रस्य पूर्वैः सह सलोकताम्\n",
    "02011068a": "बहुविघ्नश्च नृपते क्रतुरेष स्मृतो महान्\n",
    "02011068c": "छिद्राण्यत्र हि वाञ्छन्ति यज्ञघ्ना ब्रह्मराक्षसाः\n",
    "02011069a": "युद्धं च पृष्ठगमनं पृथिवीक्षयकारकम्\n",
    "02011069c": "किंचिदेव निमित्तं च भवत्यत्र क्षयावहम्\n",
    "02011070a": "एतत्संचिन्त्य राजेन्द्र यत्क्षमं तत्समाचर\n",
    "02011070c": "अप्रमत्तोत्थितो नित्यं चातुर्वर्ण्यस्य रक्षणे\n",
    "02011070e": "भव एधस्व मोदस्व दानैस्तर्पय च द्विजान्\n",
    "02011071a": "एतत्ते विस्तरेणोक्तं यन्मां त्वं परिपृच्छसि\n",
    "02011071c": "आपृच्छे त्वां गमिष्यामि दाशार्हनगरीं प्रति\n",
    "02011072": "वैशंपायन उवाच\n",
    "02011072a": "एवमाख्याय पार्थेभ्यो नारदो जनमेजय\n",
    "02011072c": "जगाम तैर्वृतो राजन्नृषिभिर्यैः समागतः\n",
    "02011073a": "गते तु नारदे पार्थो भ्रातृभिः सह कौरव\n",
    "02011073c": "राजसूयं क्रतुश्रेष्ठं चिन्तयामास भारत\n",
    "02012001": "वैशंपायन उवाच\n",
    "02012001a": "ऋषेस्तद्वचनं श्रुत्वा निशश्वास युधिष्ठिरः\n",
    "02012001c": "चिन्तयन्राजसूयाप्तिं न लेभे शर्म भारत\n",
    "02012002a": "राजर्षीणां हि तं श्रुत्वा महिमानं महात्मनाम्\n",
    "02012002c": "यज्वनां कर्मभिः पुण्यैर्लोकप्राप्तिं समीक्ष्य च\n",
    "02012003a": "हरिश्चन्द्रं च राजर्षिं रोचमानं विशेषतः\n",
    "02012003c": "यज्वानं यज्ञमाहर्तुं राजसूयमियेष सः\n",
    "02012004a": "युधिष्ठिरस्ततः सर्वानर्चयित्वा सभासदः\n",
    "02012004c": "प्रत्यर्चितश्च तैः सर्वैर्यज्ञायैव मनो दधे\n",
    "02012005a": "स राजसूयं राजेन्द्र कुरूणामृषभः क्रतुम्\n",
    "02012005c": "आहर्तुं प्रवणं चक्रे मनः संचिन्त्य सोऽसकृत्\n",
    "02012006a": "भूयश्चाद्भुतवीर्यौजा धर्ममेवानुपालयन्\n",
    "02012006c": "किं हितं सर्वलोकानां भवेदिति मनो दधे\n",
    "02012007a": "अनुगृह्णन्प्रजाः सर्वाः सर्वधर्मविदां वरः\n",
    "02012007c": "अविशेषेण सर्वेषां हितं चक्रे युधिष्ठिरः\n",
    "02012008a": "एवं गते ततस्तस्मिन्पितरीवाश्वसञ्जनाः\n",
    "02012008c": "न तस्य विद्यते द्वेष्टा ततोऽस्याजातशत्रुता\n",
    "02012009a": "स मन्त्रिणः समानाय्य भ्रातॄंश्च वदतां वरः\n",
    "02012009c": "राजसूयं प्रति तदा पुनः पुनरपृच्छत\n",
    "02012010a": "ते पृच्छ्यमानाः सहिता वचोऽर्थ्यं मन्त्रिणस्तदा\n",
    "02012010c": "युधिष्ठिरं महाप्राज्ञं यियक्षुमिदमब्रुवन्\n",
    "02012011a": "येनाभिषिक्तो नृपतिर्वारुणं गुणमृच्छति\n",
    "02012011c": "तेन राजापि सन्कृत्स्नं सम्राड्गुणमभीप्सति\n",
    "02012012a": "तस्य सम्राड्गुणार्हस्य भवतः कुरुनन्दन\n",
    "02012012c": "राजसूयस्य समयं मन्यन्ते सुहृदस्तव\n",
    "02012013a": "तस्य यज्ञस्य समयः स्वाधीनः क्षत्रसंपदा\n",
    "02012013c": "साम्ना षडग्नयो यस्मिंश्चीयन्ते संशितव्रतैः\n",
    "02012014a": "दर्वीहोमानुपादाय सर्वान्यः प्राप्नुते क्रतून्\n",
    "02012014c": "अभिषेकं च यज्ञान्ते सर्वजित्तेन चोच्यते\n",
    "02012015a": "समर्थोऽसि महाबाहो सर्वे ते वशगा वयम्\n",
    "02012015c": "अविचार्य महाराज राजसूये मनः कुरु\n",
    "02012016a": "इत्येवं सुहृदः सर्वे पृथक्च सह चाब्रुवन्\n",
    "02012016c": "स धर्म्यं पाण्डवस्तेषां वचः श्रुत्वा विशां पते\n",
    "02012016e": "धृष्टमिष्टं वरिष्ठं च जग्राह मनसारिहा\n",
    "02012017a": "श्रुत्वा सुहृद्वचस्तच्च जानंश्चाप्यात्मनः क्षमम्\n",
    "02012017c": "पुनः पुनर्मनो दध्रे राजसूयाय भारत\n",
    "02012018a": "स भ्रातृभिः पुनर्धीमानृत्विग्भिश्च महात्मभिः\n",
    "02012018c": "धौम्यद्वैपायनाद्यैश्च मन्त्रयामास मन्त्रिभिः\n",
    "02012019": "युधिष्ठिर उवाच\n",
    "02012019a": "इयं या राजसूयस्य सम्राडर्हस्य सुक्रतोः\n",
    "02012019c": "श्रद्दधानस्य वदतः स्पृहा मे सा कथं भवेत्\n",
    "02012020": "वैशंपायन उवाच\n",
    "02012020a": "एवमुक्तास्तु ते तेन राज्ञा राजीवलोचन\n",
    "02012020c": "इदमूचुर्वचः काले धर्मात्मानं युधिष्ठिरम्\n",
    "02012020e": "अर्हस्त्वमसि धर्मज्ञ राजसूयं महाक्रतुम्\n",
    "02012021a": "अथैवमुक्ते नृपतावृत्विग्भिरृषिभिस्तथा\n",
    "02012021c": "मन्त्रिणो भ्रातरश्चास्य तद्वचः प्रत्यपूजयन्\n",
    "02012022a": "स तु राजा महाप्राज्ञः पुनरेवात्मनात्मवान्\n",
    "02012022c": "भूयो विममृशे पार्थो लोकानां हितकाम्यया\n",
    "02012023a": "सामर्थ्ययोगं संप्रेक्ष्य देशकालौ व्ययागमौ\n",
    "02012023c": "विमृश्य सम्यक्च धिया कुर्वन्प्राज्ञो न सीदति\n",
    "02012024a": "न हि यज्ञसमारम्भः केवलात्मविपत्तये\n",
    "02012024c": "भवतीति समाज्ञाय यत्नतः कार्यमुद्वहन्\n",
    "02012025a": "स निश्चयार्थं कार्यस्य कृष्णमेव जनार्दनम्\n",
    "02012025c": "सर्वलोकात्परं मत्वा जगाम मनसा हरिम्\n",
    "02012026a": "अप्रमेयं महाबाहुं कामाज्जातमजं नृषु\n",
    "02012026c": "पाण्डवस्तर्कयामास कर्मभिर्देवसंमितैः\n",
    "02012027a": "नास्य किंचिदविज्ञातं नास्य किंचिदकर्मजम्\n",
    "02012027c": "न स किंचिन्न विषहेदिति कृष्णममन्यत\n",
    "02012028a": "स तु तां नैष्ठिकीं बुद्धिं कृत्वा पार्थो युधिष्ठिरः\n",
    "02012028c": "गुरुवद्भूतगुरवे प्राहिणोद्दूतमञ्जसा\n",
    "02012029a": "शीघ्रगेन रथेनाशु स दूतः प्राप्य यादवान्\n",
    "02012029c": "द्वारकावासिनं कृष्णं द्वारवत्यां समासदत्\n",
    "02012030a": "दर्शनाकाङ्क्षिणं पार्थं दर्शनाकाङ्क्षयाच्युतः\n",
    "02012030c": "इन्द्रसेनेन सहित इन्द्रप्रस्थं ययौ तदा\n",
    "02012031a": "व्यतीत्य विविधान्देशांस्त्वरावान्क्षिप्रवाहनः\n",
    "02012031c": "इन्द्रप्रस्थगतं पार्थमभ्यगच्छज्जनार्दनः\n",
    "02012032a": "स गृहे भ्रातृवद्भ्रात्रा धर्मराजेन पूजितः\n",
    "02012032c": "भीमेन च ततोऽपश्यत्स्वसारं प्रीतिमान्पितुः\n",
    "02012033a": "प्रीतः प्रियेण सुहृदा रेमे स सहितस्तदा\n",
    "02012033c": "अर्जुनेन यमाभ्यां च गुरुवत्पर्युपस्थितः\n",
    "02012034a": "तं विश्रान्तं शुभे देशे क्षणिनं कल्यमच्युतम्\n",
    "02012034c": "धर्मराजः समागम्य ज्ञापयत्स्वं प्रयोजनम्\n",
    "02012035": "युधिष्ठिर उवाच\n",
    "02012035a": "प्रार्थितो राजसूयो मे न चासौ केवलेप्सया\n",
    "02012035c": "प्राप्यते येन तत्ते ह विदितं कृष्ण सर्वशः\n",
    "02012036a": "यस्मिन्सर्वं संभवति यश्च सर्वत्र पूज्यते\n",
    "02012036c": "यश्च सर्वेश्वरो राजा राजसूयं स विन्दति\n",
    "02012037a": "तं राजसूयं सुहृदः कार्यमाहुः समेत्य मे\n",
    "02012037c": "तत्र मे निश्चिततमं तव कृष्ण गिरा भवेत्\n",
    "02012038a": "केचिद्धि सौहृदादेव दोषं न परिचक्षते\n",
    "02012038c": "अर्थहेतोस्तथैवान्ये प्रियमेव वदन्त्युत\n",
    "02012039a": "प्रियमेव परीप्सन्ते केचिदात्मनि यद्धितम्\n",
    "02012039c": "एवंप्रायाश्च दृश्यन्ते जनवादाः प्रयोजने\n",
    "02012040a": "त्वं तु हेतूनतीत्यैतान्कामक्रोधौ व्यतीत्य च\n",
    "02012040c": "परमं नः क्षमं लोके यथावद्वक्तुमर्हसि\n",
    "02013001": "श्रीकृष्ण उवाच\n",
    "02013001a": "सर्वैर्गुणैर्महाराज राजसूयं त्वमर्हसि\n",
    "02013001c": "जानतस्त्वेव ते सर्वं किंचिद्वक्ष्यामि भारत\n",
    "02013002a": "जामदग्न्येन रामेण क्षत्रं यदवशेषितम्\n",
    "02013002c": "तस्मादवरजं लोके यदिदं क्षत्रसंज्ञितम्\n",
    "02013003a": "कृतोऽयं कुलसंकल्पः क्षत्रियैर्वसुधाधिप\n",
    "02013003c": "निदेशवाग्भिस्तत्ते ह विदितं भरतर्षभ\n",
    "02013004a": "ऐलस्येक्ष्वाकुवंशस्य प्रकृतिं परिचक्षते\n",
    "02013004c": "राजानः श्रेणिबद्धाश्च ततोऽन्ये क्षत्रिया भुवि\n",
    "02013005a": "ऐलवंश्यास्तु ये राजंस्तथैवेक्ष्वाकवो नृपाः\n",
    "02013005c": "तानि चैकशतं विद्धि कुलानि भरतर्षभ\n",
    "02013006a": "ययातेस्त्वेव भोजानां विस्तरोऽतिगुणो महान्\n",
    "02013006c": "भजते च महाराज विस्तरः स चतुर्दिशम्\n",
    "02013007a": "तेषां तथैव तां लक्ष्मीं सर्वक्षत्रमुपासते\n",
    "02013007c": "सोऽवनीं मध्यमां भुक्त्वा मिथोभेदेष्वमन्यत\n",
    "02013008a": "चतुर्युस्त्वपरो राजा यस्मिन्नेकशतोऽभवत्\n",
    "02013008c": "स साम्राज्यं जरासंधः प्राप्तो भवति योनितः\n",
    "02013009a": "तं स राजा महाप्राज्ञ संश्रित्य किल सर्वशः\n",
    "02013009c": "राजन्सेनापतिर्जातः शिशुपालः प्रतापवान्\n",
    "02013010a": "तमेव च महाराज शिष्यवत्समुपस्थितः\n",
    "02013010c": "वक्रः करूषाधिपतिर्मायायोधी महाबलः\n",
    "02013011a": "अपरौ च महावीर्यौ महात्मानौ समाश्रितौ\n",
    "02013011c": "जरासंधं महावीर्यं तौ हंसडिभकावुभौ\n",
    "02013012a": "दन्तवक्रः करूषश्च कलभो मेघवाहनः\n",
    "02013012c": "मूर्ध्ना दिव्यं मणिं बिभ्रद्यं तं भूतमणिं विदुः\n",
    "02013013a": "मुरं च नरकं चैव शास्ति यो यवनाधिपौ\n",
    "02013013c": "अपर्यन्तबलो राजा प्रतीच्यां वरुणो यथा\n",
    "02013014a": "भगदत्तो महाराज वृद्धस्तव पितुः सखा\n",
    "02013014c": "स वाचा प्रणतस्तस्य कर्मणा चैव भारत\n",
    "02013015a": "स्नेहबद्धस्तु पितृवन्मनसा भक्तिमांस्त्वयि\n",
    "02013015c": "प्रतीच्यां दक्षिणं चान्तं पृथिव्याः पाति यो नृपः\n",
    "02013016a": "मातुलो भवतः शूरः पुरुजित्कुन्तिवर्धनः\n",
    "02013016c": "स ते संनतिमानेकः स्नेहतः शत्रुतापनः\n",
    "02013017a": "जरासंधं गतस्त्वेवं पुरा यो न मया हतः\n",
    "02013017c": "पुरुषोत्तमविज्ञातो योऽसौ चेदिषु दुर्मतिः\n",
    "02013018a": "आत्मानं प्रतिजानाति लोकेऽस्मिन्पुरुषोत्तमम्\n",
    "02013018c": "आदत्ते सततं मोहाद्यः स चिह्नं च मामकम्\n",
    "02013019a": "वङ्गपुण्ड्रकिरातेषु राजा बलसमन्वितः\n",
    "02013019c": "पौण्ड्रको वासुदेवेति योऽसौ लोकेषु विश्रुतः\n",
    "02013020a": "चतुर्युः स महाराज भोज इन्द्रसखो बली\n",
    "02013020c": "विद्याबलाद्यो व्यजयत्पाण्ड्यक्रथककैशिकान्\n",
    "02013021a": "भ्राता यस्याहृतिः शूरो जामदग्न्यसमो युधि\n",
    "02013021c": "स भक्तो मागधं राजा भीष्मकः परवीरहा\n",
    "02013022a": "प्रियाण्याचरतः प्रह्वान्सदा संबन्धिनः सतः\n",
    "02013022c": "भजतो न भजत्यस्मानप्रियेषु व्यवस्थितः\n",
    "02013023a": "न कुलं न बलं राजन्नभिजानंस्तथात्मनः\n",
    "02013023c": "पश्यमानो यशो दीप्तं जरासंधमुपाश्रितः\n",
    "02013024a": "उदीच्यभोजाश्च तथा कुलान्यष्टादशाभिभो\n",
    "02013024c": "जरासंधभयादेव प्रतीचीं दिशमाश्रिताः\n",
    "02013025a": "शूरसेना भद्रकारा बोधाः शाल्वाः पटच्चराः\n",
    "02013025c": "सुस्थराश्च सुकुट्टाश्च कुणिन्दाः कुन्तिभिः सह\n",
    "02013026a": "शाल्वेयानां च राजानः सोदर्यानुचरैः सह\n",
    "02013026c": "दक्षिणा ये च पाञ्चालाः पूर्वाः कुन्तिषु कोशलाः\n",
    "02013027a": "तथोत्तरां दिशं चापि परित्यज्य भयार्दिताः\n",
    "02013027c": "मत्स्याः संन्यस्तपादाश्च दक्षिणां दिशमाश्रिताः\n",
    "02013028a": "तथैव सर्वपाञ्चाला जरासंधभयार्दिताः\n",
    "02013028c": "स्वराष्ट्रं संपरित्यज्य विद्रुताः सर्वतोदिशम्\n",
    "02013029a": "कस्यचित्त्वथ कालस्य कंसो निर्मथ्य बान्धवान्\n",
    "02013029c": "बार्हद्रथसुते देव्यावुपागच्छद्वृथामतिः\n",
    "02013030a": "अस्तिः प्राप्तिश्च नाम्ना ते सहदेवानुजेऽबले\n",
    "02013030c": "बलेन तेन स ज्ञातीनभिभूय वृथामतिः\n",
    "02013031a": "श्रैष्ठ्यं प्राप्तः स तस्यासीदतीवापनयो महान्\n",
    "02013031c": "भोजराजन्यवृद्धैस्तु पीड्यमानैर्दुरात्मना\n",
    "02013032a": "ज्ञातित्राणमभीप्सद्भिरस्मत्संभावना कृता\n",
    "02013032c": "दत्त्वाक्रूराय सुतनुं तामाहुकसुतां तदा\n",
    "02013033a": "संकर्षणद्वितीयेन ज्ञातिकार्यं मया कृतम्\n",
    "02013033c": "हतौ कंससुनामानौ मया रामेण चाप्युत\n",
    "02013034a": "भये तु समुपक्रान्ते जरासंधे समुद्यते\n",
    "02013034c": "मन्त्रोऽयं मन्त्रितो राजन्कुलैरष्टादशावरैः\n",
    "02013035a": "अनारमन्तो निघ्नन्तो महास्त्रैः शतघातिभिः\n",
    "02013035c": "न हन्याम वयं तस्य त्रिभिर्वर्षशतैर्बलम्\n",
    "02013036a": "तस्य ह्यमरसंकाशौ बलेन बलिनां वरौ\n",
    "02013036c": "नामभ्यां हंसडिभकावित्यास्तां योधसत्तमौ\n",
    "02013037a": "तावुभौ सहितौ वीरौ जरासंधश्च वीर्यवान्\n",
    "02013037c": "त्रयस्त्रयाणां लोकानां पर्याप्ता इति मे मतिः\n",
    "02013038a": "न हि केवलमस्माकं यावन्तोऽन्ये च पार्थिवाः\n",
    "02013038c": "तथैव तेषामासीच्च बुद्धिर्बुद्धिमतां वर\n",
    "02013039a": "अथ हंस इति ख्यातः कश्चिदासीन्महान्नृपः\n",
    "02013039c": "स चान्यैः सहितो राजन्संग्रामेऽष्टादशावरैः\n",
    "02013040a": "हतो हंस इति प्रोक्तमथ केनापि भारत\n",
    "02013040c": "तच्छ्रुत्वा डिभको राजन्यमुनाम्भस्यमज्जत\n",
    "02013041a": "विना हंसेन लोकेऽस्मिन्नाहं जीवितुमुत्सहे\n",
    "02013041c": "इत्येतां मतिमास्थाय डिभको निधनं गतः\n",
    "02013042a": "तथा तु डिभकं श्रुत्वा हंसः परपुरंजयः\n",
    "02013042c": "प्रपेदे यमुनामेव सोऽपि तस्यां न्यमज्जत\n",
    "02013043a": "तौ स राजा जरासंधः श्रुत्वाप्सु निधनं गतौ\n",
    "02013043c": "स्वपुरं शूरसेनानां प्रययौ भरतर्षभ\n",
    "02013044a": "ततो वयममित्रघ्न तस्मिन्प्रतिगते नृपे\n",
    "02013044c": "पुनरानन्दिताः सर्वे मथुरायां वसामहे\n",
    "02013045a": "यदा त्वभ्येत्य पितरं सा वै राजीवलोचना\n",
    "02013045c": "कंसभार्या जरासंधं दुहिता मागधं नृपम्\n",
    "02013046a": "चोदयत्येव राजेन्द्र पतिव्यसनदुःखिता\n",
    "02013046c": "पतिघ्नं मे जहीत्येवं पुनः पुनररिंदम\n",
    "02013047a": "ततो वयं महाराज तं मन्त्रं पूर्वमन्त्रितम्\n",
    "02013047c": "संस्मरन्तो विमनसो व्यपयाता नराधिप\n",
    "02013048a": "पृथक्त्वेन द्रुता राजन्संक्षिप्य महतीं श्रियम्\n",
    "02013048c": "प्रपतामो भयात्तस्य सधनज्ञातिबान्धवाः\n",
    "02013049a": "इति संचिन्त्य सर्वे स्म प्रतीचीं दिशमाश्रिताः\n",
    "02013049c": "कुशस्थलीं पुरीं रम्यां रैवतेनोपशोभिताम्\n",
    "02013050a": "पुनर्निवेशनं तस्यां कृतवन्तो वयं नृप\n",
    "02013050c": "तथैव दुर्गसंस्कारं देवैरपि दुरासदम्\n",
    "02013051a": "स्त्रियोऽपि यस्यां युध्येयुः किं पुनर्वृष्णिपुंगवाः\n",
    "02013051c": "तस्यां वयममित्रघ्न निवसामोऽकुतोभयाः\n",
    "02013052a": "आलोक्य गिरिमुख्यं तं माधवीतीर्थमेव च\n",
    "02013052c": "माधवाः कुरुशार्दूल परां मुदमवाप्नुवन्\n",
    "02013053a": "एवं वयं जरासंधादादितः कृतकिल्बिषाः\n",
    "02013053c": "सामर्थ्यवन्तः संबन्धाद्भवन्तं समुपाश्रिताः\n",
    "02013054a": "त्रियोजनायतं सद्म त्रिस्कन्धं योजनादधि\n",
    "02013054c": "योजनान्ते शतद्वारं विक्रमक्रमतोरणम्\n",
    "02013054e": "अष्टादशावरैर्नद्धं क्षत्रियैर्युद्धदुर्मदैः\n",
    "02013055a": "अष्टादश सहस्राणि व्रातानां सन्ति नः कुले\n",
    "02013055c": "आहुकस्य शतं पुत्रा एकैकस्त्रिशतावरः\n",
    "02013056a": "चारुदेष्णः सह भ्रात्रा चक्रदेवोऽथ सात्यकिः\n",
    "02013056c": "अहं च रौहिणेयश्च साम्बः शौरिसमो युधि\n",
    "02013057a": "एवमेते रथाः सप्त राजन्नन्यान्निबोध मे\n",
    "02013057c": "कृतवर्मा अनाधृष्टिः समीकः समितिंजयः\n",
    "02013058a": "कह्वः शङ्कुर्निदान्तश्च सप्तैवैते महारथाः\n",
    "02013058c": "पुत्रौ चान्धकभोजस्य वृद्धो राजा च ते दश\n",
    "02013059a": "लोकसंहनना वीरा वीर्यवन्तो महाबलाः\n",
    "02013059c": "स्मरन्तो मध्यमं देशं वृष्णिमध्ये गतव्यथाः\n",
    "02013060a": "स त्वं सम्राड्गुणैर्युक्तः सदा भरतसत्तम\n",
    "02013060c": "क्षत्रे सम्राजमात्मानं कर्तुमर्हसि भारत\n",
    "02013061a": "न तु शक्यं जरासंधे जीवमाने महाबले\n",
    "02013061c": "राजसूयस्त्वया प्राप्तुमेषा राजन्मतिर्मम\n",
    "02013062a": "तेन रुद्धा हि राजानः सर्वे जित्वा गिरिव्रजे\n",
    "02013062c": "कन्दरायां गिरीन्द्रस्य सिंहेनेव महाद्विपाः\n",
    "02013063a": "सोऽपि राजा जरासंधो यियक्षुर्वसुधाधिपैः\n",
    "02013063c": "आराध्य हि महादेवं निर्जितास्तेन पार्थिवाः\n",
    "02013064a": "स हि निर्जित्य निर्जित्य पार्थिवान्पृतनागतान्\n",
    "02013064c": "पुरमानीय बद्ध्वा च चकार पुरुषव्रजम्\n",
    "02013065a": "वयं चैव महाराज जरासंधभयात्तदा\n",
    "02013065c": "मथुरां संपरित्यज्य गता द्वारवतीं पुरीम्\n",
    "02013066a": "यदि त्वेनं महाराज यज्ञं प्राप्तुमिहेच्छसि\n",
    "02013066c": "यतस्व तेषां मोक्षाय जरासंधवधाय च\n",
    "02013067a": "समारम्भो हि शक्योऽयं नान्यथा कुरुनन्दन\n",
    "02013067c": "राजसूयस्य कार्त्स्न्येन कर्तुं मतिमतां वर\n",
    "02013068a": "इत्येषा मे मती राजन्यथा वा मन्यसेऽनघ\n",
    "02013068c": "एवं गते ममाचक्ष्व स्वयं निश्चित्य हेतुभिः\n",
    "02014001": "युधिष्ठिर उवाच\n",
    "02014001a": "उक्तं त्वया बुद्धिमता यन्नान्यो वक्तुमर्हति\n",
    "02014001c": "संशयानां हि निर्मोक्ता त्वन्नान्यो विद्यते भुवि\n",
    "02014002a": "गृहे गृहे हि राजानः स्वस्य स्वस्य प्रियंकराः\n",
    "02014002c": "न च साम्राज्यमाप्तास्ते सम्राट्शब्दो हि कृत्स्नभाक्\n",
    "02014003a": "कथं परानुभावज्ञः स्वं प्रशंसितुमर्हति\n",
    "02014003c": "परेण समवेतस्तु यः प्रशस्तः स पूज्यते\n",
    "02014004a": "विशाला बहुला भूमिर्बहुरत्नसमाचिता\n",
    "02014004c": "दूरं गत्वा विजानाति श्रेयो वृष्णिकुलोद्वह\n",
    "02014005a": "शममेव परं मन्ये न तु मोक्षाद्भवेच्छमः\n",
    "02014005c": "आरम्भे पारमेष्ठ्यं तु न प्राप्यमिति मे मतिः\n",
    "02014006a": "एवमेवाभिजानन्ति कुले जाता मनस्विनः\n",
    "02014006c": "कश्चित्कदाचिदेतेषां भवेच्छ्रेष्ठो जनार्दन\n",
    "02014007": "भीम उवाच\n",
    "02014007a": "अनारम्भपरो राजा वल्मीक इव सीदति\n",
    "02014007c": "दुर्बलश्चानुपायेन बलिनं योऽधितिष्ठति\n",
    "02014008a": "अतन्द्रितस्तु प्रायेण दुर्बलो बलिनं रिपुम्\n",
    "02014008c": "जयेत्सम्यङ्नयो राजन्नीत्यार्थानात्मनो हितान्\n",
    "02014009a": "कृष्णे नयो मयि बलं जयः पार्थे धनंजये\n",
    "02014009c": "मागधं साधयिष्यामो वयं त्रय इवाग्नयः\n",
    "02014010": "कृष्ण उवाच\n",
    "02014010a": "आदत्तेऽर्थपरो बालो नानुबन्धमवेक्षते\n",
    "02014010c": "तस्मादरिं न मृष्यन्ति बालमर्थपरायणम्\n",
    "02014011a": "हित्वा करान्यौवनाश्वः पालनाच्च भगीरथः\n",
    "02014011c": "कार्तवीर्यस्तपोयोगाद्बलात्तु भरतो विभुः\n",
    "02014011e": "ऋद्ध्या मरुत्तस्तान्पञ्च सम्राज इति शुश्रुमः\n",
    "02014012a": "निग्राह्यलक्षणं प्राप्तो धर्मार्थनयलक्षणैः\n",
    "02014012c": "बार्हद्रथो जरासंधस्तद्विद्धि भरतर्षभ\n",
    "02014013a": "न चैनमनुरुध्यन्ते कुलान्येकशतं नृपाः\n",
    "02014013c": "तस्मादेतद्बलादेव साम्राज्यं कुरुतेऽद्य सः\n",
    "02014014a": "रत्नभाजो हि राजानो जरासंधमुपासते\n",
    "02014014c": "न च तुष्यति तेनापि बाल्यादनयमास्थितः\n",
    "02014015a": "मूर्धाभिषिक्तं नृपतिं प्रधानपुरुषं बलात्\n",
    "02014015c": "आदत्ते न च नो दृष्टोऽभागः पुरुषतः क्वचित्\n",
    "02014016a": "एवं सर्वान्वशे चक्रे जरासंधः शतावरान्\n",
    "02014016c": "तं दुर्बलतरो राजा कथं पार्थ उपैष्यति\n",
    "02014017a": "प्रोक्षितानां प्रमृष्टानां राज्ञां पशुपतेर्गृहे\n",
    "02014017c": "पशूनामिव का प्रीतिर्जीविते भरतर्षभ\n",
    "02014018a": "क्षत्रियः शस्त्रमरणो यदा भवति सत्कृतः\n",
    "02014018c": "ननु स्म मागधं सर्वे प्रतिबाधेम यद्वयम्\n",
    "02014019a": "षडशीतिः समानीताः शेषा राजंश्चतुर्दश\n",
    "02014019c": "जरासंधेन राजानस्ततः क्रूरं प्रपत्स्यते\n",
    "02014020a": "प्राप्नुयात्स यशो दीप्तं तत्र यो विघ्नमाचरेत्\n",
    "02014020c": "जयेद्यश्च जरासंधं स सम्राण्नियतं भवेत्\n",
    "02015001": "युधिष्ठिर उवाच\n",
    "02015001a": "सम्राड्गुणमभीप्सन्वै युष्मान्स्वार्थपरायणः\n",
    "02015001c": "कथं प्रहिणुयां भीमं बलात्केवलसाहसात्\n",
    "02015002a": "भीमार्जुनावुभौ नेत्रे मनो मन्ये जनार्दनम्\n",
    "02015002c": "मनश्चक्षुर्विहीनस्य कीदृशं जीवितं भवेत्\n",
    "02015003a": "जरासंधबलं प्राप्य दुष्पारं भीमविक्रमम्\n",
    "02015003c": "श्रमो हि वः पराजय्यात्किमु तत्र विचेष्टितम्\n",
    "02015004a": "अस्मिन्नर्थान्तरे युक्तमनर्थः प्रतिपद्यते\n",
    "02015004c": "यथाहं विमृशाम्येकस्तत्तावच्छ्रूयतां मम\n",
    "02015005a": "संन्यासं रोचये साधु कार्यस्यास्य जनार्दन\n",
    "02015005c": "प्रतिहन्ति मनो मेऽद्य राजसूयो दुरासदः\n",
    "02015006": "वैशंपायन उवाच\n",
    "02015006a": "पार्थः प्राप्य धनुःश्रेष्ठमक्षय्यौ च महेषुधी\n",
    "02015006c": "रथं ध्वजं सभां चैव युधिष्ठिरमभाषत\n",
    "02015007a": "धनुरस्त्रं शरा वीर्यं पक्षो भूमिर्यशो बलम्\n",
    "02015007c": "प्राप्तमेतन्मया राजन्दुष्प्रापं यदभीप्सितम्\n",
    "02015008a": "कुले जन्म प्रशंसन्ति वैद्याः साधु सुनिष्ठिताः\n",
    "02015008c": "बलेन सदृशं नास्ति वीर्यं तु मम रोचते\n",
    "02015009a": "कृतवीर्यकुले जातो निर्वीर्यः किं करिष्यति\n",
    "02015009c": "क्षत्रियः सर्वशो राजन्यस्य वृत्तिः पराजये\n",
    "02015010a": "सर्वैरपि गुणैर्हीनो वीर्यवान्हि तरेद्रिपून्\n",
    "02015010c": "सर्वैरपि गुणैर्युक्तो निर्वीर्यः किं करिष्यति\n",
    "02015011a": "द्रव्यभूता गुणाः सर्वे तिष्ठन्ति हि पराक्रमे\n",
    "02015011c": "जयस्य हेतुः सिद्धिर्हि कर्म दैवं च संश्रितम्\n",
    "02015012a": "संयुक्तो हि बलैः कश्चित्प्रमादान्नोपयुज्यते\n",
    "02015012c": "तेन द्वारेण शत्रुभ्यः क्षीयते सबलो रिपुः\n",
    "02015013a": "दैन्यं यथाबलवति तथा मोहो बलान्विते\n",
    "02015013c": "तावुभौ नाशकौ हेतू राज्ञा त्याज्यौ जयार्थिना\n",
    "02015014a": "जरासंधविनाशं च राज्ञां च परिमोक्षणम्\n",
    "02015014c": "यदि कुर्याम यज्ञार्थं किं ततः परमं भवेत्\n",
    "02015015a": "अनारम्भे तु नियतो भवेदगुणनिश्चयः\n",
    "02015015c": "गुणान्निःसंशयाद्राजन्नैर्गुण्यं मन्यसे कथम्\n",
    "02015016a": "काषायं सुलभं पश्चान्मुनीनां शममिच्छताम्\n",
    "02015016c": "साम्राज्यं तु तवेच्छन्तो वयं योत्स्यामहे परैः\n",
    "02016001": "वासुदेव उवाच\n",
    "02016001a": "जातस्य भारते वंशे तथा कुन्त्याः सुतस्य च\n",
    "02016001c": "या वै युक्ता मतिः सेयमर्जुनेन प्रदर्शिता\n",
    "02016002a": "न मृत्योः समयं विद्म रात्रौ वा यदि वा दिवा\n",
    "02016002c": "न चापि कंचिदमरमयुद्धेनापि शुश्रुमः\n",
    "02016003a": "एतावदेव पुरुषैः कार्यं हृदयतोषणम्\n",
    "02016003c": "नयेन विधिदृष्टेन यदुपक्रमते परान्\n",
    "02016004a": "सुनयस्यानपायस्य संयुगे परमः क्रमः\n",
    "02016004c": "संशयो जायते साम्ये साम्यं च न भवेद्द्वयोः\n",
    "02016005a": "ते वयं नयमास्थाय शत्रुदेहसमीपगाः\n",
    "02016005c": "कथमन्तं न गच्छेम वृक्षस्येव नदीरयाः\n",
    "02016005e": "पररन्ध्रे पराक्रान्ताः स्वरन्ध्रावरणे स्थिताः\n",
    "02016006a": "व्यूढानीकैरनुबलैर्नोपेयाद्बलवत्तरम्\n",
    "02016006c": "इति बुद्धिमतां नीतिस्तन्ममापीह रोचते\n",
    "02016007a": "अनवद्या ह्यसंबुद्धाः प्रविष्टाः शत्रुसद्म तत्\n",
    "02016007c": "शत्रुदेहमुपाक्रम्य तं कामं प्राप्नुयामहे\n",
    "02016008a": "एको ह्येव श्रियं नित्यं बिभर्ति पुरुषर्षभ\n",
    "02016008c": "अन्तरात्मेव भूतानां तत्क्षये वै बलक्षयः\n",
    "02016009a": "अथ चेत्तं निहत्याजौ शेषेणाभिसमागताः\n",
    "02016009c": "प्राप्नुयाम ततः स्वर्गं ज्ञातित्राणपरायणाः\n",
    "02016010": "युधिष्ठिर उवाच\n",
    "02016010a": "कृष्ण कोऽयं जरासंधः किंवीर्यः किंपराक्रमः\n",
    "02016010c": "यस्त्वां स्पृष्ट्वाग्निसदृशं न दग्धः शलभो यथा\n",
    "02016011": "कृष्ण उवाच\n",
    "02016011a": "शृणु राजञ्जरासंधो यद्वीर्यो यत्पराक्रमः\n",
    "02016011c": "यथा चोपेक्षितोऽस्माभिर्बहुशः कृतविप्रियः\n",
    "02016012a": "अक्षौहिणीनां तिसृणामासीत्समरदर्पितः\n",
    "02016012c": "राजा बृहद्रथो नाम मगधाधिपतिः पतिः\n",
    "02016013a": "रूपवान्वीर्यसंपन्नः श्रीमानतुलविक्रमः\n",
    "02016013c": "नित्यं दीक्षाकृशतनुः शतक्रतुरिवापरः\n",
    "02016014a": "तेजसा सूर्यसदृशः क्षमया पृथिवीसमः\n",
    "02016014c": "यमान्तकसमः कोपे श्रिया वैश्रवणोपमः\n",
    "02016015a": "तस्याभिजनसंयुक्तैर्गुणैर्भरतसत्तम\n",
    "02016015c": "व्याप्तेयं पृथिवी सर्वा सूर्यस्येव गभस्तिभिः\n",
    "02016016a": "स काशिराजस्य सुते यमजे भरतर्षभ\n",
    "02016016c": "उपयेमे महावीर्यो रूपद्रविणसंमते\n",
    "02016017a": "तयोश्चकार समयं मिथः स पुरुषर्षभः\n",
    "02016017c": "नातिवर्तिष्य इत्येवं पत्नीभ्यां संनिधौ तदा\n",
    "02016018a": "स ताभ्यां शुशुभे राजा पत्नीभ्यां मनुजाधिप\n",
    "02016018c": "प्रियाभ्यामनुरूपाभ्यां करेणुभ्यामिव द्विपः\n",
    "02016019a": "तयोर्मध्यगतश्चापि रराज वसुधाधिपः\n",
    "02016019c": "गङ्गायमुनयोर्मध्ये मूर्तिमानिव सागरः\n",
    "02016020a": "विषयेषु निमग्नस्य तस्य यौवनमत्यगात्\n",
    "02016020c": "न च वंशकरः पुत्रस्तस्याजायत कश्चन\n",
    "02016021a": "मङ्गलैर्बहुभिर्होमैः पुत्रकामाभिरिष्टिभिः\n",
    "02016021c": "नाससाद नृपश्रेष्ठः पुत्रं कुलविवर्धनम्\n",
    "02016022a": "अथ काक्षीवतः पुत्रं गौतमस्य महात्मनः\n",
    "02016022c": "शुश्राव तपसि श्रान्तमुदारं चण्डकौशिकम्\n",
    "02016023a": "यदृच्छयागतं तं तु वृक्षमूलमुपाश्रितम्\n",
    "02016023c": "पत्नीभ्यां सहितो राजा सर्वरत्नैरतोषयत्\n",
    "02016024a": "तमब्रवीत्सत्यधृतिः सत्यवागृषिसत्तमः\n",
    "02016024c": "परितुष्टोऽस्मि ते राजन्वरं वरय सुव्रत\n",
    "02016025a": "ततः सभार्यः प्रणतस्तमुवाच बृहद्रथः\n",
    "02016025c": "पुत्रदर्शननैराश्याद्बाष्पगद्गदया गिरा\n",
    "02016026": "बृहद्रथ उवाच\n",
    "02016026a": "भगवन्राज्यमुत्सृज्य प्रस्थितस्य तपोवनम्\n",
    "02016026c": "किं वरेणाल्पभाग्यस्य किं राज्येनाप्रजस्य मे\n",
    "02016027": "कृष्ण उवाच\n",
    "02016027a": "एतच्छ्रुत्वा मुनिर्ध्यानमगमत्क्षुभितेन्द्रियः\n",
    "02016027c": "तस्यैव चाम्रवृक्षस्य छायायां समुपाविशत्\n",
    "02016028a": "तस्योपविष्टस्य मुनेरुत्सङ्गे निपपात ह\n",
    "02016028c": "अवातमशुकादष्टमेकमाम्रफलं किल\n",
    "02016029a": "तत्प्रगृह्य मुनिश्रेष्ठो हृदयेनाभिमन्त्र्य च\n",
    "02016029c": "राज्ञे ददावप्रतिमं पुत्रसंप्राप्तिकारकम्\n",
    "02016030a": "उवाच च महाप्राज्ञस्तं राजानं महामुनिः\n",
    "02016030c": "गच्छ राजन्कृतार्थोऽसि निवर्त मनुजाधिप\n",
    "02016031a": "यथासमयमाज्ञाय तदा स नृपसत्तमः\n",
    "02016031c": "द्वाभ्यामेकं फलं प्रादात्पत्नीभ्यां भरतर्षभ\n",
    "02016032a": "ते तदाम्रं द्विधा कृत्वा भक्षयामासतुः शुभे\n",
    "02016032c": "भावित्वादपि चार्थस्य सत्यवाक्यात्तथा मुनेः\n",
    "02016033a": "तयोः समभवद्गर्भः फलप्राशनसंभवः\n",
    "02016033c": "ते च दृष्ट्वा नरपतिः परां मुदमवाप ह\n",
    "02016034a": "अथ काले महाप्राज्ञ यथासमयमागते\n",
    "02016034c": "प्रजायेतामुभे राजञ्शरीरशकले तदा\n",
    "02016035a": "एकाक्षिबाहुचरणे अर्धोदरमुखस्फिजे\n",
    "02016035c": "दृष्ट्वा शरीरशकले प्रवेपाते उभे भृशम्\n",
    "02016036a": "उद्विग्ने सह संमन्त्र्य ते भगिन्यौ तदाबले\n",
    "02016036c": "सजीवे प्राणिशकले तत्यजाते सुदुःखिते\n",
    "02016037a": "तयोर्धात्र्यौ सुसंवीते कृत्वा ते गर्भसंप्लवे\n",
    "02016037c": "निर्गम्यान्तःपुरद्वारात्समुत्सृज्याशु जग्मतुः\n",
    "02016038a": "ते चतुष्पथनिक्षिप्ते जरा नामाथ राक्षसी\n",
    "02016038c": "जग्राह मनुजव्याघ्र मांसशोणितभोजना\n",
    "02016039a": "कर्तुकामा सुखवहे शकले सा तु राक्षसी\n",
    "02016039c": "संघट्टयामास तदा विधानबलचोदिता\n",
    "02016040a": "ते समानीतमात्रे तु शकले पुरुषर्षभ\n",
    "02016040c": "एकमूर्तिकृते वीरः कुमारः समपद्यत\n",
    "02016041a": "ततः सा राक्षसी राजन्विस्मयोत्फुल्ललोचना\n",
    "02016041c": "न शशाक समुद्वोढुं वज्रसारमयं शिशुम्\n",
    "02016042a": "बालस्ताम्रतलं मुष्टिं कृत्वा चास्ये निधाय सः\n",
    "02016042c": "प्राक्रोशदतिसंरम्भात्सतोय इव तोयदः\n",
    "02016043a": "तेन शब्देन संभ्रान्तः सहसान्तःपुरे जनः\n",
    "02016043c": "निर्जगाम नरव्याघ्र राज्ञा सह परंतप\n",
    "02016044a": "ते चाबले परिग्लाने पयःपूर्णपयोधरे\n",
    "02016044c": "निराशे पुत्रलाभाय सहसैवाभ्यगच्छताम्\n",
    "02016045a": "अथ दृष्ट्वा तथाभूते राजानं चेष्टसंततिम्\n",
    "02016045c": "तं च बालं सुबलिनं चिन्तयामास राक्षसी\n",
    "02016046a": "नार्हामि विषये राज्ञो वसन्ती पुत्रगृद्धिनः\n",
    "02016046c": "बालं पुत्रमुपादातुं मेघलेखेव भास्करम्\n",
    "02016047a": "सा कृत्वा मानुषं रूपमुवाच मनुजाधिपम्\n",
    "02016047c": "बृहद्रथ सुतस्तेऽयं मद्दत्तः प्रतिगृह्यताम्\n",
    "02016048a": "तव पत्नीद्वये जातो द्विजातिवरशासनात्\n",
    "02016048c": "धात्रीजनपरित्यक्तो मयायं परिरक्षितः\n",
    "02016049a": "ततस्ते भरतश्रेष्ठ काशिराजसुते शुभे\n",
    "02016049c": "तं बालमभिपत्याशु प्रस्नवैरभिषिञ्चताम्\n",
    "02016050a": "ततः स राजा संहृष्टः सर्वं तदुपलभ्य च\n",
    "02016050c": "अपृच्छन्नवहेमाभां राक्षसीं तामराक्षसीम्\n",
    "02016051a": "का त्वं कमलगर्भाभे मम पुत्रप्रदायिनी\n",
    "02016051c": "कामया ब्रूहि कल्याणि देवता प्रतिभासि मे\n",
    "02017001": "राक्षस्युवाच\n",
    "02017001a": "जरा नामास्मि भद्रं ते राक्षसी कामरूपिणी\n",
    "02017001c": "तव वेश्मनि राजेन्द्र पूजिता न्यवसं सुखम्\n",
    "02017002a": "साहं प्रत्युपकारार्थं चिन्तयन्त्यनिशं नृप\n",
    "02017002c": "तवेमे पुत्रशकले दृष्टवत्यस्मि धार्मिक\n",
    "02017003a": "संश्लेषिते मया दैवात्कुमारः समपद्यत\n",
    "02017003c": "तव भाग्यैर्महाराज हेतुमात्रमहं त्विह\n",
    "02017004": "कृष्ण उवाच\n",
    "02017004a": "एवमुक्त्वा तु सा राजंस्तत्रैवान्तरधीयत\n",
    "02017004c": "स गृह्य च कुमारं तं प्राविशत्स्वगृहं नृपः\n",
    "02017005a": "तस्य बालस्य यत्कृत्यं तच्चकार नृपस्तदा\n",
    "02017005c": "आज्ञापयच्च राक्षस्या मागधेषु महोत्सवम्\n",
    "02017006a": "तस्य नामाकरोत्तत्र प्रजापतिसमः पिता\n",
    "02017006c": "जरया संधितो यस्माज्जरासंधस्ततोऽभवत्\n",
    "02017007a": "सोऽवर्धत महातेजा मगधाधिपतेः सुतः\n",
    "02017007c": "प्रमाणबलसंपन्नो हुताहुतिरिवानलः\n",
    "02017008a": "कस्यचित्त्वथ कालस्य पुनरेव महातपाः\n",
    "02017008c": "मगधानुपचक्राम भगवांश्चण्डकौशिकः\n",
    "02017009a": "तस्यागमनसंहृष्टः सामात्यः सपुरःसरः\n",
    "02017009c": "सभार्यः सह पुत्रेण निर्जगाम बृहद्रथः\n",
    "02017010a": "पाद्यार्घ्याचमनीयैस्तमर्चयामास भारत\n",
    "02017010c": "स नृपो राज्यसहितं पुत्रं चास्मै न्यवेदयत्\n",
    "02017011a": "प्रतिगृह्य तु तां पूजां पार्थिवाद्भगवानृषिः\n",
    "02017011c": "उवाच मागधं राजन्प्रहृष्टेनान्तरात्मना\n",
    "02017012a": "सर्वमेतन्मया राजन्विज्ञातं ज्ञानचक्षुषा\n",
    "02017012c": "पुत्रस्तु शृणु राजेन्द्र यादृशोऽयं भविष्यति\n",
    "02017013a": "अस्य वीर्यवतो वीर्यं नानुयास्यन्ति पार्थिवाः\n",
    "02017013c": "देवैरपि विसृष्टानि शस्त्राण्यस्य महीपते\n",
    "02017013e": "न रुजं जनयिष्यन्ति गिरेरिव नदीरयाः\n",
    "02017014a": "सर्वमूर्धाभिषिक्तानामेष मूर्ध्नि ज्वलिष्यति\n",
    "02017014c": "सर्वेषां निष्प्रभकरो ज्योतिषामिव भास्करः\n",
    "02017015a": "एनमासाद्य राजानः समृद्धबलवाहनाः\n",
    "02017015c": "विनाशमुपयास्यन्ति शलभा इव पावकम्\n",
    "02017016a": "एष श्रियं समुदितां सर्वराज्ञां ग्रहीष्यति\n",
    "02017016c": "वर्षास्विवोद्धतजला नदीर्नदनदीपतिः\n",
    "02017017a": "एष धारयिता सम्यक्चातुर्वर्ण्यं महाबलः\n",
    "02017017c": "शुभाशुभमिव स्फीता सर्वसस्यधरा धरा\n",
    "02017018a": "अस्याज्ञावशगाः सर्वे भविष्यन्ति नराधिपाः\n",
    "02017018c": "सर्वभूतात्मभूतस्य वायोरिव शरीरिणः\n",
    "02017019a": "एष रुद्रं महादेवं त्रिपुरान्तकरं हरम्\n",
    "02017019c": "सर्वलोकेष्वतिबलः स्वयं द्रक्ष्यति मागधः\n",
    "02017020a": "एवं ब्रुवन्नेव मुनिः स्वकार्यार्थं विचिन्तयन्\n",
    "02017020c": "विसर्जयामास नृपं बृहद्रथमथारिहन्\n",
    "02017021a": "प्रविश्य नगरं चैव ज्ञातिसंबन्धिभिर्वृतः\n",
    "02017021c": "अभिषिच्य जरासंधं मगधाधिपतिस्तदा\n",
    "02017021e": "बृहद्रथो नरपतिः परां निर्वृतिमाययौ\n",
    "02017022a": "अभिषिक्ते जरासंधे तदा राजा बृहद्रथः\n",
    "02017022c": "पत्नीद्वयेनानुगतस्तपोवनरतोऽभवत्\n",
    "02017023a": "तपोवनस्थे पितरि मातृभ्यां सह भारत\n",
    "02017023c": "जरासंधः स्ववीर्येण पार्थिवानकरोद्वशे\n",
    "02017024a": "अथ दीर्घस्य कालस्य तपोवनगतो नृपः\n",
    "02017024c": "सभार्यः स्वर्गमगमत्तपस्तप्त्वा बृहद्रथः\n",
    "02017025a": "तस्यास्तां हंसडिभकावशस्त्रनिधनावुभौ\n",
    "02017025c": "मन्त्रे मतिमतां श्रेष्ठौ युद्धशास्त्रविशारदौ\n",
    "02017026a": "यौ तौ मया ते कथितौ पूर्वमेव महाबलौ\n",
    "02017026c": "त्रयस्त्रयाणां लोकानां पर्याप्ता इति मे मतिः\n",
    "02017027a": "एवमेष तदा वीर बलिभिः कुकुरान्धकैः\n",
    "02017027c": "वृष्णिभिश्च महाराज नीतिहेतोरुपेक्षितः\n",
    "02018001": "वासुदेव उवाच\n",
    "02018001a": "पतितौ हंसडिभकौ कंसामात्यौ निपातितौ\n",
    "02018001c": "जरासंधस्य निधने कालोऽयं समुपागतः\n",
    "02018002a": "न स शक्यो रणे जेतुं सर्वैरपि सुरासुरैः\n",
    "02018002c": "प्राणयुद्धेन जेतव्यः स इत्युपलभामहे\n",
    "02018003a": "मयि नीतिर्बलं भीमे रक्षिता चावयोर्जुनः\n",
    "02018003c": "साधयिष्याम तं राजन्वयं त्रय इवाग्नयः\n",
    "02018004a": "त्रिभिरासादितोऽस्माभिर्विजने स नराधिपः\n",
    "02018004c": "न संदेहो यथा युद्धमेकेनाभ्युपयास्यति\n",
    "02018005a": "अवमानाच्च लोकस्य व्यायतत्वाच्च धर्षितः\n",
    "02018005c": "भीमसेनेन युद्धाय ध्रुवमभ्युपयास्यति\n",
    "02018006a": "अलं तस्य महाबाहुर्भीमसेनो महाबलः\n",
    "02018006c": "लोकस्य समुदीर्णस्य निधनायान्तको यथा\n",
    "02018007a": "यदि ते हृदयं वेत्ति यदि ते प्रत्ययो मयि\n",
    "02018007c": "भीमसेनार्जुनौ शीघ्रं न्यासभूतौ प्रयच्छ मे\n",
    "02018008": "वैशंपायन उवाच\n",
    "02018008a": "एवमुक्तो भगवता प्रत्युवाच युधिष्ठिरः\n",
    "02018008c": "भीमपार्थौ समालोक्य संप्रहृष्टमुखौ स्थितौ\n",
    "02018009a": "अच्युताच्युत मा मैवं व्याहरामित्रकर्षण\n",
    "02018009c": "पाण्डवानां भवान्नाथो भवन्तं चाश्रिता वयम्\n",
    "02018010a": "यथा वदसि गोविन्द सर्वं तदुपपद्यते\n",
    "02018010c": "न हि त्वमग्रतस्तेषां येषां लक्ष्मीः पराङ्मुखी\n",
    "02018011a": "निहतश्च जरासंधो मोक्षिताश्च महीक्षितः\n",
    "02018011c": "राजसूयश्च मे लब्धो निदेशे तव तिष्ठतः\n",
    "02018012a": "क्षिप्रकारिन्यथा त्वेतत्कार्यं समुपपद्यते\n",
    "02018012c": "मम कार्यं जगत्कार्यं तथा कुरु नरोत्तम\n",
    "02018013a": "त्रिभिर्भवद्भिर्हि विना नाहं जीवितुमुत्सहे\n",
    "02018013c": "धर्मकामार्थरहितो रोगार्त इव दुर्गतः\n",
    "02018014a": "न शौरिणा विना पार्थो न शौरिः पाण्डवं विना\n",
    "02018014c": "नाजेयोऽस्त्यनयोर्लोके कृष्णयोरिति मे मतिः\n",
    "02018015a": "अयं च बलिनां श्रेष्ठः श्रीमानपि वृकोदरः\n",
    "02018015c": "युवाभ्यां सहितो वीरः किं न कुर्यान्महायशाः\n",
    "02018016a": "सुप्रणीतो बलौघो हि कुरुते कार्यमुत्तमम्\n",
    "02018016c": "अन्धं जडं बलं प्राहुः प्रणेतव्यं विचक्षणैः\n",
    "02018017a": "यतो हि निम्नं भवति नयन्तीह ततो जलम्\n",
    "02018017c": "यतश्छिद्रं ततश्चापि नयन्ते धीधना बलम्\n",
    "02018018a": "तस्मान्नयविधानज्ञं पुरुषं लोकविश्रुतम्\n",
    "02018018c": "वयमाश्रित्य गोविन्दं यतामः कार्यसिद्धये\n",
    "02018019a": "एवं प्रज्ञानयबलं क्रियोपायसमन्वितम्\n",
    "02018019c": "पुरस्कुर्वीत कार्येषु कृष्ण कार्यार्थसिद्धये\n",
    "02018020a": "एवमेव यदुश्रेष्ठं पार्थः कार्यार्थसिद्धये\n",
    "02018020c": "अर्जुनः कृष्णमन्वेतु भीमोऽन्वेतु धनंजयम्\n",
    "02018020e": "नयो जयो बलं चैव विक्रमे सिद्धिमेष्यति\n",
    "02018021a": "एवमुक्तास्ततः सर्वे भ्रातरो विपुलौजसः\n",
    "02018021c": "वार्ष्णेयः पाण्डवेयौ च प्रतस्थुर्मागधं प्रति\n",
    "02018022a": "वर्चस्विनां ब्राह्मणानां स्नातकानां परिच्छदान्\n",
    "02018022c": "आच्छाद्य सुहृदां वाक्यैर्मनोज्ञैरभिनन्दिताः\n",
    "02018023a": "अमर्षादभितप्तानां ज्ञात्यर्थं मुख्यवाससाम्\n",
    "02018023c": "रविसोमाग्निवपुषां भीममासीत्तदा वपुः\n",
    "02018024a": "हतं मेने जरासंधं दृष्ट्वा भीमपुरोगमौ\n",
    "02018024c": "एककार्यसमुद्युक्तौ कृष्णौ युद्धेऽपराजितौ\n",
    "02018025a": "ईशौ हि तौ महात्मानौ सर्वकार्यप्रवर्तने\n",
    "02018025c": "धर्मार्थकामकार्याणां कार्याणामिव निग्रहे\n",
    "02018026a": "कुरुभ्यः प्रस्थितास्ते तु मध्येन कुरुजाङ्गलम्\n",
    "02018026c": "रम्यं पद्मसरो गत्वा कालकूटमतीत्य च\n",
    "02018027a": "गण्डकीयां तथा शोणं सदानीरां तथैव च\n",
    "02018027c": "एकपर्वतके नद्यः क्रमेणैत्य व्रजन्ति ते\n",
    "02018028a": "संतीर्य सरयूं रम्यां दृष्ट्वा पूर्वांश्च कोसलान्\n",
    "02018028c": "अतीत्य जग्मुर्मिथिलां मालां चर्मण्वतीं नदीम्\n",
    "02018029a": "उत्तीर्य गङ्गां शोणं च सर्वे ते प्राङ्मुखास्त्रयः\n",
    "02018029c": "कुरवोरश्छदं जग्मुर्मागधं क्षेत्रमच्युताः\n",
    "02018030a": "ते शश्वद्गोधनाकीर्णमम्बुमन्तं शुभद्रुमम्\n",
    "02018030c": "गोरथं गिरिमासाद्य ददृशुर्मागधं पुरम्\n",
    "02019001": "वासुदेव उवाच\n",
    "02019001a": "एष पार्थ महान्स्वादुः पशुमान्नित्यमम्बुमान्\n",
    "02019001c": "निरामयः सुवेश्माढ्यो निवेशो मागधः शुभः\n",
    "02019002a": "वैहारो विपुलः शैलो वराहो वृषभस्तथा\n",
    "02019002c": "तथैवर्षिगिरिस्तात शुभाश्चैत्यकपञ्चमाः\n",
    "02019003a": "एते पञ्च महाशृङ्गाः पर्वताः शीतलद्रुमाः\n",
    "02019003c": "रक्षन्तीवाभिसंहत्य संहताङ्गा गिरिव्रजम्\n",
    "02019004a": "पुष्पवेष्टितशाखाग्रैर्गन्धवद्भिर्मनोरमैः\n",
    "02019004c": "निगूढा इव लोध्राणां वनैः कामिजनप्रियैः\n",
    "02019005a": "शूद्रायां गौतमो यत्र महात्मा संशितव्रतः\n",
    "02019005c": "औशीनर्यामजनयत्काक्षीवादीन्सुतानृषिः\n",
    "02019006a": "गौतमः क्षयणादस्मादथासौ तत्र वेश्मनि\n",
    "02019006c": "भजते मागधं वंशं स नृपाणामनुग्रहात्\n",
    "02019007a": "अङ्गवङ्गादयश्चैव राजानः सुमहाबलाः\n",
    "02019007c": "गौतमक्षयमभ्येत्य रमन्ते स्म पुरार्जुन\n",
    "02019008a": "वनराजीस्तु पश्येमाः प्रियालानां मनोरमाः\n",
    "02019008c": "लोध्राणां च शुभाः पार्थ गौतमौकःसमीपजाः\n",
    "02019009a": "अर्बुदः शक्रवापी च पन्नगौ शत्रुतापनौ\n",
    "02019009c": "स्वस्तिकस्यालयश्चात्र मणिनागस्य चोत्तमः\n",
    "02019010a": "अपरिहार्या मेघानां मागधेयं मणेः कृते\n",
    "02019010c": "कौशिको मणिमांश्चैव ववृधाते ह्यनुग्रहम्\n",
    "02019011a": "अर्थसिद्धिं त्वनपगां जरासंधोऽभिमन्यते\n",
    "02019011c": "वयमासादने तस्य दर्पमद्य निहन्म हि\n",
    "02019012": "वैशंपायन उवाच\n",
    "02019012a": "एवमुक्त्वा ततः सर्वे भ्रातरो विपुलौजसः\n",
    "02019012c": "वार्ष्णेयः पाण्डवेयौ च प्रतस्थुर्मागधं पुरम्\n",
    "02019013a": "तुष्टपुष्टजनोपेतं चातुर्वर्ण्यजनाकुलम्\n",
    "02019013c": "स्फीतोत्सवमनाधृष्यमासेदुश्च गिरिव्रजम्\n",
    "02019014a": "तेऽथ द्वारमनासाद्य पुरस्य गिरिमुच्छ्रितम्\n",
    "02019014c": "बार्हद्रथैः पूज्यमानं तथा नगरवासिभिः\n",
    "02019015a": "यत्र माषादमृषभमाससाद बृहद्रथः\n",
    "02019015c": "तं हत्वा माषनालाश्च तिस्रो भेरीरकारयत्\n",
    "02019016a": "आनह्य चर्मणा तेन स्थापयामास स्वे पुरे\n",
    "02019016c": "यत्र ताः प्राणदन्भेर्यो दिव्यपुष्पावचूर्णिताः\n",
    "02019017a": "मागधानां सुरुचिरं चैत्यकान्तं समाद्रवन्\n",
    "02019017c": "शिरसीव जिघांसन्तो जरासंधजिघांसवः\n",
    "02019018a": "स्थिरं सुविपुलं शृङ्गं सुमहान्तं पुरातनम्\n",
    "02019018c": "अर्चितं माल्यदामैश्च सततं सुप्रतिष्ठितम्\n",
    "02019019a": "विपुलैर्बाहुभिर्वीरास्तेऽभिहत्याभ्यपातयन्\n",
    "02019019c": "ततस्ते मागधं दृष्ट्वा पुरं प्रविविशुस्तदा\n",
    "02019020a": "एतस्मिन्नेव काले तु जरासंधं समर्चयन्\n",
    "02019020c": "पर्यग्नि कुर्वंश्च नृपं द्विरदस्थं पुरोहिताः\n",
    "02019021a": "स्नातकव्रतिनस्ते तु बाहुशस्त्रा निरायुधाः\n",
    "02019021c": "युयुत्सवः प्रविविशुर्जरासंधेन भारत\n",
    "02019022a": "भक्ष्यमाल्यापणानां च ददृशुः श्रियमुत्तमाम्\n",
    "02019022c": "स्फीतां सर्वगुणोपेतां सर्वकामसमृद्धिनीम्\n",
    "02019023a": "तां तु दृष्ट्वा समृद्धिं ते वीथ्यां तस्यां नरोत्तमाः\n",
    "02019023c": "राजमार्गेण गच्छन्तः कृष्णभीमधनंजयाः\n",
    "02019024a": "बलाद्गृहीत्वा माल्यानि मालाकारान्महाबलाः\n",
    "02019024c": "विरागवसनाः सर्वे स्रग्विणो मृष्टकुण्डलाः\n",
    "02019025a": "निवेशनमथाजग्मुर्जरासंधस्य धीमतः\n",
    "02019025c": "गोवासमिव वीक्षन्तः सिंहा हैमवता यथा\n",
    "02019026a": "शैलस्तम्भनिभास्तेषां चन्दनागुरुभूषिताः\n",
    "02019026c": "अशोभन्त महाराज बाहवो बाहुशालिनाम्\n",
    "02019027a": "तान्दृष्ट्वा द्विरदप्रख्याञ्शालस्कन्धानिवोद्गतान्\n",
    "02019027c": "व्यूढोरस्कान्मागधानां विस्मयः समजायत\n",
    "02019028a": "ते त्वतीत्य जनाकीर्णास्तिस्रः कक्ष्या नरर्षभाः\n",
    "02019028c": "अहंकारेण राजानमुपतस्थुर्महाबलाः\n",
    "02019029a": "तान्पाद्यमधुपर्कार्हान्मानार्हान्सत्कृतिं गतान्\n",
    "02019029c": "प्रत्युत्थाय जरासंध उपतस्थे यथाविधि\n",
    "02019030a": "उवाच चैतान्राजासौ स्वागतं वोऽस्त्विति प्रभुः\n",
    "02019030c": "तस्य ह्येतद्व्रतं राजन्बभूव भुवि विश्रुतम्\n",
    "02019031a": "स्नातकान्ब्राह्मणान्प्राप्ताञ्श्रुत्वा स समितिंजयः\n",
    "02019031c": "अप्यर्धरात्रे नृपतिः प्रत्युद्गच्छति भारत\n",
    "02019032a": "तांस्त्वपूर्वेण वेषेण दृष्ट्वा नृपतिसत्तमः\n",
    "02019032c": "उपतस्थे जरासंधो विस्मितश्चाभवत्तदा\n",
    "02019033a": "ते तु दृष्ट्वैव राजानं जरासंधं नरर्षभाः\n",
    "02019033c": "इदमूचुरमित्रघ्नाः सर्वे भरतसत्तम\n",
    "02019034a": "स्वस्त्यस्तु कुशलं राजन्निति सर्वे व्यवस्थिताः\n",
    "02019034c": "तं नृपं नृपशार्दूल विप्रैक्षन्त परस्परम्\n",
    "02019035a": "तानब्रवीज्जरासंधस्तदा यादवपाण्डवान्\n",
    "02019035c": "आस्यतामिति राजेन्द्र ब्राह्मणच्छद्मसंवृतान्\n",
    "02019036a": "अथोपविविशुः सर्वे त्रयस्ते पुरुषर्षभाः\n",
    "02019036c": "संप्रदीप्तास्त्रयो लक्ष्म्या महाध्वर इवाग्नयः\n",
    "02019037a": "तानुवाच जरासंधः सत्यसंधो नराधिपः\n",
    "02019037c": "विगर्हमाणः कौरव्य वेषग्रहणकारणात्\n",
    "02019038a": "न स्नातकव्रता विप्रा बहिर्माल्यानुलेपनाः\n",
    "02019038c": "भवन्तीति नृलोकेऽस्मिन्विदितं मम सर्वशः\n",
    "02019039a": "ते यूयं पुष्पवन्तश्च भुजैर्ज्याघातलक्षणैः\n",
    "02019039c": "बिभ्रतः क्षात्रमोजश्च ब्राह्मण्यं प्रतिजानथ\n",
    "02019040a": "एवं विरागवसना बहिर्माल्यानुलेपनाः\n",
    "02019040c": "सत्यं वदत के यूयं सत्यं राजसु शोभते\n",
    "02019041a": "चैत्यकं च गिरेः शृङ्गं भित्त्वा किमिव सद्म नः\n",
    "02019041c": "अद्वारेण प्रविष्टाः स्थ निर्भया राजकिल्बिषात्\n",
    "02019042a": "कर्म चैतद्विलिङ्गस्य किं वाद्य प्रसमीक्षितम्\n",
    "02019042c": "वदध्वं वाचि वीर्यं च ब्राह्मणस्य विशेषतः\n",
    "02019043a": "एवं च मामुपस्थाय कस्माच्च विधिनार्हणाम्\n",
    "02019043c": "प्रणीतां नो न गृह्णीत कार्यं किं चास्मदागमे\n",
    "02019044a": "एवमुक्तस्ततः कृष्णः प्रत्युवाच महामनाः\n",
    "02019044c": "स्निग्धगम्भीरया वाचा वाक्यं वाक्यविशारदः\n",
    "02019045a": "स्नातकव्रतिनो राजन्ब्राह्मणाः क्षत्रिया विशः\n",
    "02019045c": "विशेषनियमाश्चैषामविशेषाश्च सन्त्युत\n",
    "02019046a": "विशेषवांश्च सततं क्षत्रियः श्रियमर्छति\n",
    "02019046c": "पुष्पवत्सु ध्रुवा श्रीश्च पुष्पवन्तस्ततो वयम्\n",
    "02019047a": "क्षत्रियो बाहुवीर्यस्तु न तथा वाक्यवीर्यवान्\n",
    "02019047c": "अप्रगल्भं वचस्तस्य तस्माद्बार्हद्रथे स्मृतम्\n",
    "02019048a": "स्ववीर्यं क्षत्रियाणां च बाह्वोर्धाता न्यवेशयत्\n",
    "02019048c": "तद्दिदृक्षसि चेद्राजन्द्रष्टास्यद्य न संशयः\n",
    "02019049a": "अद्वारेण रिपोर्गेहं द्वारेण सुहृदो गृहम्\n",
    "02019049c": "प्रविशन्ति सदा सन्तो द्वारं नो वर्जितं ततः\n",
    "02019050a": "कार्यवन्तो गृहानेत्य शत्रुतो नार्हणां वयम्\n",
    "02019050c": "प्रतिगृह्णीम तद्विद्धि एतन्नः शाश्वतं व्रतम्\n",
    "02020001": "जरासंध उवाच\n",
    "02020001a": "न स्मरेयं कदा वैरं कृतं युष्माभिरित्युत\n",
    "02020001c": "चिन्तयंश्च न पश्यामि भवतां प्रति वैकृतम्\n",
    "02020002a": "वैकृते चासति कथं मन्यध्वं मामनागसम्\n",
    "02020002c": "अरिं विब्रूत तद्विप्राः सतां समय एष हि\n",
    "02020003a": "अथ धर्मोपघाताद्धि मनः समुपतप्यते\n",
    "02020003c": "योऽनागसि प्रसृजति क्षत्रियोऽपि न संशयः\n",
    "02020004a": "अतोऽन्यथाचरँल्लोके धर्मज्ञः सन्महाव्रतः\n",
    "02020004c": "वृजिनां गतिमाप्नोति श्रेयसोऽप्युपहन्ति च\n",
    "02020005a": "त्रैलोक्ये क्षत्रधर्माद्धि श्रेयांसं साधुचारिणाम्\n",
    "02020005c": "अनागसं प्रजानानाः प्रमादादिव जल्पथ\n",
    "02020006": "वासुदेव उवाच\n",
    "02020006a": "कुलकार्यं महाराज कश्चिदेकः कुलोद्वहः\n",
    "02020006c": "वहते तन्नियोगाद्वै वयमभ्युत्थितास्त्रयः\n",
    "02020007a": "त्वया चोपहृता राजन्क्षत्रिया लोकवासिनः\n",
    "02020007c": "तदागः क्रूरमुत्पाद्य मन्यसे किं त्वनागसम्\n",
    "02020008a": "राजा राज्ञः कथं साधून्हिंस्यान्नृपतिसत्तम\n",
    "02020008c": "तद्राज्ञः संनिगृह्य त्वं रुद्रायोपजिहीर्षसि\n",
    "02020009a": "अस्मांस्तदेनो गच्छेत त्वया बार्हद्रथे कृतम्\n",
    "02020009c": "वयं हि शक्ता धर्मस्य रक्षणे धर्मचारिणः\n",
    "02020010a": "मनुष्याणां समालम्भो न च दृष्टः कदाचन\n",
    "02020010c": "स कथं मानुषैर्देवं यष्टुमिच्छसि शंकरम्\n",
    "02020011a": "सवर्णो हि सवर्णानां पशुसंज्ञां करिष्यति\n",
    "02020011c": "कोऽन्य एवं यथा हि त्वं जरासंध वृथामतिः\n",
    "02020012a": "ते त्वां ज्ञातिक्षयकरं वयमार्तानुसारिणः\n",
    "02020012c": "ज्ञातिवृद्धिनिमित्तार्थं विनियन्तुमिहागताः\n",
    "02020013a": "नास्ति लोके पुमानन्यः क्षत्रियेष्विति चैव यत्\n",
    "02020013c": "मन्यसे स च ते राजन्सुमहान्बुद्धिविप्लवः\n",
    "02020014a": "को हि जानन्नभिजनमात्मनः क्षत्रियो नृप\n",
    "02020014c": "नाविशेत्स्वर्गमतुलं रणानन्तरमव्ययम्\n",
    "02020015a": "स्वर्गं ह्येव समास्थाय रणयज्ञेषु दीक्षिताः\n",
    "02020015c": "यजन्ते क्षत्रिया लोकांस्तद्विद्धि मगधाधिप\n",
    "02020016a": "स्वर्गयोनिर्जयो राजन्स्वर्गयोनिर्महद्यशः\n",
    "02020016c": "स्वर्गयोनिस्तपो युद्धे मार्गः सोऽव्यभिचारवान्\n",
    "02020017a": "एष ह्यैन्द्रो वैजयन्तो गुणो नित्यं समाहितः\n",
    "02020017c": "येनासुरान्पराजित्य जगत्पाति शतक्रतुः\n",
    "02020018a": "स्वर्गमास्थाय कस्य स्याद्विग्रहित्वं यथा तव\n",
    "02020018c": "मागधैर्विपुलैः सैन्यैर्बाहुल्यबलदर्पितैः\n",
    "02020019a": "मावमंस्थाः परान्राजन्नास्ति वीर्यं नरे नरे\n",
    "02020019c": "समं तेजस्त्वया चैव केवलं मनुजेश्वर\n",
    "02020020a": "यावदेव न संबुद्धं तावदेव भवेत्तव\n",
    "02020020c": "विषह्यमेतदस्माकमतो राजन्ब्रवीमि ते\n",
    "02020021a": "जहि त्वं सदृशेष्वेव मानं दर्पं च मागध\n",
    "02020021c": "मा गमः ससुतामात्यः सबलश्च यमक्षयम्\n",
    "02020022a": "दम्भोद्भवः कार्तवीर्य उत्तरश्च बृहद्रथः\n",
    "02020022c": "श्रेयसो ह्यवमन्येह विनेशुः सबला नृपाः\n",
    "02020023a": "मुमुक्षमाणास्त्वत्तश्च न वयं ब्राह्मणब्रुवाः\n",
    "02020023c": "शौरिरस्मि हृषीकेशो नृवीरौ पाण्डवाविमौ\n",
    "02020024a": "त्वामाह्वयामहे राजन्स्थिरो युध्यस्व मागध\n",
    "02020024c": "मुञ्च वा नृपतीन्सर्वान्मा गमस्त्वं यमक्षयम्\n",
    "02020025": "जरासंध उवाच\n",
    "02020025a": "नाजितान्वै नरपतीनहमादद्मि कांश्चन\n",
    "02020025c": "जितः कः पर्यवस्थाता कोऽत्र यो न मया जितः\n",
    "02020026a": "क्षत्रियस्यैतदेवाहुर्धर्म्यं कृष्णोपजीवनम्\n",
    "02020026c": "विक्रम्य वशमानीय कामतो यत्समाचरेत्\n",
    "02020027a": "देवतार्थमुपाकृत्य राज्ञः कृष्ण कथं भयात्\n",
    "02020027c": "अहमद्य विमुञ्चेयं क्षात्रं व्रतमनुस्मरन्\n",
    "02020028a": "सैन्यं सैन्येन व्यूढेन एक एकेन वा पुनः\n",
    "02020028c": "द्वाभ्यां त्रिभिर्वा योत्स्येऽहं युगपत्पृथगेव वा\n",
    "02020029": "वैशंपायन उवाच\n",
    "02020029a": "एवमुक्त्वा जरासंधः सहदेवाभिषेचनम्\n",
    "02020029c": "आज्ञापयत्तदा राजा युयुत्सुर्भीमकर्मभिः\n",
    "02020030a": "स तु सेनापती राजा सस्मार भरतर्षभ\n",
    "02020030c": "कौशिकं चित्रसेनं च तस्मिन्युद्ध उपस्थिते\n",
    "02020031a": "ययोस्ते नामनी लोके हंसेति डिभकेति च\n",
    "02020031c": "पूर्वं संकथिते पुम्भिर्नृलोके लोकसत्कृते\n",
    "02020032a": "तं तु राजन्विभुः शौरी राजानं बलिनां वरम्\n",
    "02020032c": "स्मृत्वा पुरुषशार्दूल शार्दूलसमविक्रमम्\n",
    "02020033a": "सत्यसंधो जरासंधं भुवि भीमपराक्रमम्\n",
    "02020033c": "भागमन्यस्य निर्दिष्टं वध्यं भूमिभृदच्युतः\n",
    "02020034a": "नात्मनात्मवतां मुख्य इयेष मधुसूदनः\n",
    "02020034c": "ब्रह्मणोऽऽज्ञां पुरस्कृत्य हन्तुं हलधरानुजः\n",
    "02021001": "वैशंपायन उवाच\n",
    "02021001a": "ततस्तं निश्चितात्मानं युद्धाय यदुनन्दनः\n",
    "02021001c": "उवाच वाग्मी राजानं जरासंधमधोक्षजः\n",
    "02021002a": "त्रयाणां केन ते राजन्योद्धुं वितरते मनः\n",
    "02021002c": "अस्मदन्यतमेनेह सज्जीभवतु को युधि\n",
    "02021003a": "एवमुक्तः स कृष्णेन युद्धं वव्रे महाद्युतिः\n",
    "02021003c": "जरासंधस्ततो राजन्भीमसेनेन मागधः\n",
    "02021004a": "धारयन्नगदान्मुख्यान्निर्वृतीर्वेदनानि च\n",
    "02021004c": "उपतस्थे जरासंधं युयुत्सुं वै पुरोहितः\n",
    "02021005a": "कृतस्वस्त्ययनो विद्वान्ब्राह्मणेन यशस्विना\n",
    "02021005c": "समनह्यज्जरासंधः क्षत्रधर्ममनुव्रतः\n",
    "02021006a": "अवमुच्य किरीटं स केशान्समनुमृज्य च\n",
    "02021006c": "उदतिष्ठज्जरासंधो वेलातिग इवार्णवः\n",
    "02021007a": "उवाच मतिमान्राजा भीमं भीमपराक्रमम्\n",
    "02021007c": "भीम योत्स्ये त्वया सार्धं श्रेयसा निर्जितं वरम्\n",
    "02021008a": "एवमुक्त्वा जरासंधो भीमसेनमरिंदमः\n",
    "02021008c": "प्रत्युद्ययौ महातेजाः शक्रं बलिरिवासुरः\n",
    "02021009a": "ततः संमन्त्र्य कृष्णेन कृतस्वस्त्ययनो बली\n",
    "02021009c": "भीमसेनो जरासंधमाससाद युयुत्सया\n",
    "02021010a": "ततस्तौ नरशार्दूलौ बाहुशस्त्रौ समीयतुः\n",
    "02021010c": "वीरौ परमसंहृष्टावन्योन्यजयकाङ्क्षिणौ\n",
    "02021011a": "तयोरथ भुजाघातान्निग्रहप्रग्रहात्तथा\n",
    "02021011c": "आसीत्सुभीमसंह्रादो वज्रपर्वतयोरिव\n",
    "02021012a": "उभौ परमसंहृष्टौ बलेनातिबलावुभौ\n",
    "02021012c": "अन्योन्यस्यान्तरं प्रेप्सू परस्परजयैषिणौ\n",
    "02021013a": "तद्भीममुत्सार्य जनं युद्धमासीदुपह्वरे\n",
    "02021013c": "बलिनोः संयुगे राजन्वृत्रवासवयोरिव\n",
    "02021014a": "प्रकर्षणाकर्षणाभ्यामभ्याकर्षविकर्षणैः\n",
    "02021014c": "आकर्षेतां तथान्योन्यं जानुभिश्चाभिजघ्नतुः\n",
    "02021015a": "ततः शब्देन महता भर्त्सयन्तौ परस्परम्\n",
    "02021015c": "पाषाणसंघातनिभैः प्रहारैरभिजघ्नतुः\n",
    "02021016a": "व्यूढोरस्कौ दीर्घभुजौ नियुद्धकुशलावुभौ\n",
    "02021016c": "बाहुभिः समसज्जेतामायसैः परिघैरिव\n",
    "02021017a": "कार्त्तिकस्य तु मासस्य प्रवृत्तं प्रथमेऽहनि\n",
    "02021017c": "अनारतं दिवारात्रमविश्रान्तमवर्तत\n",
    "02021018a": "तद्वृत्तं तु त्रयोदश्यां समवेतं महात्मनोः\n",
    "02021018c": "चतुर्दश्यां निशायां तु निवृत्तो मागधः क्लमात्\n",
    "02021019a": "तं राजानं तथा क्लान्तं दृष्ट्वा राजञ्जनार्दनः\n",
    "02021019c": "उवाच भीमकर्माणं भीमं संबोधयन्निव\n",
    "02021020a": "क्लान्तः शत्रुर्न कौन्तेय लभ्यः पीडयितुं रणे\n",
    "02021020c": "पीड्यमानो हि कार्त्स्न्येन जह्याज्जीवितमात्मनः\n",
    "02021021a": "तस्मात्ते नैव कौन्तेय पीडनीयो नराधिपः\n",
    "02021021c": "सममेतेन युध्यस्व बाहुभ्यां भरतर्षभ\n",
    "02021022a": "एवमुक्तः स कृष्णेन पाण्डवः परवीरहा\n",
    "02021022c": "जरासंधस्य तद्रन्ध्रं ज्ञात्वा चक्रे मतिं वधे\n",
    "02021023a": "ततस्तमजितं जेतुं जरासंधं वृकोदरः\n",
    "02021023c": "संरभ्य बलिनां मुख्यो जग्राह कुरुनन्दनः\n",
    "02022001": "वैशंपायन उवाच\n",
    "02022001a": "भीमसेनस्ततः कृष्णमुवाच यदुनन्दनम्\n",
    "02022001c": "बुद्धिमास्थाय विपुलां जरासंधजिघांसया\n",
    "02022002a": "नायं पापो मया कृष्ण युक्तः स्यादनुरोधितुम्\n",
    "02022002c": "प्राणेन यदुशार्दूल बद्धवङ्क्षणवाससा\n",
    "02022003a": "एवमुक्तस्ततः कृष्णः प्रत्युवाच वृकोदरम्\n",
    "02022003c": "त्वरयन्पुरुषव्याघ्रो जरासंधवधेप्सया\n",
    "02022004a": "यत्ते दैवं परं सत्त्वं यच्च ते मातरिश्वनः\n",
    "02022004c": "बलं भीम जरासंधे दर्शयाशु तदद्य नः\n",
    "02022005a": "एवमुक्तस्तदा भीमो जरासंधमरिंदमः\n",
    "02022005c": "उत्क्षिप्य भ्रामयद्राजन्बलवन्तं महाबलः\n",
    "02022006a": "भ्रामयित्वा शतगुणं भुजाभ्यां भरतर्षभ\n",
    "02022006c": "बभञ्ज पृष्ठे संक्षिप्य निष्पिष्य विननाद च\n",
    "02022007a": "तस्य निष्पिष्यमाणस्य पाण्डवस्य च गर्जतः\n",
    "02022007c": "अभवत्तुमुलो नादः सर्वप्राणिभयंकरः\n",
    "02022008a": "वित्रेसुर्मागधाः सर्वे स्त्रीणां गर्भाश्च सुस्रुवुः\n",
    "02022008c": "भीमसेनस्य नादेन जरासंधस्य चैव ह\n",
    "02022009a": "किं नु स्विद्धिमवान्भिन्नः किं नु स्विद्दीर्यते मही\n",
    "02022009c": "इति स्म मागधा जज्ञुर्भीमसेनस्य निस्वनात्\n",
    "02022010a": "ततो राजकुलद्वारि प्रसुप्तमिव तं नृपम्\n",
    "02022010c": "रात्रौ परासुमुत्सृज्य निश्चक्रमुररिंदमाः\n",
    "02022011a": "जरासंधरथं कृष्णो योजयित्वा पताकिनम्\n",
    "02022011c": "आरोप्य भ्रातरौ चैव मोक्षयामास बान्धवान्\n",
    "02022012a": "ते वै रत्नभुजं कृष्णं रत्नार्हं पृथिवीश्वराः\n",
    "02022012c": "राजानश्चक्रुरासाद्य मोक्षिता महतो भयात्\n",
    "02022013a": "अक्षतः शस्त्रसंपन्नो जितारिः सह राजभिः\n",
    "02022013c": "रथमास्थाय तं दिव्यं निर्जगाम गिरिव्रजात्\n",
    "02022014a": "यः स सोदर्यवान्नाम द्वियोधः कृष्णसारथिः\n",
    "02022014c": "अभ्यासघाती संदृश्यो दुर्जयः सर्वराजभिः\n",
    "02022015a": "भीमार्जुनाभ्यां योधाभ्यामास्थितः कृष्णसारथिः\n",
    "02022015c": "शुशुभे रथवर्योऽसौ दुर्जयः सर्वधन्विभिः\n",
    "02022016a": "शक्रविष्णू हि संग्रामे चेरतुस्तारकामये\n",
    "02022016c": "रथेन तेन तं कृष्ण उपारुह्य ययौ तदा\n",
    "02022017a": "तप्तचामीकराभेण किङ्किणीजालमालिना\n",
    "02022017c": "मेघनिर्घोषनादेन जैत्रेणामित्रघातिना\n",
    "02022018a": "येन शक्रो दानवानां जघान नवतीर्नव\n",
    "02022018c": "तं प्राप्य समहृष्यन्त रथं ते पुरुषर्षभाः\n",
    "02022019a": "ततः कृष्णं महाबाहुं भ्रातृभ्यां सहितं तदा\n",
    "02022019c": "रथस्थं मागधा दृष्ट्वा समपद्यन्त विस्मिताः\n",
    "02022020a": "हयैर्दिव्यैः समायुक्तो रथो वायुसमो जवे\n",
    "02022020c": "अधिष्ठितः स शुशुभे कृष्णेनातीव भारत\n",
    "02022021a": "असङ्गी देवविहितस्तस्मिन्रथवरे ध्वजः\n",
    "02022021c": "योजनाद्ददृशे श्रीमानिन्द्रायुधसमप्रभः\n",
    "02022022a": "चिन्तयामास कृष्णोऽथ गरुत्मन्तं स चाभ्ययात्\n",
    "02022022c": "क्षणे तस्मिन्स तेनासीच्चैत्ययूप इवोच्छ्रितः\n",
    "02022023a": "व्यादितास्यैर्महानादैः सह भूतैर्ध्वजालयैः\n",
    "02022023c": "तस्थौ रथवरे तस्मिन्गरुत्मान्पन्नगाशनः\n",
    "02022024a": "दुर्निरीक्ष्यो हि भूतानां तेजसाभ्यधिकं बभौ\n",
    "02022024c": "आदित्य इव मध्याह्ने सहस्रकिरणावृतः\n",
    "02022025a": "न स सज्जति वृक्षेषु शस्त्रैश्चापि न रिष्यते\n",
    "02022025c": "दिव्यो ध्वजवरो राजन्दृश्यते देवमानुषैः\n",
    "02022026a": "तमास्थाय रथं दिव्यं पर्जन्यसमनिस्वनम्\n",
    "02022026c": "निर्ययौ पुरुषव्याघ्रः पाण्डवाभ्यां सहाच्युतः\n",
    "02022027a": "यं लेभे वासवाद्राजा वसुस्तस्माद्बृहद्रथः\n",
    "02022027c": "बृहद्रथात्क्रमेणैव प्राप्तो बार्हद्रथं नृपम्\n",
    "02022028a": "स निर्ययौ महाबाहुः पुण्डरीकेक्षणस्ततः\n",
    "02022028c": "गिरिव्रजाद्बहिस्तस्थौ समे देशे महायशाः\n",
    "02022029a": "तत्रैनं नागराः सर्वे सत्कारेणाभ्ययुस्तदा\n",
    "02022029c": "ब्राह्मणप्रमुखा राजन्विधिदृष्टेन कर्मणा\n",
    "02022030a": "बन्धनाद्विप्रमुक्ताश्च राजानो मधुसूदनम्\n",
    "02022030c": "पूजयामासुरूचुश्च सान्त्वपूर्वमिदं वचः\n",
    "02022031a": "नैतच्चित्रं महाबाहो त्वयि देवकिनन्दन\n",
    "02022031c": "भीमार्जुनबलोपेते धर्मस्य परिपालनम्\n",
    "02022032a": "जरासंधह्रदे घोरे दुःखपङ्के निमज्जताम्\n",
    "02022032c": "राज्ञां समभ्युद्धरणं यदिदं कृतमद्य ते\n",
    "02022033a": "विष्णो समवसन्नानां गिरिदुर्गे सुदारुणे\n",
    "02022033c": "दिष्ट्या मोक्षाद्यशो दीप्तमाप्तं ते पुरुषोत्तम\n",
    "02022034a": "किं कुर्मः पुरुषव्याघ्र ब्रवीहि पुरुषर्षभ\n",
    "02022034c": "कृतमित्येव तज्ज्ञेयं नृपैर्यद्यपि दुष्करम्\n",
    "02022035a": "तानुवाच हृषीकेशः समाश्वास्य महामनाः\n",
    "02022035c": "युधिष्ठिरो राजसूयं क्रतुमाहर्तुमिच्छति\n",
    "02022036a": "तस्य धर्मप्रवृत्तस्य पार्थिवत्वं चिकीर्षतः\n",
    "02022036c": "सर्वैर्भवद्भिर्यज्ञार्थे साहाय्यं दीयतामिति\n",
    "02022037a": "ततः प्रतीतमनसस्ते नृपा भरतर्षभ\n",
    "02022037c": "तथेत्येवाब्रुवन्सर्वे प्रतिजज्ञुश्च तां गिरम्\n",
    "02022038a": "रत्नभाजं च दाशार्हं चक्रुस्ते पृथिवीश्वराः\n",
    "02022038c": "कृच्छ्राज्जग्राह गोविन्दस्तेषां तदनुकम्पया\n",
    "02022039a": "जरासंधात्मजश्चैव सहदेवो महारथः\n",
    "02022039c": "निर्ययौ सजनामात्यः पुरस्कृत्य पुरोहितम्\n",
    "02022040a": "स नीचैः प्रश्रितो भूत्वा बहुरत्नपुरोगमः\n",
    "02022040c": "सहदेवो नृणां देवं वासुदेवमुपस्थितः\n",
    "02022041a": "भयार्ताय ततस्तस्मै कृष्णो दत्त्वाभयं तदा\n",
    "02022041c": "अभ्यषिञ्चत तत्रैव जरासंधात्मजं तदा\n",
    "02022042a": "गत्वैकत्वं च कृष्णेन पार्थाभ्यां चैव सत्कृतः\n",
    "02022042c": "विवेश राजा मतिमान्पुनर्बार्हद्रथं पुरम्\n",
    "02022043a": "कृष्णस्तु सह पार्थाभ्यां श्रिया परमया ज्वलन्\n",
    "02022043c": "रत्नान्यादाय भूरीणि प्रययौ पुष्करेक्षणः\n",
    "02022044a": "इन्द्रप्रस्थमुपागम्य पाण्डवाभ्यां सहाच्युतः\n",
    "02022044c": "समेत्य धर्मराजानं प्रीयमाणोऽभ्यभाषत\n",
    "02022045a": "दिष्ट्या भीमेन बलवाञ्जरासंधो निपातितः\n",
    "02022045c": "राजानो मोक्षिताश्चेमे बन्धनान्नृपसत्तम\n",
    "02022046a": "दिष्ट्या कुशलिनौ चेमौ भीमसेनधनंजयौ\n",
    "02022046c": "पुनः स्वनगरं प्राप्तावक्षताविति भारत\n",
    "02022047a": "ततो युधिष्ठिरः कृष्णं पूजयित्वा यथार्हतः\n",
    "02022047c": "भीमसेनार्जुनौ चैव प्रहृष्टः परिषस्वजे\n",
    "02022048a": "ततः क्षीणे जरासंधे भ्रातृभ्यां विहितं जयम्\n",
    "02022048c": "अजातशत्रुरासाद्य मुमुदे भ्रातृभिः सह\n",
    "02022049a": "यथावयः समागम्य राजभिस्तैश्च पाण्डवः\n",
    "02022049c": "सत्कृत्य पूजयित्वा च विससर्ज नराधिपान्\n",
    "02022050a": "युधिष्ठिराभ्यनुज्ञातास्ते नृपा हृष्टमानसाः\n",
    "02022050c": "जग्मुः स्वदेशांस्त्वरिता यानैरुच्चावचैस्ततः\n",
    "02022051a": "एवं पुरुषशार्दूलो महाबुद्धिर्जनार्दनः\n",
    "02022051c": "पाण्डवैर्घातयामास जरासंधमरिं तदा\n",
    "02022052a": "घातयित्वा जरासंधं बुद्धिपूर्वमरिंदमः\n",
    "02022052c": "धर्मराजमनुज्ञाप्य पृथां कृष्णां च भारत\n",
    "02022053a": "सुभद्रां भीमसेनं च फल्गुनं यमजौ तथा\n",
    "02022053c": "धौम्यमामन्त्रयित्वा च प्रययौ स्वां पुरीं प्रति\n",
    "02022054a": "तेनैव रथमुख्येन तरुणादित्यवर्चसा\n",
    "02022054c": "धर्मराजविसृष्टेन दिव्येनानादयन्दिशः\n",
    "02022055a": "ततो युधिष्ठिरमुखाः पाण्डवा भरतर्षभ\n",
    "02022055c": "प्रदक्षिणमकुर्वन्त कृष्णमक्लिष्टकारिणम्\n",
    "02022056a": "ततो गते भगवति कृष्णे देवकिनन्दने\n",
    "02022056c": "जयं लब्ध्वा सुविपुलं राज्ञामभयदास्तदा\n",
    "02022057a": "संवर्धितौजसो भूयः कर्मणा तेन भारत\n",
    "02022057c": "द्रौपद्याः पाण्डवा राजन्परां प्रीतिमवर्धयन्\n",
    "02022058a": "तस्मिन्काले तु यद्युक्तं धर्मकामार्थसंहितम्\n",
    "02022058c": "तद्राजा धर्मतश्चक्रे राज्यपालनकीर्तिमान्\n",
    "02023001": "वैशंपायन उवाच\n",
    "02023001a": "पार्थः प्राप्य धनुःश्रेष्ठमक्षय्यौ च महेषुधी\n",
    "02023001c": "रथं ध्वजं सभां चैव युधिष्ठिरमभाषत\n",
    "02023002a": "धनुरस्त्रं शरा वीर्यं पक्षो भूमिर्यशो बलम्\n",
    "02023002c": "प्राप्तमेतन्मया राजन्दुष्प्रापं यदभीप्सितम्\n",
    "02023003a": "तत्र कृत्यमहं मन्ये कोशस्यास्य विवर्धनम्\n",
    "02023003c": "करमाहारयिष्यामि राज्ञः सर्वान्नृपोत्तम\n",
    "02023004a": "विजयाय प्रयास्यामि दिशं धनदरक्षिताम्\n",
    "02023004c": "तिथावथ मुहूर्ते च नक्षत्रे च तथा शिवे\n",
    "02023005a": "धनंजयवचः श्रुत्वा धर्मराजो युधिष्ठिरः\n",
    "02023005c": "स्निग्धगम्भीरनादिन्या तं गिरा प्रत्यभाषत\n",
    "02023006a": "स्वस्ति वाच्यार्हतो विप्रान्प्रयाहि भरतर्षभ\n",
    "02023006c": "दुर्हृदामप्रहर्षाय सुहृदां नन्दनाय च\n",
    "02023006e": "विजयस्ते ध्रुवं पार्थ प्रियं काममवाप्नुहि\n",
    "02023007a": "इत्युक्तः प्रययौ पार्थः सैन्येन महता वृतः\n",
    "02023007c": "अग्निदत्तेन दिव्येन रथेनाद्भुतकर्मणा\n",
    "02023008a": "तथैव भीमसेनोऽपि यमौ च पुरुषर्षभौ\n",
    "02023008c": "ससैन्याः प्रययुः सर्वे धर्मराजाभिपूजिताः\n",
    "02023009a": "दिशं धनपतेरिष्टामजयत्पाकशासनिः\n",
    "02023009c": "भीमसेनस्तथा प्राचीं सहदेवस्तु दक्षिणाम्\n",
    "02023010a": "प्रतीचीं नकुलो राजन्दिशं व्यजयदस्त्रवित्\n",
    "02023010c": "खाण्डवप्रस्थमध्यास्ते धर्मराजो युधिष्ठिरः\n",
    "02023011": "जनमेजय उवाच\n",
    "02023011a": "दिशामभिजयं ब्रह्मन्विस्तरेणानुकीर्तय\n",
    "02023011c": "न हि तृप्यामि पूर्वेषां शृण्वानश्चरितं महत्\n",
    "02023012": "वैशंपायन उवाच\n",
    "02023012a": "धनंजयस्य वक्ष्यामि विजयं पूर्वमेव ते\n",
    "02023012c": "यौगपद्येन पार्थैर्हि विजितेयं वसुंधरा\n",
    "02023013a": "पूर्वं कुणिन्दविषये वशे चक्रे महीपतीन्\n",
    "02023013c": "धनंजयो महाबाहुर्नातितीव्रेण कर्मणा\n",
    "02023014a": "आनर्तान्कालकूटांश्च कुणिन्दांश्च विजित्य सः\n",
    "02023014c": "सुमण्डलं पापजितं कृतवाननुसैनिकम्\n",
    "02023015a": "स तेन सहितो राजन्सव्यसाची परंतपः\n",
    "02023015c": "विजिग्ये सकलं द्वीपं प्रतिविन्ध्यं च पार्थिवम्\n",
    "02023016a": "सकलद्वीपवासांश्च सप्तद्वीपे च ये नृपाः\n",
    "02023016c": "अर्जुनस्य च सैन्यानां विग्रहस्तुमुलोऽभवत्\n",
    "02023017a": "स तानपि महेष्वासो विजित्य भरतर्षभ\n",
    "02023017c": "तैरेव सहितः सर्वैः प्राग्ज्योतिषमुपाद्रवत्\n",
    "02023018a": "तत्र राजा महानासीद्भगदत्तो विशां पते\n",
    "02023018c": "तेनासीत्सुमहद्युद्धं पाण्डवस्य महात्मनः\n",
    "02023019a": "स किरातैश्च चीनैश्च वृतः प्राग्ज्योतिषोऽभवत्\n",
    "02023019c": "अन्यैश्च बहुभिर्योधैः सागरानूपवासिभिः\n",
    "02023020a": "ततः स दिवसानष्टौ योधयित्वा धनंजयम्\n",
    "02023020c": "प्रहसन्नब्रवीद्राजा संग्रामे विगतक्लमः\n",
    "02023021a": "उपपन्नं महाबाहो त्वयि पाण्डवनन्दन\n",
    "02023021c": "पाकशासनदायादे वीर्यमाहवशोभिनि\n",
    "02023022a": "अहं सखा सुरेन्द्रस्य शक्रादनवमो रणे\n",
    "02023022c": "न च शक्नोमि ते तात स्थातुं प्रमुखतो युधि\n",
    "02023023a": "किमीप्सितं पाण्डवेय ब्रूहि किं करवाणि ते\n",
    "02023023c": "यद्वक्ष्यसि महाबाहो तत्करिष्यामि पुत्रक\n",
    "02023024": "अर्जुन उवाच\n",
    "02023024a": "कुरूणामृषभो राजा धर्मपुत्रो युधिष्ठिरः\n",
    "02023024c": "तस्य पार्थिवतामीप्से करस्तस्मै प्रदीयताम्\n",
    "02023025a": "भवान्पितृसखा चैव प्रीयमाणो मयापि च\n",
    "02023025c": "ततो नाज्ञापयामि त्वां प्रीतिपूर्वं प्रदीयताम्\n",
    "02023026": "भगदत्त उवाच\n",
    "02023026a": "कुन्तीमातर्यथा मे त्वं तथा राजा युधिष्ठिरः\n",
    "02023026c": "सर्वमेतत्करिष्यामि किं चान्यत्करवाणि ते\n",
    "02024001": "वैशंपायन उवाच\n",
    "02024001a": "तं विजित्य महाबाहुः कुन्तीपुत्रो धनंजयः\n",
    "02024001c": "प्रययावुत्तरां तस्माद्दिशं धनदपालिताम्\n",
    "02024002a": "अन्तर्गिरिं च कौन्तेयस्तथैव च बहिर्गिरिम्\n",
    "02024002c": "तथोपरिगिरिं चैव विजिग्ये पुरुषर्षभः\n",
    "02024003a": "विजित्य पर्वतान्सर्वान्ये च तत्र नराधिपाः\n",
    "02024003c": "तान्वशे स्थापयित्वा स रत्नान्यादाय सर्वशः\n",
    "02024004a": "तैरेव सहितः सर्वैरनुरज्य च तान्नृपान्\n",
    "02024004c": "कुलूतवासिनं राजन्बृहन्तमुपजग्मिवान्\n",
    "02024005a": "मृदङ्गवरनादेन रथनेमिस्वनेन च\n",
    "02024005c": "हस्तिनां च निनादेन कम्पयन्वसुधामिमाम्\n",
    "02024006a": "ततो बृहन्तस्तरुणो बलेन चतुरङ्गिणा\n",
    "02024006c": "निष्क्रम्य नगरात्तस्माद्योधयामास पाण्डवम्\n",
    "02024007a": "सुमहान्संनिपातोऽभूद्धनंजयबृहन्तयोः\n",
    "02024007c": "न शशाक बृहन्तस्तु सोढुं पाण्डवविक्रमम्\n",
    "02024008a": "सोऽविषह्यतमं ज्ञात्वा कौन्तेयं पर्वतेश्वरः\n",
    "02024008c": "उपावर्तत दुर्मेधा रत्नान्यादाय सर्वशः\n",
    "02024009a": "स तद्राज्यमवस्थाप्य कुलूतसहितो ययौ\n",
    "02024009c": "सेनाबिन्दुमथो राजन्राज्यादाशु समाक्षिपत्\n",
    "02024010a": "मोदापुरं वामदेवं सुदामानं सुसंकुलम्\n",
    "02024010c": "कुलूतानुत्तरांश्चैव तांश्च राज्ञः समानयत्\n",
    "02024011a": "तत्रस्थः पुरुषैरेव धर्मराजस्य शासनात्\n",
    "02024011c": "व्यजयद्धनंजयो राजन्देशान्पञ्च प्रमाणतः\n",
    "02024012a": "स दिवःप्रस्थमासाद्य सेनाबिन्दोः पुरं महत्\n",
    "02024012c": "बलेन चतुरङ्गेण निवेशमकरोत्प्रभुः\n",
    "02024013a": "स तैः परिवृतः सर्वैर्विष्वगश्वं नराधिपम्\n",
    "02024013c": "अभ्यगच्छन्महातेजाः पौरवं पुरुषर्षभः\n",
    "02024014a": "विजित्य चाहवे शूरान्पार्वतीयान्महारथान्\n",
    "02024014c": "ध्वजिन्या व्यजयद्राजन्पुरं पौरवरक्षितम्\n",
    "02024015a": "पौरवं तु विनिर्जित्य दस्यून्पर्वतवासिनः\n",
    "02024015c": "गणानुत्सवसंकेतानजयत्सप्त पाण्डवः\n",
    "02024016a": "ततः काश्मीरकान्वीरान्क्षत्रियान्क्षत्रियर्षभः\n",
    "02024016c": "व्यजयल्लोहितं चैव मण्डलैर्दशभिः सह\n",
    "02024017a": "ततस्त्रिगर्तान्कौन्तेयो दार्वान्कोकनदाश्च ये\n",
    "02024017c": "क्षत्रिया बहवो राजन्नुपावर्तन्त सर्वशः\n",
    "02024018a": "अभिसारीं ततो रम्यां विजिग्ये कुरुनन्दनः\n",
    "02024018c": "उरशावासिनं चैव रोचमानं रणेऽजयत्\n",
    "02024019a": "ततः सिंहपुरं रम्यं चित्रायुधसुरक्षितम्\n",
    "02024019c": "प्रामथद्बलमास्थाय पाकशासनिराहवे\n",
    "02024020a": "ततः सुह्मांश्च चोलांश्च किरीटी पाण्डवर्षभः\n",
    "02024020c": "सहितः सर्वसैन्येन प्रामथत्कुरुनन्दनः\n",
    "02024021a": "ततः परमविक्रान्तो बाह्लीकान्कुरुनन्दनः\n",
    "02024021c": "महता परिमर्देन वशे चक्रे दुरासदान्\n",
    "02024022a": "गृहीत्वा तु बलं सारं फल्गु चोत्सृज्य पाण्डवः\n",
    "02024022c": "दरदान्सह काम्बोजैरजयत्पाकशासनिः\n",
    "02024023a": "प्रागुत्तरां दिशं ये च वसन्त्याश्रित्य दस्यवः\n",
    "02024023c": "निवसन्ति वने ये च तान्सर्वानजयत्प्रभुः\n",
    "02024024a": "लोहान्परमकाम्बोजानृषिकानुत्तरानपि\n",
    "02024024c": "सहितांस्तान्महाराज व्यजयत्पाकशासनिः\n",
    "02024025a": "ऋषिकेषु तु संग्रामो बभूवातिभयंकरः\n",
    "02024025c": "तारकामयसंकाशः परमर्षिकपार्थयोः\n",
    "02024026a": "स विजित्य ततो राजन्नृषिकान्रणमूर्धनि\n",
    "02024026c": "शुकोदरसमप्रख्यान्हयानष्टौ समानयत्\n",
    "02024026e": "मयूरसदृशानन्यानुभयानेव चापरान्\n",
    "02024027a": "स विनिर्जित्य संग्रामे हिमवन्तं सनिष्कुटम्\n",
    "02024027c": "श्वेतपर्वतमासाद्य न्यवसत्पुरुषर्षभः\n",
    "02025001": "वैशंपायन उवाच\n",
    "02025001a": "स श्वेतपर्वतं वीरः समतिक्रम्य भारत\n",
    "02025001c": "देशं किंपुरुषावासं द्रुमपुत्रेण रक्षितम्\n",
    "02025002a": "महता संनिपातेन क्षत्रियान्तकरेण ह\n",
    "02025002c": "व्यजयत्पाण्डवश्रेष्ठः करे चैव न्यवेशयत्\n",
    "02025003a": "तं जित्वा हाटकं नाम देशं गुह्यकरक्षितम्\n",
    "02025003c": "पाकशासनिरव्यग्रः सहसैन्यः समासदत्\n",
    "02025004a": "तांस्तु सान्त्वेन निर्जित्य मानसं सर उत्तमम्\n",
    "02025004c": "ऋषिकुल्याश्च ताः सर्वा ददर्श कुरुनन्दनः\n",
    "02025005a": "सरो मानसमासाद्य हाटकानभितः प्रभुः\n",
    "02025005c": "गन्धर्वरक्षितं देशं व्यजयत्पाण्डवस्ततः\n",
    "02025006a": "तत्र तित्तिरिकल्माषान्मण्डूकाक्षान्हयोत्तमान्\n",
    "02025006c": "लेभे स करमत्यन्तं गन्धर्वनगरात्तदा\n",
    "02025007a": "उत्तरं हरिवर्षं तु समासाद्य स पाण्डवः\n",
    "02025007c": "इयेष जेतुं तं देशं पाकशासननन्दनः\n",
    "02025008a": "तत एनं महाकाया महावीर्या महाबलाः\n",
    "02025008c": "द्वारपालाः समासाद्य हृष्टा वचनमब्रुवन्\n",
    "02025009a": "पार्थ नेदं त्वया शक्यं पुरं जेतुं कथंचन\n",
    "02025009c": "उपावर्तस्व कल्याण पर्याप्तमिदमच्युत\n",
    "02025010a": "इदं पुरं यः प्रविशेद्ध्रुवं स न भवेन्नरः\n",
    "02025010c": "प्रीयामहे त्वया वीर पर्याप्तो विजयस्तव\n",
    "02025011a": "न चापि किंचिज्जेतव्यमर्जुनात्र प्रदृश्यते\n",
    "02025011c": "उत्तराः कुरवो ह्येते नात्र युद्धं प्रवर्तते\n",
    "02025012a": "प्रविष्टश्चापि कौन्तेय नेह द्रक्ष्यसि किंचन\n",
    "02025012c": "न हि मानुषदेहेन शक्यमत्राभिवीक्षितुम्\n",
    "02025013a": "अथेह पुरुषव्याघ्र किंचिदन्यच्चिकीर्षसि\n",
    "02025013c": "तद्ब्रवीहि करिष्यामो वचनात्तव भारत\n",
    "02025014a": "ततस्तानब्रवीद्राजन्नर्जुनः पाकशासनिः\n",
    "02025014c": "पार्थिवत्वं चिकीर्षामि धर्मराजस्य धीमतः\n",
    "02025015a": "न प्रवेक्ष्यामि वो देशं बाध्यत्वं यदि मानुषैः\n",
    "02025015c": "युधिष्ठिराय यत्किंचित्करवन्नः प्रदीयताम्\n",
    "02025016a": "ततो दिव्यानि वस्त्राणि दिव्यान्याभरणानि च\n",
    "02025016c": "मोकाजिनानि दिव्यानि तस्मै ते प्रददुः करम्\n",
    "02025017a": "एवं स पुरुषव्याघ्रो विजिग्ये दिशमुत्तराम्\n",
    "02025017c": "संग्रामान्सुबहून्कृत्वा क्षत्रियैर्दस्युभिस्तथा\n",
    "02025018a": "स विनिर्जित्य राज्ञस्तान्करे च विनिवेश्य ह\n",
    "02025018c": "धनान्यादाय सर्वेभ्यो रत्नानि विविधानि च\n",
    "02025019a": "हयांस्तित्तिरिकल्माषाञ्शुकपत्रनिभानपि\n",
    "02025019c": "मयूरसदृशांश्चान्यान्सर्वाननिलरंहसः\n",
    "02025020a": "वृतः सुमहता राजन्बलेन चतुरङ्गिणा\n",
    "02025020c": "आजगाम पुनर्वीरः शक्रप्रस्थं पुरोत्तमम्\n",
    "02026001": "वैशंपायन उवाच\n",
    "02026001a": "एतस्मिन्नेव काले तु भीमसेनोऽपि वीर्यवान्\n",
    "02026001c": "धर्मराजमनुज्ञाप्य ययौ प्राचीं दिशं प्रति\n",
    "02026002a": "महता बलचक्रेण परराष्ट्रावमर्दिना\n",
    "02026002c": "वृतो भरतशार्दूलो द्विषच्छोकविवर्धनः\n",
    "02026003a": "स गत्वा राजशार्दूलः पाञ्चालानां पुरं महत्\n",
    "02026003c": "पाञ्चालान्विविधोपायैः सान्त्वयामास पाण्डवः\n",
    "02026004a": "ततः स गण्डकीं शूरो विदेहांश्च नरर्षभः\n",
    "02026004c": "विजित्याल्पेन कालेन दशार्णानगमत्प्रभुः\n",
    "02026005a": "तत्र दाशार्णको राजा सुधर्मा लोमहर्षणम्\n",
    "02026005c": "कृतवान्कर्म भीमेन महद्युद्धं निरायुधम्\n",
    "02026006a": "भीमसेनस्तु तद्दृष्ट्वा तस्य कर्म परंतपः\n",
    "02026006c": "अधिसेनापतिं चक्रे सुधर्माणं महाबलम्\n",
    "02026007a": "ततः प्राचीं दिशं भीमो ययौ भीमपराक्रमः\n",
    "02026007c": "सैन्येन महता राजन्कम्पयन्निव मेदिनीम्\n",
    "02026008a": "सोऽश्वमेधेश्वरं राजन्रोचमानं सहानुजम्\n",
    "02026008c": "जिगाय समरे वीरो बलेन बलिनां वरः\n",
    "02026009a": "स तं निर्जित्य कौन्तेयो नातितीव्रेण कर्मणा\n",
    "02026009c": "पूर्वदेशं महावीर्यो विजिग्ये कुरुनन्दनः\n",
    "02026010a": "ततो दक्षिणमागम्य पुलिन्दनगरं महत्\n",
    "02026010c": "सुकुमारं वशे चक्रे सुमित्रं च नराधिपम्\n",
    "02026011a": "ततस्तु धर्मराजस्य शासनाद्भरतर्षभः\n",
    "02026011c": "शिशुपालं महावीर्यमभ्ययाज्जनमेजय\n",
    "02026012a": "चेदिराजोऽपि तच्छ्रुत्वा पाण्डवस्य चिकीर्षितम्\n",
    "02026012c": "उपनिष्क्रम्य नगरात्प्रत्यगृह्णात्परंतपः\n",
    "02026013a": "तौ समेत्य महाराज कुरुचेदिवृषौ तदा\n",
    "02026013c": "उभयोरात्मकुलयोः कौशल्यं पर्यपृच्छताम्\n",
    "02026014a": "ततो निवेद्य तद्राष्ट्रं चेदिराजो विशां पते\n",
    "02026014c": "उवाच भीमं प्रहसन्किमिदं कुरुषेऽनघ\n",
    "02026015a": "तस्य भीमस्तदाचख्यौ धर्मराजचिकीर्षितम्\n",
    "02026015c": "स च तत्प्रतिगृह्यैव तथा चक्रे नराधिपः\n",
    "02026016a": "ततो भीमस्तत्र राजन्नुषित्वा त्रिदशाः क्षपाः\n",
    "02026016c": "सत्कृतः शिशुपालेन ययौ सबलवाहनः\n",
    "02027001": "वैशंपायन उवाच\n",
    "02027001a": "ततः कुमारविषये श्रेणिमन्तमथाजयत्\n",
    "02027001c": "कोसलाधिपतिं चैव बृहद्बलमरिंदमः\n",
    "02027002a": "अयोध्यायां तु धर्मज्ञं दीर्घप्रज्ञं महाबलम्\n",
    "02027002c": "अजयत्पाण्डवश्रेष्ठो नातितीव्रेण कर्मणा\n",
    "02027003a": "ततो गोपालकच्छं च सोत्तमानपि चोत्तरान्\n",
    "02027003c": "मल्लानामधिपं चैव पार्थिवं व्यजयत्प्रभुः\n",
    "02027004a": "ततो हिमवतः पार्श्वे समभ्येत्य जरद्गवम्\n",
    "02027004c": "सर्वमल्पेन कालेन देशं चक्रे वशे बली\n",
    "02027005a": "एवं बहुविधान्देशान्विजित्य पुरुषर्षभः\n",
    "02027005c": "उन्नाटमभितो जिग्ये कुक्षिमन्तं च पर्वतम्\n",
    "02027005e": "पाण्डवः सुमहावीर्यो बलेन बलिनां वरः\n",
    "02027006a": "स काशिराजं समरे सुबन्धुमनिवर्तिनम्\n",
    "02027006c": "वशे चक्रे महाबाहुर्भीमो भीमपराक्रमः\n",
    "02027007a": "ततः सुपार्श्वमभितस्तथा राजपतिं क्रथम्\n",
    "02027007c": "युध्यमानं बलात्संख्ये विजिग्ये पाण्डवर्षभः\n",
    "02027008a": "ततो मत्स्यान्महातेजा मलयांश्च महाबलान्\n",
    "02027008c": "अनवद्यान्गयांश्चैव पशुभूमिं च सर्वशः\n",
    "02027009a": "निवृत्य च महाबाहुर्मदर्वीकं महीधरम्\n",
    "02027009c": "सोपदेशं विनिर्जित्य प्रययावुत्तरामुखः\n",
    "02027009e": "वत्सभूमिं च कौन्तेयो विजिग्ये बलवान्बलात्\n",
    "02027010a": "भर्गाणामधिपं चैव निषादाधिपतिं तथा\n",
    "02027010c": "विजिग्ये भूमिपालांश्च मणिमत्प्रमुखान्बहून्\n",
    "02027011a": "ततो दक्षिणमल्लांश्च भोगवन्तं च पाण्डवः\n",
    "02027011c": "तरसैवाजयद्भीमो नातितीव्रेण कर्मणा\n",
    "02027012a": "शर्मकान्वर्मकांश्चैव सान्त्वेनैवाजयत्प्रभुः\n",
    "02027012c": "वैदेहकं च राजानं जनकं जगतीपतिम्\n",
    "02027012e": "विजिग्ये पुरुषव्याघ्रो नातितीव्रेण कर्मणा\n",
    "02027013a": "वैदेहस्थस्तु कौन्तेय इन्द्रपर्वतमन्तिकात्\n",
    "02027013c": "किरातानामधिपतीन्व्यजयत्सप्त पाण्डवः\n",
    "02027014a": "ततः सुह्मान्प्राच्यसुह्मान्समक्षांश्चैव वीर्यवान्\n",
    "02027014c": "विजित्य युधि कौन्तेयो मागधानुपयाद्बली\n",
    "02027015a": "दण्डं च दण्डधारं च विजित्य पृथिवीपतीन्\n",
    "02027015c": "तैरेव सहितः सर्वैर्गिरिव्रजमुपाद्रवत्\n",
    "02027016a": "जारासंधिं सान्त्वयित्वा करे च विनिवेश्य ह\n",
    "02027016c": "तैरेव सहितो राजन्कर्णमभ्यद्रवद्बली\n",
    "02027017a": "स कम्पयन्निव महीं बलेन चतुरङ्गिणा\n",
    "02027017c": "युयुधे पाण्डवश्रेष्ठः कर्णेनामित्रघातिना\n",
    "02027018a": "स कर्णं युधि निर्जित्य वशे कृत्वा च भारत\n",
    "02027018c": "ततो विजिग्ये बलवान्राज्ञः पर्वतवासिनः\n",
    "02027019a": "अथ मोदागिरिं चैव राजानं बलवत्तरम्\n",
    "02027019c": "पाण्डवो बाहुवीर्येण निजघान महामृधे\n",
    "02027020a": "ततः पौण्ड्राधिपं वीरं वासुदेवं महाबलम्\n",
    "02027020c": "कौशिकीकच्छनिलयं राजानं च महौजसम्\n",
    "02027021a": "उभौ बलवृतौ वीरावुभौ तीव्रपराक्रमौ\n",
    "02027021c": "निर्जित्याजौ महाराज वङ्गराजमुपाद्रवत्\n",
    "02027022a": "समुद्रसेनं निर्जित्य चन्द्रसेनं च पार्थिवम्\n",
    "02027022c": "ताम्रलिप्तं च राजानं काचं वङ्गाधिपं तथा\n",
    "02027023a": "सुह्मानामधिपं चैव ये च सागरवासिनः\n",
    "02027023c": "सर्वान्म्लेच्छगणांश्चैव विजिग्ये भरतर्षभः\n",
    "02027024a": "एवं बहुविधान्देशान्विजित्य पवनात्मजः\n",
    "02027024c": "वसु तेभ्य उपादाय लौहित्यमगमद्बली\n",
    "02027025a": "स सर्वान्म्लेच्छनृपतीन्सागरद्वीपवासिनः\n",
    "02027025c": "करमाहारयामास रत्नानि विविधानि च\n",
    "02027026a": "चन्दनागुरुवस्त्राणि मणिमुक्तमनुत्तमम्\n",
    "02027026c": "काञ्चनं रजतं वज्रं विद्रुमं च महाधनम्\n",
    "02027027a": "स कोटिशतसंख्येन धनेन महता तदा\n",
    "02027027c": "अभ्यवर्षदमेयात्मा धनवर्षेण पाण्डवम्\n",
    "02027028a": "इन्द्रप्रस्थमथागम्य भीमो भीमपराक्रमः\n",
    "02027028c": "निवेदयामास तदा धर्मराजाय तद्धनम्\n",
    "02028001": "वैशंपायन उवाच\n",
    "02028001a": "तथैव सहदेवोऽपि धर्मराजेन पूजितः\n",
    "02028001c": "महत्या सेनया सार्धं प्रययौ दक्षिणां दिशम्\n",
    "02028002a": "स शूरसेनान्कार्त्स्न्येन पूर्वमेवाजयत्प्रभुः\n",
    "02028002c": "मत्स्यराजं च कौरव्यो वशे चक्रे बलाद्बली\n",
    "02028003a": "अधिराजाधिपं चैव दन्तवक्रं महाहवे\n",
    "02028003c": "जिगाय करदं चैव स्वराज्ये संन्यवेशयत्\n",
    "02028004a": "सुकुमारं वशे चक्रे सुमित्रं च नराधिपम्\n",
    "02028004c": "तथैवापरमत्स्यांश्च व्यजयत्स पटच्चरान्\n",
    "02028005a": "निषादभूमिं गोशृङ्गं पर्वतप्रवरं तथा\n",
    "02028005c": "तरसा व्यजयद्धीमाञ्श्रेणिमन्तं च पार्थिवम्\n",
    "02028006a": "नवराष्ट्रं विनिर्जित्य कुन्तिभोजमुपाद्रवत्\n",
    "02028006c": "प्रीतिपूर्वं च तस्यासौ प्रतिजग्राह शासनम्\n",
    "02028007a": "ततश्चर्मण्वतीकूले जम्भकस्यात्मजं नृपम्\n",
    "02028007c": "ददर्श वासुदेवेन शेषितं पूर्ववैरिणा\n",
    "02028008a": "चक्रे तत्र स संग्रामं सह भोजेन भारत\n",
    "02028008c": "स तमाजौ विनिर्जित्य दक्षिणाभिमुखो ययौ\n",
    "02028009a": "करांस्तेभ्य उपादाय रत्नानि विविधानि च\n",
    "02028009c": "ततस्तैरेव सहितो नर्मदामभितो ययौ\n",
    "02028010a": "विन्दानुविन्दावावन्त्यौ सैन्येन महता वृतौ\n",
    "02028010c": "जिगाय समरे वीरावाश्विनेयः प्रतापवान्\n",
    "02028011a": "ततो रत्नान्युपादाय पुरीं माहिष्मतीं ययौ\n",
    "02028011c": "तत्र नीलेन राज्ञा स चक्रे युद्धं नरर्षभः\n",
    "02028012a": "पाण्डवः परवीरघ्नः सहदेवः प्रतापवान्\n",
    "02028012c": "ततोऽस्य सुमहद्युद्धमासीद्भीरुभयंकरम्\n",
    "02028013a": "सैन्यक्षयकरं चैव प्राणानां संशयाय च\n",
    "02028013c": "चक्रे तस्य हि साहाय्यं भगवान्हव्यवाहनः\n",
    "02028014a": "ततो हया रथा नागाः पुरुषाः कवचानि च\n",
    "02028014c": "प्रदीप्तानि व्यदृश्यन्त सहदेवबले तदा\n",
    "02028015a": "ततः सुसंभ्रान्तमना बभूव कुरुनन्दनः\n",
    "02028015c": "नोत्तरं प्रतिवक्तुं च शक्तोऽभूज्जनमेजय\n",
    "02028016": "जनमेजय उवाच\n",
    "02028016a": "किमर्थं भगवानग्निः प्रत्यमित्रोऽभवद्युधि\n",
    "02028016c": "सहदेवस्य यज्ञार्थं घटमानस्य वै द्विज\n",
    "02028017": "वैशंपायन उवाच\n",
    "02028017a": "तत्र माहिष्मतीवासी भगवान्हव्यवाहनः\n",
    "02028017c": "श्रूयते निगृहीतो वै पुरस्तात्पारदारिकः\n",
    "02028018a": "नीलस्य राज्ञः पूर्वेषामुपनीतश्च सोऽभवत्\n",
    "02028018c": "तदा ब्राह्मणरूपेण चरमाणो यदृच्छया\n",
    "02028019a": "तं तु राजा यथाशास्त्रमन्वशाद्धार्मिकस्तदा\n",
    "02028019c": "प्रजज्वाल ततः कोपाद्भगवान्हव्यवाहनः\n",
    "02028020a": "तं दृष्ट्वा विस्मितो राजा जगाम शिरसा कविम्\n",
    "02028020c": "चक्रे प्रसादं च तदा तस्य राज्ञो विभावसुः\n",
    "02028021a": "वरेण छन्दयामास तं नृपं स्विष्टकृत्तमः\n",
    "02028021c": "अभयं च स जग्राह स्वसैन्ये वै महीपतिः\n",
    "02028022a": "ततः प्रभृति ये केचिदज्ञानात्तां पुरीं नृपाः\n",
    "02028022c": "जिगीषन्ति बलाद्राजंस्ते दह्यन्तीह वह्निना\n",
    "02028023a": "तस्यां पुर्यां तदा चैव माहिष्मत्यां कुरूद्वह\n",
    "02028023c": "बभूवुरनभिग्राह्या योषितश्छन्दतः किल\n",
    "02028024a": "एवमग्निर्वरं प्रादात्स्त्रीणामप्रतिवारणे\n",
    "02028024c": "स्वैरिण्यस्तत्र नार्यो हि यथेष्टं प्रचरन्त्युत\n",
    "02028025a": "वर्जयन्ति च राजानस्तद्राष्ट्रं पुरुषोत्तम\n",
    "02028025c": "भयादग्नेर्महाराज तदा प्रभृति सर्वदा\n",
    "02028026a": "सहदेवस्तु धर्मात्मा सैन्यं दृष्ट्वा भयार्दितम्\n",
    "02028026c": "परीतमग्निना राजन्नाकम्पत यथा गिरिः\n",
    "02028027a": "उपस्पृश्य शुचिर्भूत्वा सोऽब्रवीत्पावकं ततः\n",
    "02028027c": "त्वदर्थोऽयं समारम्भः कृष्णवर्त्मन्नमोऽस्तु ते\n",
    "02028028a": "मुखं त्वमसि देवानां यज्ञस्त्वमसि पावक\n",
    "02028028c": "पावनात्पावकश्चासि वहनाद्धव्यवाहनः\n",
    "02028029a": "वेदास्त्वदर्थं जाताश्च जातवेदास्ततो ह्यसि\n",
    "02028029c": "यज्ञविघ्नमिमं कर्तुं नार्हस्त्वं हव्यवाहन\n",
    "02028030a": "एवमुक्त्वा तु माद्रेयः कुशैरास्तीर्य मेदिनीम्\n",
    "02028030c": "विधिवत्पुरुषव्याघ्रः पावकं प्रत्युपाविशत्\n",
    "02028031a": "प्रमुखे सर्वसैन्यस्य भीतोद्विग्नस्य भारत\n",
    "02028031c": "न चैनमत्यगाद्वह्निर्वेलामिव महोदधिः\n",
    "02028032a": "तमभ्येत्य शनैर्वह्निरुवाच कुरुनन्दनम्\n",
    "02028032c": "सहदेवं नृणां देवं सान्त्वपूर्वमिदं वचः\n",
    "02028033a": "उत्तिष्ठोत्तिष्ठ कौरव्य जिज्ञासेयं कृता मया\n",
    "02028033c": "वेद्मि सर्वमभिप्रायं तव धर्मसुतस्य च\n",
    "02028034a": "मया तु रक्षितव्येयं पुरी भरतसत्तम\n",
    "02028034c": "यावद्राज्ञोऽस्य नीलस्य कुलवंशधरा इति\n",
    "02028034e": "ईप्सितं तु करिष्यामि मनसस्तव पाण्डव\n",
    "02028035a": "तत उत्थाय हृष्टात्मा प्राञ्जलिः शिरसानतः\n",
    "02028035c": "पूजयामास माद्रेयः पावकं पुरुषर्षभः\n",
    "02028036a": "पावके विनिवृत्ते तु नीलो राजाभ्ययात्तदा\n",
    "02028036c": "सत्कारेण नरव्याघ्रं सहदेवं युधां पतिम्\n",
    "02028037a": "प्रतिगृह्य च तां पूजां करे च विनिवेश्य तम्\n",
    "02028037c": "माद्रीसुतस्ततः प्रायाद्विजयी दक्षिणां दिशम्\n",
    "02028038a": "त्रैपुरं स वशे कृत्वा राजानममितौजसम्\n",
    "02028038c": "निजग्राह महाबाहुस्तरसा पोतनेश्वरम्\n",
    "02028039a": "आहृतिं कौशिकाचार्यं यत्नेन महता ततः\n",
    "02028039c": "वशे चक्रे महाबाहुः सुराष्ट्राधिपतिं तथा\n",
    "02028040a": "सुराष्ट्रविषयस्थश्च प्रेषयामास रुक्मिणे\n",
    "02028040c": "राज्ञे भोजकटस्थाय महामात्राय धीमते\n",
    "02028041a": "भीष्मकाय स धर्मात्मा साक्षादिन्द्रसखाय वै\n",
    "02028041c": "स चास्य ससुतो राजन्प्रतिजग्राह शासनम्\n",
    "02028042a": "प्रीतिपूर्वं महाबाहुर्वासुदेवमवेक्ष्य च\n",
    "02028042c": "ततः स रत्नान्यादाय पुनः प्रायाद्युधां पतिः\n",
    "02028043a": "ततः शूर्पारकं चैव गणं चोपकृताह्वयम्\n",
    "02028043c": "वशे चक्रे महातेजा दण्डकांश्च महाबलः\n",
    "02028044a": "सागरद्वीपवासांश्च नृपतीन्म्लेच्छयोनिजान्\n",
    "02028044c": "निषादान्पुरुषादांश्च कर्णप्रावरणानपि\n",
    "02028045a": "ये च कालमुखा नाम नरा राक्षसयोनयः\n",
    "02028045c": "कृत्स्नं कोल्लगिरिं चैव मुरचीपत्तनं तथा\n",
    "02028046a": "द्वीपं ताम्राह्वयं चैव पर्वतं रामकं तथा\n",
    "02028046c": "तिमिंगिलं च नृपतिं वशे चक्रे महामतिः\n",
    "02028047a": "एकपादांश्च पुरुषान्केवलान्वनवासिनः\n",
    "02028047c": "नगरीं संजयन्तीं च पिच्छण्डं करहाटकम्\n",
    "02028047e": "दूतैरेव वशे चक्रे करं चैनानदापयत्\n",
    "02028048a": "पाण्ड्यांश्च द्रविडांश्चैव सहितांश्चोड्रकेरलैः\n",
    "02028048c": "अन्ध्रांस्तलवनांश्चैव कलिङ्गानोष्ट्रकर्णिकान्\n",
    "02028049a": "अन्ताखीं चैव रोमां च यवनानां पुरं तथा\n",
    "02028049c": "दूतैरेव वशे चक्रे करं चैनानदापयत्\n",
    "02028050a": "भरुकच्छं गतो धीमान्दूतान्माद्रवतीसुतः\n",
    "02028050c": "प्रेषयामास राजेन्द्र पौलस्त्याय महात्मने\n",
    "02028050e": "विभीषणाय धर्मात्मा प्रीतिपूर्वमरिंदमः\n",
    "02028051a": "स चास्य प्रतिजग्राह शासनं प्रीतिपूर्वकम्\n",
    "02028051c": "तच्च कालकृतं धीमानन्वमन्यत स प्रभुः\n",
    "02028052a": "ततः संप्रेषयामास रत्नानि विविधानि च\n",
    "02028052c": "चन्दनागुरुमुख्यानि दिव्यान्याभरणानि च\n",
    "02028053a": "वासांसि च महार्हाणि मणींश्चैव महाधनान्\n",
    "02028053c": "न्यवर्तत ततो धीमान्सहदेवः प्रतापवान्\n",
    "02028054a": "एवं निर्जित्य तरसा सान्त्वेन विजयेन च\n",
    "02028054c": "करदान्पार्थिवान्कृत्वा प्रत्यागच्छदरिंदमः\n",
    "02028055a": "धर्मराजाय तत्सर्वं निवेद्य भरतर्षभ\n",
    "02028055c": "कृतकर्मा सुखं राजन्नुवास जनमेजय\n",
    "02029001": "वैशंपायन उवाच\n",
    "02029001a": "नकुलस्य तु वक्ष्यामि कर्माणि विजयं तथा\n",
    "02029001c": "वासुदेवजितामाशां यथासौ व्यजयत्प्रभुः\n",
    "02029002a": "निर्याय खाण्डवप्रस्थात्प्रतीचीमभितो दिशम्\n",
    "02029002c": "उद्दिश्य मतिमान्प्रायान्महत्या सेनया सह\n",
    "02029003a": "सिंहनादेन महता योधानां गर्जितेन च\n",
    "02029003c": "रथनेमिनिनादैश्च कम्पयन्वसुधामिमाम्\n",
    "02029004a": "ततो बहुधनं रम्यं गवाश्वधनधान्यवत्\n",
    "02029004c": "कार्त्तिकेयस्य दयितं रोहीतकमुपाद्रवत्\n",
    "02029005a": "तत्र युद्धं महद्वृत्तं शूरैर्मत्तमयूरकैः\n",
    "02029005c": "मरुभूमिं च कार्त्स्न्येन तथैव बहुधान्यकम्\n",
    "02029006a": "शैरीषकं महेच्छं च वशे चक्रे महाद्युतिः\n",
    "02029006c": "शिबींस्त्रिगर्तानम्बष्ठान्मालवान्पञ्चकर्पटान्\n",
    "02029007a": "तथा मध्यमिकायांश्च वाटधानान्द्विजानथ\n",
    "02029007c": "पुनश्च परिवृत्याथ पुष्करारण्यवासिनः\n",
    "02029008a": "गणानुत्सवसंकेतान्व्यजयत्पुरुषर्षभः\n",
    "02029008c": "सिन्धुकूलाश्रिता ये च ग्रामणेया महाबलाः\n",
    "02029009a": "शूद्राभीरगणाश्चैव ये चाश्रित्य सरस्वतीम्\n",
    "02029009c": "वर्तयन्ति च ये मत्स्यैर्ये च पर्वतवासिनः\n",
    "02029010a": "कृत्स्नं पञ्चनदं चैव तथैवापरपर्यटम्\n",
    "02029010c": "उत्तरज्योतिकं चैव तथा वृन्दाटकं पुरम्\n",
    "02029010e": "द्वारपालं च तरसा वशे चक्रे महाद्युतिः\n",
    "02029011a": "रमठान्हारहूणांश्च प्रतीच्याश्चैव ये नृपाः\n",
    "02029011c": "तान्सर्वान्स वशे चक्रे शासनादेव पाण्डवः\n",
    "02029012a": "तत्रस्थः प्रेषयामास वासुदेवाय चाभिभुः\n",
    "02029012c": "स चास्य दशभी राज्यैः प्रतिजग्राह शासनम्\n",
    "02029013a": "ततः शाकलमभ्येत्य मद्राणां पुटभेदनम्\n",
    "02029013c": "मातुलं प्रीतिपूर्वेण शल्यं चक्रे वशे बली\n",
    "02029014a": "स तस्मिन्सत्कृतो राज्ञा सत्कारार्हो विशां पते\n",
    "02029014c": "रत्नानि भूरीण्यादाय संप्रतस्थे युधां पतिः\n",
    "02029015a": "ततः सागरकुक्षिस्थान्म्लेच्छान्परमदारुणान्\n",
    "02029015c": "पह्लवान्बर्बरांश्चैव तान्सर्वाननयद्वशम्\n",
    "02029016a": "ततो रत्नान्युपादाय वशे कृत्वा च पार्थिवान्\n",
    "02029016c": "न्यवर्तत नरश्रेष्ठो नकुलश्चित्रमार्गवित्\n",
    "02029017a": "करभाणां सहस्राणि कोशं तस्य महात्मनः\n",
    "02029017c": "ऊहुर्दश महाराज कृच्छ्रादिव महाधनम्\n",
    "02029018a": "इन्द्रप्रस्थगतं वीरमभ्येत्य स युधिष्ठिरम्\n",
    "02029018c": "ततो माद्रीसुतः श्रीमान्धनं तस्मै न्यवेदयत्\n",
    "02029019a": "एवं प्रतीचीं नकुलो दिशं वरुणपालिताम्\n",
    "02029019c": "विजिग्ये वासुदेवेन निर्जितां भरतर्षभः\n",
    "02030001": "वैशंपायन उवाच\n",
    "02030001a": "रक्षणाद्धर्मराजस्य सत्यस्य परिपालनात्\n",
    "02030001c": "शत्रूणां क्षपणाच्चैव स्वकर्मनिरताः प्रजाः\n",
    "02030002a": "बलीनां सम्यगादानाद्धर्मतश्चानुशासनात्\n",
    "02030002c": "निकामवर्षी पर्जन्यः स्फीतो जनपदोऽभवत्\n",
    "02030003a": "सर्वारम्भाः सुप्रवृत्ता गोरक्षं कर्षणं वणिक्\n",
    "02030003c": "विशेषात्सर्वमेवैतत्संजज्ञे राजकर्मणः\n",
    "02030004a": "दस्युभ्यो वञ्चकेभ्यो वा राजन्प्रति परस्परम्\n",
    "02030004c": "राजवल्लभतश्चैव नाश्रूयन्त मृषा गिरः\n",
    "02030005a": "अवर्षं चातिवर्षं च व्याधिपावकमूर्छनम्\n",
    "02030005c": "सर्वमेतत्तदा नासीद्धर्मनित्ये युधिष्ठिरे\n",
    "02030006a": "प्रियं कर्तुमुपस्थातुं बलिकर्म स्वभावजम्\n",
    "02030006c": "अभिहर्तुं नृपा जग्मुर्नान्यैः कार्यैः पृथक्पृथक्\n",
    "02030007a": "धर्म्यैर्धनागमैस्तस्य ववृधे निचयो महान्\n",
    "02030007c": "कर्तुं यस्य न शक्येत क्षयो वर्षशतैरपि\n",
    "02030008a": "स्वकोशस्य परीमाणं कोष्ठस्य च महीपतिः\n",
    "02030008c": "विज्ञाय राजा कौन्तेयो यज्ञायैव मनो दधे\n",
    "02030009a": "सुहृदश्चैव तं सर्वे पृथक्च सह चाब्रुवन्\n",
    "02030009c": "यज्ञकालस्तव विभो क्रियतामत्र सांप्रतम्\n",
    "02030010a": "अथैवं ब्रुवतामेव तेषामभ्याययौ हरिः\n",
    "02030010c": "ऋषिः पुराणो वेदात्मा दृश्यश्चापि विजानताम्\n",
    "02030011a": "जगतस्तस्थुषां श्रेष्ठः प्रभवश्चाप्ययश्च ह\n",
    "02030011c": "भूतभव्यभवन्नाथः केशवः केशिसूदनः\n",
    "02030012a": "प्राकारः सर्ववृष्णीनामापत्स्वभयदोऽरिहा\n",
    "02030012c": "बलाधिकारे निक्षिप्य संहत्यानकदुन्दुभिम्\n",
    "02030013a": "उच्चावचमुपादाय धर्मराजाय माधवः\n",
    "02030013c": "धनौघं पुरुषव्याघ्रो बलेन महता वृतः\n",
    "02030014a": "तं धनौघमपर्यन्तं रत्नसागरमक्षयम्\n",
    "02030014c": "नादयन्रथघोषेण प्रविवेश पुरोत्तमम्\n",
    "02030015a": "असूर्यमिव सूर्येण निवातमिव वायुना\n",
    "02030015c": "कृष्णेन समुपेतेन जहृषे भारतं पुरम्\n",
    "02030016a": "तं मुदाभिसमागम्य सत्कृत्य च यथाविधि\n",
    "02030016c": "संपृष्ट्वा कुशलं चैव सुखासीनं युधिष्ठिरः\n",
    "02030017a": "धौम्यद्वैपायनमुखैरृत्विग्भिः पुरुषर्षभः\n",
    "02030017c": "भीमार्जुनयमैश्चापि सहितः कृष्णमब्रवीत्\n",
    "02030018a": "त्वत्कृते पृथिवी सर्वा मद्वशे कृष्ण वर्तते\n",
    "02030018c": "धनं च बहु वार्ष्णेय त्वत्प्रसादादुपार्जितम्\n",
    "02030019a": "सोऽहमिच्छामि तत्सर्वं विधिवद्देवकीसुत\n",
    "02030019c": "उपयोक्तुं द्विजाग्र्येषु हव्यवाहे च माधव\n",
    "02030020a": "तदहं यष्टुमिच्छामि दाशार्ह सहितस्त्वया\n",
    "02030020c": "अनुजैश्च महाबाहो तन्मानुज्ञातुमर्हसि\n",
    "02030021a": "स दीक्षापय गोविन्द त्वमात्मानं महाभुज\n",
    "02030021c": "त्वयीष्टवति दाशार्ह विपाप्मा भविता ह्यहम्\n",
    "02030022a": "मां वाप्यभ्यनुजानीहि सहैभिरनुजैर्विभो\n",
    "02030022c": "अनुज्ञातस्त्वया कृष्ण प्राप्नुयां क्रतुमुत्तमम्\n",
    "02030023a": "तं कृष्णः प्रत्युवाचेदं बहूक्त्वा गुणविस्तरम्\n",
    "02030023c": "त्वमेव राजशार्दूल सम्राडर्हो महाक्रतुम्\n",
    "02030023e": "संप्राप्नुहि त्वया प्राप्ते कृतकृत्यास्ततो वयम्\n",
    "02030024a": "यजस्वाभीप्सितं यज्ञं मयि श्रेयस्यवस्थिते\n",
    "02030024c": "नियुङ्क्ष्व चापि मां कृत्ये सर्वं कर्तास्मि ते वचः\n",
    "02030025": "युधिष्ठिर उवाच\n",
    "02030025a": "सफलः कृष्ण संकल्पः सिद्धिश्च नियता मम\n",
    "02030025c": "यस्य मे त्वं हृषीकेश यथेप्सितमुपस्थितः\n",
    "02030026": "वैशंपायन उवाच\n",
    "02030026a": "अनुज्ञातस्तु कृष्णेन पाण्डवो भ्रातृभिः सह\n",
    "02030026c": "ईहितुं राजसूयाय साधनान्युपचक्रमे\n",
    "02030027a": "तत आज्ञापयामास पाण्डवोऽरिनिबर्हणः\n",
    "02030027c": "सहदेवं युधां श्रेष्ठं मन्त्रिणश्चैव सर्वशः\n",
    "02030028a": "अस्मिन्क्रतौ यथोक्तानि यज्ञाङ्गानि द्विजातिभिः\n",
    "02030028c": "तथोपकरणं सर्वं मङ्गलानि च सर्वशः\n",
    "02030029a": "अधियज्ञांश्च संभारान्धौम्योक्तान्क्षिप्रमेव हि\n",
    "02030029c": "समानयन्तु पुरुषा यथायोगं यथाक्रमम्\n",
    "02030030a": "इन्द्रसेनो विशोकश्च पूरुश्चार्जुनसारथिः\n",
    "02030030c": "अन्नाद्याहरणे युक्ताः सन्तु मत्प्रियकाम्यया\n",
    "02030031a": "सर्वकामाश्च कार्यन्तां रसगन्धसमन्विताः\n",
    "02030031c": "मनोहराः प्रीतिकरा द्विजानां कुरुसत्तम\n",
    "02030032a": "तद्वाक्यसमकालं तु कृतं सर्वमवेदयत्\n",
    "02030032c": "सहदेवो युधां श्रेष्ठो धर्मराजे महात्मनि\n",
    "02030033a": "ततो द्वैपायनो राजन्नृत्विजः समुपानयत्\n",
    "02030033c": "वेदानिव महाभागान्साक्षान्मूर्तिमतो द्विजान्\n",
    "02030034a": "स्वयं ब्रह्मत्वमकरोत्तस्य सत्यवतीसुतः\n",
    "02030034c": "धनंजयानामृषभः सुसामा सामगोऽभवत्\n",
    "02030035a": "याज्ञवल्क्यो बभूवाथ ब्रह्मिष्ठोऽध्वर्युसत्तमः\n",
    "02030035c": "पैलो होता वसोः पुत्रो धौम्येन सहितोऽभवत्\n",
    "02030036a": "एतेषां शिष्यवर्गाश्च पुत्राश्च भरतर्षभ\n",
    "02030036c": "बभूवुर्होत्रगाः सर्वे वेदवेदाङ्गपारगाः\n",
    "02030037a": "ते वाचयित्वा पुण्याहमीहयित्वा च तं विधिम्\n",
    "02030037c": "शास्त्रोक्तं योजयामासुस्तद्देवयजनं महत्\n",
    "02030038a": "तत्र चक्रुरनुज्ञाताः शरणान्युत शिल्पिनः\n",
    "02030038c": "रत्नवन्ति विशालानि वेश्मानीव दिवौकसाम्\n",
    "02030039a": "तत आज्ञापयामास स राजा राजसत्तमः\n",
    "02030039c": "सहदेवं तदा सद्यो मन्त्रिणं कुरुसत्तमः\n",
    "02030040a": "आमन्त्रणार्थं दूतांस्त्वं प्रेषयस्वाशुगान्द्रुतम्\n",
    "02030040c": "उपश्रुत्य वचो राज्ञः स दूतान्प्राहिणोत्तदा\n",
    "02030041a": "आमन्त्रयध्वं राष्ट्रेषु ब्राह्मणान्भूमिपानपि\n",
    "02030041c": "विशश्च मान्याञ्शूद्रांश्च सर्वानानयतेति च\n",
    "02030042a": "ते सर्वान्पृथिवीपालान्पाण्डवेयस्य शासनात्\n",
    "02030042c": "आमन्त्रयां बभूवुश्च प्रेषयामास चापरान्\n",
    "02030043a": "ततस्ते तु यथाकालं कुन्तीपुत्रं युधिष्ठिरम्\n",
    "02030043c": "दीक्षयां चक्रिरे विप्रा राजसूयाय भारत\n",
    "02030044a": "दीक्षितः स तु धर्मात्मा धर्मराजो युधिष्ठिरः\n",
    "02030044c": "जगाम यज्ञायतनं वृतो विप्रैः सहस्रशः\n",
    "02030045a": "भ्रातृभिर्ज्ञातिभिश्चैव सुहृद्भिः सचिवैस्तथा\n",
    "02030045c": "क्षत्रियैश्च मनुष्येन्द्र नानादेशसमागतैः\n",
    "02030045e": "अमात्यैश्च नृपश्रेष्ठो धर्मो विग्रहवानिव\n",
    "02030046a": "आजग्मुर्ब्राह्मणास्तत्र विषयेभ्यस्ततस्ततः\n",
    "02030046c": "सर्वविद्यासु निष्णाता वेदवेदाङ्गपारगाः\n",
    "02030047a": "तेषामावसथांश्चक्रुर्धर्मराजस्य शासनात्\n",
    "02030047c": "बह्वन्नाञ्शयनैर्युक्तान्सगणानां पृथक्पृथक्\n",
    "02030047e": "सर्वर्तुगुणसंपन्नाञ्शिल्पिनोऽथ सहस्रशः\n",
    "02030048a": "तेषु ते न्यवसन्राजन्ब्राह्मणा भृशसत्कृताः\n",
    "02030048c": "कथयन्तः कथा बह्वीः पश्यन्तो नटनर्तकान्\n",
    "02030049a": "भुञ्जतां चैव विप्राणां वदतां च महास्वनः\n",
    "02030049c": "अनिशं श्रूयते स्मात्र मुदितानां महात्मनाम्\n",
    "02030050a": "दीयतां दीयतामेषां भुज्यतां भुज्यतामिति\n",
    "02030050c": "एवंप्रकाराः संजल्पाः श्रूयन्ते स्मात्र नित्यशः\n",
    "02030051a": "गवां शतसहस्राणि शयनानां च भारत\n",
    "02030051c": "रुक्मस्य योषितां चैव धर्मराजः पृथग्ददौ\n",
    "02030052a": "प्रावर्ततैवं यज्ञः स पाण्डवस्य महात्मनः\n",
    "02030052c": "पृथिव्यामेकवीरस्य शक्रस्येव त्रिविष्टपे\n",
    "02030053a": "ततो युधिष्ठिरो राजा प्रेषयामास पाण्डवम्\n",
    "02030053c": "नकुलं हास्तिनपुरं भीष्माय भरतर्षभ\n",
    "02030054a": "द्रोणाय धृतराष्ट्राय विदुराय कृपाय च\n",
    "02030054c": "भ्रातॄणां चैव सर्वेषां येऽनुरक्ता युधिष्ठिरे\n",
    "02031001": "वैशंपायन उवाच\n",
    "02031001a": "स गत्वा हास्तिनपुरं नकुलः समितिंजयः\n",
    "02031001c": "भीष्ममामन्त्रयामास धृतराष्ट्रं च पाण्डवः\n",
    "02031002a": "प्रययुः प्रीतमनसो यज्ञं ब्रह्मपुरःसराः\n",
    "02031002c": "संश्रुत्य धर्मराजस्य यज्ञं यज्ञविदस्तदा\n",
    "02031003a": "अन्ये च शतशस्तुष्टैर्मनोभिर्मनुजर्षभ\n",
    "02031003c": "द्रष्टुकामाः सभां चैव धर्मराजं च पाण्डवम्\n",
    "02031004a": "दिग्भ्यः सर्वे समापेतुः पार्थिवास्तत्र भारत\n",
    "02031004c": "समुपादाय रत्नानि विविधानि महान्ति च\n",
    "02031005a": "धृतराष्ट्रश्च भीष्मश्च विदुरश्च महामतिः\n",
    "02031005c": "दुर्योधनपुरोगाश्च भ्रातरः सर्व एव ते\n",
    "02031006a": "सत्कृत्यामन्त्रिताः सर्वे आचार्यप्रमुखा नृपाः\n",
    "02031006c": "गान्धारराजः सुबलः शकुनिश्च महाबलः\n",
    "02031007a": "अचलो वृषकश्चैव कर्णश्च रथिनां वरः\n",
    "02031007c": "ऋतः शल्यो मद्रराजो बाह्लिकश्च महारथः\n",
    "02031008a": "सोमदत्तोऽथ कौरव्यो भूरिर्भूरिश्रवाः शलः\n",
    "02031008c": "अश्वत्थामा कृपो द्रोणः सैन्धवश्च जयद्रथः\n",
    "02031009a": "यज्ञसेनः सपुत्रश्च शाल्वश्च वसुधाधिपः\n",
    "02031009c": "प्राग्ज्योतिषश्च नृपतिर्भगदत्तो महायशाः\n",
    "02031010a": "सह सर्वैस्तथा म्लेच्छैः सागरानूपवासिभिः\n",
    "02031010c": "पार्वतीयाश्च राजानो राजा चैव बृहद्बलः\n",
    "02031011a": "पौण्ड्रको वासुदेवश्च वङ्गः कालिङ्गकस्तथा\n",
    "02031011c": "आकर्षः कुन्तलश्चैव वानवास्यान्ध्रकास्तथा\n",
    "02031012a": "द्रविडाः सिंहलाश्चैव राजा काश्मीरकस्तथा\n",
    "02031012c": "कुन्तिभोजो महातेजाः सुह्मश्च सुमहाबलः\n",
    "02031013a": "बाह्लिकाश्चापरे शूरा राजानः सर्व एव ते\n",
    "02031013c": "विराटः सह पुत्रैश्च माचेल्लश्च महारथः\n",
    "02031013e": "राजानो राजपुत्राश्च नानाजनपदेश्वराः\n",
    "02031014a": "शिशुपालो महावीर्यः सह पुत्रेण भारत\n",
    "02031014c": "आगच्छत्पाण्डवेयस्य यज्ञं संग्रामदुर्मदः\n",
    "02031015a": "रामश्चैवानिरुद्धश्च बभ्रुश्च सहसारणः\n",
    "02031015c": "गदप्रद्युम्नसाम्बाश्च चारुदेष्णश्च वीर्यवान्\n",
    "02031016a": "उल्मुको निशठश्चैव वीरः प्राद्युम्निरेव च\n",
    "02031016c": "वृष्णयो निखिलेनान्ये समाजग्मुर्महारथाः\n",
    "02031017a": "एते चान्ये च बहवो राजानो मध्यदेशजाः\n",
    "02031017c": "आजग्मुः पाण्डुपुत्रस्य राजसूयं महाक्रतुम्\n",
    "02031018a": "ददुस्तेषामावसथान्धर्मराजस्य शासनात्\n",
    "02031018c": "बहुकक्ष्यान्वितान्राजन्दीर्घिकावृक्षशोभितान्\n",
    "02031019a": "तथा धर्मात्मजस्तेषां चक्रे पूजामनुत्तमाम्\n",
    "02031019c": "सत्कृताश्च यथोद्दिष्टाञ्जग्मुरावसथान्नृपाः\n",
    "02031020a": "कैलासशिखरप्रख्यान्मनोज्ञान्द्रव्यभूषितान्\n",
    "02031020c": "सर्वतः संवृतानुच्चैः प्राकारैः सुकृतैः सितैः\n",
    "02031021a": "सुवर्णजालसंवीतान्मणिकुट्टिमशोभितान्\n",
    "02031021c": "सुखारोहणसोपानान्महासनपरिच्छदान्\n",
    "02031022a": "स्रग्दामसमवच्छन्नानुत्तमागुरुगन्धिनः\n",
    "02031022c": "हंसांशुवर्णसदृशानायोजनसुदर्शनान्\n",
    "02031023a": "असंबाधान्समद्वारान्युतानुच्चावचैर्गुणैः\n",
    "02031023c": "बहुधातुपिनद्धाङ्गान्हिमवच्छिखरानिव\n",
    "02031024a": "विश्रान्तास्ते ततोऽपश्यन्भूमिपा भूरिदक्षिणम्\n",
    "02031024c": "वृतं सदस्यैर्बहुभिर्धर्मराजं युधिष्ठिरम्\n",
    "02031025a": "तत्सदः पार्थिवैः कीर्णं ब्राह्मणैश्च महात्मभिः\n",
    "02031025c": "भ्राजते स्म तदा राजन्नाकपृष्ठमिवामरैः\n",
    "02032001": "वैशंपायन उवाच\n",
    "02032001a": "पितामहं गुरुं चैव प्रत्युद्गम्य युधिष्ठिरः\n",
    "02032001c": "अभिवाद्य ततो राजन्निदं वचनमब्रवीत्\n",
    "02032001e": "भीष्मं द्रोणं कृपं द्रौणिं दुर्योधनविविंशती\n",
    "02032002a": "अस्मिन्यज्ञे भवन्तो मामनुगृह्णन्तु सर्वशः\n",
    "02032002c": "इदं वः स्वमहं चैव यदिहास्ति धनं मम\n",
    "02032002e": "प्रीणयन्तु भवन्तो मां यथेष्टमनियन्त्रिताः\n",
    "02032003a": "एवमुक्त्वा स तान्सर्वान्दीक्षितः पाण्डवाग्रजः\n",
    "02032003c": "युयोज ह यथायोगमधिकारेष्वनन्तरम्\n",
    "02032004a": "भक्ष्यभोज्याधिकारेषु दुःशासनमयोजयत्\n",
    "02032004c": "परिग्रहे ब्राह्मणानामश्वत्थामानमुक्तवान्\n",
    "02032005a": "राज्ञां तु प्रतिपूजार्थं संजयं संन्ययोजयत्\n",
    "02032005c": "कृताकृतपरिज्ञाने भीष्मद्रोणौ महामती\n",
    "02032006a": "हिरण्यस्य सुवर्णस्य रत्नानां चान्ववेक्षणे\n",
    "02032006c": "दक्षिणानां च वै दाने कृपं राजा न्ययोजयत्\n",
    "02032006e": "तथान्यान्पुरुषव्याघ्रांस्तस्मिंस्तस्मिन्न्ययोजयत्\n",
    "02032007a": "बाह्लिको धृतराष्ट्रश्च सोमदत्तो जयद्रथः\n",
    "02032007c": "नकुलेन समानीताः स्वामिवत्तत्र रेमिरे\n",
    "02032008a": "क्षत्ता व्ययकरस्त्वासीद्विदुरः सर्वधर्मवित्\n",
    "02032008c": "दुर्योधनस्त्वर्हणानि प्रतिजग्राह सर्वशः\n",
    "02032009a": "सर्वलोकः समावृत्तः पिप्रीषुः फलमुत्तमम्\n",
    "02032009c": "द्रष्टुकामः सभां चैव धर्मराजं च पाण्डवम्\n",
    "02032010a": "न कश्चिदाहरत्तत्र सहस्रावरमर्हणम्\n",
    "02032010c": "रत्नैश्च बहुभिस्तत्र धर्मराजमवर्धयन्\n",
    "02032011a": "कथं नु मम कौरव्यो रत्नदानैः समाप्नुयात्\n",
    "02032011c": "यज्ञमित्येव राजानः स्पर्धमाना ददुर्धनम्\n",
    "02032012a": "भवनैः सविमानाग्रैः सोदर्कैर्बलसंवृतैः\n",
    "02032012c": "लोकराजविमानैश्च ब्राह्मणावसथैः सह\n",
    "02032013a": "कृतैरावसथैर्दिव्यैर्विमानप्रतिमैस्तथा\n",
    "02032013c": "विचित्रै रत्नवद्भिश्च ऋद्ध्या परमया युतैः\n",
    "02032014a": "राजभिश्च समावृत्तैरतीवश्रीसमृद्धिभिः\n",
    "02032014c": "अशोभत सदो राजन्कौन्तेयस्य महात्मनः\n",
    "02032015a": "ऋद्ध्या च वरुणं देवं स्पर्धमानो युधिष्ठिरः\n",
    "02032015c": "षडग्निनाथ यज्ञेन सोऽयजद्दक्षिणावता\n",
    "02032015e": "सर्वाञ्जनान्सर्वकामैः समृद्धैः समतर्पयत्\n",
    "02032016a": "अन्नवान्बहुभक्ष्यश्च भुक्तवज्जनसंवृतः\n",
    "02032016c": "रत्नोपहारकर्मण्यो बभूव स समागमः\n",
    "02032017a": "इडाज्यहोमाहुतिभिर्मन्त्रशिक्षासमन्वितैः\n",
    "02032017c": "तस्मिन्हि ततृपुर्देवास्तते यज्ञे महर्षिभिः\n",
    "02032018a": "यथा देवास्तथा विप्रा दक्षिणान्नमहाधनैः\n",
    "02032018c": "ततृपुः सर्ववर्णाश्च तस्मिन्यज्ञे मुदान्विताः\n",
    "02033001": "वैशंपायन उवाच\n",
    "02033001a": "ततोऽभिषेचनीयेऽह्नि ब्राह्मणा राजभिः सह\n",
    "02033001c": "अन्तर्वेदीं प्रविविशुः सत्कारार्थं महर्षयः\n",
    "02033002a": "नारदप्रमुखास्तस्यामन्तर्वेद्यां महात्मनः\n",
    "02033002c": "समासीनाः शुशुभिरे सह राजर्षिभिस्तदा\n",
    "02033003a": "समेता ब्रह्मभवने देवा देवर्षयो यथा\n",
    "02033003c": "कर्मान्तरमुपासन्तो जजल्पुरमितौजसः\n",
    "02033004a": "इदमेवं न चाप्येवमेवमेतन्न चान्यथा\n",
    "02033004c": "इत्यूचुर्बहवस्तत्र वितण्डानाः परस्परम्\n",
    "02033005a": "कृशानर्थांस्तथा केचिदकृशांस्तत्र कुर्वते\n",
    "02033005c": "अकृशांश्च कृशांश्चक्रुर्हेतुभिः शास्त्रनिश्चितैः\n",
    "02033006a": "तत्र मेधाविनः केचिदर्थमन्यैः प्रपूरितम्\n",
    "02033006c": "विचिक्षिपुर्यथा श्येना नभोगतमिवामिषम्\n",
    "02033007a": "केचिद्धर्मार्थसंयुक्ताः कथास्तत्र महाव्रताः\n",
    "02033007c": "रेमिरे कथयन्तश्च सर्ववेदविदां वराः\n",
    "02033008a": "सा वेदिर्वेदसंपन्नैर्देवद्विजमहर्षिभिः\n",
    "02033008c": "आबभासे समाकीर्णा नक्षत्रैर्द्यौरिवामला\n",
    "02033009a": "न तस्यां संनिधौ शूद्रः कश्चिदासीन्न चाव्रतः\n",
    "02033009c": "अन्तर्वेद्यां तदा राजन्युधिष्ठिरनिवेशने\n",
    "02033010a": "तां तु लक्ष्मीवतो लक्ष्मीं तदा यज्ञविधानजाम्\n",
    "02033010c": "तुतोष नारदः पश्यन्धर्मराजस्य धीमतः\n",
    "02033011a": "अथ चिन्तां समापेदे स मुनिर्मनुजाधिप\n",
    "02033011c": "नारदस्तं तदा पश्यन्सर्वक्षत्रसमागमम्\n",
    "02033012a": "सस्मार च पुरावृत्तां कथां तां भरतर्षभ\n",
    "02033012c": "अंशावतरणे यासौ ब्रह्मणो भवनेऽभवत्\n",
    "02033013a": "देवानां संगमं तं तु विज्ञाय कुरुनन्दन\n",
    "02033013c": "नारदः पुण्डरीकाक्षं सस्मार मनसा हरिम्\n",
    "02033014a": "साक्षात्स विबुधारिघ्नः क्षत्रे नारायणो विभुः\n",
    "02033014c": "प्रतिज्ञां पालयन्धीमाञ्जातः परपुरंजयः\n",
    "02033015a": "संदिदेश पुरा योऽसौ विबुधान्भूतकृत्स्वयम्\n",
    "02033015c": "अन्योन्यमभिनिघ्नन्तः पुनर्लोकानवाप्स्यथ\n",
    "02033016a": "इति नारायणः शंभुर्भगवाञ्जगतः प्रभुः\n",
    "02033016c": "आदिश्य विबुधान्सर्वानजायत यदुक्षये\n",
    "02033017a": "क्षितावन्धकवृष्णीनां वंशे वंशभृतां वरः\n",
    "02033017c": "परया शुशुभे लक्ष्म्या नक्षत्राणामिवोडुराट्\n",
    "02033018a": "यस्य बाहुबलं सेन्द्राः सुराः सर्व उपासते\n",
    "02033018c": "सोऽयं मानुषवन्नाम हरिरास्तेऽरिमर्दनः\n",
    "02033019a": "अहो बत महद्भूतं स्वयंभूर्यदिदं स्वयम्\n",
    "02033019c": "आदास्यति पुनः क्षत्रमेवं बलसमन्वितम्\n",
    "02033020a": "इत्येतां नारदश्चिन्तां चिन्तयामास धर्मवित्\n",
    "02033020c": "हरिं नारायणं ज्ञात्वा यज्ञैरीड्यं तमीश्वरम्\n",
    "02033021a": "तस्मिन्धर्मविदां श्रेष्ठो धर्मराजस्य धीमतः\n",
    "02033021c": "महाध्वरे महाबुद्धिस्तस्थौ स बहुमानतः\n",
    "02033022a": "ततो भीष्मोऽब्रवीद्राजन्धर्मराजं युधिष्ठिरम्\n",
    "02033022c": "क्रियतामर्हणं राज्ञां यथार्हमिति भारत\n",
    "02033023a": "आचार्यमृत्विजं चैव संयुक्तं च युधिष्ठिर\n",
    "02033023c": "स्नातकं च प्रियं चाहुः षडर्घ्यार्हान्नृपं तथा\n",
    "02033024a": "एतानर्हानभिगतानाहुः संवत्सरोषितान्\n",
    "02033024c": "त इमे कालपूगस्य महतोऽस्मानुपागताः\n",
    "02033025a": "एषामेकैकशो राजन्नर्घ्यमानीयतामिति\n",
    "02033025c": "अथ चैषां वरिष्ठाय समर्थायोपनीयताम्\n",
    "02033026": "युधिष्ठिर उवाच\n",
    "02033026a": "कस्मै भवान्मन्यतेऽर्घमेकस्मै कुरुनन्दन\n",
    "02033026c": "उपनीयमानं युक्तं च तन्मे ब्रूहि पितामह\n",
    "02033027": "वैशंपायन उवाच\n",
    "02033027a": "ततो भीष्मः शांतनवो बुद्ध्या निश्चित्य भारत\n",
    "02033027c": "वार्ष्णेयं मन्यते कृष्णमर्हणीयतमं भुवि\n",
    "02033028a": "एष ह्येषां समेतानां तेजोबलपराक्रमैः\n",
    "02033028c": "मध्ये तपन्निवाभाति ज्योतिषामिव भास्करः\n",
    "02033029a": "असूर्यमिव सूर्येण निवातमिव वायुना\n",
    "02033029c": "भासितं ह्लादितं चैव कृष्णेनेदं सदो हि नः\n",
    "02033030a": "तस्मै भीष्माभ्यनुज्ञातः सहदेवः प्रतापवान्\n",
    "02033030c": "उपजह्रेऽथ विधिवद्वार्ष्णेयायार्घ्यमुत्तमम्\n",
    "02033031a": "प्रतिजग्राह तत्कृष्णः शास्त्रदृष्टेन कर्मणा\n",
    "02033031c": "शिशुपालस्तु तां पूजां वासुदेवे न चक्षमे\n",
    "02033032a": "स उपालभ्य भीष्मं च धर्मराजं च संसदि\n",
    "02033032c": "अपाक्षिपद्वासुदेवं चेदिराजो महाबलः\n",
    "02034001": "शिशुपाल उवाच\n",
    "02034001a": "नायमर्हति वार्ष्णेयस्तिष्ठत्स्विह महात्मसु\n",
    "02034001c": "महीपतिषु कौरव्य राजवत्पार्थिवार्हणम्\n",
    "02034002a": "नायं युक्तः समाचारः पाण्डवेषु महात्मसु\n",
    "02034002c": "यत्कामात्पुण्डरीकाक्षं पाण्डवार्चितवानसि\n",
    "02034003a": "बाला यूयं न जानीध्वं धर्मः सूक्ष्मो हि पाण्डवाः\n",
    "02034003c": "अयं तत्राभ्यतिक्रान्त आपगेयोऽल्पदर्शनः\n",
    "02034004a": "त्वादृशो धर्मयुक्तो हि कुर्वाणः प्रियकाम्यया\n",
    "02034004c": "भवत्यभ्यधिकं भीष्मो लोकेष्ववमतः सताम्\n",
    "02034005a": "कथं ह्यराजा दाशार्हो मध्ये सर्वमहीक्षिताम्\n",
    "02034005c": "अर्हणामर्हति तथा यथा युष्माभिरर्चितः\n",
    "02034006a": "अथ वा मन्यसे कृष्णं स्थविरं भरतर्षभ\n",
    "02034006c": "वसुदेवे स्थिते वृद्धे कथमर्हति तत्सुतः\n",
    "02034007a": "अथ वा वासुदेवोऽपि प्रियकामोऽनुवृत्तवान्\n",
    "02034007c": "द्रुपदे तिष्ठति कथं माधवोऽर्हति पूजनम्\n",
    "02034008a": "आचार्यं मन्यसे कृष्णमथ वा कुरुपुंगव\n",
    "02034008c": "द्रोणे तिष्ठति वार्ष्णेयं कस्मादर्चितवानसि\n",
    "02034009a": "ऋत्विजं मन्यसे कृष्णमथ वा कुरुनन्दन\n",
    "02034009c": "द्वैपायने स्थिते विप्रे कथं कृष्णोऽर्चितस्त्वया\n",
    "02034010a": "नैव ऋत्विङ्न चाचार्यो न राजा मधुसूदनः\n",
    "02034010c": "अर्चितश्च कुरुश्रेष्ठ किमन्यत्प्रियकाम्यया\n",
    "02034011a": "अथ वाप्यर्चनीयोऽयं युष्माकं मधुसूदनः\n",
    "02034011c": "किं राजभिरिहानीतैरवमानाय भारत\n",
    "02034012a": "वयं तु न भयादस्य कौन्तेयस्य महात्मनः\n",
    "02034012c": "प्रयच्छामः करान्सर्वे न लोभान्न च सान्त्वनात्\n",
    "02034013a": "अस्य धर्मप्रवृत्तस्य पार्थिवत्वं चिकीर्षतः\n",
    "02034013c": "करानस्मै प्रयच्छामः सोऽयमस्मान्न मन्यते\n",
    "02034014a": "किमन्यदवमानाद्धि यदिमं राजसंसदि\n",
    "02034014c": "अप्राप्तलक्षणं कृष्णमर्घ्येणार्चितवानसि\n",
    "02034015a": "अकस्माद्धर्मपुत्रस्य धर्मात्मेति यशो गतम्\n",
    "02034015c": "को हि धर्मच्युते पूजामेवं युक्तां प्रयोजयेत्\n",
    "02034015e": "योऽयं वृष्णिकुले जातो राजानं हतवान्पुरा\n",
    "02034016a": "अद्य धर्मात्मता चैव व्यपकृष्टा युधिष्ठिरात्\n",
    "02034016c": "कृपणत्वं निविष्टं च कृष्णेऽर्घ्यस्य निवेदनात्\n",
    "02034017a": "यदि भीताश्च कौन्तेयाः कृपणाश्च तपस्विनः\n",
    "02034017c": "ननु त्वयापि बोद्धव्यं यां पूजां माधवोऽर्हति\n",
    "02034018a": "अथ वा कृपणैरेतामुपनीतां जनार्दन\n",
    "02034018c": "पूजामनर्हः कस्मात्त्वमभ्यनुज्ञातवानसि\n",
    "02034019a": "अयुक्तामात्मनः पूजां त्वं पुनर्बहु मन्यसे\n",
    "02034019c": "हविषः प्राप्य निष्यन्दं प्राशितुं श्वेव निर्जने\n",
    "02034020a": "न त्वयं पार्थिवेन्द्राणामवमानः प्रयुज्यते\n",
    "02034020c": "त्वामेव कुरवो व्यक्तं प्रलम्भन्ते जनार्दन\n",
    "02034021a": "क्लीबे दारक्रिया यादृगन्धे वा रूपदर्शनम्\n",
    "02034021c": "अराज्ञो राजवत्पूजा तथा ते मधुसूदन\n",
    "02034022a": "दृष्टो युधिष्ठिरो राजा दृष्टो भीष्मश्च यादृशः\n",
    "02034022c": "वासुदेवोऽप्ययं दृष्टः सर्वमेतद्यथातथम्\n",
    "02034023a": "इत्युक्त्वा शिशुपालस्तानुत्थाय परमासनात्\n",
    "02034023c": "निर्ययौ सदसस्तस्मात्सहितो राजभिस्तदा\n",
    "02035001": "वैशंपायन उवाच\n",
    "02035001a": "ततो युधिष्ठिरो राजा शिशुपालमुपाद्रवत्\n",
    "02035001c": "उवाच चैनं मधुरं सान्त्वपूर्वमिदं वचः\n",
    "02035002a": "नेदं युक्तं महीपाल यादृशं वै त्वमुक्तवान्\n",
    "02035002c": "अधर्मश्च परो राजन्पारुष्यं च निरर्थकम्\n",
    "02035003a": "न हि धर्मं परं जातु नावबुध्येत पार्थिव\n",
    "02035003c": "भीष्मः शांतनवस्त्वेनं मावमंस्था अतोऽन्यथा\n",
    "02035004a": "पश्य चेमान्महीपालांस्त्वत्तो वृद्धतमान्बहून्\n",
    "02035004c": "मृष्यन्ते चार्हणां कृष्णे तद्वत्त्वं क्षन्तुमर्हसि\n",
    "02035005a": "वेद तत्त्वेन कृष्णं हि भीष्मश्चेदिपते भृशम्\n",
    "02035005c": "न ह्येनं त्वं तथा वेत्थ यथैनं वेद कौरवः\n",
    "02035006": "भीष्म उवाच\n",
    "02035006a": "नास्मा अनुनयो देयो नायमर्हति सान्त्वनम्\n",
    "02035006c": "लोकवृद्धतमे कृष्णे योऽर्हणां नानुमन्यते\n",
    "02035007a": "क्षत्रियः क्षत्रियं जित्वा रणे रणकृतां वरः\n",
    "02035007c": "यो मुञ्चति वशे कृत्वा गुरुर्भवति तस्य सः\n",
    "02035008a": "अस्यां च समितौ राज्ञामेकमप्यजितं युधि\n",
    "02035008c": "न पश्यामि महीपालं सात्वतीपुत्रतेजसा\n",
    "02035009a": "न हि केवलमस्माकमयमर्च्यतमोऽच्युतः\n",
    "02035009c": "त्रयाणामपि लोकानामर्चनीयो जनार्दनः\n",
    "02035010a": "कृष्णेन हि जिता युद्धे बहवः क्षत्रियर्षभाः\n",
    "02035010c": "जगत्सर्वं च वार्ष्णेये निखिलेन प्रतिष्ठितम्\n",
    "02035011a": "तस्मात्सत्स्वपि वृद्धेषु कृष्णमर्चाम नेतरान्\n",
    "02035011c": "एवं वक्तुं न चार्हस्त्वं मा भूत्ते बुद्धिरीदृशी\n",
    "02035012a": "ज्ञानवृद्धा मया राजन्बहवः पर्युपासिताः\n",
    "02035012c": "तेषां कथयतां शौरेरहं गुणवतो गुणान्\n",
    "02035012e": "समागतानामश्रौषं बहून्बहुमतान्सताम्\n",
    "02035013a": "कर्माण्यपि च यान्यस्य जन्मप्रभृति धीमतः\n",
    "02035013c": "बहुशः कथ्यमानानि नरैर्भूयः श्रुतानि मे\n",
    "02035014a": "न केवलं वयं कामाच्चेदिराज जनार्दनम्\n",
    "02035014c": "न संबन्धं पुरस्कृत्य कृतार्थं वा कथंचन\n",
    "02035015a": "अर्चामहेऽर्चितं सद्भिर्भुवि भौमसुखावहम्\n",
    "02035015c": "यशः शौर्यं जयं चास्य विज्ञायार्चां प्रयुज्महे\n",
    "02035016a": "न हि कश्चिदिहास्माभिः सुबालोऽप्यपरीक्षितः\n",
    "02035016c": "गुणैर्वृद्धानतिक्रम्य हरिरर्च्यतमो मतः\n",
    "02035017a": "ज्ञानवृद्धो द्विजातीनां क्षत्रियाणां बलाधिकः\n",
    "02035017c": "पूज्ये ताविह गोविन्दे हेतू द्वावपि संस्थितौ\n",
    "02035018a": "वेदवेदाङ्गविज्ञानं बलं चाप्यमितं तथा\n",
    "02035018c": "नृणां हि लोके कस्यास्ति विशिष्टं केशवादृते\n",
    "02035019a": "दानं दाक्ष्यं श्रुतं शौर्यं ह्रीः कीर्तिर्बुद्धिरुत्तमा\n",
    "02035019c": "संनतिः श्रीर्धृतिस्तुष्टिः पुष्टिश्च नियताच्युते\n",
    "02035020a": "तमिमं सर्वसंपन्नमाचार्यं पितरं गुरुम्\n",
    "02035020c": "अर्च्यमर्चितमर्चार्हं सर्वे संमन्तुमर्हथ\n",
    "02035021a": "ऋत्विग्गुरुर्विवाह्यश्च स्नातको नृपतिः प्रियः\n",
    "02035021c": "सर्वमेतद्धृषीकेशे तस्मादभ्यर्चितोऽच्युतः\n",
    "02035022a": "कृष्ण एव हि लोकानामुत्पत्तिरपि चाप्ययः\n",
    "02035022c": "कृष्णस्य हि कृते भूतमिदं विश्वं समर्पितम्\n",
    "02035023a": "एष प्रकृतिरव्यक्ता कर्ता चैव सनातनः\n",
    "02035023c": "परश्च सर्वभूतेभ्यस्तस्माद्वृद्धतमोऽच्युतः\n",
    "02035024a": "बुद्धिर्मनो महान्वायुस्तेजोऽम्भः खं मही च या\n",
    "02035024c": "चतुर्विधं च यद्भूतं सर्वं कृष्णे प्रतिष्ठितम्\n",
    "02035025a": "आदित्यश्चन्द्रमाश्चैव नक्षत्राणि ग्रहाश्च ये\n",
    "02035025c": "दिशश्चोपदिशश्चैव सर्वं कृष्णे प्रतिष्ठितम्\n",
    "02035026a": "अयं तु पुरुषो बालः शिशुपालो न बुध्यते\n",
    "02035026c": "सर्वत्र सर्वदा कृष्णं तस्मादेवं प्रभाषते\n",
    "02035027a": "यो हि धर्मं विचिनुयादुत्कृष्टं मतिमान्नरः\n",
    "02035027c": "स वै पश्येद्यथाधर्मं न तथा चेदिराडयम्\n",
    "02035028a": "सवृद्धबालेष्वथ वा पार्थिवेषु महात्मसु\n",
    "02035028c": "को नार्हं मन्यते कृष्णं को वाप्येनं न पूजयेत्\n",
    "02035029a": "अथेमां दुष्कृतां पूजां शिशुपालो व्यवस्यति\n",
    "02035029c": "दुष्कृतायां यथान्यायं तथायं कर्तुमर्हति\n",
    "02036001": "वैशंपायन उवाच\n",
    "02036001a": "एवमुक्त्वा ततो भीष्मो विरराम महायशाः\n",
    "02036001c": "व्याजहारोत्तरं तत्र सहदेवोऽर्थवद्वचः\n",
    "02036002a": "केशवं केशिहन्तारमप्रमेयपराक्रमम्\n",
    "02036002c": "पूज्यमानं मया यो वः कृष्णं न सहते नृपाः\n",
    "02036003a": "सर्वेषां बलिनां मूर्ध्नि मयेदं निहितं पदम्\n",
    "02036003c": "एवमुक्ते मया सम्यगुत्तरं प्रब्रवीतु सः\n",
    "02036004a": "मतिमन्तस्तु ये केचिदाचार्यं पितरं गुरुम्\n",
    "02036004c": "अर्च्यमर्चितमर्चार्हमनुजानन्तु ते नृपाः\n",
    "02036005a": "ततो न व्याजहारैषां कश्चिद्बुद्धिमतां सताम्\n",
    "02036005c": "मानिनां बलिनां राज्ञां मध्ये संदर्शिते पदे\n",
    "02036006a": "ततोऽपतत्पुष्पवृष्टिः सहदेवस्य मूर्धनि\n",
    "02036006c": "अदृश्यरूपा वाचश्चाप्यब्रुवन्साधु साध्विति\n",
    "02036007a": "आविध्यदजिनं कृष्णं भविष्यद्भूतजल्पकः\n",
    "02036007c": "सर्वसंशयनिर्मोक्ता नारदः सर्वलोकवित्\n",
    "02036008a": "तत्राहूतागताः सर्वे सुनीथप्रमुखा गणाः\n",
    "02036008c": "संप्रादृश्यन्त संक्रुद्धा विवर्णवदनास्तथा\n",
    "02036009a": "युधिष्ठिराभिषेकं च वासुदेवस्य चार्हणम्\n",
    "02036009c": "अब्रुवंस्तत्र राजानो निर्वेदादात्मनिश्चयात्\n",
    "02036010a": "सुहृद्भिर्वार्यमाणानां तेषां हि वपुराबभौ\n",
    "02036010c": "आमिषादपकृष्टानां सिंहानामिव गर्जताम्\n",
    "02036011a": "तं बलौघमपर्यन्तं राजसागरमक्षयम्\n",
    "02036011c": "कुर्वाणं समयं कृष्णो युद्धाय बुबुधे तदा\n",
    "02036012a": "पूजयित्वा तु पूजार्हं ब्रह्मक्षत्रं विशेषतः\n",
    "02036012c": "सहदेवो नृणां देवः समापयत कर्म तत्\n",
    "02036013a": "तस्मिन्नभ्यर्चिते कृष्णे सुनीथः शत्रुकर्षणः\n",
    "02036013c": "अतिताम्रेक्षणः कोपादुवाच मनुजाधिपान्\n",
    "02036014a": "स्थितः सेनापतिर्वोऽहं मन्यध्वं किं नु सांप्रतम्\n",
    "02036014c": "युधि तिष्ठाम संनह्य समेतान्वृष्णिपाण्डवान्\n",
    "02036015a": "इति सर्वान्समुत्साह्य राज्ञस्तांश्चेदिपुंगवः\n",
    "02036015c": "यज्ञोपघाताय ततः सोऽमन्त्रयत राजभिः\n",
    "02037001": "वैशंपायन उवाच\n",
    "02037001a": "ततः सागरसंकाशं दृष्ट्वा नृपतिसागरम्\n",
    "02037001c": "रोषात्प्रचलितं सर्वमिदमाह युधिष्ठिरः\n",
    "02037002a": "भीष्मं मतिमतां श्रेष्ठं वृद्धं कुरुपितामहम्\n",
    "02037002c": "बृहस्पतिं बृहत्तेजाः पुरुहूत इवारिहा\n",
    "02037003a": "असौ रोषात्प्रचलितो महान्नृपतिसागरः\n",
    "02037003c": "अत्र यत्प्रतिपत्तव्यं तन्मे ब्रूहि पितामह\n",
    "02037004a": "यज्ञस्य च न विघ्नः स्यात्प्रजानां च शिवं भवेत्\n",
    "02037004c": "यथा सर्वत्र तत्सर्वं ब्रूहि मेऽद्य पितामह\n",
    "02037005a": "इत्युक्तवति धर्मज्ञे धर्मराजे युधिष्ठिरे\n",
    "02037005c": "उवाचेदं वचो भीष्मस्ततः कुरुपितामहः\n",
    "02037006a": "मा भैस्त्वं कुरुशार्दूल श्वा सिंहं हन्तुमर्हति\n",
    "02037006c": "शिवः पन्थाः सुनीतोऽत्र मया पूर्वतरं वृतः\n",
    "02037007a": "प्रसुप्ते हि यथा सिंहे श्वानस्तत्र समागताः\n",
    "02037007c": "भषेयुः सहिताः सर्वे तथेमे वसुधाधिपाः\n",
    "02037008a": "वृष्णिसिंहस्य सुप्तस्य तथेमे प्रमुखे स्थिताः\n",
    "02037008c": "भषन्ते तात संक्रुद्धाः श्वानः सिंहस्य संनिधौ\n",
    "02037009a": "न हि संबुध्यते तावत्सुप्तः सिंह इवाच्युतः\n",
    "02037009c": "तेन सिंहीकरोत्येतान्नृसिंहश्चेदिपुंगवः\n",
    "02037010a": "पार्थिवान्पार्थिवश्रेष्ठ शिशुपालोऽल्पचेतनः\n",
    "02037010c": "सर्वान्सर्वात्मना तात नेतुकामो यमक्षयम्\n",
    "02037011a": "नूनमेतत्समादातुं पुनरिच्छत्यधोक्षजः\n",
    "02037011c": "यदस्य शिशुपालस्थं तेजस्तिष्ठति भारत\n",
    "02037012a": "विप्लुता चास्य भद्रं ते बुद्धिर्बुद्धिमतां वर\n",
    "02037012c": "चेदिराजस्य कौन्तेय सर्वेषां च महीक्षिताम्\n",
    "02037013a": "आदातुं हि नरव्याघ्रो यं यमिच्छत्ययं यदा\n",
    "02037013c": "तस्य विप्लवते बुद्धिरेवं चेदिपतेर्यथा\n",
    "02037014a": "चतुर्विधानां भूतानां त्रिषु लोकेषु माधवः\n",
    "02037014c": "प्रभवश्चैव सर्वेषां निधनं च युधिष्ठिर\n",
    "02037015a": "इति तस्य वचः श्रुत्वा ततश्चेदिपतिर्नृपः\n",
    "02037015c": "भीष्मं रूक्षाक्षरा वाचः श्रावयामास भारत\n",
    "02038001": "शिशुपाल उवाच\n",
    "02038001a": "विभीषिकाभिर्बह्वीभिर्भीषयन्सर्वपार्थिवान्\n",
    "02038001c": "न व्यपत्रपसे कस्माद्वृद्धः सन्कुलपांसनः\n",
    "02038002a": "युक्तमेतत्तृतीयायां प्रकृतौ वर्तता त्वया\n",
    "02038002c": "वक्तुं धर्मादपेतार्थं त्वं हि सर्वकुरूत्तमः\n",
    "02038003a": "नावि नौरिव संबद्धा यथान्धो वान्धमन्वियात्\n",
    "02038003c": "तथाभूता हि कौरव्या भीष्म येषां त्वमग्रणीः\n",
    "02038004a": "पूतनाघातपूर्वाणि कर्माण्यस्य विशेषतः\n",
    "02038004c": "त्वया कीर्तयतास्माकं भूयः प्रच्यावितं मनः\n",
    "02038005a": "अवलिप्तस्य मूर्खस्य केशवं स्तोतुमिच्छतः\n",
    "02038005c": "कथं भीष्म न ते जिह्वा शतधेयं विदीर्यते\n",
    "02038006a": "यत्र कुत्सा प्रयोक्तव्या भीष्म बालतरैर्नरैः\n",
    "02038006c": "तमिमं ज्ञानवृद्धः सन्गोपं संस्तोतुमिच्छसि\n",
    "02038007a": "यद्यनेन हता बाल्ये शकुनिश्चित्रमत्र किम्\n",
    "02038007c": "तौ वाश्ववृषभौ भीष्म यौ न युद्धविशारदौ\n",
    "02038008a": "चेतनारहितं काष्ठं यद्यनेन निपातितम्\n",
    "02038008c": "पादेन शकटं भीष्म तत्र किं कृतमद्भुतम्\n",
    "02038009a": "वल्मीकमात्रः सप्ताहं यद्यनेन धृतोऽचलः\n",
    "02038009c": "तदा गोवर्धनो भीष्म न तच्चित्रं मतं मम\n",
    "02038010a": "भुक्तमेतेन बह्वन्नं क्रीडता नगमूर्धनि\n",
    "02038010c": "इति ते भीष्म शृण्वानाः परं विस्मयमागताः\n",
    "02038011a": "यस्य चानेन धर्मज्ञ भुक्तमन्नं बलीयसः\n",
    "02038011c": "स चानेन हतः कंस इत्येतन्न महाद्भुतम्\n",
    "02038012a": "न ते श्रुतमिदं भीष्म नूनं कथयतां सताम्\n",
    "02038012c": "यद्वक्ष्ये त्वामधर्मज्ञ वाक्यं कुरुकुलाधम\n",
    "02038013a": "स्त्रीषु गोषु न शस्त्राणि पातयेद्ब्राह्मणेषु च\n",
    "02038013c": "यस्य चान्नानि भुञ्जीत यश्च स्याच्छरणागतः\n",
    "02038014a": "इति सन्तोऽनुशासन्ति सज्जना धर्मिणः सदा\n",
    "02038014c": "भीष्म लोके हि तत्सर्वं वितथं त्वयि दृश्यते\n",
    "02038015a": "ज्ञानवृद्धं च वृद्धं च भूयांसं केशवं मम\n",
    "02038015c": "अजानत इवाख्यासि संस्तुवन्कुरुसत्तम\n",
    "02038015e": "गोघ्नः स्त्रीघ्नश्च सन्भीष्म कथं संस्तवमर्हति\n",
    "02038016a": "असौ मतिमतां श्रेष्ठो य एष जगतः प्रभुः\n",
    "02038016c": "संभावयति यद्येवं त्वद्वाक्याच्च जनार्दनः\n",
    "02038016e": "एवमेतत्सर्वमिति सर्वं तद्वितथं ध्रुवम्\n",
    "02038017a": "न गाथा गाथिनं शास्ति बहु चेदपि गायति\n",
    "02038017c": "प्रकृतिं यान्ति भूतानि भूलिङ्गशकुनिर्यथा\n",
    "02038018a": "नूनं प्रकृतिरेषा ते जघन्या नात्र संशयः\n",
    "02038018c": "अतः पापीयसी चैषां पाण्डवानामपीष्यते\n",
    "02038019a": "येषामर्च्यतमः कृष्णस्त्वं च येषां प्रदर्शकः\n",
    "02038019c": "धर्मवाक्त्वमधर्मज्ञः सतां मार्गादवप्लुतः\n",
    "02038020a": "को हि धर्मिणमात्मानं जानञ्ज्ञानवतां वरः\n",
    "02038020c": "कुर्याद्यथा त्वया भीष्म कृतं धर्ममवेक्षता\n",
    "02038021a": "अन्यकामा हि धर्मज्ञ कन्यका प्राज्ञमानिना\n",
    "02038021c": "अम्बा नामेति भद्रं ते कथं सापहृता त्वया\n",
    "02038022a": "यां त्वयापहृतां भीष्म कन्यां नैषितवान्नृपः\n",
    "02038022c": "भ्राता विचित्रवीर्यस्ते सतां वृत्तमनुष्ठितः\n",
    "02038023a": "दारयोर्यस्य चान्येन मिषतः प्राज्ञमानिनः\n",
    "02038023c": "तव जातान्यपत्यानि सज्जनाचरिते पथि\n",
    "02038024a": "न हि धर्मोऽस्ति ते भीष्म ब्रह्मचर्यमिदं वृथा\n",
    "02038024c": "यद्धारयसि मोहाद्वा क्लीबत्वाद्वा न संशयः\n",
    "02038025a": "न त्वहं तव धर्मज्ञ पश्याम्युपचयं क्वचित्\n",
    "02038025c": "न हि ते सेविता वृद्धा य एवं धर्ममब्रुवन्\n",
    "02038026a": "इष्टं दत्तमधीतं च यज्ञाश्च बहुदक्षिणाः\n",
    "02038026c": "सर्वमेतदपत्यस्य कलां नार्हति षोडशीम्\n",
    "02038027a": "व्रतोपवासैर्बहुभिः कृतं भवति भीष्म यत्\n",
    "02038027c": "सर्वं तदनपत्यस्य मोघं भवति निश्चयात्\n",
    "02038028a": "सोऽनपत्यश्च वृद्धश्च मिथ्याधर्मानुशासनात्\n",
    "02038028c": "हंसवत्त्वमपीदानीं ज्ञातिभ्यः प्राप्नुया वधम्\n",
    "02038029a": "एवं हि कथयन्त्यन्ये नरा ज्ञानविदः पुरा\n",
    "02038029c": "भीष्म यत्तदहं सम्यग्वक्ष्यामि तव शृण्वतः\n",
    "02038030a": "वृद्धः किल समुद्रान्ते कश्चिद्धंसोऽभवत्पुरा\n",
    "02038030c": "धर्मवागन्यथावृत्तः पक्षिणः सोऽनुशास्ति ह\n",
    "02038031a": "धर्मं चरत माधर्ममिति तस्य वचः किल\n",
    "02038031c": "पक्षिणः शुश्रुवुर्भीष्म सततं धर्मवादिनः\n",
    "02038032a": "अथास्य भक्ष्यमाजह्रुः समुद्रजलचारिणः\n",
    "02038032c": "अण्डजा भीष्म तस्यान्ये धर्मार्थमिति शुश्रुम\n",
    "02038033a": "तस्य चैव समभ्याशे निक्षिप्याण्डानि सर्वशः\n",
    "02038033c": "समुद्राम्भस्यमोदन्त चरन्तो भीष्म पक्षिणः\n",
    "02038034a": "तेषामण्डानि सर्वेषां भक्षयामास पापकृत्\n",
    "02038034c": "स हंसः संप्रमत्तानामप्रमत्तः स्वकर्मणि\n",
    "02038035a": "ततः प्रक्षीयमाणेषु तेष्वण्डेष्वण्डजोऽपरः\n",
    "02038035c": "अशङ्कत महाप्राज्ञस्तं कदाचिद्ददर्श ह\n",
    "02038036a": "ततः स कथयामास दृष्ट्वा हंसस्य किल्बिषम्\n",
    "02038036c": "तेषां परमदुःखार्तः स पक्षी सर्वपक्षिणाम्\n",
    "02038037a": "ततः प्रत्यक्षतो दृष्ट्वा पक्षिणस्ते समागताः\n",
    "02038037c": "निजघ्नुस्तं तदा हंसं मिथ्यावृत्तं कुरूद्वह\n",
    "02038038a": "ते त्वां हंससधर्माणमपीमे वसुधाधिपाः\n",
    "02038038c": "निहन्युर्भीष्म संक्रुद्धाः पक्षिणस्तमिवाण्डजम्\n",
    "02038039a": "गाथामप्यत्र गायन्ति ये पुराणविदो जनाः\n",
    "02038039c": "भीष्म यां तां च ते सम्यक्कथयिष्यामि भारत\n",
    "02038040a": "अन्तरात्मनि विनिहिते; रौषि पत्ररथ वितथम्\n",
    "02038040c": "अण्डभक्षणमशुचि ते; कर्म वाचमतिशयते\n",
    "02039001": "शिशुपाल उवाच\n",
    "02039001a": "स मे बहुमतो राजा जरासंधो महाबलः\n",
    "02039001c": "योऽनेन युद्धं नेयेष दासोऽयमिति संयुगे\n",
    "02039002a": "केशवेन कृतं यत्तु जरासंधवधे तदा\n",
    "02039002c": "भीमसेनार्जुनाभ्यां च कस्तत्साध्विति मन्यते\n",
    "02039003a": "अद्वारेण प्रविष्टेन छद्मना ब्रह्मवादिना\n",
    "02039003c": "दृष्टः प्रभावः कृष्णेन जरासंधस्य धीमतः\n",
    "02039004a": "येन धर्मात्मनात्मानं ब्रह्मण्यमभिजानता\n",
    "02039004c": "नैषितं पाद्यमस्मै तद्दातुमग्रे दुरात्मने\n",
    "02039005a": "भुज्यतामिति तेनोक्ताः कृष्णभीमधनंजयाः\n",
    "02039005c": "जरासंधेन कौरव्य कृष्णेन विकृतं कृतम्\n",
    "02039006a": "यद्ययं जगतः कर्ता यथैनं मूर्ख मन्यसे\n",
    "02039006c": "कस्मान्न ब्राह्मणं सम्यगात्मानमवगच्छति\n",
    "02039007a": "इदं त्वाश्चर्यभूतं मे यदिमे पाण्डवास्त्वया\n",
    "02039007c": "अपकृष्टाः सतां मार्गान्मन्यन्ते तच्च साध्विति\n",
    "02039008a": "अथ वा नैतदाश्चर्यं येषां त्वमसि भारत\n",
    "02039008c": "स्त्रीसधर्मा च वृद्धश्च सर्वार्थानां प्रदर्शकः\n",
    "02039009": "वैशंपायन उवाच\n",
    "02039009a": "तस्य तद्वचनं श्रुत्वा रूक्षं रूक्षाक्षरं बहु\n",
    "02039009c": "चुकोप बलिनां श्रेष्ठो भीमसेनः प्रतापवान्\n",
    "02039010a": "तस्य पद्मप्रतीकाशे स्वभावायतविस्तृते\n",
    "02039010c": "भूयः क्रोधाभिताम्रान्ते रक्ते नेत्रे बभूवतुः\n",
    "02039011a": "त्रिशिखां भ्रुकुटीं चास्य ददृशुः सर्वपार्थिवाः\n",
    "02039011c": "ललाटस्थां त्रिकूटस्थां गङ्गां त्रिपथगामिव\n",
    "02039012a": "दन्तान्संदशतस्तस्य कोपाद्ददृशुराननम्\n",
    "02039012c": "युगान्ते सर्वभूतानि कालस्येव दिधक्षतः\n",
    "02039013a": "उत्पतन्तं तु वेगेन जग्राहैनं मनस्विनम्\n",
    "02039013c": "भीष्म एव महाबाहुर्महासेनमिवेश्वरः\n",
    "02039014a": "तस्य भीमस्य भीष्मेण वार्यमाणस्य भारत\n",
    "02039014c": "गुरुणा विविधैर्वाक्यैः क्रोधः प्रशममागतः\n",
    "02039015a": "नातिचक्राम भीष्मस्य स हि वाक्यमरिंदमः\n",
    "02039015c": "समुद्धूतो घनापाये वेलामिव महोदधिः\n",
    "02039016a": "शिशुपालस्तु संक्रुद्धे भीमसेने नराधिप\n",
    "02039016c": "नाकम्पत तदा वीरः पौरुषे स्वे व्यवस्थितः\n",
    "02039017a": "उत्पतन्तं तु वेगेन पुनः पुनररिंदमः\n",
    "02039017c": "न स तं चिन्तयामास सिंहः क्षुद्रमृगं यथा\n",
    "02039018a": "प्रहसंश्चाब्रवीद्वाक्यं चेदिराजः प्रतापवान्\n",
    "02039018c": "भीमसेनमतिक्रुद्धं दृष्ट्वा भीमपराक्रमम्\n",
    "02039019a": "मुञ्चैनं भीष्म पश्यन्तु यावदेनं नराधिपाः\n",
    "02039019c": "मत्प्रतापाग्निनिर्दग्धं पतंगमिव वह्निना\n",
    "02039020a": "ततश्चेदिपतेर्वाक्यं तच्छ्रुत्वा कुरुसत्तमः\n",
    "02039020c": "भीमसेनमुवाचेदं भीष्मो मतिमतां वरः\n",
    "02040001": "भीष्म उवाच\n",
    "02040001a": "चेदिराजकुले जातस्त्र्यक्ष एष चतुर्भुजः\n",
    "02040001c": "रासभारावसदृशं रुराव च ननाद च\n",
    "02040002a": "तेनास्य मातापितरौ त्रेसतुस्तौ सबान्धवौ\n",
    "02040002c": "वैकृतं तच्च तौ दृष्ट्वा त्यागाय कुरुतां मतिम्\n",
    "02040003a": "ततः सभार्यं नृपतिं सामात्यं सपुरोहितम्\n",
    "02040003c": "चिन्तासंमूढहृदयं वागुवाचाशरीरिणी\n",
    "02040004a": "एष ते नृपते पुत्रः श्रीमाञ्जातो महाबलः\n",
    "02040004c": "तस्मादस्मान्न भेतव्यमव्यग्रः पाहि वै शिशुम्\n",
    "02040005a": "न चैवैतस्य मृत्युस्त्वं न कालः प्रत्युपस्थितः\n",
    "02040005c": "मृत्युर्हन्तास्य शस्त्रेण स चोत्पन्नो नराधिप\n",
    "02040006a": "संश्रुत्योदाहृतं वाक्यं भूतमन्तर्हितं ततः\n",
    "02040006c": "पुत्रस्नेहाभिसंतप्ता जननी वाक्यमब्रवीत्\n",
    "02040007a": "येनेदमीरितं वाक्यं ममैव तनयं प्रति\n",
    "02040007c": "प्राञ्जलिस्तं नमस्यामि ब्रवीतु स पुनर्वचः\n",
    "02040008a": "श्रोतुमिच्छामि पुत्रस्य कोऽस्य मृत्युर्भविष्यति\n",
    "02040008c": "अन्तर्हितं ततो भूतमुवाचेदं पुनर्वचः\n",
    "02040009a": "येनोत्सङ्गे गृहीतस्य भुजावभ्यधिकावुभौ\n",
    "02040009c": "पतिष्यतः क्षितितले पञ्चशीर्षाविवोरगौ\n",
    "02040010a": "तृतीयमेतद्बालस्य ललाटस्थं च लोचनम्\n",
    "02040010c": "निमज्जिष्यति यं दृष्ट्वा सोऽस्य मृत्युर्भविष्यति\n",
    "02040011a": "त्र्यक्षं चतुर्भुजं श्रुत्वा तथा च समुदाहृतम्\n",
    "02040011c": "धरण्यां पार्थिवाः सर्वे अभ्यगच्छन्दिदृक्षवः\n",
    "02040012a": "तान्पूजयित्वा संप्राप्तान्यथार्हं स महीपतिः\n",
    "02040012c": "एकैकस्य नृपस्याङ्के पुत्रमारोपयत्तदा\n",
    "02040013a": "एवं राजसहस्राणां पृथक्त्वेन यथाक्रमम्\n",
    "02040013c": "शिशुरङ्के समारूढो न तत्प्राप निदर्शनम्\n",
    "02040014a": "ततश्चेदिपुरं प्राप्तौ संकर्षणजनार्दनौ\n",
    "02040014c": "यादवौ यादवीं द्रष्टुं स्वसारं तां पितुस्तदा\n",
    "02040015a": "अभिवाद्य यथान्यायं यथाज्येष्ठं नृपांश्च तान्\n",
    "02040015c": "कुशलानामयं पृष्ट्वा निषण्णौ रामकेशवौ\n",
    "02040016a": "अभ्यर्चितौ तदा वीरौ प्रीत्या चाभ्यधिकं ततः\n",
    "02040016c": "पुत्रं दामोदरोत्सङ्गे देवी संन्यदधात्स्वयम्\n",
    "02040017a": "न्यस्तमात्रस्य तस्याङ्के भुजावभ्यधिकावुभौ\n",
    "02040017c": "पेततुस्तच्च नयनं निममज्ज ललाटजम्\n",
    "02040018a": "तद्दृष्ट्वा व्यथिता त्रस्ता वरं कृष्णमयाचत\n",
    "02040018c": "ददस्व मे वरं कृष्ण भयार्ताया महाभुज\n",
    "02040019a": "त्वं ह्यार्तानां समाश्वासो भीतानामभयंकरः\n",
    "02040019c": "पितृष्वसारं मा भैषीरित्युवाच जनार्दनः\n",
    "02040020a": "ददानि कं वरं किं वा करवाणि पितृष्वसः\n",
    "02040020c": "शक्यं वा यदि वाशक्यं करिष्यामि वचस्तव\n",
    "02040021a": "एवमुक्ता ततः कृष्णमब्रवीद्यदुनन्दनम्\n",
    "02040021c": "शिशुपालस्यापराधान्क्षमेथास्त्वं महाबल\n",
    "02040022": "कृष्ण उवाच\n",
    "02040022a": "अपराधशतं क्षाम्यं मया ह्यस्य पितृष्वसः\n",
    "02040022c": "पुत्रस्य ते वधार्हाणां मा त्वं शोके मनः कृथाः\n",
    "02040023": "भीष्म उवाच\n",
    "02040023a": "एवमेष नृपः पापः शिशुपालः सुमन्दधीः\n",
    "02040023c": "त्वां समाह्वयते वीर गोविन्दवरदर्पितः\n",
    "02041001": "भीष्म उवाच\n",
    "02041001a": "नैषा चेदिपतेर्बुद्धिर्यया त्वाह्वयतेऽच्युतम्\n",
    "02041001c": "नूनमेष जगद्भर्तुः कृष्णस्यैव विनिश्चयः\n",
    "02041002a": "को हि मां भीमसेनाद्य क्षितावर्हति पार्थिवः\n",
    "02041002c": "क्षेप्तुं दैवपरीतात्मा यथैष कुलपांसनः\n",
    "02041003a": "एष ह्यस्य महाबाहो तेजोंशश्च हरेर्ध्रुवम्\n",
    "02041003c": "तमेव पुनरादातुमिच्छत्पृथुयशा हरिः\n",
    "02041004a": "येनैष कुरुशार्दूल शार्दूल इव चेदिराट्\n",
    "02041004c": "गर्जत्यतीव दुर्बुद्धिः सर्वानस्मानचिन्तयन्\n",
    "02041005": "वैशंपायन उवाच\n",
    "02041005a": "ततो न ममृषे चैद्यस्तद्भीष्मवचनं तदा\n",
    "02041005c": "उवाच चैनं संक्रुद्धः पुनर्भीष्ममथोत्तरम्\n",
    "02041006": "शिशुपाल उवाच\n",
    "02041006a": "द्विषतां नोऽस्तु भीष्मैष प्रभावः केशवस्य यः\n",
    "02041006c": "यस्य संस्तववक्ता त्वं बन्दिवत्सततोत्थितः\n",
    "02041007a": "संस्तवाय मनो भीष्म परेषां रमते सदा\n",
    "02041007c": "यदि संस्तौषि राज्ञस्त्वमिमं हित्वा जनार्दनम्\n",
    "02041008a": "दरदं स्तुहि बाह्लीकमिमं पार्थिवसत्तमम्\n",
    "02041008c": "जायमानेन येनेयमभवद्दारिता मही\n",
    "02041009a": "वङ्गाङ्गविषयाध्यक्षं सहस्राक्षसमं बले\n",
    "02041009c": "स्तुहि कर्णमिमं भीष्म महाचापविकर्षणम्\n",
    "02041010a": "द्रोणं द्रौणिं च साधु त्वं पितापुत्रौ महारथौ\n",
    "02041010c": "स्तुहि स्तुत्याविमौ भीष्म सततं द्विजसत्तमौ\n",
    "02041011a": "ययोरन्यतरो भीष्म संक्रुद्धः सचराचराम्\n",
    "02041011c": "इमां वसुमतीं कुर्यादशेषामिति मे मतिः\n",
    "02041012a": "द्रोणस्य हि समं युद्धे न पश्यामि नराधिपम्\n",
    "02041012c": "अश्वत्थाम्नस्तथा भीष्म न चैतौ स्तोतुमिच्छसि\n",
    "02041013a": "शल्यादीनपि कस्मात्त्वं न स्तौषि वसुधाधिपान्\n",
    "02041013c": "स्तवाय यदि ते बुद्धिर्वर्तते भीष्म सर्वदा\n",
    "02041014a": "किं हि शक्यं मया कर्तुं यद्वृद्धानां त्वया नृप\n",
    "02041014c": "पुरा कथयतां नूनं न श्रुतं धर्मवादिनाम्\n",
    "02041015a": "आत्मनिन्दात्मपूजा च परनिन्दा परस्तवः\n",
    "02041015c": "अनाचरितमार्याणां वृत्तमेतच्चतुर्विधम्\n",
    "02041016a": "यदस्तव्यमिमं शश्वन्मोहात्संस्तौषि भक्तितः\n",
    "02041016c": "केशवं तच्च ते भीष्म न कश्चिदनुमन्यते\n",
    "02041017a": "कथं भोजस्य पुरुषे वर्गपाले दुरात्मनि\n",
    "02041017c": "समावेशयसे सर्वं जगत्केवलकाम्यया\n",
    "02041018a": "अथ वैषा न ते भक्तिः प्रकृतिं याति भारत\n",
    "02041018c": "मयैव कथितं पूर्वं भूलिङ्गशकुनिर्यथा\n",
    "02041019a": "भूलिङ्गशकुनिर्नाम पार्श्वे हिमवतः परे\n",
    "02041019c": "भीष्म तस्याः सदा वाचः श्रूयन्तेऽर्थविगर्हिताः\n",
    "02041020a": "मा साहसमितीदं सा सततं वाशते किल\n",
    "02041020c": "साहसं चात्मनातीव चरन्ती नावबुध्यते\n",
    "02041021a": "सा हि मांसार्गलं भीष्म मुखात्सिंहस्य खादतः\n",
    "02041021c": "दन्तान्तरविलग्नं यत्तदादत्तेऽल्पचेतना\n",
    "02041022a": "इच्छतः सा हि सिंहस्य भीष्म जीवत्यसंशयम्\n",
    "02041022c": "तद्वत्त्वमप्यधर्मज्ञ सदा वाचः प्रभाषसे\n",
    "02041023a": "इच्छतां पार्थिवेन्द्राणां भीष्म जीवस्यसंशयम्\n",
    "02041023c": "लोकविद्विष्टकर्मा हि नान्योऽस्ति भवता समः\n",
    "02041024": "वैशंपायन उवाच\n",
    "02041024a": "ततश्चेदिपतेः श्रुत्वा भीष्मः स कटुकं वचः\n",
    "02041024c": "उवाचेदं वचो राजंश्चेदिराजस्य शृण्वतः\n",
    "02041025a": "इच्छतां किल नामाहं जीवाम्येषां महीक्षिताम्\n",
    "02041025c": "योऽहं न गणयाम्येतांस्तृणानीव नराधिपान्\n",
    "02041026a": "एवमुक्ते तु भीष्मेण ततः संचुक्रुधुर्नृपाः\n",
    "02041026c": "केचिज्जहृषिरे तत्र केचिद्भीष्मं जगर्हिरे\n",
    "02041027a": "केचिदूचुर्महेष्वासाः श्रुत्वा भीष्मस्य तद्वचः\n",
    "02041027c": "पापोऽवलिप्तो वृद्धश्च नायं भीष्मोऽर्हति क्षमाम्\n",
    "02041028a": "हन्यतां दुर्मतिर्भीष्मः पशुवत्साध्वयं नृपैः\n",
    "02041028c": "सर्वैः समेत्य संरब्धैर्दह्यतां वा कटाग्निना\n",
    "02041029a": "इति तेषां वचः श्रुत्वा ततः कुरुपितामहः\n",
    "02041029c": "उवाच मतिमान्भीष्मस्तानेव वसुधाधिपान्\n",
    "02041030a": "उक्तस्योक्तस्य नेहान्तमहं समुपलक्षये\n",
    "02041030c": "यत्तु वक्ष्यामि तत्सर्वं शृणुध्वं वसुधाधिपाः\n",
    "02041031a": "पशुवद्घातनं वा मे दहनं वा कटाग्निना\n",
    "02041031c": "क्रियतां मूर्ध्नि वो न्यस्तं मयेदं सकलं पदम्\n",
    "02041032a": "एष तिष्ठति गोविन्दः पूजितोऽस्माभिरच्युतः\n",
    "02041032c": "यस्य वस्त्वरते बुद्धिर्मरणाय स माधवम्\n",
    "02041033a": "कृष्णमाह्वयतामद्य युद्धे शार्ङ्गगदाधरम्\n",
    "02041033c": "यावदस्यैव देवस्य देहं विशतु पातितः\n",
    "02042001": "वैशंपायन उवाच\n",
    "02042001a": "ततः श्रुत्वैव भीष्मस्य चेदिराडुरुविक्रमः\n",
    "02042001c": "युयुत्सुर्वासुदेवेन वासुदेवमुवाच ह\n",
    "02042002a": "आह्वये त्वां रणं गच्छ मया सार्धं जनार्दन\n",
    "02042002c": "यावदद्य निहन्मि त्वां सहितं सर्वपाण्डवैः\n",
    "02042003a": "सह त्वया हि मे वध्याः पाण्डवाः कृष्ण सर्वथा\n",
    "02042003c": "नृपतीन्समतिक्रम्य यैरराजा त्वमर्चितः\n",
    "02042004a": "ये त्वां दासमराजानं बाल्यादर्चन्ति दुर्मतिम्\n",
    "02042004c": "अनर्हमर्हवत्कृष्ण वध्यास्त इति मे मतिः\n",
    "02042004e": "इत्युक्त्वा राजशार्दूलस्तस्थौ गर्जन्नमर्षणः\n",
    "02042005a": "एवमुक्ते ततः कृष्णो मृदुपूर्वमिदं वचः\n",
    "02042005c": "उवाच पार्थिवान्सर्वांस्तत्समक्षं च पाण्डवान्\n",
    "02042006a": "एष नः शत्रुरत्यन्तं पार्थिवाः सात्वतीसुतः\n",
    "02042006c": "सात्वतानां नृशंसात्मा न हितोऽनपकारिणाम्\n",
    "02042007a": "प्राग्ज्योतिषपुरं यातानस्माञ्ज्ञात्वा नृशंसकृत्\n",
    "02042007c": "अदहद्द्वारकामेष स्वस्रीयः सन्नराधिपाः\n",
    "02042008a": "क्रीडतो भोजराजन्यानेष रैवतके गिरौ\n",
    "02042008c": "हत्वा बद्ध्वा च तान्सर्वानुपायात्स्वपुरं पुरा\n",
    "02042009a": "अश्वमेधे हयं मेध्यमुत्सृष्टं रक्षिभिर्वृतम्\n",
    "02042009c": "पितुर्मे यज्ञविघ्नार्थमहरत्पापनिश्चयः\n",
    "02042010a": "सौवीरान्प्रतिपत्तौ च बभ्रोरेष यशस्विनः\n",
    "02042010c": "भार्यामभ्यहरन्मोहादकामां तामितो गताम्\n",
    "02042011a": "एष मायाप्रतिच्छन्नः करूषार्थे तपस्विनीम्\n",
    "02042011c": "जहार भद्रां वैशालीं मातुलस्य नृशंसकृत्\n",
    "02042012a": "पितृष्वसुः कृते दुःखं सुमहन्मर्षयाम्यहम्\n",
    "02042012c": "दिष्ट्या त्विदं सर्वराज्ञां संनिधावद्य वर्तते\n",
    "02042013a": "पश्यन्ति हि भवन्तोऽद्य मय्यतीव व्यतिक्रमम्\n",
    "02042013c": "कृतानि तु परोक्षं मे यानि तानि निबोधत\n",
    "02042014a": "इमं त्वस्य न शक्ष्यामि क्षन्तुमद्य व्यतिक्रमम्\n",
    "02042014c": "अवलेपाद्वधार्हस्य समग्रे राजमण्डले\n",
    "02042015a": "रुक्मिण्यामस्य मूढस्य प्रार्थनासीन्मुमूर्षतः\n",
    "02042015c": "न च तां प्राप्तवान्मूढः शूद्रो वेदश्रुतिं यथा\n",
    "02042016a": "एवमादि ततः सर्वे सहितास्ते नराधिपाः\n",
    "02042016c": "वासुदेववचः श्रुत्वा चेदिराजं व्यगर्हयन्\n",
    "02042017a": "ततस्तद्वचनं श्रुत्वा शिशुपालः प्रतापवान्\n",
    "02042017c": "जहास स्वनवद्धासं प्रहस्येदमुवाच ह\n",
    "02042018a": "मत्पूर्वां रुक्मिणीं कृष्ण संसत्सु परिकीर्तयन्\n",
    "02042018c": "विशेषतः पार्थिवेषु व्रीडां न कुरुषे कथम्\n",
    "02042019a": "मन्यमानो हि कः सत्सु पुरुषः परिकीर्तयेत्\n",
    "02042019c": "अन्यपूर्वां स्त्रियं जातु त्वदन्यो मधुसूदन\n",
    "02042020a": "क्षम वा यदि ते श्रद्धा मा वा कृष्ण मम क्षम\n",
    "02042020c": "क्रुद्धाद्वापि प्रसन्नाद्वा किं मे त्वत्तो भविष्यति\n",
    "02042021a": "तथा ब्रुवत एवास्य भगवान्मधुसूदनः\n",
    "02042021c": "व्यपाहरच्छिरः क्रुद्धश्चक्रेणामित्रकर्षणः\n",
    "02042021e": "स पपात महाबाहुर्वज्राहत इवाचलः\n",
    "02042022a": "ततश्चेदिपतेर्देहात्तेजोऽग्र्यं ददृशुर्नृपाः\n",
    "02042022c": "उत्पतन्तं महाराज गगनादिव भास्करम्\n",
    "02042023a": "ततः कमलपत्राक्षं कृष्णं लोकनमस्कृतम्\n",
    "02042023c": "ववन्दे तत्तदा तेजो विवेश च नराधिप\n",
    "02042024a": "तदद्भुतममन्यन्त दृष्ट्वा सर्वे महीक्षितः\n",
    "02042024c": "यद्विवेश महाबाहुं तत्तेजः पुरुषोत्तमम्\n",
    "02042025a": "अनभ्रे प्रववर्ष द्यौः पपात ज्वलिताशनिः\n",
    "02042025c": "कृष्णेन निहते चैद्ये चचाल च वसुंधरा\n",
    "02042026a": "ततः केचिन्महीपाला नाब्रुवंस्तत्र किंचन\n",
    "02042026c": "अतीतवाक्पथे काले प्रेक्षमाणा जनार्दनम्\n",
    "02042027a": "हस्तैर्हस्ताग्रमपरे प्रत्यपीषन्नमर्षिताः\n",
    "02042027c": "अपरे दशनैरोष्ठानदशन्क्रोधमूर्छिताः\n",
    "02042028a": "रहस्तु केचिद्वार्ष्णेयं प्रशशंसुर्नराधिपाः\n",
    "02042028c": "केचिदेव तु संरब्धा मध्यस्थास्त्वपरेऽभवन्\n",
    "02042029a": "प्रहृष्टाः केशवं जग्मुः संस्तुवन्तो महर्षयः\n",
    "02042029c": "ब्राह्मणाश्च महात्मानः पार्थिवाश्च महाबलाः\n",
    "02042030a": "पाण्डवस्त्वब्रवीद्भ्रातॄन्सत्कारेण महीपतिम्\n",
    "02042030c": "दमघोषात्मजं वीरं संसाधयत मा चिरम्\n",
    "02042030e": "तथा च कृतवन्तस्ते भ्रातुर्वै शासनं तदा\n",
    "02042031a": "चेदीनामाधिपत्ये च पुत्रमस्य महीपतिम्\n",
    "02042031c": "अभ्यषिञ्चत्तदा पार्थः सह तैर्वसुधाधिपैः\n",
    "02042032a": "ततः स कुरुराजस्य क्रतुः सर्वसमृद्धिमान्\n",
    "02042032c": "यूनां प्रीतिकरो राजन्संबभौ विपुलौजसः\n",
    "02042033a": "शान्तविघ्नः सुखारम्भः प्रभूतधनधान्यवान्\n",
    "02042033c": "अन्नवान्बहुभक्ष्यश्च केशवेन सुरक्षितः\n",
    "02042034a": "समापयामास च तं राजसूयं महाक्रतुम्\n",
    "02042034c": "तं तु यज्ञं महाबाहुरा समाप्तेर्जनार्दनः\n",
    "02042034e": "ररक्ष भगवाञ्शौरिः शार्ङ्गचक्रगदाधरः\n",
    "02042035a": "ततस्त्ववभृथस्नातं धर्मराजं युधिष्ठिरम्\n",
    "02042035c": "समस्तं पार्थिवं क्षत्रमभिगम्येदमब्रवीत्\n",
    "02042036a": "दिष्ट्या वर्धसि धर्मज्ञ साम्राज्यं प्राप्तवान्विभो\n",
    "02042036c": "आजमीढाजमीढानां यशः संवर्धितं त्वया\n",
    "02042036e": "कर्मणैतेन राजेन्द्र धर्मश्च सुमहान्कृतः\n",
    "02042037a": "आपृच्छामो नरव्याघ्र सर्वकामैः सुपूजिताः\n",
    "02042037c": "स्वराष्ट्राणि गमिष्यामस्तदनुज्ञातुमर्हसि\n",
    "02042038a": "श्रुत्वा तु वचनं राज्ञां धर्मराजो युधिष्ठिरः\n",
    "02042038c": "यथार्हं पूज्य नृपतीन्भ्रातॄन्सर्वानुवाच ह\n",
    "02042039a": "राजानः सर्व एवैते प्रीत्यास्मान्समुपागताः\n",
    "02042039c": "प्रस्थिताः स्वानि राष्ट्राणि मामापृच्छ्य परंतपाः\n",
    "02042039e": "तेऽनुव्रजत भद्रं वो विषयान्तं नृपोत्तमान्\n",
    "02042040a": "भ्रातुर्वचनमाज्ञाय पाण्डवा धर्मचारिणः\n",
    "02042040c": "यथार्हं नृपमुख्यांस्तानेकैकं समनुव्रजन्\n",
    "02042041a": "विराटमन्वयात्तूर्णं धृष्टद्युम्नः प्रतापवान्\n",
    "02042041c": "धनंजयो यज्ञसेनं महात्मानं महारथः\n",
    "02042042a": "भीष्मं च धृतराष्ट्रं च भीमसेनो महाबलः\n",
    "02042042c": "द्रोणं च ससुतं वीरं सहदेवो महारथः\n",
    "02042043a": "नकुलः सुबलं राजन्सहपुत्रं समन्वयात्\n",
    "02042043c": "द्रौपदेयाः ससौभद्राः पार्वतीयान्महीपतीन्\n",
    "02042044a": "अन्वगच्छंस्तथैवान्यान्क्षत्रियान्क्षत्रियर्षभाः\n",
    "02042044c": "एवं संपूजितास्ते वै जग्मुर्विप्राश्च सर्वशः\n",
    "02042045a": "गतेषु पार्थिवेन्द्रेषु सर्वेषु भरतर्षभ\n",
    "02042045c": "युधिष्ठिरमुवाचेदं वासुदेवः प्रतापवान्\n",
    "02042046a": "आपृच्छे त्वां गमिष्यामि द्वारकां कुरुनन्दन\n",
    "02042046c": "राजसूयं क्रतुश्रेष्ठं दिष्ट्या त्वं प्राप्तवानसि\n",
    "02042047a": "तमुवाचैवमुक्तस्तु धर्मराण्मधुसूदनम्\n",
    "02042047c": "तव प्रसादाद्गोविन्द प्राप्तवानस्मि वै क्रतुम्\n",
    "02042048a": "समस्तं पार्थिवं क्षत्रं त्वत्प्रसादाद्वशानुगम्\n",
    "02042048c": "उपादाय बलिं मुख्यं मामेव समुपस्थितम्\n",
    "02042049a": "न वयं त्वामृते वीर रंस्यामेह कथंचन\n",
    "02042049c": "अवश्यं चापि गन्तव्या त्वया द्वारवती पुरी\n",
    "02042050a": "एवमुक्तः स धर्मात्मा युधिष्ठिरसहायवान्\n",
    "02042050c": "अभिगम्याब्रवीत्प्रीतः पृथां पृथुयशा हरिः\n",
    "02042051a": "साम्राज्यं समनुप्राप्ताः पुत्रास्तेऽद्य पितृष्वसः\n",
    "02042051c": "सिद्धार्था वसुमन्तश्च सा त्वं प्रीतिमवाप्नुहि\n",
    "02042052a": "अनुज्ञातस्त्वया चाहं द्वारकां गन्तुमुत्सहे\n",
    "02042052c": "सुभद्रां द्रौपदीं चैव सभाजयत केशवः\n",
    "02042053a": "निष्क्रम्यान्तःपुराच्चैव युधिष्ठिरसहायवान्\n",
    "02042053c": "स्नातश्च कृतजप्यश्च ब्राह्मणान्स्वस्ति वाच्य च\n",
    "02042054a": "ततो मेघवरप्रख्यं स्यन्दनं वै सुकल्पितम्\n",
    "02042054c": "योजयित्वा महाराज दारुकः प्रत्युपस्थितः\n",
    "02042055a": "उपस्थितं रथं दृष्ट्वा तार्क्ष्यप्रवरकेतनम्\n",
    "02042055c": "प्रदक्षिणमुपावृत्य समारुह्य महामनाः\n",
    "02042055e": "प्रययौ पुण्डरीकाक्षस्ततो द्वारवतीं पुरीम्\n",
    "02042056a": "तं पद्भ्यामनुवव्राज धर्मराजो युधिष्ठिरः\n",
    "02042056c": "भ्रातृभिः सहितः श्रीमान्वासुदेवं महाबलम्\n",
    "02042057a": "ततो मुहूर्तं संगृह्य स्यन्दनप्रवरं हरिः\n",
    "02042057c": "अब्रवीत्पुण्डरीकाक्षः कुन्तीपुत्रं युधिष्ठिरम्\n",
    "02042058a": "अप्रमत्तः स्थितो नित्यं प्रजाः पाहि विशां पते\n",
    "02042058c": "पर्जन्यमिव भूतानि महाद्रुममिवाण्डजाः\n",
    "02042058e": "बान्धवास्त्वोपजीवन्तु सहस्राक्षमिवामराः\n",
    "02042059a": "कृत्वा परस्परेणैवं संविदं कृष्णपाण्डवौ\n",
    "02042059c": "अन्योन्यं समनुज्ञाप्य जग्मतुः स्वगृहान्प्रति\n",
    "02042060a": "गते द्वारवतीं कृष्णे सात्वतप्रवरे नृप\n",
    "02042060c": "एको दुर्योधनो राजा शकुनिश्चापि सौबलः\n",
    "02042060e": "तस्यां सभायां दिव्यायामूषतुस्तौ नरर्षभौ\n",
    "02043001": "वैशंपायन उवाच\n",
    "02043001a": "वसन्दुर्योधनस्तस्यां सभायां भरतर्षभ\n",
    "02043001c": "शनैर्ददर्श तां सर्वां सभां शकुनिना सह\n",
    "02043002a": "तस्यां दिव्यानभिप्रायान्ददर्श कुरुनन्दनः\n",
    "02043002c": "न दृष्टपूर्वा ये तेन नगरे नागसाह्वये\n",
    "02043003a": "स कदाचित्सभामध्ये धार्तराष्ट्रो महीपतिः\n",
    "02043003c": "स्फाटिकं तलमासाद्य जलमित्यभिशङ्कया\n",
    "02043004a": "स्ववस्त्रोत्कर्षणं राजा कृतवान्बुद्धिमोहितः\n",
    "02043004c": "दुर्मना विमुखश्चैव परिचक्राम तां सभाम्\n",
    "02043005a": "ततः स्फाटिकतोयां वै स्फाटिकाम्बुजशोभिताम्\n",
    "02043005c": "वापीं मत्वा स्थलमिति सवासाः प्रापतज्जले\n",
    "02043006a": "जले निपतितं दृष्ट्वा किंकरा जहसुर्भृशम्\n",
    "02043006c": "वासांसि च शुभान्यस्मै प्रददू राजशासनात्\n",
    "02043007a": "तथागतं तु तं दृष्ट्वा भीमसेनो महाबलः\n",
    "02043007c": "अर्जुनश्च यमौ चोभौ सर्वे ते प्राहसंस्तदा\n",
    "02043008a": "नामर्षयत्ततस्तेषामवहासममर्षणः\n",
    "02043008c": "आकारं रक्षमाणस्तु न स तान्समुदैक्षत\n",
    "02043009a": "पुनर्वसनमुत्क्षिप्य प्रतरिष्यन्निव स्थलम्\n",
    "02043009c": "आरुरोह ततः सर्वे जहसुस्ते पुनर्जनाः\n",
    "02043010a": "द्वारं च विवृताकारं ललाटेन समाहनत्\n",
    "02043010c": "संवृतं चेति मन्वानो द्वारदेशादुपारमत्\n",
    "02043011a": "एवं प्रलम्भान्विविधान्प्राप्य तत्र विशां पते\n",
    "02043011c": "पाण्डवेयाभ्यनुज्ञातस्ततो दुर्योधनो नृपः\n",
    "02043012a": "अप्रहृष्टेन मनसा राजसूये महाक्रतौ\n",
    "02043012c": "प्रेक्ष्य तामद्भुतामृद्धिं जगाम गजसाह्वयम्\n",
    "02043013a": "पाण्डवश्रीप्रतप्तस्य ध्यानग्लानस्य गच्छतः\n",
    "02043013c": "दुर्योधनस्य नृपतेः पापा मतिरजायत\n",
    "02043014a": "पार्थान्सुमनसो दृष्ट्वा पार्थिवांश्च वशानुगान्\n",
    "02043014c": "कृत्स्नं चापि हितं लोकमाकुमारं कुरूद्वह\n",
    "02043015a": "महिमानं परं चापि पाण्डवानां महात्मनाम्\n",
    "02043015c": "दुर्योधनो धार्तराष्ट्रो विवर्णः समपद्यत\n",
    "02043016a": "स तु गच्छन्ननेकाग्रः सभामेवानुचिन्तयन्\n",
    "02043016c": "श्रियं च तामनुपमां धर्मराजस्य धीमतः\n",
    "02043017a": "प्रमत्तो धृतराष्ट्रस्य पुत्रो दुर्योधनस्तदा\n",
    "02043017c": "नाभ्यभाषत्सुबलजं भाषमाणं पुनः पुनः\n",
    "02043018a": "अनेकाग्रं तु तं दृष्ट्वा शकुनिः प्रत्यभाषत\n",
    "02043018c": "दुर्योधन कुतोमूलं निःश्वसन्निव गच्छसि\n",
    "02043019": "दुर्योधन उवाच\n",
    "02043019a": "दृष्ट्वेमां पृथिवीं कृत्स्नां युधिष्ठिरवशानुगाम्\n",
    "02043019c": "जितामस्त्रप्रतापेन श्वेताश्वस्य महात्मनः\n",
    "02043020a": "तं च यज्ञं तथाभूतं दृष्ट्वा पार्थस्य मातुल\n",
    "02043020c": "यथा शक्रस्य देवेषु तथाभूतं महाद्युते\n",
    "02043021a": "अमर्षेण सुसंपूर्णो दह्यमानो दिवानिशम्\n",
    "02043021c": "शुचिशुक्रागमे काले शुष्ये तोयमिवाल्पकम्\n",
    "02043022a": "पश्य सात्वतमुख्येन शिशुपालं निपातितम्\n",
    "02043022c": "न च तत्र पुमानासीत्कश्चित्तस्य पदानुगः\n",
    "02043023a": "दह्यमाना हि राजानः पाण्डवोत्थेन वह्निना\n",
    "02043023c": "क्षान्तवन्तोऽपराधं तं को हि तं क्षन्तुमर्हति\n",
    "02043024a": "वासुदेवेन तत्कर्म तथायुक्तं महत्कृतम्\n",
    "02043024c": "सिद्धं च पाण्डवेयानां प्रतापेन महात्मनाम्\n",
    "02043025a": "तथा हि रत्नान्यादाय विविधानि नृपा नृपम्\n",
    "02043025c": "उपतिष्ठन्ति कौन्तेयं वैश्या इव करप्रदाः\n",
    "02043026a": "श्रियं तथाविधां दृष्ट्वा ज्वलन्तीमिव पाण्डवे\n",
    "02043026c": "अमर्षवशमापन्नो दह्येऽहमतथोचितः\n",
    "02043027a": "वह्निमेव प्रवेक्ष्यामि भक्षयिष्यामि वा विषम्\n",
    "02043027c": "अपो वापि प्रवेक्ष्यामि न हि शक्ष्यामि जीवितुम्\n",
    "02043028a": "को हि नाम पुमाँल्लोके मर्षयिष्यति सत्त्ववान्\n",
    "02043028c": "सपत्नानृध्यतो दृष्ट्वा हानिमात्मन एव च\n",
    "02043029a": "सोऽहं न स्त्री न चाप्यस्त्री न पुमान्नापुमानपि\n",
    "02043029c": "योऽहं तां मर्षयाम्यद्य तादृशीं श्रियमागताम्\n",
    "02043030a": "ईश्वरत्वं पृथिव्याश्च वसुमत्तां च तादृशीम्\n",
    "02043030c": "यज्ञं च तादृशं दृष्ट्वा मादृशः को न संज्वरेत्\n",
    "02043031a": "अशक्तश्चैक एवाहं तामाहर्तुं नृपश्रियम्\n",
    "02043031c": "सहायांश्च न पश्यामि तेन मृत्युं विचिन्तये\n",
    "02043032a": "दैवमेव परं मन्ये पौरुषं तु निरर्थकम्\n",
    "02043032c": "दृष्ट्वा कुन्तीसुते शुभ्रां श्रियं तामाहृतां तथा\n",
    "02043033a": "कृतो यत्नो मया पूर्वं विनाशे तस्य सौबल\n",
    "02043033c": "तच्च सर्वमतिक्रम्य स वृद्धोऽप्स्विव पङ्कजम्\n",
    "02043034a": "तेन दैवं परं मन्ये पौरुषं तु निरर्थकम्\n",
    "02043034c": "धार्तराष्ट्रा हि हीयन्ते पार्था वर्धन्ति नित्यशः\n",
    "02043035a": "सोऽहं श्रियं च तां दृष्ट्वा सभां तां च तथाविधाम्\n",
    "02043035c": "रक्षिभिश्चावहासं तं परितप्ये यथाग्निना\n",
    "02043036a": "स मामभ्यनुजानीहि मातुलाद्य सुदुःखितम्\n",
    "02043036c": "अमर्षं च समाविष्टं धृतराष्ट्रे निवेदय\n",
    "02044001": "शकुनिरुवाच\n",
    "02044001a": "दुर्योधन न तेऽमर्षः कार्यः प्रति युधिष्ठिरम्\n",
    "02044001c": "भागधेयानि हि स्वानि पाण्डवा भुञ्जते सदा\n",
    "02044002a": "अनेकैरभ्युपायैश्च त्वयारब्धाः पुरासकृत्\n",
    "02044002c": "विमुक्ताश्च नरव्याघ्रा भागधेयपुरस्कृताः\n",
    "02044003a": "तैर्लब्धा द्रौपदी भार्या द्रुपदश्च सुतैः सह\n",
    "02044003c": "सहायः पृथिवीलाभे वासुदेवश्च वीर्यवान्\n",
    "02044004a": "लब्धश्च नाभिभूतोऽर्थः पित्र्योंऽशः पृथिवीपते\n",
    "02044004c": "विवृद्धस्तेजसा तेषां तत्र का परिदेवना\n",
    "02044005a": "धनंजयेन गाण्डीवमक्षय्यौ च महेषुधी\n",
    "02044005c": "लब्धान्यस्त्राणि दिव्यानि तर्पयित्वा हुताशनम्\n",
    "02044006a": "तेन कार्मुकमुख्येन बाहुवीर्येण चात्मनः\n",
    "02044006c": "कृता वशे महीपालास्तत्र का परिदेवना\n",
    "02044007a": "अग्निदाहान्मयं चापि मोक्षयित्वा स दानवम्\n",
    "02044007c": "सभां तां कारयामास सव्यसाची परंतपः\n",
    "02044008a": "तेन चैव मयेनोक्ताः किंकरा नाम राक्षसाः\n",
    "02044008c": "वहन्ति तां सभां भीमास्तत्र का परिदेवना\n",
    "02044009a": "यच्चासहायतां राजन्नुक्तवानसि भारत\n",
    "02044009c": "तन्मिथ्या भ्रातरो हीमे सहायास्ते महारथाः\n",
    "02044010a": "द्रोणस्तव महेष्वासः सह पुत्रेण धीमता\n",
    "02044010c": "सूतपुत्रश्च राधेयो गौतमश्च महारथः\n",
    "02044011a": "अहं च सह सोदर्यैः सौमदत्तिश्च वीर्यवान्\n",
    "02044011c": "एतैस्त्वं सहितः सर्वैर्जय कृत्स्नां वसुंधराम्\n",
    "02044012": "दुर्योधन उवाच\n",
    "02044012a": "त्वया च सहितो राजन्नेतैश्चान्यैर्महारथैः\n",
    "02044012c": "एतानेव विजेष्यामि यदि त्वमनुमन्यसे\n",
    "02044013a": "एतेषु विजितेष्वद्य भविष्यति मही मम\n",
    "02044013c": "सर्वे च पृथिवीपालाः सभा सा च महाधना\n",
    "02044014": "शकुनिरुवाच\n",
    "02044014a": "धनंजयो वासुदेवो भीमसेनो युधिष्ठिरः\n",
    "02044014c": "नकुलः सहदेवश्च द्रुपदश्च सहात्मजैः\n",
    "02044015a": "नैते युधि बलाज्जेतुं शक्याः सुरगणैरपि\n",
    "02044015c": "महारथा महेष्वासाः कृतास्त्रा युद्धदुर्मदाः\n",
    "02044016a": "अहं तु तद्विजानामि विजेतुं येन शक्यते\n",
    "02044016c": "युधिष्ठिरं स्वयं राजंस्तन्निबोध जुषस्व च\n",
    "02044017": "दुर्योधन उवाच\n",
    "02044017a": "अप्रमादेन सुहृदामन्येषां च महात्मनाम्\n",
    "02044017c": "यदि शक्या विजेतुं ते तन्ममाचक्ष्व मातुल\n",
    "02044018": "शकुनिरुवाच\n",
    "02044018a": "द्यूतप्रियश्च कौन्तेयो न च जानाति देवितुम्\n",
    "02044018c": "समाहूतश्च राजेन्द्रो न शक्ष्यति निवर्तितुम्\n",
    "02044019a": "देवने कुशलश्चाहं न मेऽस्ति सदृशो भुवि\n",
    "02044019c": "त्रिषु लोकेषु कौन्तेयं तं त्वं द्यूते समाह्वय\n",
    "02044020a": "तस्याक्षकुशलो राजन्नादास्येऽहमसंशयम्\n",
    "02044020c": "राज्यं श्रियं च तां दीप्तां त्वदर्थं पुरुषर्षभ\n",
    "02044021a": "इदं तु सर्वं त्वं राज्ञे दुर्योधन निवेदय\n",
    "02044021c": "अनुज्ञातस्तु ते पित्रा विजेष्ये तं न संशयः\n",
    "02044022": "दुर्योधन उवाच\n",
    "02044022a": "त्वमेव कुरुमुख्याय धृतराष्ट्राय सौबल\n",
    "02044022c": "निवेदय यथान्यायं नाहं शक्ष्ये निशंसितुम्\n",
    "02045001": "वैशंपायन उवाच\n",
    "02045001a": "अनुभूय तु राज्ञस्तं राजसूयं महाक्रतुम्\n",
    "02045001c": "युधिष्ठिरस्य नृपतेर्गान्धारीपुत्रसंयुतः\n",
    "02045002a": "प्रियकृन्मतमाज्ञाय पूर्वं दुर्योधनस्य तत्\n",
    "02045002c": "प्रज्ञाचक्षुषमासीनं शकुनिः सौबलस्तदा\n",
    "02045003a": "दुर्योधनवचः श्रुत्वा धृतराष्ट्रं जनाधिपम्\n",
    "02045003c": "उपगम्य महाप्राज्ञं शकुनिर्वाक्यमब्रवीत्\n",
    "02045004a": "दुर्योधनो महाराज विवर्णो हरिणः कृशः\n",
    "02045004c": "दीनश्चिन्तापरश्चैव तद्विद्धि भरतर्षभ\n",
    "02045005a": "न वै परीक्षसे सम्यगसह्यं शत्रुसंभवम्\n",
    "02045005c": "ज्येष्ठपुत्रस्य शोकं त्वं किमर्थं नावबुध्यसे\n",
    "02045006": "धृतराष्ट्र उवाच\n",
    "02045006a": "दुर्योधन कुतोमूलं भृशमार्तोऽसि पुत्रक\n",
    "02045006c": "श्रोतव्यश्चेन्मया सोऽर्थो ब्रूहि मे कुरुनन्दन\n",
    "02045007a": "अयं त्वां शकुनिः प्राह विवर्णं हरिणं कृशम्\n",
    "02045007c": "चिन्तयंश्च न पश्यामि शोकस्य तव संभवम्\n",
    "02045008a": "ऐश्वर्यं हि महत्पुत्र त्वयि सर्वं समर्पितम्\n",
    "02045008c": "भ्रातरः सुहृदश्चैव नाचरन्ति तवाप्रियम्\n",
    "02045009a": "आच्छादयसि प्रावारानश्नासि पिशितौदनम्\n",
    "02045009c": "आजानेया वहन्ति त्वां केनासि हरिणः कृशः\n",
    "02045010a": "शयनानि महार्हाणि योषितश्च मनोरमाः\n",
    "02045010c": "गुणवन्ति च वेश्मानि विहाराश्च यथासुखम्\n",
    "02045011a": "देवानामिव ते सर्वं वाचि बद्धं न संशयः\n",
    "02045011c": "स दीन इव दुर्धर्षः कस्माच्छोचसि पुत्रक\n",
    "02045012": "दुर्योधन उवाच\n",
    "02045012a": "अश्नाम्याच्छादये चाहं यथा कुपुरुषस्तथा\n",
    "02045012c": "अमर्षं धारये चोग्रं तितिक्षन्कालपर्ययम्\n",
    "02045013a": "अमर्षणः स्वाः प्रकृतीरभिभूय परे स्थिताः\n",
    "02045013c": "क्लेशान्मुमुक्षुः परजान्स वै पुरुष उच्यते\n",
    "02045014a": "संतोषो वै श्रियं हन्ति अभिमानश्च भारत\n",
    "02045014c": "अनुक्रोशभये चोभे यैर्वृतो नाश्नुते महत्\n",
    "02045015a": "न मामवति तद्भुक्तं श्रियं दृष्ट्वा युधिष्ठिरे\n",
    "02045015c": "ज्वलन्तीमिव कौन्तेये विवर्णकरणीं मम\n",
    "02045016a": "सपत्नानृध्यतोऽऽत्मानं हीयमानं निशाम्य च\n",
    "02045016c": "अदृश्यामपि कौन्तेये स्थितां पश्यन्निवोद्यताम्\n",
    "02045016e": "तस्मादहं विवर्णश्च दीनश्च हरिणः कृशः\n",
    "02045017a": "अष्टाशीतिसहस्राणि स्नातका गृहमेधिनः\n",
    "02045017c": "त्रिंशद्दासीक एकैको यान्बिभर्ति युधिष्ठिरः\n",
    "02045018a": "दशान्यानि सहस्राणि नित्यं तत्रान्नमुत्तमम्\n",
    "02045018c": "भुञ्जते रुक्मपात्रीभिर्युधिष्ठिरनिवेशने\n",
    "02045019a": "कदलीमृगमोकानि कृष्णश्यामारुणानि च\n",
    "02045019c": "काम्बोजः प्राहिणोत्तस्मै परार्ध्यानपि कम्बलान्\n",
    "02045020a": "रथयोषिद्गवाश्वस्य शतशोऽथ सहस्रशः\n",
    "02045020c": "त्रिंशतं चोष्ट्रवामीनां शतानि विचरन्त्युत\n",
    "02045021a": "पृथग्विधानि रत्नानि पार्थिवाः पृथिवीपते\n",
    "02045021c": "आहरन्क्रतुमुख्येऽस्मिन्कुन्तीपुत्राय भूरिशः\n",
    "02045022a": "न क्वचिद्धि मया दृष्टस्तादृशो नैव च श्रुतः\n",
    "02045022c": "यादृग्धनागमो यज्ञे पाण्डुपुत्रस्य धीमतः\n",
    "02045023a": "अपर्यन्तं धनौघं तं दृष्ट्वा शत्रोरहं नृप\n",
    "02045023c": "शर्म नैवाधिगच्छामि चिन्तयानोऽनिशं विभो\n",
    "02045024a": "ब्राह्मणा वाटधानाश्च गोमन्तः शतसंघशः\n",
    "02045024c": "त्रैखर्वं बलिमादाय द्वारि तिष्ठन्ति वारिताः\n",
    "02045025a": "कमण्डलूनुपादाय जातरूपमयाञ्शुभान्\n",
    "02045025c": "एवं बलिं समादाय प्रवेशं लेभिरे ततः\n",
    "02045026a": "यन्नैव मधु शक्राय धारयन्त्यमरस्त्रियः\n",
    "02045026c": "तदस्मै कांस्यमाहार्षीद्वारुणं कलशोदधिः\n",
    "02045027a": "शैक्यं रुक्मसहस्रस्य बहुरत्नविभूषितम्\n",
    "02045027c": "दृष्ट्वा च मम तत्सर्वं ज्वररूपमिवाभवत्\n",
    "02045028a": "गृहीत्वा तत्तु गच्छन्ति समुद्रौ पूर्वदक्षिणौ\n",
    "02045028c": "तथैव पश्चिमं यान्ति गृहीत्वा भरतर्षभ\n",
    "02045029a": "उत्तरं तु न गच्छन्ति विना तात पतत्रिभिः\n",
    "02045029c": "इदं चाद्भुतमत्रासीत्तन्मे निगदतः शृणु\n",
    "02045030a": "पूर्णे शतसहस्रे तु विप्राणां परिविष्यताम्\n",
    "02045030c": "स्थापिता तत्र संज्ञाभूच्छङ्खो ध्मायति नित्यशः\n",
    "02045031a": "मुहुर्मुहुः प्रणदतस्तस्य शङ्खस्य भारत\n",
    "02045031c": "उत्तमं शब्दमश्रौषं ततो रोमाणि मेऽहृषन्\n",
    "02045032a": "पार्थिवैर्बहुभिः कीर्णमुपस्थानं दिदृक्षुभिः\n",
    "02045032c": "सर्वरत्नान्युपादाय पार्थिवा वै जनेश्वर\n",
    "02045033a": "यज्ञे तस्य महाराज पाण्डुपुत्रस्य धीमतः\n",
    "02045033c": "वैश्या इव महीपाला द्विजातिपरिवेषकाः\n",
    "02045034a": "न सा श्रीर्देवराजस्य यमस्य वरुणस्य वा\n",
    "02045034c": "गुह्यकाधिपतेर्वापि या श्री राजन्युधिष्ठिरे\n",
    "02045035a": "तां दृष्ट्वा पाण्डुपुत्रस्य श्रियं परमिकामहम्\n",
    "02045035c": "शान्तिं न परिगच्छामि दह्यमानेन चेतसा\n",
    "02045036": "शकुनिरुवाच\n",
    "02045036a": "यामेतामुत्तमां लक्ष्मीं दृष्टवानसि पाण्डवे\n",
    "02045036c": "तस्याः प्राप्तावुपायं मे शृणु सत्यपराक्रम\n",
    "02045037a": "अहमक्षेष्वभिज्ञातः पृथिव्यामपि भारत\n",
    "02045037c": "हृदयज्ञः पणज्ञश्च विशेषज्ञश्च देवने\n",
    "02045038a": "द्यूतप्रियश्च कौन्तेयो न च जानाति देवितुम्\n",
    "02045038c": "आहूतश्चैष्यति व्यक्तं दीव्यावेत्याह्वयस्व तम्\n",
    "02045039": "वैशंपायन उवाच\n",
    "02045039a": "एवमुक्तः शकुनिना राजा दुर्योधनस्तदा\n",
    "02045039c": "धृतराष्ट्रमिदं वाक्यमपदान्तरमब्रवीत्\n",
    "02045040a": "अयमुत्सहते राजञ्श्रियमाहर्तुमक्षवित्\n",
    "02045040c": "द्यूतेन पाण्डुपुत्रस्य तदनुज्ञातुमर्हसि\n",
    "02045041": "धृतराष्ट्र उवाच\n",
    "02045041a": "क्षत्ता मन्त्री महाप्राज्ञः स्थितो यस्यास्मि शासने\n",
    "02045041c": "तेन संगम्य वेत्स्यामि कार्यस्यास्य विनिश्चयम्\n",
    "02045042a": "स हि धर्मं पुरस्कृत्य दीर्घदर्शी परं हितम्\n",
    "02045042c": "उभयोः पक्षयोर्युक्तं वक्ष्यत्यर्थविनिश्चयम्\n",
    "02045043": "दुर्योधन उवाच\n",
    "02045043a": "निवर्तयिष्यति त्वासौ यदि क्षत्ता समेष्यति\n",
    "02045043c": "निवृत्ते त्वयि राजेन्द्र मरिष्येऽहमसंशयम्\n",
    "02045044a": "स मयि त्वं मृते राजन्विदुरेण सुखी भव\n",
    "02045044c": "भोक्ष्यसे पृथिवीं कृत्स्नां किं मया त्वं करिष्यसि\n",
    "02045045": "वैशंपायन उवाच\n",
    "02045045a": "आर्तवाक्यं तु तत्तस्य प्रणयोक्तं निशम्य सः\n",
    "02045045c": "धृतराष्ट्रोऽब्रवीत्प्रेष्यान्दुर्योधनमते स्थितः\n",
    "02045046a": "स्थूणासहस्रैर्बृहतीं शतद्वारां सभां मम\n",
    "02045046c": "मनोरमां दर्शनीयामाशु कुर्वन्तु शिल्पिनः\n",
    "02045047a": "ततः संस्तीर्य रत्नैस्तामक्षानावाप्य सर्वशः\n",
    "02045047c": "सुकृतां सुप्रवेशां च निवेदयत मे शनैः\n",
    "02045048a": "दुर्योधनस्य शान्त्यर्थमिति निश्चित्य भूमिपः\n",
    "02045048c": "धृतराष्ट्रो महाराज प्राहिणोद्विदुराय वै\n",
    "02045049a": "अपृष्ट्वा विदुरं ह्यस्य नासीत्कश्चिद्विनिश्चयः\n",
    "02045049c": "द्यूतदोषांश्च जानन्स पुत्रस्नेहादकृष्यत\n",
    "02045050a": "तच्छ्रुत्वा विदुरो धीमान्कलिद्वारमुपस्थितम्\n",
    "02045050c": "विनाशमुखमुत्पन्नं धृतराष्ट्रमुपाद्रवत्\n",
    "02045051a": "सोऽभिगम्य महात्मानं भ्राता भ्रातरमग्रजम्\n",
    "02045051c": "मूर्ध्ना प्रणम्य चरणाविदं वचनमब्रवीत्\n",
    "02045052a": "नाभिनन्दामि ते राजन्व्यवसायमिमं प्रभो\n",
    "02045052c": "पुत्रैर्भेदो यथा न स्याद्द्यूतहेतोस्तथा कुरु\n",
    "02045053": "धृतराष्ट्र उवाच\n",
    "02045053a": "क्षत्तः पुत्रेषु पुत्रैर्मे कलहो न भविष्यति\n",
    "02045053c": "दिवि देवाः प्रसादं नः करिष्यन्ति न संशयः\n",
    "02045054a": "अशुभं वा शुभं वापि हितं वा यदि वाहितम्\n",
    "02045054c": "प्रवर्ततां सुहृद्द्यूतं दिष्टमेतन्न संशयः\n",
    "02045055a": "मयि संनिहिते चैव भीष्मे च भरतर्षभे\n",
    "02045055c": "अनयो दैवविहितो न कथंचिद्भविष्यति\n",
    "02045056a": "गच्छ त्वं रथमास्थाय हयैर्वातसमैर्जवे\n",
    "02045056c": "खाण्डवप्रस्थमद्यैव समानय युधिष्ठिरम्\n",
    "02045057a": "न वार्यो व्यवसायो मे विदुरैतद्ब्रवीमि ते\n",
    "02045057c": "दैवमेव परं मन्ये येनैतदुपपद्यते\n",
    "02045058a": "इत्युक्तो विदुरो धीमान्नैतदस्तीति चिन्तयन्\n",
    "02045058c": "आपगेयं महाप्राज्ञमभ्यगच्छत्सुदुःखितः\n",
    "02046001": "जनमेजय उवाच\n",
    "02046001a": "कथं समभवद्द्यूतं भ्रातॄणां तन्महात्ययम्\n",
    "02046001c": "यत्र तद्व्यसनं प्राप्तं पाण्डवैर्मे पितामहैः\n",
    "02046002a": "के च तत्र सभास्तारा राजानो ब्रह्मवित्तम\n",
    "02046002c": "के चैनमन्वमोदन्त के चैनं प्रत्यषेधयन्\n",
    "02046003a": "विस्तरेणैतदिच्छामि कथ्यमानं त्वया द्विज\n",
    "02046003c": "मूलं ह्येतद्विनाशस्य पृथिव्या द्विजसत्तम\n",
    "02046004": "सूत उवाच\n",
    "02046004a": "एवमुक्तस्तदा राज्ञा व्यासशिष्यः प्रतापवान्\n",
    "02046004c": "आचचक्षे यथावृत्तं तत्सर्वं सर्ववेदवित्\n",
    "02046005": "वैशंपायन उवाच\n",
    "02046005a": "शृणु मे विस्तरेणेमां कथां भरतसत्तम\n",
    "02046005c": "भूय एव महाराज यदि ते श्रवणे मतिः\n",
    "02046006a": "विदुरस्य मतं ज्ञात्वा धृतराष्ट्रोऽम्बिकासुतः\n",
    "02046006c": "दुर्योधनमिदं वाक्यमुवाच विजने पुनः\n",
    "02046007a": "अलं द्यूतेन गान्धारे विदुरो न प्रशंसति\n",
    "02046007c": "न ह्यसौ सुमहाबुद्धिरहितं नो वदिष्यति\n",
    "02046008a": "हितं हि परमं मन्ये विदुरो यत्प्रभाषते\n",
    "02046008c": "क्रियतां पुत्र तत्सर्वमेतन्मन्ये हितं तव\n",
    "02046009a": "देवर्षिर्वासवगुरुर्देवराजाय धीमते\n",
    "02046009c": "यत्प्राह शास्त्रं भगवान्बृहस्पतिरुदारधीः\n",
    "02046010a": "तद्वेद विदुरः सर्वं सरहस्यं महाकविः\n",
    "02046010c": "स्थितश्च वचने तस्य सदाहमपि पुत्रक\n",
    "02046011a": "विदुरो वापि मेधावी कुरूणां प्रवरो मतः\n",
    "02046011c": "उद्धवो वा महाबुद्धिर्वृष्णीनामर्चितो नृप\n",
    "02046012a": "द्यूतेन तदलं पुत्र द्यूते भेदो हि दृश्यते\n",
    "02046012c": "भेदे विनाशो राज्यस्य तत्पुत्र परिवर्जय\n",
    "02046013a": "पित्रा मात्रा च पुत्रस्य यद्वै कार्यं परं स्मृतम्\n",
    "02046013c": "प्राप्तस्त्वमसि तत्तात पितृपैतामहं पदम्\n",
    "02046014a": "अधीतवान्कृती शास्त्रे लालितः सततं गृहे\n",
    "02046014c": "भ्रातृज्येष्ठः स्थितो राज्ये विन्दसे किं न शोभनम्\n",
    "02046015a": "पृथग्जनैरलभ्यं यद्भोजनाच्छादनं परम्\n",
    "02046015c": "तत्प्राप्तोऽसि महाबाहो कस्माच्छोचसि पुत्रक\n",
    "02046016a": "स्फीतं राष्ट्रं महाबाहो पितृपैतामहं महत्\n",
    "02046016c": "नित्यमाज्ञापयन्भासि दिवि देवेश्वरो यथा\n",
    "02046017a": "तस्य ते विदितप्रज्ञ शोकमूलमिदं कथम्\n",
    "02046017c": "समुत्थितं दुःखतरं तन्मे शंसितुमर्हसि\n",
    "02046018": "दुर्योधन उवाच\n",
    "02046018a": "अश्नाम्याच्छादयामीति प्रपश्यन्पापपूरुषः\n",
    "02046018c": "नामर्षं कुरुते यस्तु पुरुषः सोऽधमः स्मृतः\n",
    "02046019a": "न मां प्रीणाति राजेन्द्र लक्ष्मीः साधारणा विभो\n",
    "02046019c": "ज्वलितामिव कौन्तेये श्रियं दृष्ट्वा च विव्यथे\n",
    "02046020a": "सर्वां हि पृथिवीं दृष्ट्वा युधिष्ठिरवशानुगाम्\n",
    "02046020c": "स्थिरोऽस्मि योऽहं जीवामि दुःखादेतद्ब्रवीमि ते\n",
    "02046021a": "आवर्जिता इवाभान्ति निघ्नाश्चैत्रकिकौकुराः\n",
    "02046021c": "कारस्करा लोहजङ्घा युधिष्ठिरनिवेशने\n",
    "02046022a": "हिमवत्सागरानूपाः सर्वरत्नाकरास्तथा\n",
    "02046022c": "अन्त्याः सर्वे पर्युदस्ता युधिष्ठिरनिवेशने\n",
    "02046023a": "ज्येष्ठोऽयमिति मां मत्वा श्रेष्ठश्चेति विशां पते\n",
    "02046023c": "युधिष्ठिरेण सत्कृत्य युक्तो रत्नपरिग्रहे\n",
    "02046024a": "उपस्थितानां रत्नानां श्रेष्ठानामर्घहारिणाम्\n",
    "02046024c": "नादृश्यत परः प्रान्तो नापरस्तत्र भारत\n",
    "02046025a": "न मे हस्तः समभवद्वसु तत्प्रतिगृह्णतः\n",
    "02046025c": "प्रातिष्ठन्त मयि श्रान्ते गृह्य दूराहृतं वसु\n",
    "02046026a": "कृतां बिन्दुसरोरत्नैर्मयेन स्फाटिकच्छदाम्\n",
    "02046026c": "अपश्यं नलिनीं पूर्णामुदकस्येव भारत\n",
    "02046027a": "वस्त्रमुत्कर्षति मयि प्राहसत्स वृकोदरः\n",
    "02046027c": "शत्रोरृद्धिविशेषेण विमूढं रत्नवर्जितम्\n",
    "02046028a": "तत्र स्म यदि शक्तः स्यां पातयेयं वृकोदरम्\n",
    "02046028c": "सपत्नेनावहासो हि स मां दहति भारत\n",
    "02046029a": "पुनश्च तादृशीमेव वापीं जलजशालिनीम्\n",
    "02046029c": "मत्वा शिलासमां तोये पतितोऽस्मि नराधिप\n",
    "02046030a": "तत्र मां प्राहसत्कृष्णः पार्थेन सह सस्वनम्\n",
    "02046030c": "द्रौपदी च सह स्त्रीभिर्व्यथयन्ती मनो मम\n",
    "02046031a": "क्लिन्नवस्त्रस्य च जले किंकरा राजचोदिताः\n",
    "02046031c": "ददुर्वासांसि मेऽन्यानि तच्च दुःखतरं मम\n",
    "02046032a": "प्रलम्भं च शृणुष्वान्यं गदतो मे नराधिप\n",
    "02046032c": "अद्वारेण विनिर्गच्छन्द्वारसंस्थानरूपिणा\n",
    "02046032e": "अभिहत्य शिलां भूयो ललाटेनास्मि विक्षतः\n",
    "02046033a": "तत्र मां यमजौ दूरादालोक्य ललितौ किल\n",
    "02046033c": "बाहुभिः परिगृह्णीतां शोचन्तौ सहितावुभौ\n",
    "02046034a": "उवाच सहदेवस्तु तत्र मां विस्मयन्निव\n",
    "02046034c": "इदं द्वारमितो गच्छ राजन्निति पुनः पुनः\n",
    "02046035a": "नामधेयानि रत्नानां पुरस्तान्न श्रुतानि मे\n",
    "02046035c": "यानि दृष्टानि मे तस्यां मनस्तपति तच्च मे\n",
    "02047001": "दुर्योधन उवाच\n",
    "02047001a": "यन्मया पाण्डवानां तु दृष्टं तच्छृणु भारत\n",
    "02047001c": "आहृतं भूमिपालैर्हि वसु मुख्यं ततस्ततः\n",
    "02047002a": "न विन्दे दृढमात्मानं दृष्ट्वाहं तदरेर्धनम्\n",
    "02047002c": "फलतो भूमितो वापि प्रतिपद्यस्व भारत\n",
    "02047003a": "ऐडांश्चैलान्वार्षदंशाञ्जातरूपपरिष्कृतान्\n",
    "02047003c": "प्रावाराजिनमुख्यांश्च काम्बोजः प्रददौ वसु\n",
    "02047004a": "अश्वांस्तित्तिरिकल्माषांस्त्रिशतं शुकनासिकान्\n",
    "02047004c": "उष्ट्रवामीस्त्रिशतं च पुष्टाः पीलुशमीङ्गुदैः\n",
    "02047005a": "गोवासना ब्राह्मणाश्च दासमीयाश्च सर्वशः\n",
    "02047005c": "प्रीत्यर्थं ते महाभागा धर्मराज्ञो महात्मनः\n",
    "02047005e": "त्रिखर्वं बलिमादाय द्वारि तिष्ठन्ति वारिताः\n",
    "02047006a": "कमण्डलूनुपादाय जातरूपमयाञ्शुभान्\n",
    "02047006c": "एवं बलिं प्रदायाथ प्रवेशं लेभिरे ततः\n",
    "02047007a": "शतं दासीसहस्राणां कार्पासिकनिवासिनाम्\n",
    "02047007c": "श्यामास्तन्व्यो दीर्घकेश्यो हेमाभरणभूषिताः\n",
    "02047007e": "शूद्रा विप्रोत्तमार्हाणि राङ्कवान्यजिनानि च\n",
    "02047008a": "बलिं च कृत्स्नमादाय भरुकच्छनिवासिनः\n",
    "02047008c": "उपनिन्युर्महाराज हयान्गान्धारदेशजान्\n",
    "02047009a": "इन्द्रकृष्टैर्वर्तयन्ति धान्यैर्नदीमुखैश्च ये\n",
    "02047009c": "समुद्रनिष्कुटे जाताः परिसिन्धु च मानवाः\n",
    "02047010a": "ते वैरामाः पारदाश्च वङ्गाश्च कितवैः सह\n",
    "02047010c": "विविधं बलिमादाय रत्नानि विविधानि च\n",
    "02047011a": "अजाविकं गोहिरण्यं खरोष्ट्रं फलजं मधु\n",
    "02047011c": "कम्बलान्विविधांश्चैव द्वारि तिष्ठन्ति वारिताः\n",
    "02047012a": "प्राग्ज्योतिषाधिपः शूरो म्लेच्छानामधिपो बली\n",
    "02047012c": "यवनैः सहितो राजा भगदत्तो महारथः\n",
    "02047013a": "आजानेयान्हयाञ्शीघ्रानादायानिलरंहसः\n",
    "02047013c": "बलिं च कृत्स्नमादाय द्वारि तिष्ठति वारितः\n",
    "02047014a": "अश्मसारमयं भाण्डं शुद्धदन्तत्सरूनसीन्\n",
    "02047014c": "प्राग्ज्योतिषोऽथ तद्दत्त्वा भगदत्तोऽव्रजत्तदा\n",
    "02047015a": "द्व्यक्षांस्त्र्यक्षाँल्ललाटाक्षान्नानादिग्भ्यः समागतान्\n",
    "02047015c": "औष्णीषाननिवासांश्च बाहुकान्पुरुषादकान्\n",
    "02047016a": "एकपादांश्च तत्राहमपश्यं द्वारि वारितान्\n",
    "02047016c": "बल्यर्थं ददतस्तस्मै हिरण्यं रजतं बहु\n",
    "02047017a": "इन्द्रगोपकवर्णाभाञ्शुकवर्णान्मनोजवान्\n",
    "02047017c": "तथैवेन्द्रायुधनिभान्संध्याभ्रसदृशानपि\n",
    "02047018a": "अनेकवर्णानारण्यान्गृहीत्वाश्वान्मनोजवान्\n",
    "02047018c": "जातरूपमनर्घ्यं च ददुस्तस्यैकपादकाः\n",
    "02047019a": "चीनान्हूणाञ्शकानोड्रान्पर्वतान्तरवासिनः\n",
    "02047019c": "वार्ष्णेयान्हारहूणांश्च कृष्णान्हैमवतांस्तथा\n",
    "02047020a": "न पारयाम्यभिगतान्विविधान्द्वारि वारितान्\n",
    "02047020c": "बल्यर्थं ददतस्तस्य नानारूपाननेकशः\n",
    "02047021a": "कृष्णग्रीवान्महाकायान्रासभाञ्शतपातिनः\n",
    "02047021c": "आहार्षुर्दशसाहस्रान्विनीतान्दिक्षु विश्रुतान्\n",
    "02047022a": "प्रमाणरागस्पर्शाढ्यं बाह्लीचीनसमुद्भवम्\n",
    "02047022c": "और्णं च राङ्कवं चैव कीटजं पट्टजं तथा\n",
    "02047023a": "कुट्टीकृतं तथैवान्यत्कमलाभं सहस्रशः\n",
    "02047023c": "श्लक्ष्णं वस्त्रमकार्पासमाविकं मृदु चाजिनम्\n",
    "02047024a": "निशितांश्चैव दीर्घासीनृष्टिशक्तिपरश्वधान्\n",
    "02047024c": "अपरान्तसमुद्भूतांस्तथैव परशूञ्शितान्\n",
    "02047025a": "रसान्गन्धांश्च विविधान्रत्नानि च सहस्रशः\n",
    "02047025c": "बलिं च कृत्स्नमादाय द्वारि तिष्ठन्ति वारिताः\n",
    "02047026a": "शकास्तुखाराः कङ्काश्च रोमशाः शृङ्गिणो नराः\n",
    "02047026c": "महागमान्दूरगमान्गणितानर्बुदं हयान्\n",
    "02047027a": "कोटिशश्चैव बहुशः सुवर्णं पद्मसंमितम्\n",
    "02047027c": "बलिमादाय विविधं द्वारि तिष्ठन्ति वारिताः\n",
    "02047028a": "आसनानि महार्हाणि यानानि शयनानि च\n",
    "02047028c": "मणिकाञ्चनचित्राणि गजदन्तमयानि च\n",
    "02047029a": "रथांश्च विविधाकाराञ्जातरूपपरिष्कृतान्\n",
    "02047029c": "हयैर्विनीतैः संपन्नान्वैयाघ्रपरिवारणान्\n",
    "02047030a": "विचित्रांश्च परिस्तोमान्रत्नानि च सहस्रशः\n",
    "02047030c": "नाराचानर्धनाराचाञ्शस्त्राणि विविधानि च\n",
    "02047031a": "एतद्दत्त्वा महद्द्रव्यं पूर्वदेशाधिपो नृपः\n",
    "02047031c": "प्रविष्टो यज्ञसदनं पाण्डवस्य महात्मनः\n",
    "02048001": "दुर्योधन उवाच\n",
    "02048001a": "दायं तु तस्मै विविधं शृणु मे गदतोऽनघ\n",
    "02048001c": "यज्ञार्थं राजभिर्दत्तं महान्तं धनसंचयम्\n",
    "02048002a": "मेरुमन्दरयोर्मध्ये शैलोदामभितो नदीम्\n",
    "02048002c": "ये ते कीचकवेणूनां छायां रम्यामुपासते\n",
    "02048003a": "खशा एकाशनाज्योहाः प्रदरा दीर्घवेणवः\n",
    "02048003c": "पशुपाश्च कुणिन्दाश्च तङ्गणाः परतङ्गणाः\n",
    "02048004a": "ते वै पिपीलिकं नाम वरदत्तं पिपीलिकैः\n",
    "02048004c": "जातरूपं द्रोणमेयमहार्षुः पुञ्जशो नृपाः\n",
    "02048005a": "कृष्णाँल्ललामांश्चमराञ्शुक्लांश्चान्याञ्शशिप्रभान्\n",
    "02048005c": "हिमवत्पुष्पजं चैव स्वादु क्षौद्रं तथा बहु\n",
    "02048006a": "उत्तरेभ्यः कुरुभ्यश्चाप्यपोढं माल्यमम्बुभिः\n",
    "02048006c": "उत्तरादपि कैलासादोषधीः सुमहाबलाः\n",
    "02048007a": "पार्वतीया बलिं चान्यमाहृत्य प्रणताः स्थिताः\n",
    "02048007c": "अजातशत्रोर्नृपतेर्द्वारि तिष्ठन्ति वारिताः\n",
    "02048008a": "ये परार्धे हिमवतः सूर्योदयगिरौ नृपाः\n",
    "02048008c": "वारिषेणसमुद्रान्ते लोहित्यमभितश्च ये\n",
    "02048008e": "फलमूलाशना ये च किराताश्चर्मवाससः\n",
    "02048009a": "चन्दनागुरुकाष्ठानां भारान्कालीयकस्य च\n",
    "02048009c": "चर्मरत्नसुवर्णानां गन्धानां चैव राशयः\n",
    "02048010a": "कैरातिकानामयुतं दासीनां च विशां पते\n",
    "02048010c": "आहृत्य रमणीयार्थान्दूरजान्मृगपक्षिणः\n",
    "02048011a": "निचितं पर्वतेभ्यश्च हिरण्यं भूरिवर्चसम्\n",
    "02048011c": "बलिं च कृत्स्नमादाय द्वारि तिष्ठन्ति वारिताः\n",
    "02048012a": "कायव्या दरदा दार्वाः शूरा वैयमकास्तथा\n",
    "02048012c": "औदुम्बरा दुर्विभागाः पारदा बाह्लिकैः सह\n",
    "02048013a": "काश्मीराः कुन्दमानाश्च पौरका हंसकायनाः\n",
    "02048013c": "शिबित्रिगर्तयौधेया राजन्या मद्रकेकयाः\n",
    "02048014a": "अम्बष्ठाः कौकुरास्तार्क्ष्या वस्त्रपाः पह्लवैः सह\n",
    "02048014c": "वसातयः समौलेयाः सह क्षुद्रकमालवैः\n",
    "02048015a": "शौण्डिकाः कुक्कुराश्चैव शकाश्चैव विशां पते\n",
    "02048015c": "अङ्गा वङ्गाश्च पुण्ड्राश्च शानवत्या गयास्तथा\n",
    "02048016a": "सुजातयः श्रेणिमन्तः श्रेयांसः शस्त्रपाणयः\n",
    "02048016c": "आहार्षुः क्षत्रिया वित्तं शतशोऽजातशत्रवे\n",
    "02048017a": "वङ्गाः कलिङ्गपतयस्ताम्रलिप्ताः सपुण्ड्रकाः\n",
    "02048017c": "दुकूलं कौशिकं चैव पत्रोर्णं प्रावरानपि\n",
    "02048018a": "तत्र स्म द्वारपालैस्ते प्रोच्यन्ते राजशासनात्\n",
    "02048018c": "कृतकाराः सुबलयस्ततो द्वारमवाप्स्यथ\n",
    "02048019a": "ईषादन्तान्हेमकक्षान्पद्मवर्णान्कुथावृतान्\n",
    "02048019c": "शैलाभान्नित्यमत्तांश्च अभितः काम्यकं सरः\n",
    "02048020a": "दत्त्वैकैको दशशतान्कुञ्जरान्कवचावृतान्\n",
    "02048020c": "क्षमावतः कुलीनांश्च द्वारेण प्राविशंस्ततः\n",
    "02048021a": "एते चान्ये च बहवो गणा दिग्भ्यः समागताः\n",
    "02048021c": "अन्यैश्चोपाहृतान्यत्र रत्नानीह महात्मभिः\n",
    "02048022a": "राजा चित्ररथो नाम गन्धर्वो वासवानुगः\n",
    "02048022c": "शतानि चत्वार्यददद्धयानां वातरंहसाम्\n",
    "02048023a": "तुम्बुरुस्तु प्रमुदितो गन्धर्वो वाजिनां शतम्\n",
    "02048023c": "आम्रपत्रसवर्णानामददद्धेममालिनाम्\n",
    "02048024a": "कृती तु राजा कौरव्य शूकराणां विशां पते\n",
    "02048024c": "अददद्गजरत्नानां शतानि सुबहून्यपि\n",
    "02048025a": "विराटेन तु मत्स्येन बल्यर्थं हेममालिनाम्\n",
    "02048025c": "कुञ्जराणां सहस्रे द्वे मत्तानां समुपाहृते\n",
    "02048026a": "पांशुराष्ट्राद्वसुदानो राजा षड्विंशतिं गजान्\n",
    "02048026c": "अश्वानां च सहस्रे द्वे राजन्काञ्चनमालिनाम्\n",
    "02048027a": "जवसत्त्वोपपन्नानां वयःस्थानां नराधिप\n",
    "02048027c": "बलिं च कृत्स्नमादाय पाण्डवेभ्यो न्यवेदयत्\n",
    "02048028a": "यज्ञसेनेन दासीनां सहस्राणि चतुर्दश\n",
    "02048028c": "दासानामयुतं चैव सदाराणां विशां पते\n",
    "02048029a": "गजयुक्ता महाराज रथाः षड्विंशतिस्तथा\n",
    "02048029c": "राज्यं च कृत्स्नं पार्थेभ्यो यज्ञार्थं वै निवेदितम्\n",
    "02048030a": "समुद्रसारं वैडूर्यं मुक्ताः शङ्खांस्तथैव च\n",
    "02048030c": "शतशश्च कुथांस्तत्र सिंहलाः समुपाहरन्\n",
    "02048031a": "संवृता मणिचीरैस्तु श्यामास्ताम्रान्तलोचनाः\n",
    "02048031c": "तान्गृहीत्वा नरास्तत्र द्वारि तिष्ठन्ति वारिताः\n",
    "02048032a": "प्रीत्यर्थं ब्राह्मणाश्चैव क्षत्रियाश्च विनिर्जिताः\n",
    "02048032c": "उपाजह्रुर्विशश्चैव शूद्राः शुश्रूषवोऽपि च\n",
    "02048032e": "प्रीत्या च बहुमानाच्च अभ्यगच्छन्युधिष्ठिरम्\n",
    "02048033a": "सर्वे म्लेच्छाः सर्ववर्णा आदिमध्यान्तजास्तथा\n",
    "02048033c": "नानादेशसमुत्थैश्च नानाजातिभिरागतैः\n",
    "02048033e": "पर्यस्त इव लोकोऽयं युधिष्ठिरनिवेशने\n",
    "02048034a": "उच्चावचानुपग्राहान्राजभिः प्रहितान्बहून्\n",
    "02048034c": "शत्रूणां पश्यतो दुःखान्मुमूर्षा मेऽद्य जायते\n",
    "02048035a": "भृत्यास्तु ये पाण्डवानां तांस्ते वक्ष्यामि भारत\n",
    "02048035c": "येषामामं च पक्वं च संविधत्ते युधिष्ठिरः\n",
    "02048036a": "अयुतं त्रीणि पद्मानि गजारोहाः ससादिनः\n",
    "02048036c": "रथानामर्बुदं चापि पादाता बहवस्तथा\n",
    "02048037a": "प्रमीयमाणमारब्धं पच्यमानं तथैव च\n",
    "02048037c": "विसृज्यमानं चान्यत्र पुण्याहस्वन एव च\n",
    "02048038a": "नाभुक्तवन्तं नाहृष्टं नासुभिक्षं कथंचन\n",
    "02048038c": "अपश्यं सर्ववर्णानां युधिष्ठिरनिवेशने\n",
    "02048039a": "अष्टाशीतिसहस्राणि स्नातका गृहमेधिनः\n",
    "02048039c": "त्रिंशद्दासीक एकैको यान्बिभर्ति युधिष्ठिरः\n",
    "02048039e": "सुप्रीताः परितुष्टाश्च तेऽप्याशंसन्त्यरिक्षयम्\n",
    "02048040a": "दशान्यानि सहस्राणि यतीनामूर्ध्वरेतसाम्\n",
    "02048040c": "भुञ्जते रुक्मपात्रीषु युधिष्ठिरनिवेशने\n",
    "02048041a": "भुक्ताभुक्तं कृताकृतं सर्वमाकुब्जवामनम्\n",
    "02048041c": "अभुञ्जाना याज्ञसेनी प्रत्यवैक्षद्विशां पते\n",
    "02048042a": "द्वौ करं न प्रयच्छेतां कुन्तीपुत्राय भारत\n",
    "02048042c": "वैवाहिकेन पाञ्चालाः सख्येनान्धकवृष्णयः\n",
    "02049001": "दुर्योधन उवाच\n",
    "02049001a": "आर्यास्तु ये वै राजानः सत्यसंधा महाव्रताः\n",
    "02049001c": "पर्याप्तविद्या वक्तारो वेदान्तावभृथाप्लुताः\n",
    "02049002a": "धृतिमन्तो ह्रीनिषेधा धर्मात्मानो यशस्विनः\n",
    "02049002c": "मूर्धाभिषिक्तास्ते चैनं राजानः पर्युपासते\n",
    "02049003a": "दक्षिणार्थं समानीता राजभिः कांस्यदोहनाः\n",
    "02049003c": "आरण्या बहुसाहस्रा अपश्यं तत्र तत्र गाः\n",
    "02049004a": "आजह्रुस्तत्र सत्कृत्य स्वयमुद्यम्य भारत\n",
    "02049004c": "अभिषेकार्थमव्यग्रा भाण्डमुच्चावचं नृपाः\n",
    "02049005a": "बाह्लीको रथमाहार्षीज्जाम्बूनदपरिष्कृतम्\n",
    "02049005c": "सुदक्षिणस्तं युयुजे श्वेतैः काम्बोजजैर्हयैः\n",
    "02049006a": "सुनीथोऽप्रतिमं तस्य अनुकर्षं महायशाः\n",
    "02049006c": "ध्वजं चेदिपतिः क्षिप्रमहार्षीत्स्वयमुद्यतम्\n",
    "02049007a": "दाक्षिणात्यः संनहनं स्रगुष्णीषे च मागधः\n",
    "02049007c": "वसुदानो महेष्वासो गजेन्द्रं षष्टिहायनम्\n",
    "02049008a": "मत्स्यस्त्वक्षानवाबध्नादेकलव्य उपानहौ\n",
    "02049008c": "आवन्त्यस्त्वभिषेकार्थमापो बहुविधास्तथा\n",
    "02049009a": "चेकितान उपासङ्गं धनुः काश्य उपाहरत्\n",
    "02049009c": "असिं रुक्मत्सरुं शल्यः शैक्यं काञ्चनभूषणम्\n",
    "02049010a": "अभ्यषिञ्चत्ततो धौम्यो व्यासश्च सुमहातपाः\n",
    "02049010c": "नारदं वै पुरस्कृत्य देवलं चासितं मुनिम्\n",
    "02049011a": "प्रीतिमन्त उपातिष्ठन्नभिषेकं महर्षयः\n",
    "02049011c": "जामदग्न्येन सहितास्तथान्ये वेदपारगाः\n",
    "02049012a": "अभिजग्मुर्महात्मानं मन्त्रवद्भूरिदक्षिणम्\n",
    "02049012c": "महेन्द्रमिव देवेन्द्रं दिवि सप्तर्षयो यथा\n",
    "02049013a": "अधारयच्छत्रमस्य सात्यकिः सत्यविक्रमः\n",
    "02049013c": "धनंजयश्च व्यजने भीमसेनश्च पाण्डवः\n",
    "02049014a": "उपागृह्णाद्यमिन्द्राय पुराकल्पे प्रजापतिः\n",
    "02049014c": "तमस्मै शङ्खमाहार्षीद्वारुणं कलशोदधिः\n",
    "02049015a": "सिक्तं निष्कसहस्रेण सुकृतं विश्वकर्मणा\n",
    "02049015c": "तेनाभिषिक्तः कृष्णेन तत्र मे कश्मलोऽभवत्\n",
    "02049016a": "गच्छन्ति पूर्वादपरं समुद्रं चापि दक्षिणम्\n",
    "02049016c": "उत्तरं तु न गच्छन्ति विना तात पतत्रिभिः\n",
    "02049017a": "तत्र स्म दध्मुः शतशः शङ्खान्मङ्गल्यकारणात्\n",
    "02049017c": "प्राणदंस्ते समाध्मातास्तत्र रोमाणि मेऽहृषन्\n",
    "02049018a": "प्रणता भूमिपाश्चापि पेतुर्हीनाः स्वतेजसा\n",
    "02049018c": "धृष्टद्युम्नः पाण्डवाश्च सात्यकिः केशवोऽष्टमः\n",
    "02049019a": "सत्त्वस्थाः शौर्यसंपन्ना अन्योन्यप्रियकारिणः\n",
    "02049019c": "विसंज्ञान्भूमिपान्दृष्ट्वा मां च ते प्राहसंस्तदा\n",
    "02049020a": "ततः प्रहृष्टो बीभत्सुः प्रादाद्धेमविषाणिनाम्\n",
    "02049020c": "शतान्यनडुहां पञ्च द्विजमुख्येषु भारत\n",
    "02049021a": "नैवं शम्बरहन्ताभूद्यौवनाश्वो मनुर्न च\n",
    "02049021c": "न च राजा पृथुर्वैन्यो न चाप्यासीद्भगीरथः\n",
    "02049022a": "यथातिमात्रं कौन्तेयः श्रिया परमया युतः\n",
    "02049022c": "राजसूयमवाप्यैवं हरिश्चन्द्र इव प्रभुः\n",
    "02049023a": "एतां दृष्ट्वा श्रियं पार्थे हरिश्चन्द्रे यथा विभो\n",
    "02049023c": "कथं नु जीवितं श्रेयो मम पश्यसि भारत\n",
    "02049024a": "अन्धेनेव युगं नद्धं विपर्यस्तं नराधिप\n",
    "02049024c": "कनीयांसो विवर्धन्ते ज्येष्ठा हीयन्ति भारत\n",
    "02049025a": "एवं दृष्ट्वा नाभिविन्दामि शर्म; परीक्षमाणोऽपि कुरुप्रवीर\n",
    "02049025c": "तेनाहमेवं कृशतां गतश्च; विवर्णतां चैव सशोकतां च\n",
    "02050001": "धृतराष्ट्र उवाच\n",
    "02050001a": "त्वं वै ज्येष्ठो ज्यैष्ठिनेयः पुत्र मा पाण्डवान्द्विषः\n",
    "02050001c": "द्वेष्टा ह्यसुखमादत्ते यथैव निधनं तथा\n",
    "02050002a": "अव्युत्पन्नं समानार्थं तुल्यमित्रं युधिष्ठिरम्\n",
    "02050002c": "अद्विषन्तं कथं द्विष्यात्त्वादृशो भरतर्षभ\n",
    "02050003a": "तुल्याभिजनवीर्यश्च कथं भ्रातुः श्रियं नृप\n",
    "02050003c": "पुत्र कामयसे मोहान्मैवं भूः शाम्य साध्विह\n",
    "02050004a": "अथ यज्ञविभूतिं तां काङ्क्षसे भरतर्षभ\n",
    "02050004c": "ऋत्विजस्तव तन्वन्तु सप्ततन्तुं महाध्वरम्\n",
    "02050005a": "आहरिष्यन्ति राजानस्तवापि विपुलं धनम्\n",
    "02050005c": "प्रीत्या च बहुमानाच्च रत्नान्याभरणानि च\n",
    "02050006a": "अनर्थाचरितं तात परस्वस्पृहणं भृशम्\n",
    "02050006c": "स्वसंतुष्टः स्वधर्मस्थो यः स वै सुखमेधते\n",
    "02050007a": "अव्यापारः परार्थेषु नित्योद्योगः स्वकर्मसु\n",
    "02050007c": "उद्यमो रक्षणे स्वेषामेतद्वैभवलक्षणम्\n",
    "02050008a": "विपत्तिष्वव्यथो दक्षो नित्यमुत्थानवान्नरः\n",
    "02050008c": "अप्रमत्तो विनीतात्मा नित्यं भद्राणि पश्यति\n",
    "02050009a": "अन्तर्वेद्यां ददद्वित्तं कामाननुभवन्प्रियान्\n",
    "02050009c": "क्रीडन्स्त्रीभिर्निरातङ्कः प्रशाम्य भरतर्षभ\n",
    "02050010": "दुर्योधन उवाच\n",
    "02050010a": "जानन्वै मोहयसि मां नावि नौरिव संयता\n",
    "02050010c": "स्वार्थे किं नावधानं ते उताहो द्वेष्टि मां भवान्\n",
    "02050011a": "न सन्तीमे धार्तराष्ट्रा येषां त्वमनुशासिता\n",
    "02050011c": "भविष्यमर्थमाख्यासि सदा त्वं कृत्यमात्मनः\n",
    "02050012a": "परप्रणेयोऽग्रणीर्हि यश्च मार्गात्प्रमुह्यति\n",
    "02050012c": "पन्थानमनुगच्छेयुः कथं तस्य पदानुगाः\n",
    "02050013a": "राजन्परिगतप्रज्ञो वृद्धसेवी जितेन्द्रियः\n",
    "02050013c": "प्रतिपन्नान्स्वकार्येषु संमोहयसि नो भृशम्\n",
    "02050014a": "लोकवृत्ताद्राजवृत्तमन्यदाह बृहस्पतिः\n",
    "02050014c": "तस्माद्राज्ञा प्रयत्नेन स्वार्थश्चिन्त्यः सदैव हि\n",
    "02050015a": "क्षत्रियस्य महाराज जये वृत्तिः समाहिता\n",
    "02050015c": "स वै धर्मोऽस्त्वधर्मो वा स्ववृत्तौ भरतर्षभ\n",
    "02050016a": "प्रकालयेद्दिशः सर्वाः प्रतोदेनेव सारथिः\n",
    "02050016c": "प्रत्यमित्रश्रियं दीप्तां बुभूषुर्भरतर्षभ\n",
    "02050017a": "प्रच्छन्नो वा प्रकाशो वा यो योगो रिपुबाधनः\n",
    "02050017c": "तद्वै शस्त्रं शस्त्रविदां न शस्त्रं छेदनं स्मृतम्\n",
    "02050018a": "असंतोषः श्रियो मूलं तस्मात्तं कामयाम्यहम्\n",
    "02050018c": "समुच्छ्रये यो यतते स राजन्परमो नयी\n",
    "02050019a": "ममत्वं हि न कर्तव्यमैश्वर्ये वा धनेऽपि वा\n",
    "02050019c": "पूर्वावाप्तं हरन्त्यन्ये राजधर्मं हि तं विदुः\n",
    "02050020a": "अद्रोहे समयं कृत्वा चिच्छेद नमुचेः शिरः\n",
    "02050020c": "शक्रः सा हि मता तस्य रिपौ वृत्तिः सनातनी\n",
    "02050021a": "द्वावेतौ ग्रसते भूमिः सर्पो बिलशयानिव\n",
    "02050021c": "राजानं चाविरोद्धारं ब्राह्मणं चाप्रवासिनम्\n",
    "02050022a": "नास्ति वै जातितः शत्रुः पुरुषस्य विशां पते\n",
    "02050022c": "येन साधारणी वृत्तिः स शत्रुर्नेतरो जनः\n",
    "02050023a": "शत्रुपक्षं समृध्यन्तं यो मोहात्समुपेक्षते\n",
    "02050023c": "व्याधिराप्यायित इव तस्य मूलं छिनत्ति सः\n",
    "02050024a": "अल्पोऽपि ह्यरिरत्यन्तं वर्धमानपराक्रमः\n",
    "02050024c": "वल्मीको मूलज इव ग्रसते वृक्षमन्तिकात्\n",
    "02050025a": "आजमीढ रिपोर्लक्ष्मीर्मा ते रोचिष्ट भारत\n",
    "02050025c": "एष भारः सत्त्ववतां नयः शिरसि धिष्ठितः\n",
    "02050026a": "जन्मवृद्धिमिवार्थानां यो वृद्धिमभिकाङ्क्षते\n",
    "02050026c": "एधते ज्ञातिषु स वै सद्योवृद्धिर्हि विक्रमः\n",
    "02050027a": "नाप्राप्य पाण्डवैश्वर्यं संशयो मे भविष्यति\n",
    "02050027c": "अवाप्स्ये वा श्रियं तां हि शेष्ये वा निहतो युधि\n",
    "02050028a": "अतादृशस्य किं मेऽद्य जीवितेन विशां पते\n",
    "02050028c": "वर्धन्ते पाण्डवा नित्यं वयं तु स्थिरवृद्धयः\n",
    "02051001": "शकुनिरुवाच\n",
    "02051001a": "यां त्वमेतां श्रियं दृष्ट्वा पाण्डुपुत्रे युधिष्ठिरे\n",
    "02051001c": "तप्यसे तां हरिष्यामि द्यूतेनाहूयतां परः\n",
    "02051002a": "अगत्वा संशयमहमयुद्ध्वा च चमूमुखे\n",
    "02051002c": "अक्षान्क्षिपन्नक्षतः सन्विद्वानविदुषो जये\n",
    "02051003a": "ग्लहान्धनूंषि मे विद्धि शरानक्षांश्च भारत\n",
    "02051003c": "अक्षाणां हृदयं मे ज्यां रथं विद्धि ममास्तरम्\n",
    "02051004": "दुर्योधन उवाच\n",
    "02051004a": "अयमुत्सहते राजञ्श्रियमाहर्तुमक्षवित्\n",
    "02051004c": "द्यूतेन पाण्डुपुत्रेभ्यस्तत्तुभ्यं तात रोचताम्\n",
    "02051005": "धृतराष्ट्र उवाच\n",
    "02051005a": "स्थितोऽस्मि शासने भ्रातुर्विदुरस्य महात्मनः\n",
    "02051005c": "तेन संगम्य वेत्स्यामि कार्यस्यास्य विनिश्चयम्\n",
    "02051006": "दुर्योधन उवाच\n",
    "02051006a": "विहनिष्यति ते बुद्धिं विदुरो मुक्तसंशयः\n",
    "02051006c": "पाण्डवानां हिते युक्तो न तथा मम कौरव\n",
    "02051007a": "नारभेत्परसामर्थ्यात्पुरुषः कार्यमात्मनः\n",
    "02051007c": "मतिसाम्यं द्वयोर्नास्ति कार्येषु कुरुनन्दन\n",
    "02051008a": "भयं परिहरन्मन्द आत्मानं परिपालयन्\n",
    "02051008c": "वर्षासु क्लिन्नकटवत्तिष्ठन्नेवावसीदति\n",
    "02051009a": "न व्याधयो नापि यमः श्रेयःप्राप्तिं प्रतीक्षते\n",
    "02051009c": "यावदेव भवेत्कल्पस्तावच्छ्रेयः समाचरेत्\n",
    "02051010": "धृतराष्ट्र उवाच\n",
    "02051010a": "सर्वथा पुत्र बलिभिर्विग्रहं ते न रोचये\n",
    "02051010c": "वैरं विकारं सृजति तद्वै शस्त्रमनायसम्\n",
    "02051011a": "अनर्थमर्थं मन्यसे राजपुत्र; संग्रन्थनं कलहस्यातिघोरम्\n",
    "02051011c": "तद्वै प्रवृत्तं तु यथा कथंचि;द्विमोक्षयेच्चाप्यसिसायकांश्च\n",
    "02051012": "दुर्योधन उवाच\n",
    "02051012a": "द्यूते पुराणैर्व्यवहारः प्रणीत;स्तत्रात्ययो नास्ति न संप्रहारः\n",
    "02051012c": "तद्रोचतां शकुनेर्वाक्यमद्य; सभां क्षिप्रं त्वमिहाज्ञापयस्व\n",
    "02051013a": "स्वर्गद्वारं दीव्यतां नो विशिष्टं; तद्वर्तिनां चापि तथैव युक्तम्\n",
    "02051013c": "भवेदेवं ह्यात्मना तुल्यमेव; दुरोदरं पाण्डवैस्त्वं कुरुष्व\n",
    "02051014": "धृतराष्ट्र उवाच\n",
    "02051014a": "वाक्यं न मे रोचते यत्त्वयोक्तं; यत्ते प्रियं तत्क्रियतां नरेन्द्र\n",
    "02051014c": "पश्चात्तप्स्यसे तदुपाक्रम्य वाक्यं; न हीदृशं भावि वचो हि धर्म्यम्\n",
    "02051015a": "दृष्टं ह्येतद्विदुरेणैवमेव; सर्वं पूर्वं बुद्धिविद्यानुगेन\n",
    "02051015c": "तदेवैतदवशस्याभ्युपैति; महद्भयं क्षत्रियबीजघाति\n",
    "02051016": "वैशंपायन उवाच\n",
    "02051016a": "एवमुक्त्वा धृतराष्ट्रो मनीषी; दैवं मत्वा परमं दुस्तरं च\n",
    "02051016c": "शशासोच्चैः पुरुषान्पुत्रवाक्ये; स्थितो राजा दैवसंमूढचेताः\n",
    "02051017a": "सहस्रस्तम्भां हेमवैडूर्यचित्रां; शतद्वारां तोरणस्फाटिशृङ्गाम्\n",
    "02051017c": "सभामग्र्यां क्रोशमात्रायतां मे; तद्विस्तारामाशु कुर्वन्तु युक्ताः\n",
    "02051018a": "श्रुत्वा तस्य त्वरिता निर्विशङ्काः; प्राज्ञा दक्षास्तां तथा चक्रुराशु\n",
    "02051018c": "सर्वद्रव्याण्युपजह्रुः सभायां; सहस्रशः शिल्पिनश्चापि युक्ताः\n",
    "02051019a": "कालेनाल्पेनाथ निष्ठां गतां तां; सभां रम्यां बहुरत्नां विचित्राम्\n",
    "02051019c": "चित्रैर्हैमैरासनैरभ्युपेता;माचख्युस्ते तस्य राज्ञः प्रतीताः\n",
    "02051020a": "ततो विद्वान्विदुरं मन्त्रिमुख्य;मुवाचेदं धृतराष्ट्रो नरेन्द्रः\n",
    "02051020c": "युधिष्ठिरं राजपुत्रं हि गत्वा; मद्वाक्येन क्षिप्रमिहानयस्व\n",
    "02051021a": "सभेयं मे बहुरत्ना विचित्रा; शय्यासनैरुपपन्ना महार्हैः\n",
    "02051021c": "सा दृश्यतां भ्रातृभिः सार्धमेत्य; सुहृद्द्यूतं वर्ततामत्र चेति\n",
    "02051022a": "मतमाज्ञाय पुत्रस्य धृतराष्ट्रो नराधिपः\n",
    "02051022c": "मत्वा च दुस्तरं दैवमेतद्राजा चकार ह\n",
    "02051023a": "अन्यायेन तथोक्तस्तु विदुरो विदुषां वरः\n",
    "02051023c": "नाभ्यनन्दद्वचो भ्रातुर्वचनं चेदमब्रवीत्\n",
    "02051024a": "नाभिनन्दामि नृपते प्रैषमेतं; मैवं कृथाः कुलनाशाद्बिभेमि\n",
    "02051024c": "पुत्रैर्भिन्नैः कलहस्ते ध्रुवं स्या;देतच्छङ्के द्यूतकृते नरेन्द्र\n",
    "02051025": "धृतराष्ट्र उवाच\n",
    "02051025a": "नेह क्षत्तः कलहस्तप्स्यते मां; न चेद्दैवं प्रतिलोमं भविष्यत्\n",
    "02051025c": "धात्रा तु दिष्टस्य वशे किलेदं; सर्वं जगच्चेष्टति न स्वतन्त्रम्\n",
    "02051026a": "तदद्य विदुर प्राप्य राजानं मम शासनात्\n",
    "02051026c": "क्षिप्रमानय दुर्धर्षं कुन्तीपुत्रं युधिष्ठिरम्\n",
    "02052001": "वैशंपायन उवाच\n",
    "02052001a": "ततः प्रायाद्विदुरोऽश्वैरुदारै;र्महाजवैर्बलिभिः साधुदान्तैः\n",
    "02052001c": "बलान्नियुक्तो धृतराष्ट्रेण राज्ञा; मनीषिणां पाण्डवानां सकाशम्\n",
    "02052002a": "सोऽभिपत्य तदध्वानमासाद्य नृपतेः पुरम्\n",
    "02052002c": "प्रविवेश महाबुद्धिः पूज्यमानो द्विजातिभिः\n",
    "02052003a": "स राजगृहमासाद्य कुबेरभवनोपमम्\n",
    "02052003c": "अभ्यगच्छत धर्मात्मा धर्मपुत्रं युधिष्ठिरम्\n",
    "02052004a": "तं वै राजा सत्यधृतिर्महात्मा; अजातशत्रुर्विदुरं यथावत्\n",
    "02052004c": "पूजापूर्वं प्रतिगृह्याजमीढ;स्ततोऽपृच्छद्धृतराष्ट्रं सपुत्रम्\n",
    "02052005": "युधिष्ठिर उवाच\n",
    "02052005a": "विज्ञायते ते मनसो न प्रहर्षः; कच्चित्क्षत्तः कुशलेनागतोऽसि\n",
    "02052005c": "कच्चित्पुत्राः स्थविरस्यानुलोमा; वशानुगाश्चापि विशोऽपि कच्चित्\n",
    "02052006": "विदुर उवाच\n",
    "02052006a": "राजा महात्मा कुशली सपुत्र; आस्ते वृतो ज्ञातिभिरिन्द्रकल्पैः\n",
    "02052006c": "प्रीतो राजन्पुत्रगणैर्विनीतै;र्विशोक एवात्मरतिर्दृढात्मा\n",
    "02052007a": "इदं तु त्वां कुरुराजोऽभ्युवाच; पूर्वं पृष्ट्वा कुशलं चाव्ययं च\n",
    "02052007c": "इयं सभा त्वत्सभातुल्यरूपा; भ्रातॄणां ते पश्य तामेत्य पुत्र\n",
    "02052008a": "समागम्य भ्रातृभिः पार्थ तस्यां; सुहृद्द्यूतं क्रियतां रम्यतां च\n",
    "02052008c": "प्रीयामहे भवतः संगमेन; समागताः कुरवश्चैव सर्वे\n",
    "02052009a": "दुरोदरा विहिता ये तु तत्र; महात्मना धृतराष्ट्रेण राज्ञा\n",
    "02052009c": "तान्द्रक्ष्यसे कितवान्संनिविष्टा;नित्यागतोऽहं नृपते तज्जुषस्व\n",
    "02052010": "युधिष्ठिर उवाच\n",
    "02052010a": "द्यूते क्षत्तः कलहो विद्यते नः; को वै द्यूतं रोचयेद्बुध्यमानः\n",
    "02052010c": "किं वा भवान्मन्यते युक्तरूपं; भवद्वाक्ये सर्व एव स्थिताः स्म\n",
    "02052011": "विदुर उवाच\n",
    "02052011a": "जानाम्यहं द्यूतमनर्थमूलं; कृतश्च यत्नोऽस्य मया निवारणे\n",
    "02052011c": "राजा तु मां प्राहिणोत्त्वत्सकाशं; श्रुत्वा विद्वञ्श्रेय इहाचरस्व\n",
    "02052012": "युधिष्ठिर उवाच\n",
    "02052012a": "के तत्रान्ये कितवा दीव्यमाना; विना राज्ञो धृतराष्ट्रस्य पुत्रैः\n",
    "02052012c": "पृच्छामि त्वां विदुर ब्रूहि नस्ता;न्यैर्दीव्यामः शतशः संनिपत्य\n",
    "02052013": "विदुर उवाच\n",
    "02052013a": "गान्धारराजः शकुनिर्विशां पते; राजातिदेवी कृतहस्तो मताक्षः\n",
    "02052013c": "विविंशतिश्चित्रसेनश्च राजा; सत्यव्रतः पुरुमित्रो जयश्च\n",
    "02052014": "युधिष्ठिर उवाच\n",
    "02052014a": "महाभयाः कितवाः संनिविष्टा; मायोपधा देवितारोऽत्र सन्ति\n",
    "02052014c": "धात्रा तु दिष्टस्य वशे किलेदं; नादेवनं कितवैरद्य तैर्मे\n",
    "02052015a": "नाहं राज्ञो धृतराष्ट्रस्य शासना;न्न गन्तुमिच्छामि कवे दुरोदरम्\n",
    "02052015c": "इष्टो हि पुत्रस्य पिता सदैव; तदस्मि कर्ता विदुरात्थ मां यथा\n",
    "02052016a": "न चाकामः शकुनिना देविताहं; न चेन्मां धृष्णुराह्वयिता सभायाम्\n",
    "02052016c": "आहूतोऽहं न निवर्ते कदाचि;त्तदाहितं शाश्वतं वै व्रतं मे\n",
    "02052017": "वैशंपायन उवाच\n",
    "02052017a": "एवमुक्त्वा विदुरं धर्मराजः; प्रायात्रिकं सर्वमाज्ञाप्य तूर्णम्\n",
    "02052017c": "प्रायाच्छ्वोभूते सगणः सानुयात्रः; सह स्त्रीभिर्द्रौपदीमादिकृत्वा\n",
    "02052018a": "दैवं प्रज्ञां तु मुष्णाति तेजश्चक्षुरिवापतत्\n",
    "02052018c": "धातुश्च वशमन्वेति पाशैरिव नरः सितः\n",
    "02052019a": "इत्युक्त्वा प्रययौ राजा सह क्षत्त्रा युधिष्ठिरः\n",
    "02052019c": "अमृष्यमाणस्तत्पार्थः समाह्वानमरिंदमः\n",
    "02052020a": "बाह्लिकेन रथं दत्तमास्थाय परवीरहा\n",
    "02052020c": "परिच्छन्नो ययौ पार्थो भ्रातृभिः सह पाण्डवः\n",
    "02052021a": "राजश्रिया दीप्यमानो ययौ ब्रह्मपुरःसरः\n",
    "02052021c": "धृतराष्ट्रेण चाहूतः कालस्य समयेन च\n",
    "02052022a": "स हास्तिनपुरं गत्वा धृतराष्ट्रगृहं ययौ\n",
    "02052022c": "समियाय च धर्मात्मा धृतराष्ट्रेण पाण्डवः\n",
    "02052023a": "तथा द्रोणेन भीष्मेण कर्णेन च कृपेण च\n",
    "02052023c": "समियाय यथान्यायं द्रौणिना च विभुः सह\n",
    "02052024a": "समेत्य च महाबाहुः सोमदत्तेन चैव ह\n",
    "02052024c": "दुर्योधनेन शल्येन सौबलेन च वीर्यवान्\n",
    "02052025a": "ये चान्ये तत्र राजानः पूर्वमेव समागताः\n",
    "02052025c": "जयद्रथेन च तथा कुरुभिश्चापि सर्वशः\n",
    "02052026a": "ततः सर्वैर्महाबाहुर्भ्रातृभिः परिवारितः\n",
    "02052026c": "प्रविवेश गृहं राज्ञो धृतराष्ट्रस्य धीमतः\n",
    "02052027a": "ददर्श तत्र गान्धारीं देवीं पतिमनुव्रताम्\n",
    "02052027c": "स्नुषाभिः संवृतां शश्वत्ताराभिरिव रोहिणीम्\n",
    "02052028a": "अभिवाद्य स गान्धारीं तया च प्रतिनन्दितः\n",
    "02052028c": "ददर्श पितरं वृद्धं प्रज्ञाचक्षुषमीश्वरम्\n",
    "02052029a": "राज्ञा मूर्धन्युपाघ्रातास्ते च कौरवनन्दनाः\n",
    "02052029c": "चत्वारः पाण्डवा राजन्भीमसेनपुरोगमाः\n",
    "02052030a": "ततो हर्षः समभवत्कौरवाणां विशां पते\n",
    "02052030c": "तान्दृष्ट्वा पुरुषव्याघ्रान्पाण्डवान्प्रियदर्शनान्\n",
    "02052031a": "विविशुस्तेऽभ्यनुज्ञाता रत्नवन्ति गृहाण्यथ\n",
    "02052031c": "ददृशुश्चोपयातास्तान्द्रौपदीप्रमुखाः स्त्रियः\n",
    "02052032a": "याज्ञसेन्याः परामृद्धिं दृष्ट्वा प्रज्वलितामिव\n",
    "02052032c": "स्नुषास्ता धृतराष्ट्रस्य नातिप्रमनसोऽभवन्\n",
    "02052033a": "ततस्ते पुरुषव्याघ्रा गत्वा स्त्रीभिस्तु संविदम्\n",
    "02052033c": "कृत्वा व्यायामपूर्वाणि कृत्यानि प्रतिकर्म च\n",
    "02052034a": "ततः कृताह्निकाः सर्वे दिव्यचन्दनरूषिताः\n",
    "02052034c": "कल्याणमनसश्चैव ब्राह्मणान्स्वस्ति वाच्य च\n",
    "02052035a": "मनोज्ञमशनं भुक्त्वा विविशुः शरणान्यथ\n",
    "02052035c": "उपगीयमाना नारीभिरस्वपन्कुरुनन्दनाः\n",
    "02052036a": "जगाम तेषां सा रात्रिः पुण्या रतिविहारिणाम्\n",
    "02052036c": "स्तूयमानाश्च विश्रान्ताः काले निद्रामथात्यजन्\n",
    "02052037a": "सुखोषितास्तां रजनीं प्रातः सर्वे कृताह्निकाः\n",
    "02052037c": "सभां रम्यां प्रविविशुः कितवैरभिसंवृताम्\n",
    "02053001": "शकुनिरुवाच\n",
    "02053001a": "उपस्तीर्णा सभा राजन्रन्तुं चैते कृतक्षणाः\n",
    "02053001c": "अक्षानुप्त्वा देवनस्य समयोऽस्तु युधिष्ठिर\n",
    "02053002": "युधिष्ठिर उवाच\n",
    "02053002a": "निकृतिर्देवनं पापं न क्षात्रोऽत्र पराक्रमः\n",
    "02053002c": "न च नीतिर्ध्रुवा राजन्किं त्वं द्यूतं प्रशंससि\n",
    "02053003a": "न हि मानं प्रशंसन्ति निकृतौ कितवस्य ह\n",
    "02053003c": "शकुने मैव नो जैषीरमार्गेण नृशंसवत्\n",
    "02053004": "शकुनिरुवाच\n",
    "02053004a": "योऽन्वेति संख्यां निकृतौ विधिज्ञ;श्चेष्टास्वखिन्नः कितवोऽक्षजासु\n",
    "02053004c": "महामतिर्यश्च जानाति द्यूतं; स वै सर्वं सहते प्रक्रियासु\n",
    "02053005a": "अक्षग्लहः सोऽभिभवेत्परं न;स्तेनैव कालो भवतीदमात्थ\n",
    "02053005c": "दीव्यामहे पार्थिव मा विशङ्कां; कुरुष्व पाणं च चिरं च मा कृथाः\n",
    "02053006": "युधिष्ठिर उवाच\n",
    "02053006a": "एवमाहायमसितो देवलो मुनिसत्तमः\n",
    "02053006c": "इमानि लोकद्वाराणि यो वै संचरते सदा\n",
    "02053007a": "इदं वै देवनं पापं मायया कितवैः सह\n",
    "02053007c": "धर्मेण तु जयो युद्धे तत्परं साधु देवनम्\n",
    "02053008a": "नार्या म्लेच्छन्ति भाषाभिर्मायया न चरन्त्युत\n",
    "02053008c": "अजिह्ममशठं युद्धमेतत्सत्पुरुषव्रतम्\n",
    "02053009a": "शक्तितो ब्राह्मणान्वन्द्याञ्शिक्षितुं प्रयतामहे\n",
    "02053009c": "तद्वै वित्तं मातिदेवीर्मा जैषीः शकुने परम्\n",
    "02053010a": "नाहं निकृत्या कामये सुखान्युत धनानि वा\n",
    "02053010c": "कितवस्याप्यनिकृतेर्वृत्तमेतन्न पूज्यते\n",
    "02053011": "शकुनिरुवाच\n",
    "02053011a": "श्रोत्रियोऽश्रोत्रियमुत निकृत्यैव युधिष्ठिर\n",
    "02053011c": "विद्वानविदुषोऽभ्येति नाहुस्तां निकृतिं जनाः\n",
    "02053012a": "एवं त्वं मामिहाभ्येत्य निकृतिं यदि मन्यसे\n",
    "02053012c": "देवनाद्विनिवर्तस्व यदि ते विद्यते भयम्\n",
    "02053013": "युधिष्ठिर उवाच\n",
    "02053013a": "आहूतो न निवर्तेयमिति मे व्रतमाहितम्\n",
    "02053013c": "विधिश्च बलवान्राजन्दिष्टस्यास्मि वशे स्थितः\n",
    "02053014a": "अस्मिन्समागमे केन देवनं मे भविष्यति\n",
    "02053014c": "प्रतिपाणश्च कोऽन्योऽस्ति ततो द्यूतं प्रवर्तताम्\n",
    "02053015": "दुर्योधन उवाच\n",
    "02053015a": "अहं दातास्मि रत्नानां धनानां च विशां पते\n",
    "02053015c": "मदर्थे देविता चायं शकुनिर्मातुलो मम\n",
    "02053016": "युधिष्ठिर उवाच\n",
    "02053016a": "अन्येनान्यस्य विषमं देवनं प्रतिभाति मे\n",
    "02053016c": "एतद्विद्वन्नुपादत्स्व काममेवं प्रवर्तताम्\n",
    "02053017": "वैशंपायन उवाच\n",
    "02053017a": "उपोह्यमाने द्यूते तु राजानः सर्व एव ते\n",
    "02053017c": "धृतराष्ट्रं पुरस्कृत्य विविशुस्तां सभां ततः\n",
    "02053018a": "भीष्मो द्रोणः कृपश्चैव विदुरश्च महामतिः\n",
    "02053018c": "नातीवप्रीतमनसस्तेऽन्ववर्तन्त भारत\n",
    "02053019a": "ते द्वंद्वशः पृथक्चैव सिंहग्रीवा महौजसः\n",
    "02053019c": "सिंहासनानि भूरीणि विचित्राणि च भेजिरे\n",
    "02053020a": "शुशुभे सा सभा राजन्राजभिस्तैः समागतैः\n",
    "02053020c": "देवैरिव महाभागैः समवेतैस्त्रिविष्टपम्\n",
    "02053021a": "सर्वे वेदविदः शूराः सर्वे भास्वरमूर्तयः\n",
    "02053021c": "प्रावर्तत महाराज सुहृद्द्यूतमनन्तरम्\n",
    "02053022": "युधिष्ठिर उवाच\n",
    "02053022a": "अयं बहुधनो राजन्सागरावर्तसंभवः\n",
    "02053022c": "मणिर्हारोत्तरः श्रीमान्कनकोत्तमभूषणः\n",
    "02053023a": "एतद्राजन्धनं मह्यं प्रतिपाणस्तु कस्तव\n",
    "02053023c": "भवत्वेष क्रमस्तात जयाम्येनं दुरोदरम्\n",
    "02053024": "दुर्योधन उवाच\n",
    "02053024a": "सन्ति मे मणयश्चैव धनानि विविधानि च\n",
    "02053024c": "मत्सरश्च न मेऽर्थेषु जयाम्येनं दुरोदरम्\n",
    "02053025": "वैशंपायन उवाच\n",
    "02053025a": "ततो जग्राह शकुनिस्तानक्षानक्षतत्त्ववित्\n",
    "02053025c": "जितमित्येव शकुनिर्युधिष्ठिरमभाषत\n",
    "02054001": "युधिष्ठिर उवाच\n",
    "02054001a": "मत्तः कैतवकेनैव यज्जितोऽस्मि दुरोदरम्\n",
    "02054001c": "शकुने हन्त दीव्यामो ग्लहमानाः सहस्रशः\n",
    "02054002a": "इमे निष्कसहस्रस्य कुण्डिनो भरिताः शतम्\n",
    "02054002c": "कोशो हिरण्यमक्षय्यं जातरूपमनेकशः\n",
    "02054002e": "एतद्राजन्धनं मह्यं तेन दीव्याम्यहं त्वया\n",
    "02054003": "वैशंपायन उवाच\n",
    "02054003a": "इत्युक्तः शकुनिः प्राह जितमित्येव तं नृपम्\n",
    "02054004": "युधिष्ठिर उवाच\n",
    "02054004a": "अयं सहस्रसमितो वैयाघ्रः सुप्रवर्तितः\n",
    "02054004c": "सुचक्रोपस्करः श्रीमान्किङ्किणीजालमण्डितः\n",
    "02054005a": "संह्रादनो राजरथो य इहास्मानुपावहत्\n",
    "02054005c": "जैत्रो रथवरः पुण्यो मेघसागरनिःस्वनः\n",
    "02054006a": "अष्टौ यं कुररच्छायाः सदश्वा राष्ट्रसंमताः\n",
    "02054006c": "वहन्ति नैषामुच्येत पदा भूमिमुपस्पृशन्\n",
    "02054006e": "एतद्राजन्धनं मह्यं तेन दीव्याम्यहं त्वया\n",
    "02054007": "वैशंपायन उवाच\n",
    "02054007a": "एतच्छ्रुत्वा व्यवसितो निकृतिं समुपाश्रितः\n",
    "02054007c": "जितमित्येव शकुनिर्युधिष्ठिरमभाषत\n",
    "02054008": "युधिष्ठिर उवाच\n",
    "02054008a": "सहस्रसंख्या नागा मे मत्तास्तिष्ठन्ति सौबल\n",
    "02054008c": "हेमकक्षाः कृतापीडाः पद्मिनो हेममालिनः\n",
    "02054009a": "सुदान्ता राजवहनाः सर्वशब्दक्षमा युधि\n",
    "02054009c": "ईषादन्ता महाकायाः सर्वे चाष्टकरेणवः\n",
    "02054010a": "सर्वे च पुरभेत्तारो नगमेघनिभा गजाः\n",
    "02054010c": "एतद्राजन्धनं मह्यं तेन दीव्याम्यहं त्वया\n",
    "02054011": "वैशंपायन उवाच\n",
    "02054011a": "तमेवंवादिनं पार्थं प्रहसन्निव सौबलः\n",
    "02054011c": "जितमित्येव शकुनिर्युधिष्ठिरमभाषत\n",
    "02054012": "युधिष्ठिर उवाच\n",
    "02054012a": "शतं दासीसहस्राणि तरुण्यो मे प्रभद्रिकाः\n",
    "02054012c": "कम्बुकेयूरधारिण्यो निष्ककण्ठ्यः स्वलंकृताः\n",
    "02054013a": "महार्हमाल्याभरणाः सुवस्त्राश्चन्दनोक्षिताः\n",
    "02054013c": "मणीन्हेम च बिभ्रत्यः सर्वा वै सूक्ष्मवाससः\n",
    "02054014a": "अनुसेवां चरन्तीमाः कुशला नृत्यसामसु\n",
    "02054014c": "स्नातकानाममात्यानां राज्ञां च मम शासनात्\n",
    "02054014e": "एतद्राजन्धनं मह्यं तेन दीव्याम्यहं त्वया\n",
    "02054015": "वैशंपायन उवाच\n",
    "02054015a": "एतच्छ्रुत्वा व्यवसितो निकृतिं समुपाश्रितः\n",
    "02054015c": "जितमित्येव शकुनिर्युधिष्ठिरमभाषत\n",
    "02054016": "युधिष्ठिर उवाच\n",
    "02054016a": "एतावन्त्येव दासानां सहस्राण्युत सन्ति मे\n",
    "02054016c": "प्रदक्षिणानुलोमाश्च प्रावारवसनाः सदा\n",
    "02054017a": "प्राज्ञा मेधाविनो दक्षा युवानो मृष्टकुण्डलाः\n",
    "02054017c": "पात्रीहस्ता दिवारात्रमतिथीन्भोजयन्त्युत\n",
    "02054017e": "एतद्राजन्धनं मह्यं तेन दीव्याम्यहं त्वया\n",
    "02054018": "वैशंपायन उवाच\n",
    "02054018a": "एतच्छ्रुत्वा व्यवसितो निकृतिं समुपाश्रितः\n",
    "02054018c": "जितमित्येव शकुनिर्युधिष्ठिरमभाषत\n",
    "02054019": "युधिष्ठिर उवाच\n",
    "02054019a": "रथास्तावन्त एवेमे हेमभाण्डाः पताकिनः\n",
    "02054019c": "हयैर्विनीतैः संपन्ना रथिभिश्चित्रयोधिभिः\n",
    "02054020a": "एकैको यत्र लभते सहस्रपरमां भृतिम्\n",
    "02054020c": "युध्यतोऽयुध्यतो वापि वेतनं मासकालिकम्\n",
    "02054020e": "एतद्राजन्धनं मह्यं तेन दीव्याम्यहं त्वया\n",
    "02054021": "वैशंपायन उवाच\n",
    "02054021a": "इत्येवमुक्ते पार्थेन कृतवैरो दुरात्मवान्\n",
    "02054021c": "जितमित्येव शकुनिर्युधिष्ठिरमभाषत\n",
    "02054022": "युधिष्ठिर उवाच\n",
    "02054022a": "अश्वांस्तित्तिरिकल्माषान्गान्धर्वान्हेममालिनः\n",
    "02054022c": "ददौ चित्ररथस्तुष्टो यांस्तान्गाण्डीवधन्वने\n",
    "02054022e": "एतद्राजन्धनं मह्यं तेन दीव्याम्यहं त्वया\n",
    "02054023": "वैशंपायन उवाच\n",
    "02054023a": "एतच्छ्रुत्वा व्यवसितो निकृतिं समुपाश्रितः\n",
    "02054023c": "जितमित्येव शकुनिर्युधिष्ठिरमभाषत\n",
    "02054024": "युधिष्ठिर उवाच\n",
    "02054024a": "रथानां शकटानां च हयानां चायुतानि मे\n",
    "02054024c": "युक्तानामेव तिष्ठन्ति वाहैरुच्चावचैर्वृताः\n",
    "02054025a": "एवं वर्णस्य वर्णस्य समुच्चीय सहस्रशः\n",
    "02054025c": "क्षीरं पिबन्तस्तिष्ठन्ति भुञ्जानाः शालितण्डुलान्\n",
    "02054026a": "षष्टिस्तानि सहस्राणि सर्वे पृथुलवक्षसः\n",
    "02054026c": "एतद्राजन्धनं मह्यं तेन दीव्याम्यहं त्वया\n",
    "02054027": "वैशंपायन उवाच\n",
    "02054027a": "एतच्छ्रुत्वा व्यवसितो निकृतिं समुपाश्रितः\n",
    "02054027c": "जितमित्येव शकुनिर्युधिष्ठिरमभाषत\n",
    "02054028": "युधिष्ठिर उवाच\n",
    "02054028a": "ताम्रलोहैः परिवृता निधयो मे चतुःशताः\n",
    "02054028c": "पञ्चद्रौणिक एकैकः सुवर्णस्याहतस्य वै\n",
    "02054028e": "एतद्राजन्धनं मह्यं तेन दीव्याम्यहं त्वया\n",
    "02054029": "वैशंपायन उवाच\n",
    "02054029a": "एतच्छ्रुत्वा व्यवसितो निकृतिं समुपाश्रितः\n",
    "02054029c": "जितमित्येव शकुनिर्युधिष्ठिरमभाषत\n",
    "02055001": "विदुर उवाच\n",
    "02055001a": "महाराज विजानीहि यत्त्वां वक्ष्यामि तच्छृणु\n",
    "02055001c": "मुमूर्षोरौषधमिव न रोचेतापि ते श्रुतम्\n",
    "02055002a": "यद्वै पुरा जातमात्रो रुराव; गोमायुवद्विस्वरं पापचेताः\n",
    "02055002c": "दुर्योधनो भारतानां कुलघ्नः; सोऽयं युक्तो भविता कालहेतुः\n",
    "02055003a": "गृहे वसन्तं गोमायुं त्वं वै मत्वा न बुध्यसे\n",
    "02055003c": "दुर्योधनस्य रूपेण शृणु काव्यां गिरं मम\n",
    "02055004a": "मधु वै माध्विको लब्ध्वा प्रपातं नावबुध्यते\n",
    "02055004c": "आरुह्य तं मज्जति वा पतनं वाधिगच्छति\n",
    "02055005a": "सोऽयं मत्तोऽक्षदेवेन मधुवन्न परीक्षते\n",
    "02055005c": "प्रपातं बुध्यते नैव वैरं कृत्वा महारथैः\n",
    "02055006a": "विदितं ते महाराज राजस्वेवासमञ्जसम्\n",
    "02055006c": "अन्धका यादवा भोजाः समेताः कंसमत्यजन्\n",
    "02055007a": "नियोगाच्च हते तस्मिन्कृष्णेनामित्रघातिना\n",
    "02055007c": "एवं ते ज्ञातयः सर्वे मोदमानाः शतं समाः\n",
    "02055008a": "त्वन्नियुक्तः सव्यसाची निगृह्णातु सुयोधनम्\n",
    "02055008c": "निग्रहादस्य पापस्य मोदन्तां कुरवः सुखम्\n",
    "02055009a": "काकेनेमांश्चित्रबर्हाञ्शार्दूलान्क्रोष्टुकेन च\n",
    "02055009c": "क्रीणीष्व पाण्डवान्राजन्मा मज्जीः शोकसागरे\n",
    "02055010a": "त्यजेत्कुलार्थे पुरुषं ग्रामस्यार्थे कुलं त्यजेत्\n",
    "02055010c": "ग्रामं जनपदस्यार्थे आत्मार्थे पृथिवीं त्यजेत्\n",
    "02055011a": "सर्वज्ञः सर्वभावज्ञः सर्वशत्रुभयंकरः\n",
    "02055011c": "इति स्म भाषते काव्यो जम्भत्यागे महासुरान्\n",
    "02055012a": "हिरण्यष्ठीविनः कश्चित्पक्षिणो वनगोचरान्\n",
    "02055012c": "गृहे किल कृतावासाँल्लोभाद्राजन्नपीडयत्\n",
    "02055013a": "सदोपभोज्याँल्लोभान्धो हिरण्यार्थे परंतप\n",
    "02055013c": "आयतिं च तदात्वं च उभे सद्यो व्यनाशयत्\n",
    "02055014a": "तदात्वकामः पाण्डूंस्त्वं मा द्रुहो भरतर्षभ\n",
    "02055014c": "मोहात्मा तप्यसे पश्चात्पक्षिहा पुरुषो यथा\n",
    "02055015a": "जातं जातं पाण्डवेभ्यः पुष्पमादत्स्व भारत\n",
    "02055015c": "मालाकार इवारामे स्नेहं कुर्वन्पुनः पुनः\n",
    "02055016a": "वृक्षानङ्गारकारीव मैनान्धाक्षीः समूलकान्\n",
    "02055016c": "मा गमः ससुतामात्यः सबलश्च पराभवम्\n",
    "02055017a": "समवेतान्हि कः पार्थान्प्रतियुध्येत भारत\n",
    "02055017c": "मरुद्भिः सहितो राजन्नपि साक्षान्मरुत्पतिः\n",
    "02056001": "विदुर उवाच\n",
    "02056001a": "द्यूतं मूलं कलहस्यानुपाति; मिथोभेदाय महते वा रणाय\n",
    "02056001c": "यदास्थितोऽयं धृतराष्ट्रस्य पुत्रो; दुर्योधनः सृजते वैरमुग्रम्\n",
    "02056002a": "प्रातिपीयाः शांतनवा भैमसेनाः सबाह्लिकाः\n",
    "02056002c": "दुर्योधनापराधेन कृच्छ्रं प्राप्स्यन्ति सर्वशः\n",
    "02056003a": "दुर्योधनो मदेनैव क्षेमं राष्ट्रादपोहति\n",
    "02056003c": "विषाणं गौरिव मदात्स्वयमारुजते बलात्\n",
    "02056004a": "यश्चित्तमन्वेति परस्य राज;न्वीरः कविः स्वामतिपत्य दृष्टिम्\n",
    "02056004c": "नावं समुद्र इव बालनेत्रा;मारुह्य घोरे व्यसने निमज्जेत्\n",
    "02056005a": "दुर्योधनो ग्लहते पाण्डवेन; प्रियायसे त्वं जयतीति तच्च\n",
    "02056005c": "अतिनर्माज्जायते संप्रहारो; यतो विनाशः समुपैति पुंसाम्\n",
    "02056006a": "आकर्षस्तेऽवाक्फलः कुप्रणीतो; हृदि प्रौढो मन्त्रपदः समाधिः\n",
    "02056006c": "युधिष्ठिरेण सफलः संस्तवोऽस्तु; साम्नः सुरिक्तोऽरिमतेः सुधन्वा\n",
    "02056007a": "प्रातिपीयाः शांतनवाश्च राज;न्काव्यां वाचं शृणुत मात्यगाद्वः\n",
    "02056007c": "वैश्वानरं प्रज्वलितं सुघोर;मयुद्धेन प्रशमयतोत्पतन्तम्\n",
    "02056008a": "यदा मन्युं पाण्डवोऽजातशत्रु;र्न संयच्छेदक्षमयाभिभूतः\n",
    "02056008c": "वृकोदरः सव्यसाची यमौ च; कोऽत्र द्वीपः स्यात्तुमुले वस्तदानीम्\n",
    "02056009a": "महाराज प्रभवस्त्वं धनानां; पुरा द्यूतान्मनसा यावदिच्छेः\n",
    "02056009c": "बहु वित्तं पाण्डवांश्चेज्जयेस्त्वं; किं तेन स्याद्वसु विन्देह पार्थान्\n",
    "02056010a": "जानीमहे देवितं सौबलस्य; वेद द्यूते निकृतिं पार्वतीयः\n",
    "02056010c": "यतः प्राप्तः शकुनिस्तत्र यातु; मायायोधी भारत पार्वतीयः\n",
    "02057001": "दुर्योधन उवाच\n",
    "02057001a": "परेषामेव यशसा श्लाघसे त्वं; सदा छन्नः कुत्सयन्धार्तराष्ट्रान्\n",
    "02057001c": "जानीमस्त्वां विदुर यत्प्रियस्त्वं; बालानिवास्मानवमन्यसे त्वम्\n",
    "02057002a": "सुविज्ञेयः पुरुषोऽन्यत्रकामो; निन्दाप्रशंसे हि तथा युनक्ति\n",
    "02057002c": "जिह्वा मनस्ते हृदयं निर्व्यनक्ति; ज्यायो निराह मनसः प्रातिकूल्यम्\n",
    "02057003a": "उत्सङ्गेन व्याल इवाहृतोऽसि; मार्जारवत्पोषकं चोपहंसि\n",
    "02057003c": "भर्तृघ्नत्वान्न हि पापीय आहु;स्तस्मात्क्षत्तः किं न बिभेषि पापात्\n",
    "02057004a": "जित्वा शत्रून्फलमाप्तं महन्नो; मास्मान्क्षत्तः परुषाणीह वोचः\n",
    "02057004c": "द्विषद्भिस्त्वं संप्रयोगाभिनन्दी; मुहुर्द्वेषं यासि नः संप्रमोहात्\n",
    "02057005a": "अमित्रतां याति नरोऽक्षमं ब्रुव;न्निगूहते गुह्यममित्रसंस्तवे\n",
    "02057005c": "तदाश्रितापत्रपा किं न बाधते; यदिच्छसि त्वं तदिहाद्य भाषसे\n",
    "02057006a": "मा नोऽवमंस्था विद्म मनस्तवेदं; शिक्षस्व बुद्धिं स्थविराणां सकाशात्\n",
    "02057006c": "यशो रक्षस्व विदुर संप्रणीतं; मा व्यापृतः परकार्येषु भूस्त्वम्\n",
    "02057007a": "अहं कर्तेति विदुर मावमंस्था; मा नो नित्यं परुषाणीह वोचः\n",
    "02057007c": "न त्वां पृच्छामि विदुर यद्धितं मे; स्वस्ति क्षत्तर्मा तितिक्षून्क्षिणु त्वम्\n",
    "02057008a": "एकः शास्ता न द्वितीयोऽस्ति शास्ता; गर्भे शयानं पुरुषं शास्ति शास्ता\n",
    "02057008c": "तेनानुशिष्टः प्रवणादिवाम्भो; यथा नियुक्तोऽस्मि तथा वहामि\n",
    "02057009a": "भिनत्ति शिरसा शैलमहिं भोजयते च यः\n",
    "02057009c": "स एव तस्य कुरुते कार्याणामनुशासनम्\n",
    "02057010a": "यो बलादनुशास्तीह सोऽमित्रं तेन विन्दति\n",
    "02057010c": "मित्रतामनुवृत्तं तु समुपेक्षेत पण्डितः\n",
    "02057011a": "प्रदीप्य यः प्रदीप्ताग्निं प्राक्त्वरन्नाभिधावति\n",
    "02057011c": "भस्मापि न स विन्देत शिष्टं क्वचन भारत\n",
    "02057012a": "न वासयेत्पारवर्ग्यं द्विषन्तं; विशेषतः क्षत्तरहितं मनुष्यम्\n",
    "02057012c": "स यत्रेच्छसि विदुर तत्र गच्छ; सुसान्त्वितापि ह्यसती स्त्री जहाति\n",
    "02057013": "विदुर उवाच\n",
    "02057013a": "एतावता ये पुरुषं त्यजन्ति; तेषां सख्यमन्तवद्ब्रूहि राजन्\n",
    "02057013c": "राज्ञां हि चित्तानि परिप्लुतानि; सान्त्वं दत्त्वा मुसलैर्घातयन्ति\n",
    "02057014a": "अबालस्त्वं मन्यसे राजपुत्र; बालोऽहमित्येव सुमन्दबुद्धे\n",
    "02057014c": "यः सौहृदे पुरुषं स्थापयित्वा; पश्चादेनं दूषयते स बालः\n",
    "02057015a": "न श्रेयसे नीयते मन्दबुद्धिः; स्त्री श्रोत्रियस्येव गृहे प्रदुष्टा\n",
    "02057015c": "ध्रुवं न रोचेद्भरतर्षभस्य; पतिः कुमार्या इव षष्टिवर्षः\n",
    "02057016a": "अनुप्रियं चेदनुकाङ्क्षसे त्वं; सर्वेषु कार्येषु हिताहितेषु\n",
    "02057016c": "स्त्रियश्च राजञ्जडपङ्गुकांश्च; पृच्छ त्वं वै तादृशांश्चैव मूढान्\n",
    "02057017a": "लभ्यः खलु प्रातिपीय नरोऽनुप्रियवागिह\n",
    "02057017c": "अप्रियस्य तु पथ्यस्य वक्ता श्रोता च दुर्लभः\n",
    "02057018a": "यस्तु धर्मे पराश्वस्य हित्वा भर्तुः प्रियाप्रिये\n",
    "02057018c": "अप्रियाण्याह पथ्यानि तेन राजा सहायवान्\n",
    "02057019a": "अव्याधिजं कटुकं तीक्ष्णमुष्णं; यशोमुषं परुषं पूतिगन्धि\n",
    "02057019c": "सतां पेयं यन्न पिबन्त्यसन्तो; मन्युं महाराज पिब प्रशाम्य\n",
    "02057020a": "वैचित्रवीर्यस्य यशो धनं च; वाञ्छाम्यहं सहपुत्रस्य शश्वत्\n",
    "02057020c": "यथा तथा वोऽस्तु नमश्च वोऽस्तु; ममापि च स्वस्ति दिशन्तु विप्राः\n",
    "02057021a": "आशीविषान्नेत्रविषान्कोपयेन्न तु पण्डितः\n",
    "02057021c": "एवं तेऽहं वदामीदं प्रयतः कुरुनन्दन\n",
    "02058001": "शकुनिरुवाच\n",
    "02058001a": "बहु वित्तं पराजैषीः पाण्डवानां युधिष्ठिर\n",
    "02058001c": "आचक्ष्व वित्तं कौन्तेय यदि तेऽस्त्यपराजितम्\n",
    "02058002": "युधिष्ठिर उवाच\n",
    "02058002a": "मम वित्तमसंख्येयं यदहं वेद सौबल\n",
    "02058002c": "अथ त्वं शकुने कस्माद्वित्तं समनुपृच्छसि\n",
    "02058003a": "अयुतं प्रयुतं चैव खर्वं पद्मं तथार्बुदम्\n",
    "02058003c": "शङ्खं चैव निखर्वं च समुद्रं चात्र पण्यताम्\n",
    "02058003e": "एतन्मम धनं राजंस्तेन दीव्याम्यहं त्वया\n",
    "02058004": "वैशंपायन उवाच\n",
    "02058004a": "एतच्छ्रुत्वा व्यवसितो निकृतिं समुपाश्रितः\n",
    "02058004c": "जितमित्येव शकुनिर्युधिष्ठिरमभाषत\n",
    "02058005": "युधिष्ठिर उवाच\n",
    "02058005a": "गवाश्वं बहुधेनूकमसंख्येयमजाविकम्\n",
    "02058005c": "यत्किंचिदनुवर्णानां प्राक्सिन्धोरपि सौबल\n",
    "02058005e": "एतन्मम धनं राजंस्तेन दीव्याम्यहं त्वया\n",
    "02058006": "वैशंपायन उवाच\n",
    "02058006a": "एतच्छ्रुत्वा व्यवसितो निकृतिं समुपाश्रितः\n",
    "02058006c": "जितमित्येव शकुनिर्युधिष्ठिरमभाषत\n",
    "02058007": "युधिष्ठिर उवाच\n",
    "02058007a": "पुरं जनपदो भूमिरब्राह्मणधनैः सह\n",
    "02058007c": "अब्राह्मणाश्च पुरुषा राजञ्शिष्टं धनं मम\n",
    "02058007e": "एतद्राजन्धनं मह्यं तेन दीव्याम्यहं त्वया\n",
    "02058008": "वैशंपायन उवाच\n",
    "02058008a": "एतच्छ्रुत्वा व्यवसितो निकृतिं समुपाश्रितः\n",
    "02058008c": "जितमित्येव शकुनिर्युधिष्ठिरमभाषत\n",
    "02058009": "युधिष्ठिर उवाच\n",
    "02058009a": "राजपुत्रा इमे राजञ्शोभन्ते येन भूषिताः\n",
    "02058009c": "कुण्डलानि च निष्काश्च सर्वं चाङ्गविभूषणम्\n",
    "02058009e": "एतन्मम धनं राजंस्तेन दीव्याम्यहं त्वया\n",
    "02058010": "वैशंपायन उवाच\n",
    "02058010a": "एतच्छ्रुत्वा व्यवसितो निकृतिं समुपाश्रितः\n",
    "02058010c": "जितमित्येव शकुनिर्युधिष्ठिरमभाषत\n",
    "02058011": "युधिष्ठिर उवाच\n",
    "02058011a": "श्यामो युवा लोहिताक्षः सिंहस्कन्धो महाभुजः\n",
    "02058011c": "नकुलो ग्लह एको मे यच्चैतत्स्वगतं धनम्\n",
    "02058012": "शकुनिरुवाच\n",
    "02058012a": "प्रियस्ते नकुलो राजन्राजपुत्रो युधिष्ठिर\n",
    "02058012c": "अस्माकं धनतां प्राप्तो भूयस्त्वं केन दीव्यसि\n",
    "02058013": "वैशंपायन उवाच\n",
    "02058013a": "एवमुक्त्वा तु शकुनिस्तानक्षान्प्रत्यपद्यत\n",
    "02058013c": "जितमित्येव शकुनिर्युधिष्ठिरमभाषत\n",
    "02058014": "युधिष्ठिर उवाच\n",
    "02058014a": "अयं धर्मान्सहदेवोऽनुशास्ति; लोके ह्यस्मिन्पण्डिताख्यां गतश्च\n",
    "02058014c": "अनर्हता राजपुत्रेण तेन; त्वया दीव्याम्यप्रियवत्प्रियेण\n",
    "02058015": "वैशंपायन उवाच\n",
    "02058015a": "एतच्छ्रुत्वा व्यवसितो निकृतिं समुपाश्रितः\n",
    "02058015c": "जितमित्येव शकुनिर्युधिष्ठिरमभाषत\n",
    "02058016": "शकुनिरुवाच\n",
    "02058016a": "माद्रीपुत्रौ प्रियौ राजंस्तवेमौ विजितौ मया\n",
    "02058016c": "गरीयांसौ तु ते मन्ये भीमसेनधनंजयौ\n",
    "02058017": "युधिष्ठिर उवाच\n",
    "02058017a": "अधर्मं चरसे नूनं यो नावेक्षसि वै नयम्\n",
    "02058017c": "यो नः सुमनसां मूढ विभेदं कर्तुमिच्छसि\n",
    "02058018": "शकुनिरुवाच\n",
    "02058018a": "गर्ते मत्तः प्रपतति प्रमत्तः स्थाणुमृच्छति\n",
    "02058018c": "ज्येष्ठो राजन्वरिष्ठोऽसि नमस्ते भरतर्षभ\n",
    "02058019a": "स्वप्ने न तानि पश्यन्ति जाग्रतो वा युधिष्ठिर\n",
    "02058019c": "कितवा यानि दीव्यन्तः प्रलपन्त्युत्कटा इव\n",
    "02058020": "युधिष्ठिर उवाच\n",
    "02058020a": "यो नः संख्ये नौरिव पारनेता; जेता रिपूणां राजपुत्रस्तरस्वी\n",
    "02058020c": "अनर्हता लोकवीरेण तेन; दीव्याम्यहं शकुने फल्गुनेन\n",
    "02058021": "वैशंपायन उवाच\n",
    "02058021a": "एतच्छ्रुत्वा व्यवसितो निकृतिं समुपाश्रितः\n",
    "02058021c": "जितमित्येव शकुनिर्युधिष्ठिरमभाषत\n",
    "02058022": "शकुनिरुवाच\n",
    "02058022a": "अयं मया पाण्डवानां धनुर्धरः; पराजितः पाण्डवः सव्यसाची\n",
    "02058022c": "भीमेन राजन्दयितेन दीव्य; यत्कैतव्यं पाण्डव तेऽवशिष्टम्\n",
    "02058023": "युधिष्ठिर उवाच\n",
    "02058023a": "यो नो नेता यो युधां नः प्रणेता; यथा वज्री दानवशत्रुरेकः\n",
    "02058023c": "तिर्यक्प्रेक्षी संहतभ्रूर्महात्मा; सिंहस्कन्धो यश्च सदात्यमर्षी\n",
    "02058024a": "बलेन तुल्यो यस्य पुमान्न विद्यते; गदाभृतामग्र्य इहारिमर्दनः\n",
    "02058024c": "अनर्हता राजपुत्रेण तेन; दीव्याम्यहं भीमसेनेन राजन्\n",
    "02058025": "वैशंपायन उवाच\n",
    "02058025a": "एतच्छ्रुत्वा व्यवसितो निकृतिं समुपाश्रितः\n",
    "02058025c": "जितमित्येव शकुनिर्युधिष्ठिरमभाषत\n",
    "02058026": "शकुनिरुवाच\n",
    "02058026a": "बहु वित्तं पराजैषीर्भ्रातॄंश्च सहयद्विपान्\n",
    "02058026c": "आचक्ष्व वित्तं कौन्तेय यदि तेऽस्त्यपराजितम्\n",
    "02058027": "युधिष्ठिर उवाच\n",
    "02058027a": "अहं विशिष्टः सर्वेषां भ्रातॄणां दयितस्तथा\n",
    "02058027c": "कुर्यामस्ते जिताः कर्म स्वयमात्मन्युपप्लवे\n",
    "02058028": "वैशंपायन उवाच\n",
    "02058028a": "एतच्छ्रुत्वा व्यवसितो निकृतिं समुपाश्रितः\n",
    "02058028c": "जितमित्येव शकुनिर्युधिष्ठिरमभाषत\n",
    "02058029": "शकुनिरुवाच\n",
    "02058029a": "एतत्पापिष्ठमकरोर्यदात्मानं पराजितः\n",
    "02058029c": "शिष्टे सति धने राजन्पाप आत्मपराजयः\n",
    "02058030": "वैशंपायन उवाच\n",
    "02058030a": "एवमुक्त्वा मताक्षस्तान्ग्लहे सर्वानवस्थितान्\n",
    "02058030c": "पराजयल्लोकवीरानाक्षेपेण पृथक्पृथक्\n",
    "02058031": "शकुनिरुवाच\n",
    "02058031a": "अस्ति वै ते प्रिया देवी ग्लह एकोऽपराजितः\n",
    "02058031c": "पणस्व कृष्णां पाञ्चालीं तयात्मानं पुनर्जय\n",
    "02058032": "युधिष्ठिर उवाच\n",
    "02058032a": "नैव ह्रस्वा न महती नातिकृष्णा न रोहिणी\n",
    "02058032c": "सरागरक्तनेत्रा च तया दीव्याम्यहं त्वया\n",
    "02058033a": "शारदोत्पलपत्राक्ष्या शारदोत्पलगन्धया\n",
    "02058033c": "शारदोत्पलसेविन्या रूपेण श्रीसमानया\n",
    "02058034a": "तथैव स्यादानृशंस्यात्तथा स्याद्रूपसंपदा\n",
    "02058034c": "तथा स्याच्छीलसंपत्त्या यामिच्छेत्पुरुषः स्त्रियम्\n",
    "02058035a": "चरमं संविशति या प्रथमं प्रतिबुध्यते\n",
    "02058035c": "आ गोपालाविपालेभ्यः सर्वं वेद कृताकृतम्\n",
    "02058036a": "आभाति पद्मवद्वक्त्रं सस्वेदं मल्लिकेव च\n",
    "02058036c": "वेदीमध्या दीर्घकेशी ताम्राक्षी नातिरोमशा\n",
    "02058037a": "तयैवंविधया राजन्पाञ्चाल्याहं सुमध्यया\n",
    "02058037c": "ग्लहं दीव्यामि चार्वङ्ग्या द्रौपद्या हन्त सौबल\n",
    "02058038": "वैशंपायन उवाच\n",
    "02058038a": "एवमुक्ते तु वचने धर्मराजेन भारत\n",
    "02058038c": "धिग्धिगित्येव वृद्धानां सभ्यानां निःसृता गिरः\n",
    "02058039a": "चुक्षुभे सा सभा राजन्राज्ञां संजज्ञिरे कथाः\n",
    "02058039c": "भीष्मद्रोणकृपादीनां स्वेदश्च समजायत\n",
    "02058040a": "शिरो गृहीत्वा विदुरो गतसत्त्व इवाभवत्\n",
    "02058040c": "आस्ते ध्यायन्नधोवक्त्रो निःश्वसन्पन्नगो यथा\n",
    "02058041a": "धृतराष्ट्रस्तु संहृष्टः पर्यपृच्छत्पुनः पुनः\n",
    "02058041c": "किं जितं किं जितमिति ह्याकारं नाभ्यरक्षत\n",
    "02058042a": "जहर्ष कर्णोऽतिभृशं सह दुःशासनादिभिः\n",
    "02058042c": "इतरेषां तु सभ्यानां नेत्रेभ्यः प्रापतज्जलम्\n",
    "02058043a": "सौबलस्त्वविचार्यैव जितकाशी मदोत्कटः\n",
    "02058043c": "जितमित्येव तानक्षान्पुनरेवान्वपद्यत\n",
    "02059001": "दुर्योधन उवाच\n",
    "02059001a": "एहि क्षत्तर्द्रौपदीमानयस्व; प्रियां भार्यां संमतां पाण्डवानाम्\n",
    "02059001c": "संमार्जतां वेश्म परैतु शीघ्र;मानन्दो नः सह दासीभिरस्तु\n",
    "02059002": "विदुर उवाच\n",
    "02059002a": "दुर्विभाव्यं भवति त्वादृशेन; न मन्द संबुध्यसि पाशबद्धः\n",
    "02059002c": "प्रपाते त्वं लम्बमानो न वेत्सि; व्याघ्रान्मृगः कोपयसेऽतिबाल्यात्\n",
    "02059003a": "आशीविषाः शिरसि ते पूर्णकोशा महाविषाः\n",
    "02059003c": "मा कोपिष्ठाः सुमन्दात्मन्मा गमस्त्वं यमक्षयम्\n",
    "02059004a": "न हि दासीत्वमापन्ना कृष्णा भवति भारत\n",
    "02059004c": "अनीशेन हि राज्ञैषा पणे न्यस्तेति मे मतिः\n",
    "02059005a": "अयं धत्ते वेणुरिवात्मघाती; फलं राजा धृतराष्ट्रस्य पुत्रः\n",
    "02059005c": "द्यूतं हि वैराय महाभयाय; पक्वो न बुध्यत्ययमन्तकाले\n",
    "02059006a": "नारुंतुदः स्यान्न नृशंसवादी; न हीनतः परमभ्याददीत\n",
    "02059006c": "ययास्य वाचा पर उद्विजेत; न तां वदेद्रुशतीं पापलोक्याम्\n",
    "02059007a": "समुच्चरन्त्यतिवादा हि वक्त्रा;द्यैराहतः शोचति रात्र्यहानि\n",
    "02059007c": "परस्य नामर्मसु ते पतन्ति; तान्पण्डितो नावसृजेत्परेषु\n",
    "02059008a": "अजो हि शस्त्रमखनत्किलैकः; शस्त्रे विपन्ने पद्भिरपास्य भूमिम्\n",
    "02059008c": "निकृन्तनं स्वस्य कण्ठस्य घोरं; तद्वद्वैरं मा खनीः पाण्डुपुत्रैः\n",
    "02059009a": "न किंचिदीड्यं प्रवदन्ति पापं; वनेचरं वा गृहमेधिनं वा\n",
    "02059009c": "तपस्विनं संपरिपूर्णविद्यं; भषन्ति हैवं श्वनराः सदैव\n",
    "02059010a": "द्वारं सुघोरं नरकस्य जिह्मं; न बुध्यसे धृतराष्ट्रस्य पुत्र\n",
    "02059010c": "त्वामन्वेतारो बहवः कुरूणां; द्यूतोदये सह दुःशासनेन\n",
    "02059011a": "मज्जन्त्यलाबूनि शिलाः प्लवन्ते; मुह्यन्ति नावोऽम्भसि शश्वदेव\n",
    "02059011c": "मूढो राजा धृतराष्ट्रस्य पुत्रो; न मे वाचः पथ्यरूपाः शृणोति\n",
    "02059012a": "अन्तो नूनं भवितायं कुरूणां; सुदारुणः सर्वहरो विनाशः\n",
    "02059012c": "वाचः काव्याः सुहृदां पथ्यरूपा; न श्रूयन्ते वर्धते लोभ एव\n",
    "02060001": "वैशंपायन उवाच\n",
    "02060001a": "धिगस्तु क्षत्तारमिति ब्रुवाणो; दर्पेण मत्तो धृतराष्ट्रस्य पुत्रः\n",
    "02060001c": "अवैक्षत प्रातिकामीं सभाया;मुवाच चैनं परमार्यमध्ये\n",
    "02060002a": "त्वं प्रातिकामिन्द्रौपदीमानयस्व; न ते भयं विद्यते पाण्डवेभ्यः\n",
    "02060002c": "क्षत्ता ह्ययं विवदत्येव भीरु;र्न चास्माकं वृद्धिकामः सदैव\n",
    "02060003a": "एवमुक्तः प्रातिकामी स सूतः; प्रायाच्छीघ्रं राजवचो निशम्य\n",
    "02060003c": "प्रविश्य च श्वेव स सिंहगोष्ठं; समासदन्महिषीं पाण्डवानाम्\n",
    "02060004": "प्रातिकाम्युवाच\n",
    "02060004a": "युधिष्ठिरे द्यूतमदेन मत्ते; दुर्योधनो द्रौपदि त्वामजैषीत्\n",
    "02060004c": "सा प्रपद्य त्वं धृतराष्ट्रस्य वेश्म; नयामि त्वां कर्मणे याज्ञसेनि\n",
    "02060005": "द्रौपद्युवाच\n",
    "02060005a": "कथं त्वेवं वदसि प्रातिकामि;न्को वै दीव्येद्भार्यया राजपुत्रः\n",
    "02060005c": "मूढो राजा द्यूतमदेन मत्त; आहो नान्यत्कैतवमस्य किंचित्\n",
    "02060006": "प्रातिकाम्युवाच\n",
    "02060006a": "यदा नाभूत्कैतवमन्यदस्य; तदादेवीत्पाण्डवोऽजातशत्रुः\n",
    "02060006c": "न्यस्ताः पूर्वं भ्रातरस्तेन राज्ञा; स्वयं चात्मा त्वमथो राजपुत्रि\n",
    "02060007": "द्रौपद्युवाच\n",
    "02060007a": "गच्छ त्वं कितवं गत्वा सभायां पृच्छ सूतज\n",
    "02060007c": "किं नु पूर्वं पराजैषीरात्मानं मां नु भारत\n",
    "02060007e": "एतज्ज्ञात्वा त्वमागच्छ ततो मां नय सूतज\n",
    "02060008": "वैशंपायन उवाच\n",
    "02060008a": "सभां गत्वा स चोवाच द्रौपद्यास्तद्वचस्तदा\n",
    "02060008c": "कस्येशो नः पराजैषीरिति त्वामाह द्रौपदी\n",
    "02060008e": "किं नु पूर्वं पराजैषीरात्मानमथ वापि माम्\n",
    "02060009a": "युधिष्ठिरस्तु निश्चेष्टो गतसत्त्व इवाभवत्\n",
    "02060009c": "न तं सूतं प्रत्युवाच वचनं साध्वसाधु वा\n",
    "02060010": "दुर्योधन उवाच\n",
    "02060010a": "इहैत्य कृष्णा पाञ्चाली प्रश्नमेतं प्रभाषताम्\n",
    "02060010c": "इहैव सर्वे शृण्वन्तु तस्या अस्य च यद्वचः\n",
    "02060011": "वैशंपायन उवाच\n",
    "02060011a": "स गत्वा राजभवनं दुर्योधनवशानुगः\n",
    "02060011c": "उवाच द्रौपदीं सूतः प्रातिकामी व्यथन्निव\n",
    "02060012a": "सभ्यास्त्वमी राजपुत्र्याह्वयन्ति; मन्ये प्राप्तः संक्षयः कौरवाणाम्\n",
    "02060012c": "न वै समृद्धिं पालयते लघीया;न्यत्त्वं सभामेष्यसि राजपुत्रि\n",
    "02060013": "द्रौपद्युवाच\n",
    "02060013a": "एवं नूनं व्यदधात्संविधाता; स्पर्शावुभौ स्पृशतो धीरबालौ\n",
    "02060013c": "धर्मं त्वेकं परमं प्राह लोके; स नः शमं धास्यति गोप्यमानः\n",
    "02060014": "वैशंपायन उवाच\n",
    "02060014a": "युधिष्ठिरस्तु तच्छ्रुत्वा दुर्योधनचिकीर्षितम्\n",
    "02060014c": "द्रौपद्याः संमतं दूतं प्राहिणोद्भरतर्षभ\n",
    "02060015a": "एकवस्त्रा अधोनीवी रोदमाना रजस्वला\n",
    "02060015c": "सभामागम्य पाञ्चाली श्वशुरस्याग्रतोऽभवत्\n",
    "02060016a": "ततस्तेषां मुखमालोक्य राजा; दुर्योधनः सूतमुवाच हृष्टः\n",
    "02060016c": "इहैवैतामानय प्रातिकामि;न्प्रत्यक्षमस्याः कुरवो ब्रुवन्तु\n",
    "02060017a": "ततः सूतस्तस्य वशानुगामी; भीतश्च कोपाद्द्रुपदात्मजायाः\n",
    "02060017c": "विहाय मानं पुनरेव सभ्या;नुवाच कृष्णां किमहं ब्रवीमि\n",
    "02060018": "दुर्योधन उवाच\n",
    "02060018a": "दुःशासनैष मम सूतपुत्रो; वृकोदरादुद्विजतेऽल्पचेताः\n",
    "02060018c": "स्वयं प्रगृह्यानय याज्ञसेनीं; किं ते करिष्यन्त्यवशाः सपत्नाः\n",
    "02060019a": "ततः समुत्थाय स राजपुत्रः; श्रुत्वा भ्रातुः कोपविरक्तदृष्टिः\n",
    "02060019c": "प्रविश्य तद्वेश्म महारथाना;मित्यब्रवीद्द्रौपदीं राजपुत्रीम्\n",
    "02060020a": "एह्येहि पाञ्चालि जितासि कृष्णे; दुर्योधनं पश्य विमुक्तलज्जा\n",
    "02060020c": "कुरून्भजस्वायतपद्मनेत्रे; धर्मेण लब्धासि सभां परैहि\n",
    "02060021a": "ततः समुत्थाय सुदुर्मनाः सा; विवर्णमामृज्य मुखं करेण\n",
    "02060021c": "आर्ता प्रदुद्राव यतः स्त्रियस्ता; वृद्धस्य राज्ञः कुरुपुंगवस्य\n",
    "02060022a": "ततो जवेनाभिससार रोषा;द्दुःशासनस्तामभिगर्जमानः\n",
    "02060022c": "दीर्घेषु नीलेष्वथ चोर्मिमत्सु; जग्राह केशेषु नरेन्द्रपत्नीम्\n",
    "02060023a": "ये राजसूयावभृथे जलेन; महाक्रतौ मन्त्रपूतेन सिक्ताः\n",
    "02060023c": "ते पाण्डवानां परिभूय वीर्यं; बलात्प्रमृष्टा धृतराष्ट्रजेन\n",
    "02060024a": "स तां परामृश्य सभासमीप;मानीय कृष्णामतिकृष्णकेशीम्\n",
    "02060024c": "दुःशासनो नाथवतीमनाथव;च्चकर्ष वायुः कदलीमिवार्ताम्\n",
    "02060025a": "सा कृष्यमाणा नमिताङ्गयष्टिः; शनैरुवाचाद्य रजस्वलास्मि\n",
    "02060025c": "एकं च वासो मम मन्दबुद्धे; सभां नेतुं नार्हसि मामनार्य\n",
    "02060026a": "ततोऽब्रवीत्तां प्रसभं निगृह्य; केशेषु कृष्णेषु तदा स कृष्णाम्\n",
    "02060026c": "कृष्णं च जिष्णुं च हरिं नरं च; त्राणाय विक्रोश नयामि हि त्वाम्\n",
    "02060027a": "रजस्वला वा भव याज्ञसेनि; एकाम्बरा वाप्यथ वा विवस्त्रा\n",
    "02060027c": "द्यूते जिता चासि कृतासि दासी; दासीषु कामश्च यथोपजोषम्\n",
    "02060028a": "प्रकीर्णकेशी पतितार्धवस्त्रा; दुःशासनेन व्यवधूयमाना\n",
    "02060028c": "ह्रीमत्यमर्षेण च दह्यमाना; शनैरिदं वाक्यमुवाच कृष्णा\n",
    "02060029a": "इमे सभायामुपदिष्टशास्त्राः; क्रियावन्तः सर्व एवेन्द्रकल्पाः\n",
    "02060029c": "गुरुस्थाना गुरवश्चैव सर्वे; तेषामग्रे नोत्सहे स्थातुमेवम्\n",
    "02060030a": "नृशंसकर्मंस्त्वमनार्यवृत्त; मा मां विवस्त्रां कृधि मा विकार्षीः\n",
    "02060030c": "न मर्षयेयुस्तव राजपुत्राः; सेन्द्रापि देवा यदि ते सहायाः\n",
    "02060031a": "धर्मे स्थितो धर्मसुतश्च राजा; धर्मश्च सूक्ष्मो निपुणोपलभ्यः\n",
    "02060031c": "वाचापि भर्तुः परमाणुमात्रं; नेच्छामि दोषं स्वगुणान्विसृज्य\n",
    "02060032a": "इदं त्वनार्यं कुरुवीरमध्ये; रजस्वलां यत्परिकर्षसे माम्\n",
    "02060032c": "न चापि कश्चित्कुरुतेऽत्र पूजां; ध्रुवं तवेदं मतमन्वपद्यन्\n",
    "02060033a": "धिगस्तु नष्टः खलु भारतानां; धर्मस्तथा क्षत्रविदां च वृत्तम्\n",
    "02060033c": "यत्राभ्यतीतां कुरुधर्मवेलां; प्रेक्षन्ति सर्वे कुरवः सभायाम्\n",
    "02060034a": "द्रोणस्य भीष्मस्य च नास्ति सत्त्वं; ध्रुवं तथैवास्य महात्मनोऽपि\n",
    "02060034c": "राज्ञस्तथा हीममधर्ममुग्रं; न लक्षयन्ते कुरुवृद्धमुख्याः\n",
    "02060035a": "तथा ब्रुवन्ती करुणं सुमध्यमा; काक्षेण भर्तॄन्कुपितानपश्यत्\n",
    "02060035c": "सा पाण्डवान्कोपपरीतदेहा;न्संदीपयामास कटाक्षपातैः\n",
    "02060036a": "हृतेन राज्येन तथा धनेन; रत्नैश्च मुख्यैर्न तथा बभूव\n",
    "02060036c": "यथार्तया कोपसमीरितेन; कृष्णाकटाक्षेण बभूव दुःखम्\n",
    "02060037a": "दुःशासनश्चापि समीक्ष्य कृष्णा;मवेक्षमाणां कृपणान्पतींस्तान्\n",
    "02060037c": "आधूय वेगेन विसंज्ञकल्पा;मुवाच दासीति हसन्निवोग्रः\n",
    "02060038a": "कर्णस्तु तद्वाक्यमतीव हृष्टः; संपूजयामास हसन्सशब्दम्\n",
    "02060038c": "गान्धारराजः सुबलस्य पुत्र;स्तथैव दुःशासनमभ्यनन्दत्\n",
    "02060039a": "सभ्यास्तु ये तत्र बभूवुरन्ये; ताभ्यामृते धार्तराष्ट्रेण चैव\n",
    "02060039c": "तेषामभूद्दुःखमतीव कृष्णां; दृष्ट्वा सभायां परिकृष्यमाणाम्\n",
    "02060040": "भीष्म उवाच\n",
    "02060040a": "न धर्मसौक्ष्म्यात्सुभगे विवक्तुं; शक्नोमि ते प्रश्नमिमं यथावत्\n",
    "02060040c": "अस्वो ह्यशक्तः पणितुं परस्वं; स्त्रियश्च भर्तुर्वशतां समीक्ष्य\n",
    "02060041a": "त्यजेत सर्वां पृथिवीं समृद्धां; युधिष्ठिरः सत्यमथो न जह्यात्\n",
    "02060041c": "उक्तं जितोऽस्मीति च पाण्डवेन; तस्मान्न शक्नोमि विवेक्तुमेतत्\n",
    "02060042a": "द्यूतेऽद्वितीयः शकुनिर्नरेषु; कुन्तीसुतस्तेन निसृष्टकामः\n",
    "02060042c": "न मन्यते तां निकृतिं महात्मा; तस्मान्न ते प्रश्नमिमं ब्रवीमि\n",
    "02060043": "द्रौपद्युवाच\n",
    "02060043a": "आहूय राजा कुशलैः सभायां; दुष्टात्मभिर्नैकृतिकैरनार्यैः\n",
    "02060043c": "द्यूतप्रियैर्नातिकृतप्रयत्नः; कस्मादयं नाम निसृष्टकामः\n",
    "02060044a": "स शुद्धभावो निकृतिप्रवृत्ति;मबुध्यमानः कुरुपाण्डवाग्र्यः\n",
    "02060044c": "संभूय सर्वैश्च जितोऽपि यस्मा;त्पश्चाच्च यत्कैतवमभ्युपेतः\n",
    "02060045a": "तिष्ठन्ति चेमे कुरवः सभाया;मीशाः सुतानां च तथा स्नुषाणाम्\n",
    "02060045c": "समीक्ष्य सर्वे मम चापि वाक्यं; विब्रूत मे प्रश्नमिमं यथावत्\n",
    "02060046": "वैशंपायन उवाच\n",
    "02060046a": "तथा ब्रुवन्तीं करुणं रुदन्ती;मवेक्षमाणामसकृत्पतींस्तान्\n",
    "02060046c": "दुःशासनः परुषाण्यप्रियाणि; वाक्यान्युवाचामधुराणि चैव\n",
    "02060047a": "तां कृष्यमाणां च रजस्वलां च; स्रस्तोत्तरीयामतदर्हमाणाम्\n",
    "02060047c": "वृकोदरः प्रेक्ष्य युधिष्ठिरं च; चकार कोपं परमार्तरूपः\n",
    "02061001": "भीम उवाच\n",
    "02061001a": "भवन्ति देशे बन्धक्यः कितवानां युधिष्ठिर\n",
    "02061001c": "न ताभिरुत दीव्यन्ति दया चैवास्ति तास्वपि\n",
    "02061002a": "काश्यो यद्बलिमाहार्षीद्द्रव्यं यच्चान्यदुत्तमम्\n",
    "02061002c": "तथान्ये पृथिवीपाला यानि रत्नान्युपाहरन्\n",
    "02061003a": "वाहनानि धनं चैव कवचान्यायुधानि च\n",
    "02061003c": "राज्यमात्मा वयं चैव कैतवेन हृतं परैः\n",
    "02061004a": "न च मे तत्र कोपोऽभूत्सर्वस्येशो हि नो भवान्\n",
    "02061004c": "इदं त्वतिकृतं मन्ये द्रौपदी यत्र पण्यते\n",
    "02061005a": "एषा ह्यनर्हती बाला पाण्डवान्प्राप्य कौरवैः\n",
    "02061005c": "त्वत्कृते क्लिश्यते क्षुद्रैर्नृशंसैर्निकृतिप्रियैः\n",
    "02061006a": "अस्याः कृते मन्युरयं त्वयि राजन्निपात्यते\n",
    "02061006c": "बाहू ते संप्रधक्ष्यामि सहदेवाग्निमानय\n",
    "02061007": "अर्जुन उवाच\n",
    "02061007a": "न पुरा भीमसेन त्वमीदृशीर्वदिता गिरः\n",
    "02061007c": "परैस्ते नाशितं नूनं नृशंसैर्धर्मगौरवम्\n",
    "02061008a": "न सकामाः परे कार्या धर्ममेवाचरोत्तमम्\n",
    "02061008c": "भ्रातरं धार्मिकं ज्येष्ठं नातिक्रमितुमर्हति\n",
    "02061009a": "आहूतो हि परै राजा क्षात्रधर्ममनुस्मरन्\n",
    "02061009c": "दीव्यते परकामेन तन्नः कीर्तिकरं महत्\n",
    "02061010": "भीमसेन उवाच\n",
    "02061010a": "एवमस्मिकृतं विद्यां यद्यस्याहं धनंजय\n",
    "02061010c": "दीप्तेऽग्नौ सहितौ बाहू निर्दहेयं बलादिव\n",
    "02061011": "वैशंपायन उवाच\n",
    "02061011a": "तथा तान्दुःखितान्दृष्ट्वा पाण्डवान्धृतराष्ट्रजः\n",
    "02061011c": "क्लिश्यमानां च पाञ्चालीं विकर्ण इदमब्रवीत्\n",
    "02061012a": "याज्ञसेन्या यदुक्तं तद्वाक्यं विब्रूत पार्थिवाः\n",
    "02061012c": "अविवेकेन वाक्यस्य नरकः सद्य एव नः\n",
    "02061013a": "भीष्मश्च धृतराष्ट्रश्च कुरुवृद्धतमावुभौ\n",
    "02061013c": "समेत्य नाहतुः किंचिद्विदुरश्च महामतिः\n",
    "02061014a": "भारद्वाजोऽपि सर्वेषामाचार्यः कृप एव च\n",
    "02061014c": "अत एतावपि प्रश्नं नाहतुर्द्विजसत्तमौ\n",
    "02061015a": "ये त्वन्ये पृथिवीपालाः समेताः सर्वतो दिशः\n",
    "02061015c": "कामक्रोधौ समुत्सृज्य ते ब्रुवन्तु यथामति\n",
    "02061016a": "यदिदं द्रौपदी वाक्यमुक्तवत्यसकृच्छुभा\n",
    "02061016c": "विमृश्य कस्य कः पक्षः पार्थिवा वदतोत्तरम्\n",
    "02061017a": "एवं स बहुशः सर्वानुक्तवांस्तान्सभासदः\n",
    "02061017c": "न च ते पृथिवीपालास्तमूचुः साध्वसाधु वा\n",
    "02061018a": "उक्त्वा तथासकृत्सर्वान्विकर्णः पृथिवीपतीन्\n",
    "02061018c": "पाणिं पाणौ विनिष्पिष्य निःश्वसन्निदमब्रवीत्\n",
    "02061019a": "विब्रूत पृथिवीपाला वाक्यं मा वा कथंचन\n",
    "02061019c": "मन्ये न्याय्यं यदत्राहं तद्धि वक्ष्यामि कौरवाः\n",
    "02061020a": "चत्वार्याहुर्नरश्रेष्ठा व्यसनानि महीक्षिताम्\n",
    "02061020c": "मृगयां पानमक्षांश्च ग्राम्ये चैवातिसक्तताम्\n",
    "02061021a": "एतेषु हि नरः सक्तो धर्ममुत्सृज्य वर्तते\n",
    "02061021c": "तथायुक्तेन च कृतां क्रियां लोको न मन्यते\n",
    "02061022a": "तदयं पाण्डुपुत्रेण व्यसने वर्तता भृशम्\n",
    "02061022c": "समाहूतेन कितवैरास्थितो द्रौपदीपणः\n",
    "02061023a": "साधारणी च सर्वेषां पाण्डवानामनिन्दिता\n",
    "02061023c": "जितेन पूर्वं चानेन पाण्डवेन कृतः पणः\n",
    "02061024a": "इयं च कीर्तिता कृष्णा सौबलेन पणार्थिना\n",
    "02061024c": "एतत्सर्वं विचार्याहं मन्ये न विजितामिमाम्\n",
    "02061025a": "एतच्छ्रुत्वा महान्नादः सभ्यानामुदतिष्ठत\n",
    "02061025c": "विकर्णं शंसमानानां सौबलं च विनिन्दताम्\n",
    "02061026a": "तस्मिन्नुपरते शब्दे राधेयः क्रोधमूर्छितः\n",
    "02061026c": "प्रगृह्य रुचिरं बाहुमिदं वचनमब्रवीत्\n",
    "02061027a": "दृश्यन्ते वै विकर्णे हि वैकृतानि बहून्यपि\n",
    "02061027c": "तज्जस्तस्य विनाशाय यथाग्निररणिप्रजः\n",
    "02061028a": "एते न किंचिदप्याहुश्चोद्यमानापि कृष्णया\n",
    "02061028c": "धर्मेण विजितां मन्ये मन्यन्ते द्रुपदात्मजाम्\n",
    "02061029a": "त्वं तु केवलबाल्येन धार्तराष्ट्र विदीर्यसे\n",
    "02061029c": "यद्ब्रवीषि सभामध्ये बालः स्थविरभाषितम्\n",
    "02061030a": "न च धर्मं यथातत्त्वं वेत्सि दुर्योधनावर\n",
    "02061030c": "यद्ब्रवीषि जितां कृष्णामजितेति सुमन्दधीः\n",
    "02061031a": "कथं ह्यविजितां कृष्णां मन्यसे धृतराष्ट्रज\n",
    "02061031c": "यदा सभायां सर्वस्वं न्यस्तवान्पाण्डवाग्रजः\n",
    "02061032a": "अभ्यन्तरा च सर्वस्वे द्रौपदी भरतर्षभ\n",
    "02061032c": "एवं धर्मजितां कृष्णां मन्यसे न जितां कथम्\n",
    "02061033a": "कीर्तिता द्रौपदी वाचा अनुज्ञाता च पाण्डवैः\n",
    "02061033c": "भवत्यविजिता केन हेतुनैषा मता तव\n",
    "02061034a": "मन्यसे वा सभामेतामानीतामेकवाससम्\n",
    "02061034c": "अधर्मेणेति तत्रापि शृणु मे वाक्यमुत्तरम्\n",
    "02061035a": "एको भर्ता स्त्रिया देवैर्विहितः कुरुनन्दन\n",
    "02061035c": "इयं त्वनेकवशगा बन्धकीति विनिश्चिता\n",
    "02061036a": "अस्याः सभामानयनं न चित्रमिति मे मतिः\n",
    "02061036c": "एकाम्बरधरत्वं वाप्यथ वापि विवस्त्रता\n",
    "02061037a": "यच्चैषां द्रविणं किंचिद्या चैषा ये च पाण्डवाः\n",
    "02061037c": "सौबलेनेह तत्सर्वं धर्मेण विजितं वसु\n",
    "02061038a": "दुःशासन सुबालोऽयं विकर्णः प्राज्ञवादिकः\n",
    "02061038c": "पाण्डवानां च वासांसि द्रौपद्याश्चाप्युपाहर\n",
    "02061039a": "तच्छ्रुत्वा पाण्डवाः सर्वे स्वानि वासांसि भारत\n",
    "02061039c": "अवकीर्योत्तरीयाणि सभायां समुपाविशन्\n",
    "02061040a": "ततो दुःशासनो राजन्द्रौपद्या वसनं बलात्\n",
    "02061040c": "सभामध्ये समाक्षिप्य व्यपक्रष्टुं प्रचक्रमे\n",
    "02061041a": "आकृष्यमाणे वसने द्रौपद्यास्तु विशां पते\n",
    "02061041c": "तद्रूपमपरं वस्त्रं प्रादुरासीदनेकशः\n",
    "02061042a": "ततो हलहलाशब्दस्तत्रासीद्घोरनिस्वनः\n",
    "02061042c": "तदद्भुततमं लोके वीक्ष्य सर्वमहीक्षिताम्\n",
    "02061043a": "शशाप तत्र भीमस्तु राजमध्ये महास्वनः\n",
    "02061043c": "क्रोधाद्विस्फुरमाणोष्ठो विनिष्पिष्य करे करम्\n",
    "02061044a": "इदं मे वाक्यमादद्ध्वं क्षत्रिया लोकवासिनः\n",
    "02061044c": "नोक्तपूर्वं नरैरन्यैर्न चान्यो यद्वदिष्यति\n",
    "02061045a": "यद्येतदेवमुक्त्वा तु न कुर्यां पृथिवीश्वराः\n",
    "02061045c": "पितामहानां सर्वेषां नाहं गतिमवाप्नुयाम्\n",
    "02061046a": "अस्य पापस्य दुर्जातेर्भारतापसदस्य च\n",
    "02061046c": "न पिबेयं बलाद्वक्षो भित्त्वा चेद्रुधिरं युधि\n",
    "02061047a": "तस्य ते वचनं श्रुत्वा सर्वलोकप्रहर्षणम्\n",
    "02061047c": "प्रचक्रुर्बहुलां पूजां कुत्सन्तो धृतराष्ट्रजम्\n",
    "02061048a": "यदा तु वाससां राशिः सभामध्ये समाचितः\n",
    "02061048c": "ततो दुःशासनः श्रान्तो व्रीडितः समुपाविशत्\n",
    "02061049a": "धिक्शब्दस्तु ततस्तत्र समभूल्लोमहर्षणः\n",
    "02061049c": "सभ्यानां नरदेवानां दृष्ट्वा कुन्तीसुतांस्तदा\n",
    "02061050a": "न विब्रुवन्ति कौरव्याः प्रश्नमेतमिति स्म ह\n",
    "02061050c": "स जनः क्रोशति स्मात्र धृतराष्ट्रं विगर्हयन्\n",
    "02061051a": "ततो बाहू समुच्छ्रित्य निवार्य च सभासदः\n",
    "02061051c": "विदुरः सर्वधर्मज्ञ इदं वचनमब्रवीत्\n",
    "02061052": "विदुर उवाच\n",
    "02061052a": "द्रौपदी प्रश्नमुक्त्वैवं रोरवीति ह्यनाथवत्\n",
    "02061052c": "न च विब्रूत तं प्रश्नं सभ्या धर्मोऽत्र पीड्यते\n",
    "02061053a": "सभां प्रपद्यते ह्यार्तः प्रज्वलन्निव हव्यवाट्\n",
    "02061053c": "तं वै सत्येन धर्मेण सभ्याः प्रशमयन्त्युत\n",
    "02061054a": "धर्मप्रश्नमथो ब्रूयादार्तः सभ्येषु मानवः\n",
    "02061054c": "विब्रूयुस्तत्र ते प्रश्नं कामक्रोधवशातिगाः\n",
    "02061055a": "विकर्णेन यथाप्रज्ञमुक्तः प्रश्नो नराधिपाः\n",
    "02061055c": "भवन्तोऽपि हि तं प्रश्नं विब्रुवन्तु यथामति\n",
    "02061056a": "यो हि प्रश्नं न विब्रूयाद्धर्मदर्शी सभां गतः\n",
    "02061056c": "अनृते या फलावाप्तिस्तस्याः सोऽर्धं समश्नुते\n",
    "02061057a": "यः पुनर्वितथं ब्रूयाद्धर्मदर्शी सभां गतः\n",
    "02061057c": "अनृतस्य फलं कृत्स्नं संप्राप्नोतीति निश्चयः\n",
    "02061058a": "अत्राप्युदाहरन्तीममितिहासं पुरातनम्\n",
    "02061058c": "प्रह्लादस्य च संवादं मुनेराङ्गिरसस्य च\n",
    "02061059a": "प्रह्लादो नाम दैत्येन्द्रस्तस्य पुत्रो विरोचनः\n",
    "02061059c": "कन्याहेतोराङ्गिरसं सुधन्वानमुपाद्रवत्\n",
    "02061060a": "अहं ज्यायानहं ज्यायानिति कन्येप्सया तदा\n",
    "02061060c": "तयोर्देवनमत्रासीत्प्राणयोरिति नः श्रुतम्\n",
    "02061061a": "तयोः प्रश्नविवादोऽभूत्प्रह्लादं तावपृच्छताम्\n",
    "02061061c": "ज्यायान्क आवयोरेकः प्रश्नं प्रब्रूहि मा मृषा\n",
    "02061062a": "स वै विवदनाद्भीतः सुधन्वानं व्यलोकयत्\n",
    "02061062c": "तं सुधन्वाब्रवीत्क्रुद्धो ब्रह्मदण्ड इव ज्वलन्\n",
    "02061063a": "यदि वै वक्ष्यसि मृषा प्रह्लादाथ न वक्ष्यसि\n",
    "02061063c": "शतधा ते शिरो वज्री वज्रेण प्रहरिष्यति\n",
    "02061064a": "सुधन्वना तथोक्तः सन्व्यथितोऽश्वत्थपर्णवत्\n",
    "02061064c": "जगाम कश्यपं दैत्यः परिप्रष्टुं महौजसम्\n",
    "02061065": "प्रह्लाद उवाच\n",
    "02061065a": "त्वं वै धर्मस्य विज्ञाता दैवस्येहासुरस्य च\n",
    "02061065c": "ब्राह्मणस्य महाप्राज्ञ धर्मकृच्छ्रमिदं शृणु\n",
    "02061066a": "यो वै प्रश्नं न विब्रूयाद्वितथं वापि निर्दिशेत्\n",
    "02061066c": "के वै तस्य परे लोकास्तन्ममाचक्ष्व पृच्छतः\n",
    "02061067": "कश्यप उवाच\n",
    "02061067a": "जानन्न विब्रुवन्प्रश्नं कामात्क्रोधात्तथा भयात्\n",
    "02061067c": "सहस्रं वारुणान्पाशानात्मनि प्रतिमुञ्चति\n",
    "02061068a": "तस्य संवत्सरे पूर्णे पाश एकः प्रमुच्यते\n",
    "02061068c": "तस्मात्सत्यं तु वक्तव्यं जानता सत्यमञ्जसा\n",
    "02061069a": "विद्धो धर्मो ह्यधर्मेण सभां यत्र प्रपद्यते\n",
    "02061069c": "न चास्य शल्यं कृन्तन्ति विद्धास्तत्र सभासदः\n",
    "02061070a": "अर्धं हरति वै श्रेष्ठः पादो भवति कर्तृषु\n",
    "02061070c": "पादश्चैव सभासत्सु ये न निन्दन्ति निन्दितम्\n",
    "02061071a": "अनेना भवति श्रेष्ठो मुच्यन्ते च सभासदः\n",
    "02061071c": "एनो गच्छति कर्तारं निन्दार्हो यत्र निन्द्यते\n",
    "02061072a": "वितथं तु वदेयुर्ये धर्मं प्रह्लाद पृच्छते\n",
    "02061072c": "इष्टापूर्तं च ते घ्नन्ति सप्त चैव परावरान्\n",
    "02061073a": "हृतस्वस्य हि यद्दुःखं हतपुत्रस्य चापि यत्\n",
    "02061073c": "ऋणिनं प्रति यच्चैव राज्ञा ग्रस्तस्य चापि यत्\n",
    "02061074a": "स्त्रियाः पत्या विहीनायाः सार्थाद्भ्रष्टस्य चैव यत्\n",
    "02061074c": "अध्यूढायाश्च यद्दुःखं साक्षिभिर्विहतस्य च\n",
    "02061075a": "एतानि वै समान्याहुर्दुःखानि त्रिदशेश्वराः\n",
    "02061075c": "तानि सर्वाणि दुःखानि प्राप्नोति वितथं ब्रुवन्\n",
    "02061076a": "समक्षदर्शनात्साक्ष्यं श्रवणाच्चेति धारणात्\n",
    "02061076c": "तस्मात्सत्यं ब्रुवन्साक्षी धर्मार्थाभ्यां न हीयते\n",
    "02061077": "विदुर उवाच\n",
    "02061077a": "कश्यपस्य वचः श्रुत्वा प्रह्लादः पुत्रमब्रवीत्\n",
    "02061077c": "श्रेयान्सुधन्वा त्वत्तो वै मत्तः श्रेयांस्तथाङ्गिराः\n",
    "02061078a": "माता सुधन्वनश्चापि श्रेयसी मातृतस्तव\n",
    "02061078c": "विरोचन सुधन्वायं प्राणानामीश्वरस्तव\n",
    "02061079": "सुधन्वोवाच\n",
    "02061079a": "पुत्रस्नेहं परित्यज्य यस्त्वं धर्मे प्रतिष्ठितः\n",
    "02061079c": "अनुजानामि ते पुत्रं जीवत्वेष शतं समाः\n",
    "02061080": "विदुर उवाच\n",
    "02061080a": "एवं वै परमं धर्मं श्रुत्वा सर्वे सभासदः\n",
    "02061080c": "यथाप्रश्नं तु कृष्णाया मन्यध्वं तत्र किं परम्\n",
    "02061081": "वैशंपायन उवाच\n",
    "02061081a": "विदुरस्य वचः श्रुत्वा नोचुः किंचन पार्थिवाः\n",
    "02061081c": "कर्णो दुःशासनं त्वाह कृष्णां दासीं गृहान्नय\n",
    "02061082a": "तां वेपमानां सव्रीडां प्रलपन्तीं स्म पाण्डवान्\n",
    "02061082c": "दुःशासनः सभामध्ये विचकर्ष तपस्विनीम्\n",
    "02062001": "द्रौपद्युवाच\n",
    "02062001a": "पुरस्तात्करणीयं मे न कृतं कार्यमुत्तरम्\n",
    "02062001c": "विह्वलास्मि कृतानेन कर्षता बलिना बलात्\n",
    "02062002a": "अभिवादं करोम्येषां गुरूणां कुरुसंसदि\n",
    "02062002c": "न मे स्यादपराधोऽयं यदिदं न कृतं मया\n",
    "02062003": "वैशंपायन उवाच\n",
    "02062003a": "सा तेन च समुद्धूता दुःखेन च तपस्विनी\n",
    "02062003c": "पतिता विललापेदं सभायामतथोचिता\n",
    "02062004": "द्रौपद्युवाच\n",
    "02062004a": "स्वयंवरे यास्मि नृपैर्दृष्टा रङ्गे समागतैः\n",
    "02062004c": "न दृष्टपूर्वा चान्यत्र साहमद्य सभां गता\n",
    "02062005a": "यां न वायुर्न चादित्यो दृष्टवन्तौ पुरा गृहे\n",
    "02062005c": "साहमद्य सभामध्ये दृश्यामि कुरुसंसदि\n",
    "02062006a": "यां न मृष्यन्ति वातेन स्पृश्यमानां पुरा गृहे\n",
    "02062006c": "स्पृश्यमानां सहन्तेऽद्य पाण्डवास्तां दुरात्मना\n",
    "02062007a": "मृष्यन्ते कुरवश्चेमे मन्ये कालस्य पर्ययम्\n",
    "02062007c": "स्नुषां दुहितरं चैव क्लिश्यमानामनर्हतीम्\n",
    "02062008a": "किं त्वतः कृपणं भूयो यदहं स्त्री सती शुभा\n",
    "02062008c": "सभामध्यं विगाहेऽद्य क्व नु धर्मो महीक्षिताम्\n",
    "02062009a": "धर्म्याः स्त्रियः सभां पूर्वं न नयन्तीति नः श्रुतम्\n",
    "02062009c": "स नष्टः कौरवेयेषु पूर्वो धर्मः सनातनः\n",
    "02062010a": "कथं हि भार्या पाण्डूनां पार्षतस्य स्वसा सती\n",
    "02062010c": "वासुदेवस्य च सखी पार्थिवानां सभामियाम्\n",
    "02062011a": "तामिमां धर्मराजस्य भार्यां सदृशवर्णजाम्\n",
    "02062011c": "ब्रूत दासीमदासीं वा तत्करिष्यामि कौरवाः\n",
    "02062012a": "अयं हि मां दृढं क्षुद्रः कौरवाणां यशोहरः\n",
    "02062012c": "क्लिश्नाति नाहं तत्सोढुं चिरं शक्ष्यामि कौरवाः\n",
    "02062013a": "जितां वाप्यजितां वापि मन्यध्वं वा यथा नृपाः\n",
    "02062013c": "तथा प्रत्युक्तमिच्छामि तत्करिष्यामि कौरवाः\n",
    "02062014": "भीष्म उवाच\n",
    "02062014a": "उक्तवानस्मि कल्याणि धर्मस्य तु परां गतिम्\n",
    "02062014c": "लोके न शक्यते गन्तुमपि विप्रैर्महात्मभिः\n",
    "02062015a": "बलवांस्तु यथा धर्मं लोके पश्यति पूरुषः\n",
    "02062015c": "स धर्मो धर्मवेलायां भवत्यभिहितः परैः\n",
    "02062016a": "न विवेक्तुं च ते प्रश्नमेतं शक्नोमि निश्चयात्\n",
    "02062016c": "सूक्ष्मत्वाद्गहनत्वाच्च कार्यस्यास्य च गौरवात्\n",
    "02062017a": "नूनमन्तः कुलस्यास्य भविता नचिरादिव\n",
    "02062017c": "तथा हि कुरवः सर्वे लोभमोहपरायणाः\n",
    "02062018a": "कुलेषु जाताः कल्याणि व्यसनाभ्याहता भृशम्\n",
    "02062018c": "धर्म्यान्मार्गान्न च्यवन्ते यथा नस्त्वं वधूः स्थिता\n",
    "02062019a": "उपपन्नं च पाञ्चालि तवेदं वृत्तमीदृशम्\n",
    "02062019c": "यत्कृच्छ्रमपि संप्राप्ता धर्ममेवान्ववेक्षसे\n",
    "02062020a": "एते द्रोणादयश्चैव वृद्धा धर्मविदो जनाः\n",
    "02062020c": "शून्यैः शरीरैस्तिष्ठन्ति गतासव इवानताः\n",
    "02062021a": "युधिष्ठिरस्तु प्रश्नेऽस्मिन्प्रमाणमिति मे मतिः\n",
    "02062021c": "अजितां वा जितां वापि स्वयं व्याहर्तुमर्हति\n",
    "02062022": "वैशंपायन उवाच\n",
    "02062022a": "तथा तु दृष्ट्वा बहु तत्तदेवं; रोरूयमाणां कुररीमिवार्ताम्\n",
    "02062022c": "नोचुर्वचः साध्वथ वाप्यसाधु; महीक्षितो धार्तराष्ट्रस्य भीताः\n",
    "02062023a": "दृष्ट्वा तु तान्पार्थिवपुत्रपौत्रां;स्तूष्णींभूतान्धृतराष्ट्रस्य पुत्रः\n",
    "02062023c": "स्मयन्निवेदं वचनं बभाषे; पाञ्चालराजस्य सुतां तदानीम्\n",
    "02062024a": "तिष्ठत्वयं प्रश्न उदारसत्त्वे; भीमेऽर्जुने सहदेवे तथैव\n",
    "02062024c": "पत्यौ च ते नकुले याज्ञसेनि; वदन्त्वेते वचनं त्वत्प्रसूतम्\n",
    "02062025a": "अनीश्वरं विब्रुवन्त्वार्यमध्ये; युधिष्ठिरं तव पाञ्चालि हेतोः\n",
    "02062025c": "कुर्वन्तु सर्वे चानृतं धर्मराजं; पाञ्चालि त्वं मोक्ष्यसे दासभावात्\n",
    "02062026a": "धर्मे स्थितो धर्मराजो महात्मा; स्वयं चेदं कथयत्विन्द्रकल्पः\n",
    "02062026c": "ईशो वा ते यद्यनीशोऽथ वैष; वाक्यादस्य क्षिप्रमेकं भजस्व\n",
    "02062027a": "सर्वे हीमे कौरवेयाः सभायां; दुःखान्तरे वर्तमानास्तवैव\n",
    "02062027c": "न विब्रुवन्त्यार्यसत्त्वा यथाव;त्पतींश्च ते समवेक्ष्याल्पभाग्यान्\n",
    "02062028a": "ततः सभ्याः कुरुराजस्य तत्र; वाक्यं सर्वे प्रशशंसुस्तदोच्चैः\n",
    "02062028c": "चेलावेधांश्चापि चक्रुर्नदन्तो; हा हेत्यासीदपि चैवात्र नादः\n",
    "02062028e": "सर्वे चासन्पार्थिवाः प्रीतिमन्तः; कुरुश्रेष्ठं धार्मिकं पूजयन्तः\n",
    "02062029a": "युधिष्ठिरं च ते सर्वे समुदैक्षन्त पार्थिवाः\n",
    "02062029c": "किं नु वक्ष्यति धर्मज्ञ इति साचीकृताननाः\n",
    "02062030a": "किं नु वक्ष्यति बीभत्सुरजितो युधि पाण्डवः\n",
    "02062030c": "भीमसेनो यमौ चेति भृशं कौतूहलान्विताः\n",
    "02062031a": "तस्मिन्नुपरते शब्दे भीमसेनोऽब्रवीदिदम्\n",
    "02062031c": "प्रगृह्य विपुलं वृत्तं भुजं चन्दनरूषितम्\n",
    "02062032a": "यद्येष गुरुरस्माकं धर्मराजो युधिष्ठिरः\n",
    "02062032c": "न प्रभुः स्यात्कुलस्यास्य न वयं मर्षयेमहि\n",
    "02062033a": "ईशो नः पुण्यतपसां प्राणानामपि चेश्वरः\n",
    "02062033c": "मन्यते जितमात्मानं यद्येष विजिता वयम्\n",
    "02062034a": "न हि मुच्येत जीवन्मे पदा भूमिमुपस्पृशन्\n",
    "02062034c": "मर्त्यधर्मा परामृश्य पाञ्चाल्या मूर्धजानिमान्\n",
    "02062035a": "पश्यध्वमायतौ वृत्तौ भुजौ मे परिघाविव\n",
    "02062035c": "नैतयोरन्तरं प्राप्य मुच्येतापि शतक्रतुः\n",
    "02062036a": "धर्मपाशसितस्त्वेवं नाधिगच्छामि संकटम्\n",
    "02062036c": "गौरवेण निरुद्धश्च निग्रहादर्जुनस्य च\n",
    "02062037a": "धर्मराजनिसृष्टस्तु सिंहः क्षुद्रमृगानिव\n",
    "02062037c": "धार्तराष्ट्रानिमान्पापान्निष्पिषेयं तलासिभिः\n",
    "02062038a": "तमुवाच तदा भीष्मो द्रोणो विदुर एव च\n",
    "02062038c": "क्षम्यतामेवमित्येवं सर्वं संभवति त्वयि\n",
    "02063001": "कर्ण उवाच\n",
    "02063001a": "त्रयः किलेमे अधना भवन्ति; दासः शिष्यश्चास्वतन्त्रा च नारी\n",
    "02063001c": "दासस्य पत्नी त्वं धनमस्य भद्रे; हीनेश्वरा दासधनं च दासी\n",
    "02063002a": "प्रविश्य सा नः परिचारैर्भजस्व; तत्ते कार्यं शिष्टमावेश्य वेश्म\n",
    "02063002c": "ईशाः स्म सर्वे तव राजपुत्रि; भवन्ति ते धार्तराष्ट्रा न पार्थाः\n",
    "02063003a": "अन्यं वृणीष्व पतिमाशु भामिनि; यस्माद्दास्यं न लभसे देवनेन\n",
    "02063003c": "अनवद्या वै पतिषु कामवृत्ति;र्नित्यं दास्ये विदितं वै तवास्तु\n",
    "02063004a": "पराजितो नकुलो भीमसेनो; युधिष्ठिरः सहदेवोऽर्जुनश्च\n",
    "02063004c": "दासीभूता प्रविश याज्ञसेनि; पराजितास्ते पतयो न सन्ति\n",
    "02063005a": "प्रयोजनं चात्मनि किं नु मन्यते; पराक्रमं पौरुषं चेह पार्थः\n",
    "02063005c": "पाञ्चाल्यस्य द्रुपदस्यात्मजामिमां; सभामध्ये योऽतिदेवीद्ग्लहेषु\n",
    "02063006": "वैशंपायन उवाच\n",
    "02063006a": "तद्वै श्रुत्वा भीमसेनोऽत्यमर्षी; भृशं निशश्वास तदार्तरूपः\n",
    "02063006c": "राजानुगो धर्मपाशानुबद्धो; दहन्निवैनं कोपविरक्तदृष्टिः\n",
    "02063007": "भीम उवाच\n",
    "02063007a": "नाहं कुप्ये सूतपुत्रस्य राज;न्नेष सत्यं दासधर्मः प्रविष्टः\n",
    "02063007c": "किं विद्विषो वाद्य मां धारयेयु;र्नादेवीस्त्वं यद्यनया नरेन्द्र\n",
    "02063008": "वैशंपायन उवाच\n",
    "02063008a": "राधेयस्य वचः श्रुत्वा राजा दुर्योधनस्तदा\n",
    "02063008c": "युधिष्ठिरमुवाचेदं तूष्णींभूतमचेतसम्\n",
    "02063009a": "भीमार्जुनौ यमौ चैव स्थितौ ते नृप शासने\n",
    "02063009c": "प्रश्नं प्रब्रूहि कृष्णां त्वमजितां यदि मन्यसे\n",
    "02063010a": "एवमुक्त्वा स कौन्तेयमपोह्य वसनं स्वकम्\n",
    "02063010c": "स्मयन्निवैक्षत्पाञ्चालीमैश्वर्यमदमोहितः\n",
    "02063011a": "कदलीदण्डसदृशं सर्वलक्षणपूजितम्\n",
    "02063011c": "गजहस्तप्रतीकाशं वज्रप्रतिमगौरवम्\n",
    "02063012a": "अभ्युत्स्मयित्वा राधेयं भीममाधर्षयन्निव\n",
    "02063012c": "द्रौपद्याः प्रेक्षमाणायाः सव्यमूरुमदर्शयत्\n",
    "02063013a": "वृकोदरस्तदालोक्य नेत्रे उत्फाल्य लोहिते\n",
    "02063013c": "प्रोवाच राजमध्ये तं सभां विश्रावयन्निव\n",
    "02063014a": "पितृभिः सह सालोक्यं मा स्म गच्छेद्वृकोदरः\n",
    "02063014c": "यद्येतमूरुं गदया न भिन्द्यां ते महाहवे\n",
    "02063015a": "क्रुद्धस्य तस्य स्रोतोभ्यः सर्वेभ्यः पावकार्चिषः\n",
    "02063015c": "वृक्षस्येव विनिश्चेरुः कोटरेभ्यः प्रदह्यतः\n",
    "02063016": "विदुर उवाच\n",
    "02063016a": "परं भयं पश्यत भीमसेना;द्बुध्यध्वं राज्ञो वरुणस्येव पाशात्\n",
    "02063016c": "दैवेरितो नूनमयं पुरस्ता;त्परोऽनयो भरतेषूदपादि\n",
    "02063017a": "अतिद्यूतं कृतमिदं धार्तराष्ट्रा; येऽस्यां स्त्रियं विवदध्वं सभायाम्\n",
    "02063017c": "योगक्षेमो दृश्यते वो महाभयः; पापान्मन्त्रान्कुरवो मन्त्रयन्ति\n",
    "02063018a": "इमं धर्मं कुरवो जानताशु; दुर्दृष्टेऽस्मिन्परिषत्संप्रदुष्येत्\n",
    "02063018c": "इमां चेत्पूर्वं कितवोऽग्लहीष्य;दीशोऽभविष्यदपराजितात्मा\n",
    "02063019a": "स्वप्ने यथैतद्धि धनं जितं स्या;त्तदेवं मन्ये यस्य दीव्यत्यनीशः\n",
    "02063019c": "गान्धारिपुत्रस्य वचो निशम्य; धर्मादस्मात्कुरवो मापयात\n",
    "02063020": "दुर्योधन उवाच\n",
    "02063020a": "भीमस्य वाक्ये तद्वदेवार्जुनस्य; स्थितोऽहं वै यमयोश्चैवमेव\n",
    "02063020c": "युधिष्ठिरं चेत्प्रवदन्त्यनीश;मथो दास्यान्मोक्ष्यसे याज्ञसेनि\n",
    "02063021": "अर्जुन उवाच\n",
    "02063021a": "ईशो राजा पूर्वमासीद्ग्लहे नः; कुन्तीपुत्रो धर्मराजो महात्मा\n",
    "02063021c": "ईशस्त्वयं कस्य पराजितात्मा; तज्जानीध्वं कुरवः सर्व एव\n",
    "02063022": "वैशंपायन उवाच\n",
    "02063022a": "ततो राज्ञो धृतराष्ट्रस्य गेहे; गोमायुरुच्चैर्व्याहरदग्निहोत्रे\n",
    "02063022c": "तं रासभाः प्रत्यभाषन्त राज;न्समन्ततः पक्षिणश्चैव रौद्राः\n",
    "02063023a": "तं च शब्दं विदुरस्तत्त्ववेदी; शुश्राव घोरं सुबलात्मजा च\n",
    "02063023c": "भीष्मद्रोणौ गौतमश्चापि विद्वा;न्स्वस्ति स्वस्तीत्यपि चैवाहुरुच्चैः\n",
    "02063024a": "ततो गान्धारी विदुरश्चैव विद्वां;स्तमुत्पातं घोरमालक्ष्य राज्ञे\n",
    "02063024c": "निवेदयामासतुरार्तवत्तदा; ततो राजा वाक्यमिदं बभाषे\n",
    "02063025a": "हतोऽसि दुर्योधन मन्दबुद्धे; यस्त्वं सभायां कुरुपुंगवानाम्\n",
    "02063025c": "स्त्रियं समाभाषसि दुर्विनीत; विशेषतो द्रौपदीं धर्मपत्नीम्\n",
    "02063026a": "एवमुक्त्वा धृतराष्ट्रो मनीषी; हितान्वेषी बान्धवानामपायात्\n",
    "02063026c": "कृष्णां पाञ्चालीमब्रवीत्सान्त्वपूर्वं; विमृश्यैतत्प्रज्ञया तत्त्वबुद्धिः\n",
    "02063027": "धृतराष्ट्र उवाच\n",
    "02063027a": "वरं वृणीष्व पाञ्चालि मत्तो यदभिकाङ्क्षसि\n",
    "02063027c": "वधूनां हि विशिष्टा मे त्वं धर्मपरमा सती\n",
    "02063028": "द्रौपद्युवाच\n",
    "02063028a": "ददासि चेद्वरं मह्यं वृणोमि भरतर्षभ\n",
    "02063028c": "सर्वधर्मानुगः श्रीमानदासोऽस्तु युधिष्ठिरः\n",
    "02063029a": "मनस्विनमजानन्तो मा वै ब्रूयुः कुमारकाः\n",
    "02063029c": "एष वै दासपुत्रेति प्रतिविन्ध्यं तमागतम्\n",
    "02063030a": "राजपुत्रः पुरा भूत्वा यथा नान्यः पुमान्क्वचित्\n",
    "02063030c": "लालितो दासपुत्रत्वं पश्यन्नश्येद्धि भारत\n",
    "02063031": "धृतराष्ट्र उवाच\n",
    "02063031a": "द्वितीयं ते वरं भद्रे ददामि वरयस्व माम्\n",
    "02063031c": "मनो हि मे वितरति नैकं त्वं वरमर्हसि\n",
    "02063032": "द्रौपद्युवाच\n",
    "02063032a": "सरथौ सधनुष्कौ च भीमसेनधनंजयौ\n",
    "02063032c": "नकुलं सहदेवं च द्वितीयं वरये वरम्\n",
    "02063033": "धृतराष्ट्र उवाच\n",
    "02063033a": "तृतीयं वरयास्मत्तो नासि द्वाभ्यां सुसत्कृता\n",
    "02063033c": "त्वं हि सर्वस्नुषाणां मे श्रेयसी धर्मचारिणी\n",
    "02063034": "द्रौपद्युवाच\n",
    "02063034a": "लोभो धर्मस्य नाशाय भगवन्नाहमुत्सहे\n",
    "02063034c": "अनर्हा वरमादातुं तृतीयं राजसत्तम\n",
    "02063035a": "एकमाहुर्वैश्यवरं द्वौ तु क्षत्रस्त्रिया वरौ\n",
    "02063035c": "त्रयस्तु राज्ञो राजेन्द्र ब्राह्मणस्य शतं वराः\n",
    "02063036a": "पापीयांस इमे भूत्वा संतीर्णाः पतयो मम\n",
    "02063036c": "वेत्स्यन्ति चैव भद्राणि राजन्पुण्येन कर्मणा\n",
    "02064001": "कर्ण उवाच\n",
    "02064001a": "या नः श्रुता मनुष्येषु स्त्रियो रूपेण संमताः\n",
    "02064001c": "तासामेतादृशं कर्म न कस्यांचन शुश्रुमः\n",
    "02064002a": "क्रोधाविष्टेषु पार्थेषु धार्तराष्ट्रेषु चाप्यति\n",
    "02064002c": "द्रौपदी पाण्डुपुत्राणां कृष्णा शान्तिरिहाभवत्\n",
    "02064003a": "अप्लवेऽम्भसि मग्नानामप्रतिष्ठे निमज्जताम्\n",
    "02064003c": "पाञ्चाली पाण्डुपुत्राणां नौरेषा पारगाभवत्\n",
    "02064004": "वैशंपायन उवाच\n",
    "02064004a": "तद्वै श्रुत्वा भीमसेनः कुरुमध्येऽत्यमर्षणः\n",
    "02064004c": "स्त्री गतिः पाण्डुपुत्राणामित्युवाच सुदुर्मनाः\n",
    "02064005a": "त्रीणि ज्योतींषि पुरुष इति वै देवलोऽब्रवीत्\n",
    "02064005c": "अपत्यं कर्म विद्या च यतः सृष्टाः प्रजास्ततः\n",
    "02064006a": "अमेध्ये वै गतप्राणे शून्ये ज्ञातिभिरुज्झिते\n",
    "02064006c": "देहे त्रितयमेवैतत्पुरुषस्योपजायते\n",
    "02064007a": "तन्नो ज्योतिरभिहतं दाराणामभिमर्शनात्\n",
    "02064007c": "धनंजय कथं स्वित्स्यादपत्यमभिमृष्टजम्\n",
    "02064008": "अर्जुन उवाच\n",
    "02064008a": "न चैवोक्ता न चानुक्ता हीनतः परुषा गिरः\n",
    "02064008c": "भारताः प्रतिजल्पन्ति सदा तूत्तमपूरुषाः\n",
    "02064009a": "स्मरन्ति सुकृतान्येव न वैराणि कृतानि च\n",
    "02064009c": "सन्तः प्रतिविजानन्तो लब्ध्वा प्रत्ययमात्मनः\n",
    "02064010": "भीम उवाच\n",
    "02064010a": "इहैवैतांस्तुरा सर्वान्हन्मि शत्रून्समागतान्\n",
    "02064010c": "अथ निष्क्रम्य राजेन्द्र समूलान्कृन्धि भारत\n",
    "02064011a": "किं नो विवदितेनेह किं नः क्लेशेन भारत\n",
    "02064011c": "अद्यैवैतान्निहन्मीह प्रशाधि वसुधामिमाम्\n",
    "02064012": "वैशंपायन उवाच\n",
    "02064012a": "इत्युक्त्वा भीमसेनस्तु कनिष्ठैर्भ्रातृभिर्वृतः\n",
    "02064012c": "मृगमध्ये यथा सिंहो मुहुः परिघमैक्षत\n",
    "02064013a": "सान्त्व्यमानो वीज्यमानः पार्थेनाक्लिष्टकर्मणा\n",
    "02064013c": "स्विद्यते च महाबाहुरन्तर्दाहेन वीर्यवान्\n",
    "02064014a": "क्रुद्धस्य तस्य स्रोतोभ्यः कर्णादिभ्यो नराधिप\n",
    "02064014c": "सधूमः सस्फुलिङ्गार्चिः पावकः समजायत\n",
    "02064015a": "भ्रुकुटीपुटदुष्प्रेक्ष्यमभवत्तस्य तन्मुखम्\n",
    "02064015c": "युगान्तकाले संप्राप्ते कृतान्तस्येव रूपिणः\n",
    "02064016a": "युधिष्ठिरस्तमावार्य बाहुना बाहुशालिनम्\n",
    "02064016c": "मैवमित्यब्रवीच्चैनं जोषमास्स्वेति भारत\n",
    "02064017a": "निवार्य तं महाबाहुं कोपसंरक्तलोचनम्\n",
    "02064017c": "पितरं समुपातिष्ठद्धृतराष्ट्रं कृताञ्जलिः\n",
    "02065001": "युधिष्ठिर उवाच\n",
    "02065001a": "राजन्किं करवामस्ते प्रशाध्यस्मांस्त्वमीश्वरः\n",
    "02065001c": "नित्यं हि स्थातुमिच्छामस्तव भारत शासने\n",
    "02065002": "धृतराष्ट्र उवाच\n",
    "02065002a": "अजातशत्रो भद्रं ते अरिष्टं स्वस्ति गच्छत\n",
    "02065002c": "अनुज्ञाताः सहधनाः स्वराज्यमनुशासत\n",
    "02065003a": "इदं त्वेवावबोद्धव्यं वृद्धस्य मम शासनम्\n",
    "02065003c": "धिया निगदितं कृत्स्नं पथ्यं निःश्रेयसं परम्\n",
    "02065004a": "वेत्थ त्वं तात धर्माणां गतिं सूक्ष्मां युधिष्ठिर\n",
    "02065004c": "विनीतोऽसि महाप्राज्ञ वृद्धानां पर्युपासिता\n",
    "02065005a": "यतो बुद्धिस्ततः शान्तिः प्रशमं गच्छ भारत\n",
    "02065005c": "नादारौ क्रमते शस्त्रं दारौ शस्त्रं निपात्यते\n",
    "02065006a": "न वैराण्यभिजानन्ति गुणान्पश्यन्ति नागुणान्\n",
    "02065006c": "विरोधं नाधिगच्छन्ति ये त उत्तमपूरुषाः\n",
    "02065007a": "संवादे परुषाण्याहुर्युधिष्ठिर नराधमाः\n",
    "02065007c": "प्रत्याहुर्मध्यमास्त्वेतानुक्ताः परुषमुत्तरम्\n",
    "02065008a": "नैवोक्ता नैव चानुक्ता अहिताः परुषा गिरः\n",
    "02065008c": "प्रतिजल्पन्ति वै धीराः सदा उत्तमपूरुषाः\n",
    "02065009a": "स्मरन्ति सुकृतान्येव न वैराणि कृतान्यपि\n",
    "02065009c": "सन्तः प्रतिविजानन्तो लब्ध्वा प्रत्ययमात्मनः\n",
    "02065010a": "तथाचरितमार्येण त्वयास्मिन्सत्समागमे\n",
    "02065010c": "दुर्योधनस्य पारुष्यं तत्तात हृदि मा कृथाः\n",
    "02065011a": "मातरं चैव गान्धारीं मां च त्वद्गुणकाङ्क्षिणम्\n",
    "02065011c": "उपस्थितं वृद्धमन्धं पितरं पश्य भारत\n",
    "02065012a": "प्रेक्षापूर्वं मया द्यूतमिदमासीदुपेक्षितम्\n",
    "02065012c": "मित्राणि द्रष्टुकामेन पुत्राणां च बलाबलम्\n",
    "02065013a": "अशोच्याः कुरवो राजन्येषां त्वमनुशासिता\n",
    "02065013c": "मन्त्री च विदुरो धीमान्सर्वशास्त्रविशारदः\n",
    "02065014a": "त्वयि धर्मोऽर्जुने वीर्यं भीमसेने पराक्रमः\n",
    "02065014c": "श्रद्धा च गुरुशुश्रूषा यमयोः पुरुषाग्र्ययोः\n",
    "02065015a": "अजातशत्रो भद्रं ते खाण्डवप्रस्थमाविश\n",
    "02065015c": "भ्रातृभिस्तेऽस्तु सौभ्रात्रं धर्मे ते धीयतां मनः\n",
    "02065016": "वैशंपायन उवाच\n",
    "02065016a": "इत्युक्तो भरतश्रेष्ठो धर्मराजो युधिष्ठिरः\n",
    "02065016c": "कृत्वार्यसमयं सर्वं प्रतस्थे भ्रातृभिः सह\n",
    "02065017a": "ते रथान्मेघसंकाशानास्थाय सह कृष्णया\n",
    "02065017c": "प्रययुर्हृष्टमनस इन्द्रप्रस्थं पुरोत्तमम्\n",
    "02066001": "जनमेजय उवाच\n",
    "02066001a": "अनुज्ञातांस्तान्विदित्वा सरत्नधनसंचयान्\n",
    "02066001c": "पाण्डवान्धार्तराष्ट्राणां कथमासीन्मनस्तदा\n",
    "02066002": "वैशंपायन उवाच\n",
    "02066002a": "अनुज्ञातांस्तान्विदित्वा धृतराष्ट्रेण धीमता\n",
    "02066002c": "राजन्दुःशासनः क्षिप्रं जगाम भ्रातरं प्रति\n",
    "02066003a": "दुर्योधनं समासाद्य सामात्यं भरतर्षभ\n",
    "02066003c": "दुःखार्तो भरतश्रेष्ठ इदं वचनमब्रवीत्\n",
    "02066004a": "दुःखेनैतत्समानीतं स्थविरो नाशयत्यसौ\n",
    "02066004c": "शत्रुसाद्गमयद्द्रव्यं तद्बुध्यध्वं महारथाः\n",
    "02066005a": "अथ दुर्योधनः कर्णः शकुनिश्चापि सौबलः\n",
    "02066005c": "मिथः संगम्य सहिताः पाण्डवान्प्रति मानिनः\n",
    "02066006a": "वैचित्रवीर्यं राजानं धृतराष्ट्रं मनीषिणम्\n",
    "02066006c": "अभिगम्य त्वरायुक्ताः श्लक्ष्णं वचनमब्रुवन्\n",
    "02066007": "दुर्योधन उवाच\n",
    "02066007a": "न त्वयेदं श्रुतं राजन्यज्जगाद बृहस्पतिः\n",
    "02066007c": "शक्रस्य नीतिं प्रवदन्विद्वान्देवपुरोहितः\n",
    "02066008a": "सर्वोपायैर्निहन्तव्याः शत्रवः शत्रुकर्षण\n",
    "02066008c": "पुरा युद्धाद्बलाद्वापि प्रकुर्वन्ति तवाहितम्\n",
    "02066009a": "ते वयं पाण्डवधनैः सर्वान्संपूज्य पार्थिवान्\n",
    "02066009c": "यदि तान्योधयिष्यामः किं वा नः परिहास्यति\n",
    "02066010a": "अहीनाशीविषान्क्रुद्धान्दंशाय समुपस्थितान्\n",
    "02066010c": "कृत्वा कण्ठे च पृष्ठे च कः समुत्स्रष्टुमर्हति\n",
    "02066011a": "आत्तशस्त्रा रथगताः कुपितास्तात पाण्डवाः\n",
    "02066011c": "निःशेषं नः करिष्यन्ति क्रुद्धा ह्याशीविषा यथा\n",
    "02066012a": "संनद्धो ह्यर्जुनो याति विवृत्य परमेषुधी\n",
    "02066012c": "गाण्डीवं मुहुरादत्ते निःश्वसंश्च निरीक्षते\n",
    "02066013a": "गदां गुर्वीं समुद्यम्य त्वरितश्च वृकोदरः\n",
    "02066013c": "स्वरथं योजयित्वाशु निर्यात इति नः श्रुतम्\n",
    "02066014a": "नकुलः खड्गमादाय चर्म चाप्यष्टचन्द्रकम्\n",
    "02066014c": "सहदेवश्च राजा च चक्रुराकारमिङ्गितैः\n",
    "02066015a": "ते त्वास्थाय रथान्सर्वे बहुशस्त्रपरिच्छदान्\n",
    "02066015c": "अभिघ्नन्तो रथव्रातान्सेनायोगाय निर्ययुः\n",
    "02066016a": "न क्षंस्यन्ते तथास्माभिर्जातु विप्रकृता हि ते\n",
    "02066016c": "द्रौपद्याश्च परिक्लेशं कस्तेषां क्षन्तुमर्हति\n",
    "02066017a": "पुनर्दीव्याम भद्रं ते वनवासाय पाण्डवैः\n",
    "02066017c": "एवमेतान्वशे कर्तुं शक्ष्यामो भरतर्षभ\n",
    "02066018a": "ते वा द्वादश वर्षाणि वयं वा द्यूतनिर्जिताः\n",
    "02066018c": "प्रविशेम महारण्यमजिनैः प्रतिवासिताः\n",
    "02066019a": "त्रयोदशं च सजने अज्ञाताः परिवत्सरम्\n",
    "02066019c": "ज्ञाताश्च पुनरन्यानि वने वर्षाणि द्वादश\n",
    "02066020a": "निवसेम वयं ते वा तथा द्यूतं प्रवर्तताम्\n",
    "02066020c": "अक्षानुप्त्वा पुनर्द्यूतमिदं दीव्यन्तु पाण्डवाः\n",
    "02066021a": "एतत्कृत्यतमं राजन्नस्माकं भरतर्षभ\n",
    "02066021c": "अयं हि शकुनिर्वेद सविद्यामक्षसंपदम्\n",
    "02066022a": "दृढमूला वयं राज्ये मित्राणि परिगृह्य च\n",
    "02066022c": "सारवद्विपुलं सैन्यं सत्कृत्य च दुरासदम्\n",
    "02066023a": "ते च त्रयोदशे वर्षे पारयिष्यन्ति चेद्व्रतम्\n",
    "02066023c": "जेष्यामस्तान्वयं राजन्रोचतां ते परंतप\n",
    "02066024": "धृतराष्ट्र उवाच\n",
    "02066024a": "तूर्णं प्रत्यानयस्वैतान्कामं व्यध्वगतानपि\n",
    "02066024c": "आगच्छन्तु पुनर्द्यूतमिदं कुर्वन्तु पाण्डवाः\n",
    "02066025": "वैशंपायन उवाच\n",
    "02066025a": "ततो द्रोणः सोमदत्तो बाह्लीकश्च महारथः\n",
    "02066025c": "विदुरो द्रोणपुत्रश्च वैश्यापुत्रश्च वीर्यवान्\n",
    "02066026a": "भूरिश्रवाः शांतनवो विकर्णश्च महारथः\n",
    "02066026c": "मा द्यूतमित्यभाषन्त शमोऽस्त्विति च सर्वशः\n",
    "02066027a": "अकामानां च सर्वेषां सुहृदामर्थदर्शिनाम्\n",
    "02066027c": "अकरोत्पाण्डवाह्वानं धृतराष्ट्रः सुतप्रियः\n",
    "02066028a": "अथाब्रवीन्महाराज धृतराष्ट्रं जनेश्वरम्\n",
    "02066028c": "पुत्रहार्दाद्धर्मयुक्तं गान्धारी शोककर्शिता\n",
    "02066029a": "जाते दुर्योधने क्षत्ता महामतिरभाषत\n",
    "02066029c": "नीयतां परलोकाय साध्वयं कुलपांसनः\n",
    "02066030a": "व्यनदज्जातमात्रो हि गोमायुरिव भारत\n",
    "02066030c": "अन्तो नूनं कुलस्यास्य कुरवस्तन्निबोधत\n",
    "02066031a": "मा बालानामशिष्टानामभिमंस्था मतिं प्रभो\n",
    "02066031c": "मा कुलस्य क्षये घोरे कारणं त्वं भविष्यसि\n",
    "02066032a": "बद्धं सेतुं को नु भिन्द्याद्धमेच्छान्तं च पावकम्\n",
    "02066032c": "शमे धृतान्पुनः पार्थान्कोपयेत्को नु भारत\n",
    "02066033a": "स्मरन्तं त्वामाजमीढ स्मारयिष्याम्यहं पुनः\n",
    "02066033c": "शास्त्रं न शास्ति दुर्बुद्धिं श्रेयसे वेतराय वा\n",
    "02066034a": "न वै वृद्धो बालमतिर्भवेद्राजन्कथंचन\n",
    "02066034c": "त्वन्नेत्राः सन्तु ते पुत्रा मा त्वां दीर्णाः प्रहासिषुः\n",
    "02066035a": "शमेन धर्मेण परस्य बुद्ध्या; जाता बुद्धिः सास्तु ते मा प्रतीपा\n",
    "02066035c": "प्रध्वंसिनी क्रूरसमाहिता श्री;र्मृदुप्रौढा गच्छति पुत्रपौत्रान्\n",
    "02066036a": "अथाब्रवीन्महाराजो गान्धारीं धर्मदर्शिनीम्\n",
    "02066036c": "अन्तः कामं कुलस्यास्तु न शक्ष्यामि निवारितुम्\n",
    "02066037a": "यथेच्छन्ति तथैवास्तु प्रत्यागच्छन्तु पाण्डवाः\n",
    "02066037c": "पुनर्द्यूतं प्रकुर्वन्तु मामकाः पाण्डवैः सह\n",
    "02067001": "वैशंपायन उवाच\n",
    "02067001a": "ततो व्यध्वगतं पार्थं प्रातिकामी युधिष्ठिरम्\n",
    "02067001c": "उवाच वचनाद्राज्ञो धृतराष्ट्रस्य धीमतः\n",
    "02067002a": "उपस्तीर्णा सभा राजन्नक्षानुप्त्वा युधिष्ठिर\n",
    "02067002c": "एहि पाण्डव दीव्येति पिता त्वामाह भारत\n",
    "02067003": "युधिष्ठिर उवाच\n",
    "02067003a": "धातुर्नियोगाद्भूतानि प्राप्नुवन्ति शुभाशुभम्\n",
    "02067003c": "न निवृत्तिस्तयोरस्ति देवितव्यं पुनर्यदि\n",
    "02067004a": "अक्षद्यूते समाह्वानं नियोगात्स्थविरस्य च\n",
    "02067004c": "जानन्नपि क्षयकरं नातिक्रमितुमुत्सहे\n",
    "02067005": "वैशंपायन उवाच\n",
    "02067005a": "इति ब्रुवन्निववृते भ्रातृभिः सह पाण्डवः\n",
    "02067005c": "जानंश्च शकुनेर्मायां पार्थो द्यूतमियात्पुनः\n",
    "02067006a": "विविशुस्ते सभां तां तु पुनरेव महारथाः\n",
    "02067006c": "व्यथयन्ति स्म चेतांसि सुहृदां भरतर्षभाः\n",
    "02067007a": "यथोपजोषमासीनाः पुनर्द्यूतप्रवृत्तये\n",
    "02067007c": "सर्वलोकविनाशाय दैवेनोपनिपीडिताः\n",
    "02067008": "शकुनिरुवाच\n",
    "02067008a": "अमुञ्चत्स्थविरो यद्वो धनं पूजितमेव तत्\n",
    "02067008c": "महाधनं ग्लहं त्वेकं शृणु मे भरतर्षभ\n",
    "02067009a": "वयं द्वादश वर्षाणि युष्माभिर्द्यूतनिर्जिताः\n",
    "02067009c": "प्रविशेम महारण्यं रौरवाजिनवाससः\n",
    "02067010a": "त्रयोदशं च सजने अज्ञाताः परिवत्सरम्\n",
    "02067010c": "ज्ञाताश्च पुनरन्यानि वने वर्षाणि द्वादश\n",
    "02067011a": "अस्माभिर्वा जिता यूयं वने वर्षाणि द्वादश\n",
    "02067011c": "वसध्वं कृष्णया सार्धमजिनैः प्रतिवासिताः\n",
    "02067012a": "त्रयोदशे च निर्वृत्ते पुनरेव यथोचितम्\n",
    "02067012c": "स्वराज्यं प्रतिपत्तव्यमितरैरथ वेतरैः\n",
    "02067013a": "अनेन व्यवसायेन सहास्माभिर्युधिष्ठिर\n",
    "02067013c": "अक्षानुप्त्वा पुनर्द्यूतमेहि दीव्यस्व भारत\n",
    "02067014": "सभासद ऊचुः\n",
    "02067014a": "अहो धिग्बान्धवा नैनं बोधयन्ति महद्भयम्\n",
    "02067014c": "बुद्ध्या बोध्यं न बुध्यन्ते स्वयं च भरतर्षभाः\n",
    "02067015": "वैशंपायन उवाच\n",
    "02067015a": "जनप्रवादान्सुबहूनिति शृण्वन्नराधिपः\n",
    "02067015c": "ह्रिया च धर्मसङ्गाच्च पार्थो द्यूतमियात्पुनः\n",
    "02067016a": "जानन्नपि महाबुद्धिः पुनर्द्यूतमवर्तयत्\n",
    "02067016c": "अप्ययं न विनाशः स्यात्कुरूणामिति चिन्तयन्\n",
    "02067017": "युधिष्ठिर उवाच\n",
    "02067017a": "कथं वै मद्विधो राजा स्वधर्ममनुपालयन्\n",
    "02067017c": "आहूतो विनिवर्तेत दीव्यामि शकुने त्वया\n",
    "02067018": "शकुनिरुवाच\n",
    "02067018a": "गवाश्वं बहुधेनूकमपर्यन्तमजाविकम्\n",
    "02067018c": "गजाः कोशो हिरण्यं च दासीदासं च सर्वशः\n",
    "02067019a": "एष नो ग्लह एवैको वनवासाय पाण्डवाः\n",
    "02067019c": "यूयं वयं वा विजिता वसेम वनमाश्रिताः\n",
    "02067020a": "अनेन व्यवसायेन दीव्याम भरतर्षभ\n",
    "02067020c": "समुत्क्षेपेण चैकेन वनवासाय भारत\n",
    "02067021": "वैशंपायन उवाच\n",
    "02067021a": "प्रतिजग्राह तं पार्थो ग्लहं जग्राह सौबलः\n",
    "02067021c": "जितमित्येव शकुनिर्युधिष्ठिरमभाषत\n",
    "02068001": "वैशंपायन उवाच\n",
    "02068001a": "वनवासाय चक्रुस्ते मतिं पार्थाः पराजिताः\n",
    "02068001c": "अजिनान्युत्तरीयाणि जगृहुश्च यथाक्रमम्\n",
    "02068002a": "अजिनैः संवृतान्दृष्ट्वा हृतराज्यानरिंदमान्\n",
    "02068002c": "प्रस्थितान्वनवासाय ततो दुःशासनोऽब्रवीत्\n",
    "02068003a": "प्रवृत्तं धार्तराष्ट्रस्य चक्रं राज्ञो महात्मनः\n",
    "02068003c": "पराभूताः पाण्डुपुत्रा विपत्तिं परमां गताः\n",
    "02068004a": "अद्य देवाः संप्रयाताः समैर्वर्त्मभिरस्थलैः\n",
    "02068004c": "गुणज्येष्ठास्तथा ज्येष्ठा भूयांसो यद्वयं परैः\n",
    "02068005a": "नरकं पातिताः पार्था दीर्घकालमनन्तकम्\n",
    "02068005c": "सुखाच्च हीना राज्याच्च विनष्टाः शाश्वतीः समाः\n",
    "02068006a": "बलेन मत्ता ये ते स्म धार्तराष्ट्रान्प्रहासिषुः\n",
    "02068006c": "ते निर्जिता हृतधना वनमेष्यन्ति पाण्डवाः\n",
    "02068007a": "चित्रान्संनाहानवमुञ्चन्तु चैषां; वासांसि दिव्यानि च भानुमन्ति\n",
    "02068007c": "निवास्यन्तां रुरुचर्माणि सर्वे; यथा ग्लहं सौबलस्याभ्युपेताः\n",
    "02068008a": "न सन्ति लोकेषु पुमांस ईदृशा; इत्येव ये भावितबुद्धयः सदा\n",
    "02068008c": "ज्ञास्यन्ति तेऽऽत्मानमिमेऽद्य पाण्डवा; विपर्यये षण्ढतिला इवाफलाः\n",
    "02068009a": "अयं हि वासोदय ईदृशानां; मनस्विनां कौरव मा भवेद्वः\n",
    "02068009c": "अदीक्षितानामजिनानि यद्व;द्बलीयसां पश्यत पाण्डवानाम्\n",
    "02068010a": "महाप्राज्ञः सोमको यज्ञसेनः; कन्यां पाञ्चालीं पाण्डवेभ्यः प्रदाय\n",
    "02068010c": "अकार्षीद्वै दुष्कृतं नेह सन्ति; क्लीबाः पार्थाः पतयो याज्ञसेन्याः\n",
    "02068011a": "सूक्ष्मान्प्रावारानजिनानि चोदिता;न्दृष्ट्वारण्ये निर्धनानप्रतिष्ठान्\n",
    "02068011c": "कां त्वं प्रीतिं लप्स्यसे याज्ञसेनि; पतिं वृणीष्व यमिहान्यमिच्छसि\n",
    "02068012a": "एते हि सर्वे कुरवः समेताः; क्षान्ता दान्ताः सुद्रविणोपपन्नाः\n",
    "02068012c": "एषां वृणीष्वैकतमं पतित्वे; न त्वां तपेत्कालविपर्ययोऽयम्\n",
    "02068013a": "यथाफलाः षण्ढतिला यथा चर्ममया मृगाः\n",
    "02068013c": "तथैव पाण्डवाः सर्वे यथा काकयवा अपि\n",
    "02068014a": "किं पाण्डवांस्त्वं पतितानुपास्से; मोघः श्रमः षण्ढतिलानुपास्य\n",
    "02068014c": "एवं नृशंसः परुषाणि पार्था;नश्रावयद्धृतराष्ट्रस्य पुत्रः\n",
    "02068015a": "तद्वै श्रुत्वा भीमसेनोऽत्यमर्षी; निर्भर्त्स्योच्चैस्तं निगृह्यैव रोषात्\n",
    "02068015c": "उवाचेदं सहसैवोपगम्य; सिंहो यथा हैमवतः शृगालम्\n",
    "02068016": "भीमसेन उवाच\n",
    "02068016a": "क्रूर पापजनैर्जुष्टमकृतार्थं प्रभाषसे\n",
    "02068016c": "गान्धारविद्यया हि त्वं राजमध्ये विकत्थसे\n",
    "02068017a": "यथा तुदसि मर्माणि वाक्शरैरिह नो भृशम्\n",
    "02068017c": "तथा स्मारयिता तेऽहं कृन्तन्मर्माणि संयुगे\n",
    "02068018a": "ये च त्वामनुवर्तन्ते कामलोभवशानुगाः\n",
    "02068018c": "गोप्तारः सानुबन्धांस्तान्नेष्यामि यमसादनम्\n",
    "02068019": "वैशंपायन उवाच\n",
    "02068019a": "एवं ब्रुवाणमजिनैर्विवासितं; दुःखाभिभूतं परिनृत्यति स्म\n",
    "02068019c": "मध्ये कुरूणां धर्मनिबद्धमार्गं; गौर्गौरिति स्माह्वयन्मुक्तलज्जः\n",
    "02068020": "भीमसेन उवाच\n",
    "02068020a": "नृशंसं परुषं क्रूरं शक्यं दुःशासन त्वया\n",
    "02068020c": "निकृत्या हि धनं लब्ध्वा को विकत्थितुमर्हति\n",
    "02068021a": "मा ह स्म सुकृताँल्लोकान्गच्छेत्पार्थो वृकोदरः\n",
    "02068021c": "यदि वक्षसि भित्त्वा ते न पिबेच्छोणितं रणे\n",
    "02068022a": "धार्तराष्ट्रान्रणे हत्वा मिषतां सर्वधन्विनाम्\n",
    "02068022c": "शमं गन्तास्मि नचिरात्सत्यमेतद्ब्रवीमि वः\n",
    "02068023": "वैशंपायन उवाच\n",
    "02068023a": "तस्य राजा सिंहगतेः सखेलं; दुर्योधनो भीमसेनस्य हर्षात्\n",
    "02068023c": "गतिं स्वगत्यानुचकार मन्दो; निर्गच्छतां पाण्डवानां सभायाः\n",
    "02068024a": "नैतावता कृतमित्यब्रवीत्तं; वृकोदरः संनिवृत्तार्धकायः\n",
    "02068024c": "शीघ्रं हि त्वा निहतं सानुबन्धं; संस्मार्याहं प्रतिवक्ष्यामि मूढ\n",
    "02068025a": "एतत्समीक्ष्यात्मनि चावमानं; नियम्य मन्युं बलवान्स मानी\n",
    "02068025c": "राजानुगः संसदि कौरवाणां; विनिष्क्रमन्वाक्यमुवाच भीमः\n",
    "02068026a": "अहं दुर्योधनं हन्ता कर्णं हन्ता धनंजयः\n",
    "02068026c": "शकुनिं चाक्षकितवं सहदेवो हनिष्यति\n",
    "02068027a": "इदं च भूयो वक्ष्यामि सभामध्ये बृहद्वचः\n",
    "02068027c": "सत्यं देवाः करिष्यन्ति यन्नो युद्धं भविष्यति\n",
    "02068028a": "सुयोधनमिमं पापं हन्तास्मि गदया युधि\n",
    "02068028c": "शिरः पादेन चास्याहमधिष्ठास्यामि भूतले\n",
    "02068029a": "वाक्यशूरस्य चैवास्य परुषस्य दुरात्मनः\n",
    "02068029c": "दुःशासनस्य रुधिरं पातास्मि मृगराडिव\n",
    "02068030": "अर्जुन उवाच\n",
    "02068030a": "नैव वाचा व्यवसितं भीम विज्ञायते सताम्\n",
    "02068030c": "इतश्चतुर्दशे वर्षे द्रष्टारो यद्भविष्यति\n",
    "02068031a": "दुर्योधनस्य कर्णस्य शकुनेश्च दुरात्मनः\n",
    "02068031c": "दुःशासनचतुर्थानां भूमिः पास्यति शोणितम्\n",
    "02068032a": "असूयितारं वक्तारं प्रस्रष्टारं दुरात्मनाम्\n",
    "02068032c": "भीमसेन नियोगात्ते हन्ताहं कर्णमाहवे\n",
    "02068033a": "अर्जुनः प्रतिजानीते भीमस्य प्रियकाम्यया\n",
    "02068033c": "कर्णं कर्णानुगांश्चैव रणे हन्तास्मि पत्रिभिः\n",
    "02068034a": "ये चान्ये प्रतियोत्स्यन्ति बुद्धिमोहेन मां नृपाः\n",
    "02068034c": "तांश्च सर्वाञ्शितैर्बाणैर्नेतास्मि यमसादनम्\n",
    "02068035a": "चलेद्धि हिमवान्स्थानान्निष्प्रभः स्याद्दिवाकरः\n",
    "02068035c": "शैत्यं सोमात्प्रणश्येत मत्सत्यं विचलेद्यदि\n",
    "02068036a": "न प्रदास्यति चेद्राज्यमितो वर्षे चतुर्दशे\n",
    "02068036c": "दुर्योधनो हि सत्कृत्य सत्यमेतद्भविष्यति\n",
    "02068037": "वैशंपायन उवाच\n",
    "02068037a": "इत्युक्तवति पार्थे तु श्रीमान्माद्रवतीसुतः\n",
    "02068037c": "प्रगृह्य विपुलं बाहुं सहदेवः प्रतापवान्\n",
    "02068038a": "सौबलस्य वधं प्रेप्सुरिदं वचनमब्रवीत्\n",
    "02068038c": "क्रोधसंरक्तनयनो निःश्वसन्निव पन्नगः\n",
    "02068039a": "अक्षान्यान्मन्यसे मूढ गान्धाराणां यशोहर\n",
    "02068039c": "नैतेऽक्षा निशिता बाणास्त्वयैते समरे वृताः\n",
    "02068040a": "यथा चैवोक्तवान्भीमस्त्वामुद्दिश्य सबान्धवम्\n",
    "02068040c": "कर्ताहं कर्मणस्तस्य कुरु कार्याणि सर्वशः\n",
    "02068041a": "हन्तास्मि तरसा युद्धे त्वां विक्रम्य सबान्धवम्\n",
    "02068041c": "यदि स्थास्यसि संग्रामे क्षत्रधर्मेण सौबल\n",
    "02068042a": "सहदेववचः श्रुत्वा नकुलोऽपि विशां पते\n",
    "02068042c": "दर्शनीयतमो नॄणामिदं वचनमब्रवीत्\n",
    "02068043a": "सुतेयं यज्ञसेनस्य द्यूतेऽस्मिन्धृतराष्ट्रजैः\n",
    "02068043c": "यैर्वाचः श्राविता रूक्षाः स्थितैर्दुर्योधनप्रिये\n",
    "02068044a": "तान्धार्तराष्ट्रान्दुर्वृत्तान्मुमूर्षून्कालचोदितान्\n",
    "02068044c": "दर्शयिष्यामि भूयिष्ठमहं वैवस्वतक्षयम्\n",
    "02068045a": "निदेशाद्धर्मराजस्य द्रौपद्याः पदवीं चरन्\n",
    "02068045c": "निर्धार्तराष्ट्रां पृथिवीं कर्तास्मि नचिरादिव\n",
    "02068046a": "एवं ते पुरुषव्याघ्राः सर्वे व्यायतबाहवः\n",
    "02068046c": "प्रतिज्ञा बहुलाः कृत्वा धृतराष्ट्रमुपागमन्\n",
    "02069001": "युधिष्ठिर उवाच\n",
    "02069001a": "आमन्त्रयामि भरतांस्तथा वृद्धं पितामहम्\n",
    "02069001c": "राजानं सोमदत्तं च महाराजं च बाह्लिकम्\n",
    "02069002a": "द्रोणं कृपं नृपांश्चान्यानश्वत्थामानमेव च\n",
    "02069002c": "विदुरं धृतराष्ट्रं च धार्तराष्ट्रांश्च सर्वशः\n",
    "02069003a": "युयुत्सुं संजयं चैव तथैवान्यान्सभासदः\n",
    "02069003c": "सर्वानामन्त्र्य गच्छामि द्रष्टास्मि पुनरेत्य वः\n",
    "02069004": "वैशंपायन उवाच\n",
    "02069004a": "न च किंचित्तदोचुस्ते ह्रिया सन्तो युधिष्ठिरम्\n",
    "02069004c": "मनोभिरेव कल्याणं दध्युस्ते तस्य धीमतः\n",
    "02069005": "विदुर उवाच\n",
    "02069005a": "आर्या पृथा राजपुत्री नारण्यं गन्तुमर्हति\n",
    "02069005c": "सुकुमारी च वृद्धा च नित्यं चैव सुखोचिता\n",
    "02069006a": "इह वत्स्यति कल्याणी सत्कृता मम वेश्मनि\n",
    "02069006c": "इति पार्था विजानीध्वमगदं वोऽस्तु सर्वशः\n",
    "02069007a": "युधिष्ठिर विजानीहि ममेदं भरतर्षभ\n",
    "02069007c": "नाधर्मेण जितः कश्चिद्व्यथते वै पराजयात्\n",
    "02069008a": "त्वं वै धर्मान्विजानीषे युधां वेत्ता धनंजयः\n",
    "02069008c": "हन्तारीणां भीमसेनो नकुलस्त्वर्थसंग्रही\n",
    "02069009a": "संयन्ता सहदेवस्तु धौम्यो ब्रह्मविदुत्तमः\n",
    "02069009c": "धर्मार्थकुशला चैव द्रौपदी धर्मचारिणी\n",
    "02069010a": "अन्योन्यस्य प्रियाः सर्वे तथैव प्रियवादिनः\n",
    "02069010c": "परैरभेद्याः संतुष्टाः को वो न स्पृहयेदिह\n",
    "02069011a": "एष वै सर्वकल्याणः समाधिस्तव भारत\n",
    "02069011c": "नैनं शत्रुर्विषहते शक्रेणापि समोऽच्युत\n",
    "02069012a": "हिमवत्यनुशिष्टोऽसि मेरुसावर्णिना पुरा\n",
    "02069012c": "द्वैपायनेन कृष्णेन नगरे वारणावते\n",
    "02069013a": "भृगुतुङ्गे च रामेण दृषद्वत्यां च शंभुना\n",
    "02069013c": "अश्रौषीरसितस्यापि महर्षेरञ्जनं प्रति\n",
    "02069014a": "द्रष्टा सदा नारदस्य धौम्यस्तेऽयं पुरोहितः\n",
    "02069014c": "मा हार्षीः सांपराये त्वं बुद्धिं तामृषिपूजिताम्\n",
    "02069015a": "पुरूरवसमैलं त्वं बुद्ध्या जयसि पाण्डव\n",
    "02069015c": "शक्त्या जयसि राज्ञोऽन्यानृषीन्धर्मोपसेवया\n",
    "02069016a": "ऐन्द्रे जये धृतमना याम्ये कोपविधारणे\n",
    "02069016c": "विसर्गे चैव कौबेरे वारुणे चैव संयमे\n",
    "02069017a": "आत्मप्रदानं सौम्यत्वमद्भ्यश्चैवोपजीवनम्\n",
    "02069017c": "भूमेः क्षमा च तेजश्च समग्रं सूर्यमण्डलात्\n",
    "02069018a": "वायोर्बलं विद्धि स त्वं भूतेभ्यश्चात्मसंभवम्\n",
    "02069018c": "अगदं वोऽस्तु भद्रं वो द्रक्ष्यामि पुनरागतान्\n",
    "02069019a": "आपद्धर्मार्थकृच्छ्रेषु सर्वकार्येषु वा पुनः\n",
    "02069019c": "यथावत्प्रतिपद्येथाः काले काले युधिष्ठिर\n",
    "02069020a": "आपृष्टोऽसीह कौन्तेय स्वस्ति प्राप्नुहि भारत\n",
    "02069020c": "कृतार्थं स्वस्तिमन्तं त्वां द्रक्ष्यामः पुनरागतम्\n",
    "02069021": "वैशंपायन उवाच\n",
    "02069021a": "एवमुक्तस्तथेत्युक्त्वा पाण्डवः सत्यविक्रमः\n",
    "02069021c": "भीष्मद्रोणौ नमस्कृत्य प्रातिष्ठत युधिष्ठिरः\n",
    "02070001": "वैशंपायन उवाच\n",
    "02070001a": "तस्मिन्संप्रस्थिते कृष्णा पृथां प्राप्य यशस्विनीम्\n",
    "02070001c": "आपृच्छद्भृशदुःखार्ता याश्चान्यास्तत्र योषितः\n",
    "02070002a": "यथार्हं वन्दनाश्लेषान्कृत्वा गन्तुमियेष सा\n",
    "02070002c": "ततो निनादः सुमहान्पाण्डवान्तःपुरेऽभवत्\n",
    "02070003a": "कुन्ती च भृशसंतप्ता द्रौपदीं प्रेक्ष्य गच्छतीम्\n",
    "02070003c": "शोकविह्वलया वाचा कृच्छ्राद्वचनमब्रवीत्\n",
    "02070004a": "वत्से शोको न ते कार्यः प्राप्येदं व्यसनं महत्\n",
    "02070004c": "स्त्रीधर्माणामभिज्ञासि शीलाचारवती तथा\n",
    "02070005a": "न त्वां संदेष्टुमर्हामि भर्तॄन्प्रति शुचिस्मिते\n",
    "02070005c": "साध्वीगुणसमाधानैर्भूषितं ते कुलद्वयम्\n",
    "02070006a": "सभाग्याः कुरवश्चेमे ये न दग्धास्त्वयानघे\n",
    "02070006c": "अरिष्टं व्रज पन्थानं मदनुध्यानबृंहिता\n",
    "02070007a": "भाविन्यर्थे हि सत्स्त्रीणां वैक्लव्यं नोपजायते\n",
    "02070007c": "गुरुधर्माभिगुप्ता च श्रेयः क्षिप्रमवाप्स्यसि\n",
    "02070008a": "सहदेवश्च मे पुत्रः सदावेक्ष्यो वने वसन्\n",
    "02070008c": "यथेदं व्यसनं प्राप्य नास्य सीदेन्महन्मनः\n",
    "02070009a": "तथेत्युक्त्वा तु सा देवी स्रवन्नेत्रजलाविला\n",
    "02070009c": "शोणिताक्तैकवसना मुक्तकेश्यभिनिर्ययौ\n",
    "02070010a": "तां क्रोशन्तीं पृथा दुःखादनुवव्राज गच्छतीम्\n",
    "02070010c": "अथापश्यत्सुतान्सर्वान्हृताभरणवाससः\n",
    "02070011a": "रुरुचर्मावृततनून्ह्रिया किंचिदवाङ्मुखान्\n",
    "02070011c": "परैः परीतान्संहृष्टैः सुहृद्भिश्चानुशोचितान्\n",
    "02070012a": "तदवस्थान्सुतान्सर्वानुपसृत्यातिवत्सला\n",
    "02070012c": "सस्वजानावदच्छोकात्तत्तद्विलपती बहु\n",
    "02070013a": "कथं सद्धर्मचारित्रवृत्तस्थितिविभूषितान्\n",
    "02070013c": "अक्षुद्रान्दृढभक्तांश्च दैवतेज्यापरान्सदा\n",
    "02070014a": "व्यसनं वः समभ्यागात्कोऽयं विधिविपर्ययः\n",
    "02070014c": "कस्यापध्यानजं चेदमागः पश्यामि वो धिया\n",
    "02070015a": "स्यात्तु मद्भाग्यदोषोऽयं याहं युष्मानजीजनम्\n",
    "02070015c": "दुःखायासभुजोऽत्यर्थं युक्तानप्युत्तमैर्गुणैः\n",
    "02070016a": "कथं वत्स्यथ दुर्गेषु वनेष्वृद्धिविनाकृताः\n",
    "02070016c": "वीर्यसत्त्वबलोत्साहतेजोभिरकृशाः कृशाः\n",
    "02070017a": "यद्येतदहमज्ञास्यं वनवासो हि वो ध्रुवम्\n",
    "02070017c": "शतशृङ्गान्मृते पाण्डौ नागमिष्यं गजाह्वयम्\n",
    "02070018a": "धन्यं वः पितरं मन्ये तपोमेधान्वितं तथा\n",
    "02070018c": "यः पुत्राधिमसंप्राप्य स्वर्गेच्छामकरोत्प्रियाम्\n",
    "02070019a": "धन्यां चातीन्द्रियज्ञानामिमां प्राप्तां परां गतिम्\n",
    "02070019c": "मन्येऽद्य माद्रीं धर्मज्ञां कल्याणीं सर्वथैव हि\n",
    "02070020a": "रत्या मत्या च गत्या च ययाहमभिसंधिता\n",
    "02070020c": "जीवितप्रियतां मह्यं धिगिमां क्लेशभागिनीम्\n",
    "02070021a": "एवं विलपतीं कुन्तीमभिसान्त्व्य प्रणम्य च\n",
    "02070021c": "पाण्डवा विगतानन्दा वनायैव प्रवव्रजुः\n",
    "02070022a": "विदुरादयश्च तामार्तां कुन्तीमाश्वास्य हेतुभिः\n",
    "02070022c": "प्रावेशयन्गृहं क्षत्तुः स्वयमार्ततराः शनैः\n",
    "02070023a": "राजा च धृतराष्ट्रः स शोकाकुलितचेतनः\n",
    "02070023c": "क्षत्तुः संप्रेषयामास शीघ्रमागम्यतामिति\n",
    "02070024a": "ततो जगाम विदुरो धृतराष्ट्रनिवेशनम्\n",
    "02070024c": "तं पर्यपृच्छत्संविग्नो धृतराष्ट्रो नराधिपः\n",
    "02071001": "धृतराष्ट्र उवाच\n",
    "02071001a": "कथं गच्छति कौन्तेयो धर्मराजो युधिष्ठिरः\n",
    "02071001c": "भीमसेनः सव्यसाची माद्रीपुत्रौ च तावुभौ\n",
    "02071002a": "धौम्यश्चैव कथं क्षत्तर्द्रौपदी वा तपस्विनी\n",
    "02071002c": "श्रोतुमिच्छाम्यहं सर्वं तेषामङ्गविचेष्टितम्\n",
    "02071003": "विदुर उवाच\n",
    "02071003a": "वस्त्रेण संवृत्य मुखं कुन्तीपुत्रो युधिष्ठिरः\n",
    "02071003c": "बाहू विशालौ कृत्वा तु भीमो गच्छति पाण्डवः\n",
    "02071004a": "सिकता वपन्सव्यसाची राजानमनुगच्छति\n",
    "02071004c": "माद्रीपुत्रः सहदेवो मुखमालिप्य गच्छति\n",
    "02071005a": "पांसूपलिप्तसर्वाङ्गो नकुलश्चित्तविह्वलः\n",
    "02071005c": "दर्शनीयतमो लोके राजानमनुगच्छति\n",
    "02071006a": "कृष्णा केशैः प्रतिच्छाद्य मुखमायतलोचना\n",
    "02071006c": "दर्शनीया प्ररुदती राजानमनुगच्छति\n",
    "02071007a": "धौम्यो याम्यानि सामानि रौद्राणि च विशां पते\n",
    "02071007c": "गायन्गच्छति मार्गेषु कुशानादाय पाणिना\n",
    "02071008": "धृतराष्ट्र उवाच\n",
    "02071008a": "विविधानीह रूपाणि कृत्वा गच्छन्ति पाण्डवाः\n",
    "02071008c": "तन्ममाचक्ष्व विदुर कस्मादेवं व्रजन्ति ते\n",
    "02071009": "विदुर उवाच\n",
    "02071009a": "निकृतस्यापि ते पुत्रैर्हृते राज्ये धनेषु च\n",
    "02071009c": "न धर्माच्चलते बुद्धिर्धर्मराजस्य धीमतः\n",
    "02071010a": "योऽसौ राजा घृणी नित्यं धार्तराष्ट्रेषु भारत\n",
    "02071010c": "निकृत्या क्रोधसंतप्तो नोन्मीलयति लोचने\n",
    "02071011a": "नाहं जनं निर्दहेयं दृष्ट्वा घोरेण चक्षुषा\n",
    "02071011c": "स पिधाय मुखं राजा तस्माद्गच्छति पाण्डवः\n",
    "02071012a": "यथा च भीमो व्रजति तन्मे निगदतः शृणु\n",
    "02071012c": "बाह्वोर्बले नास्ति समो ममेति भरतर्षभ\n",
    "02071013a": "बाहू विशालौ कृत्वा तु तेन भीमोऽपि गच्छति\n",
    "02071013c": "बाहू दर्शयमानो हि बाहुद्रविणदर्पितः\n",
    "02071013e": "चिकीर्षन्कर्म शत्रुभ्यो बाहुद्रव्यानुरूपतः\n",
    "02071014a": "प्रदिशञ्शरसंपातान्कुन्तीपुत्रोऽर्जुनस्तदा\n",
    "02071014c": "सिकता वपन्सव्यसाची राजानमनुगच्छति\n",
    "02071015a": "असक्ताः सिकतास्तस्य यथा संप्रति भारत\n",
    "02071015c": "असक्तं शरवर्षाणि तथा मोक्ष्यति शत्रुषु\n",
    "02071016a": "न मे कश्चिद्विजानीयान्मुखमद्येति भारत\n",
    "02071016c": "मुखमालिप्य तेनासौ सहदेवोऽपि गच्छति\n",
    "02071017a": "नाहं मनांस्याददेयं मार्गे स्त्रीणामिति प्रभो\n",
    "02071017c": "पांसूपचितसर्वाङ्गो नकुलस्तेन गच्छति\n",
    "02071018a": "एकवस्त्रा तु रुदती मुक्तकेशी रजस्वला\n",
    "02071018c": "शोणिताक्तार्द्रवसना द्रौपदी वाक्यमब्रवीत्\n",
    "02071019a": "यत्कृतेऽहमिमां प्राप्ता तेषां वर्षे चतुर्दशे\n",
    "02071019c": "हतपत्यो हतसुता हतबन्धुजनप्रियाः\n",
    "02071020a": "बन्धुशोणितदिग्धाङ्ग्यो मुक्तकेश्यो रजस्वलाः\n",
    "02071020c": "एवं कृतोदका नार्यः प्रवेक्ष्यन्ति गजाह्वयम्\n",
    "02071021a": "कृत्वा तु नैरृतान्दर्भान्धीरो धौम्यः पुरोहितः\n",
    "02071021c": "सामानि गायन्याम्यानि पुरतो याति भारत\n",
    "02071022a": "हतेषु भारतेष्वाजौ कुरूणां गुरवस्तदा\n",
    "02071022c": "एवं सामानि गास्यन्तीत्युक्त्वा धौम्योऽपि गच्छति\n",
    "02071023a": "हा हा गच्छन्ति नो नाथाः समवेक्षध्वमीदृशम्\n",
    "02071023c": "इति पौराः सुदुःखार्ताः क्रोशन्ति स्म समन्ततः\n",
    "02071024a": "एवमाकारलिङ्गैस्ते व्यवसायं मनोगतम्\n",
    "02071024c": "कथयन्तः स्म कौन्तेया वनं जग्मुर्मनस्विनः\n",
    "02071025a": "एवं तेषु नराग्र्येषु निर्यत्सु गजसाह्वयात्\n",
    "02071025c": "अनभ्रे विद्युतश्चासन्भूमिश्च समकम्पत\n",
    "02071026a": "राहुरग्रसदादित्यमपर्वणि विशां पते\n",
    "02071026c": "उल्का चाप्यपसव्यं तु पुरं कृत्वा व्यशीर्यत\n",
    "02071027a": "प्रव्याहरन्ति क्रव्यादा गृध्रगोमायुवायसाः\n",
    "02071027c": "देवायतनचैत्येषु प्राकाराट्टालकेषु च\n",
    "02071028a": "एवमेते महोत्पाता वनं गच्छति पाण्डवे\n",
    "02071028c": "भारतानामभावाय राजन्दुर्मन्त्रिते तव\n",
    "02071029a": "नारदश्च सभामध्ये कुरूणामग्रतः स्थितः\n",
    "02071029c": "महर्षिभिः परिवृतो रौद्रं वाक्यमुवाच ह\n",
    "02071030a": "इतश्चतुर्दशे वर्षे विनङ्क्ष्यन्तीह कौरवाः\n",
    "02071030c": "दुर्योधनापराधेन भीमार्जुनबलेन च\n",
    "02071031a": "इत्युक्त्वा दिवमाक्रम्य क्षिप्रमन्तरधीयत\n",
    "02071031c": "ब्राह्मीं श्रियं सुविपुलां बिभ्रद्देवर्षिसत्तमः\n",
    "02071032a": "ततो दुर्योधनः कर्णः शकुनिश्चापि सौबलः\n",
    "02071032c": "द्रोणं द्वीपममन्यन्त राज्यं चास्मै न्यवेदयन्\n",
    "02071033a": "अथाब्रवीत्ततो द्रोणो दुर्योधनममर्षणम्\n",
    "02071033c": "दुःशासनं च कर्णं च सर्वानेव च भारतान्\n",
    "02071034a": "अवध्यान्पाण्डवानाहुर्देवपुत्रान्द्विजातयः\n",
    "02071034c": "अहं तु शरणं प्राप्तान्वर्तमानो यथाबलम्\n",
    "02071035a": "गतान्सर्वात्मना भक्त्या धार्तराष्ट्रान्सराजकान्\n",
    "02071035c": "नोत्सहे समभित्यक्तुं दैवमूलमतः परम्\n",
    "02071036a": "धर्मतः पाण्डुपुत्रा वै वनं गच्छन्ति निर्जिताः\n",
    "02071036c": "ते च द्वादश वर्षाणि वने वत्स्यन्ति कौरवाः\n",
    "02071037a": "चरितब्रह्मचर्याश्च क्रोधामर्षवशानुगाः\n",
    "02071037c": "वैरं प्रत्यानयिष्यन्ति मम दुःखाय पाण्डवाः\n",
    "02071038a": "मया तु भ्रंशितो राज्याद्द्रुपदः सखिविग्रहे\n",
    "02071038c": "पुत्रार्थमयजत्क्रोधाद्वधाय मम भारत\n",
    "02071039a": "याजोपयाजतपसा पुत्रं लेभे स पावकात्\n",
    "02071039c": "धृष्टद्युम्नं द्रौपदीं च वेदीमध्यात्सुमध्यमाम्\n",
    "02071040a": "ज्वालावर्णो देवदत्तो धनुष्मान्कवची शरी\n",
    "02071040c": "मर्त्यधर्मतया तस्मादिति मां भयमाविशत्\n",
    "02071041a": "गतो हि पक्षतां तेषां पार्षतः पुरुषर्षभः\n",
    "02071041c": "सृष्टप्राणो भृशतरं तस्माद्योत्स्ये तवारिभिः\n",
    "02071042a": "मद्वधाय श्रुतो ह्येष लोके चाप्यतिविश्रुतः\n",
    "02071042c": "नूनं सोऽयमनुप्राप्तस्त्वत्कृते कालपर्ययः\n",
    "02071043a": "त्वरिताः कुरुत श्रेयो नैतदेतावता कृतम्\n",
    "02071043c": "मुहूर्तं सुखमेवैतत्तालच्छायेव हैमनी\n",
    "02071044a": "यजध्वं च महायज्ञैर्भोगानश्नीत दत्त च\n",
    "02071044c": "इतश्चतुर्दशे वर्षे महत्प्राप्स्यथ वैशसम्\n",
    "02071045a": "दुर्योधन निशम्यैतत्प्रतिपद्य यथेच्छसि\n",
    "02071045c": "साम वा पाण्डवेयेषु प्रयुङ्क्ष्व यदि मन्यसे\n",
    "02071046": "वैशंपायन उवाच\n",
    "02071046a": "द्रोणस्य वचनं श्रुत्वा धृतराष्ट्रोऽब्रवीदिदम्\n",
    "02071046c": "सम्यगाह गुरुः क्षत्तरुपावर्तय पाण्डवान्\n",
    "02071047a": "यदि वा न निवर्तन्ते सत्कृता यान्तु पाण्डवाः\n",
    "02071047c": "सशस्त्ररथपादाता भोगवन्तश्च पुत्रकाः\n",
    "02072001": "वैशंपायन उवाच\n",
    "02072001a": "वनं गतेषु पार्थेषु निर्जितेषु दुरोदरे\n",
    "02072001c": "धृतराष्ट्रं महाराज तदा चिन्ता समाविशत्\n",
    "02072002a": "तं चिन्तयानमासीनं धृतराष्ट्रं जनेश्वरम्\n",
    "02072002c": "निःश्वसन्तमनेकाग्रमिति होवाच संजयः\n",
    "02072003a": "अवाप्य वसुसंपूर्णां वसुधां वसुधाधिप\n",
    "02072003c": "प्रव्राज्य पाण्डवान्राज्याद्राजन्किमनुशोचसि\n",
    "02072004": "धृतराष्ट्र उवाच\n",
    "02072004a": "अशोच्यं तु कुतस्तेषां येषां वैरं भविष्यति\n",
    "02072004c": "पाण्डवैर्युद्धशौण्डैर्हि मित्रवद्भिर्महारथैः\n",
    "02072005": "संजय उवाच\n",
    "02072005a": "तवेदं सुकृतं राजन्महद्वैरं भविष्यति\n",
    "02072005c": "विनाशः सर्वलोकस्य सानुबन्धो भविष्यति\n",
    "02072006a": "वार्यमाणोऽपि भीष्मेण द्रोणेन विदुरेण च\n",
    "02072006c": "पाण्डवानां प्रियां भार्यां द्रौपदीं धर्मचारिणीम्\n",
    "02072007a": "प्राहिणोदानयेहेति पुत्रो दुर्योधनस्तव\n",
    "02072007c": "सूतपुत्रं सुमन्दात्मा निर्लज्जः प्रातिकामिनम्\n",
    "02072008": "धृतराष्ट्र उवाच\n",
    "02072008a": "यस्मै देवाः प्रयच्छन्ति पुरुषाय पराभवम्\n",
    "02072008c": "बुद्धिं तस्यापकर्षन्ति सोऽपाचीनानि पश्यति\n",
    "02072009a": "बुद्धौ कलुषभूतायां विनाशे प्रत्युपस्थिते\n",
    "02072009c": "अनयो नयसंकाशो हृदयान्नापसर्पति\n",
    "02072010a": "अनर्थाश्चार्थरूपेण अर्थाश्चानर्थरूपिणः\n",
    "02072010c": "उत्तिष्ठन्ति विनाशान्ते नरं तच्चास्य रोचते\n",
    "02072011a": "न कालो दण्डमुद्यम्य शिरः कृन्तति कस्यचित्\n",
    "02072011c": "कालस्य बलमेतावद्विपरीतार्थदर्शनम्\n",
    "02072012a": "आसादितमिदं घोरं तुमुलं लोमहर्षणम्\n",
    "02072012c": "पाञ्चालीमपकर्षद्भिः सभामध्ये तपस्विनीम्\n",
    "02072013a": "अयोनिजां रूपवतीं कुले जातां विभावरीम्\n",
    "02072013c": "को नु तां सर्वधर्मज्ञां परिभूय यशस्विनीम्\n",
    "02072014a": "पर्यानयेत्सभामध्यमृते दुर्द्यूतदेविनम्\n",
    "02072014c": "स्त्रीधर्मिणीं वरारोहां शोणितेन समुक्षिताम्\n",
    "02072015a": "एकवस्त्रां च पाञ्चालीं पाण्डवानभ्यवेक्षतीम्\n",
    "02072015c": "हृतस्वान्भ्रष्टचित्तांस्तान्हृतदारान्हृतश्रियः\n",
    "02072016a": "विहीनान्सर्वकामेभ्यो दासभाववशं गतान्\n",
    "02072016c": "धर्मपाशपरिक्षिप्तानशक्तानिव विक्रमे\n",
    "02072017a": "क्रुद्धाममर्षितां कृष्णां दुःखितां कुरुसंसदि\n",
    "02072017c": "दुर्योधनश्च कर्णश्च कटुकान्यभ्यभाषताम्\n",
    "02072018a": "तस्याः कृपणचक्षुर्भ्यां प्रदह्येतापि मेदिनी\n",
    "02072018c": "अपि शेषं भवेदद्य पुत्राणां मम संजय\n",
    "02072019a": "भारतानां स्त्रियः सर्वा गान्धार्या सह संगताः\n",
    "02072019c": "प्राक्रोशन्भैरवं तत्र दृष्ट्वा कृष्णां सभागताम्\n",
    "02072020a": "अग्निहोत्राणि सायाह्ने न चाहूयन्त सर्वशः\n",
    "02072020c": "ब्राह्मणाः कुपिताश्चासन्द्रौपद्याः परिकर्षणे\n",
    "02072021a": "आसीन्निष्टानको घोरो निर्घातश्च महानभूत्\n",
    "02072021c": "दिवोल्काश्चापतन्घोरा राहुश्चार्कमुपाग्रसत्\n",
    "02072021e": "अपर्वणि महाघोरं प्रजानां जनयन्भयम्\n",
    "02072022a": "तथैव रथशालासु प्रादुरासीद्धुताशनः\n",
    "02072022c": "ध्वजाश्च व्यवशीर्यन्त भरतानामभूतये\n",
    "02072023a": "दुर्योधनस्याग्निहोत्रे प्राक्रोशन्भैरवं शिवाः\n",
    "02072023c": "तास्तदा प्रत्यभाषन्त रासभाः सर्वतोदिशम्\n",
    "02072024a": "प्रातिष्ठत ततो भीष्मो द्रोणेन सह संजय\n",
    "02072024c": "कृपश्च सोमदत्तश्च बाह्लीकश्च महारथः\n",
    "02072025a": "ततोऽहमब्रुवं तत्र विदुरेण प्रचोदितः\n",
    "02072025c": "वरं ददानि कृष्णायै काङ्क्षितं यद्यदिच्छति\n",
    "02072026a": "अवृणोत्तत्र पाञ्चाली पाण्डवानमितौजसः\n",
    "02072026c": "सरथान्सधनुष्कांश्चाप्यनुज्ञासिषमप्यहम्\n",
    "02072027a": "अथाब्रवीन्महाप्राज्ञो विदुरः सर्वधर्मवित्\n",
    "02072027c": "एतदन्ताः स्थ भरता यद्वः कृष्णा सभां गता\n",
    "02072028a": "एषा पाञ्चालराजस्य सुतैषा श्रीरनुत्तमा\n",
    "02072028c": "पाञ्चाली पाण्डवानेतान्दैवसृष्टोपसर्पति\n",
    "02072029a": "तस्याः पार्थाः परिक्लेशं न क्षंस्यन्तेऽत्यमर्षणाः\n",
    "02072029c": "वृष्णयो वा महेष्वासाः पाञ्चाला वा महौजसः\n",
    "02072030a": "तेन सत्याभिसंधेन वासुदेवेन रक्षिताः\n",
    "02072030c": "आगमिष्यति बीभत्सुः पाञ्चालैरभिरक्षितः\n",
    "02072031a": "तेषां मध्ये महेष्वासो भीमसेनो महाबलः\n",
    "02072031c": "आगमिष्यति धुन्वानो गदां दण्डमिवान्तकः\n",
    "02072032a": "ततो गाण्डीवनिर्घोषं श्रुत्वा पार्थस्य धीमतः\n",
    "02072032c": "गदावेगं च भीमस्य नालं सोढुं नराधिपाः\n",
    "02072033a": "तत्र मे रोचते नित्यं पार्थैः सार्धं न विग्रहः\n",
    "02072033c": "कुरुभ्यो हि सदा मन्ये पाण्डवाञ्शक्तिमत्तरान्\n",
    "02072034a": "तथा हि बलवान्राजा जरासंधो महाद्युतिः\n",
    "02072034c": "बाहुप्रहरणेनैव भीमेन निहतो युधि\n",
    "02072035a": "तस्य ते शम एवास्तु पाण्डवैर्भरतर्षभ\n",
    "02072035c": "उभयोः पक्षयोर्युक्तं क्रियतामविशङ्कया\n",
    "02072036a": "एवं गावल्गणे क्षत्ता धर्मार्थसहितं वचः\n",
    "02072036c": "उक्तवान्न गृहीतं च मया पुत्रहितेप्सया\n"
}