{
    "08001001": "वैशंपायन उवाच\n",
    "08001001a": "ततो द्रोणे हते राजन्दुर्योधनमुखा नृपाः\n",
    "08001001c": "भृशमुद्विग्नमनसो द्रोणपुत्रमुपागमन्\n",
    "08001002a": "ते द्रोणमुपशोचन्तः कश्मलाभिहतौजसः\n",
    "08001002c": "पर्युपासन्त शोकार्तास्ततः शारद्वतीसुतम्\n",
    "08001003a": "मुहूर्तं ते समाश्वास्य हेतुभिः शास्त्रसंमितैः\n",
    "08001003c": "रात्र्यागमे महीपालाः स्वानि वेश्मानि भेजिरे\n",
    "08001004a": "विशेषतः सूतपुत्रो राजा चैव सुयोधनः\n",
    "08001004c": "दुःशासनोऽथ शकुनिर्न निद्रामुपलेभिरे\n",
    "08001005a": "ते वेश्मस्वपि कौरव्य पृथ्वीशा नाप्नुवन्सुखम्\n",
    "08001005c": "चिन्तयन्तः क्षयं तीव्रं निद्रां नैवोपलेभिरे\n",
    "08001006a": "सहितास्ते निशायां तु दुर्योधननिवेशने\n",
    "08001006c": "अतिप्रचण्डाद्विद्वेषात्पाण्डवानां महात्मनाम्\n",
    "08001007a": "यत्तद्द्यूतपरिक्लिष्टां कृष्णामानिन्यिरे सभाम्\n",
    "08001007c": "तत्स्मरन्तोऽन्वतप्यन्त भृशमुद्विग्नचेतसः\n",
    "08001008a": "चिन्तयन्तश्च पार्थानां तान्क्लेशान्द्यूतकारितान्\n",
    "08001008c": "कृच्छ्रेण क्षणदां राजन्निन्युरब्दशतोपमाम्\n",
    "08001009a": "ततः प्रभाते विमले स्थिता दिष्टस्य शासने\n",
    "08001009c": "चक्रुरावश्यकं सर्वे विधिदृष्टेन कर्मणा\n",
    "08001010a": "ते कृत्वावश्यकार्याणि समाश्वस्य च भारत\n",
    "08001010c": "योगमाज्ञापयामासुर्युद्धाय च विनिर्ययुः\n",
    "08001011a": "कर्णं सेनापतिं कृत्वा कृतकौतुकमङ्गलाः\n",
    "08001011c": "वाचयित्वा द्विजश्रेष्ठान्दधिपात्रघृताक्षतैः\n",
    "08001012a": "निष्कैर्गोभिर्हिरण्येन वासोभिश्च महाधनैः\n",
    "08001012c": "वर्ध्यमाना जयाशीर्भिः सूतमागधबन्दिभिः\n",
    "08001013a": "तथैव पाण्डवा राजन्कृतसर्वाह्णिकक्रियाः\n",
    "08001013c": "शिबिरान्निर्ययू राजन्युद्धाय कृतनिश्चयाः\n",
    "08001014a": "ततः प्रववृते युद्धं तुमुलं रोमहर्षणम्\n",
    "08001014c": "कुरूणां पाण्डवानां च परस्परवधैषिणाम्\n",
    "08001015a": "तयोर्द्वे दिवसे युद्धं कुरुपाण्डवसेनयोः\n",
    "08001015c": "कर्णे सेनापतौ राजन्नभूदद्भुतदर्शनम्\n",
    "08001016a": "ततः शत्रुक्षयं कृत्वा सुमहान्तं रणे वृषः\n",
    "08001016c": "पश्यतां धार्तराष्ट्राणां फल्गुनेन निपातितः\n",
    "08001017a": "ततस्तत्संजयः सर्वं गत्वा नागाह्वयं पुरम्\n",
    "08001017c": "आचख्यौ धृतराष्ट्राय यद्वृत्तं कुरुजाङ्गले\n",
    "08001018": "जनमेजय उवाच\n",
    "08001018a": "आपगेयं हतं श्रुत्वा द्रोणं च समरे परैः\n",
    "08001018c": "यो जगाम परामार्तिं वृद्धो राजाम्बिकासुतः\n",
    "08001019a": "स श्रुत्वा निहतं कर्णं दुर्योधनहितैषिणम्\n",
    "08001019c": "कथं द्विजवर प्राणानधारयत दुःखितः\n",
    "08001020a": "यस्मिञ्जयाशां पुत्राणाममन्यत स पार्थिवः\n",
    "08001020c": "तस्मिन्हते स कौरव्यः कथं प्राणानधारयत्\n",
    "08001021a": "दुर्मरं बत मन्येऽहं नृणां कृच्छ्रेऽपि वर्तताम्\n",
    "08001021c": "यत्र कर्णं हतं श्रुत्वा नात्यजज्जीवितं नृपः\n",
    "08001022a": "तथा शांतनवं वृद्धं ब्रह्मन्बाह्लिकमेव च\n",
    "08001022c": "द्रोणं च सोमदत्तं च भूरिश्रवसमेव च\n",
    "08001023a": "तथैव चान्यान्सुहृदः पुत्रपौत्रांश्च पातितान्\n",
    "08001023c": "श्रुत्वा यन्नाजहात्प्राणांस्तन्मन्ये दुष्करं द्विज\n",
    "08001024a": "एतन्मे सर्वमाचक्ष्व विस्तरेण तपोधन\n",
    "08001024c": "न हि तृप्यामि पूर्वेषां शृण्वानश्चरितं महत्\n",
    "08001025": "वैशंपायन उवाच\n",
    "08001025a": "हते कर्णे महाराज निशि गावल्गणिस्तदा\n",
    "08001025c": "दीनो ययौ नागपुरमश्वैर्वातसमैर्जवे\n",
    "08001026a": "स हास्तिनपुरं गत्वा भृशमुद्विग्नमानसः\n",
    "08001026c": "जगाम धृतराष्ट्रस्य क्षयं प्रक्षीणबान्धवम्\n",
    "08001027a": "स समुद्वीक्ष्य राजानं कश्मलाभिहतौजसम्\n",
    "08001027c": "ववन्दे प्राञ्जलिर्भूत्वा मूर्ध्ना पादौ नृपस्य ह\n",
    "08001028a": "संपूज्य च यथान्यायं धृतराष्ट्रं महीपतिम्\n",
    "08001028c": "हा कष्टमिति चोक्त्वा स ततो वचनमाददे\n",
    "08001029a": "संजयोऽहं क्षितिपते कच्चिदास्ते सुखं भवान्\n",
    "08001029c": "स्वदोषेणापदं प्राप्य कच्चिन्नाद्य विमुह्यसि\n",
    "08001030a": "हितान्युक्तानि विदुरद्रोणगाङ्गेयकेशवैः\n",
    "08001030c": "अगृहीतान्यनुस्मृत्य कच्चिन्न कुरुषे व्यथाम्\n",
    "08001031a": "रामनारदकण्वैश्च हितमुक्तं सभातले\n",
    "08001031c": "नगृहीतमनुस्मृत्य कच्चिन्न कुरुषे व्यथाम्\n",
    "08001032a": "सुहृदस्त्वद्धिते युक्तान्भीष्मद्रोणमुखान्परैः\n",
    "08001032c": "निहतान्युधि संस्मृत्य कच्चिन्न कुरुषे व्यथाम्\n",
    "08001033a": "तमेवंवादिनं राजा सूतपुत्रं कृताञ्जलिम्\n",
    "08001033c": "सुदीर्घमभिनिःश्वस्य दुःखार्त इदमब्रवीत्\n",
    "08001034a": "गाङ्गेये निहते शूरे दिव्यास्त्रवति संजय\n",
    "08001034c": "द्रोणे च परमेष्वासे भृशं मे व्यथितं मनः\n",
    "08001035a": "यो रथानां सहस्राणि दंशितानां दशैव हि\n",
    "08001035c": "अहन्यहनि तेजस्वी निजघ्ने वसुसंभवः\n",
    "08001036a": "स हतो यज्ञसेनस्य पुत्रेणेह शिखण्डिना\n",
    "08001036c": "पाण्डवेयाभिगुप्तेन भृशं मे व्यथितं मनः\n",
    "08001037a": "भार्गवः प्रददौ यस्मै परमास्त्रं महात्मने\n",
    "08001037c": "साक्षाद्रामेण यो बाल्ये धनुर्वेद उपाकृतः\n",
    "08001038a": "यस्य प्रसादात्कौन्तेया राजपुत्रा महाबलाः\n",
    "08001038c": "महारथत्वं संप्राप्तास्तथान्ये वसुधाधिपाः\n",
    "08001039a": "तं द्रोणं निहतं श्रुत्वा धृष्टद्युम्नेन संयुगे\n",
    "08001039c": "सत्यसंधं महेष्वासं भृशं मे व्यथितं मनः\n",
    "08001040a": "त्रैलोक्ये यस्य शास्त्रेषु न पुमान्विद्यते समः\n",
    "08001040c": "तं द्रोणं निहतं श्रुत्वा किमकुर्वत मामकाः\n",
    "08001041a": "संशप्तकानां च बले पाण्डवेन महात्मना\n",
    "08001041c": "धनंजयेन विक्रम्य गमिते यमसादनम्\n",
    "08001042a": "नारायणास्त्रे निहते द्रोणपुत्रस्य धीमतः\n",
    "08001042c": "हतशेषेष्वनीकेषु किमकुर्वत मामकाः\n",
    "08001043a": "विप्रद्रुतानहं मन्ये निमग्नः शोकसागरे\n",
    "08001043c": "प्लवमानान्हते द्रोणे सन्ननौकानिवार्णवे\n",
    "08001044a": "दुर्योधनस्य कर्णस्य भोजस्य कृतवर्मणः\n",
    "08001044c": "मद्रराजस्य शल्यस्य द्रौणेश्चैव कृपस्य च\n",
    "08001045a": "मत्पुत्रशेषस्य तथा तथान्येषां च संजय\n",
    "08001045c": "विप्रकीर्णेष्वनीकेषु मुखवर्णोऽभवत्कथम्\n",
    "08001046a": "एतत्सर्वं यथा वृत्तं तत्त्वं गावल्गणे रणे\n",
    "08001046c": "आचक्ष्व पाण्डवेयानां मामकानां च सर्वशः\n",
    "08001047": "संजय उवाच\n",
    "08001047a": "पाण्डवेयैर्हि यद्वृत्तं कौरवेयेषु मारिष\n",
    "08001047c": "तच्छ्रुत्वा मा व्यथां कार्षीर्दिष्टे न व्यथते मनः\n",
    "08001048a": "यस्मादभावी भावी वा भवेदर्थो नरं प्रति\n",
    "08001048c": "अप्राप्तौ तस्य वा प्राप्तौ न कश्चिद्व्यथते बुधः\n",
    "08001049": "धृतराष्ट्र उवाच\n",
    "08001049a": "न व्यथा शृण्वतः काचिद्विद्यते मम संजय\n",
    "08001049c": "दिष्टमेतत्पुरा मन्ये कथयस्व यथेच्छकम्\n",
    "08002001": "संजय उवाच\n",
    "08002001a": "हते द्रोणे महेष्वासे तव पुत्रा महारथाः\n",
    "08002001c": "बभूवुराश्वस्तमुखा विषण्णा गतचेतसः\n",
    "08002002a": "अवाङ्मुखाः शस्त्रभृतः सर्व एव विशां पते\n",
    "08002002c": "अप्रेक्षमाणाः शोकार्ता नाभ्यभाषन्परस्परम्\n",
    "08002003a": "तान्दृष्ट्वा व्यथिताकारान्सैन्यानि तव भारत\n",
    "08002003c": "ऊर्ध्वमेवाभ्यवेक्षन्त दुःखत्रस्तान्यनेकशः\n",
    "08002004a": "शस्त्राण्येषां च राजेन्द्र शोणिताक्तान्यशेषतः\n",
    "08002004c": "प्राभ्रश्यन्त कराग्रेभ्यो दृष्ट्वा द्रोणं निपातितम्\n",
    "08002005a": "तानि बद्धान्यनिष्टानि लम्बमानानि भारत\n",
    "08002005c": "अदृश्यन्त महाराज नक्षत्राणि यथा दिवि\n",
    "08002006a": "तथार्तं स्तिमितं दृष्ट्वा गतसत्त्वमिव स्थितम्\n",
    "08002006c": "स्वं बलं तन्महाराज राजा दुर्योधनोऽब्रवीत्\n",
    "08002007a": "भवतां बाहुवीर्यं हि समाश्रित्य मया युधि\n",
    "08002007c": "पाण्डवेयाः समाहूता युद्धं चेदं प्रवर्तितम्\n",
    "08002008a": "तदिदं निहते द्रोणे विषण्णमिव लक्ष्यते\n",
    "08002008c": "युध्यमानाश्च समरे योधा वध्यन्ति सर्वतः\n",
    "08002009a": "जयो वापि वधो वापि युध्यमानस्य संयुगे\n",
    "08002009c": "भवेत्किमत्र चित्रं वै युध्यध्वं सर्वतोमुखाः\n",
    "08002010a": "पश्यध्वं च महात्मानं कर्णं वैकर्तनं युधि\n",
    "08002010c": "प्रचरन्तं महेष्वासं दिव्यैरस्त्रैर्महाबलम्\n",
    "08002011a": "यस्य वै युधि संत्रासात्कुन्तीपुत्रो धनंजयः\n",
    "08002011c": "निवर्तते सदामर्षात्सिंहात्क्षुद्रमृगो यथा\n",
    "08002012a": "येन नागायुतप्राणो भीमसेनो महाबलः\n",
    "08002012c": "मानुषेणैव युद्धेन तामवस्थां प्रवेशितः\n",
    "08002013a": "येन दिव्यास्त्रविच्छूरो मायावी स घटोत्कचः\n",
    "08002013c": "अमोघया रणे शक्त्या निहतो भैरवं नदन्\n",
    "08002014a": "तस्य दुष्पारवीर्यस्य सत्यसंधस्य धीमतः\n",
    "08002014c": "बाह्वोर्द्रविणमक्षय्यमद्य द्रक्ष्यथ संयुगे\n",
    "08002015a": "द्रोणपुत्रस्य विक्रान्तं राधेयस्यैव चोभयोः\n",
    "08002015c": "पाण्डुपाञ्चालसैन्येषु द्रक्ष्यथापि महात्मनोः\n",
    "08002016a": "सर्व एव भवन्तश्च शूराः प्राज्ञाः कुलोद्गताः\n",
    "08002016c": "शीलवन्तः कृतास्त्राश्च द्रक्ष्यथाद्य परस्परम्\n",
    "08002017a": "एवमुक्ते महाराज कर्णो वैकर्तनो नृपः\n",
    "08002017c": "सिंहनादं विनद्योच्चैः प्रायुध्यत महाबलः\n",
    "08002018a": "स सृञ्जयानां सर्वेषां पाञ्चालानां च पश्यताम्\n",
    "08002018c": "केकयानां विदेहानामकरोत्कदनं महत्\n",
    "08002019a": "तस्येषुधाराः शतशः प्रादुरासञ्शरासनात्\n",
    "08002019c": "अग्रे पुङ्खे च संसक्ता यथा भ्रमरपङ्क्तयः\n",
    "08002020a": "स पीडयित्वा पाञ्चालान्पाण्डवांश्च तरस्विनः\n",
    "08002020c": "हत्वा सहस्रशो योधानर्जुनेन निपातितः\n",
    "08003001": "वैशंपायन उवाच\n",
    "08003001a": "एतच्छ्रुत्वा महाराज धृतराष्ट्रोऽम्बिकासुतः\n",
    "08003001c": "शोकस्यान्तमपश्यन्वै हतं मत्वा सुयोधनम्\n",
    "08003001e": "विह्वलः पतितो भूमौ नष्टचेता इव द्विपः\n",
    "08003002a": "तस्मिन्निपतिते भूमौ विह्वले राजसत्तमे\n",
    "08003002c": "आर्तनादो महानासीत्स्त्रीणां भरतसत्तम\n",
    "08003003a": "स शब्दः पृथिवीं सर्वां पूरयामास सर्वशः\n",
    "08003003c": "शोकार्णवे महाघोरे निमग्ना भरतस्त्रियः\n",
    "08003004a": "राजानं च समासाद्य गान्धारी भरतर्षभ\n",
    "08003004c": "निःसंज्ञा पतिता भूमौ सर्वाण्यन्तःपुराणि च\n",
    "08003005a": "ततस्ताः संजयो राजन्समाश्वासयदातुराः\n",
    "08003005c": "मुह्यमानाः सुबहुशो मुञ्चन्त्यो वारि नेत्रजम्\n",
    "08003006a": "समाश्वस्ताः स्त्रियस्तास्तु वेपमाना मुहुर्मुहुः\n",
    "08003006c": "कदल्य इव वातेन धूयमानाः समन्ततः\n",
    "08003007a": "राजानं विदुरश्चापि प्रज्ञाचक्षुषमीश्वरम्\n",
    "08003007c": "आश्वासयामास तदा सिञ्चंस्तोयेन कौरवम्\n",
    "08003008a": "स लब्ध्वा शनकैः संज्ञां ताश्च दृष्ट्वा स्त्रियो नृप\n",
    "08003008c": "उन्मत्त इव राजा स स्थितस्तूष्णीं विशां पते\n",
    "08003009a": "ततो ध्यात्वा चिरं कालं निःश्वसंश्च पुनः पुनः\n",
    "08003009c": "स्वान्पुत्रान्गर्हयामास बहु मेने च पाण्डवान्\n",
    "08003010a": "गर्हयित्वात्मनो बुद्धिं शकुनेः सौबलस्य च\n",
    "08003010c": "ध्यात्वा च सुचिरं कालं वेपमानो मुहुर्मुहुः\n",
    "08003011a": "संस्तभ्य च मनो भूयो राजा धैर्यसमन्वितः\n",
    "08003011c": "पुनर्गावल्गणिं सूतं पर्यपृच्छत संजयम्\n",
    "08003012a": "यत्त्वया कथितं वाक्यं श्रुतं संजय तन्मया\n",
    "08003012c": "कच्चिद्दुर्योधनः सूत न गतो वै यमक्षयम्\n",
    "08003012e": "ब्रूहि संजय तत्त्वेन पुनरुक्तां कथामिमाम्\n",
    "08003013a": "एवमुक्तोऽब्रवीत्सूतो राजानं जनमेजय\n",
    "08003013c": "हतो वैकर्तनो राजन्सह पुत्रैर्महारथैः\n",
    "08003013e": "भ्रातृभिश्च महेष्वासैः सूतपुत्रैस्तनुत्यजैः\n",
    "08003014a": "दुःशासनश्च निहतः पाण्डवेन यशस्विना\n",
    "08003014c": "पीतं च रुधिरं कोपाद्भीमसेनेन संयुगे\n",
    "08004001": "वैशंपायन उवाच\n",
    "08004001a": "एतच्छ्रुत्वा महाराज धृतराष्ट्रोऽम्बिकासुतः\n",
    "08004001c": "अब्रवीत्संजयं सूतं शोकव्याकुलचेतनः\n",
    "08004002a": "दुष्प्रणीतेन मे तात मनसाभिप्लुतात्मनः\n",
    "08004002c": "हतं वैकर्तनं श्रुत्वा शोको मर्माणि कृन्तति\n",
    "08004003a": "कृतास्त्रपरमाः शल्ये दुःखपारं तितीर्षवः\n",
    "08004003c": "कुरूणां सृञ्जयानां च के नु जीवन्ति के मृताः\n",
    "08004004": "संजय उवाच\n",
    "08004004a": "हतः शांतनवो राजन्दुराधर्षः प्रतापवान्\n",
    "08004004c": "हत्वा पाण्डवयोधानामर्बुदं दशभिर्दिनैः\n",
    "08004005a": "ततो द्रोणो महेष्वासः पाञ्चालानां रथव्रजान्\n",
    "08004005c": "निहत्य युधि दुर्धर्षः पश्चाद्रुक्मरथो हतः\n",
    "08004006a": "हतशिष्टस्य भीष्मेण द्रोणेन च महात्मना\n",
    "08004006c": "अर्धं निहत्य सैन्यस्य कर्णो वैकर्तनो हतः\n",
    "08004007a": "विविंशतिर्महाराज राजपुत्रो महाबलः\n",
    "08004007c": "आनर्तयोधाञ्शतशो निहत्य निहतो रणे\n",
    "08004008a": "अथ पुत्रो विकर्णस्ते क्षत्रव्रतमनुस्मरन्\n",
    "08004008c": "क्षीणवाहायुधः शूरः स्थितोऽभिमुखतः परान्\n",
    "08004009a": "घोररूपान्परिक्लेशान्दुर्योधनकृतान्बहून्\n",
    "08004009c": "प्रतिज्ञां स्मरता चैव भीमसेनेन पातितः\n",
    "08004010a": "विन्दानुविन्दावावन्त्यौ राजपुत्रौ महाबलौ\n",
    "08004010c": "कृत्वा नसुकरं कर्म गतौ वैवस्वतक्षयम्\n",
    "08004011a": "सिन्धुराष्ट्रमुखानीह दश राष्ट्राणि यस्य वै\n",
    "08004011c": "वशे तिष्ठन्ति वीरस्य यः स्थितस्तव शासने\n",
    "08004012a": "अक्षौहिणीर्दशैकां च निर्जित्य निशितैः शरैः\n",
    "08004012c": "अर्जुनेन हतो राजन्महावीर्यो जयद्रथः\n",
    "08004013a": "तथा दुर्योधनसुतस्तरस्वी युद्धदुर्मदः\n",
    "08004013c": "वर्तमानः पितुः शास्त्रे सौभद्रेण निपातितः\n",
    "08004014a": "तथा दौःशासनिर्वीरो बाहुशाली रणोत्कटः\n",
    "08004014c": "द्रौपदेयेन विक्रम्य गमितो यमसादनम्\n",
    "08004015a": "किरातानामधिपतिः सागरानूपवासिनाम्\n",
    "08004015c": "देवराजस्य धर्मात्मा प्रियो बहुमतः सखा\n",
    "08004016a": "भगदत्तो महीपालः क्षत्रधर्मरतः सदा\n",
    "08004016c": "धनंजयेन विक्रम्य गमितो यमसादनम्\n",
    "08004017a": "तथा कौरवदायादः सौमदत्तिर्महायशाः\n",
    "08004017c": "हतो भूरिश्रवा राजञ्शूरः सात्यकिना युधि\n",
    "08004018a": "श्रुतायुरपि चाम्बष्ठः क्षत्रियाणां धनुर्धरः\n",
    "08004018c": "चरन्नभीतवत्संख्ये निहतः सव्यसाचिना\n",
    "08004019a": "तव पुत्रः सदा संख्ये कृतास्त्रो युद्धदुर्मदः\n",
    "08004019c": "दुःशासनो महाराज भीमसेनेन पातितः\n",
    "08004020a": "यस्य राजन्गजानीकं बहुसाहस्रमद्भुतम्\n",
    "08004020c": "सुदक्षिणः स संग्रामे निहतः सव्यसाचिना\n",
    "08004021a": "कोसलानामधिपतिर्हत्वा बहुशतान्परान्\n",
    "08004021c": "सौभद्रेण हि विक्रम्य गमितो यमसादनम्\n",
    "08004022a": "बहुशो योधयित्वा च भीमसेनं महारथः\n",
    "08004022c": "चित्रसेनस्तव सुतो भीमसेनेन पातितः\n",
    "08004023a": "मद्रराजात्मजः शूरः परेषां भयवर्धनः\n",
    "08004023c": "असिचर्मधरः श्रीमान्सौभद्रेण निपातितः\n",
    "08004024a": "समः कर्णस्य समरे यः स कर्णस्य पश्यतः\n",
    "08004024c": "वृषसेनो महातेजाः शीघ्रास्त्रः कृतनिश्चयः\n",
    "08004025a": "अभिमन्योर्वधं स्मृत्वा प्रतिज्ञामपि चात्मनः\n",
    "08004025c": "धनंजयेन विक्रम्य गमितो यमसादनम्\n",
    "08004026a": "नित्यप्रसक्तवैरो यः पाण्डवैः पृथिवीपतिः\n",
    "08004026c": "विश्राव्य वैरं पार्थेन श्रुतायुः स निपातितः\n",
    "08004027a": "शल्यपुत्रस्तु विक्रान्तः सहदेवेन मारिष\n",
    "08004027c": "हतो रुक्मरथो राजन्भ्राता मातुलजो युधि\n",
    "08004028a": "राजा भगीरथो वृद्धो बृहत्क्षत्रश्च केकयः\n",
    "08004028c": "पराक्रमन्तौ विक्रान्तौ निहतौ वीर्यवत्तरौ\n",
    "08004029a": "भगदत्तसुतो राजन्कृतप्रज्ञो महाबलः\n",
    "08004029c": "श्येनवच्चरता संख्ये नकुलेन निपातितः\n",
    "08004030a": "पितामहस्तव तथा बाह्लिकः सह बाह्लिकैः\n",
    "08004030c": "भीमसेनेन विक्रम्य गमितो यमसादनम्\n",
    "08004031a": "जयत्सेनस्तथा राजञ्जारासंधिर्महाबलः\n",
    "08004031c": "मागधो निहतः संख्ये सौभद्रेण महात्मना\n",
    "08004032a": "पुत्रस्ते दुर्मुखो राजन्दुःसहश्च महारथः\n",
    "08004032c": "गदया भीमसेनेन निहतौ शूरमानिनौ\n",
    "08004033a": "दुर्मर्षणो दुर्विषहो दुर्जयश्च महारथः\n",
    "08004033c": "कृत्वा नसुकरं कर्म गता वैवस्वतक्षयम्\n",
    "08004034a": "सचिवो वृषवर्मा ते सूतः परमवीर्यवान्\n",
    "08004034c": "भीमसेनेन विक्रम्य गमितो यमसादनम्\n",
    "08004035a": "नागायुतबलो राजा नागायुतबलो महान्\n",
    "08004035c": "सगणः पाण्डुपुत्रेण निहतः सव्यसाचिना\n",
    "08004036a": "वसातयो महाराज द्विसाहस्राः प्रहारिणः\n",
    "08004036c": "शूरसेनाश्च विक्रान्ताः सर्वे युधि निपातिताः\n",
    "08004037a": "अभीषाहाः कवचिनः प्रहरन्तो मदोत्कटाः\n",
    "08004037c": "शिबयश्च रथोदाराः कलिङ्गसहिता हताः\n",
    "08004038a": "गोकुले नित्यसंवृद्धा युद्धे परमकोविदाः\n",
    "08004038c": "श्रेणयो बहुसाहस्राः संशप्तकगणाश्च ये\n",
    "08004038e": "ते सर्वे पार्थमासाद्य गता वैवस्वतक्षयम्\n",
    "08004039a": "स्यालौ तव महाराज राजानौ वृषकाचलौ\n",
    "08004039c": "त्वदर्थे संपराक्रान्तौ निहतौ सव्यसाचिना\n",
    "08004040a": "उग्रकर्मा महेष्वासो नामतः कर्मतस्तथा\n",
    "08004040c": "शाल्वराजो महाराज भीमसेनेन पातितः\n",
    "08004041a": "ओघवांश्च महाराज बृहन्तः सहितो रणे\n",
    "08004041c": "पराक्रमन्तौ मित्रार्थे गतौ वैवस्वतक्षयम्\n",
    "08004042a": "तथैव रथिनां श्रेष्ठः क्षेमधूर्तिर्विशां पते\n",
    "08004042c": "निहतो गदया राजन्भीमसेनेन संयुगे\n",
    "08004043a": "तथा राजा महेष्वासो जलसंधो महाबलः\n",
    "08004043c": "सुमहत्कदनं कृत्वा हतः सात्यकिना रणे\n",
    "08004044a": "अलायुधो राक्षसेन्द्रः खरबन्धुरयानगः\n",
    "08004044c": "घटोत्कचेन विक्रम्य गमितो यमसादनम्\n",
    "08004045a": "राधेयाः सूतपुत्राश्च भ्रातरश्च महारथाः\n",
    "08004045c": "केकयाः सर्वशश्चापि निहताः सव्यसाचिना\n",
    "08004046a": "मालवा मद्रकाश्चैव द्रविडाश्चोग्रविक्रमाः\n",
    "08004046c": "यौधेयाश्च ललित्थाश्च क्षुद्रकाश्चाप्युशीनराः\n",
    "08004047a": "मावेल्लकास्तुण्डिकेराः सावित्रीपुत्रकाञ्चलाः\n",
    "08004047c": "प्राच्योदीच्याः प्रतीच्याश्च दाक्षिणात्याश्च मारिष\n",
    "08004048a": "पत्तीनां निहताः संघा हयानामयुतानि च\n",
    "08004048c": "रथव्रजाश्च निहता हताश्च वरवारणाः\n",
    "08004049a": "सध्वजाः सायुधाः शूराः सवर्माम्बरभूषणाः\n",
    "08004049c": "कालेन महता यत्ताः कुले ये च विवर्धिताः\n",
    "08004050a": "ते हताः समरे राजन्पार्थेनाक्लिष्टकर्मणा\n",
    "08004050c": "अन्ये तथामितबलाः परस्परवधैषिणः\n",
    "08004051a": "एते चान्ये च बहवो राजानः सगणा रणे\n",
    "08004051c": "हताः सहस्रशो राजन्यन्मां त्वं परिपृच्छसि\n",
    "08004051e": "एवमेष क्षयो वृत्तः कर्णार्जुनसमागमे\n",
    "08004052a": "महेन्द्रेण यथा वृत्रो यथा रामेण रावणः\n",
    "08004052c": "यथा कृष्णेन निहतो मुरो रणनिपातितः\n",
    "08004052e": "कार्तवीर्यश्च रामेण भार्गवेण हतो यथा\n",
    "08004053a": "सज्ञातिबान्धवः शूरः समरे युद्धदुर्मदः\n",
    "08004053c": "रणे कृत्वा महायुद्धं घोरं त्रैलोक्यविश्रुतम्\n",
    "08004054a": "तथार्जुनेन निहतो द्वैरथे युद्धदुर्मदः\n",
    "08004054c": "सामात्यबान्धवो राजन्कर्णः प्रहरतां वरः\n",
    "08004055a": "जयाशा धार्तराष्ट्राणां वैरस्य च मुखं यतः\n",
    "08004055c": "तीर्णं तत्पाण्डवै राजन्यत्पुरा नावबुध्यसे\n",
    "08004056a": "उच्यमानो महाराज बन्धुभिर्हितकाङ्क्षिभिः\n",
    "08004056c": "तदिदं समनुप्राप्तं व्यसनं त्वां महात्ययम्\n",
    "08004057a": "पुत्राणां राज्यकामानां त्वया राजन्हितैषिणा\n",
    "08004057c": "अहितानीव चीर्णानि तेषां ते फलमागतम्\n",
    "08004058": "धृतराष्ट्र उवाच\n",
    "08004058a": "आख्याता मामकास्तात निहता युधि पाण्डवैः\n",
    "08004058c": "निहतान्पाण्डवेयानां मामकैर्ब्रूहि संजय\n",
    "08004059": "संजय उवाच\n",
    "08004059a": "कुन्तयो युधि विक्रान्ता महासत्त्वा महाबलाः\n",
    "08004059c": "सानुबन्धाः सहामात्या भीष्मेण युधि पातिताः\n",
    "08004060a": "समः किरीटिना संख्ये वीर्येण च बलेन च\n",
    "08004060c": "सत्यजित्सत्यसंधेन द्रोणेन निहतो रणे\n",
    "08004061a": "तथा विराटद्रुपदौ वृद्धौ सहसुतौ नृपौ\n",
    "08004061c": "पराक्रमन्तौ मित्रार्थे द्रोणेन निहतौ रणे\n",
    "08004062a": "यो बाल एव समरे संमितः सव्यसाचिना\n",
    "08004062c": "केशवेन च दुर्धर्षो बलदेवेन चाभिभूः\n",
    "08004063a": "स एष कदनं कृत्वा महद्रणविशारदः\n",
    "08004063c": "परिवार्य महामात्रैः षड्भिः परमकै रथैः\n",
    "08004063e": "अशक्नुवद्भिर्बीभत्सुमभिमन्युर्निपातितः\n",
    "08004064a": "तं कृतं विरथं वीरं क्षत्रधर्मे व्यवस्थितम्\n",
    "08004064c": "दौःशासनिर्महाराज सौभद्रं हतवान्रणे\n",
    "08004065a": "बृहन्तस्तु महेष्वासः कृतास्त्रो युद्धदुर्मदः\n",
    "08004065c": "दुःशासनेन विक्रम्य गमितो यमसादनम्\n",
    "08004066a": "मणिमान्दण्डधारश्च राजानौ युद्धदुर्मदौ\n",
    "08004066c": "पराक्रमन्तौ मित्रार्थे द्रोणेन विनिपातितौ\n",
    "08004067a": "अंशुमान्भोजराजस्तु सहसैन्यो महारथः\n",
    "08004067c": "भारद्वाजेन विक्रम्य गमितो यमसादनम्\n",
    "08004068a": "चित्रायुधश्चित्रयोधी कृत्वा तौ कदनं महत्\n",
    "08004068c": "चित्रमार्गेण विक्रम्य कर्णेन निहतौ युधि\n",
    "08004069a": "वृकोदरसमो युद्धे दृढः केकयजो युधि\n",
    "08004069c": "केकयेनैव विक्रम्य भ्रात्रा भ्राता निपातितः\n",
    "08004070a": "जनमेजयो गदायोधी पार्वतीयः प्रतापवान्\n",
    "08004070c": "दुर्मुखेन महाराज तव पुत्रेण पातितः\n",
    "08004071a": "रोचमानौ नरव्याघ्रौ रोचमानौ ग्रहाविव\n",
    "08004071c": "द्रोणेन युगपद्राजन्दिवं संप्रेषितौ शरैः\n",
    "08004072a": "नृपाश्च प्रतियुध्यन्तः पराक्रान्ता विशां पते\n",
    "08004072c": "कृत्वा नसुकरं कर्म गता वैवस्वतक्षयम्\n",
    "08004073a": "पुरुजित्कुन्तिभोजश्च मातुलः सव्यसाचिनः\n",
    "08004073c": "संग्रामनिर्जिताँल्लोकान्गमितो द्रोणसायकैः\n",
    "08004074a": "अभिभूः काशिराजश्च काशिकैर्बहुभिर्वृतः\n",
    "08004074c": "वसुदानस्य पुत्रेण न्यासितो देहमाहवे\n",
    "08004075a": "अमितौजा युधामन्युरुत्तमौजाश्च वीर्यवान्\n",
    "08004075c": "निहत्य शतशः शूरान्परैर्विनिहतौ रणे\n",
    "08004076a": "क्षत्रधर्मा च पाञ्चाल्यः क्षत्रवर्मा च मारिष\n",
    "08004076c": "द्रोणेन परमेष्वासौ गमितौ यमसादनम्\n",
    "08004077a": "शिखण्डितनयो युद्धे क्षत्रदेवो युधां पतिः\n",
    "08004077c": "लक्ष्मणेन हतो राजंस्तव पौत्रेण भारत\n",
    "08004078a": "सुचित्रश्चित्रधर्मा च पितापुत्रौ महारथौ\n",
    "08004078c": "प्रचरन्तौ महावीर्यौ द्रोणेन निहतौ रणे\n",
    "08004079a": "वार्धक्षेमिर्महाराज कृत्वा कदनमाहवे\n",
    "08004079c": "बाह्लिकेन महाराज कौरवेण निपातितः\n",
    "08004080a": "धृष्टकेतुर्महाराज चेदीनां प्रवरो रथः\n",
    "08004080c": "कृत्वा नसुकरं कर्म गतो वैवस्वतक्षयम्\n",
    "08004081a": "तथा सत्यधृतिस्तात कृत्वा कदनमाहवे\n",
    "08004081c": "पाण्डवार्थे पराक्रान्तो गमितो यमसादनम्\n",
    "08004082a": "पुत्रस्तु शिशुपालस्य सुकेतुः पृथिवीपते\n",
    "08004082c": "निहत्य शात्रवान्संख्ये द्रोणेन निहतो युधि\n",
    "08004083a": "तथा सत्यधृतिर्वीरो मदिराश्वश्च वीर्यवान्\n",
    "08004083c": "सूर्यदत्तश्च विक्रान्तो निहतो द्रोणसायकैः\n",
    "08004084a": "श्रेणिमांश्च महाराज युध्यमानः पराक्रमी\n",
    "08004084c": "कृत्वा नसुकरं कर्म गतो वैवस्वतक्षयम्\n",
    "08004085a": "तथैव युधि विक्रान्तो मागधः परवीरहा\n",
    "08004085c": "भीष्मेण निहतो राजन्युध्यमानः पराक्रमी\n",
    "08004086a": "वसुदानश्च कदनं कुर्वाणोऽतीव संयुगे\n",
    "08004086c": "भारद्वाजेन विक्रम्य गमितो यमसादनम्\n",
    "08004087a": "एते चान्ये च बहवः पाण्डवानां महारथाः\n",
    "08004087c": "हता द्रोणेन विक्रम्य यन्मां त्वं परिपृच्छसि\n",
    "08004088": "धृतराष्ट्र उवाच\n",
    "08004088a": "हतप्रवीरे सैन्येऽस्मिन्मामके वदतां वर\n",
    "08004088c": "अहताञ्शंस मे सूत येऽत्र जीवन्ति केचन\n",
    "08004089a": "एतेषु निहतेष्वद्य ये त्वया परिकीर्तिताः\n",
    "08004089c": "अहतान्मन्यसे यांस्त्वं तेऽपि स्वर्गजितो मताः\n",
    "08004090": "संजय उवाच\n",
    "08004090a": "यस्मिन्महास्त्राणि समर्पितानि; चित्राणि शुभ्राणि चतुर्विधानि\n",
    "08004090c": "दिव्यानि राजन्निहितानि चैव; द्रोणेन वीरद्विजसत्तमेन\n",
    "08004091a": "महारथः कृतिमान्क्षिप्रहस्तो; दृढायुधो दृढमुष्टिर्दृढेषुः\n",
    "08004091c": "स वीर्यवान्द्रोणपुत्रस्तरस्वी; व्यवस्थितो योद्धुकामस्त्वदर्थे\n",
    "08004092a": "आनर्तवासी हृदिकात्मजोऽसौ; महारथः सात्वतानां वरिष्ठः\n",
    "08004092c": "स्वयं भोजः कृतवर्मा कृतास्त्रो; व्यवस्थितो योद्धुकामस्त्वदर्थे\n",
    "08004093a": "शारद्वतो गौतमश्चापि राज;न्महाबलो बहुचित्रास्त्रयोधी\n",
    "08004093c": "धनुश्चित्रं सुमहद्भारसाहं; व्यवस्थितो योत्स्यमानः प्रगृह्य\n",
    "08004094a": "आर्तायनिः समरे दुष्प्रकम्प्यः; सेनाग्रणीः प्रथमस्तावकानाम्\n",
    "08004094c": "स्वस्रेयांस्तान्पाण्डवेयान्विसृज्य; सत्यां वाचं तां चिकीर्षुस्तरस्वी\n",
    "08004095a": "तेजोवधं सूतपुत्रस्य संख्ये; प्रतिश्रुत्वाजातशत्रोः पुरस्तात्\n",
    "08004095c": "दुराधर्षः शक्रसमानवीर्यः; शल्यः स्थितो योद्धुकामस्त्वदर्थे\n",
    "08004096a": "आजानेयैः सैन्धवैः पार्वतीयै;र्नदीजकाम्बोजवनायुबाह्लिकैः\n",
    "08004096c": "गान्धारराजः स्वबलेन युक्तो; व्यवस्थितो योद्धुकामस्त्वदर्थे\n",
    "08004097a": "तथा सुतस्ते ज्वलनार्कवर्णं; रथं समास्थाय कुरुप्रवीर\n",
    "08004097c": "व्यवस्थितः कुरुमित्रो नरेन्द्र; व्यभ्रे सूर्यो भ्राजमानो यथा वै\n",
    "08004098a": "दुर्योधनो नागकुलस्य मध्ये; महावीर्यः सह सैन्यप्रवीरैः\n",
    "08004098c": "रथेन जाम्बूनदभूषणेन; व्यवस्थितः समरे योद्धुकामः\n",
    "08004099a": "स राजमध्ये पुरुषप्रवीरो; रराज जाम्बूनदचित्रवर्मा\n",
    "08004099c": "पद्मप्रभो वह्निरिवाल्पधूमो; मेघान्तरे सूर्य इव प्रकाशः\n",
    "08004100a": "तथा सुषेणोऽप्यसिचर्मपाणि;स्तवात्मजः सत्यसेनश्च वीरः\n",
    "08004100c": "व्यवस्थितौ चित्रसेनेन सार्धं; हृष्टात्मानौ समरे योद्धुकामौ\n",
    "08004101a": "ह्रीनिषेधा भरता राजपुत्रा;श्चित्रायुधः श्रुतकर्मा जयश्च\n",
    "08004101c": "शलश्च सत्यव्रतदुःशलौ च; व्यवस्थिता बलिनो योद्धुकामाः\n",
    "08004102a": "कैतव्यानामधिपः शूरमानी; रणे रणे शत्रुहा राजपुत्रः\n",
    "08004102c": "पत्री हयी नागरथप्रयायी; व्यवस्थितो योद्धुकामस्त्वदर्थे\n",
    "08004103a": "वीरः श्रुतायुश्च श्रुतायुधश्च; चित्राङ्गदश्चित्रवर्मा स वीरः\n",
    "08004103c": "व्यवस्थिता ये तु सैन्ये नराग्र्याः; प्रहारिणो मानिनः सत्यसंधाः\n",
    "08004104a": "कर्णात्मजः सत्यसेनो महात्मा; व्यवस्थितः समरे योद्धुकामः\n",
    "08004104c": "अथापरौ कर्णसुतौ वरार्हौ; व्यवस्थितौ लघुहस्तौ नरेन्द्र\n",
    "08004104e": "बलं महद्दुर्भिदमल्पधैर्यैः; समाश्रितौ योत्स्यमानौ त्वदर्थे\n",
    "08004105a": "एतैश्च मुख्यैरपरैश्च राज;न्योधप्रवीरैरमितप्रभावैः\n",
    "08004105c": "व्यवस्थितो नागकुलस्य मध्ये; यथा महेन्द्रः कुरुराजो जयाय\n",
    "08004106": "धृतराष्ट्र उवाच\n",
    "08004106a": "आख्याता जीवमाना ये परेभ्योऽन्ये यथातथम्\n",
    "08004106c": "इतीदमभिगच्छामि व्यक्तमर्थाभिपत्तितः\n",
    "08004107": "वैशंपायन उवाच\n",
    "08004107a": "एवं ब्रुवन्नेव तदा धृतराष्ट्रोऽम्बिकासुतः\n",
    "08004107c": "हतप्रवीरं विध्वस्तं किंचिच्छेषं स्वकं बलम्\n",
    "08004107e": "श्रुत्वा व्यामोहमगमच्छोकव्याकुलितेन्द्रियः\n",
    "08004108a": "मुह्यमानोऽब्रवीच्चापि मुहूर्तं तिष्ठ संजय\n",
    "08004108c": "व्याकुलं मे मनस्तात श्रुत्वा सुमहदप्रियम्\n",
    "08004108e": "नष्टचित्तस्ततः सोऽथ बभूव जगतीपतिः\n",
    "08005001": "जनमेजय उवाच\n",
    "08005001a": "श्रुत्वा कर्णं हतं युद्धे पुत्रांश्चैवापलायिनः\n",
    "08005001c": "नरेन्द्रः किंचिदाश्वस्तो द्विजश्रेष्ठ किमब्रवीत्\n",
    "08005002a": "प्राप्तवान्परमं दुःखं पुत्रव्यसनजं महत्\n",
    "08005002c": "तस्मिन्यदुक्तवान्काले तन्ममाचक्ष्व पृच्छतः\n",
    "08005003": "वैशंपायन उवाच\n",
    "08005003a": "श्रुत्वा कर्णस्य निधनमश्रद्धेयमिवाद्भुतम्\n",
    "08005003c": "भूतसंमोहनं भीमं मेरोः पर्यसनं यथा\n",
    "08005004a": "चित्तमोहमिवायुक्तं भार्गवस्य महामतेः\n",
    "08005004c": "पराजयमिवेन्द्रस्य द्विषद्भ्यो भीमकर्मणः\n",
    "08005005a": "दिवः प्रपतनं भानोरुर्व्यामिव महाद्युतेः\n",
    "08005005c": "संशोषणमिवाचिन्त्यं समुद्रस्याक्षयाम्भसः\n",
    "08005006a": "महीवियद्दिगीशानां सर्वनाशमिवाद्भुतम्\n",
    "08005006c": "कर्मणोरिव वैफल्यमुभयोः पुण्यपापयोः\n",
    "08005007a": "संचिन्त्य निपुणं बुद्ध्या धृतराष्ट्रो जनेश्वरः\n",
    "08005007c": "नेदमस्तीति संचिन्त्य कर्णस्य निधनं प्रति\n",
    "08005008a": "प्राणिनामेतदात्मत्वात्स्यादपीति विनाशनम्\n",
    "08005008c": "शोकाग्निना दह्यमानो धम्यमान इवाशयः\n",
    "08005009a": "विध्वस्तात्मा श्वसन्दीनो हा हेत्युक्त्वा सुदुःखितः\n",
    "08005009c": "विललाप महाराज धृतराष्ट्रोऽम्बिकासुतः\n",
    "08005010": "धृतराष्ट्र उवाच\n",
    "08005010a": "संजयाधिरथो वीरः सिंहद्विरदविक्रमः\n",
    "08005010c": "वृषमप्रतिमस्कन्धो वृषभाक्षगतिस्वनः\n",
    "08005011a": "वृषभो वृषभस्येव यो युद्धे न निवर्तते\n",
    "08005011c": "शत्रोरपि महेन्द्रस्य वज्रसंहननो युवा\n",
    "08005012a": "यस्य ज्यातलशब्देन शरवृष्टिरवेण च\n",
    "08005012c": "रथाश्वनरमातङ्गा नावतिष्ठन्ति संयुगे\n",
    "08005013a": "यमाश्रित्य महाबाहुं द्विषत्संघघ्नमच्युतम्\n",
    "08005013c": "दुर्योधनोऽकरोद्वैरं पाण्डुपुत्रैर्महाबलैः\n",
    "08005014a": "स कथं रथिनां श्रेष्ठः कर्णः पार्थेन संयुगे\n",
    "08005014c": "निहतः पुरुषव्याघ्रः प्रसह्यासह्यविक्रमः\n",
    "08005015a": "यो नामन्यत वै नित्यमच्युतं न धनंजयम्\n",
    "08005015c": "न वृष्णीनपि तानन्यान्स्वबाहुबलमाश्रितः\n",
    "08005016a": "शार्ङ्गगाण्डीवधन्वानौ सहितावपराजितौ\n",
    "08005016c": "अहं दिव्याद्रथादेकः पातयिष्यामि संयुगे\n",
    "08005017a": "इति यः सततं मन्दमवोचल्लोभमोहितम्\n",
    "08005017c": "दुर्योधनमपादीनं राज्यकामुकमातुरम्\n",
    "08005018a": "यश्चाजैषीदतिबलानमित्रानपि दुर्जयान्\n",
    "08005018c": "गान्धारान्मद्रकान्मत्स्यांस्त्रिगर्तांस्तङ्गणाञ्शकान्\n",
    "08005019a": "पाञ्चालांश्च विदेहांश्च कुणिन्दान्काशिकोसलान्\n",
    "08005019c": "सुह्मानङ्गांश्च पुण्ड्रांश्च निषादान्वङ्गकीचकान्\n",
    "08005020a": "वत्सान्कलिङ्गांस्तरलानश्मकानृषिकांस्तथा\n",
    "08005020c": "यो जित्वा समरे वीरश्चक्रे बलिभृतः पुरा\n",
    "08005021a": "उच्चैःश्रवा वरोऽश्वानां राज्ञां वैश्रवणो वरः\n",
    "08005021c": "वरो महेन्द्रो देवानां कर्णः प्रहरतां वरः\n",
    "08005022a": "यं लब्ध्वा मागधो राजा सान्त्वमानार्थगौरवैः\n",
    "08005022c": "अरौत्सीत्पार्थिवं क्षत्रमृते कौरवयादवान्\n",
    "08005023a": "तं श्रुत्वा निहतं कर्णं द्वैरथे सव्यसाचिना\n",
    "08005023c": "शोकार्णवे निमग्नोऽहमप्लवः सागरे यथा\n",
    "08005024a": "ईदृशैर्यद्यहं दुःखैर्न विनश्यामि संजय\n",
    "08005024c": "वज्राद्दृढतरं मन्ये हृदयं मम दुर्भिदम्\n",
    "08005025a": "ज्ञातिसंबन्धिमित्राणामिमं श्रुत्वा पराजयम्\n",
    "08005025c": "को मदन्यः पुमाँल्लोके न जह्यात्सूत जीवितम्\n",
    "08005026a": "विषमग्निं प्रपातं वा पर्वताग्रादहं वृणे\n",
    "08005026c": "न हि शक्ष्यामि दुःखानि सोढुं कष्टानि संजय\n",
    "08005027": "संजय उवाच\n",
    "08005027a": "श्रिया कुलेन यशसा तपसा च श्रुतेन च\n",
    "08005027c": "त्वामद्य सन्तो मन्यन्ते ययातिमिव नाहुषम्\n",
    "08005028a": "श्रुते महर्षिप्रतिमः कृतकृत्योऽसि पार्थिव\n",
    "08005028c": "पर्यवस्थापयात्मानं मा विषादे मनः कृथाः\n",
    "08005029": "धृतराष्ट्र उवाच\n",
    "08005029a": "दैवमेव परं मन्ये धिक्पौरुषमनर्थकम्\n",
    "08005029c": "यत्र रामप्रतीकाशः कर्णोऽहन्यत संयुगे\n",
    "08005030a": "हत्वा युधिष्ठिरानीकं पाञ्चालानां रथव्रजान्\n",
    "08005030c": "प्रताप्य शरवर्षेण दिशः सर्वा महारथः\n",
    "08005031a": "मोहयित्वा रणे पार्थान्वज्रहस्त इवासुरान्\n",
    "08005031c": "स कथं निहतः शेते वातरुग्ण इव द्रुमः\n",
    "08005032a": "शोकस्यान्तं न पश्यामि समुद्रस्येव विप्लुकाः\n",
    "08005032c": "चिन्ता मे वर्धते तीव्रा मुमूर्षा चापि जायते\n",
    "08005033a": "कर्णस्य निधनं श्रुत्वा विजयं फल्गुनस्य च\n",
    "08005033c": "अश्रद्धेयमहं मन्ये वधं कर्णस्य संजय\n",
    "08005034a": "वज्रसारमयं नूनं हृदयं सुदृढं मम\n",
    "08005034c": "यच्छ्रुत्वा पुरुषव्याघ्रं हतं कर्णं न दीर्यते\n",
    "08005035a": "आयुर्नूनं सुदीर्घं मे विहितं दैवतैः पुरा\n",
    "08005035c": "यत्र कर्णं हतं श्रुत्वा जीवामीह सुदुःखितः\n",
    "08005036a": "धिग्जीवितमिदं मेऽद्य सुहृद्धीनस्य संजय\n",
    "08005036c": "अद्य चाहं दशामेतां गतः संजय गर्हिताम्\n",
    "08005036e": "कृपणं वर्तयिष्यामि शोच्यः सर्वस्य मन्दधीः\n",
    "08005037a": "अहमेव पुरा भूत्वा सर्वलोकस्य सत्कृतः\n",
    "08005037c": "परिभूतः कथं सूत पुनः शक्ष्यामि जीवितुम्\n",
    "08005037e": "दुःखात्सुदुःखं व्यसनं प्राप्तवानस्मि संजय\n",
    "08005038a": "तस्माद्भीष्मवधे चैव द्रोणस्य च महात्मनः\n",
    "08005038c": "नात्र शेषं प्रपश्यामि सूतपुत्रे हते युधि\n",
    "08005039a": "स हि पारं महानासीत्पुत्राणां मम संजय\n",
    "08005039c": "युद्धे विनिहतः शूरो विसृजन्सायकान्बहून्\n",
    "08005040a": "को हि मे जीवितेनार्थस्तमृते पुरुषर्षभम्\n",
    "08005040c": "रथादतिरथो नूनमपतत्सायकार्दितः\n",
    "08005041a": "पर्वतस्येव शिखरं वज्रपातविदारितम्\n",
    "08005041c": "शयीत पृथिवीं नूनं शोभयन्रुधिरोक्षितः\n",
    "08005041e": "मातङ्ग इव मत्तेन मातङ्गेन निपातितः\n",
    "08005042a": "यद्बलं धार्तराष्ट्राणां पाण्डवानां यतो भयम्\n",
    "08005042c": "सोऽर्जुनेन हतः कर्णः प्रतिमानं धनुष्मताम्\n",
    "08005043a": "स हि वीरो महेष्वासः पुत्राणामभयंकरः\n",
    "08005043c": "शेते विनिहतो वीरः शक्रेणेव यथा बलः\n",
    "08005044a": "पङ्गोरिवाध्वगमनं दरिद्रस्येव कामितम्\n",
    "08005044c": "दुर्योधनस्य चाकूतं तृषितस्येव पिप्लुकाः\n",
    "08005045a": "अन्यथा चिन्तितं कार्यमन्यथा तत्तु जायते\n",
    "08005045c": "अहो नु बलवद्दैवं कालश्च दुरतिक्रमः\n",
    "08005046a": "पलायमानः कृपणं दीनात्मा दीनपौरुषः\n",
    "08005046c": "कच्चिन्न निहतः सूत पुत्रो दुःशासनो मम\n",
    "08005047a": "कच्चिन्न नीचाचरितं कृतवांस्तात संयुगे\n",
    "08005047c": "कच्चिन्न निहतः शूरो यथा न क्षत्रिया हताः\n",
    "08005048a": "युधिष्ठिरस्य वचनं मा युद्धमिति सर्वदा\n",
    "08005048c": "दुर्योधनो नाभ्यगृह्णान्मूढः पथ्यमिवौषधम्\n",
    "08005049a": "शरतल्पे शयानेन भीष्मेण सुमहात्मना\n",
    "08005049c": "पानीयं याचितः पार्थः सोऽविध्यन्मेदिनीतलम्\n",
    "08005050a": "जलस्य धारां विहितां दृष्ट्वा तां पाण्डवेन ह\n",
    "08005050c": "अब्रवीत्स महाबाहुस्तात संशाम्य पाण्डवैः\n",
    "08005051a": "प्रशमाद्धि भवेच्छान्तिर्मदन्तं युद्धमस्तु च\n",
    "08005051c": "भ्रातृभावेन पृथिवीं भुङ्क्ष्व पाण्डुसुतैः सह\n",
    "08005052a": "अकुर्वन्वचनं तस्य नूनं शोचति मे सुतः\n",
    "08005052c": "तदिदं समनुप्राप्तं वचनं दीर्घदर्शिनः\n",
    "08005053a": "अहं तु निहतामात्यो हतपुत्रश्च संजय\n",
    "08005053c": "द्यूततः कृच्छ्रमापन्नो लूनपक्ष इव द्विजः\n",
    "08005054a": "यथा हि शकुनिं गृह्य छित्त्वा पक्षौ च संजय\n",
    "08005054c": "विसर्जयन्ति संहृष्टाः क्रीडमानाः कुमारकाः\n",
    "08005055a": "छिन्नपक्षतया तस्य गमनं नोपपद्यते\n",
    "08005055c": "तथाहमपि संप्राप्तो लूनपक्ष इव द्विजः\n",
    "08005056a": "क्षीणः सर्वार्थहीनश्च निर्बन्धुर्ज्ञातिवर्जितः\n",
    "08005056c": "कां दिशं प्रतिपत्स्यामि दीनः शत्रुवशं गतः\n",
    "08005057a": "दुर्योधनस्य वृद्ध्यर्थं पृथिवीं योऽजयत्प्रभुः\n",
    "08005057c": "स जितः पाण्डवैः शूरैः समर्थैर्वीर्यशालिभिः\n",
    "08005058a": "तस्मिन्हते महेष्वासे कर्णे युधि किरीटिना\n",
    "08005058c": "के वीराः पर्यवर्तन्त तन्ममाचक्ष्व संजय\n",
    "08005059a": "कच्चिन्नैकः परित्यक्तः पाण्डवैर्निहतो रणे\n",
    "08005059c": "उक्तं त्वया पुरा वीर यथा वीरा निपातिताः\n",
    "08005060a": "भीष्ममप्रतियुध्यन्तं शिखण्डी सायकोत्तमैः\n",
    "08005060c": "पातयामास समरे सर्वशस्त्रभृतां वरम्\n",
    "08005061a": "तथा द्रौपदिना द्रोणो न्यस्तसर्वायुधो युधि\n",
    "08005061c": "युक्तयोगो महेष्वासः शरैर्बहुभिराचितः\n",
    "08005061e": "निहतः खड्गमुद्यम्य धृष्टद्युम्नेन संजय\n",
    "08005062a": "अन्तरेण हतावेतौ छलेन च विशेषतः\n",
    "08005062c": "अश्रौषमहमेतद्वै भीष्मद्रोणौ निपातितौ\n",
    "08005063a": "भीष्मद्रोणौ हि समरे न हन्याद्वज्रभृत्स्वयम्\n",
    "08005063c": "न्यायेन युध्यमानौ हि तद्वै सत्यं ब्रवीमि ते\n",
    "08005064a": "कर्णं त्वस्यन्तमस्त्राणि दिव्यानि च बहूनि च\n",
    "08005064c": "कथमिन्द्रोपमं वीरं मृत्युर्युद्धे समस्पृशत्\n",
    "08005065a": "यस्य विद्युत्प्रभां शक्तिं दिव्यां कनकभूषणाम्\n",
    "08005065c": "प्रायच्छद्द्विषतां हन्त्रीं कुण्डलाभ्यां पुरंदरः\n",
    "08005066a": "यस्य सर्पमुखो दिव्यः शरः कनकभूषणः\n",
    "08005066c": "अशेत निहतः पत्री चन्दनेष्वरिसूदनः\n",
    "08005067a": "भीष्मद्रोणमुखान्वीरान्योऽवमन्य महारथान्\n",
    "08005067c": "जामदग्न्यान्महाघोरं ब्राह्ममस्त्रमशिक्षत\n",
    "08005068a": "यश्च द्रोणमुखान्दृष्ट्वा विमुखानर्दिताञ्शरैः\n",
    "08005068c": "सौभद्रस्य महाबाहुर्व्यधमत्कार्मुकं शरैः\n",
    "08005069a": "यश्च नागायुतप्राणं वातरंहसमच्युतम्\n",
    "08005069c": "विरथं भ्रातरं कृत्वा भीमसेनमुपाहसत्\n",
    "08005070a": "सहदेवं च निर्जित्य शरैः संनतपर्वभिः\n",
    "08005070c": "कृपया विरथं कृत्वा नाहनद्धर्मवित्तया\n",
    "08005071a": "यश्च मायासहस्राणि ध्वंसयित्वा रणोत्कटम्\n",
    "08005071c": "घटोत्कचं राक्षसेन्द्रं शक्रशक्त्याभिजघ्निवान्\n",
    "08005072a": "एतानि दिवसान्यस्य युद्धे भीतो धनंजयः\n",
    "08005072c": "नागमद्द्वैरथं वीरः स कथं निहतो रणे\n",
    "08005073a": "रथसङ्गो न चेत्तस्य धनुर्वा न व्यशीर्यत\n",
    "08005073c": "न चेदस्त्राणि निर्णेशुः स कथं निहतः परैः\n",
    "08005074a": "को हि शक्तो रणे कर्णं विधुन्वानं महद्धनुः\n",
    "08005074c": "विमुञ्चन्तं शरान्घोरान्दिव्यान्यस्त्राणि चाहवे\n",
    "08005074e": "जेतुं पुरुषशार्दूलं शार्दूलमिव वेगितम्\n",
    "08005075a": "ध्रुवं तस्य धनुश्छिन्नं रथो वापि गतो महीम्\n",
    "08005075c": "अस्त्राणि वा प्रनष्टानि यथा शंससि मे हतम्\n",
    "08005075e": "न ह्यन्यदनुपश्यामि कारणं तस्य नाशने\n",
    "08005076a": "न हन्यामर्जुनं यावत्तावत्पादौ न धावये\n",
    "08005076c": "इति यस्य महाघोरं व्रतमासीन्महात्मनः\n",
    "08005077a": "यस्य भीतो वने नित्यं धर्मराजो युधिष्ठिरः\n",
    "08005077c": "त्रयोदश समा निद्रां न लेभे पुरुषर्षभः\n",
    "08005078a": "यस्य वीर्यवतो वीर्यं समाश्रित्य महात्मनः\n",
    "08005078c": "मम पुत्रः सभां भार्यां पाण्डूनां नीतवान्बलात्\n",
    "08005079a": "तत्र चापि सभामध्ये पाण्डवानां च पश्यताम्\n",
    "08005079c": "दासभार्येति पाञ्चालीमब्रवीत्कुरुसंसदि\n",
    "08005080a": "यश्च गाण्डीवमुक्तानां स्पर्शमुग्रमचिन्तयन्\n",
    "08005080c": "अपतिर्ह्यसि कृष्णेति ब्रुवन्पार्थानवैक्षत\n",
    "08005081a": "यस्य नासीद्भयं पार्थैः सपुत्रैः सजनार्दनैः\n",
    "08005081c": "स्वबाहुबलमाश्रित्य मुहूर्तमपि संजय\n",
    "08005082a": "तस्य नाहं वधं मन्ये देवैरपि सवासवैः\n",
    "08005082c": "प्रतीपमुपधावद्भिः किं पुनस्तात पाण्डवैः\n",
    "08005083a": "न हि ज्यां स्पृशमानस्य तलत्रे चापि गृह्णतः\n",
    "08005083c": "पुमानाधिरथेः कश्चित्प्रमुखे स्थातुमर्हति\n",
    "08005084a": "अपि स्यान्मेदिनी हीना सोमसूर्यप्रभांशुभिः\n",
    "08005084c": "न वधः पुरुषेन्द्रस्य समरेष्वपलायिनः\n",
    "08005085a": "यदि मन्दः सहायेन भ्रात्रा दुःशासनेन च\n",
    "08005085c": "वासुदेवस्य दुर्बुद्धिः प्रत्याख्यानमरोचयत्\n",
    "08005086a": "स नूनमृषभस्कन्धं दृष्ट्वा कर्णं निपातितम्\n",
    "08005086c": "दुःशासनं च निहतं मन्ये शोचति पुत्रकः\n",
    "08005087a": "हतं वैकर्तनं श्रुत्वा द्वैरथे सव्यसाचिना\n",
    "08005087c": "जयतः पाण्डवान्दृष्ट्वा किं स्विद्दुर्योधनोऽब्रवीत्\n",
    "08005088a": "दुर्मर्षणं हतं श्रुत्वा वृषसेनं च संयुगे\n",
    "08005088c": "प्रभग्नं च बलं दृष्ट्वा वध्यमानं महारथैः\n",
    "08005089a": "पराङ्मुखांस्तथा राज्ञः पलायनपरायणान्\n",
    "08005089c": "विद्रुतान्रथिनो दृष्ट्वा मन्ये शोचति पुत्रकः\n",
    "08005090a": "अनेयश्चाभिमानेन बालबुद्धिरमर्षणः\n",
    "08005090c": "हतोत्साहं बलं दृष्ट्वा किं स्विद्दुर्योधनोऽब्रवीत्\n",
    "08005091a": "भ्रातरं निहतं दृष्ट्वा भीमसेनेन संयुगे\n",
    "08005091c": "रुधिरं पीयमानेन किं स्विद्दुर्योधनोऽब्रवीत्\n",
    "08005092a": "सह गान्धारराजेन सभायां यदभाषत\n",
    "08005092c": "कर्णोऽर्जुनं रणे हन्ता हते तस्मिन्किमब्रवीत्\n",
    "08005093a": "द्यूतं कृत्वा पुरा हृष्टो वञ्चयित्वा च पाण्डवान्\n",
    "08005093c": "शकुनिः सौबलस्तात हते कर्णे किमब्रवीत्\n",
    "08005094a": "कृतवर्मा महेष्वासः सात्वतानां महारथः\n",
    "08005094c": "कर्णं विनिहतं दृष्ट्वा हार्दिक्यः किमभाषत\n",
    "08005095a": "ब्राह्मणाः क्षत्रिया वैश्या यस्य शिक्षामुपासते\n",
    "08005095c": "धनुर्वेदं चिकीर्षन्तो द्रोणपुत्रस्य धीमतः\n",
    "08005096a": "युवा रूपेण संपन्नो दर्शनीयो महायशाः\n",
    "08005096c": "अश्वत्थामा हते कर्णे किमभाषत संजय\n",
    "08005097a": "आचार्यत्वं धनुर्वेदे गतः परमतत्त्ववित्\n",
    "08005097c": "कृपः शारद्वतस्तात हते कर्णे किमब्रवीत्\n",
    "08005098a": "मद्रराजो महेष्वासः शल्यः समितिशोभनः\n",
    "08005098c": "दिष्टं तेन हि तत्सर्वं यथा कर्णो निपातितः\n",
    "08005099a": "ये च केचन राजानः पृथिव्यां योद्धुमागताः\n",
    "08005099c": "वैकर्तनं हतं दृष्ट्वा किमभाषन्त संजय\n",
    "08005100a": "कर्णे तु निहते वीरे रथव्याघ्रे नरर्षभे\n",
    "08005100c": "किं वो मुखमनीकानामासीत्संजय भागशः\n",
    "08005101a": "मद्रराजः कथं शल्यो नियुक्तो रथिनां वरः\n",
    "08005101c": "वैकर्तनस्य सारथ्ये तन्ममाचक्ष्व संजय\n",
    "08005102a": "केऽरक्षन्दक्षिणं चक्रं सूतपुत्रस्य संयुगे\n",
    "08005102c": "वामं चक्रं ररक्षुर्वा के वा वीरस्य पृष्ठतः\n",
    "08005103a": "के कर्णं वाजहुः शूराः के क्षुद्राः प्राद्रवन्भयात्\n",
    "08005103c": "कथं च वः समेतानां हतः कर्णो महारथः\n",
    "08005104a": "पाण्डवाश्च कथं शूराः प्रत्युदीयुर्महारथम्\n",
    "08005104c": "सृजन्तं शरवर्षाणि वारिधारा इवाम्बुदम्\n",
    "08005105a": "स च सर्पमुखो दिव्यो महेषुप्रवरस्तदा\n",
    "08005105c": "व्यर्थः कथं समभवत्तन्ममाचक्ष्व संजय\n",
    "08005106a": "मामकस्यास्य सैन्यस्य हृतोत्सेधस्य संजय\n",
    "08005106c": "अवशेषं न पश्यामि ककुदे मृदिते सति\n",
    "08005107a": "तौ हि वीरौ महेष्वासौ मदर्थे कुरुसत्तमौ\n",
    "08005107c": "भीष्मद्रोणौ हतौ श्रुत्वा को न्वर्थो जीवितेन मे\n",
    "08005108a": "न मृष्यामि च राधेयं हतमाहवशोभिनम्\n",
    "08005108c": "यस्य बाह्वोर्बलं तुल्यं कुञ्जराणां शतं शतम्\n",
    "08005109a": "द्रोणे हते च यद्वृत्तं कौरवाणां परैः सह\n",
    "08005109c": "संग्रामे नरवीराणां तन्ममाचक्ष्व संजय\n",
    "08005110a": "यथा च कर्णः कौन्तेयैः सह युद्धमयोजयत्\n",
    "08005110c": "यथा च द्विषतां हन्ता रणे शान्तस्तदुच्यताम्\n",
    "08006001": "संजय उवाच\n",
    "08006001a": "हते द्रोणे महेष्वासे तस्मिन्नहनि भारत\n",
    "08006001c": "कृते च मोघसंकल्पे द्रोणपुत्रे महारथे\n",
    "08006002a": "द्रवमाणे महाराज कौरवाणां बले तथा\n",
    "08006002c": "व्यूह्य पार्थः स्वकं सैन्यमतिष्ठद्भ्रातृभिः सह\n",
    "08006003a": "तमवस्थितमाज्ञाय पुत्रस्ते भरतर्षभ\n",
    "08006003c": "द्रवच्च स्वबलं दृष्ट्वा पौरुषेण न्यवारयत्\n",
    "08006004a": "स्वमनीकमवस्थाप्य बाहुवीर्ये व्यवस्थितः\n",
    "08006004c": "युद्ध्वा च सुचिरं कालं पाण्डवैः सह भारत\n",
    "08006005a": "लब्धलक्षैः परैर्हृष्टैर्व्यायच्छद्भिश्चिरं तदा\n",
    "08006005c": "संध्याकालं समासाद्य प्रत्याहारमकारयत्\n",
    "08006006a": "कृत्वावहारं सैन्यानां प्रविश्य शिबिरं स्वकम्\n",
    "08006006c": "कुरवोऽऽत्महितं मन्त्रं मन्त्रयां चक्रिरे तदा\n",
    "08006007a": "पर्यङ्केषु परार्ध्येषु स्पर्ध्यास्तरणवत्सु च\n",
    "08006007c": "वरासनेषूपविष्टाः सुखशय्यास्विवामराः\n",
    "08006008a": "ततो दुर्योधनो राजा साम्ना परमवल्गुना\n",
    "08006008c": "तानाभाष्य महेष्वासान्प्राप्तकालमभाषत\n",
    "08006009a": "मतिं मतिमतां श्रेष्ठाः सर्वे प्रब्रूत माचिरम्\n",
    "08006009c": "एवं गते तु यत्कार्यं भवेत्कार्यकरं नृपाः\n",
    "08006010a": "एवमुक्ते नरेन्द्रेण नरसिंहा युयुत्सवः\n",
    "08006010c": "चक्रुर्नानाविधाश्चेष्टाः सिंहासनगतास्तदा\n",
    "08006011a": "तेषां निशम्येङ्गितानि युद्धे प्राणाञ्जुहूषताम्\n",
    "08006011c": "समुद्वीक्ष्य मुखं राज्ञो बालार्कसमवर्चसः\n",
    "08006011e": "आचार्यपुत्रो मेधावी वाक्यज्ञो वाक्यमाददे\n",
    "08006012a": "रागो योगस्तथा दाक्ष्यं नयश्चेत्यर्थसाधकाः\n",
    "08006012c": "उपायाः पण्डितैः प्रोक्ताः सर्वे दैवसमाश्रिताः\n",
    "08006013a": "लोकप्रवीरा येऽस्माकं देवकल्पा महारथाः\n",
    "08006013c": "नीतिमन्तस्तथा युक्ता दक्षा रक्ताश्च ते हताः\n",
    "08006014a": "न त्वेव कार्यं नैराश्यमस्माभिर्विजयं प्रति\n",
    "08006014c": "सुनीतैरिह सर्वार्थैर्दैवमप्यनुलोम्यते\n",
    "08006015a": "ते वयं प्रवरं नॄणां सर्वैर्गुणगणैर्युतम्\n",
    "08006015c": "कर्णं सेनापतिं कृत्वा प्रमथिष्यामहे रिपून्\n",
    "08006016a": "ततो दुर्योधनः प्रीतः प्रियं श्रुत्वा वचस्तदा\n",
    "08006016c": "प्रीतिसंस्कारसंयुक्तं तथ्यमात्महितं शुभम्\n",
    "08006017a": "स्वं मनः समवस्थाप्य बाहुवीर्यमुपाश्रितः\n",
    "08006017c": "दुर्योधनो महाराज राधेयमिदमब्रवीत्\n",
    "08006018a": "कर्ण जानामि ते वीर्यं सौहृदं च परं मयि\n",
    "08006018c": "तथापि त्वां महाबाहो प्रवक्ष्यामि हितं वचः\n",
    "08006019a": "श्रुत्वा यथेष्टं च कुरु वीर यत्तव रोचते\n",
    "08006019c": "भवान्प्राज्ञतमो नित्यं मम चैव परा गतिः\n",
    "08006020a": "भीष्मद्रोणावतिरथौ हतौ सेनापती मम\n",
    "08006020c": "सेनापतिर्भवानस्तु ताभ्यां द्रविणवत्तरः\n",
    "08006021a": "वृद्धौ च तौ महेष्वासौ सापेक्षौ च धनंजये\n",
    "08006021c": "मानितौ च मया वीरौ राधेय वचनात्तव\n",
    "08006022a": "पितामहत्वं संप्रेक्ष्य पाण्डुपुत्रा महारणे\n",
    "08006022c": "रक्षितास्तात भीष्मेण दिवसानि दशैव ह\n",
    "08006023a": "न्यस्तशस्त्रे च भवति हतो भीष्मः पितामहः\n",
    "08006023c": "शिखण्डिनं पुरस्कृत्य फल्गुनेन महाहवे\n",
    "08006024a": "हते तस्मिन्महाभागे शरतल्पगते तदा\n",
    "08006024c": "त्वयोक्ते पुरुषव्याघ्र द्रोणो ह्यासीत्पुरःसरः\n",
    "08006025a": "तेनापि रक्षिताः पार्थाः शिष्यत्वादिह संयुगे\n",
    "08006025c": "स चापि निहतो वृद्धो धृष्टद्युम्नेन सत्वरम्\n",
    "08006026a": "निहताभ्यां प्रधानाभ्यां ताभ्याममितविक्रम\n",
    "08006026c": "त्वत्समं समरे योधं नान्यं पश्यामि चिन्तयन्\n",
    "08006027a": "भवानेव तु नः शक्तो विजयाय न संशयः\n",
    "08006027c": "पूर्वं मध्ये च पश्चाच्च तवैव विदितं हि तत्\n",
    "08006028a": "स भवान्धुर्यवत्संख्ये धुरमुद्वोढुमर्हसि\n",
    "08006028c": "अभिषेचय सेनान्ये स्वयमात्मानमात्मना\n",
    "08006029a": "देवतानां यथा स्कन्दः सेनानीः प्रभुरव्ययः\n",
    "08006029c": "तथा भवानिमां सेनां धार्तराष्ट्रीं बिभर्तु मे\n",
    "08006029e": "जहि शत्रुगणान्सर्वान्महेन्द्र इव दानवान्\n",
    "08006030a": "अवस्थितं रणे ज्ञात्वा पाण्डवास्त्वां महारथम्\n",
    "08006030c": "द्रविष्यन्ति सपाञ्चाला विष्णुं दृष्ट्वेव दानवाः\n",
    "08006030e": "तस्मात्त्वं पुरुषव्याघ्र प्रकर्षेथा महाचमूम्\n",
    "08006031a": "भवत्यवस्थिते यत्ते पाण्डवा गतचेतसः\n",
    "08006031c": "भविष्यन्ति सहामात्याः पाञ्चालैः सृञ्जयैः सह\n",
    "08006032a": "यथा ह्यभ्युदितः सूर्यः प्रतपन्स्वेन तेजसा\n",
    "08006032c": "व्यपोहति तमस्तीव्रं तथा शत्रून्व्यपोह नः\n",
    "08006033": "कर्ण उवाच\n",
    "08006033a": "उक्तमेतन्मया पूर्वं गान्धारे तव संनिधौ\n",
    "08006033c": "जेष्यामि पाण्डवान्राजन्सपुत्रान्सजनार्दनान्\n",
    "08006034a": "सेनापतिर्भविष्यामि तवाहं नात्र संशयः\n",
    "08006034c": "स्थिरो भव महाराज जितान्विद्धि च पाण्डवान्\n",
    "08006035": "संजय उवाच\n",
    "08006035a": "एवमुक्तो महातेजास्ततो दुर्योधनो नृपः\n",
    "08006035c": "उत्तस्थौ राजभिः सार्धं देवैरिव शतक्रतुः\n",
    "08006035e": "सेनापत्येन सत्कर्तुं कर्णं स्कन्दमिवामराः\n",
    "08006036a": "ततोऽभिषिषिचुस्तूर्णं विधिदृष्टेन कर्मणा\n",
    "08006036c": "दुर्योधनमुखा राजन्राजानो विजयैषिणः\n",
    "08006036e": "शातकौम्भमयैः कुम्भैर्माहेयैश्चाभिमन्त्रितैः\n",
    "08006037a": "तोयपूर्णैर्विषाणैश्च द्वीपिखड्गमहर्षभैः\n",
    "08006037c": "मणिमुक्तामयैश्चान्यैः पुण्यगन्धैस्तथौषधैः\n",
    "08006038a": "औदुम्बरे समासीनमासने क्षौमसंवृतम्\n",
    "08006038c": "शास्त्रदृष्टेन विधिना संभारैश्च सुसंभृतैः\n",
    "08006039a": "जय पार्थान्सगोविन्दान्सानुगांस्त्वं महाहवे\n",
    "08006039c": "इति तं बन्दिनः प्राहुर्द्विजाश्च भरतर्षभ\n",
    "08006040a": "जहि पार्थान्सपाञ्चालान्राधेय विजयाय नः\n",
    "08006040c": "उद्यन्निव सदा भानुस्तमांस्युग्रैर्गभस्तिभिः\n",
    "08006041a": "न ह्यलं त्वद्विसृष्टानां शराणां ते सकेशवाः\n",
    "08006041c": "कृतघ्नाः सूर्यरश्मीनां ज्वलतामिव दर्शने\n",
    "08006042a": "न हि पार्थाः सपाञ्चालाः स्थातुं शक्तास्तवाग्रतः\n",
    "08006042c": "आत्तशस्त्रस्य समरे महेन्द्रस्येव दानवाः\n",
    "08006043a": "अभिषिक्तस्तु राधेयः प्रभया सोऽमितप्रभः\n",
    "08006043c": "व्यत्यरिच्यत रूपेण दिवाकर इवापरः\n",
    "08006044a": "सेनापत्येन राधेयमभिषिच्य सुतस्तव\n",
    "08006044c": "अमन्यत तदात्मानं कृतार्थं कालचोदितः\n",
    "08006045a": "कर्णोऽपि राजन्संप्राप्य सेनापत्यमरिंदमः\n",
    "08006045c": "योगमाज्ञापयामास सूर्यस्योदयनं प्रति\n",
    "08006046a": "तव पुत्रैर्वृतः कर्णः शुशुभे तत्र भारत\n",
    "08006046c": "देवैरिव यथा स्कन्दः संग्रामे तारकामये\n",
    "08007001": "धृतराष्ट्र उवाच\n",
    "08007001a": "सेनापत्यं तु संप्राप्य कर्णो वैकर्तनस्तदा\n",
    "08007001c": "तथोक्तश्च स्वयं राज्ञा स्निग्धं भ्रातृसमं वचः\n",
    "08007002a": "योगमाज्ञाप्य सेनाया आदित्येऽभ्युदिते तदा\n",
    "08007002c": "अकरोत्किं महाप्राज्ञस्तन्ममाचक्ष्व संजय\n",
    "08007003": "संजय उवाच\n",
    "08007003a": "कर्णस्य मतमाज्ञाय पुत्रस्ते भरतर्षभ\n",
    "08007003c": "योगमाज्ञापयामास नान्दीतूर्यपुरःसरम्\n",
    "08007004a": "महत्यपररात्रे तु तव पुत्रस्य मारिष\n",
    "08007004c": "योगो योगेति सहसा प्रादुरासीन्महास्वनः\n",
    "08007005a": "नागानां कल्पमानानां रथानां च वरूथिनाम्\n",
    "08007005c": "संनह्यतां पदातीनां वाजिनां च विशां पते\n",
    "08007006a": "क्रोशतां चापि योधानां त्वरितानां परस्परम्\n",
    "08007006c": "बभूव तुमुलः शब्दो दिवस्पृक्सुमहांस्तदा\n",
    "08007007a": "ततः श्वेतपताकेन बालार्काकारवाजिना\n",
    "08007007c": "हेमपृष्ठेन धनुषा हस्तिकक्ष्येण केतुना\n",
    "08007008a": "तूणेन शरपूर्णेन साङ्गदेन वरूथिना\n",
    "08007008c": "शतघ्नीकिङ्किणीशक्तिशूलतोमरधारिणा\n",
    "08007009a": "कार्मुकेणोपपन्नेन विमलादित्यवर्चसा\n",
    "08007009c": "रथेनातिपताकेन सूतपुत्रो व्यदृश्यत\n",
    "08007010a": "धमन्तं वारिजं तात हेमजालविभूषितम्\n",
    "08007010c": "विधुन्वानं महच्चापं कार्तस्वरविभूषितम्\n",
    "08007011a": "दृष्ट्वा कर्णं महेष्वासं रथस्थं रथिनां वरम्\n",
    "08007011c": "भानुमन्तमिवोद्यन्तं तमो घ्नन्तं सहस्रशः\n",
    "08007012a": "न भीष्मव्यसनं केचिन्नापि द्रोणस्य मारिष\n",
    "08007012c": "नान्येषां पुरुषव्याघ्र मेनिरे तत्र कौरवाः\n",
    "08007013a": "ततस्तु त्वरयन्योधाञ्शङ्खशब्देन मारिष\n",
    "08007013c": "कर्णो निष्कासयामास कौरवाणां वरूथिनीम्\n",
    "08007014a": "व्यूहं व्यूह्य महेष्वासो माकरं शत्रुतापनः\n",
    "08007014c": "प्रत्युद्ययौ तदा कर्णः पाण्डवान्विजिगीषया\n",
    "08007015a": "मकरस्य तु तुण्डे वै कर्णो राजन्व्यवस्थितः\n",
    "08007015c": "नेत्राभ्यां शकुनिः शूर उलूकश्च महारथः\n",
    "08007016a": "द्रोणपुत्रस्तु शिरसि ग्रीवायां सर्वसोदराः\n",
    "08007016c": "मध्ये दुर्योधनो राजा बलेन महता वृतः\n",
    "08007017a": "वामे पादे तु राजेन्द्र कृतवर्मा व्यवस्थितः\n",
    "08007017c": "नारायणबलैर्युक्तो गोपालैर्युद्धदुर्मदः\n",
    "08007018a": "पादे तु दक्षिणे राजन्गौतमः सत्यविक्रमः\n",
    "08007018c": "त्रिगर्तैश्च महेष्वासैर्दाक्षिणात्यैश्च संवृतः\n",
    "08007019a": "अनुपादस्तु यो वामस्तत्र शल्यो व्यवस्थितः\n",
    "08007019c": "महत्या सेनया सार्धं मद्रदेशसमुत्थया\n",
    "08007020a": "दक्षिणे तु महाराज सुषेणः सत्यसंगरः\n",
    "08007020c": "वृतो रथसहस्रैश्च दन्तिनां च शतैस्तथा\n",
    "08007021a": "पुच्छे आस्तां महावीरौ भ्रातरौ पार्थिवौ तदा\n",
    "08007021c": "चित्रसेनश्च चित्रश्च महत्या सेनया वृतौ\n",
    "08007022a": "ततः प्रयाते राजेन्द्र कर्णे नरवरोत्तमे\n",
    "08007022c": "धनंजयमभिप्रेक्ष्य धर्मराजोऽब्रवीदिदम्\n",
    "08007023a": "पश्य पार्थ महासेनां धार्तराष्ट्रस्य संयुगे\n",
    "08007023c": "कर्णेन निर्मितां वीर गुप्तां वीरैर्महारथैः\n",
    "08007024a": "हतवीरतमा ह्येषा धार्तराष्ट्री महाचमूः\n",
    "08007024c": "फल्गुशेषा महाबाहो तृणैस्तुल्या मता मम\n",
    "08007025a": "एको ह्यत्र महेष्वासः सूतपुत्रो व्यवस्थितः\n",
    "08007025c": "सदेवासुरगन्धर्वैः सकिंनरमहोरगैः\n",
    "08007025e": "चराचरैस्त्रिभिर्लोकैर्योऽजय्यो रथिनां वरः\n",
    "08007026a": "तं हत्वाद्य महाबाहो विजयस्तव फल्गुन\n",
    "08007026c": "उद्धृतश्च भवेच्छल्यो मम द्वादशवार्षिकः\n",
    "08007026e": "एवं ज्ञात्वा महाबाहो व्यूहं व्यूह यथेच्छसि\n",
    "08007027a": "भ्रातुस्तद्वचनं श्रुत्वा पाण्डवः श्वेतवाहनः\n",
    "08007027c": "अर्धचन्द्रेण व्यूहेन प्रत्यव्यूहत तां चमूम्\n",
    "08007028a": "वामपार्श्वेऽभवद्राजन्भीमसेनो व्यवस्थितः\n",
    "08007028c": "दक्षिणे च महेष्वासो धृष्टद्युम्नो महाबलः\n",
    "08007029a": "मध्ये व्यूहस्य साक्षात्तु पाण्डवः कृष्णसारथिः\n",
    "08007029c": "नकुलः सहदेवश्च धर्मराजश्च पृष्ठतः\n",
    "08007030a": "चक्ररक्षौ तु पाञ्चाल्यौ युधामन्यूत्तमौजसौ\n",
    "08007030c": "नार्जुनं जहतुर्युद्धे पाल्यमानौ किरीटिना\n",
    "08007031a": "शेषा नृपतयो वीराः स्थिता व्यूहस्य दंशिताः\n",
    "08007031c": "यथाभावं यथोत्साहं यथासत्त्वं च भारत\n",
    "08007032a": "एवमेतन्महाव्यूहं व्यूह्य भारत पाण्डवाः\n",
    "08007032c": "तावकाश्च महेष्वासा युद्धायैव मनो दधुः\n",
    "08007033a": "दृष्ट्वा व्यूढां तव चमूं सूतपुत्रेण संयुगे\n",
    "08007033c": "निहतान्पाण्डवान्मेने तव पुत्रः सहान्वयः\n",
    "08007034a": "तथैव पाण्डवीं सेनां व्यूढां दृष्ट्वा युधिष्ठिरः\n",
    "08007034c": "धार्तराष्ट्रान्हतान्मेने सकर्णान्वै जनाधिप\n",
    "08007035a": "ततः शङ्खाश्च भेर्यश्च पणवानकगोमुखाः\n",
    "08007035c": "सहसैवाभ्यहन्यन्त सशब्दाश्च समन्ततः\n",
    "08007036a": "सेनयोरुभयो राजन्प्रावाद्यन्त महास्वनाः\n",
    "08007036c": "सिंहनादश्च संजज्ञे शूराणां जयगृद्धिनाम्\n",
    "08007037a": "हयहेषितशब्दाश्च वारणानां च बृंहितम्\n",
    "08007037c": "रथनेमिस्वनाश्चोग्राः संबभूवुर्जनाधिप\n",
    "08007038a": "न द्रोणव्यसनं कश्चिज्जानीते भरतर्षभ\n",
    "08007038c": "दृष्ट्वा कर्णं महेष्वासं मुखे व्यूहस्य दंशितम्\n",
    "08007039a": "उभे सेने महासत्त्वे प्रहृष्टनरकुञ्जरे\n",
    "08007039c": "योद्धुकामे स्थिते राजन्हन्तुमन्योन्यमञ्जसा\n",
    "08007040a": "तत्र यत्तौ सुसंरब्धौ दृष्ट्वान्योन्यं व्यवस्थितौ\n",
    "08007040c": "अनीकमध्ये राजेन्द्र रेजतुः कर्णपाण्डवौ\n",
    "08007041a": "नृत्यमाने तु ते सेने समेयातां परस्परम्\n",
    "08007041c": "तयोः पक्षैः प्रपक्षैश्च निर्जग्मुर्वै युयुत्सवः\n",
    "08007042a": "ततः प्रववृते युद्धं नरवारणवाजिनाम्\n",
    "08007042c": "रथिनां च महाराज अन्योन्यं निघ्नतां दृढम्\n",
    "08008001": "संजय उवाच\n",
    "08008001a": "ते सेनेऽन्योन्यमासाद्य प्रहृष्टाश्वनरद्विपे\n",
    "08008001c": "बृहत्यौ संप्रजह्राते देवासुरचमूपमे\n",
    "08008002a": "ततो गजा रथाश्चाश्वाः पत्तयश्च महाहवे\n",
    "08008002c": "संप्रहारं परं चक्रुर्देहपाप्मप्रणाशनम्\n",
    "08008003a": "पूर्णचन्द्रार्कपद्मानां कान्तित्विड्गन्धतः समैः\n",
    "08008003c": "उत्तमाङ्गैर्नृसिंहानां नृसिंहास्तस्तरुर्महीम्\n",
    "08008004a": "अर्धचन्द्रैस्तथा भल्लैः क्षुरप्रैरसिपट्टिशैः\n",
    "08008004c": "परश्वधैश्चाप्यकृन्तन्नुत्तमाङ्गानि युध्यताम्\n",
    "08008005a": "व्यायतायतबाहूनां व्यायतायतबाहुभिः\n",
    "08008005c": "व्यायता बाहवः पेतुश्छिन्नमुष्ट्यायुधाङ्गदाः\n",
    "08008006a": "तैः स्फुरद्भिर्मही भाति रक्ताङ्गुलितलैस्तदा\n",
    "08008006c": "गरुडप्रहतैरुग्रैः पञ्चास्यैरिव पन्नगैः\n",
    "08008007a": "हयस्यन्दननागेभ्यः पेतुर्वीरा द्विषद्धताः\n",
    "08008007c": "विमानेभ्यो यथा क्षीणे पुण्ये स्वर्गसदस्तथा\n",
    "08008008a": "गदाभिरन्यैर्गुर्वीभिः परिघैर्मुसलैरपि\n",
    "08008008c": "पोथिताः शतशः पेतुर्वीरा वीरतरै रणे\n",
    "08008009a": "रथा रथैर्विनिहता मत्ता मत्तैर्द्विपैर्द्विपाः\n",
    "08008009c": "सादिनः सादिभिश्चैव तस्मिन्परमसंकुले\n",
    "08008010a": "रथा वररथैर्नागैरश्वारोहाश्च पत्तिभिः\n",
    "08008010c": "अश्वारोहैः पदाताश्च निहता युधि शेरते\n",
    "08008011a": "रथाश्वपत्तयो नागै रथैर्नागाश्च पत्तयः\n",
    "08008011c": "रथपत्तिद्विपाश्चाश्वैर्नृभिश्चाश्वरथद्विपाः\n",
    "08008012a": "रथाश्वेभनराणां च नराश्वेभरथैः कृतम्\n",
    "08008012c": "पाणिपादैश्च शस्त्रैश्च रथैश्च कदनं महत्\n",
    "08008013a": "तथा तस्मिन्बले शूरैर्वध्यमाने हतेऽपि च\n",
    "08008013c": "अस्मानभ्यागमन्पार्था वृकोदरपुरोगमाः\n",
    "08008014a": "धृष्टद्युम्नः शिखण्डी च द्रौपदेयाः प्रभद्रकाः\n",
    "08008014c": "सात्यकिश्चेकितानश्च द्रविडैः सैनिकैः सह\n",
    "08008015a": "भृता वित्तेन महता पाण्ड्याश्चौड्राः सकेरलाः\n",
    "08008015c": "व्यूढोरस्का दीर्घभुजाः प्रांशवः प्रियदर्शनाः\n",
    "08008016a": "आपीडिनो रक्तदन्ता मत्तमातङ्गविक्रमाः\n",
    "08008016c": "नानाविरागवसना गन्धचूर्णावचूर्णिताः\n",
    "08008017a": "बद्धासयः पाशहस्ता वारणप्रतिवारणाः\n",
    "08008017c": "समानमृत्यवो राजन्ननीकस्थाः परस्परम्\n",
    "08008018a": "कलापिनश्चापहस्ता दीर्घकेशाः प्रियाहवाः\n",
    "08008018c": "पत्तयः सात्यकेरन्ध्रा घोररूपपराक्रमाः\n",
    "08008019a": "अथापरे पुनः शूराश्चेदिपाञ्चालकेकयाः\n",
    "08008019c": "करूषाः कोसलाः काश्या मागधाश्चापि दुद्रुवुः\n",
    "08008020a": "तेषां रथाश्च नागाश्च प्रवराश्चापि पत्तयः\n",
    "08008020c": "नानाविधरवैर्हृष्टा नृत्यन्ति च हसन्ति च\n",
    "08008021a": "तस्य सैन्यस्य महतो महामात्रवरैर्वृतः\n",
    "08008021c": "मध्यं वृकोदरोऽभ्यागात्त्वदीयं नागधूर्गतः\n",
    "08008022a": "स नागप्रवरोऽत्युग्रो विधिवत्कल्पितो बभौ\n",
    "08008022c": "उदयाद्र्यग्र्यभवनं यथाभ्युदितभास्करम्\n",
    "08008023a": "तस्यायसं वर्मवरं वररत्नविभूषितम्\n",
    "08008023c": "तारोद्भासस्य नभसः शारदस्य समत्विषम्\n",
    "08008024a": "स तोमरप्रासकरश्चारुमौलिः स्वलंकृतः\n",
    "08008024c": "चरन्मध्यंदिनार्काभस्तेजसा व्यदहद्रिपून्\n",
    "08008025a": "तं दृष्ट्वा द्विरदं दूरात्क्षेमधूर्तिर्द्विपस्थितः\n",
    "08008025c": "आह्वयानोऽभिदुद्राव प्रमनाः प्रमनस्तरम्\n",
    "08008026a": "तयोः समभवद्युद्धं द्विपयोरुग्ररूपयोः\n",
    "08008026c": "यदृच्छया द्रुमवतोर्महापर्वतयोरिव\n",
    "08008027a": "संसक्तनागौ तौ वीरौ तोमरैरितरेतरम्\n",
    "08008027c": "बलवत्सूर्यरश्म्याभैर्भित्त्वा भित्त्वा विनेदतुः\n",
    "08008028a": "व्यपसृत्य तु नागाभ्यां मण्डलानि विचेरतुः\n",
    "08008028c": "प्रगृह्य चैव धनुषी जघ्नतुर्वै परस्परम्\n",
    "08008029a": "क्ष्वेडितास्फोटितरवैर्बाणशब्दैश्च सर्वशः\n",
    "08008029c": "तौ जनान्हर्षयित्वा च सिंहनादान्प्रचक्रतुः\n",
    "08008030a": "समुद्यतकराभ्यां तौ द्विपाभ्यां कृतिनावुभौ\n",
    "08008030c": "वातोद्धूतपताकाभ्यां युयुधाते महाबलौ\n",
    "08008031a": "तावन्योन्यस्य धनुषी छित्त्वान्योन्यं विनेदतुः\n",
    "08008031c": "शक्तितोमरवर्षेण प्रावृण्मेघाविवाम्बुभिः\n",
    "08008032a": "क्षेमधूर्तिस्तदा भीमं तोमरेण स्तनान्तरे\n",
    "08008032c": "निर्बिभेद तु वेगेन षड्भिश्चाप्यपरैर्नदन्\n",
    "08008033a": "स भीमसेनः शुशुभे तोमरैरङ्गमाश्रितैः\n",
    "08008033c": "क्रोधदीप्तवपुर्मेघैः सप्तसप्तिरिवांशुमान्\n",
    "08008034a": "ततो भास्करवर्णाभमञ्जोगतिमयस्मयम्\n",
    "08008034c": "ससर्ज तोमरं भीमः प्रत्यमित्राय यत्नवान्\n",
    "08008035a": "ततः कुलूताधिपतिश्चापमायम्य सायकैः\n",
    "08008035c": "दशभिस्तोमरं छित्त्वा शक्त्या विव्याध पाण्डवम्\n",
    "08008036a": "अथ कार्मुकमादाय महाजलदनिस्वनम्\n",
    "08008036c": "रिपोरभ्यर्दयन्नागमुन्मदः पाण्डवः शरैः\n",
    "08008037a": "स शरौघार्दितो नागो भीमसेनेन संयुगे\n",
    "08008037c": "निगृह्यमाणो नातिष्ठद्वातध्वस्त इवाम्बुदः\n",
    "08008038a": "तामभ्यधावद्द्विरदं भीमसेनस्य नागराट्\n",
    "08008038c": "महावातेरितं मेघं वातोद्धूत इवाम्बुदः\n",
    "08008039a": "संनिवर्त्यात्मनो नागं क्षेमधूर्तिः प्रयत्नतः\n",
    "08008039c": "विव्याधाभिद्रुतं बाणैर्भीमसेनं सकुञ्जरम्\n",
    "08008040a": "ततः साधुविसृष्टेन क्षुरेण पुरुषर्षभः\n",
    "08008040c": "छित्त्वा शरासनं शत्रोर्नागमामित्रमार्दयत्\n",
    "08008041a": "ततः खजाकया भीमं क्षेमधूर्तिः पराभिनत्\n",
    "08008041c": "जघान चास्य द्विरदं नाराचैः सर्वमर्मसु\n",
    "08008042a": "पुरा नागस्य पतनादवप्लुत्य स्थितो महीम्\n",
    "08008042c": "भीमसेनो रिपोर्नागं गदया समपोथयत्\n",
    "08008043a": "तस्मात्प्रमथितान्नागात्क्षेमधूर्तिमवद्रुतम्\n",
    "08008043c": "उद्यतासिमुपायान्तं गदयाहन्वृकोदरः\n",
    "08008044a": "स पपात हतः सासिर्व्यसुः स्वमभितो द्विपम्\n",
    "08008044c": "वज्रप्ररुग्णमचलं सिंहो वज्रहतो यथा\n",
    "08008045a": "निहतं नृपतिं दृष्ट्वा कुलूतानां यशस्करम्\n",
    "08008045c": "प्राद्रवद्व्यथिता सेना त्वदीया भरतर्षभ\n",
    "08009001": "संजय उवाच\n",
    "08009001a": "ततः कर्णो महेष्वासः पाण्डवानामनीकिनीम्\n",
    "08009001c": "जघान समरे शूरः शरैः संनतपर्वभिः\n",
    "08009002a": "तथैव पाण्डवा राजंस्तव पुत्रस्य वाहिनीम्\n",
    "08009002c": "कर्णस्य प्रमुखे क्रुद्धा विनिजघ्नुर्महारथाः\n",
    "08009003a": "कर्णो राजन्महाबाहुर्न्यवधीत्पाण्डवीं चमूम्\n",
    "08009003c": "नाराचैरर्करश्म्याभैः कर्मारपरिमार्जितैः\n",
    "08009004a": "तत्र भारत कर्णेन नाराचैस्ताडिता गजाः\n",
    "08009004c": "नेदुः सेदुश्च मम्लुश्च बभ्रमुश्च दिशो दश\n",
    "08009005a": "वध्यमाने बले तस्मिन्सूतपुत्रेण मारिष\n",
    "08009005c": "नकुलोऽभ्यद्रवत्तूर्णं सूतपुत्रं महारणे\n",
    "08009006a": "भीमसेनस्तथा द्रौणिं कुर्वाणं कर्म दुष्करम्\n",
    "08009006c": "विन्दानुविन्दौ कैकेयौ सात्यकिः समवारयत्\n",
    "08009007a": "श्रुतकर्माणमायान्तं चित्रसेनो महीपतिः\n",
    "08009007c": "प्रतिविन्ध्यं तथा चित्रश्चित्रकेतनकार्मुकः\n",
    "08009008a": "दुर्योधनस्तु राजानं धर्मपुत्रं युधिष्ठिरम्\n",
    "08009008c": "संशप्तकगणान्क्रुद्धो अभ्यधावद्धनंजयः\n",
    "08009009a": "धृष्टद्युम्नः कृपं चाथ तस्मिन्वीरवरक्षये\n",
    "08009009c": "शिखण्डी कृतवर्माणं समासादयदच्युतम्\n",
    "08009010a": "श्रुतकीर्तिस्तथा शल्यं माद्रीपुत्रः सुतं तव\n",
    "08009010c": "दुःशासनं महाराज सहदेवः प्रतापवान्\n",
    "08009011a": "केकयौ सात्यकिं युद्धे शरवर्षेण भास्वता\n",
    "08009011c": "सात्यकिः केकयौ चैव छादयामास भारत\n",
    "08009012a": "तावेनं भ्रातरौ वीरं जघ्नतुर्हृदये भृशम्\n",
    "08009012c": "विषाणाभ्यां यथा नागौ प्रतिनागं महाहवे\n",
    "08009013a": "शरसंभिन्नवर्माणौ तावुभौ भ्रातरौ रणे\n",
    "08009013c": "सात्यकिं सत्यकर्माणं राजन्विव्यधतुः शरैः\n",
    "08009014a": "तौ सात्यकिर्महाराज प्रहसन्सर्वतोदिशम्\n",
    "08009014c": "छादयञ्शरवर्षेण वारयामास भारत\n",
    "08009015a": "वार्यमाणौ ततस्तौ तु शैनेयशरवृष्टिभिः\n",
    "08009015c": "शैनेयस्य रथं तूर्णं छादयामासतुः शरैः\n",
    "08009016a": "तयोस्तु धनुषी चित्रे छित्त्वा शौरिर्महाहवे\n",
    "08009016c": "अथ तौ सायकैस्तीक्ष्णैश्छादयामास दुःसहैः\n",
    "08009017a": "अथान्ये धनुषी मृष्टे प्रगृह्य च महाशरान्\n",
    "08009017c": "सात्यकिं पूरयन्तौ तौ चेरतुर्लघु सुष्ठु च\n",
    "08009018a": "ताभ्यां मुक्ता महाबाणाः कङ्कबर्हिणवाससः\n",
    "08009018c": "द्योतयन्तो दिशः सर्वाः संपेतुः स्वर्णभूषणाः\n",
    "08009019a": "बाणान्धकारमभवत्तयो राजन्महाहवे\n",
    "08009019c": "अन्योन्यस्य धनुश्चैव चिच्छिदुस्ते महारथाः\n",
    "08009020a": "ततः क्रुद्धो महाराज सात्वतो युद्धदुर्मदः\n",
    "08009020c": "धनुरन्यत्समादाय सज्यं कृत्वा च संयुगे\n",
    "08009020e": "क्षुरप्रेण सुतीक्ष्णेन अनुविन्दशिरोऽहरत्\n",
    "08009021a": "तच्छिरो न्यपतद्भूमौ कुण्डलोत्पीडितं महत्\n",
    "08009021c": "शम्बरस्य शिरो यद्वन्निहतस्य महारणे\n",
    "08009021e": "शोषयन्केकयान्सर्वाञ्जगामाशु वसुंधराम्\n",
    "08009022a": "तं दृष्ट्वा निहतं शूरं भ्राता तस्य महारथः\n",
    "08009022c": "सज्यमन्यद्धनुः कृत्वा शैनेयं प्रत्यवारयत्\n",
    "08009023a": "स शक्त्या सात्यकिं विद्ध्वा स्वर्णपुङ्खैः शिलाशितैः\n",
    "08009023c": "ननाद बलवन्नादं तिष्ठ तिष्ठेति चाब्रवीत्\n",
    "08009024a": "स सात्यकिं पुनः क्रुद्धः केकयानां महारथः\n",
    "08009024c": "शरैरग्निशिखाकारैर्बाह्वोरुरसि चार्दयत्\n",
    "08009025a": "स शरैः क्षतसर्वाङ्गः सात्वतः सत्त्वकोविदः\n",
    "08009025c": "रराज समरे राजन्सपत्र इव किंशुकः\n",
    "08009026a": "सात्यकिः समरे विद्धः केकयेन महात्मना\n",
    "08009026c": "केकयं पञ्चविंशत्या विव्याध प्रहसन्निव\n",
    "08009027a": "शतचन्द्रचिते गृह्य चर्मणी सुभुजौ तु तौ\n",
    "08009027c": "व्यरोचेतां महारङ्गे निस्त्रिंशवरधारिणौ\n",
    "08009027e": "यथा देवासुरे युद्धे जम्भशक्रौ महाबलौ\n",
    "08009028a": "मण्डलानि ततस्तौ च विचरन्तौ महारणे\n",
    "08009028c": "अन्योन्यमसिभिस्तूर्णं समाजघ्नतुराहवे\n",
    "08009029a": "केकयस्य ततश्चर्म द्विधा चिच्छेद सात्वतः\n",
    "08009029c": "सात्यकेश्च तथैवासौ चर्म चिच्छेद पार्थिवः\n",
    "08009030a": "चर्म च्छित्त्वा तु कैकेयस्तारागणशतैर्वृतम्\n",
    "08009030c": "चचार मण्डलान्येव गतप्रत्यागतानि च\n",
    "08009031a": "तं चरन्तं महारङ्गे निस्त्रिंशवरधारिणम्\n",
    "08009031c": "अपहस्तेन चिच्छेद शैनेयस्त्वरयान्वितः\n",
    "08009032a": "सवर्मा केकयो राजन्द्विधा छिन्नो महाहवे\n",
    "08009032c": "निपपात महेष्वासो वज्रनुन्न इवाचलः\n",
    "08009033a": "तं निहत्य रणे शूरः शैनेयो रथसत्तमः\n",
    "08009033c": "युधामन्यो रथं तूर्णमारुरोह परंतपः\n",
    "08009034a": "ततोऽन्यं रथमास्थाय विधिवत्कल्पितं पुनः\n",
    "08009034c": "केकयानां महत्सैन्यं व्यधमत्सात्यकिः शरैः\n",
    "08009035a": "सा वध्यमाना समरे केकयस्य महाचमूः\n",
    "08009035c": "तमुत्सृज्य रथं शत्रुं प्रदुद्राव दिशो दश\n",
    "08010001": "संजय उवाच\n",
    "08010001a": "श्रुतकर्मा महाराज चित्रसेनं महीपतिम्\n",
    "08010001c": "आजघ्ने समरे क्रुद्धः पञ्चाशद्भिः शिलीमुखैः\n",
    "08010002a": "अभिसारस्तु तं राजा नवभिर्निशितैः शरैः\n",
    "08010002c": "श्रुतकर्माणमाहत्य सूतं विव्याध पञ्चभिः\n",
    "08010003a": "श्रुतकर्मा ततः क्रुद्धश्चित्रसेनं चमूमुखे\n",
    "08010003c": "नाराचेन सुतीक्ष्णेन मर्मदेशे समर्दयत्\n",
    "08010004a": "एतस्मिन्नन्तरे चैनं श्रुतकीर्तिर्महायशाः\n",
    "08010004c": "नवत्या जगतीपालं छादयामास पत्रिभिः\n",
    "08010005a": "प्रतिलभ्य ततः संज्ञां चित्रसेनो महारथः\n",
    "08010005c": "धनुश्चिच्छेद भल्लेन तं च विव्याध सप्तभिः\n",
    "08010006a": "सोऽन्यत्कार्मुकमादाय वेगघ्नं रुक्मभूषणम्\n",
    "08010006c": "चित्ररूपतरं चक्रे चित्रसेनं शरोर्मिभिः\n",
    "08010007a": "स शरैश्चित्रितो राजंश्चित्रमाल्यधरो युवा\n",
    "08010007c": "युवेव समशोभत्स गोष्ठीमध्ये स्वलंकृतः\n",
    "08010008a": "श्रुतकर्माणमथ वै नाराचेन स्तनान्तरे\n",
    "08010008c": "बिभेद समरे क्रुद्धस्तिष्ठ तिष्ठेति चाब्रवीत्\n",
    "08010009a": "श्रुतकर्मापि समरे नाराचेन समर्दितः\n",
    "08010009c": "सुस्राव रुधिरं भूरि गैरिकाम्भ इवाचलः\n",
    "08010010a": "ततः स रुधिराक्ताङ्गो रुधिरेण कृतच्छविः\n",
    "08010010c": "रराज समरे राजन्सपुष्प इव किंशुकः\n",
    "08010011a": "श्रुतकर्मा ततो राजञ्शत्रूणां समभिद्रुतः\n",
    "08010011c": "शत्रुसंवरणं कृत्वा द्विधा चिच्छेद कार्मुकम्\n",
    "08010012a": "अथैनं छिन्नधन्वानं नाराचानां त्रिभिः शतैः\n",
    "08010012c": "विव्याध भरतश्रेष्ठ श्रुतकर्मा महायशाः\n",
    "08010013a": "ततोऽपरेण भल्लेन भृशं तीक्ष्णेन सत्वरः\n",
    "08010013c": "जहार सशिरस्त्राणं शिरस्तस्य महात्मनः\n",
    "08010014a": "तच्छिरो न्यपतद्भूमौ सुमहच्चित्रवर्मणः\n",
    "08010014c": "यदृच्छया यथा चन्द्रश्च्युतः स्वर्गान्महीतले\n",
    "08010015a": "राजानं निहतं दृष्ट्वा अभिसारं च मारिष\n",
    "08010015c": "अभ्यद्रवन्त वेगेन चित्रसेनस्य सैनिकाः\n",
    "08010016a": "ततः क्रुद्धो महेष्वासस्तत्सैन्यं प्राद्रवच्छरैः\n",
    "08010016c": "अन्तकाले यथा क्रुद्धः सर्वभूतानि प्रेतराट्\n",
    "08010016e": "द्रावयन्निषुभिस्तूर्णं श्रुतकर्मा व्यरोचत\n",
    "08010017a": "प्रतिविन्ध्यस्ततश्चित्रं भित्त्वा पञ्चभिराशुगैः\n",
    "08010017c": "सारथिं त्रिभिरानर्च्छद्ध्वजमेकेषुणा ततः\n",
    "08010018a": "तं चित्रो नवभिर्भल्लैर्बाह्वोरुरसि चार्दयत्\n",
    "08010018c": "स्वर्णपुङ्खैः शिलाधौतैः कङ्कबर्हिणवाजितैः\n",
    "08010019a": "प्रतिविन्ध्यो धनुस्तस्य छित्त्वा भारत सायकैः\n",
    "08010019c": "पञ्चभिर्निशितैर्बाणैरथैनं संप्रजघ्निवान्\n",
    "08010020a": "ततः शक्तिं महाराज हेमदण्डां दुरासदाम्\n",
    "08010020c": "प्राहिणोत्तव पुत्राय घोरामग्निशिखामिव\n",
    "08010021a": "तामापतन्तीं सहसा शक्तिमुल्कामिवाम्बरात्\n",
    "08010021c": "द्विधा चिच्छेद समरे प्रतिविन्ध्यो हसन्निव\n",
    "08010022a": "सा पपात तदा छिन्ना प्रतिविन्ध्यशरैः शितैः\n",
    "08010022c": "युगान्ते सर्वभूतानि त्रासयन्ती यथाशनिः\n",
    "08010023a": "शक्तिं तां प्रहतां दृष्ट्वा चित्रो गृह्य महागदाम्\n",
    "08010023c": "प्रतिविन्ध्याय चिक्षेप रुक्मजालविभूषिताम्\n",
    "08010024a": "सा जघान हयांस्तस्य सारथिं च महारणे\n",
    "08010024c": "रथं प्रमृद्य वेगेन धरणीमन्वपद्यत\n",
    "08010025a": "एतस्मिन्नेव काले तु रथादाप्लुत्य भारत\n",
    "08010025c": "शक्तिं चिक्षेप चित्राय स्वर्णघण्टामलंकृताम्\n",
    "08010026a": "तामापतन्तीं जग्राह चित्रो राजन्महामनाः\n",
    "08010026c": "ततस्तामेव चिक्षेप प्रतिविन्ध्याय भारत\n",
    "08010027a": "समासाद्य रणे शूरं प्रतिविन्ध्यं महाप्रभा\n",
    "08010027c": "निर्भिद्य दक्षिणं बाहुं निपपात महीतले\n",
    "08010027e": "पतिताभासयच्चैव तं देशमशनिर्यथा\n",
    "08010028a": "प्रतिविन्ध्यस्ततो राजंस्तोमरं हेमभूषितम्\n",
    "08010028c": "प्रेषयामास संक्रुद्धश्चित्रस्य वधकाम्यया\n",
    "08010029a": "स तस्य देवावरणं भित्त्वा हृदयमेव च\n",
    "08010029c": "जगाम धरणीं तूर्णं महोरग इवाशयम्\n",
    "08010030a": "स पपात तदा राजंस्तोमरेण समाहतः\n",
    "08010030c": "प्रसार्य विपुलौ बाहू पीनौ परिघसंनिभौ\n",
    "08010031a": "चित्रं संप्रेक्ष्य निहतं तावका रणशोभिनः\n",
    "08010031c": "अभ्यद्रवन्त वेगेन प्रतिविन्ध्यं समन्ततः\n",
    "08010032a": "सृजन्तो विविधान्बाणाञ्शतघ्नीश्च सकिङ्किणीः\n",
    "08010032c": "त एनं छादयामासुः सूर्यमभ्रगणा इव\n",
    "08010033a": "तानपास्य महाबाहुः शरजालेन संयुगे\n",
    "08010033c": "व्यद्रावयत्तव चमूं वज्रहस्त इवासुरीम्\n",
    "08010034a": "ते वध्यमानाः समरे तावकाः पाण्डवैर्नृप\n",
    "08010034c": "विप्रकीर्यन्त सहसा वातनुन्ना घना इव\n",
    "08010035a": "विप्रद्रुते बले तस्मिन्वध्यमाने समन्ततः\n",
    "08010035c": "द्रौणिरेकोऽभ्ययात्तूर्णं भीमसेनं महाबलम्\n",
    "08010036a": "ततः समागमो घोरो बभूव सहसा तयोः\n",
    "08010036c": "यथा देवासुरे युद्धे वृत्रवासवयोरभूत्\n",
    "08011001": "संजय उवाच\n",
    "08011001a": "भीमसेनं ततो द्रौणी राजन्विव्याध पत्रिणा\n",
    "08011001c": "त्वरया परया युक्तो दर्शयन्नस्त्रलाघवम्\n",
    "08011002a": "अथैनं पुनराजघ्ने नवत्या निशितैः शरैः\n",
    "08011002c": "सर्वमर्माणि संप्रेक्ष्य मर्मज्ञो लघुहस्तवत्\n",
    "08011003a": "भीमसेनः समाकीर्णो द्रौणिना निशितैः शरैः\n",
    "08011003c": "रराज समरे राजन्रश्मिवानिव भास्करः\n",
    "08011004a": "ततः शरसहस्रेण सुप्रयुक्तेन पाण्डवः\n",
    "08011004c": "द्रोणपुत्रमवच्छाद्य सिंहनादममुञ्चत\n",
    "08011005a": "शरैः शरांस्ततो द्रौणिः संवार्य युधि पाण्डवम्\n",
    "08011005c": "ललाटेऽभ्यहनद्राजन्नाराचेन स्मयन्निव\n",
    "08011006a": "ललाटस्थं ततो बाणं धारयामास पाण्डवः\n",
    "08011006c": "यथा शृङ्गं वने दृप्तः खड्गो धारयते नृप\n",
    "08011007a": "ततो द्रौणिं रणे भीमो यतमानं पराक्रमी\n",
    "08011007c": "त्रिभिर्विव्याध नाराचैर्ललाटे विस्मयन्निव\n",
    "08011008a": "ललाटस्थैस्ततो बाणैर्ब्राह्मणः स व्यरोचत\n",
    "08011008c": "प्रावृषीव यथा सिक्तस्त्रिशृङ्गः पर्वतोत्तमः\n",
    "08011009a": "ततः शरशतैर्द्रौणिमर्दयामास पाण्डवः\n",
    "08011009c": "न चैनं कम्पयामास मातरिश्वेव पर्वतम्\n",
    "08011010a": "तथैव पाण्डवं युद्धे द्रौणिः शरशतैः शितैः\n",
    "08011010c": "नाकम्पयत संहृष्टो वार्योघ इव पर्वतम्\n",
    "08011011a": "तावन्योन्यं शरैर्घोरैश्छादयानौ महारथौ\n",
    "08011011c": "रथचर्यागतौ शूरौ शुशुभाते रणोत्कटौ\n",
    "08011012a": "आदित्याविव संदीप्तौ लोकक्षयकरावुभौ\n",
    "08011012c": "स्वरश्मिभिरिवान्योन्यं तापयन्तौ शरोत्तमैः\n",
    "08011013a": "कृतप्रतिकृते यत्नं कुर्वाणौ च महारणे\n",
    "08011013c": "कृतप्रतिकृते यत्नं चक्राते तावभीतवत्\n",
    "08011014a": "व्याघ्राविव च संग्रामे चेरतुस्तौ महारथौ\n",
    "08011014c": "शरदंष्ट्रौ दुराधर्षौ चापव्यात्तौ भयानकौ\n",
    "08011015a": "अभूतां तावदृश्यौ च शरजालैः समन्ततः\n",
    "08011015c": "मेघजालैरिव च्छन्नौ गगने चन्द्रभास्करौ\n",
    "08011016a": "प्रकाशौ च मुहूर्तेन तत्रैवास्तामरिंदमौ\n",
    "08011016c": "विमुक्तौ मेघजालेन शशिसूर्यौ यथा दिवि\n",
    "08011017a": "अपसव्यं ततश्चक्रे द्रौणिस्तत्र वृकोदरम्\n",
    "08011017c": "किरञ्शरशतैरुग्रैर्धाराभिरिव पर्वतम्\n",
    "08011018a": "न तु तन्ममृषे भीमः शत्रोर्विजयलक्षणम्\n",
    "08011018c": "प्रतिचक्रे च तं राजन्पाण्डवोऽप्यपसव्यतः\n",
    "08011019a": "मण्डलानां विभागेषु गतप्रत्यागतेषु च\n",
    "08011019c": "बभूव तुमुलं युद्धं तयोस्तत्र महामृधे\n",
    "08011020a": "चरित्वा विविधान्मार्गान्मण्डलं स्थानमेव च\n",
    "08011020c": "शरैः पूर्णायतोत्सृष्टैरन्योन्यमभिजघ्नतुः\n",
    "08011021a": "अन्योन्यस्य वधे यत्नं चक्रतुस्तौ महारथौ\n",
    "08011021c": "ईषतुर्विरथं चैव कर्तुमन्योन्यमाहवे\n",
    "08011022a": "ततो द्रौणिर्महास्त्राणि प्रादुश्चक्रे महारथः\n",
    "08011022c": "तान्यस्त्रैरेव समरे प्रतिजघ्नेऽस्य पाण्डवः\n",
    "08011023a": "ततो घोरं महाराज अस्त्रयुद्धमवर्तत\n",
    "08011023c": "ग्रहयुद्धं यथा घोरं प्रजासंहरणे अभूत्\n",
    "08011024a": "ते बाणाः समसज्जन्त क्षिप्तास्ताभ्यां तु भारत\n",
    "08011024c": "द्योतयन्तो दिशः सर्वास्तच्च सैन्यं समन्ततः\n",
    "08011025a": "बाणसंघावृतं घोरमाकाशं समपद्यत\n",
    "08011025c": "उक्लापातकृतं यद्वत्प्रजानां संक्षये नृप\n",
    "08011026a": "बाणाभिघातात्संजज्ञे तत्र भारत पावकः\n",
    "08011026c": "सविस्फुलिङ्गो दीप्तार्चिः सोऽदहद्वाहिनीद्वयम्\n",
    "08011027a": "तत्र सिद्धा महाराज संपतन्तोऽब्रुवन्वचः\n",
    "08011027c": "अति युद्धानि सर्वाणि युद्धमेतत्ततोऽधिकम्\n",
    "08011028a": "सर्वयुद्धानि चैतस्य कलां नार्हन्ति षोडशीम्\n",
    "08011028c": "नैतादृशं पुनर्युद्धं न भूतं न भविष्यति\n",
    "08011029a": "अहो ज्ञानेन संयुक्तावुभौ चोग्रपराक्रमौ\n",
    "08011029c": "अहो भीमे बलं भीममेतयोश्च कृतास्त्रता\n",
    "08011030a": "अहो वीर्यस्य सारत्वमहो सौष्ठवमेतयोः\n",
    "08011030c": "स्थितावेतौ हि समरे कालान्तकयमोपमौ\n",
    "08011031a": "रुद्रौ द्वाविव संभूतौ यथा द्वाविव भास्करौ\n",
    "08011031c": "यमौ वा पुरुषव्याघ्रौ घोररूपाविमौ रणे\n",
    "08011032a": "श्रूयन्ते स्म तदा वाचः सिद्धानां वै मुहुर्मुहुः\n",
    "08011032c": "सिंहनादश्च संजज्ञे समेतानां दिवौकसाम्\n",
    "08011032e": "अद्भुतं चाप्यचिन्त्यं च दृष्ट्वा कर्म तयोर्मृधे\n",
    "08011033a": "तौ शूरौ समरे राजन्परस्परकृतागसौ\n",
    "08011033c": "परस्परमुदैक्षेतां क्रोधादुद्वृत्य चक्षुषी\n",
    "08011034a": "क्रोधरक्तेक्षणौ तौ तु क्रोधात्प्रस्फुरिताधरौ\n",
    "08011034c": "क्रोधात्संदष्टदशनौ संदष्टदशनच्छदौ\n",
    "08011035a": "अन्योन्यं छादयन्तौ स्म शरवृष्ट्या महारथौ\n",
    "08011035c": "शराम्बुधारौ समरे शस्त्रविद्युत्प्रकाशिनौ\n",
    "08011036a": "तावन्योन्यं ध्वजौ विद्ध्वा सारथी च महारथौ\n",
    "08011036c": "अन्योन्यस्य हयान्विद्ध्वा बिभिदाते परस्परम्\n",
    "08011037a": "ततः क्रुद्धौ महाराज बाणौ गृह्य महाहवे\n",
    "08011037c": "उभौ चिक्षिपतुस्तूर्णमन्योन्यस्य वधैषिणौ\n",
    "08011038a": "तौ सायकौ महाराज द्योतमानौ चमूमुखे\n",
    "08011038c": "आजघ्नाते समासाद्य वज्रवेगौ दुरासदौ\n",
    "08011039a": "तौ परस्परवेगाच्च शराभ्यां च भृशाहतौ\n",
    "08011039c": "निपेततुर्महावीरौ स्वरथोपस्थयोस्तदा\n",
    "08011040a": "ततस्तु सारथिर्ज्ञात्वा द्रोणपुत्रमचेतनम्\n",
    "08011040c": "अपोवाह रणाद्राजन्सर्वक्षत्रस्य पश्यतः\n",
    "08011041a": "तथैव पाण्डवं राजन्विह्वलन्तं मुहुर्मुहुः\n",
    "08011041c": "अपोवाह रथेनाजौ सारथिः शत्रुतापनम्\n",
    "08012001": "धृतराष्ट्र उवाच\n",
    "08012001a": "यथा संशप्तकैः सार्धमर्जुनस्याभवद्रणः\n",
    "08012001c": "अन्येषां च मदीयानां पाण्डवैस्तद्ब्रवीहि मे\n",
    "08012002": "संजय उवाच\n",
    "08012002a": "शृणु राजन्यथावृत्तं संग्रामं ब्रुवतो मम\n",
    "08012002c": "वीराणां शत्रुभिः सार्धं देहपाप्मप्रणाशनम्\n",
    "08012003a": "पार्थः संशप्तकगणं प्रविश्यार्णवसंनिभम्\n",
    "08012003c": "व्यक्षोभयदमित्रघ्नो महावात इवार्णवम्\n",
    "08012004a": "शिरांस्युन्मथ्य वीराणां शितैर्भल्लैर्धनंजयः\n",
    "08012004c": "पूर्णचन्द्राभवक्त्राणि स्वक्षिभ्रूदशनानि च\n",
    "08012004e": "संतस्तार क्षितिं क्षिप्रं विनालैर्नलिनैरिव\n",
    "08012005a": "सुवृत्तानायतान्पुष्टांश्चन्दनागुरुभूषितान्\n",
    "08012005c": "सायुधान्सतनुत्राणान्पञ्चास्योरगसंनिभान्\n",
    "08012005e": "बाहून्क्षुरैरमित्राणां विचकर्तार्जुनो रणे\n",
    "08012006a": "धुर्यान्धुर्यतरान्सूतान्ध्वजांश्चापानि सायकान्\n",
    "08012006c": "पाणीनरत्नीनसकृद्भल्लैश्चिच्छेद पाण्डवः\n",
    "08012007a": "द्विपान्हयान्रथांश्चैव सारोहानर्जुनो रणे\n",
    "08012007c": "शरैरनेकसाहस्रै राजन्निन्ये यमक्षयम्\n",
    "08012008a": "तं प्रवीरं प्रतीयाता नर्दमाना इवर्षभाः\n",
    "08012008c": "वाशितार्थमभिक्रुद्धा हुंकृत्वा चाभिदुद्रुवुः\n",
    "08012008e": "निघ्नन्तमभिजघ्नुस्ते शरैः शृङ्गैरिवर्षभाः\n",
    "08012009a": "तस्य तेषां च तद्युद्धमभवल्लोमहर्षणम्\n",
    "08012009c": "त्रैलोक्यविजये यादृग्दैत्यानां सह वज्रिणा\n",
    "08012010a": "अस्त्रैरस्त्राणि संवार्य द्विषतां सर्वतोऽर्जुनः\n",
    "08012010c": "इषुभिर्बहुभिस्तूर्णं विद्ध्वा प्राणान्ररास सः\n",
    "08012011a": "छिन्नत्रिवेणुचक्राक्षान्हतयोधाश्वसारथीन्\n",
    "08012011c": "विध्वस्तायुधतूणीरान्समुन्मथितकेतनान्\n",
    "08012012a": "संछिन्नयोक्त्ररश्मीकान्वित्रिवेणून्विकूबरान्\n",
    "08012012c": "विध्वस्तबन्धुरयुगान्विशस्तायुधमण्डलान्\n",
    "08012012e": "रथान्विशकलीकुर्वन्महाभ्राणीव मारुतः\n",
    "08012013a": "विस्मापयन्प्रेक्षणीयं द्विषातां भयवर्धनम्\n",
    "08012013c": "महारथसहस्रस्य समं कर्मार्जुनोऽकरोत्\n",
    "08012014a": "सिद्धदेवर्षिसंघाश्च चारणाश्चैव तुष्टुवुः\n",
    "08012014c": "देवदुन्दुभयो नेदुः पुष्पवर्षाणि चापतन्\n",
    "08012014e": "केशवार्जुनयोर्मूर्ध्नि प्राह वाक्चाशरीरिणी\n",
    "08012015a": "चन्द्रार्कानिलवह्नीनां कान्तिदीप्तिबलद्युतीः\n",
    "08012015c": "यौ सदा बिभ्रतुर्वीरौ ताविमौ केशवार्जुनौ\n",
    "08012016a": "ब्रह्मेशानाविवाजय्यौ वीरावेकरथे स्थितौ\n",
    "08012016c": "सर्वभूतवरौ वीरौ नरनारायणावुभौ\n",
    "08012017a": "इत्येतन्महदाश्चर्यं दृष्ट्वा श्रुत्वा च भारत\n",
    "08012017c": "अश्वत्थामा सुसंयत्तः कृष्णावभ्यद्रवद्रणे\n",
    "08012018a": "अथ पाण्डवमस्यन्तं यमकालान्तकाञ्शरान्\n",
    "08012018c": "सेषुणा पाणिनाहूय हसन्द्रौणिरथाब्रवीत्\n",
    "08012019a": "यदि मां मन्यसे वीर प्राप्तमर्हमिवातिथिम्\n",
    "08012019c": "ततः सर्वात्मनाद्य त्वं युद्धातिथ्यं प्रयच्छ मे\n",
    "08012020a": "एवमाचार्यपुत्रेण समाहूतो युयुत्सया\n",
    "08012020c": "बहु मेनेऽर्जुनोऽऽत्मानमिदं चाह जनार्दनम्\n",
    "08012021a": "संशप्तकाश्च मे वध्या द्रौणिराह्वयते च माम्\n",
    "08012021c": "यदत्रानन्तरं प्राप्तं प्रशाधि त्वं महाभुज\n",
    "08012022a": "एवमुक्तोऽवहत्पार्थं कृष्णो द्रोणात्मजान्तिकम्\n",
    "08012022c": "जैत्रेण विधिनाहूतं वायुरिन्द्रमिवाध्वरे\n",
    "08012023a": "तमामन्त्र्यैकमनसा केशवो द्रौणिमब्रवीत्\n",
    "08012023c": "अश्वत्थामन्स्थिरो भूत्वा प्रहराशु सहस्व च\n",
    "08012024a": "निर्वेष्टुं भर्तृपिण्डं हि कालोऽयमुपजीविनाम्\n",
    "08012024c": "सूक्ष्मो विवादो विप्राणां स्थूलौ क्षात्रौ जयाजयौ\n",
    "08012025a": "यां न संक्षमसे मोहाद्दिव्यां पार्थस्य सत्क्रियाम्\n",
    "08012025c": "तामाप्तुमिच्छन्युध्यस्व स्थिरो भूत्वाद्य पाण्डवम्\n",
    "08012026a": "इत्युक्तो वासुदेवेन तथेत्युक्त्वा द्विजोत्तमः\n",
    "08012026c": "विव्याध केशवं षष्ट्या नाराचैरर्जुनं त्रिभिः\n",
    "08012027a": "तस्यार्जुनः सुसंक्रुद्धस्त्रिभिर्भल्लैः शरासनम्\n",
    "08012027c": "चिच्छेदाथान्यदादत्त द्रौणिर्घोरतरं धनुः\n",
    "08012028a": "सज्यं कृत्वा निमेषात्तद्विव्याधार्जुनकेशवौ\n",
    "08012028c": "त्रिभिः शरैर्वासुदेवं सहस्रेण च पाण्डवम्\n",
    "08012029a": "ततः शरसहस्राणि प्रयुतान्यर्बुदानि च\n",
    "08012029c": "ससृजे द्रौणिरायस्तः संस्तभ्य च रणेऽर्जुनम्\n",
    "08012030a": "इषुधेर्धनुषो ज्याया अङ्गुलीभ्यश्च मारिष\n",
    "08012030c": "बाह्वोः कराभ्यामुरसो वदनघ्राणनेत्रतः\n",
    "08012031a": "कर्णाभ्यां शिरसोऽङ्गेभ्यो लोमवर्त्मभ्य एव च\n",
    "08012031c": "रथध्वजेभ्यश्च शरा निष्पेतुर्ब्रह्मवादिनः\n",
    "08012032a": "शरजालेन महता विद्ध्वा केशवपाण्डवौ\n",
    "08012032c": "ननाद मुदितो द्रौणिर्महामेघौघनिस्वनः\n",
    "08012033a": "तस्य नानदतः श्रुत्वा पाण्डवोऽच्युतमब्रवीत्\n",
    "08012033c": "पश्य माधव दौरात्म्यं द्रोणपुत्रस्य मां प्रति\n",
    "08012034a": "वधप्राप्तौ मन्यते नौ प्रवेश्य शरवेश्मनि\n",
    "08012034c": "एषोऽस्य हन्मि संकल्पं शिक्षया च बलेन च\n",
    "08012035a": "अश्वत्थाम्नः शरानस्तांश्छित्त्वैकैकं त्रिधा त्रिधा\n",
    "08012035c": "व्यधमद्भरतश्रेष्ठो नीहारमिव मारुतः\n",
    "08012036a": "ततः संशप्तकान्भूयः साश्वसूतरथद्विपान्\n",
    "08012036c": "ध्वजपत्तिगणानुग्रैर्बाणैर्विव्याध पाण्डवः\n",
    "08012037a": "ये ये ददृशिरे तत्र यद्यद्रूपं यथा यथा\n",
    "08012037c": "ते ते तत्तच्छरैर्व्याप्तं मेनिरेऽऽत्मानमेव च\n",
    "08012038a": "ते गाण्डीवप्रणुदिता नानारूपाः पतत्रिणः\n",
    "08012038c": "क्रोशे साग्रे स्थितान्घ्नन्ति द्विपांश्च पुरुषान्रणे\n",
    "08012039a": "भल्लैश्छिन्नाः कराः पेतुः करिणां मदकर्षिणाम्\n",
    "08012039c": "छिन्ना यथा परशुभिः प्रवृद्धाः शरदि द्रुमाः\n",
    "08012040a": "पश्चात्तु शैलवत्पेतुस्ते गजाः सह सादिभिः\n",
    "08012040c": "वज्रिवज्रप्रमथिता यथैवाद्रिचयास्तथा\n",
    "08012041a": "गन्धर्वनगराकारान्विधिवत्कल्पितान्रथान्\n",
    "08012041c": "विनीतजवनान्युक्तानास्थितान्युद्धदुर्मदान्\n",
    "08012042a": "शरैर्विशकलीकुर्वन्नमित्रानभ्यवीवृषत्\n",
    "08012042c": "अलंकृतानश्वसादीन्पत्तींश्चाहन्धनंजयः\n",
    "08012043a": "धनंजययुगान्तार्कः संशप्तकमहार्णवम्\n",
    "08012043c": "व्यशोषयत दुःशोषं तीव्रैः शरगभस्तिभिः\n",
    "08012044a": "पुनर्द्रौणिमहाशैलं नाराचैः सूर्यसंनिभैः\n",
    "08012044c": "निर्बिभेद महावेगैस्त्वरन्वज्रीव पर्वतम्\n",
    "08012045a": "तमाचार्यसुतः क्रुद्धः साश्वयन्तारमाशुगैः\n",
    "08012045c": "युयुत्सुर्नाशकद्योद्धुं पार्थस्तानन्तराच्छिनत्\n",
    "08012046a": "ततः परमसंक्रुद्धः काण्डकोशानवासृजत्\n",
    "08012046c": "अश्वत्थामाभिरूपाय गृहानतिथये यथा\n",
    "08012047a": "अथ संशप्तकांस्त्यक्त्वा पाण्डवो द्रौणिमभ्ययात्\n",
    "08012047c": "अपाङ्क्तेयमिव त्यक्त्वा दाता पाङ्क्तेयमर्थिनम्\n",
    "08012048a": "ततः समभवद्युद्धं शुक्राङ्गिरसवर्चसोः\n",
    "08012048c": "नक्षत्रमभितो व्योम्नि शुक्राङ्गिरसयोरिव\n",
    "08012049a": "संतापयन्तावन्योन्यं दीप्तैः शरगभस्तिभिः\n",
    "08012049c": "लोकत्रासकरावास्तां विमार्गस्थौ ग्रहाविव\n",
    "08012050a": "ततोऽविध्यद्भ्रुवोर्मध्ये नाराचेनार्जुनो भृशम्\n",
    "08012050c": "स तेन विबभौ द्रौणिरूर्ध्वरश्मिर्यथा रविः\n",
    "08012051a": "अथ कृष्णौ शरशतैरश्वत्थाम्नार्दितौ भृशम्\n",
    "08012051c": "सरश्मिजालनिकरौ युगान्तार्काविवासतुः\n",
    "08012052a": "ततोऽर्जुनः सर्वतोधारमस्त्र;मवासृजद्वासुदेवाभिगुप्तः\n",
    "08012052c": "द्रौणायनिं चाभ्यहनत्पृषत्कै;र्वज्राग्निवैवस्वतदण्डकल्पैः\n",
    "08012053a": "स केशवं चार्जुनं चातितेजा; विव्याध मर्मस्वतिरौद्रकर्मा\n",
    "08012053c": "बाणैः सुमुक्तैरतितीव्रवेगै;र्यैराहतो मृत्युरपि व्यथेत\n",
    "08012054a": "द्रौणेरिषूनर्जुनः संनिवार्य; व्यायच्छतस्तद्द्विगुणैः सुपुङ्खैः\n",
    "08012054c": "तं साश्वसूतध्वजमेकवीर;मावृत्य संशप्तकसैन्यमार्छत्\n",
    "08012055a": "धनूंषि बाणानिषुधीर्धनुर्ज्याः; पाणीन्भुजान्पाणिगतं च शस्त्रम्\n",
    "08012055c": "छत्राणि केतूंस्तुरगानथैषां; वस्त्राणि माल्यान्यथ भूषणानि\n",
    "08012056a": "चर्माणि वर्माणि मनोरथांश्च; प्रियाणि सर्वाणि शिरांसि चैव\n",
    "08012056c": "चिच्छेद पार्थो द्विषतां प्रमुक्तै;र्बाणैः स्थितानामपराङ्मुखानाम्\n",
    "08012057a": "सुकल्पिताः स्यन्दनवाजिनागाः; समास्थिताः कृतयत्नैर्नृवीरैः\n",
    "08012057c": "पार्थेरितैर्बाणगणैर्निरस्ता;स्तैरेव सार्धं नृवरैर्निपेतुः\n",
    "08012058a": "पद्मार्कपूर्णेन्दुसमाननानि; किरीटमालामुकुटोत्कटानि\n",
    "08012058c": "भल्लार्धचन्द्रक्षुरहिंसितानि; प्रपेतुरुर्व्यां नृशिरांस्यजस्रम्\n",
    "08012059a": "अथ द्विपैर्देवपतिद्विपाभै;र्देवारिदर्पोल्बणमन्युदर्पैः\n",
    "08012059c": "कलिङ्गवङ्गाङ्गनिषादवीरा; जिघांसवः पाण्डवमभ्यधावन्\n",
    "08012060a": "तेषां द्विपानां विचकर्त पार्थो; वर्माणि मर्माणि करान्नियन्तॄन्\n",
    "08012060c": "ध्वजाः पताकाश्च ततः प्रपेतु;र्वज्राहतानीव गिरेः शिरांसि\n",
    "08012061a": "तेषु प्ररुग्णेषु गुरोस्तनूजं; बाणैः किरीटी नवसूर्यवर्णैः\n",
    "08012061c": "प्रच्छादयामास महाभ्रजालै;र्वायुः समुद्युक्तमिवांशुमन्तम्\n",
    "08012062a": "ततोऽर्जुनेषूनिषुभिर्निरस्य; द्रौणिः शरैरर्जुनवासुदेवौ\n",
    "08012062c": "प्रच्छादयित्व दिवि चन्द्रसूर्यौ; ननाद सोऽम्भोद इवातपान्ते\n",
    "08012063a": "तमर्जुनस्तांश्च पुनस्त्वदीया;नभ्यर्दितस्तैरविकृत्तशस्त्रैः\n",
    "08012063c": "बाणान्धकारं सहसैव कृत्वा; विव्याध सर्वानिषुभिः सुपुङ्खैः\n",
    "08012064a": "नाप्याददत्संदधन्नैव मुञ्च;न्बाणान्रणेऽदृश्यत सव्यसाची\n",
    "08012064c": "हतांश्च नागांस्तुरगान्पदाती;न्संस्यूतदेहान्ददृशू रथांश्च\n",
    "08012065a": "संधाय नाराचवरान्दशाशु; द्रौणिस्त्वरन्नेकमिवोत्ससर्ज\n",
    "08012065c": "तेषां च पञ्चार्जुनमभ्यविध्य;न्पञ्चाच्युतं निर्बिभिदुः सुमुक्ताः\n",
    "08012066a": "तैराहतौ सर्वमनुष्यमुख्या;वसृक्क्षरन्तौ धनदेन्द्रकल्पौ\n",
    "08012066c": "समाप्तविद्येन यथाभिभूतौ; हतौ स्विदेतौ किमु मेनिरेऽन्ये\n",
    "08012067a": "अथार्जुनं प्राह दशार्हनाथः; प्रमाद्यसे किं जहि योधमेतम्\n",
    "08012067c": "कुर्याद्धि दोषं समुपेक्षितोऽसौ; कष्टो भवेद्व्याधिरिवाक्रियावान्\n",
    "08012068a": "तथेति चोक्त्वाच्युतमप्रमादी; द्रौणिं प्रयत्नादिषुभिस्ततक्ष\n",
    "08012068c": "छित्त्वाश्वरश्मींस्तुरगानविध्य;त्ते तं रणादूहुरतीव दूरम्\n",
    "08012069a": "आवृत्य नेयेष पुनस्तु युद्धं; पार्थेन सार्धं मतिमान्विमृश्य\n",
    "08012069c": "जानञ्जयं नियतं वृष्णिवीरे; धनंजये चाङ्गिरसां वरिष्ठः\n",
    "08012070a": "प्रतीपकाये तु रणादश्वत्थाम्नि हृते हयैः\n",
    "08012070c": "मन्त्रौषधिक्रियादानैर्व्याधौ देहादिवाहृते\n",
    "08012071a": "संशप्तकानभिमुखौ प्रयातौ केशवार्जुनौ\n",
    "08012071c": "वातोद्धूतपताकेन स्यन्दनेनौघनादिना\n",
    "08013001": "संजय उवाच\n",
    "08013001a": "अथोत्तरेण पाण्डूनां सेनायां ध्वनिरुत्थितः\n",
    "08013001c": "रथनागाश्वपत्तीनां दण्डधारेण वध्यताम्\n",
    "08013002a": "निवर्तयित्वा तु रथं केशवोऽर्जुनमब्रवीत्\n",
    "08013002c": "वाहयन्नेव तुरगान्गरुडानिलरंहसः\n",
    "08013003a": "मागधोऽथाप्यतिक्रान्तो द्विरदेन प्रमाथिना\n",
    "08013003c": "भगदत्तादनवरः शिक्षया च बलेन च\n",
    "08013004a": "एनं हत्वा निहन्तासि पुनः संशप्तकानिति\n",
    "08013004c": "वाक्यान्ते प्रापयत्पार्थं दण्डधारान्तिकं प्रति\n",
    "08013005a": "स मागधानां प्रवरोऽङ्कुशग्रहो; ग्रहेष्वसह्यो विकचो यथा ग्रहः\n",
    "08013005c": "सपत्नसेनां प्रममाथ दारुणो; महीं समग्रां विकचो यथा ग्रहः\n",
    "08013006a": "सुकल्पितं दानवनागसंनिभं; महाभ्रसंह्रादममित्रमर्दनम्\n",
    "08013006c": "रथाश्वमातङ्गगणान्सहस्रशः; समास्थितो हन्ति शरैर्द्विपानपि\n",
    "08013007a": "रथानधिष्ठाय सवाजिसारथी;न्रथांश्च पद्भिस्त्वरितो व्यपोथयत्\n",
    "08013007c": "द्विपांश्च पद्भ्यां चरणैः करेण च; द्विपास्थितो हन्ति स कालचक्रवत्\n",
    "08013008a": "नरांश्च कार्ष्णायसवर्मभूषणा;न्निपात्य साश्वानपि पत्तिभिः सह\n",
    "08013008c": "व्यपोथयद्दन्तिवरेण शुष्मिणा; सशब्दवत्स्थूलनडान्यथा तथा\n",
    "08013009a": "अथार्जुनो ज्यातलनेमिनिस्वने; मृदङ्गभेरीबहुशङ्खनादिते\n",
    "08013009c": "नराश्वमातङ्गसहस्रनादितै; रथोत्तमेनाभ्यपतद्द्विपोत्तमम्\n",
    "08013010a": "ततोऽर्जुनं द्वादशभिः शरोत्तमै;र्जनार्दनं षोडशभिः समार्दयत्\n",
    "08013010c": "स दण्डधारस्तुरगांस्त्रिभिस्त्रिभि;स्ततो ननाद प्रजहास चासकृत्\n",
    "08013011a": "ततोऽस्य पार्थः सगुणेषुकार्मुकं; चकर्त भल्लैर्ध्वजमप्यलंकृतम्\n",
    "08013011c": "पुनर्नियन्तॄन्सह पादगोप्तृभि;स्ततस्तु चुक्रोध गिरिव्रजेश्वरः\n",
    "08013012a": "ततोऽर्जुनं भिन्नकटेन दन्तिना; घनाघनेनानिलतुल्यरंहसा\n",
    "08013012c": "अतीव चुक्षोभयिषुर्जनार्दनं; धनंजयं चाभिजघान तोमरैः\n",
    "08013013a": "अथास्य बाहू द्विपहस्तसंनिभौ; शिरश्च पूर्णेन्दुनिभाननं त्रिभिः\n",
    "08013013c": "क्षुरैः प्रचिच्छेद सहैव पाण्डव;स्ततो द्विपं बाणशतैः समार्दयत्\n",
    "08013014a": "स पार्थबाणैस्तपनीयभूषणैः; समारुचत्काञ्चनवर्मभृद्द्विपः\n",
    "08013014c": "तथा चकाशे निशि पर्वतो यथा; दवाग्निना प्रज्वलितौषधिद्रुमः\n",
    "08013015a": "स वेदनार्तोऽम्बुदनिस्वनो नदं;श्चलन्भ्रमन्प्रस्खलितोऽऽतुरो द्रवन्\n",
    "08013015c": "पपात रुग्णः सनियन्तृकस्तथा; यथा गिरिर्वज्रनिपातचूर्णितः\n",
    "08013016a": "हिमावदातेन सुवर्णमालिना; हिमाद्रिकूटप्रतिमेन दन्तिना\n",
    "08013016c": "हते रणे भ्रातरि दण्ड आव्रज;ज्जिघांसुरिन्द्रावरजं धनंजयम्\n",
    "08013017a": "स तोमरैरर्ककरप्रभैस्त्रिभि;र्जनार्दनं पञ्चभिरेव चार्जुनम्\n",
    "08013017c": "समर्पयित्वा विननाद चार्दयं;स्ततोऽस्य बाहू विचकर्त पाण्डवः\n",
    "08013018a": "क्षुरप्रकृत्तौ सुभृशं सतोमरौ; च्युताङ्गदौ चन्दनरूषितौ भुजौ\n",
    "08013018c": "गजात्पतन्तौ युगपद्विरेजतु;र्यथाद्रिशृङ्गात्पतितौ महोरगौ\n",
    "08013019a": "अथार्धचन्द्रेण हृतं किरीटिना; पपात दण्डस्य शिरः क्षितिं द्विपात्\n",
    "08013019c": "तच्छोणिताभं निपतद्विरेजे; दिवाकरोऽस्तादिव पश्चिमां दिशम्\n",
    "08013020a": "अथ द्विपं श्वेतनगाग्रसंनिभं; दिवाकरांशुप्रतिमैः शरोत्तमैः\n",
    "08013020c": "बिभेद पार्थः स पपात नानद;न्हिमाद्रिकूटः कुलिशाहतो यथा\n",
    "08013021a": "ततोऽपरे तत्प्रतिमा गजोत्तमा; जिगीषवः संयति सव्यसाचिनम्\n",
    "08013021c": "तथा कृतास्तेन यथैव तौ द्विपौ; ततः प्रभग्नं सुमहद्रिपोर्बलम्\n",
    "08013022a": "गजा रथाश्वाः पुरुषाश्च संघशः; परस्परघ्नाः परिपेतुराहवे\n",
    "08013022c": "परस्परप्रस्खलिताः समाहता; भृशं च तत्तत्कुलभाषिणो हताः\n",
    "08013023a": "अथार्जुनं स्वे परिवार्य सैनिकाः; पुरंदरं देवगणा इवाब्रुवन्\n",
    "08013023c": "अभैष्म यस्मान्मरणादिव प्रजाः; स वीर दिष्ट्या निहतस्त्वया रिपुः\n",
    "08013024a": "न चेत्परित्रास्य इमाञ्जनान्भया;द्द्विषद्भिरेवं बलिभिः प्रपीडितान्\n",
    "08013024c": "तथाभविष्यद्द्विषतां प्रमोदनं; यथा हतेष्वेष्विह नोऽरिषु त्वया\n",
    "08013025a": "इतीव भूयश्च सुहृद्भिरीरिता; निशम्य वाचः सुमनास्ततोऽर्जुनः\n",
    "08013025c": "यथानुरूपं प्रतिपूज्य तं जनं; जगाम संशप्तकसंघहा पुनः\n",
    "08014001": "संजय उवाच\n",
    "08014001a": "प्रत्यागत्य पुनर्जिष्णुरहन्संशप्तकान्बहून्\n",
    "08014001c": "वक्रानुवक्रगमनादङ्गारक इव ग्रहः\n",
    "08014002a": "पार्थबाणहता राजन्नराश्वरथकुञ्जराः\n",
    "08014002c": "विचेलुर्बभ्रमुर्नेदुः पेतुर्मम्लुश्च मारिष\n",
    "08014003a": "धुर्यं धुर्यतरान्सूतान्रथांश्च परिसंक्षिपन्\n",
    "08014003c": "पाणीन्पाणिगतं शस्त्रं बाहूनपि शिरांसि च\n",
    "08014004a": "भल्लैः क्षुरैरर्धचन्द्रैर्वत्सदन्तैश्च पाण्डवः\n",
    "08014004c": "चिच्छेदामित्रवीराणां समरे प्रतियुध्यताम्\n",
    "08014005a": "वाशितार्थे युयुत्सन्तो वृषभा वृषभं यथा\n",
    "08014005c": "आपतन्त्यर्जुनं शूराः शतशोऽथ सहस्रशः\n",
    "08014006a": "तेषां तस्य च तद्युद्धमभवल्लोमहर्षणम्\n",
    "08014006c": "त्रैलोक्यविजये यादृग्दैत्यानां सह वज्रिणा\n",
    "08014007a": "तमविध्यत्त्रिभिर्बाणैर्दन्दशूकैरिवाहिभिः\n",
    "08014007c": "उग्रायुधस्ततस्तस्य शिरः कायादपाहरत्\n",
    "08014008a": "तेऽर्जुनं सर्वतः क्रुद्धा नानाशस्त्रैरवीवृषन्\n",
    "08014008c": "मरुद्भिः प्रेषिता मेघा हिमवन्तमिवोष्णगे\n",
    "08014009a": "अस्त्रैरस्त्राणि संवार्य द्विषतां सर्वतोऽर्जुनः\n",
    "08014009c": "सम्यगस्तैः शरैः सर्वान्सहितानहनद्बहून्\n",
    "08014010a": "छिन्नत्रिवेणुजङ्घेषान्निहतपार्ष्णिसारथीन्\n",
    "08014010c": "संछिन्नरश्मियोक्त्राक्षान्व्यनुकर्षयुगान्रथान्\n",
    "08014010e": "विध्वस्तसर्वसंनाहान्बाणैश्चक्रेऽर्जुनस्त्वरन्\n",
    "08014011a": "ते रथास्तत्र विध्वस्ताः परार्ध्या भान्त्यनेकशः\n",
    "08014011c": "धनिनामिव वेश्मानि हतान्यग्न्यनिलाम्बुभिः\n",
    "08014012a": "द्विपाः संभिन्नमर्माणो वज्राशनिसमैः शरैः\n",
    "08014012c": "पेतुर्गिर्यग्रवेश्मानि वज्रवाताग्निभिर्यथा\n",
    "08014013a": "सारोहास्तुरगाः पेतुर्बहवोऽर्जुनताडिताः\n",
    "08014013c": "निर्जिह्वान्त्राः क्षितौ क्षीणा रुधिरार्द्राः सुदुर्दृशः\n",
    "08014014a": "नराश्वनागा नाराचैः संस्यूताः सव्यसाचिना\n",
    "08014014c": "बभ्रमुश्चस्खलुः पेतुर्नेदुर्मम्लुश्च मारिष\n",
    "08014015a": "अणकैश्च शिलाधौतैर्वज्राशनिविषोपमैः\n",
    "08014015c": "शरैर्निजघ्निवान्पार्थो महेन्द्र इव दानवान्\n",
    "08014016a": "महार्हवर्माभरणा नानारूपाम्बरायुधाः\n",
    "08014016c": "सरथाः सध्वजा वीरा हताः पार्थेन शेरते\n",
    "08014017a": "विजिताः पुण्यकर्माणो विशिष्टाभिजनश्रुताः\n",
    "08014017c": "गताः शरीरैर्वसुधामूर्जितैः कर्मभिर्दिवम्\n",
    "08014018a": "अथार्जुनरथं वीरास्त्वदीयाः समुपाद्रवन्\n",
    "08014018c": "नानाजनपदाध्यक्षाः सगणा जातमन्यवः\n",
    "08014019a": "उह्यमाना रथाश्वैस्ते पत्तयश्च जिघांसवः\n",
    "08014019c": "समभ्यधावन्नस्यन्तो विविधं क्षिप्रमायुधम्\n",
    "08014020a": "तदायुधमहावर्षं क्षिप्तं योधमहाम्बुदैः\n",
    "08014020c": "व्यधमन्निशितैर्बाणैः क्षिप्रमर्जुनमारुतः\n",
    "08014021a": "साश्वपत्तिद्विपरथं महाशस्त्रौघमप्लवम्\n",
    "08014021c": "सहसा संतितीर्षन्तं पार्थं शस्त्रास्त्रसेतुना\n",
    "08014022a": "अथाब्रवीद्वासुदेवः पार्थं किं क्रीडसेऽनघ\n",
    "08014022c": "संशप्तकान्प्रमथ्यैतांस्ततः कर्णवधे त्वर\n",
    "08014023a": "तथेत्युक्त्वार्जुनः क्षिप्रं शिष्टान्संशप्तकांस्तदा\n",
    "08014023c": "आक्षिप्य शस्त्रेण बलाद्दैत्यानिन्द्र इवावधीत्\n",
    "08014024a": "आदधत्संदधन्नेषून्दृष्टः कैश्चिद्रणेऽर्जुनः\n",
    "08014024c": "विमुञ्चन्वा शराञ्शीघ्रं दृश्यते स्म हि कैरपि\n",
    "08014025a": "आश्चर्यमिति गोविन्दो ब्रुवन्नश्वानचोदयत्\n",
    "08014025c": "हंसांसगौरास्ते सेनां हंसाः सर इवाविशन्\n",
    "08014026a": "ततः संग्रामभूमिं तां वर्तमाने जनक्षये\n",
    "08014026c": "अवेक्षमाणो गोविन्दः सव्यसाचिनमब्रवीत्\n",
    "08014027a": "एष पार्थ महारौद्रो वर्तते भरतक्षयः\n",
    "08014027c": "पृथिव्यां पार्थिवानां वै दुर्योधनकृते महान्\n",
    "08014028a": "पश्य भारत चापानि रुक्मपृष्ठानि धन्विनाम्\n",
    "08014028c": "महतामपविद्धानि कलापानिषुधीस्तथा\n",
    "08014029a": "जातरूपमयैः पुङ्खैः शरांश्च नतपर्वणः\n",
    "08014029c": "तैलधौतांश्च नाराचान्निर्मुक्तानिव पन्नगान्\n",
    "08014030a": "हस्तिदन्तत्सरून्खड्गाञ्जातरूपपरिष्कृतान्\n",
    "08014030c": "आकीर्णांस्तोमरांश्चापांश्चित्रान्हेमविभूषितान्\n",
    "08014031a": "वर्माणि चापविद्धानि रुक्मपृष्ठानि भारत\n",
    "08014031c": "सुवर्णविकृतान्प्रासाञ्शक्तीः कनकभूषिताः\n",
    "08014032a": "जाम्बूनदमयैः पट्टैर्बद्धाश्च विपुला गदाः\n",
    "08014032c": "जातरूपमयीश्चर्ष्टीः पट्टिशान्हेमभूषितान्\n",
    "08014033a": "दण्डैः कनकचित्रैश्च विप्रविद्धान्परश्वधान्\n",
    "08014033c": "अयस्कुशान्तान्पतितान्मुसलानि गुरूणि च\n",
    "08014034a": "शतघ्नीः पश्य चित्राश्च विपुलान्परिघांस्तथा\n",
    "08014034c": "चक्राणि चापविद्धानि मुद्गरांश्च बहून्रणे\n",
    "08014035a": "नानाविधानि शस्त्राणि प्रगृह्य जयगृद्धिनः\n",
    "08014035c": "जीवन्त इव लक्ष्यन्ते गतसत्त्वास्तरस्विनः\n",
    "08014036a": "गदाविमथितैर्गात्रैर्मुसलैर्भिन्नमस्तकान्\n",
    "08014036c": "गजवाजिरथक्षुण्णान्पश्य योधान्सहस्रशः\n",
    "08014037a": "मनुष्यगजवाजीनां शरशक्त्यृष्टितोमरैः\n",
    "08014037c": "निस्त्रिंशैः पट्टिशैः प्रासैर्नखरैर्लगुडैरपि\n",
    "08014038a": "शरीरैर्बहुधा भिन्नैः शोणितौघपरिप्लुतैः\n",
    "08014038c": "गतासुभिरमित्रघ्न संवृता रणभूमयः\n",
    "08014039a": "बाहुभिश्चन्दनादिग्धैः साङ्गदैः शुभभूषणैः\n",
    "08014039c": "सतलत्रैः सकेयूरैर्भाति भारत मेदिनी\n",
    "08014040a": "साङ्गुलित्रैर्भुजाग्रैश्च विप्रविद्धैरलंकृतैः\n",
    "08014040c": "हस्तिहस्तोपमैश्छिन्नैरूरुभिश्च तरस्विनाम्\n",
    "08014041a": "बद्धचूडामणिवरैः शिरोभिश्च सकुण्डलैः\n",
    "08014041c": "निकृत्तैर्वृषभाक्षाणां विराजति वसुंधरा\n",
    "08014042a": "कबन्धैः शोणितादिग्धैश्छिन्नगात्रशिरोधरैः\n",
    "08014042c": "भूर्भाति भरतश्रेष्ठ शान्तार्चिर्भिरिवाग्निभिः\n",
    "08014043a": "रथान्बहुविधान्भग्नान्हेमकिङ्किणिनः शुभान्\n",
    "08014043c": "अश्वांश्च बहुधा पश्य शोणितेन परिप्लुतान्\n",
    "08014044a": "योधानां च महाशङ्खान्पाण्डुरांश्च प्रकीर्णकान्\n",
    "08014044c": "निरस्तजिह्वान्मातङ्गाञ्शयानान्पर्वतोपमान्\n",
    "08014045a": "वैजयन्तीविचित्रांश्च हतांश्च गजयोधिनः\n",
    "08014045c": "वारणानां परिस्तोमान्सुयुक्ताम्बरकम्बलान्\n",
    "08014046a": "विपाटिता विचित्राश्च रूपचित्राः कुथास्तथा\n",
    "08014046c": "भिन्नाश्च बहुधा घण्टाः पतद्भिश्चूर्णिता गजैः\n",
    "08014047a": "वैडूर्यमणिदण्डांश्च पतितानङ्कुशान्भुवि\n",
    "08014047c": "बद्धाः सादिध्वजाग्रेषु सुवर्णविकृताः कशाः\n",
    "08014048a": "विचित्रान्मणिचित्रांश्च जातरूपपरिष्कृतान्\n",
    "08014048c": "अश्वास्तरपरिस्तोमान्राङ्कवान्पतितान्भुवि\n",
    "08014049a": "चूडामणीन्नरेन्द्राणां विचित्राः काञ्चनस्रजः\n",
    "08014049c": "छत्राणि चापविद्धानि चामरव्यजनानि च\n",
    "08014050a": "चन्द्रनक्षत्रभासैश्च वदनैश्चारुकुण्डलैः\n",
    "08014050c": "कॢप्तश्मश्रुभिरत्यर्थं वीराणां समलंकृतैः\n",
    "08014050e": "वदनैः पश्य संछन्नां महीं शोणितकर्दमाम्\n",
    "08014051a": "सजीवांश्च नरान्पश्य कूजमानान्समन्ततः\n",
    "08014051c": "उपास्यमानान्बहुभिर्न्यस्तशस्त्रैर्विशां पते\n",
    "08014052a": "ज्ञातिभिः सहितैस्तत्र रोदमानैर्मुहुर्मुहुः\n",
    "08014052c": "व्युत्क्रान्तानपरान्योधांश्छादयित्वा तरस्विनः\n",
    "08014052e": "पुनर्युद्धाय गच्छन्ति जयगृद्धाः प्रमन्यवः\n",
    "08014053a": "अपरे तत्र तत्रैव परिधावन्ति मानिनः\n",
    "08014053c": "ज्ञातिभिः पतितैः शूरैर्याच्यमानास्तथोदकम्\n",
    "08014054a": "जलार्थं च गताः केचिन्निष्प्राणा बहवोऽर्जुन\n",
    "08014054c": "संनिवृत्ताश्च ते शूरास्तान्दृष्ट्वैव विचेतसः\n",
    "08014055a": "जलं दृष्ट्वा प्रधावन्ति क्रोशमानाः परस्परम्\n",
    "08014055c": "जलं पीत्वा मृतान्पश्य पिबतोऽन्यांश्च भारत\n",
    "08014056a": "परित्यज्य प्रियानन्ये बान्धवान्बान्धवप्रिय\n",
    "08014056c": "व्युत्क्रान्ताः समदृश्यन्त तत्र तत्र महारणे\n",
    "08014057a": "पश्यापरान्नरश्रेष्ठ संदष्टौष्ठपुटान्पुनः\n",
    "08014057c": "भ्रुकुटीकुटिलैर्वक्त्रैः प्रेक्षमाणान्समन्ततः\n",
    "08014058a": "एतत्तवैवानुरूपं कर्मार्जुन महाहवे\n",
    "08014058c": "दिवि वा देवराजस्य त्वया यत्कृतमाहवे\n",
    "08014059a": "एवं तां दर्शयन्कृष्णो युद्धभूमिं किरीटिने\n",
    "08014059c": "गच्छन्नेवाशृणोच्छब्दं दुर्योधनबले महत्\n",
    "08014060a": "शङ्खदुन्दुभिनिर्घोषान्भेरीपणवमिश्रितान्\n",
    "08014060c": "रथाश्वगजनादांश्च शस्त्रशब्दांश्च दारुणान्\n",
    "08014061a": "प्रविश्य तद्बलं कृष्णस्तुरगैर्वातवेगिभिः\n",
    "08014061c": "पाण्ड्येनाभ्यर्दितां सेनां त्वदीयां वीक्ष्य धिष्ठितः\n",
    "08014062a": "स हि नानाविधैर्बाणैरिष्वासप्रवरो युधि\n",
    "08014062c": "न्यहनद्द्विषतां व्रातान्गतासूनन्तको यथा\n",
    "08014063a": "गजवाजिमनुष्याणां शरीराणि शितैः शरैः\n",
    "08014063c": "भित्त्वा प्रहरतां श्रेष्ठो विदेहासूंश्चकार सः\n",
    "08014064a": "शत्रुप्रवीरैरस्तानि नानाशस्त्राणि सायकैः\n",
    "08014064c": "भित्त्वा तानहनत्पाण्ड्यः शत्रूञ्शक्र इवासुरान्\n",
    "08015001": "धृतराष्ट्र उवाच\n",
    "08015001a": "प्रोक्तस्त्वया पूर्वमेव प्रवीरो लोकविश्रुतः\n",
    "08015001c": "न त्वस्य कर्म संग्रामे त्वया संजय कीर्तितम्\n",
    "08015002a": "तस्य विस्तरतो ब्रूहि प्रवीरस्याद्य विक्रमम्\n",
    "08015002c": "शिक्षां प्रभावं वीर्यं च प्रमाणं दर्पमेव च\n",
    "08015003": "संजय उवाच\n",
    "08015003a": "द्रोणभीष्मकृपद्रौणिकर्णार्जुनजनार्दनान्\n",
    "08015003c": "समाप्तविद्यान्धनुषि श्रेष्ठान्यान्मन्यसे युधि\n",
    "08015004a": "तुल्यता कर्णभीष्माभ्यामात्मनो येन दृश्यते\n",
    "08015004c": "वासुदेवार्जुनाभ्यां च न्यूनतां नात्मनीच्छति\n",
    "08015005a": "स पाण्ड्यो नृपतिश्रेष्ठः सर्वशस्त्रभृतां वरः\n",
    "08015005c": "कर्णस्यानीकमवधीत्परिभूत इवान्तकः\n",
    "08015006a": "तदुदीर्णरथाश्वं च पत्तिप्रवरकुञ्जरम्\n",
    "08015006c": "कुलालचक्रवद्भ्रान्तं पाण्ड्येनाधिष्ठितं बलम्\n",
    "08015007a": "व्यश्वसूतध्वजरथान्विप्रविद्धायुधान्रिपून्\n",
    "08015007c": "सम्यगस्तैः शरैः पाण्ड्यो वायुर्मेघानिवाक्षिपत्\n",
    "08015008a": "द्विरदान्प्रहतप्रोथान्विपताकध्वजायुधान्\n",
    "08015008c": "सपादरक्षानवधीद्वज्रेणारीनिवारिहा\n",
    "08015009a": "सशक्तिप्रासतूणीरानश्वारोहान्हयानपि\n",
    "08015009c": "पुलिन्दखशबाह्लीकान्निषादान्ध्रकतङ्गणान्\n",
    "08015010a": "दाक्षिणात्यांश्च भोजांश्च क्रूरान्संग्रामकर्कशान्\n",
    "08015010c": "विशस्त्रकवचान्बाणैः कृत्वा पाण्ड्योऽकरोद्व्यसून्\n",
    "08015011a": "चतुरङ्गं बलं बाणैर्निघ्नन्तं पाण्ड्यमाहवे\n",
    "08015011c": "दृष्ट्वा द्रौणिरसंभ्रान्तमसंभ्रान्ततरोऽभ्ययात्\n",
    "08015012a": "आभाष्य चैनं मधुरमभि नृत्यन्नभीतवत्\n",
    "08015012c": "प्राह प्रहरतां श्रेष्ठः स्मितपूर्वं समाह्वयन्\n",
    "08015013a": "राजन्कमलपत्राक्ष प्रधानायुधवाहन\n",
    "08015013c": "वज्रसंहननप्रख्य प्रधानबलपौरुष\n",
    "08015014a": "मुष्टिश्लिष्टायुधाभ्यां च व्यायताभ्यां महद्धनुः\n",
    "08015014c": "दोर्भ्यां विस्फारयन्भासि महाजलदवद्भृशम्\n",
    "08015015a": "शरवर्षैर्महावेगैरमित्रानभिवर्षतः\n",
    "08015015c": "मदन्यं नानुपश्यामि प्रतिवीरं तवाहवे\n",
    "08015016a": "रथद्विरदपत्त्यश्वानेकः प्रमथसे बहून्\n",
    "08015016c": "मृगसंघानिवारण्ये विभीर्भीमबलो हरिः\n",
    "08015017a": "महता रथघोषेण दिवं भूमिं च नादयन्\n",
    "08015017c": "वर्षान्ते सस्यहा पीथो भाभिरापूरयन्निव\n",
    "08015018a": "संस्पृशानः शरांस्तीक्ष्णांस्तूणादाशीविषोपमान्\n",
    "08015018c": "मयैवैकेन युध्यस्व त्र्यम्बकेणान्धको यथा\n",
    "08015019a": "एवमुक्तस्तथेत्युक्त्वा प्रहरेति च ताडितः\n",
    "08015019c": "कर्णिना द्रोणतनयं विव्याध मलयध्वजः\n",
    "08015020a": "मर्मभेदिभिरत्युग्रैर्बाणैरग्निशिखोपमैः\n",
    "08015020c": "स्मयन्नभ्यहनद्द्रौणिः पाण्ड्यमाचार्यसत्तमः\n",
    "08015021a": "ततो नवापरांस्तीक्ष्णान्नाराचान्कङ्कवाससः\n",
    "08015021c": "गत्या दशम्या संयुक्तानश्वत्थामा व्यवासृजत्\n",
    "08015022a": "तेषां पञ्चाच्छिनत्पाण्ड्यः पञ्चभिर्निशितैः शरैः\n",
    "08015022c": "चत्वारोऽभ्याहनन्वाहानाशु ते व्यसवोऽभवन्\n",
    "08015023a": "अथ द्रोणसुतस्येषूंस्तांश्छित्त्वा निशितैः शरैः\n",
    "08015023c": "धनुर्ज्यां विततां पाण्ड्यश्चिच्छेदादित्यवर्चसः\n",
    "08015024a": "विज्यं धनुरथाधिज्यं कृत्वा द्रौणिरमित्रहा\n",
    "08015024c": "ततः शरसहस्राणि प्रेषयामास पाण्ड्यतः\n",
    "08015024e": "इषुसंबाधमाकाशमकरोद्दिश एव च\n",
    "08015025a": "ततस्तानस्यतः सर्वान्द्रौणेर्बाणान्महात्मनः\n",
    "08015025c": "जानानोऽप्यक्षयान्पाण्ड्योऽशातयत्पुरुषर्षभः\n",
    "08015026a": "प्रहितांस्तान्प्रयत्नेन छित्त्वा द्रौणेरिषूनरिः\n",
    "08015026c": "चक्ररक्षौ ततस्तस्य प्राणुदन्निशितैः शरैः\n",
    "08015027a": "अथारेर्लाघवं दृष्ट्वा मण्डलीकृतकार्मुकः\n",
    "08015027c": "प्रास्यद्द्रोणसुतो बाणान्वृष्टिं पूषानुजो यथा\n",
    "08015028a": "अष्टावष्टगवान्यूहुः शकटानि यदायुधम्\n",
    "08015028c": "अह्नस्तदष्टभागेन द्रौणिश्चिक्षेप मारिष\n",
    "08015029a": "तमन्तकमिव क्रुद्धमन्तकालान्तकोपमम्\n",
    "08015029c": "ये ये ददृशिरे तत्र विसंज्ञाः प्रायशोऽभवन्\n",
    "08015030a": "पर्जन्य इव घर्मान्ते वृष्ट्या साद्रिद्रुमां महीम्\n",
    "08015030c": "आचार्यपुत्रस्तां सेनां बाणवृष्ट्याभ्यवीवृषत्\n",
    "08015031a": "द्रौणिपर्जन्यमुक्तां तां बाणवृष्टिं सुदुःसहाम्\n",
    "08015031c": "वायव्यास्त्रेण स क्षिप्रं रुद्ध्वा पाण्ड्यानिलोऽनदत्\n",
    "08015032a": "तस्य नानदतः केतुं चन्दनागुरुभूषितम्\n",
    "08015032c": "मलयप्रतिमं द्रौणिश्छित्त्वाश्वांश्चतुरोऽहनत्\n",
    "08015033a": "सूतमेकेषुणा हत्वा महाजलदनिस्वनम्\n",
    "08015033c": "धनुश्छित्त्वार्धचन्द्रेण व्यधमत्तिलशो रथम्\n",
    "08015034a": "अस्त्रैरस्त्राणि संवार्य छित्त्वा सर्वायुधानि च\n",
    "08015034c": "प्राप्तमप्यहितं द्रौणिर्न जघान रणेप्सया\n",
    "08015035a": "हतेश्वरो दन्तिवरः सुकल्पित;स्त्वराभिसृष्टः प्रतिशर्मगो बली\n",
    "08015035c": "तमध्यतिष्ठन्मलयेश्वरो महा;न्यथाद्रिशृङ्गं हरिरुन्नदंस्तथा\n",
    "08015036a": "स तोमरं भास्कररश्मिसंनिभं; बलास्त्रसर्गोत्तमयत्नमन्युभिः\n",
    "08015036c": "ससर्ज शीघ्रं प्रतिपीडयन्गजं; गुरोः सुतायाद्रिपतीश्वरो नदन्\n",
    "08015037a": "मणिप्रतानोत्तमवज्रहाटकै;रलंकृतं चांशुकमाल्यमौक्तिकैः\n",
    "08015037c": "हतोऽस्यसावित्यसकृन्मुदा नद;न्पराभिनद्द्रौणिवराङ्गभूषणम्\n",
    "08015038a": "तदर्कचन्द्रग्रहपावकत्विषं; भृशाभिघातात्पतितं विचूर्णितम्\n",
    "08015038c": "महेन्द्रवज्राभिहतं महावनं; यथाद्रिशृङ्गं धरणीतले तथा\n",
    "08015039a": "ततः प्रजज्वाल परेण मन्युना; पदाहतो नागपतिर्यथा तथा\n",
    "08015039c": "समादधे चान्तकदण्डसंनिभा;निषूनमित्रान्तकरांश्चतुर्दश\n",
    "08015040a": "द्विपस्य पादाग्रकरान्स पञ्चभि;र्नृपस्य बाहू च शिरोऽथ च त्रिभिः\n",
    "08015040c": "जघान षड्भिः षडृतूत्तमत्विषः; स पाण्ड्यराजानुचरान्महारथान्\n",
    "08015041a": "सुदीर्घवृत्तौ वरचन्दनोक्षितौ; सुवर्णमुक्तामणिवज्रभूषितौ\n",
    "08015041c": "भुजौ धरायां पतितौ नृपस्य तौ; विवेष्टतुस्तार्क्ष्यहताविवोरगौ\n",
    "08015042a": "शिरश्च तत्पूर्णशशिप्रभाननं; सरोषताम्रायतनेत्रमुन्नसम्\n",
    "08015042c": "क्षितौ विबभ्राज पतत्सकुण्डलं; विशाखयोर्मध्यगतः शशी यथा\n",
    "08015043a": "समाप्तविद्यं तु गुरोः सुतं नृपः; समाप्तकर्माणमुपेत्य ते सुतः\n",
    "08015043c": "सुहृद्वृतोऽत्यर्थमपूजयन्मुदा; जिते बलौ विष्णुमिवामरेश्वरः\n",
    "08016001": "धृतराष्ट्र उवाच\n",
    "08016001a": "पाण्ड्ये हते किमकरोदर्जुनो युधि संजय\n",
    "08016001c": "एकवीरेण कर्णेन द्रावितेषु परेषु च\n",
    "08016002a": "समाप्तविद्यो बलवान्युक्तो वीरश्च पाण्डवः\n",
    "08016002c": "सर्वभूतेष्वनुज्ञातः शंकरेण महात्मना\n",
    "08016003a": "तस्मान्महद्भयं तीव्रममित्रघ्नाद्धनंजयात्\n",
    "08016003c": "स यत्तत्राकरोत्पार्थस्तन्ममाचक्ष्व संजय\n",
    "08016004": "संजय उवाच\n",
    "08016004a": "हते पाण्ड्येऽर्जुनं कृष्णस्त्वरन्नाह वचो हितम्\n",
    "08016004c": "पश्यातिमान्यं राजानमपयातांश्च पाण्डवान्\n",
    "08016005a": "अश्वत्थाम्नश्च संकल्पाद्धताः कर्णेन सृञ्जयाः\n",
    "08016005c": "तथाश्वनरनागानां कृतं च कदनं महत्\n",
    "08016005e": "इत्याचष्ट सुदुर्धर्षो वासुदेवः किरीटिने\n",
    "08016006a": "एतच्छ्रुत्वा च दृष्ट्वा च भ्रातुर्घोरं महद्भयम्\n",
    "08016006c": "वाहयाश्वान्हृषीकेश क्षिप्रमित्याह पाण्डवः\n",
    "08016007a": "ततः प्रायाद्धृषीकेशो रथेनाप्रतियोधिना\n",
    "08016007c": "दारुणश्च पुनस्तत्र प्रादुरासीत्समागमः\n",
    "08016008a": "ततः प्रववृते भूयः संग्रामो राजसत्तम\n",
    "08016008c": "कर्णस्य पाण्डवानां च यमराष्ट्रविवर्धनः\n",
    "08016009a": "धनूंषि बाणान्परिघानसितोमरपट्टिशान्\n",
    "08016009c": "मुसलानि भुशुण्डीश्च शक्तिऋष्टिपरश्वधान्\n",
    "08016010a": "गदाः प्रासानसीन्कुन्तान्भिण्डिपालान्महाङ्कुशान्\n",
    "08016010c": "प्रगृह्य क्षिप्रमापेतुः परस्परजिगीषया\n",
    "08016011a": "बाणज्यातलशब्देन द्यां दिशः प्रदिशो वियत्\n",
    "08016011c": "पृथिवीं नेमिघोषेण नादयन्तोऽभ्ययुः परान्\n",
    "08016012a": "तेन शब्देन महता संहृष्टाश्चक्रुराहवम्\n",
    "08016012c": "वीरा वीरैर्महाघोरं कलहान्तं तितीर्षवः\n",
    "08016013a": "ज्यातलत्रधनुःशब्दाः कुञ्जराणां च बृंहितम्\n",
    "08016013c": "ताडितानां च पततां निनादः सुमहानभूत्\n",
    "08016014a": "बाणशब्दांश्च विविधाञ्शूराणामभिगर्जताम्\n",
    "08016014c": "श्रुत्वा शब्दं भृशं त्रेसुर्जघ्नुर्मम्लुश्च भारत\n",
    "08016015a": "तेषां नानद्यतां चैव शस्त्रवृष्टिं च मुञ्चताम्\n",
    "08016015c": "बहूनाधिरथिः कर्णः प्रममाथ रणेषुभिः\n",
    "08016016a": "पञ्च पाञ्चालवीराणां रथान्दश च पञ्च च\n",
    "08016016c": "साश्वसूतध्वजान्कर्णः शरैर्निन्ये यमक्षयम्\n",
    "08016017a": "योधमुख्या महावीर्याः पाण्डूनां कर्णमाहवे\n",
    "08016017c": "शीघ्रास्त्रा दिवमावृत्य परिवव्रुः समन्ततः\n",
    "08016018a": "ततः कर्णो द्विषत्सेनां शरवर्षैर्विलोडयन्\n",
    "08016018c": "विजगाहेऽण्डजापूर्णां पद्मिनीमिव यूथपः\n",
    "08016019a": "द्विषन्मध्यमवस्कन्द्य राधेयो धनुरुत्तमम्\n",
    "08016019c": "विधुन्वानः शितैर्बाणैः शिरांस्युन्मथ्य पातयत्\n",
    "08016020a": "चर्मवर्माणि संछिन्द्य निर्वापमिव देहिनाम्\n",
    "08016020c": "विषेहुर्नास्य संपर्कं द्वितीयस्य पतत्रिणः\n",
    "08016021a": "वर्मदेहासुमथनैर्धनुषः प्रच्युतैः शरैः\n",
    "08016021c": "मौर्व्या तलत्रैर्न्यवधीत्कशया वाजिनो यथा\n",
    "08016022a": "पाण्डुसृञ्जयपाञ्चालाञ्शरगोचरमानयत्\n",
    "08016022c": "ममर्द कर्णस्तरसा सिंहो मृगगणानिव\n",
    "08016023a": "ततः पाञ्चालपुत्राश्च द्रौपदेयाश्च मारिष\n",
    "08016023c": "यमौ च युयुधानश्च सहिताः कर्णमभ्ययुः\n",
    "08016024a": "व्यायच्छमानाः सुभृशं कुरुपाण्डवसृञ्जयाः\n",
    "08016024c": "प्रियानसून्रणे त्यक्त्वा योधा जग्मुः परस्परम्\n",
    "08016025a": "सुसंनद्धाः कवचिनः सशिरस्त्राणभूषणाः\n",
    "08016025c": "गदाभिर्मुसलैश्चान्ये परिघैश्च महारथाः\n",
    "08016026a": "समभ्यधावन्त भृशं देवा दण्डैरिवोद्यतैः\n",
    "08016026c": "नदन्तश्चाह्वयन्तश्च प्रवल्गन्तश्च मारिष\n",
    "08016027a": "ततो निजघ्नुरन्योन्यं पेतुश्चाहवताडिताः\n",
    "08016027c": "वमन्तो रुधिरं गात्रैर्विमस्तिष्केक्षणा युधि\n",
    "08016028a": "दन्तपूर्णैः सरुधिरैर्वक्त्रैर्दाडिमसंनिभैः\n",
    "08016028c": "जीवन्त इव चाप्येते तस्थुः शस्त्रोपबृंहिताः\n",
    "08016029a": "परस्परं चाप्यपरे पट्टिशैरसिभिस्तथा\n",
    "08016029c": "शक्तिभिर्भिण्डिपालैश्च नखरप्रासतोमरैः\n",
    "08016030a": "ततक्षुश्चिच्छिदुश्चान्ये बिभिदुश्चिक्षिपुस्तथा\n",
    "08016030c": "संचकर्तुश्च जघ्नुश्च क्रुद्धा निर्बिभिदुश्च ह\n",
    "08016031a": "पेतुरन्योन्यनिहता व्यसवो रुधिरोक्षिताः\n",
    "08016031c": "क्षरन्तः स्वरसं रक्तं प्रकृताश्चन्दना इव\n",
    "08016032a": "रथै रथा विनिहता हस्तिनश्चापि हस्तिभिः\n",
    "08016032c": "नरा नरवरैः पेतुरश्वाश्चाश्वैः सहस्रशः\n",
    "08016033a": "ध्वजाः शिरांसि च्छत्राणि द्विपहस्ता नृणां भुजाः\n",
    "08016033c": "क्षुरैर्भल्लार्धचन्द्रैश्च छिन्नाः शस्त्राणि तत्यजुः\n",
    "08016034a": "नरांश्च नागांश्च रथान्हयान्ममृदुराहवे\n",
    "08016034c": "अश्वारोहैर्हताः शूराश्छिन्नहस्ताश्च दन्तिनः\n",
    "08016035a": "सपताका ध्वजाः पेतुर्विशीर्णा इव पर्वताः\n",
    "08016035c": "पत्तिभिश्च समाप्लुत्य द्विरदाः स्यन्दनास्तथा\n",
    "08016036a": "प्रहता हन्यमानाश्च पतिताश्चैव सर्वशः\n",
    "08016036c": "अश्वारोहाः समासाद्य त्वरिताः पत्तिभिर्हताः\n",
    "08016036e": "सादिभिः पत्तिसंघाश्च निहता युधि शेरते\n",
    "08016037a": "मृदितानीव पद्मानि प्रम्लाना इव च स्रजः\n",
    "08016037c": "हतानां वदनान्यासन्गात्राणि च महामते\n",
    "08016038a": "रूपाण्यत्यर्थकाम्यानि द्विरदाश्वनृणां नृप\n",
    "08016038c": "समुन्नानीव वस्त्राणि प्रापुर्दुर्दर्शतां परम्\n",
    "08017001": "संजय उवाच\n",
    "08017001a": "हस्तिभिस्तु महामात्रास्तव पुत्रेण चोदिताः\n",
    "08017001c": "धृष्टद्युम्नं जिघांसन्तः क्रुद्धाः पार्षतमभ्ययुः\n",
    "08017002a": "प्राच्याश्च दाक्षिणात्याश्च प्रवीरा गजयोधिनः\n",
    "08017002c": "अङ्गा वङ्गाश्च पुण्ड्राश्च मागधास्ताम्रलिप्तकाः\n",
    "08017003a": "मेकलाः कोशला मद्रा दशार्णा निषधास्तथा\n",
    "08017003c": "गजयुद्धेषु कुशलाः कलिङ्गैः सह भारत\n",
    "08017004a": "शरतोमरनाराचैर्वृष्टिमन्त इवाम्बुदाः\n",
    "08017004c": "सिषिचुस्ते ततः सर्वे पाञ्चालाचलमाहवे\n",
    "08017005a": "तान्संमिमर्दिषुर्नागान्पार्ष्ण्यङ्गुष्ठाङ्कुशैर्भृशम्\n",
    "08017005c": "पोथितान्पार्षतो बाणैर्नाराचैश्चाभ्यवीवृषत्\n",
    "08017006a": "एकैकं दशभिः षड्भिरष्टाभिरपि भारत\n",
    "08017006c": "द्विरदानभिविव्याध क्षिप्तैर्गिरिनिभाञ्शरैः\n",
    "08017006e": "प्रच्छाद्यमानो द्विरदैर्मेघैरिव दिवाकरः\n",
    "08017007a": "पर्यासुः पाण्डुपाञ्चाला नदन्तो निशितायुधाः\n",
    "08017007c": "तान्नागानभिवर्षन्तो ज्यातन्त्रीशरनादितैः\n",
    "08017008a": "नकुलः सहदेवश्च द्रौपदेयाः प्रभद्रकाः\n",
    "08017008c": "सात्यकिश्च शिखण्डी च चेकितानश्च वीर्यवान्\n",
    "08017009a": "ते म्लेच्छैः प्रेषिता नागा नरानश्वान्रथानपि\n",
    "08017009c": "हस्तैराक्षिप्य ममृदुः पद्भिश्चाप्यतिमन्यवः\n",
    "08017010a": "बिभिदुश्च विषाणाग्रैः समाक्षिप्य च चिक्षिपुः\n",
    "08017010c": "विषाणलग्नैश्चाप्यन्ये परिपेतुर्विभीषणाः\n",
    "08017011a": "प्रमुखे वर्तमानं तु द्विपं वङ्गस्य सात्यकिः\n",
    "08017011c": "नाराचेनोग्रवेगेन भित्त्वा मर्मण्यपातयत्\n",
    "08017012a": "तस्यावर्जितनागस्य द्विरदादुत्पतिष्यतः\n",
    "08017012c": "नाराचेनाभिनद्वक्षः सोऽपतद्भुवि सात्यकेः\n",
    "08017013a": "पुण्ड्रस्यापततो नागं चलन्तमिव पर्वतम्\n",
    "08017013c": "सहदेवः प्रयत्नात्तैर्नाराचैर्व्यहनत्त्रिभिः\n",
    "08017014a": "विपताकं वियन्तारं विवर्मध्वजजीवितम्\n",
    "08017014c": "तं कृत्वा द्विरदं भूयः सहदेवोऽङ्गमभ्यगात्\n",
    "08017015a": "सहदेवं तु नकुलो वारयित्वाङ्गमार्दयत्\n",
    "08017015c": "नाराचैर्यमदण्डाभैस्त्रिभिर्नागं शतेन च\n",
    "08017016a": "दिवाकरकरप्रख्यानङ्गश्चिक्षेप तोमरान्\n",
    "08017016c": "नकुलाय शतान्यष्टौ त्रिधैकैकं तु सोऽच्छिनत्\n",
    "08017017a": "तथार्धचन्द्रेण शिरस्तस्य चिच्छेद पाण्डवः\n",
    "08017017c": "स पपात हतो म्लेच्छस्तेनैव सह दन्तिना\n",
    "08017018a": "आचार्यपुत्रे निहते हस्तिशिक्षाविशारदे\n",
    "08017018c": "अङ्गाः क्रुद्धा महामात्रा नागैर्नकुलमभ्ययुः\n",
    "08017019a": "चलत्पताकैः प्रमुखैर्हेमकक्ष्यातनुच्छदैः\n",
    "08017019c": "मिमर्दिषन्तस्त्वरिताः प्रदीप्तैरिव पर्वतैः\n",
    "08017020a": "मेकलोत्कलकालिङ्गा निषादास्ताम्रलिप्तकाः\n",
    "08017020c": "शरतोमरवर्षाणि विमुञ्चन्तो जिघांसवः\n",
    "08017021a": "तैश्छाद्यमानं नकुलं दिवाकरमिवाम्बुदैः\n",
    "08017021c": "परि पेतुः सुसंरब्धाः पाण्डुपाञ्चालसोमकाः\n",
    "08017022a": "ततस्तदभवद्युद्धं रथिनां हस्तिभिः सह\n",
    "08017022c": "सृजतां शरवर्षाणि तोमरांश्च सहस्रशः\n",
    "08017023a": "नागानां प्रस्फुटुः कुम्भा मर्माणि विविधानि च\n",
    "08017023c": "दन्ताश्चैवातिविद्धानां नाराचैर्भूषणानि च\n",
    "08017024a": "तेषामष्टौ महानागांश्चतुःषष्ट्या सुतेजनैः\n",
    "08017024c": "सहदेवो जघानाशु ते पेतुः सह सादिभिः\n",
    "08017025a": "अञ्जोगतिभिरायम्य प्रयत्नाद्धनुरुत्तमम्\n",
    "08017025c": "नाराचैरहनन्नागान्नकुलः कुरुनन्दन\n",
    "08017026a": "ततः शैनेयपाञ्चाल्यौ द्रौपदेयाः प्रभद्रकाः\n",
    "08017026c": "शिखण्डी च महानागान्सिषिचुः शरवृष्टिभिः\n",
    "08017027a": "ते पाण्डुयोधाम्बुधरैः शत्रुद्विरदपर्वताः\n",
    "08017027c": "बाणवर्षैर्हताः पेतुर्वज्रवर्षैरिवाचलाः\n",
    "08017028a": "एवं हत्वा तव गजांस्ते पाण्डुनरकुञ्जराः\n",
    "08017028c": "द्रुतं सेनामवैक्षन्त भिन्नकूलामिवापगाम्\n",
    "08017029a": "ते तां सेनामवालोक्य पाण्डुपुत्रस्य सैनिकाः\n",
    "08017029c": "विक्षोभयित्वा च पुनः कर्णमेवाभिदुद्रुवुः\n",
    "08017030a": "सहदेवं ततः क्रुद्धं दहन्तं तव वाहिनीम्\n",
    "08017030c": "दुःशासनो महाराज भ्राता भ्रातरमभ्ययात्\n",
    "08017031a": "तौ समेतौ महायुद्धे दृष्ट्वा तत्र नराधिपाः\n",
    "08017031c": "सिंहनादरवांश्चक्रुर्वासांस्यादुधुवुश्च ह\n",
    "08017032a": "ततो भारत क्रुद्धेन तव पुत्रेण धन्विना\n",
    "08017032c": "पाण्डुपुत्रस्त्रिभिर्बाणैर्वक्षस्यभिहतो बली\n",
    "08017033a": "सहदेवस्ततो राजन्नाराचेन तवात्मजम्\n",
    "08017033c": "विद्ध्वा विव्याध सप्तत्या सारथिं च त्रिभिस्त्रिभिः\n",
    "08017034a": "दुःशासनस्तदा राजंश्छित्त्वा चापं महाहवे\n",
    "08017034c": "सहदेवं त्रिसप्तत्या बाह्वोरुरसि चार्दयत्\n",
    "08017035a": "सहदेवस्ततः क्रुद्धः खड्गं गृह्य महाहवे\n",
    "08017035c": "व्याविध्यत युधां श्रेष्ठः श्रीमांस्तव सुतं प्रति\n",
    "08017036a": "समार्गणगणं चापं छित्त्वा तस्य महानसिः\n",
    "08017036c": "निपपात ततो भूमौ च्युतः सर्प इवाम्बरात्\n",
    "08017037a": "अथान्यद्धनुरादाय सहदेवः प्रतापवान्\n",
    "08017037c": "दुःशासनाय चिक्षेप बाणमन्तकरं ततः\n",
    "08017038a": "तमापतन्तं विशिखं यमदण्डोपमत्विषम्\n",
    "08017038c": "खड्गेन शितधारेण द्विधा चिच्छेद कौरवः\n",
    "08017039a": "तमापतन्तं सहसा निस्त्रिंशं निशितैः शरैः\n",
    "08017039c": "पातयामास समरे सहदेवो हसन्निव\n",
    "08017040a": "ततो बाणांश्चतुःषष्टिं तव पुत्रो महारणे\n",
    "08017040c": "सहदेवरथे तूर्णं पातयामास भारत\n",
    "08017041a": "ताञ्शरान्समरे राजन्वेगेनापततो बहून्\n",
    "08017041c": "एकैकं पञ्चभिर्बाणैः सहदेवो न्यकृन्तत\n",
    "08017042a": "स निवार्य महाबाणांस्तव पुत्रेण प्रेषितान्\n",
    "08017042c": "अथास्मै सुबहून्बाणान्माद्रीपुत्रः समाचिनोत्\n",
    "08017043a": "ततः क्रुद्धो महाराज सहदेवः प्रतापवान्\n",
    "08017043c": "समाधत्त शरं घोरं मृत्युकालान्तकोपमम्\n",
    "08017043e": "विकृष्य बलवच्चापं तव पुत्राय सोऽसृजत्\n",
    "08017044a": "स तं निर्भिद्य वेगेन भित्त्वा च कवचं महत्\n",
    "08017044c": "प्राविशद्धरणीं राजन्वल्मीकमिव पन्नगः\n",
    "08017044e": "ततः स मुमुहे राजंस्तव पुत्रो महारथः\n",
    "08017045a": "मूढं चैनं समालक्ष्य सारथिस्त्वरितो रथम्\n",
    "08017045c": "अपोवाह भृशं त्रस्तो वध्यमानं शितैः शरैः\n",
    "08017046a": "पराजित्य रणे तं तु पाण्डवः पाण्डुपूर्वज\n",
    "08017046c": "दुर्योधनबलं हृष्टः प्रामथद्वै समन्ततः\n",
    "08017047a": "पिपीलिकापुटं राजन्यथामृद्नान्नरो रुषा\n",
    "08017047c": "तथा सा कौरवी सेना मृदिता तेन भारत\n",
    "08017048a": "नकुलं रभसं युद्धे दारयन्तं वरूथिनीम्\n",
    "08017048c": "कर्णो वैकर्तनो राजन्वारयामास वै तदा\n",
    "08017049a": "नकुलश्च तदा कर्णं प्रहसन्निदमब्रवीत्\n",
    "08017049c": "चिरस्य बत दृष्टोऽहं दैवतैः सौम्यचक्षुषा\n",
    "08017050a": "यस्य मे त्वं रणे पाप चक्षुर्विषयमागतः\n",
    "08017050c": "त्वं हि मूलमनर्थानां वैरस्य कलहस्य च\n",
    "08017051a": "त्वद्दोषात्कुरवः क्षीणाः समासाद्य परस्परम्\n",
    "08017051c": "त्वामद्य समरे हत्वा कृतकृत्योऽस्मि विज्वरः\n",
    "08017052a": "एवमुक्तः प्रत्युवाच नकुलं सूतनन्दनः\n",
    "08017052c": "सदृशं राजपुत्रस्य धन्विनश्च विशेषतः\n",
    "08017053a": "प्रहरस्व रणे बाल पश्यामस्तव पौरुषम्\n",
    "08017053c": "कर्म कृत्वा रणे शूर ततः कत्थितुमर्हसि\n",
    "08017054a": "अनुक्त्वा समरे तात शूरा युध्यन्ति शक्तितः\n",
    "08017054c": "स युध्यस्व मया शक्त्या विनेष्ये दर्पमद्य ते\n",
    "08017055a": "इत्युक्त्वा प्राहरत्तूर्णं पाण्डुपुत्राय सूतजः\n",
    "08017055c": "विव्याध चैनं समरे त्रिसप्तत्या शिलीमुखैः\n",
    "08017056a": "नकुलस्तु ततो विद्धः सूतपुत्रेण भारत\n",
    "08017056c": "अशीत्याशीविषप्रख्यैः सूतपुत्रमविध्यत\n",
    "08017057a": "तस्य कर्णो धनुश्छित्त्वा स्वर्णपुङ्खैः शिलाशितैः\n",
    "08017057c": "त्रिंशता परमेष्वासः शरैः पाण्डवमार्दयत्\n",
    "08017058a": "ते तस्य कवचं भित्त्वा पपुः शोणितमाहवे\n",
    "08017058c": "आशीविषा यथा नागा भित्त्वा गां सलिलं पपुः\n",
    "08017059a": "अथान्यद्धनुरादाय हेमपृष्ठं दुरासदम्\n",
    "08017059c": "कर्णं विव्याध विंशत्या सारथिं च त्रिभिः शरैः\n",
    "08017060a": "ततः क्रुद्धो महाराज नकुलः परवीरहा\n",
    "08017060c": "क्षुरप्रेण सुतीक्ष्णेन कर्णस्य धनुरच्छिनत्\n",
    "08017061a": "अथैनं छिन्नधन्वानं सायकानां शतैस्त्रिभिः\n",
    "08017061c": "आजघ्ने प्रहसन्वीरः सर्वलोकमहारथम्\n",
    "08017062a": "कर्णमभ्यर्दितं दृष्ट्वा पाण्डुपुत्रेण मारिष\n",
    "08017062c": "विस्मयं परमं जग्मू रथिनः सह दैवतैः\n",
    "08017063a": "अथान्यद्धनुरादाय कर्णो वैकर्तनस्तदा\n",
    "08017063c": "नकुलं पञ्चभिर्बाणैर्जत्रुदेशे समार्दयत्\n",
    "08017064a": "उरःस्थैरथ तैर्बाणैर्माद्रीपुत्रो व्यरोचत\n",
    "08017064c": "स्वरश्मिभिरिवादित्यो भुवने विसृजन्प्रभाम्\n",
    "08017065a": "नकुलस्तु ततः कर्णं विद्ध्वा सप्तभिरायसैः\n",
    "08017065c": "अथास्य धनुषः कोटिं पुनश्चिच्छेद मारिष\n",
    "08017066a": "सोऽन्यत्कार्मुकमादाय समरे वेगवत्तरम्\n",
    "08017066c": "नकुलस्य ततो बाणैः सर्वतोऽवारयद्दिशः\n",
    "08017067a": "संछाद्यमानः सहसा कर्णचापच्युतैः शरैः\n",
    "08017067c": "चिच्छेद स शरांस्तूर्णं शरैरेव महारथः\n",
    "08017068a": "ततो बाणमयं जालं विततं व्योम्न्यदृश्यत\n",
    "08017068c": "खद्योतानां गणैरेव संपतद्भिर्यथा नभः\n",
    "08017069a": "तैर्विमुक्तैः शरशतैश्छादितं गगनं तदा\n",
    "08017069c": "शलभानां यथा व्रातैस्तद्वदासीत्समाकुलम्\n",
    "08017070a": "ते शरा हेमविकृताः संपतन्तो मुहुर्मुहुः\n",
    "08017070c": "श्रेणीकृता अभासन्त हंसाः श्रेणीगता इव\n",
    "08017071a": "बाणजालावृते व्योम्नि छादिते च दिवाकरे\n",
    "08017071c": "समसर्पत्ततो भूतं किंचिदेव विशां पते\n",
    "08017072a": "निरुद्धे तत्र मार्गे तु शरसंघैः समन्ततः\n",
    "08017072c": "व्यरोचतां महाभागौ बालसूर्याविवोदितौ\n",
    "08017073a": "कर्णचापच्युतैर्बाणैर्वध्यमानास्तु सोमकाः\n",
    "08017073c": "अवालीयन्त राजेन्द्र वेदनार्ताः शरार्दिताः\n",
    "08017074a": "नकुलस्य तथा बाणैर्वध्यमाना चमूस्तव\n",
    "08017074c": "व्यशीर्यत दिशो राजन्वातनुन्ना इवाम्बुदाः\n",
    "08017075a": "ते सेने वध्यमाने तु ताभ्यां दिव्यैर्महाशरैः\n",
    "08017075c": "शरपातमपक्रम्य ततः प्रेक्षकवत्स्थिते\n",
    "08017076a": "प्रोत्सारिते जने तस्मिन्कर्णपाण्डवयोः शरैः\n",
    "08017076c": "विव्याधाते महात्मानावन्योन्यं शरवृष्टिभिः\n",
    "08017077a": "निदर्शयन्तौ त्वस्त्राणि दिव्यानि रणमूर्धनि\n",
    "08017077c": "छादयन्तौ च सहसा परस्परवधैषिणौ\n",
    "08017078a": "नकुलेन शरा मुक्ताः कङ्कबर्हिणवाससः\n",
    "08017078c": "ते तु कर्णमवच्छाद्य व्यतिष्ठन्त यथा परे\n",
    "08017079a": "शरवेश्मप्रविष्टौ तौ ददृशाते न कैश्चन\n",
    "08017079c": "चन्द्रसूर्यौ यथा राजंश्छाद्यमानौ जलागमे\n",
    "08017080a": "ततः क्रुद्धो रणे कर्णः कृत्वा घोरतरं वपुः\n",
    "08017080c": "पाण्डवं छादयामास समन्ताच्छरवृष्टिभिः\n",
    "08017081a": "स च्छाद्यमानः समरे सूतपुत्रेण पाण्डवः\n",
    "08017081c": "न चकार व्यथां राजन्भास्करो जलदैर्यथा\n",
    "08017082a": "ततः प्रहस्याधिरथिः शरजालानि मारिष\n",
    "08017082c": "प्रेषयामास समरे शतशोऽथ सहस्रशः\n",
    "08017083a": "एकच्छायमभूत्सर्वं तस्य बाणैर्महात्मनः\n",
    "08017083c": "अभ्रच्छायेव संजज्ञे संपतद्भिः शरोत्तमैः\n",
    "08017084a": "ततः कर्णो महाराज धनुश्छित्त्वा महात्मनः\n",
    "08017084c": "सारथिं पातयामास रथनीडाद्धसन्निव\n",
    "08017085a": "तथाश्वांश्चतुरश्चास्य चतुर्भिर्निशितैः शरैः\n",
    "08017085c": "यमस्य सदनं तूर्णं प्रेषयामास भारत\n",
    "08017086a": "अथास्य तं रथं तूर्णं तिलशो व्यधमच्छरैः\n",
    "08017086c": "पताकां चक्ररक्षौ च ध्वजं खड्गं च मारिष\n",
    "08017086e": "शतचन्द्रं ततश्चर्म सर्वोपकरणानि च\n",
    "08017087a": "हताश्वो विरथश्चैव विवर्मा च विशां पते\n",
    "08017087c": "अवतीर्य रथात्तूर्णं परिघं गृह्य विष्ठितः\n",
    "08017088a": "तमुद्यतं महाघोरं परिघं तस्य सूतजः\n",
    "08017088c": "व्यहनत्सायकै राजञ्शतशोऽथ सहस्रशः\n",
    "08017089a": "व्यायुधं चैनमालक्ष्य शरैः संनतपर्वभिः\n",
    "08017089c": "आर्दयद्बहुशः कर्णो न चैनं समपीडयत्\n",
    "08017090a": "स वध्यमानः समरे कृतास्त्रेण बलीयसा\n",
    "08017090c": "प्राद्रवत्सहसा राजन्नकुलो व्याकुलेन्द्रियः\n",
    "08017091a": "तमभिद्रुत्य राधेयः प्रहसन्वै पुनः पुनः\n",
    "08017091c": "सज्यमस्य धनुः कण्ठे सोऽवासृजत भारत\n",
    "08017092a": "ततः स शुशुभे राजन्कण्ठासक्तमहाधनुः\n",
    "08017092c": "परिवेषमनुप्राप्तो यथा स्याद्व्योम्नि चन्द्रमाः\n",
    "08017092e": "यथैव च सितो मेघः शक्रचापेन शोभितः\n",
    "08017093a": "तमब्रवीत्तदा कर्णो व्यर्थं व्याहृतवानसि\n",
    "08017093c": "वदेदानीं पुनर्हृष्टो वध्यं मां त्वं पुनः पुनः\n",
    "08017094a": "मा योत्सीर्गुरुभिः सार्धं बलवद्भिश्च पाण्डव\n",
    "08017094c": "सदृशैस्तात युध्यस्व व्रीडां मा कुरु पाण्डव\n",
    "08017094e": "गृहं वा गच्छ माद्रेय यत्र वा कृष्णफल्गुनौ\n",
    "08017095a": "एवमुक्त्वा महाराज व्यसर्जयत तं ततः\n",
    "08017095c": "वधप्राप्तं तु तं राजन्नावधीत्सूतनन्दनः\n",
    "08017095e": "स्मृत्वा कुन्त्या वचो राजंस्तत एनं व्यसर्जयत्\n",
    "08017096a": "विसृष्टः पाण्डवो राजन्सूतपुत्रेण धन्विना\n",
    "08017096c": "व्रीडन्निव जगामाथ युधिष्ठिररथं प्रति\n",
    "08017097a": "आरुरोह रथं चापि सूतपुत्रप्रतापितः\n",
    "08017097c": "निःश्वसन्दुःखसंतप्तः कुम्भे क्षिप्त इवोरगः\n",
    "08017098a": "तं विसृज्य रणे कर्णः पाञ्चालांस्त्वरितो ययौ\n",
    "08017098c": "रथेनातिपताकेन चन्द्रवर्णहयेन च\n",
    "08017099a": "तत्राक्रन्दो महानासीत्पाण्डवानां विशां पते\n",
    "08017099c": "दृष्ट्वा सेनापतिं यान्तं पाञ्चालानां रथव्रजान्\n",
    "08017100a": "तत्राकरोन्महाराज कदनं सूतनन्दनः\n",
    "08017100c": "मध्यं गते दिनकरे चक्रवत्प्रचरन्प्रभुः\n",
    "08017101a": "भग्नचक्रै रथैः केचिच्छिन्नध्वजपताकिभिः\n",
    "08017101c": "ससूतैर्हतसूतैश्च भग्नाक्षैश्चैव मारिष\n",
    "08017101e": "ह्रियमाणानपश्याम पाञ्चालानां रथव्रजान्\n",
    "08017102a": "तत्र तत्र च संभ्रान्ता विचेरुर्मत्तकुञ्जराः\n",
    "08017102c": "दवाग्निना परीताङ्गा यथैव स्युर्महावने\n",
    "08017103a": "भिन्नकुम्भा विरुधिराश्छिन्नहस्ताश्च वारणाः\n",
    "08017103c": "भिन्नगात्रवराश्चैव च्छिन्नवालाश्च मारिष\n",
    "08017103e": "छिन्नाभ्राणीव संपेतुर्वध्यमाना महात्मना\n",
    "08017104a": "अपरे त्रासिता नागा नाराचशततोमरैः\n",
    "08017104c": "तमेवाभिमुखा यान्ति शलभा इव पावकम्\n",
    "08017105a": "अपरे निष्टनन्तः स्म व्यदृश्यन्त महाद्विपाः\n",
    "08017105c": "क्षरन्तः शोणितं गात्रैर्नगा इव जलप्लवम्\n",
    "08017106a": "उरश्छदैर्विमुक्ताश्च वालबन्धैश्च वाजिनः\n",
    "08017106c": "राजतैश्च तथा कांस्यैः सौवर्णैश्चैव भूषणैः\n",
    "08017107a": "हीना आस्तरणैश्चैव खलीनैश्च विवर्जिताः\n",
    "08017107c": "चामरैश्च कुथाभिश्च तूणीरैः पतितैरपि\n",
    "08017108a": "निहतैः सादिभिश्चैव शूरैराहवशोभिभिः\n",
    "08017108c": "अपश्याम रणे तत्र भ्राम्यमाणान्हयोत्तमान्\n",
    "08017109a": "प्रासैः खड्गैश्च संस्यूतानृष्टिभिश्च नराधिप\n",
    "08017109c": "हययोधानपश्याम कञ्चुकोष्णीषधारिणः\n",
    "08017110a": "रथान्हेमपरिष्कारान्सुयुक्ताञ्जवनैर्हयैः\n",
    "08017110c": "भ्रममाणानपश्याम हतेषु रथिषु द्रुतम्\n",
    "08017111a": "भग्नाक्षकूबरान्कांश्चिच्छिन्नचक्रांश्च मारिष\n",
    "08017111c": "विपताकाध्वजांश्चान्याञ्छिन्नेषायुगबन्धुरान्\n",
    "08017112a": "विहीनान्रथिनस्तत्र धावमानान्समन्ततः\n",
    "08017112c": "सूर्यपुत्रशरैस्त्रस्तानपश्याम विशां पते\n",
    "08017113a": "विशस्त्रांश्च तथैवान्यान्सशस्त्रांश्च बहून्हतान्\n",
    "08017113c": "तावकाञ्जालसंछन्नानुरोघण्टाविभूषितान्\n",
    "08017114a": "नानावर्णविचित्राभिः पताकाभिरलंकृतान्\n",
    "08017114c": "पदातीनन्वपश्याम धावमानान्समन्ततः\n",
    "08017115a": "शिरांसि बाहूनूरूंश्च छिन्नानन्यांस्तथा युधि\n",
    "08017115c": "कर्णचापच्युतैर्बाणैरपश्याम विनाकृतान्\n",
    "08017116a": "महान्व्यतिकरो रौद्रो योधानामन्वदृश्यत\n",
    "08017116c": "कर्णसायकनुन्नानां हतानां निशितैः शरैः\n",
    "08017117a": "ते वध्यमानाः समरे सूतपुत्रेण सृञ्जयाः\n",
    "08017117c": "तमेवाभिमुखा यान्ति पतंगा इव पावकम्\n",
    "08017118a": "तं दहन्तमनीकानि तत्र तत्र महारथम्\n",
    "08017118c": "क्षत्रिया वर्जयामासुर्युगान्ताग्निमिवोल्बणम्\n",
    "08017119a": "हतशेषास्तु ये वीराः पाञ्चालानां महारथाः\n",
    "08017119c": "तान्प्रभग्नान्द्रुतान्कर्णः पृष्ठतो विकिरञ्शरैः\n",
    "08017119e": "अभ्यधावत तेजस्वी विशीर्णकवचध्वजान्\n",
    "08017120a": "तापयामास तान्बाणैः सूतपुत्रो महारथः\n",
    "08017120c": "मध्यंदिनमनुप्राप्तो भूतानीव तमोनुदः\n",
    "08018001": "संजय उवाच\n",
    "08018001a": "युयुत्सुं तव पुत्रं तु प्राद्रवन्तं महद्बलम्\n",
    "08018001c": "उलूकोऽभ्यपतत्तूर्णं तिष्ठ तिष्ठेति चाब्रवीत्\n",
    "08018002a": "युयुत्सुस्तु ततो राजञ्शितधारेण पत्रिणा\n",
    "08018002c": "उलूकं ताडयामास वज्रेणेन्द्र इवाचलम्\n",
    "08018003a": "उलूकस्तु ततः क्रुद्धस्तव पुत्रस्य संयुगे\n",
    "08018003c": "क्षुरप्रेण धनुश्छित्त्वा ताडयामास कर्णिना\n",
    "08018004a": "तदपास्य धनुश्छिन्नं युयुत्सुर्वेगवत्तरम्\n",
    "08018004c": "अन्यदादत्त सुमहच्चापं संरक्तलोचनः\n",
    "08018005a": "शाकुनिं च ततः षष्ट्या विव्याध भरतर्षभ\n",
    "08018005c": "सारथिं त्रिभिरानर्छत्तं च भूयो व्यविध्यत\n",
    "08018006a": "उलूकस्तं तु विंशत्या विद्ध्वा हेमविभूषितैः\n",
    "08018006c": "अथास्य समरे क्रुद्धो ध्वजं चिच्छेद काञ्चनम्\n",
    "08018007a": "स च्छिन्नयष्टिः सुमहाञ्शीर्यमाणो महाध्वजः\n",
    "08018007c": "पपात प्रमुखे राजन्युयुत्सोः काञ्चनोज्ज्वलः\n",
    "08018008a": "ध्वजमुन्मथितं दृष्ट्वा युयुत्सुः क्रोधमूर्छितः\n",
    "08018008c": "उलूकं पञ्चभिर्बाणैराजघान स्तनान्तरे\n",
    "08018009a": "उलूकस्तस्य भल्लेन तैलधौतेन मारिष\n",
    "08018009c": "शिरश्चिच्छेद सहसा यन्तुर्भरतसत्तम\n",
    "08018010a": "जघान चतुरोऽश्वांश्च तं च विव्याध पञ्चभिः\n",
    "08018010c": "सोऽतिविद्धो बलवता प्रत्यपायाद्रथान्तरम्\n",
    "08018011a": "तं निर्जित्य रणे राजन्नुलूकस्त्वरितो ययौ\n",
    "08018011c": "पाञ्चालान्सृञ्जयांश्चैव विनिघ्नन्निशितैः शरैः\n",
    "08018012a": "शतानीकं महाराज श्रुतकर्मा सुतस्तव\n",
    "08018012c": "व्यश्वसूतरथं चक्रे निमेषार्धादसंभ्रमम्\n",
    "08018013a": "हताश्वे तु रथे तिष्ठञ्शतानीको महाबलः\n",
    "08018013c": "गदां चिक्षेप संक्रुद्धस्तव पुत्रस्य मारिष\n",
    "08018014a": "सा कृत्वा स्यन्दनं भस्म हयांश्चैव ससारथीन्\n",
    "08018014c": "पपात धरणीं तूर्णं दारयन्तीव भारत\n",
    "08018015a": "तावुभौ विरथौ वीरौ कुरूणां कीर्तिवर्धनौ\n",
    "08018015c": "अपाक्रमेतां युद्धार्तौ प्रेक्षमाणौ परस्परम्\n",
    "08018016a": "पुत्रस्तु तव संभ्रान्तो विवित्सो रथमाविशत्\n",
    "08018016c": "शतानीकोऽपि त्वरितः प्रतिविन्ध्यरथं गतः\n",
    "08018017a": "सुतसोमस्तु शकुनिं विव्याध निशितैः शरैः\n",
    "08018017c": "नाकम्पयत संरब्धो वार्योघ इव पर्वतम्\n",
    "08018018a": "सुतसोमस्तु तं दृष्ट्वा पितुरत्यन्तवैरिणम्\n",
    "08018018c": "शरैरनेकसाहस्रैश्छादयामास भारत\n",
    "08018019a": "ताञ्शराञ्शकुनिस्तूर्णं चिच्छेदान्यैः पतत्रिभिः\n",
    "08018019c": "लघ्वस्त्रश्चित्रयोधी च जितकाशी च संयुगे\n",
    "08018020a": "निवार्य समरे चापि शरांस्तान्निशितैः शरैः\n",
    "08018020c": "आजघान सुसंक्रुद्धः सुतसोमं त्रिभिः शरैः\n",
    "08018021a": "तस्याश्वान्केतनं सूतं तिलशो व्यधमच्छरैः\n",
    "08018021c": "स्यालस्तव महावीर्यस्ततस्ते चुक्रुशुर्जनाः\n",
    "08018022a": "हताश्वो विरथश्चैव छिन्नधन्वा च मारिष\n",
    "08018022c": "धन्वी धनुर्वरं गृह्य रथाद्भूमावतिष्ठत\n",
    "08018022e": "व्यसृजत्सायकांश्चैव स्वर्णपुङ्खाञ्शिलाशितान्\n",
    "08018023a": "छादयामासुरथ ते तव स्यालस्य तं रथम्\n",
    "08018023c": "पतंगानामिव व्राताः शरव्राता महारथम्\n",
    "08018024a": "रथोपस्थान्समीक्ष्यापि विव्यथे नैव सौबलः\n",
    "08018024c": "प्रमृद्नंश्च शरांस्तांस्ताञ्शरव्रातैर्महायशाः\n",
    "08018025a": "तत्रातुष्यन्त योधाश्च सिद्धाश्चापि दिवि स्थिताः\n",
    "08018025c": "सुतसोमस्य तत्कर्म दृष्ट्वाश्रद्धेयमद्भुतम्\n",
    "08018025e": "रथस्थं नृपतिं तं तु पदातिः सन्नयोधयत्\n",
    "08018026a": "तस्य तीक्ष्णैर्महावेगैर्भल्लैः संनतपर्वभिः\n",
    "08018026c": "व्यहनत्कार्मुकं राजा तूणीरं चैव सर्वशः\n",
    "08018027a": "स च्छिन्नधन्वा समरे खड्गमुद्यम्य नानदन्\n",
    "08018027c": "वैडूर्योत्पलवर्णाभं हस्तिदन्तमयत्सरुम्\n",
    "08018028a": "भ्राम्यमाणं ततस्तं तु विमलाम्बरवर्चसम्\n",
    "08018028c": "कालोपमं ततो मेने सुतसोमस्य धीमतः\n",
    "08018029a": "सोऽचरत्सहसा खड्गी मण्डलानि सहस्रशः\n",
    "08018029c": "चतुर्विंशन्महाराज शिक्षाबलसमन्वितः\n",
    "08018030a": "सौबलस्तु ततस्तस्य शरांश्चिक्षेप वीर्यवान्\n",
    "08018030c": "तानापतत एवाशु चिच्छेद परमासिना\n",
    "08018031a": "ततः क्रुद्धो महाराज सौबलः परवीरहा\n",
    "08018031c": "प्राहिणोत्सुतसोमस्य शरानाशीविषोपमान्\n",
    "08018032a": "चिच्छेद तांश्च खड्गेन शिक्षया च बलेन च\n",
    "08018032c": "दर्शयँल्लाघवं युद्धे तार्क्ष्यवीर्यसमद्युतिः\n",
    "08018033a": "तस्य संचरतो राजन्मण्डलावर्तने तदा\n",
    "08018033c": "क्षुरप्रेण सुतीक्ष्णेन खड्गं चिच्छेद सुप्रभम्\n",
    "08018034a": "स च्छिन्नः सहसा भूमौ निपपात महानसिः\n",
    "08018034c": "अवशस्य स्थितं हस्ते तं खड्गं सत्सरुं तदा\n",
    "08018035a": "छिन्नमाज्ञाय निस्त्रिंशमवप्लुत्य पदानि षट्\n",
    "08018035c": "प्राविध्यत ततः शेषं सुतसोमो महारथः\n",
    "08018036a": "स च्छित्त्वा सगुणं चापं रणे तस्य महात्मनः\n",
    "08018036c": "पपात धरणीं तूर्णं स्वर्णवज्रविभूषितः\n",
    "08018036e": "सुतसोमस्ततोऽगच्छच्छ्रुतकीर्तेर्महारथम्\n",
    "08018037a": "सौबलोऽपि धनुर्गृह्य घोरमन्यत्सुदुःसहम्\n",
    "08018037c": "अभ्ययात्पाण्डवानीकं निघ्नञ्शत्रुगणान्बहून्\n",
    "08018038a": "तत्र नादो महानासीत्पाण्डवानां विशां पते\n",
    "08018038c": "सौबलं समरे दृष्ट्वा विचरन्तमभीतवत्\n",
    "08018039a": "तान्यनीकानि दृप्तानि शस्त्रवन्ति महान्ति च\n",
    "08018039c": "द्राव्यमाणान्यदृश्यन्त सौबलेन महात्मना\n",
    "08018040a": "यथा दैत्यचमूं राजन्देवराजो ममर्द ह\n",
    "08018040c": "तथैव पाण्डवीं सेनां सौबलेयो व्यनाशयत्\n",
    "08018041a": "धृष्टद्युम्नं कृपो राजन्वारयामास संयुगे\n",
    "08018041c": "यथा दृप्तं वने नागं शरभो वारयेद्युधि\n",
    "08018042a": "निरुद्धः पार्षतस्तेन गौतमेन बलीयसा\n",
    "08018042c": "पदात्पदं विचलितुं नाशक्नोत्तत्र भारत\n",
    "08018043a": "गौतमस्य वपुर्दृष्ट्वा धृष्टद्युम्नरथं प्रति\n",
    "08018043c": "वित्रेसुः सर्वभूतानि क्षयं प्राप्तं च मेनिरे\n",
    "08018044a": "तत्रावोचन्विमनसो रथिनः सादिनस्तथा\n",
    "08018044c": "द्रोणस्य निधने नूनं संक्रुद्धो द्विपदां वरः\n",
    "08018045a": "शारद्वतो महातेजा दिव्यास्त्रविदुदारधीः\n",
    "08018045c": "अपि स्वस्ति भवेदद्य धृष्टद्युम्नस्य गौतमात्\n",
    "08018046a": "अपीयं वाहिनी कृत्स्ना मुच्येत महतो भयात्\n",
    "08018046c": "अप्ययं ब्राह्मणः सर्वान्न नो हन्यात्समागतान्\n",
    "08018047a": "यादृशं दृश्यते रूपमन्तकप्रतिमं भृशम्\n",
    "08018047c": "गमिष्यत्यद्य पदवीं भारद्वाजस्य संयुगे\n",
    "08018048a": "आचार्यः क्षिप्रहस्तश्च विजयी च सदा युधि\n",
    "08018048c": "अस्त्रवान्वीर्यसंपन्नः क्रोधेन च समन्वितः\n",
    "08018049a": "पार्षतश्च भृशं युद्धे विमुखोऽद्यापि लक्ष्यते\n",
    "08018049c": "इत्येवं विविधा वाचस्तावकानां परैः सह\n",
    "08018050a": "विनिःश्वस्य ततः क्रुद्धः कृपः शारद्वतो नृप\n",
    "08018050c": "पार्षतं छादयामास निश्चेष्टं सर्वमर्मसु\n",
    "08018051a": "स वध्यमानः समरे गौतमेन महात्मना\n",
    "08018051c": "कर्तव्यं न प्रजानाति मोहितः परमाहवे\n",
    "08018052a": "तमब्रवीत्ततो यन्ता कच्चित्क्षेमं नु पार्षत\n",
    "08018052c": "ईदृशं व्यसनं युद्धे न ते दृष्टं कदाचन\n",
    "08018053a": "दैवयोगात्तु ते बाणा नातरन्मर्मभेदिनः\n",
    "08018053c": "प्रेषिता द्विजमुख्येन मर्माण्युद्दिश्य सर्वशः\n",
    "08018054a": "व्यावर्तये तत्र रथं नदीवेगमिवार्णवात्\n",
    "08018054c": "अवध्यं ब्राह्मणं मन्ये येन ते विक्रमो हतः\n",
    "08018055a": "धृष्टद्युम्नस्ततो राजञ्शनकैरब्रवीद्वचः\n",
    "08018055c": "मुह्यते मे मनस्तात गात्रे स्वेदश्च जायते\n",
    "08018056a": "वेपथुं च शरीरे मे रोमहर्षं च पश्य वै\n",
    "08018056c": "वर्जयन्ब्राह्मणं युद्धे शनैर्याहि यतोऽच्युतः\n",
    "08018057a": "अर्जुनं भीमसेनं वा समरे प्राप्य सारथे\n",
    "08018057c": "क्षेममद्य भवेद्यन्तरिति मे नैष्ठिकी मतिः\n",
    "08018058a": "ततः प्रायान्महाराज सारथिस्त्वरयन्हयान्\n",
    "08018058c": "यतो भीमो महेष्वासो युयुधे तव सैनिकैः\n",
    "08018059a": "प्रद्रुतं तु रथं दृष्ट्वा धृष्टद्युम्नस्य मारिष\n",
    "08018059c": "किरञ्शरशतान्येव गौतमोऽनुययौ तदा\n",
    "08018060a": "शङ्खं च पूरयामास मुहुर्मुहुररिंदमः\n",
    "08018060c": "पार्षतं प्राद्रवद्यन्तं महेन्द्र इव शम्बरम्\n",
    "08018061a": "शिखण्डिनं तु समरे भीष्ममृत्युं दुरासदम्\n",
    "08018061c": "हार्दिक्यो वारयामास स्मयन्निव मुहुर्मुहुः\n",
    "08018062a": "शिखण्डी च समासाद्य हृदिकानां महारथम्\n",
    "08018062c": "पञ्चभिर्निशितैर्भल्लैर्जत्रुदेशे समार्दयत्\n",
    "08018063a": "कृतवर्मा तु संक्रुद्धो भित्त्वा षष्टिभिराशुगैः\n",
    "08018063c": "धनुरेकेन चिच्छेद हसन्राजन्महारथः\n",
    "08018064a": "अथान्यद्धनुरादाय द्रुपदस्यात्मजो बली\n",
    "08018064c": "तिष्ठ तिष्ठेति संक्रुद्धो हार्दिक्यं प्रत्यभाषत\n",
    "08018065a": "ततोऽस्य नवतिं बाणान्रुक्मपुङ्खान्सुतेजनान्\n",
    "08018065c": "प्रेषयामास राजेन्द्र तेऽस्याभ्रश्यन्त वर्मणः\n",
    "08018066a": "वितथांस्तान्समालक्ष्य पतितांश्च महीतले\n",
    "08018066c": "क्षुरप्रेण सुतीक्ष्णेन कार्मुकं चिच्छिदे बली\n",
    "08018067a": "अथैनं छिन्नधन्वानं भग्नशृङ्गमिवर्षभम्\n",
    "08018067c": "अशीत्या मार्गणैः क्रुद्धो बाह्वोरुरसि चार्दयत्\n",
    "08018068a": "कृतवर्मा तु संक्रुद्धो मार्गणैः कृतविक्षतः\n",
    "08018068c": "धनुरन्यत्समादाय समार्गणगणं प्रभो\n",
    "08018068e": "शिखण्डिनं बाणवरैः स्कन्धदेशेऽभ्यताडयत्\n",
    "08018069a": "स्कन्धदेशे स्थितैर्बाणैः शिखण्डी च रराज ह\n",
    "08018069c": "शाखाप्रतानैर्विमलैः सुमहान्स यथा द्रुमः\n",
    "08018070a": "तावन्योन्यं भृशं विद्ध्वा रुधिरेण समुक्षितौ\n",
    "08018070c": "अन्योन्यशृङ्गाभिहतौ रेजतुर्वृषभाविव\n",
    "08018071a": "अन्योन्यस्य वधे यत्नं कुर्वाणौ तौ महारथौ\n",
    "08018071c": "रथाभ्यां चेरतुस्तत्र मण्डलानि सहस्रशः\n",
    "08018072a": "कृतवर्मा महाराज पार्षतं निशितैः शरैः\n",
    "08018072c": "रणे विव्याध सप्तत्या स्वर्णपुङ्खैः शिलाशितैः\n",
    "08018073a": "ततोऽस्य समरे बाणं भोजः प्रहरतां वरः\n",
    "08018073c": "जीवितान्तकरं घोरं व्यसृजत्त्वरयान्वितः\n",
    "08018074a": "स तेनाभिहतो राजन्मूर्छामाशु समाविशत्\n",
    "08018074c": "ध्वजयष्टिं च सहसा शिश्रिये कश्मलावृतः\n",
    "08018075a": "अपोवाह रणात्तं तु सारथी रथिनां वरम्\n",
    "08018075c": "हार्दिक्यशरसंतप्तं निःश्वसन्तं पुनः पुनः\n",
    "08018076a": "पराजिते ततः शूरे द्रुपदस्य सुते प्रभो\n",
    "08018076c": "प्राद्रवत्पाण्डवी सेना वध्यमाना समन्ततः\n",
    "08019001": "संजय उवाच\n",
    "08019001a": "श्वेताश्वोऽपि महाराज व्यधमत्तावकं बलम्\n",
    "08019001c": "यथा वायुः समासाद्य तूलराशिं समन्ततः\n",
    "08019002a": "प्रत्युद्ययुस्त्रिगर्तास्तं शिबयः कौरवैः सह\n",
    "08019002c": "शाल्वाः संशप्तकाश्चैव नारायणबलं च यत्\n",
    "08019003a": "सत्यसेनः सत्यकीर्तिर्मित्रदेवः श्रुतंजयः\n",
    "08019003c": "सौश्रुतिश्चित्रसेनश्च मित्रवर्मा च भारत\n",
    "08019004a": "त्रिगर्तराजः समरे भ्रातृभिः परिवारितः\n",
    "08019004c": "पुत्रैश्चैव महेष्वासैर्नानाशस्त्रधरैर्युधि\n",
    "08019005a": "ते सृजन्तः शरव्रातान्किरन्तोऽर्जुनमाहवे\n",
    "08019005c": "अभ्यद्रवन्त समरे वार्योघा इव सागरम्\n",
    "08019006a": "ते त्वर्जुनं समासाद्य योधाः शतसहस्रशः\n",
    "08019006c": "अगच्छन्विलयं सर्वे तार्क्ष्यं दृष्ट्वेव पन्नगाः\n",
    "08019007a": "ते वध्यमानाः समरे नाजहुः पाण्डवं तदा\n",
    "08019007c": "दह्यमाना यथा राजञ्शलभा इव पावकम्\n",
    "08019008a": "सत्यसेनस्त्रिभिर्बाणैर्विव्याध युधि पाण्डवम्\n",
    "08019008c": "मित्रदेवस्त्रिषष्ट्या च चन्द्रदेवश्च सप्तभिः\n",
    "08019009a": "मित्रवर्मा त्रिसप्तत्या सौश्रुतिश्चापि पञ्चभिः\n",
    "08019009c": "शत्रुंजयश्च विंशत्या सुशर्मा नवभिः शरैः\n",
    "08019010a": "शत्रुंजयं च राजानं हत्वा तत्र शिलाशितैः\n",
    "08019010c": "सौश्रुतेः सशिरस्त्राणं शिरः कायादपाहरत्\n",
    "08019010e": "त्वरितश्चन्द्रदेवं च शरैर्निन्ये यमक्षयम्\n",
    "08019011a": "अथेतरान्महाराज यतमानान्महारथान्\n",
    "08019011c": "पञ्चभिः पञ्चभिर्बाणैरेकैकं प्रत्यवारयत्\n",
    "08019012a": "सत्यसेनस्तु संक्रुद्धस्तोमरं व्यसृजन्महत्\n",
    "08019012c": "समुद्दिश्य रणे कृष्णं सिंहनादं ननाद च\n",
    "08019013a": "स निर्भिद्य भुजं सव्यं माधवस्य महात्मनः\n",
    "08019013c": "अयस्मयो महाचण्डो जगाम धरणीं तदा\n",
    "08019014a": "माधवस्य तु विद्धस्य तोमरेण महारणे\n",
    "08019014c": "प्रतोदः प्रापतद्धस्ताद्रश्मयश्च विशां पते\n",
    "08019015a": "स प्रतोदं पुनर्गृह्य रश्मींश्चैव महायशाः\n",
    "08019015c": "वाहयामास तानश्वान्सत्यसेनरथं प्रति\n",
    "08019016a": "विष्वक्सेनं तु निर्भिन्नं प्रेक्ष्य पार्थो धनंजयः\n",
    "08019016c": "सत्यसेनं शरैस्तीक्ष्णैर्दारयित्वा महाबलः\n",
    "08019017a": "ततः सुनिशितैर्बाणै राज्ञस्तस्य महच्छिरः\n",
    "08019017c": "कुण्डलोपचितं कायाच्चकर्त पृतनान्तरे\n",
    "08019018a": "तं निहत्य शितैर्बाणैर्मित्रवर्माणमाक्षिपत्\n",
    "08019018c": "वत्सदन्तेन तीक्ष्णेन सारथिं चास्य मारिष\n",
    "08019019a": "ततः शरशतैर्भूयः संशप्तकगणान्वशी\n",
    "08019019c": "पातयामास संक्रुद्धः शतशोऽथ सहस्रशः\n",
    "08019020a": "ततो रजतपुङ्खेन राज्ञः शीर्षं महात्मनः\n",
    "08019020c": "मित्रदेवस्य चिच्छेद क्षुरप्रेण महायशाः\n",
    "08019020e": "सुशर्माणं च संक्रुद्धो जत्रुदेशे समार्दयत्\n",
    "08019021a": "ततः संशप्तकाः सर्वे परिवार्य धनंजयम्\n",
    "08019021c": "शस्त्रौघैर्ममृदुः क्रुद्धा नादयन्तो दिशो दश\n",
    "08019022a": "अभ्यर्दितस्तु तैर्जिष्णुः शक्रतुल्यपराक्रमः\n",
    "08019022c": "ऐन्द्रमस्त्रममेयात्मा प्रादुश्चक्रे महारथः\n",
    "08019022e": "ततः शरसहस्राणि प्रादुरासन्विशां पते\n",
    "08019023a": "ध्वजानां छिद्यमानानां कार्मुकाणां च संयुगे\n",
    "08019023c": "रथानां सपताकानां तूणीराणां शरैः सह\n",
    "08019024a": "अक्षाणामथ योक्त्राणां चक्राणां रश्मिभिः सह\n",
    "08019024c": "कूबराणां वरूथानां पृषत्कानां च संयुगे\n",
    "08019025a": "अश्मनां पततां चैव प्रासानामृष्टिभिः सह\n",
    "08019025c": "गदानां परिघाणां च शक्तीनां तोमरैः सह\n",
    "08019026a": "शतघ्नीनां सचक्राणां भुजानामूरुभिः सह\n",
    "08019026c": "कण्ठसूत्राङ्गदानां च केयूराणां च मारिष\n",
    "08019027a": "हाराणामथ निष्काणां तनुत्राणां च भारत\n",
    "08019027c": "छत्राणां व्यजनानां च शिरसां मुकुटैः सह\n",
    "08019027e": "अश्रूयत महाञ्शब्दस्तत्र तत्र विशां पते\n",
    "08019028a": "सकुण्डलानि स्वक्षीणि पूर्णचन्द्रनिभानि च\n",
    "08019028c": "शिरांस्युर्व्यामदृश्यन्त तारागण इवाम्बरे\n",
    "08019029a": "सुस्रग्वीणि सुवासांसि चन्दनेनोक्षितानि च\n",
    "08019029c": "शरीराणि व्यदृश्यन्त हतानां च महीतले\n",
    "08019029e": "गन्धर्वनगराकारं घोरमायोधनं तदा\n",
    "08019030a": "निहतै राजपुत्रैश्च क्षत्रियैश्च महाबलैः\n",
    "08019030c": "हस्तिभिः पतितैश्चैव तुरगैश्चाभवन्मही\n",
    "08019030e": "अगम्यमार्गा समरे विशीर्णैरिव पर्वतैः\n",
    "08019031a": "नासीच्चक्रपथश्चैव पाण्डवस्य महात्मनः\n",
    "08019031c": "निघ्नतः शात्रवान्भल्लैर्हस्त्यश्वं चामितं महत्\n",
    "08019032a": "आ तुम्बादवसीदन्ति रथचक्राणि मारिष\n",
    "08019032c": "रणे विचरतस्तस्य तस्मिँल्लोहितकर्दमे\n",
    "08019033a": "सीदमानानि चक्राणि समूहुस्तुरगा भृशम्\n",
    "08019033c": "श्रमेण महता युक्ता मनोमारुतरंहसः\n",
    "08019034a": "वध्यमानं तु तत्सैन्यं पाण्डुपुत्रेण धन्विना\n",
    "08019034c": "प्रायशो विमुखं सर्वं नावतिष्ठत संयुगे\n",
    "08019035a": "ताञ्जित्वा समरे जिष्णुः संशप्तकगणान्बहून्\n",
    "08019035c": "रराज स महाराज विधूमोऽग्निरिव ज्वलन्\n",
    "08019036a": "युधिष्ठिरं महाराज विसृजन्तं शरान्बहून्\n",
    "08019036c": "स्वयं दुर्योधनो राजा प्रत्यगृह्णादभीतवत्\n",
    "08019037a": "तमापतन्तं सहसा तव पुत्रं महाबलम्\n",
    "08019037c": "धर्मराजो द्रुतं विद्ध्वा तिष्ठ तिष्ठेति चाब्रवीत्\n",
    "08019038a": "स च तं प्रतिविव्याध नवभिर्निशितैः शरैः\n",
    "08019038c": "सारथिं चास्य भल्लेन भृशं क्रुद्धोऽभ्यताडयत्\n",
    "08019039a": "ततो युधिष्ठिरो राजा हेमपुङ्खाञ्शिलीमुखान्\n",
    "08019039c": "दुर्योधनाय चिक्षेप त्रयोदश शिलाशितान्\n",
    "08019040a": "चतुर्भिश्चतुरो वाहांस्तस्य हत्वा महारथः\n",
    "08019040c": "पञ्चमेन शिरः कायात्सारथेस्तु समाक्षिपत्\n",
    "08019041a": "षष्ठेन च ध्वजं राज्ञः सप्तमेन च कार्मुकम्\n",
    "08019041c": "अष्टमेन तथा खड्गं पातयामास भूतले\n",
    "08019041e": "पञ्चभिर्नृपतिं चापि धर्मराजोऽर्दयद्भृशम्\n",
    "08019042a": "हताश्वात्तु रथात्तस्मादवप्लुत्य सुतस्तव\n",
    "08019042c": "उत्तमं व्यसनं प्राप्तो भूमावेव व्यतिष्ठत\n",
    "08019043a": "तं तु कृच्छ्रगतं दृष्ट्वा कर्णद्रौणिकृपादयः\n",
    "08019043c": "अभ्यवर्तन्त सहिताः परीप्सन्तो नराधिपम्\n",
    "08019044a": "अथ पाण्डुसुताः सर्वे परिवार्य युधिष्ठिरम्\n",
    "08019044c": "अभ्ययुः समरे राजंस्ततो युद्धमवर्तत\n",
    "08019045a": "अथ तूर्यसहस्राणि प्रावाद्यन्त महामृधे\n",
    "08019045c": "क्ष्वेडाः किलकिलाशब्दाः प्रादुरासन्महीपते\n",
    "08019045e": "यदभ्यगच्छन्समरे पाञ्चालाः कौरवैः सह\n",
    "08019046a": "नरा नरैः समाजग्मुर्वारणा वरवारणैः\n",
    "08019046c": "रथाश्च रथिभिः सार्धं हयाश्च हयसादिभिः\n",
    "08019047a": "द्वंद्वान्यासन्महाराज प्रेक्षणीयानि संयुगे\n",
    "08019047c": "विस्मापनान्यचिन्त्यानि शस्त्रवन्त्युत्तमानि च\n",
    "08019048a": "अयुध्यन्त महावेगाः परस्परवधैषिणः\n",
    "08019048c": "अन्योन्यं समरे जघ्नुर्योधव्रतमनुष्ठिताः\n",
    "08019048e": "न हि ते समरं चक्रुः पृष्ठतो वै कथंचन\n",
    "08019049a": "मुहूर्तमेव तद्युद्धमासीन्मधुरदर्शनम्\n",
    "08019049c": "तत उन्मत्तवद्राजन्निर्मर्यादमवर्तत\n",
    "08019050a": "रथी नागं समासाद्य विचरन्रणमूर्धनि\n",
    "08019050c": "प्रेषयामास कालाय शरैः संनतपर्वभिः\n",
    "08019051a": "नागा हयान्समासाद्य विक्षिपन्तो बहूनथ\n",
    "08019051c": "द्रावयामासुरत्युग्रास्तत्र तत्र तदा तदा\n",
    "08019052a": "विद्राव्य च बहूनश्वान्नागा राजन्बलोत्कटाः\n",
    "08019052c": "विषाणैश्चापरे जघ्नुर्ममृदुश्चापरे भृशम्\n",
    "08019053a": "साश्वारोहांश्च तुरगान्विषाणैर्बिभिदू रणे\n",
    "08019053c": "अपरांश्चिक्षिपुर्वेगात्प्रगृह्यातिबलास्तथा\n",
    "08019054a": "पादातैराहता नागा विवरेषु समन्ततः\n",
    "08019054c": "चक्रुरार्तस्वरं घोरं व्यद्रवन्त दिशो दश\n",
    "08019055a": "पदातीनां तु सहसा प्रद्रुतानां महामृधे\n",
    "08019055c": "उत्सृज्याभरणं तूर्णमवप्लुत्य रणाजिरे\n",
    "08019056a": "निमित्तं मन्यमानास्तु परिणम्य महागजाः\n",
    "08019056c": "जगृहुर्बिभिदुश्चैव चित्राण्याभरणानि च\n",
    "08019057a": "प्रतिमानेषु कुम्भेषु दन्तवेष्टेषु चापरे\n",
    "08019057c": "निगृहीता भृशं नागाः प्रासतोमरशक्तिभिः\n",
    "08019058a": "निगृह्य च गदाः केचित्पार्श्वस्थैर्भृशदारुणैः\n",
    "08019058c": "रथाश्वसादिभिस्तत्र संभिन्ना न्यपतन्भुवि\n",
    "08019059a": "सरथं सादिनं तत्र अपरे तु महागजाः\n",
    "08019059c": "भूमावमृद्नन्वेगेन सवर्माणं पताकिनम्\n",
    "08019060a": "रथं नागाः समासाद्य धुरि गृह्य च मारिष\n",
    "08019060c": "व्याक्षिपन्सहसा तत्र घोररूपे महामृधे\n",
    "08019061a": "नाराचैर्निहतश्चापि निपपात महागजः\n",
    "08019061c": "पर्वतस्येव शिखरं वज्रभग्नं महीतले\n",
    "08019062a": "योधा योधान्समासाद्य मुष्टिभिर्व्यहनन्युधि\n",
    "08019062c": "केशेष्वन्योन्यमाक्षिप्य चिच्छिदुर्बिभिदुः सह\n",
    "08019063a": "उद्यम्य च भुजावन्यो निक्षिप्य च महीतले\n",
    "08019063c": "पदा चोरः समाक्रम्य स्फुरतो व्यहनच्छिरः\n",
    "08019064a": "मृतमन्यो महाराज पद्भ्यां ताडितवांस्तदा\n",
    "08019064c": "जीवतश्च तथैवान्यः शस्त्रं काये न्यमज्जयत्\n",
    "08019065a": "मुष्टियुद्धं महच्चासीद्योधानां तत्र भारत\n",
    "08019065c": "तथा केशग्रहश्चोग्रो बाहुयुद्धं च केवलम्\n",
    "08019066a": "समासक्तस्य चान्येन अविज्ञातस्तथापरः\n",
    "08019066c": "जहार समरे प्राणान्नानाशस्त्रैरनेकधा\n",
    "08019067a": "संसक्तेषु च योधेषु वर्तमाने च संकुले\n",
    "08019067c": "कबन्धान्युत्थितानि स्म शतशोऽथ सहस्रशः\n",
    "08019068a": "लोहितैः सिच्यमानानि शस्त्राणि कवचानि च\n",
    "08019068c": "महारङ्गानुरक्तानि वस्त्राणीव चकाशिरे\n",
    "08019069a": "एवमेतन्महायुद्धं दारुणं भृशसंकुलम्\n",
    "08019069c": "उन्मत्तरङ्गप्रतिमं शब्देनापूरयज्जगत्\n",
    "08019070a": "नैव स्वे न परे राजन्विज्ञायन्ते शरातुराः\n",
    "08019070c": "योद्धव्यमिति युध्यन्ते राजानो जयगृद्धिनः\n",
    "08019071a": "स्वान्स्वे जघ्नुर्महाराज परांश्चैव समागतान्\n",
    "08019071c": "उभयोः सेनयोर्वीरैर्व्याकुलं समपद्यत\n",
    "08019072a": "रथैर्भग्नैर्महाराज वारणैश्च निपातितैः\n",
    "08019072c": "हयैश्च पतितैस्तत्र नरैश्च विनिपातितैः\n",
    "08019073a": "अगम्यरूपा पृथिवी मांसशोणितकर्दमा\n",
    "08019073c": "क्षणेनासीन्महाराज क्षतजौघप्रवर्तिनी\n",
    "08019074a": "पाञ्चालानवधीत्कर्णस्त्रिगर्तांश्च धनंजयः\n",
    "08019074c": "भीमसेनः कुरून्राजन्हस्त्यनीकं च सर्वशः\n",
    "08019075a": "एवमेष क्षयो वृत्तः कुरुपाण्डवसेनयोः\n",
    "08019075c": "अपराह्णे महाराज काङ्क्षन्त्योर्विपुलं जयम्\n",
    "08020001": "धृतराष्ट्र उवाच\n",
    "08020001a": "अतितीव्राणि दुःखानि दुःसहानि बहूनि च\n",
    "08020001c": "तवाहं संजयाश्रौषं पुत्राणां मम संक्षयम्\n",
    "08020002a": "तथा तु मे कथयसे यथा युद्धं तु वर्तते\n",
    "08020002c": "न सन्ति सूत कौरव्या इति मे नैष्ठिकी मतिः\n",
    "08020003a": "दुर्योधनस्तु विरथः कृतस्तत्र महारणे\n",
    "08020003c": "धर्मपुत्रः कथं चक्रे तस्मिन्वा नृपतिः कथम्\n",
    "08020004a": "अपराह्णे कथं युद्धमभवल्लोमहर्षणम्\n",
    "08020004c": "तन्ममाचक्ष्व तत्त्वेन कुशलो ह्यसि संजय\n",
    "08020005": "संजय उवाच\n",
    "08020005a": "संसक्तेषु च सैन्येषु युध्यमानेषु भागशः\n",
    "08020005c": "रथमन्यं समास्थाय पुत्रस्तव विशां पते\n",
    "08020006a": "क्रोधेन महताविष्टः सविषो भुजगो यथा\n",
    "08020006c": "दुर्योधनस्तु दृष्ट्वा वै धर्मराजं युधिष्ठिरम्\n",
    "08020006e": "उवाच सूत त्वरितं याहि याहीति भारत\n",
    "08020007a": "अत्र मां प्रापय क्षिप्रं सारथे यत्र पाण्डवः\n",
    "08020007c": "ध्रियमाणेन छत्रेण राजा राजति दंशितः\n",
    "08020008a": "स सूतश्चोदितो राज्ञा राज्ञः स्यन्दनमुत्तमम्\n",
    "08020008c": "युधिष्ठिरस्याभिमुखं प्रेषयामास संयुगे\n",
    "08020009a": "ततो युधिष्ठिरः क्रुद्धः प्रमत्त इव सद्गवः\n",
    "08020009c": "सारथिं चोदयामास याहि यत्र सुयोधनः\n",
    "08020010a": "तौ समाजग्मतुर्वीरौ भ्रातरौ रथसत्तमौ\n",
    "08020010c": "समेत्य च महावीर्यौ संनद्धौ युद्धदुर्मदौ\n",
    "08020010e": "ततक्षतुर्महेष्वासौ शरैरन्योन्यमाहवे\n",
    "08020011a": "ततो दुर्योधनो राजा धर्मशीलस्य मारिष\n",
    "08020011c": "शिलाशितेन भल्लेन धनुश्चिच्छेद संयुगे\n",
    "08020011e": "तं नामृष्यत संक्रुद्धो व्यवसायं युधिष्ठिरः\n",
    "08020012a": "अपविध्य धनुश्छिन्नं क्रोधसंरक्तलोचनः\n",
    "08020012c": "अन्यत्कार्मुकमादाय धर्मपुत्रश्चमूमुखे\n",
    "08020013a": "दुर्योधनस्य चिच्छेद ध्वजं कार्मुकमेव च\n",
    "08020013c": "अथान्यद्धनुरादाय प्रत्यविध्यत पाण्डवम्\n",
    "08020014a": "तावन्योन्यं सुसंरब्धौ शरवर्षाण्यमुञ्चताम्\n",
    "08020014c": "सिंहाविव सुसंक्रुद्धौ परस्परजिगीषया\n",
    "08020015a": "अन्योन्यं जघ्नतुश्चैव नर्दमानौ वृषाविव\n",
    "08020015c": "अन्योन्यं प्रेक्षमाणौ च चेरतुस्तौ महारथौ\n",
    "08020016a": "ततः पूर्णायतोत्सृष्टैरन्योन्यं सुकृतव्रणौ\n",
    "08020016c": "विरेजतुर्महाराज पुष्पिताविव किंशुकौ\n",
    "08020017a": "ततो राजन्प्रतिभयान्सिंहनादान्मुहुर्मुहुः\n",
    "08020017c": "तलयोश्च तथा शब्दान्धनुषोश्च महाहवे\n",
    "08020018a": "शङ्खशब्दरवांश्चैव चक्रतुस्तौ रथोत्तमौ\n",
    "08020018c": "अन्योन्यं च महाराज पीडयां चक्रतुर्भृशम्\n",
    "08020019a": "ततो युधिष्ठिरो राजा तव पुत्रं त्रिभिः शरैः\n",
    "08020019c": "आजघानोरसि क्रुद्धो वज्रवेगो दुरासदः\n",
    "08020020a": "प्रतिविव्याध तं तूर्णं तव पुत्रो महीपतिम्\n",
    "08020020c": "पञ्चभिर्निशितैर्बाणैर्हेमपुङ्खैः शिलाशितैः\n",
    "08020021a": "ततो दुर्योधनो राजा शक्तिं चिक्षेप भारत\n",
    "08020021c": "सर्वपारशवीं तीक्ष्णां महोल्काप्रतिमां तदा\n",
    "08020022a": "तामापतन्तीं सहसा धर्मराजः शिलाशितैः\n",
    "08020022c": "त्रिभिश्चिच्छेद सहसा तं च विव्याध सप्तभिः\n",
    "08020023a": "निपपात ततः साथ हेमदण्डा महाघना\n",
    "08020023c": "निपतन्ती महोल्केव व्यराजच्छिखिसंनिभा\n",
    "08020024a": "शक्तिं विनिहतां दृष्ट्वा पुत्रस्तव विशां पते\n",
    "08020024c": "नवभिर्निशितैर्भल्लैर्निजघान युधिष्ठिरम्\n",
    "08020025a": "सोऽतिविद्धो बलवतामग्रणीः शत्रुतापनः\n",
    "08020025c": "दुर्योधनं समुद्दिश्य बाणं जग्राह सत्वरः\n",
    "08020026a": "समाधत्त च तं बाणं धनुष्युग्रं महाबलः\n",
    "08020026c": "चिक्षेप च ततो राजा राज्ञः क्रुद्धः पराक्रमी\n",
    "08020027a": "स तु बाणः समासाद्य तव पुत्रं महारथम्\n",
    "08020027c": "व्यमोहयत राजानं धरणीं च जगाम ह\n",
    "08020028a": "ततो दुर्योधनः क्रुद्धो गदामुद्यम्य वेगितः\n",
    "08020028c": "विधित्सुः कलहस्यान्तमभिदुद्राव पाण्डवम्\n",
    "08020029a": "तमालक्ष्योद्यतगदं दण्डहस्तमिवान्तकम्\n",
    "08020029c": "धर्मराजो महाशक्तिं प्राहिणोत्तव सूनवे\n",
    "08020029e": "दीप्यमानां महावेगां महोल्कां ज्वलितामिव\n",
    "08020030a": "रथस्थः स तया विद्धो वर्म भित्त्वा महाहवे\n",
    "08020030c": "भृशं संविग्नहृदयः पपात च मुमोह च\n",
    "08020031a": "ततस्त्वरितमागत्य कृतवर्मा तवात्मजम्\n",
    "08020031c": "प्रत्यपद्यत राजानं मग्नं वै व्यसनार्णवे\n",
    "08020032a": "भीमोऽपि महतीं गृह्य गदां हेमपरिष्कृताम्\n",
    "08020032c": "अभिदुद्राव वेगेन कृतवर्माणमाहवे\n",
    "08020032e": "एवं तदभवद्युद्धं त्वदीयानां परैः सह\n",
    "08021001": "संजय उवाच\n",
    "08021001a": "ततः कर्णं पुरस्कृत्य त्वदीया युद्धदुर्मदाः\n",
    "08021001c": "पुनरावृत्य संग्रामं चक्रुर्देवासुरोपमम्\n",
    "08021002a": "द्विरदरथनराश्वशङ्खशब्दैः; परिहृषिता विविधैश्च शस्त्रपातैः\n",
    "08021002c": "द्विरदरथपदातिसार्थवाहाः; परिपतिताभिमुखाः प्रजह्रिरे ते\n",
    "08021003a": "शरपरशुवरासिपट्टिशै;रिषुभिरनेकविधैश्च सादिताः\n",
    "08021003c": "द्विरदरथहया महाहवे; वरपुरुषैः पुरुषाश्च वाहनैः\n",
    "08021004a": "कमलदिनकरेन्दुसंनिभैः; सितदशनैः सुमुखाक्षिनासिकैः\n",
    "08021004c": "रुचिरमुकुटकुण्डलैर्मही; पुरुषशिरोभिरवस्तृता बभौ\n",
    "08021005a": "परिघमुसलशक्तितोमरै;र्नखरभुशुण्डिगदाशतैर्द्रुताः\n",
    "08021005c": "द्विरदनरहयाः सहस्रशो; रुधिरनदीप्रवहास्तदाभवन्\n",
    "08021006a": "प्रहतनररथाश्वकुञ्जरं; प्रतिभयदर्शनमुल्बणं तदा\n",
    "08021006c": "तदहितनिहतं बभौ बलं; पितृपतिराष्ट्रमिव प्रजाक्षये\n",
    "08021007a": "अथ तव नरदेव सैनिका;स्तव च सुताः सुरसूनुसंनिभाः\n",
    "08021007c": "अमितबलपुरःसरा रणे; कुरुवृषभाः शिनिपुत्रमभ्ययुः\n",
    "08021008a": "तदतिरुचिरभीममाबभौ; पुरुषवराश्वरथद्विपाकुलम्\n",
    "08021008c": "लवणजलसमुद्धतस्वनं; बलममरासुरसैन्यसंनिभम्\n",
    "08021009a": "सुरपतिसमविक्रमस्तत;स्त्रिदशवरावरजोपमं युधि\n",
    "08021009c": "दिनकरकिरणप्रभैः पृषत्कै; रवितनयोऽभ्यहनच्छिनिप्रवीरम्\n",
    "08021010a": "तमपि सरथवाजिसारथिं; शिनिवृषभो विविधैः शरैस्त्वरन्\n",
    "08021010c": "भुजगविषसमप्रभै रणे; पुरुषवरं समवास्तृणोत्तदा\n",
    "08021011a": "शिनिवृषभशरप्रपीडितं; तव सुहृदो वसुषेणमभ्ययुः\n",
    "08021011c": "त्वरितमतिरथा रथर्षभं; द्विरदरथाश्वपदातिभिः सह\n",
    "08021012a": "तमुदधिनिभमाद्रवद्बली; त्वरिततरैः समभिद्रुतं परैः\n",
    "08021012c": "द्रुपदसुतसखस्तदाकरो;त्पुरुषरथाश्वगजक्षयं महत्\n",
    "08021013a": "अथ पुरुषवरौ कृताह्निकौ; भवमभिपूज्य यथाविधि प्रभुम्\n",
    "08021013c": "अरिवधकृतनिश्चयौ द्रुतं; तव बलमर्जुनकेशवौ सृतौ\n",
    "08021014a": "जलदनिनदनिस्वनं रथं; पवनविधूतपताककेतनम्\n",
    "08021014c": "सितहयमुपयान्तमन्तिकं; हृतमनसो ददृशुस्तदारयः\n",
    "08021015a": "अथ विस्फार्य गाण्डीवं रणे नृत्यन्निवार्जुनः\n",
    "08021015c": "शरसंबाधमकरोत्खं दिशः प्रदिशस्तथा\n",
    "08021016a": "रथान्विमानप्रतिमान्सज्जयन्त्रायुधध्वजान्\n",
    "08021016c": "ससारथींस्तदा बाणैरभ्राणीवानिलोऽवधीत्\n",
    "08021017a": "गजान्गजप्रयन्तॄंश्च वैजयन्त्यायुधध्वजान्\n",
    "08021017c": "सादिनोऽश्वांश्च पत्तींश्च शरैर्निन्ये यमक्षयम्\n",
    "08021018a": "तमन्तकमिव क्रुद्धमनिवार्यं महारथम्\n",
    "08021018c": "दुर्योधनोऽभ्ययादेको निघ्नन्बाणैः पृथग्विधैः\n",
    "08021019a": "तस्यार्जुनो धनुः सूतं केतुमश्वांश्च सायकैः\n",
    "08021019c": "हत्वा सप्तभिरेकैकं छत्रं चिच्छेद पत्रिणा\n",
    "08021020a": "नवमं च समासाद्य व्यसृजत्प्रतिघातिनम्\n",
    "08021020c": "दुर्योधनायेषुवरं तं द्रौणिः सप्तधाच्छिनत्\n",
    "08021021a": "ततो द्रौणेर्धनुश्छित्त्वा हत्वा चाश्ववराञ्शरैः\n",
    "08021021c": "कृपस्यापि तथात्युग्रं धनुश्चिच्छेद पाण्डवः\n",
    "08021022a": "हार्दिक्यस्य धनुश्छित्त्वा ध्वजं चाश्वं तथावधीत्\n",
    "08021022c": "दुःशासनस्येषुवरं छित्त्वा राधेयमभ्ययात्\n",
    "08021023a": "अथ सात्यकिमुत्सृज्य त्वरन्कर्णोऽर्जुनं त्रिभिः\n",
    "08021023c": "विद्ध्वा विव्याध विंशत्या कृष्णं पार्थं पुनस्त्रिभिः\n",
    "08021024a": "अथ सात्यकिरागत्य कर्णं विद्ध्वा शितैः शरैः\n",
    "08021024c": "नवत्या नवभिश्चोग्रैः शतेन पुनरार्दयत्\n",
    "08021025a": "ततः प्रवीराः पाण्डूनां सर्वे कर्णमपीडयन्\n",
    "08021025c": "युधामन्युः शिखण्डी च द्रौपदेयाः प्रभद्रकाः\n",
    "08021026a": "उत्तमौजा युयुत्सुश्च यमौ पार्षत एव च\n",
    "08021026c": "चेदिकारूषमत्स्यानां केकयानां च यद्बलम्\n",
    "08021026e": "चेकितानश्च बलवान्धर्मराजश्च सुव्रतः\n",
    "08021027a": "एते रथाश्वद्विरदैः पत्तिभिश्चोग्रविक्रमैः\n",
    "08021027c": "परिवार्य रणे कर्णं नानाशस्त्रैरवाकिरन्\n",
    "08021027e": "भाषन्तो वाग्भिरुग्राभिः सर्वे कर्णवधे वृताः\n",
    "08021028a": "तां शस्त्रवृष्टिं बहुधा छित्त्वा कर्णः शितैः शरैः\n",
    "08021028c": "अपोवाह स्म तान्सर्वान्द्रुमान्भङ्क्त्वेव मारुतः\n",
    "08021029a": "रथिनः समहामात्रान्गजानश्वान्ससादिनः\n",
    "08021029c": "शरव्रातांश्च संक्रुद्धो निघ्नन्कर्णो व्यदृश्यत\n",
    "08021030a": "तद्वध्यमानं पाण्डूनां बलं कर्णास्त्रतेजसा\n",
    "08021030c": "विशस्त्रक्षतदेहं च प्राय आसीत्पराङ्मुखम्\n",
    "08021031a": "अथ कर्णास्त्रमस्त्रेण प्रतिहत्यार्जुनः स्वयम्\n",
    "08021031c": "दिशः खं चैव भूमिं च प्रावृणोच्छरवृष्टिभिः\n",
    "08021032a": "मुसलानीव निष्पेतुः परिघा इव चेषवः\n",
    "08021032c": "शतघ्न्य इव चाप्यन्ये वज्राण्युग्राणि वापरे\n",
    "08021033a": "तैर्वध्यमानं तत्सैन्यं सपत्त्यश्वरथद्विपम्\n",
    "08021033c": "निमीलिताक्षमत्यर्थमुदभ्राम्यत्समन्ततः\n",
    "08021034a": "निष्कैवल्यं तदा युद्धं प्रापुरश्वनरद्विपाः\n",
    "08021034c": "वध्यमानाः शरैरन्ये तदा भीताः प्रदुद्रुवुः\n",
    "08021035a": "एवं तेषां तदा युद्धे संसक्तानां जयैषिणाम्\n",
    "08021035c": "गिरिमस्तं समासाद्य प्रत्यपद्यत भानुमान्\n",
    "08021036a": "तमसा च महाराज रजसा च विशेषतः\n",
    "08021036c": "न किंचित्प्रत्यपश्याम शुभं वा यदि वाशुभम्\n",
    "08021037a": "ते त्रसन्तो महेष्वासा रात्रियुद्धस्य भारत\n",
    "08021037c": "अपयानं ततश्चक्रुः सहिताः सर्ववाजिभिः\n",
    "08021038a": "कौरवेषु च यातेषु तदा राजन्दिनक्षये\n",
    "08021038c": "जयं सुमनसः प्राप्य पार्थाः स्वशिबिरं ययुः\n",
    "08021039a": "वादित्रशब्दैर्विविधैः सिंहनादैश्च नर्तितैः\n",
    "08021039c": "परानवहसन्तश्च स्तुवन्तश्चाच्युतार्जुनौ\n",
    "08021040a": "कृतेऽवहारे तैर्वीरैः सैनिकाः सर्व एव ते\n",
    "08021040c": "आशिषः पाण्डवेयेषु प्रायुज्यन्त नरेश्वराः\n",
    "08021041a": "ततः कृतेऽवहारे च प्रहृष्टाः कुरुपाण्डवाः\n",
    "08021041c": "निशायां शिबिरं गत्वा न्यविशन्त नरेश्वराः\n",
    "08021042a": "यक्षरक्षःपिशाचाश्च श्वापदानि च संघशः\n",
    "08021042c": "जग्मुरायोधनं घोरं रुद्रस्यानर्तनोपमम्\n",
    "08022001": "धृतराष्ट्र उवाच\n",
    "08022001a": "स्वेन च्छन्देन नः सर्वान्नावधीद्व्यक्तमर्जुनः\n",
    "08022001c": "न ह्यस्य समरे मुच्येतान्तकोऽप्याततायिनः\n",
    "08022002a": "पार्थो ह्येकोऽहरद्भद्रामेकश्चाग्निमतर्पयत्\n",
    "08022002c": "एकश्चेमां महीं जित्वा चक्रे बलिभृतो नृपान्\n",
    "08022003a": "एको निवातकवचानवधीद्दिव्यकार्मुकः\n",
    "08022003c": "एकः किरातरूपेण स्थितं शर्वमयोधयत्\n",
    "08022004a": "एकोऽभ्यरक्षद्भरतानेको भवमतोषयत्\n",
    "08022004c": "तेनैकेन जिताः सर्वे मदीया उग्रतेजसः\n",
    "08022004e": "ते न निन्द्याः प्रशस्याश्च यत्ते चक्रुर्ब्रवीहि तत्\n",
    "08022005": "संजय उवाच\n",
    "08022005a": "हतप्रहतविध्वस्ता विवर्मायुधवाहनाः\n",
    "08022005c": "दीनस्वरा दूयमाना मानिनः शत्रुभिर्जिताः\n",
    "08022006a": "शिबिरस्थाः पुनर्मन्त्रं मन्त्रयन्ति स्म कौरवाः\n",
    "08022006c": "भग्नदंष्ट्रा हतविषाः पदाक्रान्ता इवोरगाः\n",
    "08022007a": "तानब्रवीत्ततः कर्णः क्रुद्धः सर्प इव श्वसन्\n",
    "08022007c": "करं करेणाभिपीड्य प्रेक्षमाणस्तवात्मजम्\n",
    "08022008a": "यत्तो दृढश्च दक्षश्च धृतिमानर्जुनः सदा\n",
    "08022008c": "स बोधयति चाप्येनं प्राप्तकालमधोक्षजः\n",
    "08022009a": "सहसास्त्रविसर्गेण वयं तेनाद्य वञ्चिताः\n",
    "08022009c": "श्वस्त्वहं तस्य संकल्पं सर्वं हन्ता महीपते\n",
    "08022010a": "एवमुक्तस्तथेत्युक्त्वा सोऽनुजज्ञे नृपोत्तमान्\n",
    "08022010c": "सुखोषितास्ते रजनीं हृष्टा युद्धाय निर्ययुः\n",
    "08022011a": "तेऽपश्यन्विहितं व्यूहं धर्मराजेन दुर्जयम्\n",
    "08022011c": "प्रयत्नात्कुरुमुख्येन बृहस्पत्युशनोमतात्\n",
    "08022012a": "अथ प्रतीपकर्तारं सततं विजितात्मनाम्\n",
    "08022012c": "सस्मार वृषभस्कन्धं कर्णं दुर्योधनस्तदा\n",
    "08022013a": "पुरंदरसमं युद्धे मरुद्गणसमं बले\n",
    "08022013c": "कार्तवीर्यसमं वीर्ये कर्णं राज्ञोऽगमन्मनः\n",
    "08022013e": "सूतपुत्रं महेष्वासं बन्धुमात्ययिकेष्विव\n",
    "08022014": "धृतराष्ट्र उवाच\n",
    "08022014a": "यद्वोऽगमन्मनो मन्दाः कर्णं वैकर्तनं तदा\n",
    "08022014c": "अप्यद्राक्षत तं यूयं शीतार्ता इव भास्करम्\n",
    "08022015a": "कृतेऽवहारे सैन्यानां प्रवृत्ते च रणे पुनः\n",
    "08022015c": "कथं वैकर्तनः कर्णस्तत्रायुध्यत संजय\n",
    "08022015e": "कथं च पाण्डवाः सर्वे युयुधुस्तत्र सूतजम्\n",
    "08022016a": "कर्णो ह्येको महाबाहुर्हन्यात्पार्थान्ससोमकान्\n",
    "08022016c": "कर्णस्य भुजयोर्वीर्यं शक्रविष्णुसमं मतम्\n",
    "08022016e": "तथास्त्राणि सुघोराणि विक्रमश्च महात्मनः\n",
    "08022017a": "दुर्योधनं तदा दृष्ट्वा पाण्डवेन भृशार्दितम्\n",
    "08022017c": "पराक्रान्तान्पाण्डुसुतान्दृष्ट्वा चापि महाहवे\n",
    "08022018a": "कर्णमाश्रित्य संग्रामे दर्पो दुर्योधने पुनः\n",
    "08022018c": "जेतुमुत्सहते पार्थान्सपुत्रान्सहकेशवान्\n",
    "08022019a": "अहो बत महद्दुःखं यत्र पाण्डुसुतान्रणे\n",
    "08022019c": "नातरद्रभसः कर्णो दैवं नूनं परायणम्\n",
    "08022019e": "अहो द्यूतस्य निष्ठेयं घोरा संप्रति वर्तते\n",
    "08022020a": "अहो दुःखानि तीव्राणि दुर्योधनकृतान्यहम्\n",
    "08022020c": "सहिष्यामि सुघोराणि शल्यभूतानि संजय\n",
    "08022021a": "सौबलं च तथा तात नीतिमानिति मन्यते\n",
    "08022022a": "युद्धेषु नाम दिव्येषु वर्तमानेषु संजय\n",
    "08022022c": "अश्रौषं निहतान्पुत्रान्नित्यमेव च निर्जितान्\n",
    "08022023a": "न पाण्डवानां समरे कश्चिदस्ति निवारकः\n",
    "08022023c": "स्त्रीमध्यमिव गाहन्ति दैवं हि बलवत्तरम्\n",
    "08022024": "संजय उवाच\n",
    "08022024a": "अतिक्रान्तं हि यत्कार्यं पश्चाच्चिन्तयतीति च\n",
    "08022024c": "तच्चास्य न भवेत्कार्यं चिन्तया च विनश्यति\n",
    "08022025a": "तदिदं तव कार्यं तु दूरप्राप्तं विजानता\n",
    "08022025c": "न कृतं यत्त्वया पूर्वं प्राप्ताप्राप्तविचारणे\n",
    "08022026a": "उक्तोऽसि बहुधा राजन्मा युध्यस्वेति पाण्डवैः\n",
    "08022026c": "गृह्णीषे न च तन्मोहात्पाण्डवेषु विशां पते\n",
    "08022027a": "त्वया पापानि घोराणि समाचीर्णानि पाण्डुषु\n",
    "08022027c": "त्वत्कृते वर्तते घोरः पार्थिवानां जनक्षयः\n",
    "08022028a": "तत्त्विदानीमतिक्रम्य मा शुचो भरतर्षभ\n",
    "08022028c": "शृणु सर्वं यथावृत्तं घोरं वैशसमच्युत\n",
    "08022029a": "प्रभातायां रजन्यां तु कर्णो राजानमभ्ययात्\n",
    "08022029c": "समेत्य च महाबाहुर्दुर्योधनमभाषत\n",
    "08022030a": "अद्य राजन्समेष्यामि पाण्डवेन यशस्विना\n",
    "08022030c": "हनिष्यामि च तं वीरं स वा मां निहनिष्यति\n",
    "08022031a": "बहुत्वान्मम कार्याणां तथा पार्थस्य पार्थिव\n",
    "08022031c": "नाभूत्समागमो राजन्मम चैवार्जुनस्य च\n",
    "08022032a": "इदं तु मे यथाप्रज्ञं शृणु वाक्यं विशां पते\n",
    "08022032c": "अनिहत्य रणे पार्थं नाहमेष्यामि भारत\n",
    "08022033a": "हतप्रवीरे सैन्येऽस्मिन्मयि चैव स्थिते युधि\n",
    "08022033c": "अभियास्यति मां पार्थः शक्रशक्त्या विनाकृतम्\n",
    "08022034a": "ततः श्रेयस्करं यत्ते तन्निबोध जनेश्वर\n",
    "08022034c": "आयुधानां च यद्वीर्यं द्रव्याणामर्जुनस्य च\n",
    "08022035a": "कायस्य महतो भेदे लाघवे दूरपातने\n",
    "08022035c": "सौष्ठवे चास्त्रयोगे च सव्यसाची न मत्समः\n",
    "08022036a": "सर्वायुधमहामात्रं विजयं नाम तद्धनुः\n",
    "08022036c": "इन्द्रार्थमभिकामेन निर्मितं विश्वकर्मणा\n",
    "08022037a": "येन दैत्यगणान्राजञ्जितवान्वै शतक्रतुः\n",
    "08022037c": "यस्य घोषेण दैत्यानां विमुह्यन्ति दिशो दश\n",
    "08022037e": "तद्भार्गवाय प्रायच्छच्छक्रः परमसंमतम्\n",
    "08022038a": "तद्दिव्यं भार्गवो मह्यमददाद्धनुरुत्तमम्\n",
    "08022038c": "येन योत्स्ये महाबाहुमर्जुनं जयतां वरम्\n",
    "08022038e": "यथेन्द्रः समरे सर्वान्दैतेयान्वै समागतान्\n",
    "08022039a": "धनुर्घोरं रामदत्तं गाण्डीवात्तद्विशिष्यते\n",
    "08022039c": "त्रिःसप्तकृत्वः पृथिवी धनुषा तेन निर्जिता\n",
    "08022040a": "धनुषो यस्य कर्माणि दिव्यानि प्राह भार्गवः\n",
    "08022040c": "तद्रामो ह्यददान्मह्यं येन योत्स्यामि पाण्डवम्\n",
    "08022041a": "अद्य दुर्योधनाहं त्वां नन्दयिष्ये सबान्धवम्\n",
    "08022041c": "निहत्य समरे वीरमर्जुनं जयतां वरम्\n",
    "08022042a": "सपर्वतवनद्वीपा हतद्विड्भूः ससागरा\n",
    "08022042c": "पुत्रपौत्रप्रतिष्ठा ते भविष्यत्यद्य पार्थिव\n",
    "08022043a": "नासाध्यं विद्यते मेऽद्य त्वत्प्रियार्थं विशेषतः\n",
    "08022043c": "सम्यग्धर्मानुरक्तस्य सिद्धिरात्मवतो यथा\n",
    "08022044a": "न हि मां समरे सोढुं स शक्तोऽग्निं तरुर्यथा\n",
    "08022044c": "अवश्यं तु मया वाच्यं येन हीनोऽस्मि फल्गुनात्\n",
    "08022045a": "ज्या तस्य धनुषो दिव्या तथाक्षय्यौ महेषुधी\n",
    "08022045c": "तस्य दिव्यं धनुः श्रेष्ठं गाण्डीवमजरं युधि\n",
    "08022046a": "विजयं च महद्दिव्यं ममापि धनुरुत्तमम्\n",
    "08022046c": "तत्राहमधिकः पार्थाद्धनुषा तेन पार्थिव\n",
    "08022047a": "मया चाभ्यधिको वीरः पाण्डवस्तन्निबोध मे\n",
    "08022047c": "रश्मिग्राहश्च दाशार्हः सर्वलोकनमस्कृतः\n",
    "08022048a": "अग्निदत्तश्च वै दिव्यो रथः काञ्चनभूषणः\n",
    "08022048c": "अच्छेद्यः सर्वतो वीर वाजिनश्च मनोजवाः\n",
    "08022048e": "ध्वजश्च दिव्यो द्युतिमान्वानरो विस्मयंकरः\n",
    "08022049a": "कृष्णश्च स्रष्टा जगतो रथं तमभिरक्षति\n",
    "08022049c": "एभिर्द्रव्यैरहं हीनो योद्धुमिच्छामि पाण्डवम्\n",
    "08022050a": "अयं तु सदृशो वीरः शल्यः समितिशोभनः\n",
    "08022050c": "सारथ्यं यदि मे कुर्याद्ध्रुवस्ते विजयो भवेत्\n",
    "08022051a": "तस्य मे सारथिः शल्यो भवत्वसुकरः परैः\n",
    "08022051c": "नाराचान्गार्ध्रपत्रांश्च शकटानि वहन्तु मे\n",
    "08022052a": "रथाश्च मुख्या राजेन्द्र युक्ता वाजिभिरुत्तमैः\n",
    "08022052c": "आयान्तु पश्चात्सततं मामेव भरतर्षभ\n",
    "08022053a": "एवमभ्यधिकः पार्थाद्भविष्यामि गुणैरहम्\n",
    "08022053c": "शल्यो ह्यभ्यधिकः कृष्णादर्जुनादधिको ह्यहम्\n",
    "08022054a": "यथाश्वहृदयं वेद दाशार्हः परवीरहा\n",
    "08022054c": "तथा शल्योऽपि जानीते हयानां वै महारथः\n",
    "08022055a": "बाहुवीर्ये समो नास्ति मद्रराजस्य कश्चन\n",
    "08022055c": "तथास्त्रैर्मत्समो नास्ति कश्चिदेव धनुर्धरः\n",
    "08022056a": "तथा शल्यसमो नास्ति हययाने ह कश्चन\n",
    "08022056c": "सोऽयमभ्यधिकः पार्थाद्भविष्यति रथो मम\n",
    "08022057a": "एतत्कृतं महाराज त्वयेच्छामि परंतप\n",
    "08022057c": "एवं कृते कृतं मह्यं सर्वकामैर्भविष्यति\n",
    "08022058a": "ततो द्रष्टासि समरे यत्करिष्यामि भारत\n",
    "08022058c": "सर्वथा पाण्डवान्सर्वाञ्जेष्याम्यद्य समागतान्\n",
    "08022059": "दुर्योधन उवाच\n",
    "08022059a": "सर्वमेतत्करिष्यामि यथा त्वं कर्ण मन्यसे\n",
    "08022059c": "सोपासङ्गा रथाः साश्वा अनुयास्यन्ति सूतज\n",
    "08022060a": "नाराचान्गार्ध्रपक्षांश्च शकटानि वहन्तु ते\n",
    "08022060c": "अनुयास्याम कर्ण त्वां वयं सर्वे च पार्थिवाः\n",
    "08022061": "संजय उवाच\n",
    "08022061a": "एवमुक्त्वा महाराज तव पुत्राः प्रतापवान्\n",
    "08022061c": "अभिगम्याब्रवीद्राजा मद्रराजमिदं वचः\n",
    "08023001": "संजय उवाच\n",
    "08023001a": "पुत्रस्तव महाराज मद्रराजमिदं वचः\n",
    "08023001c": "विनयेनोपसंगम्य प्रणयाद्वाक्यमब्रवीत्\n",
    "08023002a": "सत्यव्रत महाभाग द्विषतामघवर्धन\n",
    "08023002c": "मद्रेश्वर रणे शूर परसैन्यभयंकर\n",
    "08023003a": "श्रुतवानसि कर्णस्य ब्रुवतो वदतां वर\n",
    "08023003c": "यथा नृपतिसिंहानां मध्ये त्वां वरयत्ययम्\n",
    "08023004a": "तस्मात्पार्थविनाशार्थं हितार्थं मम चैव हि\n",
    "08023004c": "सारथ्यं रथिनां श्रेष्ठ सुमनाः कर्तुमर्हसि\n",
    "08023005a": "अस्याभीशुग्रहो लोके नान्योऽस्ति भवता समः\n",
    "08023005c": "स पातु सर्वतः कर्णं भवान्ब्रह्मेव शंकरम्\n",
    "08023006a": "पार्थस्य सचिवः कृष्णो यथाभीशुग्रहो वरः\n",
    "08023006c": "तथा त्वमपि राधेयं सर्वतः परिपालय\n",
    "08023007a": "भीष्मो द्रोणः कृपः कर्णो भवान्भोजश्च वीर्यवान्\n",
    "08023007c": "शकुनिः सौबलो द्रौणिरहमेव च नो बलम्\n",
    "08023007e": "एषामेव कृतो भागो नवधा पृतनापते\n",
    "08023008a": "नैव भागोऽत्र भीष्मस्य द्रोणस्य च महात्मनः\n",
    "08023008c": "ताभ्यामतीत्य तौ भागौ निहता मम शत्रवः\n",
    "08023009a": "वृद्धौ हि तौ नरव्याघ्रौ छलेन निहतौ च तौ\n",
    "08023009c": "कृत्वा नसुकरं कर्म गतौ स्वर्गमितोऽनघ\n",
    "08023010a": "तथान्ये पुरुषव्याघ्राः परैर्विनिहता युधि\n",
    "08023010c": "अस्मदीयाश्च बहवः स्वर्गायोपगता रणे\n",
    "08023010e": "त्यक्त्वा प्राणान्यथाशक्ति चेष्टाः कृत्वा च पुष्कलाः\n",
    "08023011a": "कर्णो ह्येको महाबाहुरस्मत्प्रियहिते रतः\n",
    "08023011c": "भवांश्च पुरुषव्याघ्र सर्वलोकमहारथः\n",
    "08023011e": "तस्मिञ्जयाशा विपुला मम मद्रजनाधिप\n",
    "08023012a": "पार्थस्य समरे कृष्णो यथाभीशुवरग्रहः\n",
    "08023012c": "तेन युक्तो रणे पार्थो रक्ष्यमाणश्च पार्थिव\n",
    "08023012e": "यानि कर्माणि कुरुते प्रत्यक्षाणि तथैव ते\n",
    "08023013a": "पूर्वं न समरे ह्येवमवधीदर्जुनो रिपून्\n",
    "08023013c": "अहन्यहनि मद्रेश द्रावयन्दृश्यते युधि\n",
    "08023014a": "भागोऽवशिष्टः कर्णस्य तव चैव महाद्युते\n",
    "08023014c": "तं भागं सह कर्णेन युगपन्नाशयाहवे\n",
    "08023015a": "सूर्यारुणौ यथा दृष्ट्वा तमो नश्यति मारिष\n",
    "08023015c": "तथा नश्यन्तु कौन्तेयाः सपाञ्चालाः ससृञ्जयाः\n",
    "08023016a": "रथानां प्रवरः कर्णो यन्तॄणां प्रवरो भवान्\n",
    "08023016c": "संनिपातः समो लोके भवतोर्नास्ति कश्चन\n",
    "08023017a": "यथा सर्वास्ववस्थासु वार्ष्णेयः पाति पाण्डवम्\n",
    "08023017c": "तथा भवान्परित्रातु कर्णं वैकर्तनं रणे\n",
    "08023018a": "त्वया सारथिना ह्येष अप्रधृष्यो भविष्यति\n",
    "08023018c": "देवतानामपि रणे सशक्राणां महीपते\n",
    "08023018e": "किं पुनः पाण्डवेयानां मातिशङ्कीर्वचो मम\n",
    "08023019a": "दुर्योधनवचः श्रुत्वा शल्यः क्रोधसमन्वितः\n",
    "08023019c": "त्रिशिखां भ्रुकुटीं कृत्वा धुन्वन्हस्तौ पुनः पुनः\n",
    "08023020a": "क्रोधरक्ते महानेत्रे परिवर्त्य महाभुजः\n",
    "08023020c": "कुलैश्वर्यश्रुतिबलैर्दृप्तः शल्योऽब्रवीदिदम्\n",
    "08023021a": "अवमन्यसे मां गान्धारे ध्रुवं मां परिशङ्कसे\n",
    "08023021c": "यन्मां ब्रवीषि विस्रब्धं सारथ्यं क्रियतामिति\n",
    "08023022a": "अस्मत्तोऽभ्यधिकं कर्णं मन्यमानः प्रशंससि\n",
    "08023022c": "न चाहं युधि राधेयं गणये तुल्यमात्मना\n",
    "08023023a": "आदिश्यतामभ्यधिको ममांशः पृथिवीपते\n",
    "08023023c": "तमहं समरे हत्वा गमिष्यामि यथागतम्\n",
    "08023024a": "अथ वाप्येक एवाहं योत्स्यामि कुरुनन्दन\n",
    "08023024c": "पश्य वीर्यं ममाद्य त्वं संग्रामे दहतो रिपून्\n",
    "08023025a": "न चाभिकामान्कौरव्य विधाय हृदये पुमान्\n",
    "08023025c": "अस्मद्विधः प्रवर्तेत मा मा त्वमतिशङ्किथाः\n",
    "08023026a": "युधि चाप्यवमानो मे न कर्तव्यः कथंचन\n",
    "08023026c": "पश्य हीमौ मम भुजौ वज्रसंहननोपमौ\n",
    "08023027a": "धनुः पश्य च मे चित्रं शरांश्चाशीविषोपमान्\n",
    "08023027c": "रथं पश्य च मे कॢप्तं सदश्वैर्वातवेगितैः\n",
    "08023027e": "गदां च पश्य गान्धारे हेमपट्टविभूषिताम्\n",
    "08023028a": "दारयेयं महीं क्रुद्धो विकिरेयं च पर्वतान्\n",
    "08023028c": "शोषयेयं समुद्रांश्च तेजसा स्वेन पार्थिव\n",
    "08023029a": "तन्मामेवंविधं जानन्समर्थमरिनिग्रहे\n",
    "08023029c": "कस्माद्युनक्षि सारथ्ये न्यूनस्याधिरथेर्नृप\n",
    "08023030a": "न नाम धुरि राजेन्द्र प्रयोक्तुं त्वमिहार्हसि\n",
    "08023030c": "न हि पापीयसः श्रेयान्भूत्वा प्रेष्यत्वमुत्सहे\n",
    "08023031a": "यो ह्यभ्युपगतं प्रीत्या गरीयांसं वशे स्थितम्\n",
    "08023031c": "वशे पापीयसो धत्ते तत्पापमधरोत्तरम्\n",
    "08023032a": "ब्राह्मणा ब्रह्मणा सृष्टा मुखात्क्षत्रमथोरसः\n",
    "08023032c": "ऊरुभ्यामसृजद्वैश्याञ्शूद्रान्पद्भ्यामिति श्रुतिः\n",
    "08023032e": "तेभ्यो वर्णविशेषाश्च प्रतिलोमानुलोमजाः\n",
    "08023033a": "अथान्योन्यस्य संयोगाच्चातुर्वर्ण्यस्य भारत\n",
    "08023033c": "गोप्तारः संग्रहीतारो दातारः क्षत्रियाः स्मृताः\n",
    "08023034a": "याजनाध्यापनैर्विप्रा विशुद्धैश्च प्रतिग्रहैः\n",
    "08023034c": "लोकस्यानुग्रहार्थाय स्थापिता ब्रह्मणा भुवि\n",
    "08023035a": "कृषिश्च पाशुपाल्यं च विशां दानं च सर्वशः\n",
    "08023035c": "ब्रह्मक्षत्रविशां शूद्रा विहिताः परिचारकाः\n",
    "08023036a": "ब्रह्मक्षत्रस्य विहिताः सूता वै परिचारकाः\n",
    "08023036c": "न विट्शूद्रस्य तत्रैव शृणु वाक्यं ममानघ\n",
    "08023037a": "सोऽहं मूर्धावसिक्तः सन्राजर्षिकुलसंभवः\n",
    "08023037c": "महारथः समाख्यातः सेव्यः स्तव्यश्च बन्दिनाम्\n",
    "08023038a": "सोऽहमेतादृशो भूत्वा नेहारिकुलमर्दन\n",
    "08023038c": "सूतपुत्रस्य संग्रामे सारथ्यं कर्तुमुत्सहे\n",
    "08023039a": "अवमानमहं प्राप्य न योत्स्यामि कथंचन\n",
    "08023039c": "आपृच्छ्य त्वाद्य गान्धारे गमिष्यामि यथागतम्\n",
    "08023040a": "एवमुक्त्वा नरव्याघ्रः शल्यः समितिशोभनः\n",
    "08023040c": "उत्थाय प्रययौ तूर्णं राजमध्यादमर्षितः\n",
    "08023041a": "प्रणयाद्बहुमानाच्च तं निगृह्य सुतस्तव\n",
    "08023041c": "अब्रवीन्मधुरं वाक्यं साम सर्वार्थसाधकम्\n",
    "08023042a": "यथा शल्य त्वमात्थेदमेवमेतदसंशयम्\n",
    "08023042c": "अभिप्रायस्तु मे कश्चित्तं निबोध जनेश्वर\n",
    "08023043a": "न कर्णोऽभ्यधिकस्त्वत्तः शङ्के नैव कथंचन\n",
    "08023043c": "न हि मद्रेश्वरो राजा कुर्याद्यदनृतं भवेत्\n",
    "08023044a": "ऋतमेव हि पूर्वास्ते वहन्ति पुरुषोत्तमाः\n",
    "08023044c": "तस्मादार्तायनिः प्रोक्तो भवानिति मतिर्मम\n",
    "08023045a": "शल्यभूतश्च शत्रूणां यस्मात्त्वं भुवि मानद\n",
    "08023045c": "तस्माच्छल्येति ते नाम कथ्यते पृथिवीपते\n",
    "08023046a": "यदेव व्याहृतं पूर्वं भवता भूरिदक्षिण\n",
    "08023046c": "तदेव कुरु धर्मज्ञ मदर्थं यद्यदुच्यसे\n",
    "08023047a": "न च त्वत्तो हि राधेयो न चाहमपि वीर्यवान्\n",
    "08023047c": "वृणीमस्त्वां हयाग्र्याणां यन्तारमिति संयुगे\n",
    "08023048a": "यथा ह्यभ्यधिकं कर्णं गुणैस्तात धनंजयात्\n",
    "08023048c": "वासुदेवादपि त्वां च लोकोऽयमिति मन्यते\n",
    "08023049a": "कर्णो ह्यभ्यधिकः पार्थादस्त्रैरेव नरर्षभ\n",
    "08023049c": "भवानप्यधिकः कृष्णादश्वयाने बले तथा\n",
    "08023050a": "यथाश्वहृदयं वेद वासुदेवो महामनाः\n",
    "08023050c": "द्विगुणं त्वं तथा वेत्थ मद्रराज न संशयः\n",
    "08023051": "शल्य उवाच\n",
    "08023051a": "यन्मा ब्रवीषि गान्धारे मध्ये सैन्यस्य कौरव\n",
    "08023051c": "विशिष्टं देवकीपुत्रात्प्रीतिमानस्म्यहं त्वयि\n",
    "08023052a": "एष सारथ्यमातिष्ठे राधेयस्य यशस्विनः\n",
    "08023052c": "युध्यतः पाण्डवाग्र्येण यथा त्वं वीर मन्यसे\n",
    "08023053a": "समयश्च हि मे वीर कश्चिद्वैकर्तनं प्रति\n",
    "08023053c": "उत्सृजेयं यथाश्रद्धमहं वाचोऽस्य संनिधौ\n",
    "08023054": "संजय उवाच\n",
    "08023054a": "तथेति राजन्पुत्रस्ते सह कर्णेन भारत\n",
    "08023054c": "अब्रवीन्मद्रराजस्य सुतं भरतसत्तम\n",
    "08024001": "दुर्योधन उवाच\n",
    "08024001a": "भूय एव तु मद्रेश यत्ते वक्ष्यामि तच्छृणु\n",
    "08024001c": "यथा पुरा वृत्तमिदं युद्धे देवासुरे विभो\n",
    "08024002a": "यदुक्तवान्पितुर्मह्यं मार्कण्डेयो महानृषिः\n",
    "08024002c": "तदशेषेण ब्रुवतो मम राजर्षिसत्तम\n",
    "08024002e": "त्वं निबोध न चाप्यत्र कर्तव्या ते विचारणा\n",
    "08024003a": "देवानामसुराणां च महानासीत्समागमः\n",
    "08024003c": "बभूव प्रथमो राजन्संग्रामस्तारकामयः\n",
    "08024003e": "निर्जिताश्च तदा दैत्या दैवतैरिति नः श्रुतम्\n",
    "08024004a": "निर्जितेषु च दैत्येषु तारकस्य सुतास्त्रयः\n",
    "08024004c": "ताराक्षः कमलाक्षश्च विद्युन्माली च पार्थिव\n",
    "08024005a": "तप उग्रं समास्थाय नियमे परमे स्थिताः\n",
    "08024005c": "तपसा कर्शयामासुर्देहान्स्वाञ्शत्रुतापन\n",
    "08024006a": "दमेन तपसा चैव नियमेन च पार्थिव\n",
    "08024006c": "तेषां पितामहः प्रीतो वरदः प्रददौ वरान्\n",
    "08024007a": "अवध्यत्वं च ते राजन्सर्वभूतेषु सर्वदा\n",
    "08024007c": "सहिता वरयामासुः सर्वलोकपितामहम्\n",
    "08024008a": "तानब्रवीत्तदा देवो लोकानां प्रभुरीश्वरः\n",
    "08024008c": "नास्ति सर्वामरत्वं हि निवर्तध्वमतोऽसुराः\n",
    "08024008e": "वरमन्यं वृणीध्वं वै यादृशं संप्ररोचते\n",
    "08024009a": "ततस्ते सहिता राजन्संप्रधार्यासकृद्बहु\n",
    "08024009c": "सर्वलोकेश्वरं वाक्यं प्रणम्यैनमथाब्रुवन्\n",
    "08024010a": "अस्माकं त्वं वरं देव प्रयच्छेमं पितामह\n",
    "08024010c": "वयं पुराणि त्रीण्येव समास्थाय महीमिमाम्\n",
    "08024010e": "विचरिष्याम लोकेऽस्मिंस्त्वत्प्रसादपुरस्कृताः\n",
    "08024011a": "ततो वर्षसहस्रे तु समेष्यामः परस्परम्\n",
    "08024011c": "एकीभावं गमिष्यन्ति पुराण्येतानि चानघ\n",
    "08024012a": "समागतानि चैतानि यो हन्याद्भगवंस्तदा\n",
    "08024012c": "एकेषुणा देववरः स नो मृत्युर्भविष्यति\n",
    "08024012e": "एवमस्त्विति तान्देवः प्रत्युक्त्वा प्राविशद्दिवम्\n",
    "08024013a": "ते तु लब्धवराः प्रीताः संप्रधार्य परस्परम्\n",
    "08024013c": "पुरत्रयविसृष्ट्यर्थं मयं वव्रुर्महासुरम्\n",
    "08024013e": "विश्वकर्माणमजरं दैत्यदानवपूजितम्\n",
    "08024014a": "ततो मयः स्वतपसा चक्रे धीमान्पुराणि ह\n",
    "08024014c": "त्रीणि काञ्चनमेकं तु रौप्यं कार्ष्णायसं तथा\n",
    "08024015a": "काञ्चनं दिवि तत्रासीदन्तरिक्षे च राजतम्\n",
    "08024015c": "आयसं चाभवद्भूमौ चक्रस्थं पृथिवीपते\n",
    "08024016a": "एकैकं योजनशतं विस्तारायामसंमितम्\n",
    "08024016c": "गृहाट्टाट्टालकयुतं बृहत्प्राकारतोरणम्\n",
    "08024017a": "गुणप्रसवसंबाधमसंबाधमनामयम्\n",
    "08024017c": "प्रासादैर्विविधैश्चैव द्वारैश्चाप्युपशोभितम्\n",
    "08024018a": "पुरेषु चाभवन्राजन्राजानो वै पृथक्पृथक्\n",
    "08024018c": "काञ्चनं तारकाक्षस्य चित्रमासीन्महात्मनः\n",
    "08024018e": "राजतं कमलाक्षस्य विद्युन्मालिन आयसम्\n",
    "08024019a": "त्रयस्ते दैत्यराजानस्त्रीँल्लोकानाशु तेजसा\n",
    "08024019c": "आक्रम्य तस्थुर्वर्षाणां पूगान्नाम प्रजापतिः\n",
    "08024020a": "तेषां दानवमुख्यानां प्रयुतान्यर्बुदानि च\n",
    "08024020c": "कोट्यश्चाप्रतिवीराणां समाजग्मुस्ततस्ततः\n",
    "08024020e": "महदैश्वर्यमिच्छन्तस्त्रिपुरं दुर्गमाश्रिताः\n",
    "08024021a": "सर्वेषां च पुनस्तेषां सर्वयोगवहो मयः\n",
    "08024021c": "तमाश्रित्य हि ते सर्वे अवर्तन्ताकुतोभयाः\n",
    "08024022a": "यो हि यं मनसा कामं दध्यौ त्रिपुरसंश्रयः\n",
    "08024022c": "तस्मै कामं मयस्तं तं विदधे मायया तदा\n",
    "08024023a": "तारकाक्षसुतश्चासीद्धरिर्नाम महाबलः\n",
    "08024023c": "तपस्तेपे परमकं येनातुष्यत्पितामहः\n",
    "08024024a": "स तुष्टमवृणोद्देवं वापी भवतु नः पुरे\n",
    "08024024c": "शस्त्रैर्विनिहता यत्र क्षिप्ताः स्युर्बलवत्तराः\n",
    "08024025a": "स तु लब्ध्वा वरं वीरस्तारकाक्षसुतो हरिः\n",
    "08024025c": "ससृजे तत्र वापीं तां मृतानां जीवनीं प्रभो\n",
    "08024026a": "येन रूपेण दैत्यस्तु येन वेषेण चैव ह\n",
    "08024026c": "मृतस्तस्यां परिक्षिप्तस्तादृशेनैव जज्ञिवान्\n",
    "08024027a": "तां प्राप्य त्रैपुरस्थास्तु सर्वाँल्लोकान्बबाधिरे\n",
    "08024027c": "महता तपसा सिद्धाः सुराणां भयवर्धनाः\n",
    "08024027e": "न तेषामभवद्राजन्क्षयो युद्धे कथंचन\n",
    "08024028a": "ततस्ते लोभमोहाभ्यामभिभूता विचेतसः\n",
    "08024028c": "निर्ह्रीकाः संस्थितिं सर्वे स्थापितां समलूलुपन्\n",
    "08024029a": "विद्राव्य सगणान्देवांस्तत्र तत्र तदा तदा\n",
    "08024029c": "विचेरुः स्वेन कामेन वरदानेन दर्पिताः\n",
    "08024030a": "देवारण्यानि सर्वाणि प्रियाणि च दिवौकसाम्\n",
    "08024030c": "ऋषीणामाश्रमान्पुण्यान्यूपाञ्जनपदांस्तथा\n",
    "08024030e": "व्यनाशयन्त मर्यादा दानवा दुष्टचारिणः\n",
    "08024031a": "ते देवाः सहिताः सर्वे पितामहमरिंदम\n",
    "08024031c": "अभिजग्मुस्तदाख्यातुं विप्रकारं सुरेतरैः\n",
    "08024032a": "ते तत्त्वं सर्वमाख्याय शिरसाभिप्रणम्य च\n",
    "08024032c": "वधोपायमपृच्छन्त भगवन्तं पितामहम्\n",
    "08024033a": "श्रुत्वा तद्भगवान्देवो देवानिदमुवाच ह\n",
    "08024033c": "असुराश्च दुरात्मानस्ते चापि विबुधद्विषः\n",
    "08024033e": "अपराध्यन्ति सततं ये युष्मान्पीडयन्त्युत\n",
    "08024034a": "अहं हि तुल्यः सर्वेषां भूतानां नात्र संशयः\n",
    "08024034c": "अधार्मिकास्तु हन्तव्या इत्यहं प्रब्रवीमि वः\n",
    "08024035a": "ते यूयं स्थाणुमीशानं जिष्णुमक्लिष्टकारिणम्\n",
    "08024035c": "योद्धारं वृणुतादित्याः स तान्हन्ता सुरेतरान्\n",
    "08024036a": "इति तस्य वचः श्रुत्वा देवाः शक्रपुरोगमाः\n",
    "08024036c": "ब्रह्माणमग्रतः कृत्वा वृषाङ्कं शरणं ययुः\n",
    "08024037a": "तपः परं समातस्थुर्गृणन्तो ब्रह्म शाश्वतम्\n",
    "08024037c": "ऋषिभिः सह धर्मज्ञा भवं सर्वात्मना गताः\n",
    "08024038a": "तुष्टुवुर्वाग्भिरर्थ्याभिर्भयेष्वभयकृत्तमम्\n",
    "08024038c": "सर्वात्मानं महात्मानं येनाप्तं सर्वमात्मना\n",
    "08024039a": "तपोविशेषैर्बहुभिर्योगं यो वेद चात्मनः\n",
    "08024039c": "यः सांख्यमात्मनो वेद यस्य चात्मा वशे सदा\n",
    "08024040a": "ते तं ददृशुरीशानं तेजोराशिमुमापतिम्\n",
    "08024040c": "अनन्यसदृशं लोके व्रतवन्तमकल्मषम्\n",
    "08024041a": "एकं च भगवन्तं ते नानारूपमकल्पयन्\n",
    "08024041c": "आत्मनः प्रतिरूपाणि रूपाण्यथ महात्मनि\n",
    "08024041e": "परस्परस्य चापश्यन्सर्वे परमविस्मिताः\n",
    "08024042a": "सर्वभूतमयं चेशं तमजं जगतः पतिम्\n",
    "08024042c": "देवा ब्रह्मर्षयश्चैव शिरोभिर्धरणीं गताः\n",
    "08024043a": "तान्स्वस्तिवाक्येनाभ्यर्च्य समुत्थाप्य च शंकरः\n",
    "08024043c": "ब्रूत ब्रूतेति भगवान्स्मयमानोऽभ्यभाषत\n",
    "08024044a": "त्र्यम्बकेणाभ्यनुज्ञातास्ततस्तेऽस्वस्थचेतसः\n",
    "08024044c": "नमो नमस्तेऽस्तु विभो तत इत्यब्रुवन्भवम्\n",
    "08024045a": "नमो देवातिदेवाय धन्विने चातिमन्यवे\n",
    "08024045c": "प्रजापतिमखघ्नाय प्रजापतिभिरीड्यसे\n",
    "08024046a": "नमः स्तुताय स्तुत्याय स्तूयमानाय मृत्यवे\n",
    "08024046c": "विलोहिताय रुद्राय नीलग्रीवाय शूलिने\n",
    "08024047a": "अमोघाय मृगाक्षाय प्रवरायुधयोधिने\n",
    "08024047c": "दुर्वारणाय शुक्राय ब्रह्मणे ब्रह्मचारिणे\n",
    "08024048a": "ईशानायाप्रमेयाय नियन्त्रे चर्मवाससे\n",
    "08024048c": "तपोनित्याय पिङ्गाय व्रतिने कृत्तिवाससे\n",
    "08024049a": "कुमारपित्रे त्र्यक्षाय प्रवरायुधधारिणे\n",
    "08024049c": "प्रपन्नार्तिविनाशाय ब्रह्मद्विट्संघघातिने\n",
    "08024050a": "वनस्पतीनां पतये नराणां पतये नमः\n",
    "08024050c": "गवां च पतये नित्यं यज्ञानां पतये नमः\n",
    "08024051a": "नमोऽस्तु ते ससैन्याय त्र्यम्बकायोग्रतेजसे\n",
    "08024051c": "मनोवाक्कर्मभिर्देव त्वां प्रपन्नान्भजस्व नः\n",
    "08024052a": "ततः प्रसन्नो भगवान्स्वागतेनाभिनन्द्य तान्\n",
    "08024052c": "प्रोवाच व्येतु वस्त्रासो ब्रूत किं करवाणि वः\n",
    "08024053a": "पितृदेवर्षिसंघेभ्यो वरे दत्ते महात्मना\n",
    "08024053c": "सत्कृत्य शंकरं प्राह ब्रह्मा लोकहितं वचः\n",
    "08024054a": "तवातिसर्गाद्देवेश प्राजापत्यमिदं पदम्\n",
    "08024054c": "मयाधितिष्ठता दत्तो दानवेभ्यो महान्वरः\n",
    "08024055a": "तानतिक्रान्तमर्यादान्नान्यः संहर्तुमर्हति\n",
    "08024055c": "त्वामृते भूतभव्येश त्वं ह्येषां प्रत्यरिर्वधे\n",
    "08024056a": "स त्वं देव प्रपन्नानां याचतां च दिवौकसाम्\n",
    "08024056c": "कुरु प्रसादं देवेश दानवाञ्जहि शूलभृत्\n",
    "08024057": "श्रीभगवानुवाच\n",
    "08024057a": "हन्तव्याः शत्रवः सर्वे युष्माकमिति मे मतिः\n",
    "08024057c": "न त्वेकोऽहं वधे तेषां समर्थो वै सुरद्विषाम्\n",
    "08024058a": "ते यूयं सहिताः सर्वे मदीयेनास्त्रतेजसा\n",
    "08024058c": "जयध्वं युधि ताञ्शत्रून्संघातो हि महाबलः\n",
    "08024059": "देवा ऊचुः\n",
    "08024059a": "अस्मत्तेजोबलं यावत्तावद्द्विगुणमेव च\n",
    "08024059c": "तेषामिति ह मन्यामो दृष्टतेजोबला हि ते\n",
    "08024060": "भगवानुवाच\n",
    "08024060a": "वध्यास्ते सर्वतः पापा ये युष्मास्वपराधिनः\n",
    "08024060c": "मम तेजोबलार्धेन सर्वांस्तान्घ्नत शात्रवान्\n",
    "08024061": "देवा ऊचुः\n",
    "08024061a": "बिभर्तुं तेजसोऽर्धं ते न शक्ष्यामो महेश्वर\n",
    "08024061c": "सर्वेषां नो बलार्धेन त्वमेव जहि शात्रवान्\n",
    "08024062": "दुर्योधन उवाच\n",
    "08024062a": "ततस्तथेति देवेशस्तैरुक्तो राजसत्तम\n",
    "08024062c": "अर्धमादाय सर्वेभ्यस्तेजसाभ्यधिकोऽभवत्\n",
    "08024063a": "स तु देवो बलेनासीत्सर्वेभ्यो बलवत्तरः\n",
    "08024063c": "महादेव इति ख्यातस्तदाप्रभृति शंकरः\n",
    "08024064a": "ततोऽब्रवीन्महादेवो धनुर्बाणधरस्त्वहम्\n",
    "08024064c": "हनिष्यामि रथेनाजौ तान्रिपून्वै दिवौकसः\n",
    "08024065a": "ते यूयं मे रथं चैव धनुर्बाणं तथैव च\n",
    "08024065c": "पश्यध्वं यावदद्यैतान्पातयामि महीतले\n",
    "08024066": "देवा ऊचुः\n",
    "08024066a": "मूर्तिसर्वस्वमादाय त्रैलोक्यस्य ततस्ततः\n",
    "08024066c": "रथं ते कल्पयिष्याम देवेश्वर महौजसम्\n",
    "08024067a": "तथैव बुद्ध्या विहितं विश्वकर्मकृतं शुभम्\n",
    "08024067c": "ततो विबुधशार्दूलास्तं रथं समकल्पयन्\n",
    "08024068a": "वन्धुरं पृथिवीं देवीं विशालपुरमालिनीम्\n",
    "08024068c": "सपर्वतवनद्वीपां चक्रुर्भूतधरां तदा\n",
    "08024069a": "मन्दरं पर्वतं चाक्षं जङ्घास्तस्य महानदीः\n",
    "08024069c": "दिशश्च प्रदिशश्चैव परिवारं रथस्य हि\n",
    "08024070a": "अनुकर्षान्ग्रहान्दीप्तान्वरूथं चापि तारकाः\n",
    "08024070c": "धर्मार्थकामसंयुक्तं त्रिवेणुं चापि बन्धुरम्\n",
    "08024070e": "ओषधीर्विविधास्तत्र नानापुष्पफलोद्गमाः\n",
    "08024071a": "सूर्याचन्द्रमसौ कृत्वा चक्रे रथवरोत्तमे\n",
    "08024071c": "पक्षौ पूर्वापरौ तत्र कृते रात्र्यहनी शुभे\n",
    "08024072a": "दश नागपतीनीषां धृतराष्ट्रमुखान्दृढाम्\n",
    "08024072c": "द्यां युगं युगचर्माणि संवर्तकबलाहकान्\n",
    "08024073a": "शम्यां धृतिं च मेधां च स्थितिं संनतिमेव च\n",
    "08024073c": "ग्रहनक्षत्रताराभिश्चर्म चित्रं नभस्तलम्\n",
    "08024074a": "सुराम्बुप्रेतवित्तानां पतीँल्लोकेश्वरान्हयान्\n",
    "08024074c": "सिनीवालीमनुमतिं कुहूं राकां च सुव्रताम्\n",
    "08024074e": "योक्त्राणि चक्रुर्वाहानां रोहकांश्चापि कण्ठकम्\n",
    "08024075a": "कर्म सत्यं तपोऽर्थश्च विहितास्तत्र रश्मयः\n",
    "08024075c": "अधिष्ठानं मनस्त्वासीत्परिरथ्यं सरस्वती\n",
    "08024076a": "नानावर्णाश्च चित्राश्च पताकाः पवनेरिताः\n",
    "08024076c": "विद्युदिन्द्रधनुर्नद्धं रथं दीप्तं व्यदीपयत्\n",
    "08024077a": "एवं तस्मिन्महाराज कल्पिते रथसत्तमे\n",
    "08024077c": "देवैर्मनुजशार्दूल द्विषतामभिमर्दने\n",
    "08024078a": "स्वान्यायुधानि मुख्यानि न्यदधाच्छंकरो रथे\n",
    "08024078c": "रथयष्टिं वियत्कृष्टां स्थापयामास गोवृषम्\n",
    "08024079a": "ब्रह्मदण्डः कालदण्डो रुद्रदण्डस्तथा ज्वरः\n",
    "08024079c": "परिस्कन्दा रथस्यास्य सर्वतोदिशमुद्यताः\n",
    "08024080a": "अथर्वाङ्गिरसावास्तां चक्ररक्षौ महात्मनः\n",
    "08024080c": "ऋग्वेदः सामवेदश्च पुराणं च पुरःसराः\n",
    "08024081a": "इतिहासयजुर्वेदौ पृष्ठरक्षौ बभूवतुः\n",
    "08024081c": "दिव्या वाचश्च विद्याश्च परिपार्श्वचराः कृताः\n",
    "08024082a": "तोत्त्रादयश्च राजेन्द्र वषट्कारस्तथैव च\n",
    "08024082c": "ओंकारश्च मुखे राजन्नतिशोभाकरोऽभवत्\n",
    "08024083a": "विचित्रमृतुभिः षड्भिः कृत्वा संवत्सरं धनुः\n",
    "08024083c": "तस्मान्नॄणां कालरात्रिर्ज्या कृता धनुषोऽजरा\n",
    "08024084a": "इषुश्चाप्यभवद्विष्णुर्ज्वलनः सोम एव च\n",
    "08024084c": "अग्नीषोमौ जगत्कृत्स्नं वैष्णवं चोच्यते जगत्\n",
    "08024085a": "विष्णुश्चात्मा भगवतो भवस्यामिततेजसः\n",
    "08024085c": "तस्माद्धनुर्ज्यासंस्पर्शं न विषेहुर्हरस्य ते\n",
    "08024086a": "तस्मिञ्शरे तिग्ममन्युर्मुमोचाविषहं प्रभुः\n",
    "08024086c": "भृग्वङ्गिरोमन्युभवं क्रोधाग्निमतिदुःसहम्\n",
    "08024087a": "स नीललोहितो धूम्रः कृत्तिवासा भयंकरः\n",
    "08024087c": "आदित्यायुतसंकाशस्तेजोज्वालावृतो ज्वलन्\n",
    "08024088a": "दुश्च्यावश्च्यावनो जेता हन्ता ब्रह्मद्विषां हरः\n",
    "08024088c": "नित्यं त्राता च हन्ता च धर्माधर्माश्रिताञ्जनान्\n",
    "08024089a": "प्रमाथिभिर्घोररूपैर्भीमोदग्रैर्गणैर्वृतः\n",
    "08024089c": "विभाति भगवान्स्थाणुस्तैरेवात्मगुणैर्वृतः\n",
    "08024090a": "तस्याङ्गानि समाश्रित्य स्थितं विश्वमिदं जगत्\n",
    "08024090c": "जङ्गमाजङ्गमं राजञ्शुशुभेऽद्भुतदर्शनम्\n",
    "08024091a": "दृष्ट्वा तु तं रथं दिव्यं कवची स शरासनी\n",
    "08024091c": "बाणमादत्त तं दिव्यं सोमविष्ण्वग्निसंभवम्\n",
    "08024092a": "तस्य वाजांस्ततो देवाः कल्पयां चक्रिरे विभोः\n",
    "08024092c": "पुण्यगन्धवहं राजञ्श्वसनं राजसत्तम\n",
    "08024093a": "तमास्थाय महादेवस्त्रासयन्दैवतान्यपि\n",
    "08024093c": "आरुरोह तदा यत्तः कम्पयन्निव रोदसी\n",
    "08024094a": "स शोभमानो वरदः खड्गी बाणी शरासनी\n",
    "08024094c": "हसन्निवाब्रवीद्देवो सारथिः को भविष्यति\n",
    "08024095a": "तमब्रुवन्देवगणा यं भवान्संनियोक्ष्यते\n",
    "08024095c": "स भविष्यति देवेश सारथिस्ते न संशयः\n",
    "08024096a": "तानब्रवीत्पुनर्देवो मत्तः श्रेष्ठतरो हि यः\n",
    "08024096c": "तं सारथिं कुरुध्वं मे स्वयं संचिन्त्य माचिरम्\n",
    "08024097a": "एतच्छ्रुत्वा ततो देवा वाक्यमुक्तं महात्मना\n",
    "08024097c": "गत्वा पितामहं देवं प्रसाद्यैवं वचोऽब्रुवन्\n",
    "08024098a": "देव त्वयेदं कथितं त्रिदशारिनिबर्हणम्\n",
    "08024098c": "तथा च कृतमस्माभिः प्रसन्नो वृषभध्वजः\n",
    "08024099a": "रथश्च विहितोऽस्माभिर्विचित्रायुधसंवृतः\n",
    "08024099c": "सारथिं तु न जानीमः कः स्यात्तस्मिन्रथोत्तमे\n",
    "08024100a": "तस्माद्विधीयतां कश्चित्सारथिर्देवसत्तम\n",
    "08024100c": "सफलां तां गिरं देव कर्तुमर्हसि नो विभो\n",
    "08024101a": "एवमस्मासु हि पुरा भगवन्नुक्तवानसि\n",
    "08024101c": "हितं कर्तास्मि भवतामिति तत्कर्तुमर्हसि\n",
    "08024102a": "स देव युक्तो रथसत्तमो नो; दुरावरो द्रावणः शात्रवाणाम्\n",
    "08024102c": "पिनाकपाणिर्विहितोऽत्र योद्धा; विभीषयन्दानवानुद्यतोऽसौ\n",
    "08024103a": "तथैव वेदाश्चतुरो हयाग्र्या; धरा सशैला च रथो महात्मन्\n",
    "08024103c": "नक्षत्रवंशोऽनुगतो वरूथे; यस्मिन्योद्धा सारथिनाभिरक्ष्यः\n",
    "08024104a": "तत्र सारथिरेष्टव्यः सर्वैरेतैर्विशेषवान्\n",
    "08024104c": "तत्प्रतिष्ठो रथो देव हया योद्धा तथैव च\n",
    "08024104e": "कवचानि च शस्त्राणि कार्मुकं च पितामह\n",
    "08024105a": "त्वामृते सारथिं तत्र नान्यं पश्यामहे वयम्\n",
    "08024105c": "त्वं हि सर्वैर्गुणैर्युक्तो देवताभ्योऽधिकः प्रभो\n",
    "08024105e": "सारथ्ये तूर्णमारोह संयच्छ परमान्हयान्\n",
    "08024106a": "इति ते शिरसा नत्वा त्रिलोकेशं पितामहम्\n",
    "08024106c": "देवाः प्रसादयामासुः सारथ्यायेति नः श्रुतम्\n",
    "08024107": "ब्रह्मोवाच\n",
    "08024107a": "नात्र किंचिन्मृषा वाक्यं यदुक्तं वो दिवौकसः\n",
    "08024107c": "संयच्छामि हयानेष युध्यतो वै कपर्दिनः\n",
    "08024108a": "ततः स भगवान्देवो लोकस्रष्टा पितामहः\n",
    "08024108c": "सारथ्ये कल्पितो देवैरीशानस्य महात्मनः\n",
    "08024109a": "तस्मिन्नारोहति क्षिप्रं स्यन्दनं लोकपूजिते\n",
    "08024109c": "शिरोभिरगमंस्तूर्णं ते हया वातरंहसः\n",
    "08024110a": "महेश्वरे त्वारुहति जानुभ्यामगमन्महीम्\n",
    "08024111a": "अभीशून्हि त्रिलोकेशः संगृह्य प्रपितामहः\n",
    "08024111c": "तानश्वांश्चोदयामास मनोमारुतरंहसः\n",
    "08024112a": "ततोऽधिरूढे वरदे प्रयाते चासुरान्प्रति\n",
    "08024112c": "साधु साध्विति विश्वेशः स्मयमानोऽभ्यभाषत\n",
    "08024113a": "याहि देव यतो दैत्याश्चोदयाश्वानतन्द्रितः\n",
    "08024113c": "पश्य बाह्वोर्बलं मेऽद्य निघ्नतः शात्रवान्रणे\n",
    "08024114a": "ततस्तांश्चोदयामास वायुवेगसमाञ्जवे\n",
    "08024114c": "येन तत्त्रिपुरं राजन्दैत्यदानवरक्षितम्\n",
    "08024115a": "अथाधिज्यं धनुः कृत्वा शर्वः संधाय तं शरम्\n",
    "08024115c": "युक्त्वा पाशुपतास्त्रेण त्रिपुरं समचिन्तयत्\n",
    "08024116a": "तस्मिन्स्थिते तदा राजन्क्रुद्धे विधृतकार्मुके\n",
    "08024116c": "पुराणि तानि कालेन जग्मुरेकत्वतां तदा\n",
    "08024117a": "एकीभावं गते चैव त्रिपुरे समुपागते\n",
    "08024117c": "बभूव तुमुलो हर्षो दैवतानां महात्मनाम्\n",
    "08024118a": "ततो देवगणाः सर्वे सिद्धाश्च परमर्षयः\n",
    "08024118c": "जयेति वाचो मुमुचुः संस्तुवन्तो मुदान्विताः\n",
    "08024119a": "ततोऽग्रतः प्रादुरभूत्त्रिपुरं जघ्नुषोऽसुरान्\n",
    "08024119c": "अनिर्देश्योग्रवपुषो देवस्यासह्यतेजसः\n",
    "08024120a": "स तद्विकृष्य भगवान्दिव्यं लोकेश्वरो धनुः\n",
    "08024120c": "त्रैलोक्यसारं तमिषुं मुमोच त्रिपुरं प्रति\n",
    "08024120e": "तत्सासुरगणं दग्ध्वा प्राक्षिपत्पश्चिमार्णवे\n",
    "08024121a": "एवं तत्त्रिपुरं दग्धं दानवाश्चाप्यशेषतः\n",
    "08024121c": "महेश्वरेण क्रुद्धेन त्रैलोक्यस्य हितैषिणा\n",
    "08024122a": "स चात्मक्रोधजो वह्निर्हाहेत्युक्त्वा निवारितः\n",
    "08024122c": "मा कार्षीर्भस्मसाल्लोकानिति त्र्यक्षोऽब्रवीच्च तम्\n",
    "08024123a": "ततः प्रकृतिमापन्ना देवा लोकास्तथर्षयः\n",
    "08024123c": "तुष्टुवुर्वाग्भिरर्थ्याभिः स्थाणुमप्रतिमौजसम्\n",
    "08024124a": "तेऽनुज्ञाता भगवता जग्मुः सर्वे यथागतम्\n",
    "08024124c": "कृतकामाः प्रसन्नेन प्रजापतिमुखाः सुराः\n",
    "08024125a": "यथैव भगवान्ब्रह्मा लोकधाता पितामहः\n",
    "08024125c": "संयच्छ त्वं हयानस्य राधेयस्य महात्मनः\n",
    "08024126a": "त्वं हि कृष्णाच्च कर्णाच्च फल्गुनाच्च विशेषतः\n",
    "08024126c": "विशिष्टो राजशार्दूल नास्ति तत्र विचारणा\n",
    "08024127a": "युद्धे ह्ययं रुद्रकल्पस्त्वं च ब्रह्मसमोऽनघ\n",
    "08024127c": "तस्माच्छक्तौ युवां जेतुं मच्छत्रूंस्ताविवासुरान्\n",
    "08024128a": "यथा शल्याद्य कर्णोऽयं श्वेताश्वं कृष्णसारथिम्\n",
    "08024128c": "प्रमथ्य हन्यात्कौन्तेयं तथा शीघ्रं विधीयताम्\n",
    "08024128e": "त्वयि कर्णश्च राज्यं च वयं चैव प्रतिष्ठिताः\n",
    "08024129a": "इमं चाप्यपरं भूय इतिहासं निबोध मे\n",
    "08024129c": "पितुर्मम सकाशे यं ब्राह्मणः प्राह धर्मवित्\n",
    "08024130a": "श्रुत्वा चैतद्वचश्चित्रं हेतुकार्यार्थसंहितम्\n",
    "08024130c": "कुरु शल्य विनिश्चित्य मा भूदत्र विचारणा\n",
    "08024131a": "भार्गवाणां कुले जातो जमदग्निर्महातपाः\n",
    "08024131c": "तस्य रामेति विख्यातः पुत्रस्तेजोगुणान्वितः\n",
    "08024132a": "स तीव्रं तप आस्थाय प्रसादयितवान्भवम्\n",
    "08024132c": "अस्त्रहेतोः प्रसन्नात्मा नियतः संयतेन्द्रियः\n",
    "08024133a": "तस्य तुष्टो महादेवो भक्त्या च प्रशमेन च\n",
    "08024133c": "हृद्गतं चास्य विज्ञाय दर्शयामास शंकरः\n",
    "08024134": "ईश्वर उवाच\n",
    "08024134a": "राम तुष्टोऽस्मि भद्रं ते विदितं मे तवेप्सितम्\n",
    "08024134c": "कुरुष्व पूतमात्मानं सर्वमेतदवाप्स्यसि\n",
    "08024135a": "दास्यामि ते तदास्त्राणि यदा पूतो भविष्यसि\n",
    "08024135c": "अपात्रमसमर्थं च दहन्त्यस्त्राणि भार्गव\n",
    "08024136a": "इत्युक्तो जामदग्न्यस्तु देवदेवेन शूलिना\n",
    "08024136c": "प्रत्युवाच महात्मानं शिरसावनतः प्रभुम्\n",
    "08024137a": "यदा जानासि देवेश पात्रं मामस्त्रधारणे\n",
    "08024137c": "तदा शुश्रूषतेऽस्त्राणि भवान्मे दातुमर्हति\n",
    "08024138": "दुर्योधन उवाच\n",
    "08024138a": "ततः स तपसा चैव दमेन नियमेन च\n",
    "08024138c": "पूजोपहारबलिभिर्होममन्त्रपुरस्कृतैः\n",
    "08024139a": "आराधयितवाञ्शर्वं बहून्वर्षगणांस्तदा\n",
    "08024139c": "प्रसन्नश्च महादेवो भार्गवस्य महात्मनः\n",
    "08024140a": "अब्रवीत्तस्य बहुशो गुणान्देव्याः समीपतः\n",
    "08024140c": "भक्तिमानेष सततं मयि रामो दृढव्रतः\n",
    "08024141a": "एवं तस्य गुणान्प्रीतो बहुशोऽकथयत्प्रभुः\n",
    "08024141c": "देवतानां पितॄणां च समक्षमरिसूदनः\n",
    "08024142a": "एतस्मिन्नेव काले तु दैत्या आसन्महाबलाः\n",
    "08024142c": "तैस्तदा दर्पमोहान्धैरबाध्यन्त दिवौकसः\n",
    "08024143a": "ततः संभूय विबुधास्तान्हन्तुं कृतनिश्चयाः\n",
    "08024143c": "चक्रुः शत्रुवधे यत्नं न शेकुर्जेतुमेव ते\n",
    "08024144a": "अभिगम्य ततो देवा महेश्वरमथाब्रुवन्\n",
    "08024144c": "प्रसादयन्तस्तं भक्त्या जहि शत्रुगणानिति\n",
    "08024145a": "प्रतिज्ञाय ततो देवो देवतानां रिपुक्षयम्\n",
    "08024145c": "रामं भार्गवमाहूय सोऽभ्यभाषत शंकरः\n",
    "08024146a": "रिपून्भार्गव देवानां जहि सर्वान्समागतान्\n",
    "08024146c": "लोकानां हितकामार्थं मत्प्रीत्यर्थं तथैव च\n",
    "08024147": "राम उवाच\n",
    "08024147a": "अकृतास्त्रस्य देवेश का शक्तिर्मे महेश्वर\n",
    "08024147c": "निहन्तुं दानवान्सर्वान्कृतास्त्रान्युद्धदुर्मदान्\n",
    "08024148": "ईश्वर उवाच\n",
    "08024148a": "गच्छ त्वं मदनुध्यानान्निहनिष्यसि दानवान्\n",
    "08024148c": "विजित्य च रिपून्सर्वान्गुणान्प्राप्स्यसि पुष्कलान्\n",
    "08024149": "दुर्योधन उवाच\n",
    "08024149a": "एतच्छ्रुत्वा च वचनं प्रतिगृह्य च सर्वशः\n",
    "08024149c": "रामः कृतस्वस्त्ययनः प्रययौ दानवान्प्रति\n",
    "08024150a": "अवधीद्देवशत्रूंस्तान्मददर्पबलान्वितान्\n",
    "08024150c": "वज्राशनिसमस्पर्शैः प्रहारैरेव भार्गवः\n",
    "08024151a": "स दानवैः क्षततनुर्जामदग्न्यो द्विजोत्तमः\n",
    "08024151c": "संस्पृष्टः स्थाणुना सद्यो निर्व्रणः समजायत\n",
    "08024152a": "प्रीतश्च भगवान्देवः कर्मणा तेन तस्य वै\n",
    "08024152c": "वरान्प्रादाद्ब्रह्मविदे भार्गवाय महात्मने\n",
    "08024153a": "उक्तश्च देवदेवेन प्रीतियुक्तेन शूलिना\n",
    "08024153c": "निपातात्तव शस्त्राणां शरीरे याभवद्रुजा\n",
    "08024154a": "तया ते मानुषं कर्म व्यपोढं भृगुनन्दन\n",
    "08024154c": "गृहाणास्त्राणि दिव्यानि मत्सकाशाद्यथेप्सितम्\n",
    "08024155a": "ततोऽस्त्राणि समस्तानि वरांश्च मनसेप्सितान्\n",
    "08024155c": "लब्ध्वा बहुविधान्रामः प्रणम्य शिरसा शिवम्\n",
    "08024156a": "अनुज्ञां प्राप्य देवेशाज्जगाम स महातपाः\n",
    "08024156c": "एवमेतत्पुरावृत्तं तदा कथितवानृषिः\n",
    "08024157a": "भार्गवोऽप्यददात्सर्वं धनुर्वेदं महात्मने\n",
    "08024157c": "कर्णाय पुरुषव्याघ्र सुप्रीतेनान्तरात्मना\n",
    "08024158a": "वृजिनं हि भवेत्किंचिद्यदि कर्णस्य पार्थिव\n",
    "08024158c": "नास्मै ह्यस्त्राणि दिव्यानि प्रादास्यद्भृगुनन्दनः\n",
    "08024159a": "नापि सूतकुले जातं कर्णं मन्ये कथंचन\n",
    "08024159c": "देवपुत्रमहं मन्ये क्षत्रियाणां कुलोद्भवम्\n",
    "08024160a": "सकुण्डलं सकवचं दीर्घबाहुं महारथम्\n",
    "08024160c": "कथमादित्यसदृशं मृगी व्याघ्रं जनिष्यति\n",
    "08024161a": "पश्य ह्यस्य भुजौ पीनौ नागराजकरोपमौ\n",
    "08024161c": "वक्षः पश्य विशालं च सर्वशत्रुनिबर्हणम्\n",
    "08025001": "दुर्योधन उवाच\n",
    "08025001a": "एवं स भगवान्देवः सर्वलोकपितामहः\n",
    "08025001c": "सारथ्यमकरोत्तत्र यत्र रुद्रोऽभवद्रथी\n",
    "08025002a": "रथिनाभ्यधिको वीरः कर्तव्यो रथसारथिः\n",
    "08025002c": "तस्मात्त्वं पुरुषव्याघ्र नियच्छ तुरगान्युधि\n",
    "08025003": "संजय उवाच\n",
    "08025003a": "ततः शल्यः परिष्वज्य सुतं ते वाक्यमब्रवीत्\n",
    "08025003c": "दुर्योधनममित्रघ्नः प्रीतो मद्राधिपस्तदा\n",
    "08025004a": "एवं चेन्मन्यसे राजन्गान्धारे प्रियदर्शन\n",
    "08025004c": "तस्मात्ते यत्प्रियं किंचित्तत्सर्वं करवाण्यहम्\n",
    "08025005a": "यत्रास्मि भरतश्रेष्ठ योग्यः कर्मणि कर्हिचित्\n",
    "08025005c": "तत्र सर्वात्मना युक्तो वक्ष्ये कार्यधुरं तव\n",
    "08025006a": "यत्तु कर्णमहं ब्रूयां हितकामः प्रियाप्रियम्\n",
    "08025006c": "मम तत्क्षमतां सर्वं भवान्कर्णश्च सर्वशः\n",
    "08025007": "कर्ण उवाच\n",
    "08025007a": "ईशानस्य यथा ब्रह्मा यथा पार्थस्य केशवः\n",
    "08025007c": "तथा नित्यं हिते युक्तो मद्रराज भजस्व नः\n",
    "08025008": "शल्य उवाच\n",
    "08025008a": "आत्मनिन्दात्मपूजा च परनिन्दा परस्तवः\n",
    "08025008c": "अनाचरितमार्याणां वृत्तमेतच्चतुर्विधम्\n",
    "08025009a": "यत्तु विद्वन्प्रवक्ष्यामि प्रत्ययार्थमहं तव\n",
    "08025009c": "आत्मनः स्तवसंयुक्तं तन्निबोध यथातथम्\n",
    "08025010a": "अहं शक्रस्य सारथ्ये योग्यो मातलिवत्प्रभो\n",
    "08025010c": "अप्रमादप्रयोगाच्च ज्ञानविद्याचिकित्सितैः\n",
    "08025011a": "ततः पार्थेन संग्रामे युध्यमानस्य तेऽनघ\n",
    "08025011c": "वाहयिष्यामि तुरगान्विज्वरो भव सूतज\n",
    "08026001": "दुर्योधन उवाच\n",
    "08026001a": "अयं ते कर्ण सारथ्यं मद्रराजः करिष्यति\n",
    "08026001c": "कृष्णादभ्यधिको यन्ता देवेन्द्रस्येव मातलिः\n",
    "08026002a": "यथा हरिहयैर्युक्तं संगृह्णाति स मातलिः\n",
    "08026002c": "शल्यस्तव तथाद्यायं संयन्ता रथवाजिनाम्\n",
    "08026003a": "योधे त्वयि रथस्थे च मद्रराजे च सारथौ\n",
    "08026003c": "रथश्रेष्ठो ध्रुवं संख्ये पार्थो नाभिभविष्यति\n",
    "08026004": "संजय उवाच\n",
    "08026004a": "ततो दुर्योधनो भूयो मद्रराजं तरस्विनम्\n",
    "08026004c": "उवाच राजन्संग्रामे संयच्छन्तं हयोत्तमान्\n",
    "08026005a": "त्वयाभिगुप्तो राधेयो विजेष्यति धनंजयम्\n",
    "08026005c": "इत्युक्तो रथमास्थाय तथेति प्राह भारत\n",
    "08026006a": "शल्येऽभ्युपगते कर्णः सारथिं सुमनोऽब्रवीत्\n",
    "08026006c": "स्वं सूत स्यन्दनं मह्यं कल्पयेत्यसकृत्त्वरन्\n",
    "08026007a": "ततो जैत्रं रथवरं गन्धर्वनगरोपमम्\n",
    "08026007c": "विधिवत्कल्पितं भर्त्रे जयेत्युक्त्वा न्यवेदयत्\n",
    "08026008a": "तं रथं रथिनां श्रेष्ठः कर्णोऽभ्यर्च्य यथाविधि\n",
    "08026008c": "संपादितं ब्रह्मविदा पूर्वमेव पुरोधसा\n",
    "08026009a": "कृत्वा प्रदक्षिणं यत्नादुपस्थाय च भास्करम्\n",
    "08026009c": "समीपस्थं मद्रराजं समारोपयदग्रतः\n",
    "08026010a": "ततः कर्णस्य दुर्धर्षं स्यन्दनप्रवरं महत्\n",
    "08026010c": "आरुरोह महातेजाः शल्यः सिंह इवाचलम्\n",
    "08026011a": "ततः शल्यास्थितं राजन्कर्णः स्वरथमुत्तमम्\n",
    "08026011c": "अध्यतिष्ठद्यथाम्भोदं विद्युत्वन्तं दिवाकरः\n",
    "08026012a": "तावेकरथमारूढावादित्याग्निसमत्विषौ\n",
    "08026012c": "व्यभ्राजेतां यथा मेघं सूर्याग्नी सहितौ दिवि\n",
    "08026013a": "संस्तूयमानौ तौ वीरौ तदास्तां द्युतिमत्तरौ\n",
    "08026013c": "ऋत्विक्सदस्यैरिन्द्राग्नी हूयमानाविवाध्वरे\n",
    "08026014a": "स शल्यसंगृहीताश्वे रथे कर्णः स्थितोऽभवत्\n",
    "08026014c": "धनुर्विस्फारयन्घोरं परिवेषीव भास्करः\n",
    "08026015a": "आस्थितः स रथश्रेष्ठं कर्णः शरगभस्तिमान्\n",
    "08026015c": "प्रबभौ पुरुषव्याघ्रो मन्दरस्थ इवांशुमान्\n",
    "08026016a": "तं रथस्थं महावीरं यान्तं चामिततेजसम्\n",
    "08026016c": "दुर्योधनः स्म राधेयमिदं वचनमब्रवीत्\n",
    "08026017a": "अकृतं द्रोणभीष्माभ्यां दुष्करं कर्म संयुगे\n",
    "08026017c": "कुरुष्वाधिरथे वीर मिषतां सर्वधन्विनाम्\n",
    "08026018a": "मनोगतं मम ह्यासीद्भीष्मद्रोणौ महारथौ\n",
    "08026018c": "अर्जुनं भीमसेनं च निहन्ताराविति ध्रुवम्\n",
    "08026019a": "ताभ्यां यदकृतं वीर वीरकर्म महामृधे\n",
    "08026019c": "तत्कर्म कुरु राधेय वज्रपाणिरिवापरः\n",
    "08026020a": "गृहाण धर्मराजं वा जहि वा त्वं धनंजयम्\n",
    "08026020c": "भीमसेनं च राधेय माद्रीपुत्रौ यमावपि\n",
    "08026021a": "जयश्च तेऽस्तु भद्रं च प्रयाहि पुरुषर्षभ\n",
    "08026021c": "पाण्डुपुत्रस्य सैन्यानि कुरु सर्वाणि भस्मसात्\n",
    "08026022a": "ततस्तूर्यसहस्राणि भेरीणामयुतानि च\n",
    "08026022c": "वाद्यमानान्यरोचन्त मेघशब्दा यथा दिवि\n",
    "08026023a": "प्रतिगृह्य तु तद्वाक्यं रथस्थो रथसत्तमः\n",
    "08026023c": "अभ्यभाषत राधेयः शल्यं युद्धविशारदम्\n",
    "08026024a": "चोदयाश्वान्महाबाहो यावद्धन्मि धनंजयम्\n",
    "08026024c": "भीमसेनं यमौ चोभौ राजानं च युधिष्ठिरम्\n",
    "08026025a": "अद्य पश्यतु मे शल्य बाहुवीर्यं धनंजयः\n",
    "08026025c": "अस्यतः कङ्कपत्राणां सहस्राणि शतानि च\n",
    "08026026a": "अद्य क्षेप्स्याम्यहं शल्य शरान्परमतेजनान्\n",
    "08026026c": "पाण्डवानां विनाशाय दुर्योधनजयाय च\n",
    "08026027": "शल्य उवाच\n",
    "08026027a": "सूतपुत्र कथं नु त्वं पाण्डवानवमन्यसे\n",
    "08026027c": "सर्वास्त्रज्ञान्महेष्वासान्सर्वानेव महारथान्\n",
    "08026028a": "अनिवर्तिनो महाभागानजेयान्सत्यविक्रमान्\n",
    "08026028c": "अपि संजनयेयुर्ये भयं साक्षाच्छतक्रतोः\n",
    "08026029a": "यदा श्रोष्यसि निर्घोषं विस्फूर्जितमिवाशनेः\n",
    "08026029c": "राधेय गाण्डिवस्याजौ तदा नैवं वदिष्यसि\n",
    "08026030": "संजय उवाच\n",
    "08026030a": "अनादृत्य तु तद्वाक्यं मद्रराजेन भाषितम्\n",
    "08026030c": "द्रक्ष्यस्यद्येत्यवोचद्वै शल्यं कर्णो नरेश्वर\n",
    "08026031a": "दृष्ट्वा कर्णं महेष्वासं युयुत्सुं समवस्थितम्\n",
    "08026031c": "चुक्रुशुः कुरवः सर्वे हृष्टरूपाः परंतप\n",
    "08026032a": "ततो दुन्दुभिघोषेण भेरीणां निनदेन च\n",
    "08026032c": "बाणशब्दैश्च विविधैर्गर्जितैश्च तरस्विनाम्\n",
    "08026032e": "निर्ययुस्तावका युद्धे मृत्युं कृत्वा निवर्तनम्\n",
    "08026033a": "प्रयाते तु ततः कर्णे योधेषु मुदितेषु च\n",
    "08026033c": "चचाल पृथिवी राजन्ररास च सुविस्वरम्\n",
    "08026034a": "निश्चरन्तो व्यदृश्यन्त सूर्यात्सप्त महाग्रहाः\n",
    "08026034c": "उल्कापातश्च संजज्ञे दिशां दाहस्तथैव च\n",
    "08026034e": "तथाशन्यश्च संपेतुर्ववुर्वाताश्च दारुणाः\n",
    "08026035a": "मृगपक्षिगणाश्चैव बहुशः पृतनां तव\n",
    "08026035c": "अपसव्यं तदा चक्रुर्वेदयन्तो महद्भयम्\n",
    "08026036a": "प्रस्थितस्य च कर्णस्य निपेतुस्तुरगा भुवि\n",
    "08026036c": "अस्थिवर्षं च पतितमन्तरिक्षाद्भयानकम्\n",
    "08026037a": "जज्वलुश्चैव शस्त्राणि ध्वजाश्चैव चकम्पिरे\n",
    "08026037c": "अश्रूणि च व्यमुञ्चन्त वाहनानि विशां पते\n",
    "08026038a": "एते चान्ये च बहव उत्पातास्तत्र मारिष\n",
    "08026038c": "समुत्पेतुर्विनाशाय कौरवाणां सुदारुणाः\n",
    "08026039a": "न च तान्गणयामासुः सर्वे ते दैवमोहिताः\n",
    "08026039c": "प्रस्थितं सूतपुत्रं च जयेत्यूचुर्नरा भुवि\n",
    "08026039e": "निर्जितान्पाण्डवांश्चैव मेनिरे तव कौरवाः\n",
    "08026040a": "ततो रथस्थः परवीरहन्ता; भीष्मद्रोणावात्तवीर्यौ निरीक्ष्य\n",
    "08026040c": "समज्वलद्भारत पावकाभो; वैकर्तनोऽसौ रथकुञ्जरो वृषः\n",
    "08026041a": "स शल्यमाभाष्य जगाद वाक्यं; पार्थस्य कर्माप्रतिमं च दृष्ट्वा\n",
    "08026041c": "मानेन दर्पेण च दह्यमानः; क्रोधेन दीप्यन्निव निःश्वसित्वा\n",
    "08026042a": "नाहं महेन्द्रादपि वज्रपाणेः; क्रुद्धाद्बिभेम्यात्तधनू रथस्थः\n",
    "08026042c": "दृष्ट्वा तु भीष्मप्रमुखाञ्शयाना;न्न त्वेव मां स्थिरता संजहाति\n",
    "08026043a": "महेन्द्रविष्णुप्रतिमावनिन्दितौ; रथाश्वनागप्रवरप्रमाथिनौ\n",
    "08026043c": "अवध्यकल्पौ निहतौ यदा परै;स्ततो ममाद्यापि रणेऽस्ति साध्वसम्\n",
    "08026044a": "समीक्ष्य संख्येऽतिबलान्नराधिपै;र्नराश्वमातङ्गरथाञ्शरैर्हतान्\n",
    "08026044c": "कथं न सर्वानहितान्रणेऽवधी;न्महास्त्रविद्ब्राह्मणपुंगवो गुरुः\n",
    "08026045a": "स संस्मरन्द्रोणहवं महाहवे; ब्रवीमि सत्यं कुरवो निबोधत\n",
    "08026045c": "न वो मदन्यः प्रसहेद्रणेऽर्जुनं; क्रमागतं मृत्युमिवोग्ररूपिणम्\n",
    "08026046a": "शिक्षा प्रसादश्च बलं धृतिश्च; द्रोणे महास्त्राणि च संनतिश्च\n",
    "08026046c": "स चेदगान्मृत्युवशं महात्मा; सर्वानन्यानातुरानद्य मन्ये\n",
    "08026047a": "नेह ध्रुवं किंचिदपि प्रचिन्त्यं; विदुर्लोके कर्मणोऽनित्ययोगात्\n",
    "08026047c": "सूर्योदये को हि विमुक्तसंशयो; गर्वं कुर्वीताद्य गुरौ निपातिते\n",
    "08026048a": "न नूनमस्त्राणि बलं पराक्रमः; क्रिया सुनीतं परमायुधानि वा\n",
    "08026048c": "अलं मनुष्यस्य सुखाय वर्तितुं; तथा हि युद्धे निहतः परैर्गुरुः\n",
    "08026049a": "हुताशनादित्यसमानतेजसं; पराक्रमे विष्णुपुरंदरोपमम्\n",
    "08026049c": "नये बृहस्पत्युशनःसमं सदा; न चैनमस्त्रं तदपात्सुदुःसहम्\n",
    "08026050a": "संप्रक्रुष्टे रुदितस्त्रीकुमारे; पराभूते पौरुषे धार्तराष्ट्रे\n",
    "08026050c": "मया कृत्यमिति जानामि शल्य; प्रयाहि तस्माद्द्विषतामनीकम्\n",
    "08026051a": "यत्र राजा पाण्डवः सत्यसंधो; व्यवस्थितो भीमसेनार्जुनौ च\n",
    "08026051c": "वासुदेवः सृञ्जयाः सात्यकिश्च; यमौ च कस्तौ विषहेन्मदन्यः\n",
    "08026052a": "तस्मात्क्षिप्रं मद्रपते प्रयाहि; रणे पाञ्चालान्पाण्डवान्सृञ्जयांश्च\n",
    "08026052c": "तान्वा हनिष्यामि समेत्य संख्ये; यास्यामि वा द्रोणमुखाय मन्ये\n",
    "08026053a": "न त्वेवाहं न गमिष्यामि मध्यं; तेषां शूराणामिति मा शल्य विद्धि\n",
    "08026053c": "मित्रद्रोहो मर्षणीयो न मेऽयं; त्यक्त्वा प्राणाननुयास्यामि द्रोणम्\n",
    "08026054a": "प्राज्ञस्य मूढस्य च जीवितान्ते; प्राणप्रमोक्षोऽन्तकवक्त्रगस्य\n",
    "08026054c": "अतो विद्वन्नभियास्यामि पार्थं; दिष्टं न शक्यं व्यतिवर्तितुं वै\n",
    "08026055a": "कल्याणवृत्तः सततं हि राज;न्वैचित्रवीर्यस्य सुतो ममासीत्\n",
    "08026055c": "तस्यार्थसिद्ध्यर्थमहं त्यजामि; प्रियान्भोगान्दुस्त्यजं जीवितं च\n",
    "08026056a": "वैयाघ्रचर्माणमकूजनाक्षं; हैमत्रिकोशं रजतत्रिवेणुम्\n",
    "08026056c": "रथप्रबर्हं तुरगप्रबर्है;र्युक्तं प्रादान्मह्यमिदं हि रामः\n",
    "08026057a": "धनूंषि चित्राणि निरीक्ष्य शल्य; ध्वजं गदां सायकांश्चोग्ररूपान्\n",
    "08026057c": "असिं च दीप्तं परमायुधं च; शङ्खं च शुभ्रं स्वनवन्तमुग्रम्\n",
    "08026058a": "पताकिनं वज्रनिपातनिस्वनं; सिताश्वयुक्तं शुभतूणशोभितम्\n",
    "08026058c": "इमं समास्थाय रथं रथर्षभं; रणे हनिष्याम्यहमर्जुनं बलात्\n",
    "08026059a": "तं चेन्मृत्युः सर्वहरोऽभिरक्षते; सदाप्रमत्तः समरे पाण्डुपुत्रम्\n",
    "08026059c": "तं वा हनिष्यामि समेत्य युद्धे; यास्यामि वा भीष्ममुखो यमाय\n",
    "08026060a": "यमवरुणकुबेरवासवा वा; यदि युगपत्सगणा महाहवे\n",
    "08026060c": "जुगुपिषव इहैत्य पाण्डवं; किमु बहुना सह तैर्जयामि तम्\n",
    "08026061a": "इति रणरभसस्य कत्थत;स्तदुपनिशम्य वचः स मद्रराट्\n",
    "08026061c": "अवहसदवमन्य वीर्यवा;न्प्रतिषिषिधे च जगाद चोत्तरम्\n",
    "08026062a": "विरम विरम कर्ण कत्थना;दतिरभसोऽस्यति चाप्ययुक्तवाक्\n",
    "08026062c": "क्व च हि नरवरो धनंजयः; क्व पुनरिह त्वमुपारमाबुध\n",
    "08026063a": "यदुसदनमुपेन्द्रपालितं; त्रिदिवमिवामरराजरक्षितम्\n",
    "08026063c": "प्रसभमिह विलोक्य को हरे;त्पुरुषवरावरजामृतेऽर्जुनात्\n",
    "08026064a": "त्रिभुवनसृजमीश्वरेश्वरं; क इह पुमान्भवमाह्वयेद्युधि\n",
    "08026064c": "मृगवधकलहे ऋतेऽर्जुना;त्सुरपतिवीर्यसमप्रभावतः\n",
    "08026065a": "असुरसुरमहोरगान्नरा;न्गरुडपिशाचसयक्षराक्षसान्\n",
    "08026065c": "इषुभिरजयदग्निगौरवा;त्स्वभिलषितं च हविर्ददौ जयः\n",
    "08026066a": "स्मरसि ननु यदा परैर्हृतः; स च धृतराष्ट्रसुतो विमोक्षितः\n",
    "08026066c": "दिनकरज नरोत्तमैर्यदा; मरुषु बहून्विनिहत्य तानरीन्\n",
    "08026067a": "प्रथममपि पलायिते त्वयि; प्रियकलहा धृतराष्ट्रसूनवः\n",
    "08026067c": "स्मरसि ननु यदा प्रमोचिताः; खचरगणानवजित्य पाण्डवैः\n",
    "08026068a": "समुदितबलवाहनाः पुनः; पुरुषवरेण जिताः स्थ गोग्रहे\n",
    "08026068c": "सगुरुगुरुसुताः सभीष्मकाः; किमु न जितः स तदा त्वयार्जुनः\n",
    "08026069a": "इदमपरमुपस्थितं पुन;स्तव निधनाय सुयुद्धमद्य वै\n",
    "08026069c": "यदि न रिपुभयात्पलायसे; समरगतोऽद्य हतोऽसि सूतज\n",
    "08026070": "संजय उवाच\n",
    "08026070a": "इति बहुपरुषं प्रभाषति; प्रमनसि मद्रपतौ रिपुस्तवम्\n",
    "08026070c": "भृशमतिरुषितः परं वृषः; कुरुपृतनापतिराह मद्रपम्\n",
    "08026071a": "भवतु भवतु किं विकत्थसे; ननु मम तस्य च युद्धमुद्यतम्\n",
    "08026071c": "यदि स जयति मां महाहवे; तत इदमस्तु सुकत्थितं तव\n",
    "08026072a": "एवमस्त्विति मद्रेश उक्त्वा नोत्तरमुक्तवान्\n",
    "08026072c": "याहि मद्रेश चाप्येनं कर्णः प्राह युयुत्सया\n",
    "08026073a": "स रथः प्रययौ शत्रूञ्श्वेताश्वः शल्यसारथिः\n",
    "08026073c": "निघ्नन्नमित्रान्समरे तमो घ्नन्सविता यथा\n",
    "08026074a": "ततः प्रायात्प्रीतिमान्वै रथेन; वैयाघ्रेण श्वेतयुजाथ कर्णः\n",
    "08026074c": "स चालोक्य ध्वजिनीं पाण्डवानां; धनंजयं त्वरया पर्यपृच्छत्\n",
    "08027001": "संजय उवाच\n",
    "08027001a": "प्रयानेव तदा कर्णो हर्षयन्वाहिनीं तव\n",
    "08027001c": "एकैकं समरे दृष्ट्वा पाण्डवं पर्यपृच्छत\n",
    "08027002a": "यो ममाद्य महात्मानं दर्शयेच्छ्वेतवाहनम्\n",
    "08027002c": "तस्मै दद्यामभिप्रेतं वरं यं मनसेच्छति\n",
    "08027003a": "स चेत्तदभिमन्येत तस्मै दद्यामहं पुनः\n",
    "08027003c": "शकटं रत्नसंपूर्णं यो मे ब्रूयाद्धनंजयम्\n",
    "08027004a": "स चेत्तदभिमन्येत पुरुषोऽर्जुनदर्शिवान्\n",
    "08027004c": "अन्यं तस्मै पुनर्दद्यां सौवर्णं हस्तिषड्गवम्\n",
    "08027005a": "तथा तस्मै पुनर्दद्यां स्त्रीणां शतमलंकृतम्\n",
    "08027005c": "श्यामानां निष्ककण्ठीनां गीतवाद्यविपश्चिताम्\n",
    "08027006a": "स चेत्तदभिमन्येत पुरुषोऽर्जुनदर्शिवान्\n",
    "08027006c": "अन्यं तस्मै वरं दद्यां श्वेतान्पञ्चशतान्हयान्\n",
    "08027007a": "हेमभाण्डपरिच्छन्नान्सुमृष्टमणिकुण्डलान्\n",
    "08027007c": "सुदान्तानपि चैवाहं दद्यामष्टशतान्परान्\n",
    "08027008a": "रथं च शुभ्रं सौवर्णं दद्यां तस्मै स्वलंकृतम्\n",
    "08027008c": "युक्तं परमकाम्बोजैर्यो मे ब्रूयाद्धनंजयम्\n",
    "08027009a": "अन्यं तस्मै वरं दद्यां कुञ्जराणां शतानि षट्\n",
    "08027009c": "काञ्चनैर्विविधैर्भाण्डैराच्छन्नान्हेममालिनः\n",
    "08027009e": "उत्पन्नानपरान्तेषु विनीतान्हस्तिशिक्षकैः\n",
    "08027010a": "स चेत्तदभिमन्येत पुरुषोऽर्जुनदर्शिवान्\n",
    "08027010c": "अन्यं तस्मै वरं दद्यां यमसौ कामयेत्स्वयम्\n",
    "08027011a": "पुत्रदारान्विहारांश्च यदन्यद्वित्तमस्ति मे\n",
    "08027011c": "तच्च तस्मै पुनर्दद्यां यद्यत्स मनसेच्छति\n",
    "08027012a": "हत्वा च सहितौ कृष्णौ तयोर्वित्तानि सर्वशः\n",
    "08027012c": "तस्मै दद्यामहं यो मे प्रब्रूयात्केशवार्जुनौ\n",
    "08027013a": "एता वाचः सुबहुशः कर्ण उच्चारयन्युधि\n",
    "08027013c": "दध्मौ सागरसंभूतं सुस्वनं शङ्खमुत्तमम्\n",
    "08027014a": "ता वाचः सूतपुत्रस्य तथा युक्ता निशम्य तु\n",
    "08027014c": "दुर्योधनो महाराज प्रहृष्टः सानुगोऽभवत्\n",
    "08027015a": "ततो दुन्दुभिनिर्घोषो मृदङ्गानां च सर्वशः\n",
    "08027015c": "सिंहनादः सवादित्रः कुञ्जराणां च निस्वनः\n",
    "08027016a": "प्रादुरासीत्तदा राजंस्त्वत्सैन्ये भरतर्षभ\n",
    "08027016c": "योधानां संप्रहृष्टानां तथा समभवत्स्वनः\n",
    "08027017a": "तथा प्रहृष्टे सैन्ये तु प्लवमानं महारथम्\n",
    "08027017c": "विकत्थमानं समरे राधेयमरिकर्शनम्\n",
    "08027017e": "मद्रराजः प्रहस्येदं वचनं प्रत्यभाषत\n",
    "08027018a": "मा सूतपुत्र मानेन सौवर्णं हस्तिषड्गवम्\n",
    "08027018c": "प्रयच्छ पुरुषायाद्य द्रक्ष्यसि त्वं धनंजयम्\n",
    "08027019a": "बाल्यादिव त्वं त्यजसि वसु वैश्रवणो यथा\n",
    "08027019c": "अयत्नेनैव राधेय द्रष्टास्यद्य धनंजयम्\n",
    "08027020a": "परासृजसि मिथ्या किं किं च त्वं बहु मूढवत्\n",
    "08027020c": "अपात्रदाने ये दोषास्तान्मोहान्नावबुध्यसे\n",
    "08027021a": "यत्प्रवेदयसे वित्तं बहुत्वेन खलु त्वया\n",
    "08027021c": "शक्यं बहुविधैर्यज्ञैर्यष्टुं सूत यजस्व तैः\n",
    "08027022a": "यच्च प्रार्थयसे हन्तुं कृष्णौ मोहान्मृषैव तत्\n",
    "08027022c": "न हि शुश्रुम संमर्दे क्रोष्ट्रा सिंहौ निपातितौ\n",
    "08027023a": "अप्रार्थितं प्रार्थयसे सुहृदो न हि सन्ति ते\n",
    "08027023c": "ये त्वां न वारयन्त्याशु प्रपतन्तं हुताशने\n",
    "08027024a": "कालकार्यं न जानीषे कालपक्वोऽस्यसंशयम्\n",
    "08027024c": "बह्वबद्धमकर्णीयं को हि ब्रूयाज्जिजीविषुः\n",
    "08027025a": "समुद्रतरणं दोर्भ्यां कण्ठे बद्ध्वा यथा शिलाम्\n",
    "08027025c": "गिर्यग्राद्वा निपतनं तादृक्तव चिकीर्षितम्\n",
    "08027026a": "सहितः सर्वयोधैस्त्वं व्यूढानीकैः सुरक्षितः\n",
    "08027026c": "धनंजयेन युध्यस्व श्रेयश्चेत्प्राप्तुमिच्छसि\n",
    "08027027a": "हितार्थं धार्तराष्ट्रस्य ब्रवीमि त्वा न हिंसया\n",
    "08027027c": "श्रद्धत्स्वैतन्मया प्रोक्तं यदि तेऽस्ति जिजीविषा\n",
    "08027028": "कर्ण उवाच\n",
    "08027028a": "स्ववीर्येऽहं पराश्वस्य प्रार्थयाम्यर्जुनं रणे\n",
    "08027028c": "त्वं तु मित्रमुखः शत्रुर्मां भीषयितुमिच्छसि\n",
    "08027029a": "न मामस्मादभिप्रायात्कश्चिदद्य निवर्तयेत्\n",
    "08027029c": "अपीन्द्रो वज्रमुद्यम्य किं नु मर्त्यः करिष्यति\n",
    "08027030": "संजय उवाच\n",
    "08027030a": "इति कर्णस्य वाक्यान्ते शल्यः प्राहोत्तरं वचः\n",
    "08027030c": "चुकोपयिषुरत्यर्थं कर्णं मद्रेश्वरः पुनः\n",
    "08027031a": "यदा वै त्वां फल्गुनवेगनुन्ना; ज्याचोदिता हस्तवता विसृष्टाः\n",
    "08027031c": "अन्वेतारः कङ्कपत्राः शिताग्रा;स्तदा तप्स्यस्यर्जुनस्याभियोगात्\n",
    "08027032a": "यदा दिव्यं धनुरादाय पार्थः; प्रभासयन्पृतनां सव्यसाची\n",
    "08027032c": "त्वामर्दयेत निशितैः पृषत्कै;स्तदा पश्चात्तप्स्यसे सूतपुत्र\n",
    "08027033a": "बालश्चन्द्रं मातुरङ्के शयानो; यथा कश्चित्प्रार्थयतेऽपहर्तुम्\n",
    "08027033c": "तद्वन्मोहाद्यतमानो रथस्थ;स्त्वं प्रार्थयस्यर्जुनमद्य जेतुम्\n",
    "08027034a": "त्रिशूलमाश्लिष्य सुतीक्ष्णधारं; सर्वाणि गात्राणि निघर्षसि त्वम्\n",
    "08027034c": "सुतीक्ष्णधारोपमकर्मणा त्वं; युयुत्ससे योऽर्जुनेनाद्य कर्ण\n",
    "08027035a": "सिद्धं सिंहं केसरिणं बृहन्तं; बालो मूढः क्षुद्रमृगस्तरस्वी\n",
    "08027035c": "समाह्वयेत्तद्वदेतत्तवाद्य; समाह्वानं सूतपुत्रार्जुनस्य\n",
    "08027036a": "मा सूतपुत्राह्वय राजपुत्रं; महावीर्यं केसरिणं यथैव\n",
    "08027036c": "वने सृगालः पिशितस्य तृप्तो; मा पार्थमासाद्य विनङ्क्ष्यसि त्वम्\n",
    "08027037a": "ईषादन्तं महानागं प्रभिन्नकरटामुखम्\n",
    "08027037c": "शशकाह्वयसे युद्धे कर्ण पार्थं धनंजयम्\n",
    "08027038a": "बिलस्थं कृष्णसर्पं त्वं बाल्यात्काष्ठेन विध्यसि\n",
    "08027038c": "महाविषं पूर्णकोशं यत्पार्थं योद्धुमिच्छसि\n",
    "08027039a": "सिंहं केसरिणं क्रुद्धमतिक्रम्याभिनर्दसि\n",
    "08027039c": "सृगाल इव मूढत्वान्नृसिंहं कर्ण पाण्डवम्\n",
    "08027040a": "सुपर्णं पतगश्रेष्ठं वैनतेयं तरस्विनम्\n",
    "08027040c": "लट्वेवाह्वयसे पाते कर्ण पार्थं धनंजयम्\n",
    "08027041a": "सर्वाम्भोनिलयं भीममूर्मिमन्तं झषायुतम्\n",
    "08027041c": "चन्द्रोदये विवर्तन्तमप्लवः संतितीर्षसि\n",
    "08027042a": "ऋषभं दुन्दुभिग्रीवं तीक्ष्णशृङ्गं प्रहारिणम्\n",
    "08027042c": "वत्स आह्वयसे युद्धे कर्ण पार्थं धनंजयम्\n",
    "08027043a": "महाघोषं महामेघं दर्दुरः प्रतिनर्दसि\n",
    "08027043c": "कामतोयप्रदं लोके नरपर्जन्यमर्जुनम्\n",
    "08027044a": "यथा च स्वगृहस्थः श्वा व्याघ्रं वनगतं भषेत्\n",
    "08027044c": "तथा त्वं भषसे कर्ण नरव्याघ्रं धनंजयम्\n",
    "08027045a": "सृगालोऽपि वने कर्ण शशैः परिवृतो वसन्\n",
    "08027045c": "मन्यते सिंहमात्मानं यावत्सिंहं न पश्यति\n",
    "08027046a": "तथा त्वमपि राधेय सिंहमात्मानमिच्छसि\n",
    "08027046c": "अपश्यञ्शत्रुदमनं नरव्याघ्रं धनंजयम्\n",
    "08027047a": "व्याघ्रं त्वं मन्यसेऽऽत्मानं यावत्कृष्णौ न पश्यसि\n",
    "08027047c": "समास्थितावेकरथे सूर्याचन्द्रमसाविव\n",
    "08027048a": "यावद्गाण्डीवनिर्घोषं न शृणोषि महाहवे\n",
    "08027048c": "तावदेव त्वया कर्ण शक्यं वक्तुं यथेच्छसि\n",
    "08027049a": "रथशब्दधनुःशब्दैर्नादयन्तं दिशो दश\n",
    "08027049c": "नर्दन्तमिव शार्दूलं दृष्ट्वा क्रोष्टा भविष्यसि\n",
    "08027050a": "नित्यमेव सृगालस्त्वं नित्यं सिंहो धनंजयः\n",
    "08027050c": "वीरप्रद्वेषणान्मूढ नित्यं क्रोष्टेव लक्ष्यसे\n",
    "08027051a": "यथाखुः स्याद्बिडालश्च श्वा व्याघ्रश्च बलाबले\n",
    "08027051c": "यथा सृगालः सिंहश्च यथा च शशकुञ्जरौ\n",
    "08027052a": "यथानृतं च सत्यं च यथा चापि विषामृते\n",
    "08027052c": "तथा त्वमपि पार्थश्च प्रख्यातावात्मकर्मभिः\n",
    "08027053": "संजय उवाच\n",
    "08027053a": "अधिक्षिप्तस्तु राधेयः शल्येनामिततेजसा\n",
    "08027053c": "शल्यमाह सुसंक्रुद्धो वाक्शल्यमवधारयन्\n",
    "08027054a": "गुणान्गुणवतः शल्य गुणवान्वेत्ति नागुणः\n",
    "08027054c": "त्वं तु नित्यं गुणैर्हीनः किं ज्ञास्यस्यगुणो गुणान्\n",
    "08027055a": "अर्जुनस्य महास्त्राणि क्रोधं वीर्यं धनुः शरान्\n",
    "08027055c": "अहं शल्याभिजानामि न त्वं जानासि तत्तथा\n",
    "08027056a": "एवमेवात्मनो वीर्यमहं वीर्यं च पाण्डवे\n",
    "08027056c": "जानन्नेवाह्वये युद्धे शल्य नाग्निं पतंगवत्\n",
    "08027057a": "अस्ति चायमिषुः शल्य सुपुङ्खो रक्तभोजनः\n",
    "08027057c": "एकतूणीशयः पत्री सुधौतः समलंकृतः\n",
    "08027058a": "शेते चन्दनपूर्णेन पूजितो बहुलाः समाः\n",
    "08027058c": "आहेयो विषवानुग्रो नराश्वद्विपसंघहा\n",
    "08027059a": "एकवीरो महारौद्रस्तनुत्रास्थिविदारणः\n",
    "08027059c": "निर्भिन्द्यां येन रुष्टोऽहमपि मेरुं महागिरिम्\n",
    "08027060a": "तमहं जातु नास्येयमन्यस्मिन्फल्गुनादृते\n",
    "08027060c": "कृष्णाद्वा देवकीपुत्रात्सत्यं चात्र शृणुष्व मे\n",
    "08027061a": "तेनाहमिषुणा शल्य वासुदेवधनंजयौ\n",
    "08027061c": "योत्स्ये परमसंक्रुद्धस्तत्कर्म सदृशं मम\n",
    "08027062a": "सर्वेषां वासुदेवानां कृष्णे लक्ष्मीः प्रतिष्ठिता\n",
    "08027062c": "सर्वेषां पाण्डुपुत्राणां जयः पार्थे प्रतिष्ठितः\n",
    "08027062e": "उभयं तत्समासाद्य कोऽतिवर्तितुमर्हति\n",
    "08027063a": "तावेतौ पुरुषव्याघ्रौ समेतौ स्यन्दने स्थितौ\n",
    "08027063c": "मामेकमभिसंयातौ सुजातं शल्य पश्य मे\n",
    "08027064a": "पितृष्वसामातुलजौ भ्रातरावपराजितौ\n",
    "08027064c": "मणी सूत्र इव प्रोतौ द्रष्टासि निहतौ मया\n",
    "08027065a": "अर्जुने गाण्डिवं कृष्णे चक्रं तार्क्ष्यकपिध्वजौ\n",
    "08027065c": "भीरूणां त्रासजननौ शल्य हर्षकरौ मम\n",
    "08027066a": "त्वं तु दुष्प्रकृतिर्मूढो महायुद्धेष्वकोविदः\n",
    "08027066c": "भयावतीर्णः संत्रासादबद्धं बहु भाषसे\n",
    "08027067a": "संस्तौषि त्वं तु केनापि हेतुना तौ कुदेशज\n",
    "08027067c": "तौ हत्वा समरे हन्ता त्वामद्धा सहबान्धवम्\n",
    "08027068a": "पापदेशज दुर्बुद्धे क्षुद्र क्षत्रियपांसन\n",
    "08027068c": "सुहृद्भूत्वा रिपुः किं मां कृष्णाभ्यां भीषयन्नसि\n",
    "08027069a": "तौ वा ममाद्य हन्तारौ हन्तास्मि समरे स्थितौ\n",
    "08027069c": "नाहं बिभेमि कृष्णाभ्यां विजानन्नात्मनो बलम्\n",
    "08027070a": "वासुदेवसहस्रं वा फल्गुनानां शतानि च\n",
    "08027070c": "अहमेको हनिष्यामि जोषमास्स्व कुदेशज\n",
    "08027071a": "स्त्रियो बालाश्च वृद्धाश्च प्रायः क्रीडागता जनाः\n",
    "08027071c": "या गाथाः संप्रगायन्ति कुर्वन्तोऽध्ययनं यथा\n",
    "08027071e": "ता गाथाः शृणु मे शल्य मद्रकेषु दुरात्मसु\n",
    "08027072a": "ब्राह्मणैः कथिताः पूर्वं यथावद्राजसंनिधौ\n",
    "08027072c": "श्रुत्वा चैकमना मूढ क्षम वा ब्रूहि वोत्तरम्\n",
    "08027073a": "मित्रध्रुङ्मद्रको नित्यं यो नो द्वेष्टि स मद्रकः\n",
    "08027073c": "मद्रके संगतं नास्ति क्षुद्रवाक्ये नराधमे\n",
    "08027074a": "दुरात्मा मद्रको नित्यं नित्यं चानृतिकोऽनृजुः\n",
    "08027074c": "यावदन्तं हि दौरात्म्यं मद्रकेष्विति नः श्रुतम्\n",
    "08027075a": "पिता माता च पुत्रश्च श्वश्रूश्वशुरमातुलाः\n",
    "08027075c": "जामाता दुहिता भ्राता नप्ता ते ते च बान्धवाः\n",
    "08027076a": "वयस्याभ्यागताश्चान्ये दासीदासं च संगतम्\n",
    "08027076c": "पुंभिर्विमिश्रा नार्यश्च ज्ञाताज्ञाताः स्वयेच्छया\n",
    "08027077a": "येषां गृहेषु शिष्टानां सक्तुमन्थाशिनां सदा\n",
    "08027077c": "पीत्वा सीधुं सगोमांसं नर्दन्ति च हसन्ति च\n",
    "08027078a": "यानि चैवाप्यबद्धानि प्रवर्तन्ते च कामतः\n",
    "08027078c": "कामप्रलापिनोऽन्योन्यं तेषु धर्मः कथं भवेत्\n",
    "08027079a": "मद्रकेषु विलुप्तेषु प्रख्याताशुभकर्मसु\n",
    "08027079c": "नापि वैरं न सौहार्दं मद्रकेषु समाचरेत्\n",
    "08027080a": "मद्रके संगतं नास्ति मद्रको हि सचापलः\n",
    "08027080c": "मद्रकेषु च दुःस्पर्शं शौचं गान्धारकेषु च\n",
    "08027081a": "राजयाजकयाज्येन नष्टं दत्तं हविर्भवेत्\n",
    "08027082a": "शूद्रसंस्कारको विप्रो यथा याति पराभवम्\n",
    "08027082c": "तथा ब्रह्मद्विषो नित्यं गच्छन्तीह पराभवम्\n",
    "08027083a": "मद्रके संगतं नास्ति हतं वृश्चिकतो विषम्\n",
    "08027083c": "आथर्वणेन मन्त्रेण सर्वा शान्तिः कृता भवेत्\n",
    "08027084a": "इति वृश्चिकदष्टस्य नानाविषहतस्य च\n",
    "08027084c": "कुर्वन्ति भेषजं प्राज्ञाः सत्यं तच्चापि दृश्यते\n",
    "08027084e": "एवं विद्वञ्जोषमास्स्व शृणु चात्रोत्तरं वचः\n",
    "08027085a": "वासांस्युत्सृज्य नृत्यन्ति स्त्रियो या मद्यमोहिताः\n",
    "08027085c": "मिथुनेऽसंयताश्चापि यथाकामचराश्च ताः\n",
    "08027085e": "तासां पुत्रः कथं धर्मं मद्रको वक्तुमर्हति\n",
    "08027086a": "यास्तिष्ठन्त्यः प्रमेहन्ति यथैवोष्ट्रीदशेरके\n",
    "08027086c": "तासां विभ्रष्टलज्जानां निर्लज्जानां ततस्ततः\n",
    "08027086e": "त्वं पुत्रस्तादृशीनां हि धर्मं वक्तुमिहेच्छसि\n",
    "08027087a": "सुवीरकं याच्यमाना मद्रका कषति स्फिजौ\n",
    "08027087c": "अदातुकामा वचनमिदं वदति दारुणम्\n",
    "08027088a": "मा मा सुवीरकं कश्चिद्याचतां दयितो मम\n",
    "08027088c": "पुत्रं दद्यां प्रतिपदं न तु दद्यां सुवीरकम्\n",
    "08027089a": "नार्यो बृहत्यो निर्ह्रीका मद्रकाः कम्बलावृताः\n",
    "08027089c": "घस्मरा नष्टशौचाश्च प्राय इत्यनुशुश्रुम\n",
    "08027090a": "एवमादि मयान्यैर्वा शक्यं वक्तुं भवेद्बहु\n",
    "08027090c": "आ केशाग्रान्नखाग्राच्च वक्तव्येषु कुवर्त्मसु\n",
    "08027091a": "मद्रकाः सिन्धुसौवीरा धर्मं विद्युः कथं त्विह\n",
    "08027091c": "पापदेशोद्भवा म्लेच्छा धर्माणामविचक्षणाः\n",
    "08027092a": "एष मुख्यतमो धर्मः क्षत्रियस्येति नः श्रुतम्\n",
    "08027092c": "यदाजौ निहतः शेते सद्भिः समभिपूजितः\n",
    "08027093a": "आयुधानां संपराये यन्मुच्येयमहं ततः\n",
    "08027093c": "न मे स प्रथमः कल्पो निधने स्वर्गमिच्छतः\n",
    "08027094a": "सोऽहं प्रियः सखा चास्मि धार्तराष्ट्रस्य धीमतः\n",
    "08027094c": "तदर्थे हि मम प्राणा यच्च मे विद्यते वसु\n",
    "08027095a": "व्यक्तं त्वमप्युपहितः पाण्डवैः पापदेशज\n",
    "08027095c": "यथा ह्यमित्रवत्सर्वं त्वमस्मासु प्रवर्तसे\n",
    "08027096a": "कामं न खलु शक्योऽहं त्वद्विधानां शतैरपि\n",
    "08027096c": "संग्रामाद्विमुखः कर्तुं धर्मज्ञ इव नास्तिकैः\n",
    "08027097a": "सारङ्ग इव घर्मार्तः कामं विलप शुष्य च\n",
    "08027097c": "नाहं भीषयितुं शक्यः क्षत्रवृत्ते व्यवस्थितः\n",
    "08027098a": "तनुत्यजां नृसिंहानामाहवेष्वनिवर्तिनाम्\n",
    "08027098c": "या गतिर्गुरुणा प्राङ्मे प्रोक्ता रामेण तां स्मर\n",
    "08027099a": "स्वेषां त्राणार्थमुद्युक्तं वधाय द्विषतामपि\n",
    "08027099c": "विद्धि मामास्थितं वृत्तं पौरूरवसमुत्तमम्\n",
    "08027100a": "न तद्भूतं प्रपश्यामि त्रिषु लोकेषु मद्रक\n",
    "08027100c": "यो मामस्मादभिप्रायाद्वारयेदिति मे मतिः\n",
    "08027101a": "एवं विद्वञ्जोषमास्स्व त्रासात्किं बहु भाषसे\n",
    "08027101c": "मा त्वा हत्वा प्रदास्यामि क्रव्याद्भ्यो मद्रकाधम\n",
    "08027102a": "मित्रप्रतीक्षया शल्य धार्तराष्ट्रस्य चोभयोः\n",
    "08027102c": "अपवादतितिक्षाभिस्त्रिभिरेतैर्हि जीवसि\n",
    "08027103a": "पुनश्चेदीदृशं वाक्यं मद्रराज वदिष्यसि\n",
    "08027103c": "शिरस्ते पातयिष्यामि गदया वज्रकल्पया\n",
    "08027104a": "श्रोतारस्त्विदमद्येह द्रष्टारो वा कुदेशज\n",
    "08027104c": "कर्णं वा जघ्नतुः कृष्णौ कर्णो वापि जघान तौ\n",
    "08027105a": "एवमुक्त्वा तु राधेयः पुनरेव विशां पते\n",
    "08027105c": "अब्रवीन्मद्रराजानं याहि याहीत्यसंभ्रमम्\n",
    "08028001": "संजय उवाच\n",
    "08028001a": "मारिषाधिरथेः श्रुत्वा वचो युद्धाभिनन्दिनः\n",
    "08028001c": "शल्योऽब्रवीत्पुनः कर्णं निदर्शनमुदाहरन्\n",
    "08028002a": "यथैव मत्तो मद्येन त्वं तथा न च वा तथा\n",
    "08028002c": "तथाहं त्वां प्रमाद्यन्तं चिकित्सामि सुहृत्तया\n",
    "08028003a": "इमां काकोपमां कर्ण प्रोच्यमानां निबोध मे\n",
    "08028003c": "श्रुत्वा यथेष्टं कुर्यास्त्वं विहीन कुलपांसन\n",
    "08028004a": "नाहमात्मनि किंचिद्वै किल्बिषं कर्ण संस्मरे\n",
    "08028004c": "येन त्वं मां महाबाहो हन्तुमिच्छस्यनागसम्\n",
    "08028005a": "अवश्यं तु मया वाच्यं बुध्यतां यदि ते हितम्\n",
    "08028005c": "विशेषतो रथस्थेन राज्ञश्चैव हितैषिणा\n",
    "08028006a": "समं च विषमं चैव रथिनश्च बलाबलम्\n",
    "08028006c": "श्रमः खेदश्च सततं हयानां रथिना सह\n",
    "08028007a": "आयुधस्य परिज्ञानं रुतं च मृगपक्षिणाम्\n",
    "08028007c": "भारश्चाप्यतिभारश्च शल्यानां च प्रतिक्रिया\n",
    "08028008a": "अस्त्रयोगश्च युद्धं च निमित्तानि तथैव च\n",
    "08028008c": "सर्वमेतन्मया ज्ञेयं रथस्यास्य कुटुम्बिना\n",
    "08028008e": "अतस्त्वां कथये कर्ण निदर्शनमिदं पुनः\n",
    "08028009a": "वैश्यः किल समुद्रान्ते प्रभूतधनधान्यवान्\n",
    "08028009c": "यज्वा दानपतिः क्षान्तः स्वकर्मस्थोऽभवच्छुचिः\n",
    "08028010a": "बहुपुत्रः प्रियापत्यः सर्वभूतानुकम्पकः\n",
    "08028010c": "राज्ञो धर्मप्रधानस्य राष्ट्रे वसति निर्भयः\n",
    "08028011a": "पुत्राणां तस्य बालानां कुमाराणां यशस्विनाम्\n",
    "08028011c": "काको बहूनामभवदुच्छिष्टकृतभोजनः\n",
    "08028012a": "तस्मै सदा प्रयच्छन्ति वैश्यपुत्राः कुमारकाः\n",
    "08028012c": "मांसोदनं दधि क्षीरं पायसं मधुसर्पिषी\n",
    "08028013a": "स चोच्छिष्टभृतः काको वैश्यपुत्रैः कुमारकैः\n",
    "08028013c": "सदृशान्पक्षिणो दृप्तः श्रेयसश्चावमन्यते\n",
    "08028014a": "अथ हंसाः समुद्रान्ते कदाचिदभिपातिनः\n",
    "08028014c": "गरुडस्य गतौ तुल्याश्चक्राङ्गा हृष्टचेतसः\n",
    "08028015a": "कुमारकास्ततो हंसान्दृष्ट्वा काकमथाब्रुवन्\n",
    "08028015c": "भवानेव विशिष्टो हि पतत्रिभ्यो विहंगम\n",
    "08028016a": "प्रतार्यमाणस्तु स तैरल्पबुद्धिभिरण्डजः\n",
    "08028016c": "तद्वचः सत्यमित्येव मौर्ख्याद्दर्पाच्च मन्यते\n",
    "08028017a": "तान्सोऽभिपत्य जिज्ञासुः क एषां श्रेष्ठभागिति\n",
    "08028017c": "उच्छिष्टदर्पितः काको बहूनां दूरपातिनाम्\n",
    "08028018a": "तेषां यं प्रवरं मेने हंसानां दूरपातिनाम्\n",
    "08028018c": "तमाह्वयत दुर्बुद्धिः पताम इति पक्षिणम्\n",
    "08028019a": "तच्छ्रुत्वा प्राहसन्हंसा ये तत्रासन्समागताः\n",
    "08028019c": "भाषतो बहु काकस्य बलिनः पततां वराः\n",
    "08028019e": "इदमूचुश्च चक्राङ्गा वचः काकं विहंगमाः\n",
    "08028020a": "वयं हंसाश्चरामेमां पृथिवीं मानसौकसः\n",
    "08028020c": "पक्षिणां च वयं नित्यं दूरपातेन पूजिताः\n",
    "08028021a": "कथं नु हंसं बलिनं वज्राङ्गं दूरपातिनम्\n",
    "08028021c": "काको भूत्वा निपतने समाह्वयसि दुर्मते\n",
    "08028021e": "कथं त्वं पतनं काक सहास्माभिर्ब्रवीषि तत्\n",
    "08028022a": "अथ हंसवचो मूढः कुत्सयित्वा पुनः पुनः\n",
    "08028022c": "प्रजगादोत्तरं काकः कत्थनो जातिलाघवात्\n",
    "08028023a": "शतमेकं च पातानां पतितास्मि न संशयः\n",
    "08028023c": "शतयोजनमेकैकं विचित्रं विविधं तथा\n",
    "08028024a": "उड्डीनमवडीनं च प्रडीनं डीनमेव च\n",
    "08028024c": "निडीनमथ संडीनं तिर्यक्चातिगतानि च\n",
    "08028025a": "विडीनं परिडीनं च पराडीनं सुडीनकम्\n",
    "08028025c": "अतिडीनं महाडीनं निडीनं परिडीनकम्\n",
    "08028026a": "गतागतप्रतिगता बह्वीश्च निकुडीनिकाः\n",
    "08028026c": "कर्तास्मि मिषतां वोऽद्य ततो द्रक्ष्यथ मे बलम्\n",
    "08028027a": "एवमुक्ते तु काकेन प्रहस्यैको विहंगमः\n",
    "08028027c": "उवाच हंसस्तं काकं वचनं तन्निबोध मे\n",
    "08028028a": "शतमेकं च पातानां त्वं काक पतिता ध्रुवम्\n",
    "08028028c": "एकमेव तु ये पातं विदुः सर्वे विहंगमाः\n",
    "08028029a": "तमहं पतिता काक नान्यं जानामि कंचन\n",
    "08028029c": "पत त्वमपि रक्ताक्ष येन वा तेन मन्यसे\n",
    "08028030a": "अथ काकाः प्रजहसुर्ये तत्रासन्समागताः\n",
    "08028030c": "कथमेकेन पातेन हंसः पातशतं जयेत्\n",
    "08028031a": "एकेनैव शतस्यैकं पातेनाभिभविष्यति\n",
    "08028031c": "हंसस्य पतितं काको बलवानाशुविक्रमः\n",
    "08028032a": "प्रपेततुः स्पर्धयाथ ततस्तौ हंसवायसौ\n",
    "08028032c": "एकपाती च चक्राङ्गः काकः पातशतेन च\n",
    "08028033a": "पेतिवानथ चक्राङ्गः पेतिवानथ वायसः\n",
    "08028033c": "विसिस्मापयिषुः पातैराचक्षाणोऽऽत्मनः क्रियाम्\n",
    "08028034a": "अथ काकस्य चित्राणि पतितानीतराणि च\n",
    "08028034c": "दृष्ट्वा प्रमुदिताः काका विनेदुरथ तैः स्वरैः\n",
    "08028035a": "हंसांश्चावहसन्ति स्म प्रावदन्नप्रियाणि च\n",
    "08028035c": "उत्पत्योत्पत्य च प्राहुर्मुहूर्तमिति चेति च\n",
    "08028036a": "वृक्षाग्रेभ्यः स्थलेभ्यश्च निपतन्त्युत्पतन्ति च\n",
    "08028036c": "कुर्वाणा विविधान्रावानाशंसन्तस्तदा जयम्\n",
    "08028037a": "हंसस्तु मृदुकेनैव विक्रान्तुमुपचक्रमे\n",
    "08028037c": "प्रत्यहीयत काकाच्च मुहूर्तमिव मारिष\n",
    "08028038a": "अवमन्य रयं हंसानिदं वचनमब्रवीत्\n",
    "08028038c": "योऽसावुत्पतितो हंसः सोऽसावेव प्रहीयते\n",
    "08028039a": "अथ हंसः स तच्छ्रुत्वा प्रापतत्पश्चिमां दिशम्\n",
    "08028039c": "उपर्युपरि वेगेन सागरं वरुणालयम्\n",
    "08028040a": "ततो भीः प्राविशत्काकं तदा तत्र विचेतसम्\n",
    "08028040c": "द्वीपद्रुमानपश्यन्तं निपतन्तं श्रमान्वितम्\n",
    "08028040e": "निपतेयं क्व नु श्रान्त इति तस्मिञ्जलार्णवे\n",
    "08028041a": "अविषह्यः समुद्रो हि बहुसत्त्वगणालयः\n",
    "08028041c": "महाभूतशतोद्भासी नभसोऽपि विशिष्यते\n",
    "08028042a": "गाम्भीर्याद्धि समुद्रस्य न विशेषः कुलाधम\n",
    "08028042c": "दिगम्बराम्भसां कर्ण समुद्रस्था हि दुर्जयाः\n",
    "08028042e": "विदूरपातात्तोयस्य किं पुनः कर्ण वायसः\n",
    "08028043a": "अथ हंसोऽभ्यतिक्रम्य मुहूर्तमिति चेति च\n",
    "08028043c": "अवेक्षमाणस्तं काकं नाशक्नोद्व्यपसर्पितुम्\n",
    "08028043e": "अतिक्रम्य च चक्राङ्गः काकं तं समुदैक्षत\n",
    "08028044a": "तं तथा हीयमानं च हंसो दृष्ट्वाब्रवीदिदम्\n",
    "08028044c": "उज्जिहीर्षुर्निमज्जन्तं स्मरन्सत्पुरुषव्रतम्\n",
    "08028045a": "बहूनि पतनानि त्वमाचक्षाणो मुहुर्मुहुः\n",
    "08028045c": "पतस्यव्याहरंश्चेदं न नो गुह्यं प्रभाषसे\n",
    "08028046a": "किं नाम पतनं काक यत्त्वं पतसि सांप्रतम्\n",
    "08028046c": "जलं स्पृशसि पक्षाभ्यां तुण्डेन च पुनः पुनः\n",
    "08028047a": "स पक्षाभ्यां स्पृशन्नार्तस्तुण्डेन जलमर्णवे\n",
    "08028047c": "काको दृढं परिश्रान्तः सहसा निपपात ह\n",
    "08028048": "हंस उवाच\n",
    "08028048a": "शतमेकं च पातानां यत्प्रभाषसि वायस\n",
    "08028048c": "नानाविधानीह पुरा तच्चानृतमिहाद्य ते\n",
    "08028049": "काक उवाच\n",
    "08028049a": "उच्छिष्टदर्पितो हंस मन्येऽऽत्मानं सुपर्णवत्\n",
    "08028049c": "अवमन्य बहूंश्चाहं काकानन्यांश्च पक्षिणः\n",
    "08028049e": "प्राणैर्हंस प्रपद्ये त्वां द्वीपान्तं प्रापयस्व माम्\n",
    "08028050a": "यद्यहं स्वस्तिमान्हंस स्वदेशं प्राप्नुयां पुनः\n",
    "08028050c": "न कंचिदवमन्येयमापदो मां समुद्धर\n",
    "08028051a": "तमेवंवादिनं दीनं विलपन्तमचेतनम्\n",
    "08028051c": "काक काकेति वाशन्तं निमज्जन्तं महार्णवे\n",
    "08028052a": "तथैत्य वायसं हंसो जलक्लिन्नं सुदुर्दशम्\n",
    "08028052c": "पद्भ्यामुत्क्षिप्य वेपन्तं पृष्ठमारोपयच्छनैः\n",
    "08028053a": "आरोप्य पृष्ठं काकं तं हंसः कर्ण विचेतसम्\n",
    "08028053c": "आजगाम पुनर्द्वीपं स्पर्धया पेततुर्यतः\n",
    "08028054a": "संस्थाप्य तं चापि पुनः समाश्वास्य च खेचरम्\n",
    "08028054c": "गतो यथेप्सितं देशं हंसो मन इवाशुगः\n",
    "08028055a": "उच्छिष्टभोजनात्काको यथा वैश्यकुले तु सः\n",
    "08028055c": "एवं त्वमुच्छिष्टभृतो धार्तराष्ट्रैर्न संशयः\n",
    "08028055e": "सदृशाञ्श्रेयसश्चापि सर्वान्कर्णातिमन्यसे\n",
    "08028056a": "द्रोणद्रौणिकृपैर्गुप्तो भीष्मेणान्यैश्च कौरवैः\n",
    "08028056c": "विराटनगरे पार्थमेकं किं नावधीस्तदा\n",
    "08028057a": "यत्र व्यस्ताः समस्ताश्च निर्जिताः स्थ किरीटिना\n",
    "08028057c": "सृगाला इव सिंहेन क्व ते वीर्यमभूत्तदा\n",
    "08028058a": "भ्रातरं च हतं दृष्ट्वा निर्जितः सव्यसाचिना\n",
    "08028058c": "पश्यतां कुरुवीराणां प्रथमं त्वं पलायथाः\n",
    "08028059a": "तथा द्वैतवने कर्ण गन्धर्वैः समभिद्रुतः\n",
    "08028059c": "कुरून्समग्रानुत्सृज्य प्रथमं त्वं पलायथाः\n",
    "08028060a": "हत्वा जित्वा च गन्धर्वांश्चित्रसेनमुखान्रणे\n",
    "08028060c": "कर्ण दुर्योधनं पार्थः सभार्यं सममोचयत्\n",
    "08028061a": "पुनः प्रभावः पार्थस्य पुराणः केशवस्य च\n",
    "08028061c": "कथितः कर्ण रामेण सभायां राजसंसदि\n",
    "08028062a": "सततं च तदश्रौषीर्वचनं द्रोणभीष्मयोः\n",
    "08028062c": "अवध्यौ वदतोः कृष्णौ संनिधौ वै महीक्षिताम्\n",
    "08028063a": "कियन्तं तत्र वक्ष्यामि येन येन धनंजयः\n",
    "08028063c": "त्वत्तोऽतिरिक्तः सर्वेभ्यो भूतेभ्यो ब्राह्मणो यथा\n",
    "08028064a": "इदानीमेव द्रष्टासि प्रधने स्यन्दने स्थितौ\n",
    "08028064c": "पुत्रं च वसुदेवस्य पाण्डवं च धनंजयम्\n",
    "08028065a": "देवासुरमनुष्येषु प्रख्यातौ यौ नरर्षभौ\n",
    "08028065c": "प्रकाशेनाभिविख्यातौ त्वं तु खद्योतवन्नृषु\n",
    "08028066a": "एवं विद्वान्मावमंस्थाः सूतपुत्राच्युतार्जुनौ\n",
    "08028066c": "नृसिंहौ तौ नरश्वा त्वं जोषमास्स्व विकत्थन\n",
    "08029001": "संजय उवाच\n",
    "08029001a": "मद्राधिपस्याधिरथिस्तदैवं; वचो निशम्याप्रियमप्रतीतः\n",
    "08029001c": "उवाच शल्यं विदितं ममैत;द्यथाविधावर्जुनवासुदेवौ\n",
    "08029002a": "शौरे रथं वाहयतोऽर्जुनस्य; बलं महास्त्राणि च पाण्डवस्य\n",
    "08029002c": "अहं विजानामि यथावदद्य; परोक्षभूतं तव तत्तु शल्य\n",
    "08029003a": "तौ चाप्रधृष्यौ शस्त्रभृतां वरिष्ठौ; व्यपेतभीर्योधयिष्यामि कृष्णौ\n",
    "08029003c": "संतापयत्यभ्यधिकं तु रामा;च्छापोऽद्य मां ब्राह्मणसत्तमाच्च\n",
    "08029004a": "अवात्सं वै ब्राह्मणच्छद्मनाहं; रामे पुरा दिव्यमस्त्रं चिकीर्षुः\n",
    "08029004c": "तत्रापि मे देवराजेन विघ्नो; हितार्थिना फल्गुनस्यैव शल्य\n",
    "08029005a": "कृतोऽवभेदेन ममोरुमेत्य; प्रविश्य कीटस्य तनुं विरूपाम्\n",
    "08029005c": "गुरोर्भयाच्चापि न चेलिवानहं; तच्चावबुद्धो ददृशे स विप्रः\n",
    "08029006a": "पृष्टश्चाहं तमवोचं महर्षिं; सूतोऽहमस्मीति स मां शशाप\n",
    "08029006c": "सूतोपधावाप्तमिदं त्वयास्त्रं; न कर्मकाले प्रतिभास्यति त्वाम्\n",
    "08029007a": "अन्यत्र यस्मात्तव मृत्युकाला;दब्राह्मणे ब्रह्म न हि ध्रुवं स्यात्\n",
    "08029007c": "तदद्य पर्याप्तमतीव शस्त्र;मस्मिन्संग्रामे तुमुले तात भीमे\n",
    "08029008a": "अपां पतिर्वेगवानप्रमेयो; निमज्जयिष्यन्निवहान्प्रजानाम्\n",
    "08029008c": "महानगं यः कुरुते समुद्रं; वेलैव तं वारयत्यप्रमेयम्\n",
    "08029009a": "प्रमुञ्चन्तं बाणसंघानमोघा;न्मर्मच्छिदो वीरहणः सपत्रान्\n",
    "08029009c": "कुन्तीपुत्रं प्रतियोत्स्यामि युद्धे; ज्याकर्षिणामुत्तममद्य लोके\n",
    "08029010a": "एवं बलेनातिबलं महास्त्रं; समुद्रकल्पं सुदुरापमुग्रम्\n",
    "08029010c": "शरौघिणं पार्थिवान्मज्जयन्तं; वेलेव पार्थमिषुभिः संसहिष्ये\n",
    "08029011a": "अद्याहवे यस्य न तुल्यमन्यं; मन्ये मनुष्यं धनुराददानम्\n",
    "08029011c": "सुरासुरान्वै युधि यो जयेत; तेनाद्य मे पश्य युद्धं सुघोरम्\n",
    "08029012a": "अतिमानी पाण्डवो युद्धकामो; अमानुषैरेष्यति मे महास्त्रैः\n",
    "08029012c": "तस्यास्त्रमस्त्रैरभिहत्य संख्ये; शरोत्तमैः पातयिष्यामि पार्थम्\n",
    "08029013a": "दिवाकरेणापि समं तपन्तं; समाप्तरश्मिं यशसा ज्वलन्तम्\n",
    "08029013c": "तमोनुदं मेघ इवातिमात्रो; धनंजयं छादयिष्यामि बाणैः\n",
    "08029014a": "वैश्वानरं धूमशिखं ज्वलन्तं; तेजस्विनं लोकमिमं दहन्तम्\n",
    "08029014c": "मेघो भूत्वा शरवर्षैर्यथाग्निं; तथा पार्थं शमयिष्यामि युद्धे\n",
    "08029015a": "प्रमाथिनं बलवन्तं प्रहारिणं; प्रभञ्जनं मातरिश्वानमुग्रम्\n",
    "08029015c": "युद्धे सहिष्ये हिमवानिवाचलो; धनंजयं क्रुद्धममृष्यमाणम्\n",
    "08029016a": "विशारदं रथमार्गेष्वसक्तं; धुर्यं नित्यं समरेषु प्रवीरम्\n",
    "08029016c": "लोके वरं सर्वधनुर्धराणां; धनंजयं संयुगे संसहिष्ये\n",
    "08029017a": "अद्याहवे यस्य न तुल्यमन्यं; मध्येमनुष्यं धनुराददानम्\n",
    "08029017c": "सर्वामिमां यः पृथिवीं सहेत; तथा विद्वान्योत्स्यमानोऽस्मि तेन\n",
    "08029018a": "यः सर्वभूतानि सदेवकानि; प्रस्थेऽजयत्खाण्डवे सव्यसाची\n",
    "08029018c": "को जीवितं रक्षमाणो हि तेन; युयुत्सते मामृते मानुषोऽन्यः\n",
    "08029019a": "अहं तस्य पौरुषं पाण्डवस्य; ब्रूयां हृष्टः समितौ क्षत्रियाणाम्\n",
    "08029019c": "किं त्वं मूर्खः प्रभषन्मूढचेता; मामवोचः पौरुषमर्जुनस्य\n",
    "08029020a": "अप्रियो यः परुषो निष्ठुरो हि; क्षुद्रः क्षेप्ता क्षमिणश्चाक्षमावान्\n",
    "08029020c": "हन्यामहं तादृशानां शतानि; क्षमामि त्वां क्षमया कालयोगात्\n",
    "08029021a": "अवोचस्त्वं पाण्डवार्थेऽप्रियाणि; प्रधर्षयन्मां मूढवत्पापकर्मन्\n",
    "08029021c": "मय्यार्जवे जिह्मगतिर्हतस्त्वं; मित्रद्रोही सप्तपदं हि मित्रम्\n",
    "08029022a": "कालस्त्वयं मृत्युमयोऽतिदारुणो; दुर्योधनो युद्धमुपागमद्यत्\n",
    "08029022c": "तस्यार्थसिद्धिमभिकाङ्क्षमाण;स्तमभ्येष्ये यत्र नैकान्त्यमस्ति\n",
    "08029023a": "मित्रं मिदेर्नन्दतेः प्रीयतेर्वा; संत्रायतेर्मानद मोदतेर्वा\n",
    "08029023c": "ब्रवीति तच्चामुत विप्रपूर्वा;त्तच्चापि सर्वं मम दुर्योधनेऽस्ति\n",
    "08029024a": "शत्रुः शदेः शासतेः शायतेर्वा; शृणातेर्वा श्वयतेर्वापि सर्गे\n",
    "08029024c": "उपसर्गाद्बहुधा सूदतेश्च; प्रायेण सर्वं त्वयि तच्च मह्यम्\n",
    "08029025a": "दुर्योधनार्थं तव चाप्रियार्थं; यशोर्थमात्मार्थमपीश्वरार्थम्\n",
    "08029025c": "तस्मादहं पाण्डववासुदेवौ; योत्स्ये यत्नात्कर्म तत्पश्य मेऽद्य\n",
    "08029026a": "अस्त्राणि पश्याद्य ममोत्तमानि; ब्राह्माणि दिव्यान्यथ मानुषाणि\n",
    "08029026c": "आसादयिष्याम्यहमुग्रवीर्यं; द्विपोत्तमं मत्तमिवाभिमत्तः\n",
    "08029027a": "अस्त्रं ब्राह्मं मनसा तद्ध्यजय्यं; क्षेप्स्ये पार्थायाप्रतिमं जयाय\n",
    "08029027c": "तेनापि मे नैव मुच्येत युद्धे; न चेत्पतेद्विषमे मेऽद्य चक्रम्\n",
    "08029028a": "वैवस्वताद्दण्डहस्ताद्वरुणाद्वापि पाशिनः\n",
    "08029028c": "सगदाद्वा धनपतेः सवज्राद्वापि वासवात्\n",
    "08029029a": "नान्यस्मादपि कस्माच्चिद्बिभिमो ह्याततायिनः\n",
    "08029029c": "इति शल्य विजानीहि यथा नाहं बिभेम्यभीः\n",
    "08029030a": "तस्माद्भयं न मे पार्थान्नापि चैव जनार्दनात्\n",
    "08029030c": "अद्य युद्धं हि ताभ्यां मे संपराये भविष्यति\n",
    "08029031a": "श्वभ्रे ते पततां चक्रमिति मे ब्राह्मणोऽवदत्\n",
    "08029031c": "युध्यमानस्य संग्रामे प्राप्तस्यैकायने भयम्\n",
    "08029032a": "तस्माद्बिभेमि बलवद्ब्राह्मणव्याहृतादहम्\n",
    "08029032c": "एते हि सोमराजान ईश्वराः सुखदुःखयोः\n",
    "08029033a": "होमधेन्वा वत्समस्य प्रमत्त इषुणाहनम्\n",
    "08029033c": "चरन्तमजने शल्य ब्राह्मणात्तपसो निधेः\n",
    "08029034a": "ईषादन्तान्सप्तशतान्दासीदासशतानि च\n",
    "08029034c": "ददतो द्विजमुख्याय प्रसादं न चकार मे\n",
    "08029035a": "कृष्णानां श्वेतवत्सानां सहस्राणि चतुर्दश\n",
    "08029035c": "आहरन्न लभे तस्मात्प्रसादं द्विजसत्तमात्\n",
    "08029036a": "ऋद्धं गेहं सर्वकामैर्यच्च मे वसु किंचन\n",
    "08029036c": "तत्सर्वमस्मै सत्कृत्य प्रयच्छामि न चेच्छति\n",
    "08029037a": "ततोऽब्रवीन्मां याचन्तमपराद्धं प्रयत्नतः\n",
    "08029037c": "व्याहृतं यन्मया सूत तत्तथा न तदन्यथा\n",
    "08029038a": "अनृतोक्तं प्रजा हन्यात्ततः पापमवाप्नुयात्\n",
    "08029038c": "तस्माद्धर्माभिरक्षार्थं नानृतं वक्तुमुत्सहे\n",
    "08029039a": "मा त्वं ब्रह्मगतिं हिंस्याः प्रायश्चित्तं कृतं त्वया\n",
    "08029039c": "मद्वाक्यं नानृतं लोके कश्चित्कुर्यात्समाप्नुहि\n",
    "08029040a": "इत्येतत्ते मया प्रोक्तं क्षिप्तेनापि सुहृत्तया\n",
    "08029040c": "जानामि त्वाधिक्षिपन्तं जोषमास्स्वोत्तरं शृणु\n",
    "08030001": "संजय उवाच\n",
    "08030001a": "ततः पुनर्महाराज मद्रराजमरिंदमम्\n",
    "08030001c": "अभ्यभाषत राधेयः संनिवार्योत्तरं वचः\n",
    "08030002a": "यत्त्वं निदर्शनार्थं मां शल्य जल्पितवानसि\n",
    "08030002c": "नाहं शक्यस्त्वया वाचा विभीषयितुमाहवे\n",
    "08030003a": "यदि मां देवताः सर्वा योधयेयुः सवासवाः\n",
    "08030003c": "तथापि मे भयं न स्यात्किमु पार्थात्सकेशवात्\n",
    "08030004a": "नाहं भीषयितुं शक्यो वाङ्मात्रेण कथंचन\n",
    "08030004c": "अन्यं जानीहि यः शक्यस्त्वया भीषयितुं रणे\n",
    "08030005a": "नीचस्य बलमेतावत्पारुष्यं यत्त्वमात्थ माम्\n",
    "08030005c": "अशक्तोऽस्मद्गुणान्प्राप्तुं वल्गसे बहु दुर्मते\n",
    "08030006a": "न हि कर्णः समुद्भूतो भयार्थमिह मारिष\n",
    "08030006c": "विक्रमार्थमहं जातो यशोर्थं च तथैव च\n",
    "08030007a": "इदं तु मे त्वमेकाग्रः शृणु मद्रजनाधिप\n",
    "08030007c": "संनिधौ धृतराष्ट्रस्य प्रोच्यमानं मया श्रुतम्\n",
    "08030008a": "देशांश्च विविधांश्चित्रान्पूर्ववृत्तांश्च पार्थिवान्\n",
    "08030008c": "ब्राह्मणाः कथयन्तः स्म धृतराष्ट्रमुपासते\n",
    "08030009a": "तत्र वृद्धः पुरावृत्ताः कथाः काश्चिद्द्विजोत्तमः\n",
    "08030009c": "बाह्लीकदेशं मद्रांश्च कुत्सयन्वाक्यमब्रवीत्\n",
    "08030010a": "बहिष्कृता हिमवता गङ्गया च तिरस्कृताः\n",
    "08030010c": "सरस्वत्या यमुनया कुरुक्षेत्रेण चापि ये\n",
    "08030011a": "पञ्चानां सिन्धुषष्ठानां नदीनां येऽन्तराश्रिताः\n",
    "08030011c": "तान्धर्मबाह्यानशुचीन्बाह्लीकान्परिवर्जयेत्\n",
    "08030012a": "गोवर्धनो नाम वटः सुभाण्डं नाम चत्वरम्\n",
    "08030012c": "एतद्राजकुलद्वारमाकुमारः स्मराम्यहम्\n",
    "08030013a": "कार्येणात्यर्थगाढेन बाह्लीकेषूषितं मया\n",
    "08030013c": "तत एषां समाचारः संवासाद्विदितो मम\n",
    "08030014a": "शाकलं नाम नगरमापगा नाम निम्नगा\n",
    "08030014c": "जर्तिका नाम बाह्लीकास्तेषां वृत्तं सुनिन्दितम्\n",
    "08030015a": "धानागौडासवे पीत्वा गोमांसं लशुनैः सह\n",
    "08030015c": "अपूपमांसवाट्यानामाशिनः शीलवर्जिताः\n",
    "08030016a": "हसन्ति गान्ति नृत्यन्ति स्त्रीभिर्मत्ता विवाससः\n",
    "08030016c": "नगरागारवप्रेषु बहिर्माल्यानुलेपनाः\n",
    "08030017a": "मत्तावगीतैर्विविधैः खरोष्ट्रनिनदोपमैः\n",
    "08030017c": "आहुरन्योन्यमुक्तानि प्रब्रुवाणा मदोत्कटाः\n",
    "08030018a": "हा हते हा हतेत्येव स्वामिभर्तृहतेति च\n",
    "08030018c": "आक्रोशन्त्यः प्रनृत्यन्ति मन्दाः पर्वस्वसंयताः\n",
    "08030019a": "तेषां किलावलिप्तानां निवसन्कुरुजाङ्गले\n",
    "08030019c": "कश्चिद्बाह्लीकमुख्यानां नातिहृष्टमना जगौ\n",
    "08030020a": "सा नूनं बृहती गौरी सूक्ष्मकम्बलवासिनी\n",
    "08030020c": "मामनुस्मरती शेते बाह्लीकं कुरुवासिनम्\n",
    "08030021a": "शतद्रुकनदीं तीर्त्वा तां च रम्यामिरावतीम्\n",
    "08030021c": "गत्वा स्वदेशं द्रक्ष्यामि स्थूलशङ्खाः शुभाः स्त्रियः\n",
    "08030022a": "मनःशिलोज्ज्वलापाङ्गा गौर्यस्त्रिककुदाञ्जनाः\n",
    "08030022c": "केवलाजिनसंवीताः कूर्दन्त्यः प्रियदर्शनाः\n",
    "08030023a": "मृदङ्गानकशङ्खानां मर्दलानां च निस्वनैः\n",
    "08030023c": "खरोष्ट्राश्वतरैश्चैव मत्ता यास्यामहे सुखम्\n",
    "08030024a": "शमीपीलुकरीराणां वनेषु सुखवर्त्मसु\n",
    "08030024c": "अपूपान्सक्तुपिण्डीश्च खादन्तो मथितान्विताः\n",
    "08030025a": "पथिषु प्रबला भूत्वा कदासमृदितेऽध्वनि\n",
    "08030025c": "खलोपहारं कुर्वाणास्ताडयिष्याम भूयसः\n",
    "08030026a": "एवं हीनेषु व्रात्येषु बाह्लीकेषु दुरात्मसु\n",
    "08030026c": "कश्चेतयानो निवसेन्मुहूर्तमपि मानवः\n",
    "08030027a": "ईदृशा ब्राह्मणेनोक्ता बाह्लीका मोघचारिणः\n",
    "08030027c": "येषां षड्भागहर्ता त्वमुभयोः शुभपापयोः\n",
    "08030028a": "इत्युक्त्वा ब्राह्मणः साधुरुत्तरं पुनरुक्तवान्\n",
    "08030028c": "बाह्लीकेष्वविनीतेषु प्रोच्यमानं निबोधत\n",
    "08030029a": "तत्र स्म राक्षसी गाति सदा कृष्णचतुर्दशीम्\n",
    "08030029c": "नगरे शाकले स्फीते आहत्य निशि दुन्दुभिम्\n",
    "08030030a": "कदा वा घोषिका गाथाः पुनर्गास्यन्ति शाकले\n",
    "08030030c": "गव्यस्य तृप्ता मांसस्य पीत्वा गौडं महासवम्\n",
    "08030031a": "गौरीभिः सह नारीभिर्बृहतीभिः स्वलंकृताः\n",
    "08030031c": "पलाण्डुगण्डूषयुतान्खादन्ते चैडकान्बहून्\n",
    "08030032a": "वाराहं कौक्कुटं मांसं गव्यं गार्दभमौष्ट्रकम्\n",
    "08030032c": "ऐडं च ये न खादन्ति तेषां जन्म निरर्थकम्\n",
    "08030033a": "इति गायन्ति ये मत्ताः शीधुना शाकलावतः\n",
    "08030033c": "सबालवृद्धाः कूर्दन्तस्तेषु वृत्तं कथं भवेत्\n",
    "08030034a": "इति शल्य विजानीहि हन्त भूयो ब्रवीमि ते\n",
    "08030034c": "यदन्योऽप्युक्तवानस्मान्ब्राह्मणः कुरुसंसदि\n",
    "08030035a": "पञ्च नद्यो वहन्त्येता यत्र पीलुवनान्यपि\n",
    "08030035c": "शतद्रुश्च विपाशा च तृतीयेरावती तथा\n",
    "08030035e": "चन्द्रभागा वितस्ता च सिन्धुषष्ठा बहिर्गताः\n",
    "08030036a": "आरट्टा नाम ते देशा नष्टधर्मान्न तान्व्रजेत्\n",
    "08030036c": "व्रात्यानां दासमीयानां विदेहानामयज्वनाम्\n",
    "08030037a": "न देवाः प्रतिगृह्णन्ति पितरो ब्राह्मणास्तथा\n",
    "08030037c": "तेषां प्रनष्टधर्माणां बाह्लीकानामिति श्रुतिः\n",
    "08030038a": "ब्राह्मणेन तथा प्रोक्तं विदुषा साधुसंसदि\n",
    "08030038c": "काष्ठकुण्डेषु बाह्लीका मृण्मयेषु च भुञ्जते\n",
    "08030038e": "सक्तुवाट्यावलिप्तेषु श्वादिलीढेषु निर्घृणाः\n",
    "08030039a": "आविकं चौष्ट्रिकं चैव क्षीरं गार्दभमेव च\n",
    "08030039c": "तद्विकारांश्च बाह्लीकाः खादन्ति च पिबन्ति च\n",
    "08030040a": "पुत्रसंकरिणो जाल्माः सर्वान्नक्षीरभोजनाः\n",
    "08030040c": "आरट्टा नाम बाह्लीका वर्जनीया विपश्चिता\n",
    "08030041a": "उत शल्य विजानीहि हन्त भूयो ब्रवीमि ते\n",
    "08030041c": "यदन्योऽप्युक्तवान्सभ्यो ब्राह्मणः कुरुसंसदि\n",
    "08030042a": "युगंधरे पयः पीत्वा प्रोष्य चाप्यच्युतस्थले\n",
    "08030042c": "तद्वद्भूतिलये स्नात्वा कथं स्वर्गं गमिष्यति\n",
    "08030043a": "पञ्च नद्यो वहन्त्येता यत्र निःसृत्य पर्वतात्\n",
    "08030043c": "आरट्टा नाम बाह्लीका न तेष्वार्यो द्व्यहं वसेत्\n",
    "08030044a": "बहिश्च नाम ह्लीकश्च विपाशायां पिशाचकौ\n",
    "08030044c": "तयोरपत्यं बाह्लीका नैषा सृष्टिः प्रजापतेः\n",
    "08030045a": "कारस्करान्महिषकान्कलिङ्गान्कीकटाटवीन्\n",
    "08030045c": "कर्कोटकान्वीरकांश्च दुर्धर्मांश्च विवर्जयेत्\n",
    "08030046a": "इति तीर्थानुसर्तारं राक्षसी काचिदब्रवीत्\n",
    "08030046c": "एकरात्रा शमीगेहे महोलूखलमेखला\n",
    "08030047a": "आरट्टा नाम ते देशा बाह्लीका नाम ते जनाः\n",
    "08030047c": "वसातिसिन्धुसौवीरा इति प्रायो विकुत्सिताः\n",
    "08030048a": "उत शल्य विजानीहि हन्त भूयो ब्रवीमि ते\n",
    "08030048c": "उच्यमानं मया सम्यक्तदेकाग्रमनाः शृणु\n",
    "08030049a": "ब्राह्मणः शिल्पिनो गेहमभ्यगच्छत्पुरातिथिः\n",
    "08030049c": "आचारं तत्र संप्रेक्ष्य प्रीतः शिल्पिनमब्रवीत्\n",
    "08030050a": "मया हिमवतः शृङ्गमेकेनाध्युषितं चिरम्\n",
    "08030050c": "दृष्टाश्च बहवो देशा नानाधर्मसमाकुलाः\n",
    "08030051a": "न च केन च धर्मेण विरुध्यन्ते प्रजा इमाः\n",
    "08030051c": "सर्वे हि तेऽब्रुवन्धर्मं यथोक्तं वेदपारगैः\n",
    "08030052a": "अटता तु सदा देशान्नानाधर्मसमाकुलान्\n",
    "08030052c": "आगच्छता महाराज बाह्लीकेषु निशामितम्\n",
    "08030053a": "तत्रैव ब्राह्मणो भूत्वा ततो भवति क्षत्रियः\n",
    "08030053c": "वैश्यः शूद्रश्च बाह्लीकस्ततो भवति नापितः\n",
    "08030054a": "नापितश्च ततो भूत्वा पुनर्भवति ब्राह्मणः\n",
    "08030054c": "द्विजो भूत्वा च तत्रैव पुनर्दासोऽपि जायते\n",
    "08030055a": "भवत्येकः कुले विप्रः शिष्टान्ये कामचारिणः\n",
    "08030055c": "गान्धारा मद्रकाश्चैव बाह्लीकाः केऽप्यचेतसः\n",
    "08030056a": "एतन्मया श्रुतं तत्र धर्मसंकरकारकम्\n",
    "08030056c": "कृत्स्नामटित्वा पृथिवीं बाह्लीकेषु विपर्ययः\n",
    "08030057a": "उत शल्य विजानीहि हन्त भूयो ब्रवीमि ते\n",
    "08030057c": "यदप्यन्योऽब्रवीद्वाक्यं बाह्लीकानां विकुत्सितम्\n",
    "08030058a": "सती पुरा हृता काचिदारट्टा किल दस्युभिः\n",
    "08030058c": "अधर्मतश्चोपयाता सा तानभ्यशपत्ततः\n",
    "08030059a": "बालां बन्धुमतीं यन्मामधर्मेणोपगच्छथ\n",
    "08030059c": "तस्मान्नार्यो भविष्यन्ति बन्धक्यो वै कुलेषु वः\n",
    "08030059e": "न चैवास्मात्प्रमोक्ष्यध्वं घोरात्पापान्नराधमाः\n",
    "08030060a": "कुरवः सहपाञ्चालाः शाल्वा मत्स्याः सनैमिषाः\n",
    "08030060c": "कोसलाः काशयोऽङ्गाश्च कलिङ्गा मगधास्तथा\n",
    "08030061a": "चेदयश्च महाभागा धर्मं जानन्ति शाश्वतम्\n",
    "08030061c": "नानादेशेषु सन्तश्च प्रायो बाह्या लयादृते\n",
    "08030062a": "आ मत्स्येभ्यः कुरुपाञ्चालदेश्या; आ नैमिषाच्चेदयो ये विशिष्टाः\n",
    "08030062c": "धर्मं पुराणमुपजीवन्ति सन्तो; मद्रानृते पञ्चनदांश्च जिह्मान्\n",
    "08030063a": "एवं विद्वन्धर्मकथांश्च राजं;स्तूष्णींभूतो जडवच्छल्य भूयाः\n",
    "08030063c": "त्वं तस्य गोप्ता च जनस्य राजा; षड्भागहर्ता शुभदुष्कृतस्य\n",
    "08030064a": "अथ वा दुष्कृतस्य त्वं हर्ता तेषामरक्षिता\n",
    "08030064c": "रक्षिता पुण्यभाग्राजा प्रजानां त्वं त्वपुण्यभाक्\n",
    "08030065a": "पूज्यमाने पुरा धर्मे सर्वदेशेषु शाश्वते\n",
    "08030065c": "धर्मं पाञ्चनदं दृष्ट्वा धिगित्याह पितामहः\n",
    "08030066a": "व्रात्यानां दाशमीयानां कृतेऽप्यशुभकर्मणाम्\n",
    "08030066c": "इति पाञ्चनदं धर्ममवमेने पितामहः\n",
    "08030066e": "स्वधर्मस्थेषु वर्णेषु सोऽप्येतं नाभिपूजयेत्\n",
    "08030067a": "उत शल्य विजानीहि हन्त भूयो ब्रवीमि ते\n",
    "08030067c": "कल्माषपादः सरसि निमज्जन्राक्षसोऽब्रवीत्\n",
    "08030068a": "क्षत्रियस्य मलं भैक्षं ब्राह्मणस्यानृतं मलम्\n",
    "08030068c": "मलं पृथिव्या बाह्लीकाः स्त्रीणां मद्रस्त्रियो मलम्\n",
    "08030069a": "निमज्जमानमुद्धृत्य कश्चिद्राजा निशाचरम्\n",
    "08030069c": "अपृच्छत्तेन चाख्यातं प्रोक्तवान्यन्निबोध तत्\n",
    "08030070a": "मानुषाणां मलं म्लेच्छा म्लेच्छानां मौष्टिका मलम्\n",
    "08030070c": "मौष्टिकानां मलं शण्डाः शण्डानां राजयाजकाः\n",
    "08030071a": "राजयाजकयाज्यानां मद्रकाणां च यन्मलम्\n",
    "08030071c": "तद्भवेद्वै तव मलं यद्यस्मान्न विमुञ्चसि\n",
    "08030072a": "इति रक्षोपसृष्टेषु विषवीर्यहतेषु च\n",
    "08030072c": "राक्षसं भेषजं प्रोक्तं संसिद्धं वचनोत्तरम्\n",
    "08030073a": "ब्राह्मं पाञ्चालाः कौरवेयाः स्वधर्मः; सत्यं मत्स्याः शूरसेनाश्च यज्ञः\n",
    "08030073c": "प्राच्या दासा वृषला दाक्षिणात्याः; स्तेना बाह्लीकाः संकरा वै सुराष्ट्राः\n",
    "08030074a": "कृतघ्नता परवित्तापहारः; सुरापानं गुरुदारावमर्शः\n",
    "08030074c": "येषां धर्मस्तान्प्रति नास्त्यधर्म; आरट्टकान्पाञ्चनदान्धिगस्तु\n",
    "08030075a": "आ पाञ्चालेभ्यः कुरवो नैमिषाश्च; मत्स्याश्चैवाप्यथ जानन्ति धर्मम्\n",
    "08030075c": "कलिङ्गकाश्चाङ्गका मागधाश्च; शिष्टान्धर्मानुपजीवन्ति वृद्धाः\n",
    "08030076a": "प्राचीं दिशं श्रिता देवा जातवेदःपुरोगमाः\n",
    "08030076c": "दक्षिणां पितरो गुप्तां यमेन शुभकर्मणा\n",
    "08030077a": "प्रतीचीं वरुणः पाति पालयन्नसुरान्बली\n",
    "08030077c": "उदीचीं भगवान्सोमो ब्रह्मण्यो ब्राह्मणैः सह\n",
    "08030078a": "रक्षःपिशाचान्हिमवान्गुह्यकान्गन्धमादनः\n",
    "08030078c": "ध्रुवः सर्वाणि भूतानि विष्णुर्लोकाञ्जनार्दनः\n",
    "08030079a": "इङ्गितज्ञाश्च मगधाः प्रेक्षितज्ञाश्च कोसलाः\n",
    "08030079c": "अर्धोक्ताः कुरुपाञ्चालाः शाल्वाः कृत्स्नानुशासनाः\n",
    "08030079e": "पार्वतीयाश्च विषमा यथैव गिरयस्तथा\n",
    "08030080a": "सर्वज्ञा यवना राजञ्शूराश्चैव विशेषतः\n",
    "08030080c": "म्लेच्छाः स्वसंज्ञानियता नानुक्त इतरो जनः\n",
    "08030081a": "प्रतिरब्धास्तु बाह्लीका न च केचन मद्रकाः\n",
    "08030081c": "स त्वमेतादृशः शल्य नोत्तरं वक्तुमर्हसि\n",
    "08030082a": "एतज्ज्ञात्वा जोषमास्स्व प्रतीपं मा स्म वै कृथाः\n",
    "08030082c": "स त्वां पूर्वमहं हत्वा हनिष्ये केशवार्जुनौ\n",
    "08030083": "शल्य उवाच\n",
    "08030083a": "आतुराणां परित्यागः स्वदारसुतविक्रयः\n",
    "08030083c": "अङ्गेषु वर्तते कर्ण येषामधिपतिर्भवान्\n",
    "08030084a": "रथातिरथसंख्यायां यत्त्वा भीष्मस्तदाब्रवीत्\n",
    "08030084c": "तान्विदित्वात्मनो दोषान्निर्मन्युर्भव मा क्रुधः\n",
    "08030085a": "सर्वत्र ब्राह्मणाः सन्ति सन्ति सर्वत्र क्षत्रियाः\n",
    "08030085c": "वैश्याः शूद्रास्तथा कर्ण स्त्रियः साध्व्यश्च सुव्रताः\n",
    "08030086a": "रमन्ते चोपहासेन पुरुषाः पुरुषैः सह\n",
    "08030086c": "अन्योन्यमवतक्षन्तो देशे देशे समैथुनाः\n",
    "08030087a": "परवाच्येषु निपुणः सर्वो भवति सर्वदा\n",
    "08030087c": "आत्मवाच्यं न जानीते जानन्नपि विमुह्यति\n",
    "08030088": "संजय उवाच\n",
    "08030088a": "कर्णोऽपि नोत्तरं प्राह शल्योऽप्यभिमुखः परान्\n",
    "08030088c": "पुनः प्रहस्य राधेयः पुनर्याहीत्यचोदयत्\n",
    "08031001": "संजय उवाच\n",
    "08031001a": "ततः परानीकभिदं व्यूहमप्रतिमं परैः\n",
    "08031001c": "समीक्ष्य कर्णः पार्थानां धृष्टद्युम्नाभिरक्षितम्\n",
    "08031002a": "प्रययौ रथघोषेण सिंहनादरवेण च\n",
    "08031002c": "वादित्राणां च निनदैः कम्पयन्निव मेदिनीम्\n",
    "08031003a": "वेपमान इव क्रोधाद्युद्धशौण्डः परंतपः\n",
    "08031003c": "प्रतिव्यूह्य महातेजा यथावद्भरतर्षभ\n",
    "08031004a": "व्यधमत्पाण्डवीं सेनामासुरीं मघवानिव\n",
    "08031004c": "युधिष्ठिरं चाभिभवन्नपसव्यं चकार ह\n",
    "08031005": "धृतराष्ट्र उवाच\n",
    "08031005a": "कथं संजय राधेयः प्रत्यव्यूहत पाण्डवान्\n",
    "08031005c": "धृष्टद्युम्नमुखान्वीरान्भीमसेनाभिरक्षितान्\n",
    "08031006a": "के च प्रपक्षौ पक्षौ वा मम सैन्यस्य संजय\n",
    "08031006c": "प्रविभज्य यथान्यायं कथं वा समवस्थिताः\n",
    "08031007a": "कथं पाण्डुसुताश्चापि प्रत्यव्यूहन्त मामकान्\n",
    "08031007c": "कथं चैतन्महायुद्धं प्रावर्तत सुदारुणम्\n",
    "08031008a": "क्व च बीभत्सुरभवद्यत्कर्णोऽयाद्युधिष्ठिरम्\n",
    "08031008c": "को ह्यर्जुनस्य सांनिध्ये शक्तोऽभ्येतुं युधिष्ठिरम्\n",
    "08031009a": "सर्वभूतानि यो ह्येकः खाण्डवे जितवान्पुरा\n",
    "08031009c": "कस्तमन्यत्र राधेयात्प्रतियुध्येज्जिजीविषुः\n",
    "08031010": "संजय उवाच\n",
    "08031010a": "शृणु व्यूहस्य रचनामर्जुनश्च यथा गतः\n",
    "08031010c": "परिदाय नृपं तेभ्यः संग्रामश्चाभवद्यथा\n",
    "08031011a": "कृपः शारद्वतो राजन्मागधश्च तरस्विनः\n",
    "08031011c": "सात्वतः कृतवर्मा च दक्षिणं पक्षमाश्रिताः\n",
    "08031012a": "तेषां प्रपक्षे शकुनिरुलूकश्च महारथः\n",
    "08031012c": "सादिभिर्विमलप्रासैस्तवानीकमरक्षताम्\n",
    "08031013a": "गान्धारिभिरसंभ्रान्तैः पार्वतीयैश्च दुर्जयैः\n",
    "08031013c": "शलभानामिव व्रातैः पिशाचैरिव दुर्दृशैः\n",
    "08031014a": "चतुस्त्रिंशत्सहस्राणि रथानामनिवर्तिनाम्\n",
    "08031014c": "संशप्तका युद्धशौण्डा वामं पार्श्वमपालयन्\n",
    "08031015a": "समुच्चितास्तव सुतैः कृष्णार्जुनजिघांसवः\n",
    "08031015c": "तेषां प्रपक्षः काम्बोजाः शकाश्च यवनैः सह\n",
    "08031016a": "निदेशात्सूतपुत्रस्य सरथाः साश्वपत्तयः\n",
    "08031016c": "आह्वयन्तोऽर्जुनं तस्थुः केशवं च महाबलम्\n",
    "08031017a": "मध्येसेनामुखं कर्णो व्यवातिष्ठत दंशितः\n",
    "08031017c": "चित्रवर्माङ्गदः स्रग्वी पालयन्ध्वजिनीमुखम्\n",
    "08031018a": "रक्ष्यमाणः सुसंरब्धैः पुत्रैः शस्त्रभृतां वरः\n",
    "08031018c": "वाहिनीप्रमुखं वीरः संप्रकर्षन्नशोभत\n",
    "08031019a": "अयोरत्निर्महाबाहुः सूर्यवैश्वानरद्युतिः\n",
    "08031019c": "महाद्विपस्कन्धगतः पिङ्गलः प्रियदर्शनः\n",
    "08031019e": "दुःशासनो वृतः सैन्यैः स्थितो व्यूहस्य पृष्ठतः\n",
    "08031020a": "तमन्वयान्महाराज स्वयं दुर्योधनो नृपः\n",
    "08031020c": "चित्राश्वैश्चित्रसंनाहैः सोदर्यैरभिरक्षितः\n",
    "08031021a": "रक्ष्यमाणो महावीर्यैः सहितैर्मद्रकेकयैः\n",
    "08031021c": "अशोभत महाराज देवैरिव शतक्रतुः\n",
    "08031022a": "अश्वत्थामा कुरूणां च ये प्रवीरा महारथाः\n",
    "08031022c": "नित्यमत्ताश्च मातङ्गाः शूरैर्म्लेच्छैरधिष्ठिताः\n",
    "08031022e": "अन्वयुस्तद्रथानीकं क्षरन्त इव तोयदाः\n",
    "08031023a": "ते ध्वजैर्वैजयन्तीभिर्ज्वलद्भिः परमायुधैः\n",
    "08031023c": "सादिभिश्चास्थिता रेजुर्द्रुमवन्त इवाचलाः\n",
    "08031024a": "तेषां पदातिनागानां पादरक्षाः सहस्रशः\n",
    "08031024c": "पट्टिशासिधराः शूरा बभूवुरनिवर्तिनः\n",
    "08031025a": "सादिभिः स्यन्दनैर्नागैरधिकं समलंकृतैः\n",
    "08031025c": "स व्यूहराजो विबभौ देवासुरचमूपमः\n",
    "08031026a": "बार्हस्पत्यः सुविहितो नायकेन विपश्चिता\n",
    "08031026c": "नृत्यतीव महाव्यूहः परेषामादधद्भयम्\n",
    "08031027a": "तस्य पक्षप्रपक्षेभ्यो निष्पतन्ति युयुत्सवः\n",
    "08031027c": "पत्त्यश्वरथमातङ्गाः प्रावृषीव बलाहकाः\n",
    "08031028a": "ततः सेनामुखे कर्णं दृष्ट्वा राजा युधिष्ठिरः\n",
    "08031028c": "धनंजयममित्रघ्नमेकवीरमुवाच ह\n",
    "08031029a": "पश्यार्जुन महाव्यूहं कर्णेन विहितं रणे\n",
    "08031029c": "युक्तं पक्षैः प्रपक्षैश्च सेनानीकं प्रकाशते\n",
    "08031030a": "तदेतद्वै समालोक्य प्रत्यमित्रं महद्बलम्\n",
    "08031030c": "यथा नाभिभवत्यस्मांस्तथा नीतिर्विधीयताम्\n",
    "08031031a": "एवमुक्तोऽर्जुनो राज्ञा प्राञ्जलिर्नृपमब्रवीत्\n",
    "08031031c": "यथा भवानाह तथा तत्सर्वं न तदन्यथा\n",
    "08031032a": "यस्त्वस्य विहितो घातस्तं करिष्यामि भारत\n",
    "08031032c": "प्रधानवध एवास्य विनाशस्तं करोम्यहम्\n",
    "08031033": "युधिष्ठिर उवाच\n",
    "08031033a": "तस्मात्त्वमेव राधेयं भीमसेनः सुयोधनम्\n",
    "08031033c": "वृषसेनं च नकुलः सहदेवोऽपि सौबलम्\n",
    "08031034a": "दुःशासनं शतानीको हार्दिक्यं शिनिपुंगवः\n",
    "08031034c": "धृष्टद्युम्नस्तथा द्रौणिं स्वयं यास्याम्यहं कृपम्\n",
    "08031035a": "द्रौपदेया धार्तराष्ट्राञ्शिष्टान्सह शिखण्डिना\n",
    "08031035c": "ते ते च तांस्तानहितानस्माकं घ्नन्तु मामकाः\n",
    "08031036": "संजय उवाच\n",
    "08031036a": "इत्युक्तो धर्मराजेन तथेत्युक्त्वा धनंजयः\n",
    "08031036c": "व्यादिदेश स्वसैन्यानि स्वयं चागाच्चमूमुखम्\n",
    "08031037a": "अथ तं रथमायान्तं दृष्ट्वात्यद्भुतदर्शनम्\n",
    "08031037c": "उवाचाधिरथिं शल्यः पुनस्तं युद्धदुर्मदम्\n",
    "08031038a": "अयं स रथ आयाति श्वेताश्वः कृष्णसारथिः\n",
    "08031038c": "निघ्नन्नमित्रान्कौन्तेयो यं यं त्वं परिपृच्छसि\n",
    "08031039a": "श्रूयते तुमुलः शब्दो रथनेमिस्वनो महान्\n",
    "08031039c": "एष रेणुः समुद्भूतो दिवमावृत्य तिष्ठति\n",
    "08031040a": "चक्रनेमिप्रणुन्ना च कम्पते कर्ण मेदिनी\n",
    "08031040c": "प्रवात्येष महावायुरभितस्तव वाहिनीम्\n",
    "08031040e": "क्रव्यादा व्याहरन्त्येते मृगाः कुर्वन्ति भैरवम्\n",
    "08031041a": "पश्य कर्ण महाघोरं भयदं लोमहर्षणम्\n",
    "08031041c": "कबन्धं मेघसंकाशं भानुमावृत्य संस्थितम्\n",
    "08031042a": "पश्य यूथैर्बहुविधैर्मृगाणां सर्वतोदिशम्\n",
    "08031042c": "बलिभिर्दृप्तशार्दूलैरादित्योऽभिनिरीक्ष्यते\n",
    "08031043a": "पश्य कङ्कांश्च गृध्रांश्च समवेतान्सहस्रशः\n",
    "08031043c": "स्थितानभिमुखान्घोरानन्योन्यमभिभाषतः\n",
    "08031044a": "सिताश्चाश्वाः समायुक्तास्तव कर्ण महारथे\n",
    "08031044c": "प्रदराः प्रज्वलन्त्येते ध्वजश्चैव प्रकम्पते\n",
    "08031045a": "उदीर्यतो हयान्पश्य महाकायान्महाजवान्\n",
    "08031045c": "प्लवमानान्दर्शनीयानाकाशे गरुडानिव\n",
    "08031046a": "ध्रुवमेषु निमित्तेषु भूमिमावृत्य पार्थिवाः\n",
    "08031046c": "स्वप्स्यन्ति निहताः कर्ण शतशोऽथ सहस्रशः\n",
    "08031047a": "शङ्खानां तुमुलः शब्दः श्रूयते लोमहर्षणः\n",
    "08031047c": "आनकानां च राधेय मृदङ्गानां च सर्वशः\n",
    "08031048a": "बाणशब्दान्बहुविधान्नराश्वरथनिस्वनान्\n",
    "08031048c": "ज्यातलत्रेषुशब्दांश्च शृणु कर्ण महात्मनाम्\n",
    "08031049a": "हेमरूप्यप्रमृष्टानां वाससां शिल्पिनिर्मिताः\n",
    "08031049c": "नानावर्णा रथे भान्ति श्वसनेन प्रकम्पिताः\n",
    "08031050a": "सहेमचन्द्रतारार्काः पताकाः किङ्किणीयुताः\n",
    "08031050c": "पश्य कर्णार्जुनस्यैताः सौदामिन्य इवाम्बुदे\n",
    "08031051a": "ध्वजाः कणकणायन्ते वातेनाभिसमीरिताः\n",
    "08031051c": "सपताका रथाश्चापि पाञ्चालानां महात्मनाम्\n",
    "08031052a": "नागाश्वरथपत्त्यौघांस्तावकान्समभिघ्नतः\n",
    "08031052c": "ध्वजाग्रं दृश्यते त्वस्य ज्याशब्दश्चापि श्रूयते\n",
    "08031053a": "अद्य द्रष्टासि तं वीरं श्वेताश्वं कृष्णसारथिम्\n",
    "08031053c": "निघ्नन्तं शात्रवान्संख्ये यं कर्ण परिपृच्छसि\n",
    "08031054a": "अद्य तौ पुरुषव्याघ्रौ लोहिताक्षौ परंतपौ\n",
    "08031054c": "वासुदेवार्जुनौ कर्ण द्रष्टास्येकरथस्थितौ\n",
    "08031055a": "सारथिर्यस्य वार्ष्णेयो गाण्डीवं यस्य कार्मुकम्\n",
    "08031055c": "तं चेद्धन्तासि राधेय त्वं नो राजा भविष्यसि\n",
    "08031056a": "एष संशप्तकाहूतस्तानेवाभिमुखो गतः\n",
    "08031056c": "करोति कदनं चैषां संग्रामे द्विषतां बली\n",
    "08031056e": "इति ब्रुवाणं मद्रेशं कर्णः प्राहातिमन्युमान्\n",
    "08031057a": "पश्य संशप्तकैः क्रुद्धैः सर्वतः समभिद्रुतः\n",
    "08031057c": "एष सूर्य इवाम्भोदैश्छन्नः पार्थो न दृश्यते\n",
    "08031057e": "एतदन्तोऽर्जुनः शल्य निमग्नः शोकसागरे\n",
    "08031058": "शल्य उवाच\n",
    "08031058a": "वरुणं कोऽम्भसा हन्यादिन्धनेन च पावकम्\n",
    "08031058c": "को वानिलं निगृह्णीयात्पिबेद्वा को महार्णवम्\n",
    "08031059a": "ईदृग्रूपमहं मन्ये पार्थस्य युधि निग्रहम्\n",
    "08031059c": "न हि शक्योऽर्जुनो जेतुं सेन्द्रैः सर्वैः सुरासुरैः\n",
    "08031060a": "अथैवं परितोषस्ते वाचोक्त्वा सुमना भव\n",
    "08031060c": "न स शक्यो युधा जेतुमन्यं कुरु मनोरथम्\n",
    "08031061a": "बाहुभ्यामुद्धरेद्भूमिं दहेत्क्रुद्ध इमाः प्रजाः\n",
    "08031061c": "पातयेत्त्रिदिवाद्देवान्योऽर्जुनं समरे जयेत्\n",
    "08031062a": "पश्य कुन्तीसुतं वीरं भीममक्लिष्टकारिणम्\n",
    "08031062c": "प्रभासन्तं महाबाहुं स्थितं मेरुमिवाचलम्\n",
    "08031063a": "अमर्षी नित्यसंरब्धश्चिरं वैरमनुस्मरन्\n",
    "08031063c": "एष भीमो जयप्रेप्सुर्युधि तिष्ठति वीर्यवान्\n",
    "08031064a": "एष धर्मभृतां श्रेष्ठो धर्मराजो युधिष्ठिरः\n",
    "08031064c": "तिष्ठत्यसुकरः संख्ये परैः परपुरंजयः\n",
    "08031065a": "एतौ च पुरुषव्याघ्रावश्विनाविव सोदरौ\n",
    "08031065c": "नकुलः सहदेवश्च तिष्ठतो युधि दुर्जयौ\n",
    "08031066a": "दृश्यन्त एते कार्ष्णेयाः पञ्च पञ्चाचला इव\n",
    "08031066c": "व्यवस्थिता योत्स्यमानाः सर्वेऽर्जुनसमा युधि\n",
    "08031067a": "एते द्रुपदपुत्राश्च धृष्टद्युम्नपुरोगमाः\n",
    "08031067c": "हीनाः सत्यजिता वीरास्तिष्ठन्ति परमौजसः\n",
    "08031068a": "इति संवदतोरेव तयोः पुरुषसिंहयोः\n",
    "08031068c": "ते सेने समसज्जेतां गङ्गायमुनवद्भृशम्\n",
    "08032001": "धृतराष्ट्र उवाच\n",
    "08032001a": "तथा व्यूढेष्वनीकेषु संसक्तेषु च संजय\n",
    "08032001c": "संशप्तकान्कथं पार्थो गतः कर्णश्च पाण्डवान्\n",
    "08032002a": "एतद्विस्तरतो युद्धं प्रब्रूहि कुशलो ह्यसि\n",
    "08032002c": "न हि तृप्यामि वीराणां शृण्वानो विक्रमान्रणे\n",
    "08032003": "संजय उवाच\n",
    "08032003a": "तत्स्थाने समवस्थाप्य प्रत्यमित्रं महाबलम्\n",
    "08032003c": "अव्यूहतार्जुनो व्यूहं पुत्रस्य तव दुर्नये\n",
    "08032004a": "तत्सादिनागकलिलं पदातिरथसंकुलम्\n",
    "08032004c": "धृष्टद्युम्नमुखैर्व्यूढमशोभत महद्बलम्\n",
    "08032005a": "पारावतसवर्णाश्वश्चन्द्रादित्यसमद्युतिः\n",
    "08032005c": "पार्षतः प्रबभौ धन्वी कालो विग्रहवानिव\n",
    "08032006a": "पार्षतं त्वभि संतस्थुर्द्रौपदेया युयुत्सवः\n",
    "08032006c": "सानुगा भीमवपुषश्चन्द्रं तारागणा इव\n",
    "08032007a": "अथ व्यूढेष्वनीकेषु प्रेक्ष्य संशप्तकान्रणे\n",
    "08032007c": "क्रुद्धोऽर्जुनोऽभिदुद्राव व्याक्षिपन्गाण्डिवं धनुः\n",
    "08032008a": "अथ संशप्तकाः पार्थमभ्यधावन्वधैषिणः\n",
    "08032008c": "विजये कृतसंकल्पा मृत्युं कृत्वा निवर्तनम्\n",
    "08032009a": "तदश्वसंघबहुलं मत्तनागरथाकुलम्\n",
    "08032009c": "पत्तिमच्छूरवीरौघैर्द्रुतमर्जुनमाद्रवत्\n",
    "08032010a": "स संप्रहारस्तुमुलस्तेषामासीत्किरीटिना\n",
    "08032010c": "तस्यैव नः श्रुतो यादृङ्निवातकवचैः सह\n",
    "08032011a": "रथानश्वान्ध्वजान्नागान्पत्तीन्रथपतीनपि\n",
    "08032011c": "इषून्धनूंषि खड्गांश्च चक्राणि च परश्वधान्\n",
    "08032012a": "सायुधानुद्यतान्बाहूनुद्यतान्यायुधानि च\n",
    "08032012c": "चिच्छेद द्विषतां पार्थः शिरांसि च सहस्रशः\n",
    "08032013a": "तस्मिन्सैन्ये महावर्ते पातालावर्तसंनिभे\n",
    "08032013c": "निमग्नं तं रथं मत्वा नेदुः संशप्तका मुदा\n",
    "08032014a": "स पुरस्तादरीन्हत्वा पश्चार्धेनोत्तरेण च\n",
    "08032014c": "दक्षिणेन च बीभत्सुः क्रुद्धो रुद्रः पशूनिव\n",
    "08032015a": "अथ पाञ्चालचेदीनां सृञ्जयानां च मारिष\n",
    "08032015c": "त्वदीयैः सह संग्राम आसीत्परमदारुणः\n",
    "08032016a": "कृपश्च कृतवर्मा च शकुनिश्चापि सौबलः\n",
    "08032016c": "हृष्टसेनाः सुसंरब्धा रथानीकैः प्रहारिणः\n",
    "08032017a": "कोसलैः काशिमत्स्यैश्च कारूषैः केकयैरपि\n",
    "08032017c": "शूरसेनैः शूरवीरैर्युयुधुर्युद्धदुर्मदाः\n",
    "08032018a": "तेषामन्तकरं युद्धं देहपाप्मप्रणाशनम्\n",
    "08032018c": "शूद्रविट्क्षत्रवीराणां धर्म्यं स्वर्ग्यं यशस्करम्\n",
    "08032019a": "दुर्योधनोऽपि सहितो भ्रातृभिर्भरतर्षभ\n",
    "08032019c": "गुप्तः कुरुप्रवीरैश्च मद्राणां च महारथैः\n",
    "08032020a": "पाण्डवैः सहपाञ्चालैश्चेदिभिः सात्यकेन च\n",
    "08032020c": "युध्यमानं रणे कर्णं कुरुवीरोऽभ्यपालयत्\n",
    "08032021a": "कर्णोऽपि निशितैर्बाणैर्विनिहत्य महाचमूम्\n",
    "08032021c": "प्रमृद्य च रथश्रेष्ठान्युधिष्ठिरमपीडयत्\n",
    "08032022a": "विपत्रायुधदेहासून्कृत्वा शत्रून्सहस्रशः\n",
    "08032022c": "युक्त्वा स्वर्गयशोभ्यां च स्वेभ्यो मुदमुदावहत्\n",
    "08032023": "धृतराष्ट्र उवाच\n",
    "08032023a": "यत्तत्प्रविश्य पार्थानां सेनां कुर्वञ्जनक्षयम्\n",
    "08032023c": "कर्णो राजानमभ्यर्च्छत्तन्ममाचक्ष्व संजय\n",
    "08032024a": "के च प्रवीराः पार्थानां युधि कर्णमवारयन्\n",
    "08032024c": "कांश्च प्रमथ्याधिरथिर्युधिष्ठिरमपीडयत्\n",
    "08032025": "संजय उवाच\n",
    "08032025a": "धृष्टद्युम्नमुखान्पार्थान्दृष्ट्वा कर्णो व्यवस्थितान्\n",
    "08032025c": "समभ्यधावत्त्वरितः पाञ्चालाञ्शत्रुकर्शनः\n",
    "08032026a": "तं तूर्णमभिधावन्तं पाञ्चाला जितकाशिनः\n",
    "08032026c": "प्रत्युद्ययुर्महाराज हंसा इव महार्णवम्\n",
    "08032027a": "ततः शङ्खसहस्राणां निस्वनो हृदयंगमः\n",
    "08032027c": "प्रादुरासीदुभयतो भेरीशब्दश्च दारुणः\n",
    "08032028a": "नानावादित्रनादश्च द्विपाश्वरथनिस्वनः\n",
    "08032028c": "सिंहनादश्च वीराणामभवद्दारुणस्तदा\n",
    "08032029a": "साद्रिद्रुमार्णवा भूमिः सवाताम्बुदमम्बरम्\n",
    "08032029c": "सार्केन्दुग्रहनक्षत्रा द्यौश्च व्यक्तं व्यघूर्णत\n",
    "08032030a": "अति भूतानि तं शब्दं मेनिरेऽति च विव्यथुः\n",
    "08032030c": "यानि चाप्लवसत्त्वानि प्रायस्तानि मृतानि च\n",
    "08032031a": "अथ कर्णो भृशं क्रुद्धः शीघ्रमस्त्रमुदीरयन्\n",
    "08032031c": "जघान पाण्डवीं सेनामासुरीं मघवानिव\n",
    "08032032a": "स पाण्डवरथांस्तूर्णं प्रविश्य विसृजञ्शरान्\n",
    "08032032c": "प्रभद्रकाणां प्रवरानहनत्सप्तसप्ततिम्\n",
    "08032033a": "ततः सुपुङ्खैर्निशितै रथश्रेष्ठो रथेषुभिः\n",
    "08032033c": "अवधीत्पञ्चविंशत्या पाञ्चालान्पञ्चविंशतिम्\n",
    "08032034a": "सुवर्णपुङ्खैर्नाराचैः परकायविदारणैः\n",
    "08032034c": "चेदिकानवधीद्वीरः शतशोऽथ सहस्रशः\n",
    "08032035a": "तं तथा समरे कर्म कुर्वाणमतिमानुषम्\n",
    "08032035c": "परिवव्रुर्महाराज पाञ्चालानां रथव्रजाः\n",
    "08032036a": "ततः संधाय विशिखान्पञ्च भारत दुःसहान्\n",
    "08032036c": "पाञ्चालानवधीत्पञ्च कर्णो वैकर्तनो वृषः\n",
    "08032037a": "भानुदेवं चित्रसेनं सेनाबिन्दुं च भारत\n",
    "08032037c": "तपनं शूरसेनं च पाञ्चालानवधीद्रणे\n",
    "08032038a": "पाञ्चालेषु च शूरेषु वध्यमानेषु सायकैः\n",
    "08032038c": "हाहाकारो महानासीत्पाञ्चालानां महाहवे\n",
    "08032039a": "तेषां संकीर्यमाणानां हाहाकारकृता दिशः\n",
    "08032039c": "पुनरेव च तान्कर्णो जघानाशु पतत्रिभिः\n",
    "08032040a": "चक्ररक्षौ तु कर्णस्य पुत्रौ मारिष दुर्जयौ\n",
    "08032040c": "सुषेणः सत्यसेनश्च त्यक्त्वा प्राणानयुध्यताम्\n",
    "08032041a": "पृष्ठगोपस्तु कर्णस्य ज्येष्ठः पुत्रो महारथः\n",
    "08032041c": "वृषसेनः स्वयं कर्णं पृष्ठतः पर्यपालयत्\n",
    "08032042a": "धृष्टद्युम्नः सात्यकिश्च द्रौपदेया वृकोदरः\n",
    "08032042c": "जनमेजयः शिखण्डी च प्रवीराश्च प्रभद्रकाः\n",
    "08032043a": "चेदिकेकयपाञ्चाला यमौ मत्स्याश्च दंशिताः\n",
    "08032043c": "समभ्यधावन्राधेयं जिघांसन्तः प्रहारिणः\n",
    "08032044a": "त एनं विविधैः शस्त्रैः शरधाराभिरेव च\n",
    "08032044c": "अभ्यवर्षन्विमृद्नन्तः प्रावृषीवाम्बुदा गिरिम्\n",
    "08032045a": "पितरं तु परीप्सन्तः कर्णपुत्राः प्रहारिणः\n",
    "08032045c": "त्वदीयाश्चापरे राजन्वीरा वीरानवारयन्\n",
    "08032046a": "सुषेणो भीमसेनस्य छित्त्वा भल्लेन कार्मुकम्\n",
    "08032046c": "नाराचैः सप्तभिर्विद्ध्वा हृदि भीमं ननाद ह\n",
    "08032047a": "अथान्यद्धनुरादाय सुदृढं भीमविक्रमः\n",
    "08032047c": "सज्यं वृकोदरः कृत्वा सुषेणस्याच्छिनद्धनुः\n",
    "08032048a": "विव्याध चैनं नवभिः क्रुद्धो नृत्यन्निवेषुभिः\n",
    "08032048c": "कर्णं च तूर्णं विव्याध त्रिसप्तत्या शितैः शरैः\n",
    "08032049a": "सत्यसेनं च दशभिः साश्वसूतध्वजायुधम्\n",
    "08032049c": "पश्यतां सुहृदां मध्ये कर्णपुत्रमपातयत्\n",
    "08032050a": "क्षुरप्रणुन्नं तत्तस्य शिरश्चन्द्रनिभाननम्\n",
    "08032050c": "शुभदर्शनमेवासीन्नालभ्रष्टमिवाम्बुजम्\n",
    "08032051a": "हत्वा कर्णसुतं भीमस्तावकान्पुनरार्दयत्\n",
    "08032051c": "कृपहार्दिक्ययोश्छित्त्वा चापे तावप्यथार्दयत्\n",
    "08032052a": "दुःशासनं त्रिभिर्विद्ध्वा शकुनिं षड्भिरायसैः\n",
    "08032052c": "उलूकं च पतत्रिं च चकार विरथावुभौ\n",
    "08032053a": "हे सुषेण हतोऽसीति ब्रुवन्नादत्त सायकम्\n",
    "08032053c": "तमस्य कर्णश्चिच्छेद त्रिभिश्चैनमताडयत्\n",
    "08032054a": "अथान्यमपि जग्राह सुपर्वाणं सुतेजनम्\n",
    "08032054c": "सुषेणायासृजद्भीमस्तमप्यस्याच्छिनद्वृषः\n",
    "08032055a": "पुनः कर्णस्त्रिसप्तत्या भीमसेनं रथेषुभिः\n",
    "08032055c": "पुत्रं परीप्सन्विव्याध क्रूरं क्रूरैर्जिघांसया\n",
    "08032056a": "सुषेणस्तु धनुर्गृह्य भारसाधनमुत्तमम्\n",
    "08032056c": "नकुलं पञ्चभिर्बाणैर्बाह्वोरुरसि चार्दयत्\n",
    "08032057a": "नकुलस्तं तु विंशत्या विद्ध्वा भारसहैर्दृढैः\n",
    "08032057c": "ननाद बलवन्नादं कर्णस्य भयमादधत्\n",
    "08032058a": "तं सुषेणो महाराज विद्ध्वा दशभिराशुगैः\n",
    "08032058c": "चिच्छेद च धनुः शीघ्रं क्षुरप्रेण महारथः\n",
    "08032059a": "अथान्यद्धनुरादाय नकुलः क्रोधमूर्च्छितः\n",
    "08032059c": "सुषेणं बहुभिर्बाणैर्वारयामास संयुगे\n",
    "08032060a": "स तु बाणैर्दिशो राजन्नाच्छाद्य परवीरहा\n",
    "08032060c": "आजघ्ने सारथिं चास्य सुषेणं च ततस्त्रिभिः\n",
    "08032060e": "चिच्छेद चास्य सुदृढं धनुर्भल्लैस्त्रिभिस्त्रिधा\n",
    "08032061a": "अथान्यद्धनुरादाय सुषेणः क्रोधमूर्छितः\n",
    "08032061c": "अविध्यन्नकुलं षष्ट्या सहदेवं च सप्तभिः\n",
    "08032062a": "तद्युद्धं सुमहद्घोरमासीद्देवासुरोपमम्\n",
    "08032062c": "निघ्नतां सायकैस्तूर्णमन्योन्यस्य वधं प्रति\n",
    "08032063a": "सात्यकिर्वृषसेनस्य हत्वा सूतं त्रिभिः शरैः\n",
    "08032063c": "धनुश्चिच्छेद भल्लेन जघानाश्वांश्च सप्तभिः\n",
    "08032063e": "ध्वजमेकेषुणोन्मथ्य त्रिभिस्तं हृद्यताडयत्\n",
    "08032064a": "अथावसन्नः स्वरथे मुहूर्तात्पुनरुत्थितः\n",
    "08032064c": "अथो जिघांसुः शैनेयं खड्गचर्मभृदभ्ययात्\n",
    "08032065a": "तस्य चाप्लवतः शीघ्रं वृषसेनस्य सात्यकिः\n",
    "08032065c": "वराहकर्णैर्दशभिरविध्यदसिचर्मणी\n",
    "08032066a": "दुःशासनस्तु तं दृष्ट्वा विरथं व्यायुधं कृतम्\n",
    "08032066c": "आरोप्य स्वरथे तूर्णमपोवाह रथान्तरम्\n",
    "08032067a": "अथान्यं रथमास्थाय वृषसेनो महारथः\n",
    "08032067c": "कर्णस्य युधि दुर्धर्षः पुनः पृष्ठमपालयत्\n",
    "08032068a": "दुःशासनं तु शैनेयो नवैर्नवभिराशुगैः\n",
    "08032068c": "विसूताश्वरथं कृत्वा ललाटे त्रिभिरार्पयत्\n",
    "08032069a": "स त्वन्यं रथमास्थाय विधिवत्कल्पितं पुनः\n",
    "08032069c": "युयुधे पाण्डुभिः सार्धं कर्णस्याप्याययन्बलम्\n",
    "08032070a": "धृष्टद्युम्नस्ततः कर्णमविध्यद्दशभिः शरैः\n",
    "08032070c": "द्रौपदेयास्त्रिसप्तत्या युयुधानस्तु सप्तभिः\n",
    "08032071a": "भीमसेनश्चतुःषष्ट्या सहदेवश्च पञ्चभिः\n",
    "08032071c": "नकुलस्त्रिंशता बाणैः शतानीकश्च सप्तभिः\n",
    "08032071e": "शिखण्डी दशभिर्वीरो धर्मराजः शतेन तु\n",
    "08032072a": "एते चान्ये च राजेन्द्र प्रवीरा जयगृद्धिनः\n",
    "08032072c": "अभ्यर्दयन्महेष्वासं सूतपुत्रं महामृधे\n",
    "08032073a": "तान्सूतपुत्रो विशिखैर्दशभिर्दशभिः शितैः\n",
    "08032073c": "रथे चारु चरन्वीरः प्रत्यविध्यदरिंदमः\n",
    "08032074a": "तत्रास्त्रवीर्यं कर्णस्य लाघवं च महात्मनः\n",
    "08032074c": "अपश्याम महाराज तदद्भुतमिवाभवत्\n",
    "08032075a": "न ह्याददानं ददृशुः संदधानं च सायकान्\n",
    "08032075c": "विमुञ्चन्तं च संरम्भाद्ददृशुस्ते महारथम्\n",
    "08032076a": "द्यौर्वियद्भूर्दिशश्चाशु प्रणुन्ना निशितैः शरैः\n",
    "08032076c": "अरुणाभ्रावृताकारं तस्मिन्देशे बभौ वियत्\n",
    "08032077a": "नृत्यन्निव हि राधेयश्चापहस्तः प्रतापवान्\n",
    "08032077c": "यैर्विद्धः प्रत्यविध्यत्तानेकैकं त्रिगुणैः शरैः\n",
    "08032078a": "दशभिर्दशभिश्चैनान्पुनर्विद्ध्वा ननाद ह\n",
    "08032078c": "साश्वसूतध्वजच्छत्रास्ततस्ते विवरं ददुः\n",
    "08032079a": "तान्प्रमृद्नन्महेष्वासान्राधेयः शरवृष्टिभिः\n",
    "08032079c": "राजानीकमसंबाधं प्राविशच्छत्रुकर्शनः\n",
    "08032080a": "स रथांस्त्रिशतान्हत्वा चेदीनामनिवर्तिनाम्\n",
    "08032080c": "राधेयो निशितैर्बाणैस्ततोऽभ्यार्च्छद्युधिष्ठिरम्\n",
    "08032081a": "ततस्ते पाण्डवा राजञ्शिखण्डी च ससात्यकिः\n",
    "08032081c": "राधेयात्परिरक्षन्तो राजानं पर्यवारयन्\n",
    "08032082a": "तथैव तावकाः सर्वे कर्णं दुर्वारणं रणे\n",
    "08032082c": "यत्ताः सेनामहेष्वासाः पर्यरक्षन्त सर्वशः\n",
    "08032083a": "नानावादित्रघोषाश्च प्रादुरासन्विशां पते\n",
    "08032083c": "सिंहनादश्च संजज्ञे शूराणामनिवर्तिनाम्\n",
    "08032084a": "ततः पुनः समाजग्मुरभीताः कुरुपाण्डवाः\n",
    "08032084c": "युधिष्ठिरमुखाः पार्थाः सूतपुत्रमुखा वयम्\n",
    "08033001": "संजय उवाच\n",
    "08033001a": "विदार्य कर्णस्तां सेनां धर्मराजमुपाद्रवत्\n",
    "08033001c": "रथहस्त्यश्वपत्तीनां सहस्रैः परिवारितः\n",
    "08033002a": "नानायुधसहस्राणि प्रेषितान्यरिभिर्वृषः\n",
    "08033002c": "छित्त्वा बाणशतैरुग्रैस्तानविध्यदसंभ्रमः\n",
    "08033003a": "निचकर्त शिरांस्येषां बाहूनूरूंश्च सर्वशः\n",
    "08033003c": "ते हता वसुधां पेतुर्भग्नाश्चान्ये विदुद्रुवुः\n",
    "08033004a": "द्रविडान्ध्रनिषादास्तु पुनः सात्यकिचोदिताः\n",
    "08033004c": "अभ्यर्दयञ्जिघांसन्तः पत्तयः कर्णमाहवे\n",
    "08033005a": "ते विबाहुशिरस्त्राणाः प्रहताः कर्णसायकैः\n",
    "08033005c": "पेतुः पृथिव्यां युगपच्छिन्नं शालवनं यथा\n",
    "08033006a": "एवं योधशतान्याजौ सहस्राण्ययुतानि च\n",
    "08033006c": "हतानीयुर्महीं देहैर्यशसापूरयन्दिशः\n",
    "08033007a": "अथ वैकर्तनं कर्णं रणे क्रुद्धमिवान्तकम्\n",
    "08033007c": "रुरुधुः पाण्डुपाञ्चाला व्याधिं मन्त्रौषधैरिव\n",
    "08033008a": "स तान्प्रमृद्याभ्यपतत्पुनरेव युधिष्ठिरम्\n",
    "08033008c": "मन्त्रौषधिक्रियातीतो व्याधिरत्युल्बणो यथा\n",
    "08033009a": "स राजगृद्धिभी रुद्धः पाण्डुपाञ्चालकेकयैः\n",
    "08033009c": "नाशकत्तानतिक्रान्तुं मृत्युर्ब्रह्मविदो यथा\n",
    "08033010a": "ततो युधिष्ठिरः कर्णमदूरस्थं निवारितम्\n",
    "08033010c": "अब्रवीत्परवीरघ्नः क्रोधसंरक्तलोचनः\n",
    "08033011a": "कर्ण कर्ण वृथादृष्टे सूतपुत्र वचः शृणु\n",
    "08033011c": "सदा स्पर्धसि संग्रामे फल्गुनेन यशस्विना\n",
    "08033011e": "तथास्मान्बाधसे नित्यं धार्तराष्ट्रमते स्थितः\n",
    "08033012a": "यद्बलं यच्च ते वीर्यं प्रद्वेषो यश्च पाण्डुषु\n",
    "08033012c": "तत्सर्वं दर्शयस्वाद्य पौरुषं महदास्थितः\n",
    "08033012e": "युद्धश्रद्धां स तेऽद्याहं विनेष्यामि महाहवे\n",
    "08033013a": "एवमुक्त्वा महाराज कर्णं पाण्डुसुतस्तदा\n",
    "08033013c": "सुवर्णपुङ्खैर्दशभिर्विव्याधायस्मयैः शितैः\n",
    "08033014a": "तं सूतपुत्रो नवभिः प्रत्यविध्यदरिंदमः\n",
    "08033014c": "वत्सदन्तैर्महेष्वासः प्रहसन्निव भारत\n",
    "08033015a": "ततः क्षुराभ्यां पाञ्चाल्यौ चक्ररक्षौ महात्मनः\n",
    "08033015c": "जघान समरे शूरः शरैः संनतपर्वभिः\n",
    "08033016a": "तावुभौ धर्मराजस्य प्रवीरौ परिपार्श्वतः\n",
    "08033016c": "रथाभ्याशे चकाशेते चन्द्रस्येव पुनर्वसू\n",
    "08033017a": "युधिष्ठिरः पुनः कर्णमविध्यत्त्रिंशता शरैः\n",
    "08033017c": "सुषेणं सत्यसेनं च त्रिभिस्त्रिभिरताडयत्\n",
    "08033018a": "शल्यं नवत्या विव्याध त्रिसप्तत्या च सूतजम्\n",
    "08033018c": "तांश्चास्य गोप्तॄन्विव्याध त्रिभिस्त्रिभिरजिह्मगैः\n",
    "08033019a": "ततः प्रहस्याधिरथिर्विधुन्वानः स कार्मुकम्\n",
    "08033019c": "भित्त्वा भल्लेन राजानं विद्ध्वा षष्ट्यानदन्मुदा\n",
    "08033020a": "ततः प्रवीराः पाण्डूनामभ्यधावन्युधिष्ठिरम्\n",
    "08033020c": "सूतपुत्रात्परीप्सन्तः कर्णमभ्यर्दयञ्शरैः\n",
    "08033021a": "सात्यकिश्चेकितानश्च युयुत्सुः पाण्ड्य एव च\n",
    "08033021c": "धृष्टद्युम्नः शिखण्डी च द्रौपदेयाः प्रभद्रकाः\n",
    "08033022a": "यमौ च भीमसेनश्च शिशुपालस्य चात्मजः\n",
    "08033022c": "कारूषा मत्स्यशेषाश्च केकयाः काशिकोसलाः\n",
    "08033022e": "एते च त्वरिता वीरा वसुषेणमवारयन्\n",
    "08033023a": "जनमेजयश्च पाञ्चाल्यः कर्णं विव्याध सायकैः\n",
    "08033023c": "वराहकर्णैर्नाराचैर्नालीकैर्निशितैः शरैः\n",
    "08033023e": "वत्सदन्तैर्विपाठैश्च क्षुरप्रैश्चटकामुखैः\n",
    "08033024a": "नानाप्रहरणैश्चोग्रै रथहस्त्यश्वसादिनः\n",
    "08033024c": "सर्वतोऽभ्याद्रवन्कर्णं परिवार्य जिघांसया\n",
    "08033025a": "स पाण्डवानां प्रवरैः सर्वतः समभिद्रुतः\n",
    "08033025c": "उदैरयद्ब्राह्ममस्त्रं शरैः संपूरयन्दिशः\n",
    "08033026a": "ततः शरमहाज्वालो वीर्योष्मा कर्णपावकः\n",
    "08033026c": "निर्दहन्पाण्डववनं चारु पर्यचरद्रणे\n",
    "08033027a": "स संवार्य महास्त्राणि महेष्वासो महात्मनाम्\n",
    "08033027c": "प्रहस्य पुरुषेन्द्रस्य शरैश्चिच्छेद कार्मुकम्\n",
    "08033028a": "ततः संधाय नवतिं निमेषान्नतपर्वणाम्\n",
    "08033028c": "बिभेद कवचं राज्ञो रणे कर्णः शितैः शरैः\n",
    "08033029a": "तद्वर्म हेमविकृतं रराज निपतत्तदा\n",
    "08033029c": "सविद्युदभ्रं सवितुः शिष्टं वातहतं यथा\n",
    "08033030a": "तदङ्गं पुरुषेन्द्रस्य भ्रष्टवर्म व्यरोचत\n",
    "08033030c": "रत्नैरलंकृतं दिव्यैर्व्यभ्रं निशि यथा नभः\n",
    "08033031a": "स विवर्मा शरैः पार्थो रुधिरेण समुक्षितः\n",
    "08033031c": "क्रुद्धः सर्वायसीं शक्तिं चिक्षेपाधिरथिं प्रति\n",
    "08033032a": "तां ज्वलन्तीमिवाकाशे शरैश्चिच्छेद सप्तभिः\n",
    "08033032c": "सा छिन्ना भूमिमपतन्महेष्वासस्य सायकैः\n",
    "08033033a": "ततो बाह्वोर्ललाटे च हृदि चैव युधिष्ठिरः\n",
    "08033033c": "चतुर्भिस्तोमरैः कर्णं ताडयित्वा मुदानदत्\n",
    "08033034a": "उद्भिन्नरुधिरः कर्णः क्रुद्धः सर्प इव श्वसन्\n",
    "08033034c": "ध्वजं चिच्छेद भल्लेन त्रिभिर्विव्याध पाण्डवम्\n",
    "08033034e": "इषुधी चास्य चिच्छेद रथं च तिलशोऽच्छिनत्\n",
    "08033035a": "एवं पार्थो व्यपायात्स निहतप्रार्ष्टिसारथिः\n",
    "08033035c": "अशक्नुवन्प्रमुखतः स्थातुं कर्णस्य दुर्मनाः\n",
    "08033036a": "तमभिद्रुत्य राधेयः स्कन्धं संस्पृश्य पाणिना\n",
    "08033036c": "अब्रवीत्प्रहसन्राजन्कुत्सयन्निव पाण्डवम्\n",
    "08033037a": "कथं नाम कुले जातः क्षत्रधर्मे व्यवस्थितः\n",
    "08033037c": "प्रजह्यात्समरे शत्रून्प्राणान्रक्षन्महाहवे\n",
    "08033038a": "न भवान्क्षत्रधर्मेषु कुशलोऽसीति मे मतिः\n",
    "08033038c": "ब्राह्मे बले भवान्युक्तः स्वाध्याये यज्ञकर्मणि\n",
    "08033039a": "मा स्म युध्यस्व कौन्तेय मा च वीरान्समासदः\n",
    "08033039c": "मा चैनानप्रियं ब्रूहि मा च व्रज महारणम्\n",
    "08033040a": "एवमुक्त्वा ततः पार्थं विसृज्य च महाबलः\n",
    "08033040c": "न्यहनत्पाण्डवीं सेनां वज्रहस्त इवासुरीम्\n",
    "08033040e": "ततः प्रायाद्द्रुतं राजन्व्रीडन्निव जनेश्वरः\n",
    "08033041a": "अथ प्रयान्तं राजानमन्वयुस्ते तदाच्युतम्\n",
    "08033041c": "चेदिपाण्डवपाञ्चालाः सात्यकिश्च महारथः\n",
    "08033041e": "द्रौपदेयास्तथा शूरा माद्रीपुत्रौ च पाण्डवौ\n",
    "08033042a": "ततो युधिष्ठिरानीकं दृष्ट्वा कर्णः पराङ्मुखम्\n",
    "08033042c": "कुरुभिः सहितो वीरैः पृष्ठगैः पृष्ठमन्वयात्\n",
    "08033043a": "शङ्खभेरीनिनादैश्च कार्मुकाणां च निस्वनैः\n",
    "08033043c": "बभूव धार्तराष्ट्राणां सिंहनादरवस्तदा\n",
    "08033044a": "युधिष्ठिरस्तु कौरव्य रथमारुह्य सत्वरः\n",
    "08033044c": "श्रुतकीर्तेर्महाराज दृष्टवान्कर्णविक्रमम्\n",
    "08033045a": "काल्यमानं बलं दृष्ट्वा धर्मराजो युधिष्ठिरः\n",
    "08033045c": "तान्योधानब्रवीत्क्रुद्धो हतैनं वै सहस्रशः\n",
    "08033046a": "ततो राज्ञाभ्यनुज्ञाताः पाण्डवानां महारथाः\n",
    "08033046c": "भीमसेनमुखाः सर्वे पुत्रांस्ते प्रत्युपाद्रवन्\n",
    "08033047a": "अभवत्तुमुलः शब्दो योधानां तत्र भारत\n",
    "08033047c": "हस्त्यश्वरथपत्तीनां शस्त्राणां च ततस्ततः\n",
    "08033048a": "उत्तिष्ठत प्रहरत प्रैताभिपततेति च\n",
    "08033048c": "इति ब्रुवाणा अन्योन्यं जघ्नुर्योधा रणाजिरे\n",
    "08033049a": "अभ्रच्छायेव तत्रासीच्छरवृष्टिभिरम्बरे\n",
    "08033049c": "समावृत्तैर्नरवरैर्निघ्नद्भिरितरेतरम्\n",
    "08033050a": "विपताकाध्वजच्छत्रा व्यश्वसूतायुधा रणे\n",
    "08033050c": "व्यङ्गाङ्गावयवाः पेतुः क्षितौ क्षीणा हतेश्वराः\n",
    "08033051a": "प्रवराणीव शैलानां शिखराणि द्विपोत्तमाः\n",
    "08033051c": "सारोहा निहताः पेतुर्वज्रभिन्ना इवाद्रयः\n",
    "08033052a": "छिन्नभिन्नविपर्यस्तैर्वर्मालंकारविग्रहैः\n",
    "08033052c": "सारोहास्तुरगाः पेतुर्हतवीराः सहस्रशः\n",
    "08033053a": "विप्रविद्धायुधाङ्गाश्च द्विरदाश्वरथैर्हताः\n",
    "08033053c": "प्रतिवीरैश्च संमर्दे पत्तिसंघाः सहस्रशः\n",
    "08033054a": "विशालायतताम्राक्षैः पद्मेन्दुसदृशाननैः\n",
    "08033054c": "शिरोभिर्युद्धशौण्डानां सर्वतः संस्तृता मही\n",
    "08033055a": "तथा तु वितते व्योम्नि निस्वनं शुश्रुवुर्जनाः\n",
    "08033055c": "विमानैरप्सरःसंघैर्गीतवादित्रनिस्वनैः\n",
    "08033056a": "हतान्कृत्तानभिमुखान्वीरान्वीरैः सहस्रशः\n",
    "08033056c": "आरोप्यारोप्य गच्छन्ति विमानेष्वप्सरोगणाः\n",
    "08033057a": "तद्दृष्ट्वा महदाश्चर्यं प्रत्यक्षं स्वर्गलिप्सया\n",
    "08033057c": "प्रहृष्टमनसः शूराः क्षिप्रं जग्मुः परस्परम्\n",
    "08033058a": "रथिनो रथिभिः सार्धं चित्रं युयुधुराहवे\n",
    "08033058c": "पत्तयः पत्तिभिर्नागा नागैः सह हयैर्हयाः\n",
    "08033059a": "एवं प्रवृत्ते संग्रामे गजवाजिजनक्षये\n",
    "08033059c": "सैन्ये च रजसा व्याप्ते स्वे स्वाञ्जघ्नुः परे परान्\n",
    "08033060a": "कचाकचि बभौ युद्धं दन्तादन्ति नखानखि\n",
    "08033060c": "मुष्टियुद्धं नियुद्धं च देहपाप्मविनाशनम्\n",
    "08033061a": "तथा वर्तति संग्रामे गजवाजिजनक्षये\n",
    "08033061c": "नराश्वगजदेहेभ्यः प्रसृता लोहितापगा\n",
    "08033061e": "नराश्वगजदेहान्सा व्युवाह पतितान्बहून्\n",
    "08033062a": "नराश्वगजसंबाधे नराश्वगजसादिनाम्\n",
    "08033062c": "लोहितोदा महाघोरा नदी लोहितकर्दमा\n",
    "08033062e": "नराश्वगजदेहान्सा वहन्ती भीरुभीषणी\n",
    "08033063a": "तस्याः परमपारं च व्रजन्ति विजयैषिणः\n",
    "08033063c": "गाधेन च प्लवन्तश्च निमज्ज्योन्मज्ज्य चापरे\n",
    "08033064a": "ते तु लोहितदिग्धाङ्गा रक्तवर्मायुधाम्बराः\n",
    "08033064c": "सस्नुस्तस्यां पपुश्चासृङ्मम्लुश्च भरतर्षभ\n",
    "08033065a": "रथानश्वान्नरान्नागानायुधाभरणानि च\n",
    "08033065c": "वसनान्यथ वर्माणि हन्यमानान्हतानपि\n",
    "08033065e": "भूमिं खं द्यां दिशश्चैव प्रायः पश्याम लोहितम्\n",
    "08033066a": "लोहितस्य तु गन्धेन स्पर्शेन च रसेन च\n",
    "08033066c": "रूपेण चातिरिक्तेन शब्देन च विसर्पता\n",
    "08033066e": "विषादः सुमहानासीत्प्रायः सैन्यस्य भारत\n",
    "08033067a": "तत्तु विप्रहतं सैन्यं भीमसेनमुखैस्तव\n",
    "08033067c": "भूयः समाद्रवन्वीराः सात्यकिप्रमुखा रथाः\n",
    "08033068a": "तेषामापततां वेगमविषह्य महात्मनाम्\n",
    "08033068c": "पुत्राणां ते महत्सैन्यमासीद्राजन्पराङ्मुखम्\n",
    "08033069a": "तत्प्रकीर्णरथाश्वेभं नरवाजिसमाकुलम्\n",
    "08033069c": "विध्वस्तचर्मकवचं प्रविद्धायुधकार्मुकम्\n",
    "08033070a": "व्यद्रवत्तावकं सैन्यं लोड्यमानं समन्ततः\n",
    "08033070c": "सिंहार्दितं महारण्ये यथा गजकुलं तथा\n",
    "08034001": "संजय उवाच\n",
    "08034001a": "तानभिद्रवतो दृष्ट्वा पाण्डवांस्तावकं बलम्\n",
    "08034001c": "क्रोशतस्तव पुत्रस्य न स्म राजन्न्यवर्तत\n",
    "08034002a": "ततः पक्षात्प्रपक्षाच्च प्रपक्षैश्चापि दक्षिणात्\n",
    "08034002c": "उदस्तशस्त्राः कुरवो भीममभ्यद्रवन्रणे\n",
    "08034003a": "कर्णोऽपि दृष्ट्वा द्रवतो धार्तराष्ट्रान्पराङ्मुखान्\n",
    "08034003c": "हंसवर्णान्हयाग्र्यांस्तान्प्रैषीद्यत्र वृकोदरम्\n",
    "08034004a": "ते प्रेषिता महाराज शल्येनाहवशोभिना\n",
    "08034004c": "भीमसेनरथं प्राप्य समसज्जन्त वाजिनः\n",
    "08034005a": "दृष्ट्वा कर्णं समायान्तं भीमः क्रोधसमन्वितः\n",
    "08034005c": "मतिं दध्रे विनाशाय कर्णस्य भरतर्षभ\n",
    "08034006a": "सोऽब्रवीत्सात्यकिं वीरं धृष्टद्युम्नं च पार्षतम्\n",
    "08034006c": "एनं रक्षत राजानं धर्मात्मानं युधिष्ठिरम्\n",
    "08034006e": "संशयान्महतो मुक्तं कथंचित्प्रेक्षतो मम\n",
    "08034007a": "अग्रतो मे कृतो राजा छिन्नसर्वपरिच्छदः\n",
    "08034007c": "दुर्योधनस्य प्रीत्यर्थं राधेयेन दुरात्मना\n",
    "08034008a": "अन्तमद्य करिष्यामि तस्य दुःखस्य पार्षत\n",
    "08034008c": "हन्ता वास्मि रणे कर्णं स वा मां निहनिष्यति\n",
    "08034008e": "संग्रामेण सुघोरेण सत्यमेतद्ब्रवीमि वः\n",
    "08034009a": "राजानमद्य भवतां न्यासभूतं ददामि वै\n",
    "08034009c": "अस्य संरक्षणे सर्वे यतध्वं विगतज्वराः\n",
    "08034010a": "एवमुक्त्वा महाबाहुः प्रायादाधिरथिं प्रति\n",
    "08034010c": "सिंहनादेन महता सर्वाः संनादयन्दिशः\n",
    "08034011a": "दृष्ट्वा त्वरितमायान्तं भीमं युद्धाभिनन्दिनम्\n",
    "08034011c": "सूतपुत्रमथोवाच मद्राणामीश्वरो विभुः\n",
    "08034012a": "पश्य कर्ण महाबाहुं क्रुद्धं पाण्डवनन्दनम्\n",
    "08034012c": "दीर्घकालार्जितं क्रोधं मोक्तुकामं त्वयि ध्रुवम्\n",
    "08034013a": "ईदृशं नास्य रूपं मे दृष्टपूर्वं कदाचन\n",
    "08034013c": "अभिमन्यौ हते कर्ण राक्षसे वा घटोत्कचे\n",
    "08034014a": "त्रैलोक्यस्य समस्तस्य शक्तः क्रुद्धो निवारणे\n",
    "08034014c": "बिभर्ति यादृशं रूपं कालाग्निसदृशं शुभम्\n",
    "08034015a": "इति ब्रुवति राधेयं मद्राणामीश्वरे नृप\n",
    "08034015c": "अभ्यवर्तत वै कर्णं क्रोधदीप्तो वृकोदरः\n",
    "08034016a": "तथागतं तु संप्रेक्ष्य भीमं युद्धाभिनन्दिनम्\n",
    "08034016c": "अब्रवीद्वचनं शल्यं राधेयः प्रहसन्निव\n",
    "08034017a": "यदुक्तं वचनं मेऽद्य त्वया मद्रजनेश्वर\n",
    "08034017c": "भीमसेनं प्रति विभो तत्सत्यं नात्र संशयः\n",
    "08034018a": "एष शूरश्च वीरश्च क्रोधनश्च वृकोदरः\n",
    "08034018c": "निरपेक्षः शरीरे च प्राणतश्च बलाधिकः\n",
    "08034019a": "अज्ञातवासं वसता विराटनगरे तदा\n",
    "08034019c": "द्रौपद्याः प्रियकामेन केवलं बाहुसंश्रयात्\n",
    "08034019e": "गूढभावं समाश्रित्य कीचकः सगणो हतः\n",
    "08034020a": "सोऽद्य संग्रामशिरसि संनद्धः क्रोधमूर्च्छितः\n",
    "08034020c": "किंकरोद्यतदण्डेन मृत्युनापि व्रजेद्रणम्\n",
    "08034021a": "चिरकालाभिलषितो ममायं तु मनोरथः\n",
    "08034021c": "अर्जुनं समरे हन्यां मां वा हन्याद्धनंजयः\n",
    "08034021e": "स मे कदाचिदद्यैव भवेद्भीमसमागमात्\n",
    "08034022a": "निहते भीमसेने तु यदि वा विरथीकृते\n",
    "08034022c": "अभियास्यति मां पार्थस्तन्मे साधु भविष्यति\n",
    "08034022e": "अत्र यन्मन्यसे प्राप्तं तच्छीघ्रं संप्रधारय\n",
    "08034023a": "एतच्छ्रुत्वा तु वचनं राधेयस्य महात्मनः\n",
    "08034023c": "उवाच वचनं शल्यः सूतपुत्रं तथागतम्\n",
    "08034024a": "अभियासि महाबाहो भीमसेनं महाबलम्\n",
    "08034024c": "निरस्य भीमसेनं तु ततः प्राप्स्यसि फल्गुनम्\n",
    "08034025a": "यस्ते कामोऽभिलषितश्चिरात्प्रभृति हृद्गतः\n",
    "08034025c": "स वै संपत्स्यते कर्ण सत्यमेतद्ब्रवीमि ते\n",
    "08034026a": "एवमुक्ते ततः कर्णः शल्यं पुनरभाषत\n",
    "08034026c": "हन्ताहमर्जुनं संख्ये मां वा हन्ता धनंजयः\n",
    "08034026e": "युद्धे मनः समाधाय याहि याहीत्यचोदयत्\n",
    "08034027a": "ततः प्रायाद्रथेनाशु शल्यस्तत्र विशां पते\n",
    "08034027c": "यत्र भीमो महेष्वासो व्यद्रावयत वाहिनीम्\n",
    "08034028a": "ततस्तूर्यनिनादश्च भेरीणां च महास्वनः\n",
    "08034028c": "उदतिष्ठत राजेन्द्र कर्णभीमसमागमे\n",
    "08034029a": "भीमसेनोऽथ संक्रुद्धस्तव सैन्यं दुरासदम्\n",
    "08034029c": "नाराचैर्विमलैस्तीक्ष्णैर्दिशः प्राद्रावयद्बली\n",
    "08034030a": "स संनिपातस्तुमुलो भीमरूपो विशां पते\n",
    "08034030c": "आसीद्रौद्रो महाराज कर्णपाण्डवयोर्मृधे\n",
    "08034030e": "ततो मुहूर्ताद्राजेन्द्र पाण्डवः कर्णमाद्रवत्\n",
    "08034031a": "तमापतन्तं संप्रेक्ष्य कर्णो वैकर्तनो वृषः\n",
    "08034031c": "आजघानोरसि क्रुद्धो नाराचेन स्तनान्तरे\n",
    "08034031e": "पुनश्चैनममेयात्मा शरवर्षैरवाकिरत्\n",
    "08034032a": "स विद्धः सूतपुत्रेण छादयामास पत्रिभिः\n",
    "08034032c": "विव्याध निशितैः कर्ण नवभिर्नतपर्वभिः\n",
    "08034033a": "तस्य कर्णो धनुर्मध्ये द्विधा चिच्छेद पत्रिणा\n",
    "08034033c": "अथ तं छिन्नधन्वानमभ्यविध्यत्स्तनान्तरे\n",
    "08034033e": "नाराचेन सुतीक्ष्णेन सर्वावरणभेदिना\n",
    "08034034a": "सोऽन्यत्कार्मुकमादाय सूतपुत्रं वृकोदरः\n",
    "08034034c": "राजन्मर्मसु मर्मज्ञो विद्ध्वा सुनिशितैः शरैः\n",
    "08034034e": "ननाद बलवन्नादं कम्पयन्निव रोदसी\n",
    "08034035a": "तं कर्णः पञ्चविंशत्या नाराचानां समार्दयत्\n",
    "08034035c": "मदोत्कटं वने दृप्तमुल्काभिरिव कुञ्जरम्\n",
    "08034036a": "ततः सायकभिन्नाङ्गः पाण्डवः क्रोधमूर्च्छितः\n",
    "08034036c": "संरम्भामर्षताम्राक्षः सूतपुत्रवधेच्छया\n",
    "08034037a": "स कार्मुके महावेगं भारसाधनमुत्तमम्\n",
    "08034037c": "गिरीणामपि भेत्तारं सायकं समयोजयत्\n",
    "08034038a": "विकृष्य बलवच्चापमा कर्णादतिमारुतिः\n",
    "08034038c": "तं मुमोच महेष्वासः क्रुद्धः कर्णजिघांसया\n",
    "08034039a": "स विसृष्टो बलवता बाणो वज्राशनिस्वनः\n",
    "08034039c": "अदारयद्रणे कर्णं वज्रवेग इवाचलम्\n",
    "08034040a": "स भीमसेनाभिहतो सूतपुत्रः कुरूद्वह\n",
    "08034040c": "निषसाद रथोपस्थे विसंज्ञः पृतनापतिः\n",
    "08034041a": "ततो मद्राधिपो दृष्ट्वा विसंज्ञं सूतनन्दनम्\n",
    "08034041c": "अपोवाह रथेनाजौ कर्णमाहवशोभिनम्\n",
    "08034042a": "ततः पराजिते कर्णे धार्तराष्ट्रीं महाचमूम्\n",
    "08034042c": "व्यद्रावयद्भीमसेनो यथेन्द्रो दानवीं चमूम्\n",
    "08035001": "धृतराष्ट्र उवाच\n",
    "08035001a": "सुदुष्करमिदं कर्म कृतं भीमेन संजय\n",
    "08035001c": "येन कर्णो महाबाहू रथोपस्थे निपातितः\n",
    "08035002a": "कर्णो ह्येको रणे हन्ता सृञ्जयान्पाण्डवैः सह\n",
    "08035002c": "इति दुर्योधनः सूत प्राब्रवीन्मां मुहुर्मुहुः\n",
    "08035003a": "पराजितं तु राधेयं दृष्ट्वा भीमेन संयुगे\n",
    "08035003c": "ततः परं किमकरोत्पुत्रो दुर्योधनो मम\n",
    "08035004": "संजय उवाच\n",
    "08035004a": "विभ्रान्तं प्रेक्ष्य राधेयं सूतपुत्रं महाहवे\n",
    "08035004c": "महत्या सेनया राजन्सोदर्यान्समभाषत\n",
    "08035005a": "शीघ्रं गच्छत भद्रं वो राधेयं परिरक्षत\n",
    "08035005c": "भीमसेनभयागाधे मज्जन्तं व्यसनार्णवे\n",
    "08035006a": "ते तु राज्ञा समादिष्टा भीमसेनजिघांसवः\n",
    "08035006c": "अभ्यवर्तन्त संक्रुद्धाः पतंगा इव पावकम्\n",
    "08035007a": "श्रुतायुर्दुर्धरः क्राथो विवित्सुर्विकटः समः\n",
    "08035007c": "निषङ्गी कवची पाशी तथा नन्दोपनन्दकौ\n",
    "08035008a": "दुष्प्रधर्षः सुबाहुश्च वातवेगसुवर्चसौ\n",
    "08035008c": "धनुर्ग्राहो दुर्मदश्च तथा सत्त्वसमः सहः\n",
    "08035009a": "एते रथैः परिवृता वीर्यवन्तो महाबलाः\n",
    "08035009c": "भीमसेनं समासाद्य समन्तात्पर्यवारयन्\n",
    "08035009e": "ते व्यमुञ्चञ्शरव्रातान्नानालिङ्गान्समन्ततः\n",
    "08035010a": "स तैरभ्यर्द्यमानस्तु भीमसेनो महाबलः\n",
    "08035010c": "तेषामापततां क्षिप्रं सुतानां ते नराधिप\n",
    "08035010e": "रथैः पञ्चाशता सार्धं पञ्चाशन्न्यहनद्रथान्\n",
    "08035011a": "विवित्सोस्तु ततः क्रुद्धो भल्लेनापाहरच्छिरः\n",
    "08035011c": "सकुण्डलशिरस्त्राणं पूर्णचन्द्रोपमं तदा\n",
    "08035011e": "भीमेन च महाराज स पपात हतो भुवि\n",
    "08035012a": "तं दृष्ट्वा निहतं शूरं भ्रातरः सर्वतः प्रभो\n",
    "08035012c": "अभ्यद्रवन्त समरे भीमं भीमपराक्रमम्\n",
    "08035013a": "ततोऽपराभ्यां भल्लाभ्यां पुत्रयोस्ते महाहवे\n",
    "08035013c": "जहार समरे प्राणान्भीमो भीमपराक्रमः\n",
    "08035014a": "तौ धरामन्वपद्येतां वातरुग्णाविव द्रुमौ\n",
    "08035014c": "विकटश्च समश्चोभौ देवगर्भसमौ नृप\n",
    "08035015a": "ततस्तु त्वरितो भीमः क्राथं निन्ये यमक्षयम्\n",
    "08035015c": "नाराचेन सुतीक्ष्णेन स हतो न्यपतद्भुवि\n",
    "08035016a": "हाहाकारस्ततस्तीव्रः संबभूव जनेश्वर\n",
    "08035016c": "वध्यमानेषु ते राजंस्तदा पुत्रेषु धन्विषु\n",
    "08035017a": "तेषां संलुलिते सैन्ये भीमसेनो महाबलः\n",
    "08035017c": "नन्दोपनन्दौ समरे प्रापयद्यमसादनम्\n",
    "08035018a": "ततस्ते प्राद्रवन्भीताः पुत्रास्ते विह्वलीकृताः\n",
    "08035018c": "भीमसेनं रणे दृष्ट्वा कालान्तकयमोपमम्\n",
    "08035019a": "पुत्रांस्ते निहतान्दृष्ट्वा सूतपुत्रो महामनाः\n",
    "08035019c": "हंसवर्णान्हयान्भूयः प्राहिणोद्यत्र पाण्डवः\n",
    "08035020a": "ते प्रेषिता महाराज मद्रराजेन वाजिनः\n",
    "08035020c": "भीमसेनरथं प्राप्य समसज्जन्त वेगिताः\n",
    "08035021a": "स संनिपातस्तुमुलो घोररूपो विशां पते\n",
    "08035021c": "आसीद्रौद्रो महाराज कर्णपाण्डवयोर्मृधे\n",
    "08035022a": "दृष्ट्वा मम महाराज तौ समेतौ महारथौ\n",
    "08035022c": "आसीद्बुद्धिः कथं नूनमेतदद्य भविष्यति\n",
    "08035023a": "ततो मुहूर्ताद्राजेन्द्र नातिकृच्छ्राद्धसन्निव\n",
    "08035023c": "विरथं भीमकर्माणं भीमं कर्णश्चकार ह\n",
    "08035024a": "विरथो भरतश्रेष्ठः प्रहसन्ननिलोपमः\n",
    "08035024c": "गदाहस्तो महाबाहुरपतत्स्यन्दनोत्तमात्\n",
    "08035025a": "नागान्सप्तशतान्राजन्नीषादन्तान्प्रहारिणः\n",
    "08035025c": "व्यधमत्सहसा भीमः क्रुद्धरूपः परंतपः\n",
    "08035026a": "दन्तवेष्टेषु नेत्रेषु कम्भेषु स कटेषु च\n",
    "08035026c": "मर्मस्वपि च मर्मज्ञो निनदन्व्यधमद्भृशम्\n",
    "08035027a": "ततस्ते प्राद्रवन्भीताः प्रतीपं प्रहिताः पुनः\n",
    "08035027c": "महामात्रैस्तमावव्रुर्मेघा इव दिवाकरम्\n",
    "08035028a": "तान्स सप्तशतान्नागान्सारोहायुधकेतनान्\n",
    "08035028c": "भूमिष्ठो गदया जघ्ने शरन्मेघानिवानिलः\n",
    "08035029a": "ततः सुबलपुत्रस्य नागानतिबलान्पुनः\n",
    "08035029c": "पोथयामास कौन्तेयो द्वापञ्चाशतमाहवे\n",
    "08035030a": "तथा रथशतं साग्रं पत्तींश्च शतशोऽपरान्\n",
    "08035030c": "न्यहनत्पाण्डवो युद्धे तापयंस्तव वाहिनीम्\n",
    "08035031a": "प्रताप्यमानं सूर्येण भीमेन च महात्मना\n",
    "08035031c": "तव सैन्यं संचुकोच चर्म वह्निगतं यथा\n",
    "08035032a": "ते भीमभयसंत्रस्तास्तावका भरतर्षभ\n",
    "08035032c": "विहाय समरे भीमं दुद्रुवुर्वै दिशो दश\n",
    "08035033a": "रथाः पञ्चशताश्चान्ये ह्रादिनश्चर्मवर्मिणः\n",
    "08035033c": "भीममभ्यद्रवंस्तूर्णं शरपूगैः समन्ततः\n",
    "08035034a": "तान्ससूतरथान्सर्वान्सपताकाध्वजायुधान्\n",
    "08035034c": "पोथयामास गदया भीमो विष्णुरिवासुरान्\n",
    "08035035a": "ततः शकुनिनिर्दिष्टाः सादिनः शूरसंमताः\n",
    "08035035c": "त्रिसाहस्रा ययुर्भीमं शक्त्यृष्टिप्रासपाणयः\n",
    "08035036a": "तान्प्रत्युद्गम्य यवनानश्वारोहान्वरारिहा\n",
    "08035036c": "विचरन्विविधान्मार्गान्घातयामास पोथयन्\n",
    "08035037a": "तेषामासीन्महाञ्शब्दस्ताडितानां च सार्वशः\n",
    "08035037c": "असिभिश्छिद्यमानानां नडानामिव भारत\n",
    "08035038a": "एवं सुबलपुत्रस्य त्रिसाहस्रान्हयोत्तमान्\n",
    "08035038c": "हत्वान्यं रथमास्थाय क्रुद्धो राधेयमभ्ययात्\n",
    "08035039a": "कर्णोऽपि समरे राजन्धर्मपुत्रमरिंदमम्\n",
    "08035039c": "शरैः प्रच्छादयामास सारथिं चाप्यपातयत्\n",
    "08035040a": "ततः संप्रद्रुतं संख्ये रथं दृष्ट्वा महारथः\n",
    "08035040c": "अन्वधावत्किरन्बाणैः कङ्कपत्रैरजिह्मगैः\n",
    "08035041a": "राजानमभि धावन्तं शरैरावृत्य रोदसी\n",
    "08035041c": "क्रुद्धः प्रच्छादयामास शरजालेन मारुतिः\n",
    "08035042a": "संनिवृत्तस्ततस्तूर्णं राधेयः शत्रुकर्शनः\n",
    "08035042c": "भीमं प्रच्छादयामास समन्तान्निशितैः शरैः\n",
    "08035043a": "भीमसेनरथव्यग्रं कर्णं भारत सात्यकिः\n",
    "08035043c": "अभ्यर्दयदमेयात्मा पार्ष्णिग्रहणकारणात्\n",
    "08035043e": "अभ्यवर्तत कर्णस्तमर्दितोऽपि शरैर्भृशम्\n",
    "08035044a": "तावन्योन्यं समासाद्य वृषभौ सर्वधन्विनाम्\n",
    "08035044c": "विसृजन्तौ शरांश्चित्रान्विभ्राजेतां मनस्विनौ\n",
    "08035045a": "ताभ्यां वियति राजेन्द्र विततं भीमदर्शनम्\n",
    "08035045c": "क्रौञ्चपृष्ठारुणं रौद्रं बाणजालं व्यदृश्यत\n",
    "08035046a": "नैव सूर्यप्रभां खं वा न दिशः प्रदिशः कुतः\n",
    "08035046c": "प्राज्ञासिष्म वयं ताभ्यां शरैर्मुक्तैः सहस्रशः\n",
    "08035047a": "मध्याह्ने तपतो राजन्भास्करस्य महाप्रभाः\n",
    "08035047c": "हृताः सर्वाः शरौघैस्तैः कर्णमाधवयोस्तदा\n",
    "08035048a": "सौबलं कृतवर्माणं द्रौणिमाधिरथिं कृपम्\n",
    "08035048c": "संसक्तान्पाण्डवैर्दृष्ट्वा निवृत्ताः कुरवः पुनः\n",
    "08035049a": "तेषामापततां शब्दस्तीव्र आसीद्विशां पते\n",
    "08035049c": "उद्धूतानां यथा वृष्ट्या सागराणां भयावहः\n",
    "08035050a": "ते सेने भृशसंविग्ने दृष्ट्वान्योन्यं महारणे\n",
    "08035050c": "हर्षेण महता युक्ते परिगृह्य परस्परम्\n",
    "08035051a": "ततः प्रववृते युद्धं मध्यं प्राप्ते दिवाकरे\n",
    "08035051c": "यादृशं न कदाचिद्धि दृष्टपूर्वं न च श्रुतम्\n",
    "08035052a": "बलौघस्तु समासाद्य बलौघं सहसा रणे\n",
    "08035052c": "उपासर्पत वेगेन जलौघ इव सागरम्\n",
    "08035053a": "आसीन्निनादः सुमहान्बलौघानां परस्परम्\n",
    "08035053c": "गर्जतां सागरौघाणां यथा स्यान्निस्वनो महान्\n",
    "08035054a": "ते तु सेने समासाद्य वेगवत्यौ परस्परम्\n",
    "08035054c": "एकीभावमनुप्राप्ते नद्याविव समागमे\n",
    "08035055a": "ततः प्रववृते युद्धं घोररूपं विशां पते\n",
    "08035055c": "कुरूणां पाण्डवानां च लिप्सतां सुमहद्यशः\n",
    "08035056a": "कुरूणां गर्जतां तत्र अविच्छेदकृता गिरः\n",
    "08035056c": "श्रूयन्ते विविधा राजन्नामान्युद्दिश्य भारत\n",
    "08035057a": "यस्य यद्धि रणे न्यङ्गं पितृतो मातृतोऽपि वा\n",
    "08035057c": "कर्मतः शीलतो वापि स तच्छ्रावयते युधि\n",
    "08035058a": "तान्दृष्ट्वा समरे शूरांस्तर्जयानान्परस्परम्\n",
    "08035058c": "अभवन्मे मती राजन्नैषामस्तीति जीवितम्\n",
    "08035059a": "तेषां दृष्ट्वा तु क्रुद्धानां वपूंष्यमिततेजसाम्\n",
    "08035059c": "अभवन्मे भयं तीव्रं कथमेतद्भविष्यति\n",
    "08035060a": "ततस्ते पाण्डवा राजन्कौरवाश्च महारथाः\n",
    "08035060c": "ततक्षुः सायकैस्तीक्ष्णैर्निघ्नन्तो हि परस्परम्\n",
    "08036001": "संजय उवाच\n",
    "08036001a": "क्षत्रियास्ते महाराज परस्परवधैषिणः\n",
    "08036001c": "अन्योन्यं समरे जघ्नुः कृतवैराः परस्परम्\n",
    "08036002a": "रथौघाश्च हयौघाश्च नरौघाश्च समन्ततः\n",
    "08036002c": "गजौघाश्च महाराज संसक्ताः स्म परस्परम्\n",
    "08036003a": "गदानां परिघाणां च कणपानां च सर्पताम्\n",
    "08036003c": "प्रासानां भिण्डिपालानां भुशुण्डीनां च सर्वशः\n",
    "08036004a": "संपातं चान्वपश्याम संग्रामे भृशदारुणे\n",
    "08036004c": "शलभा इव संपेतुः समन्ताच्छरवृष्टयः\n",
    "08036005a": "नागा नागान्समासाद्य व्यधमन्त परस्परम्\n",
    "08036005c": "हया हयांश्च समरे रथिनो रथिनस्तथा\n",
    "08036005e": "पत्तयः पत्तिसंघैश्च हयसंघैर्हयास्तथा\n",
    "08036006a": "पत्तयो रथमातङ्गान्रथा हस्त्यश्वमेव च\n",
    "08036006c": "नागाश्च समरे त्र्यङ्गं ममृदुः शीघ्रगा नृप\n",
    "08036007a": "पततां तत्र शूराणां क्रोशतां च परस्परम्\n",
    "08036007c": "घोरमायोधनं जज्ञे पशूनां वैशसं यथा\n",
    "08036008a": "रुधिरेण समास्तीर्णा भाति भारत मेदिनी\n",
    "08036008c": "शक्रगोपगणाकीर्णा प्रावृषीव यथा धरा\n",
    "08036009a": "यथा वा वाससी शुक्ले महारजनरञ्जिते\n",
    "08036009c": "बिभृयाद्युवतिः श्यामा तद्वदासीद्वसुंधरा\n",
    "08036009e": "मांसशोणितचित्रेव शातकौम्भमयीव च\n",
    "08036010a": "छिन्नानां चोत्तमाङ्गानां बाहूनां चोरुभिः सह\n",
    "08036010c": "कुण्डलानां प्रविद्धानां भूषणानां च भारत\n",
    "08036011a": "निष्काणामधिसूत्राणां शरीराणां च धन्विनाम्\n",
    "08036011c": "वर्मणां सपताकानां संघास्तत्रापतन्भुवि\n",
    "08036012a": "गजान्गजाः समासाद्य विषाणाग्रैरदारयन्\n",
    "08036012c": "विषाणाभिहतास्ते च भ्राजन्ते द्विरदा यथा\n",
    "08036013a": "रुधिरेणावसिक्ताङ्गा गैरिकप्रस्रवा इव\n",
    "08036013c": "यथा भ्राजन्ति स्यन्दन्तः पर्वता धातुमण्डिताः\n",
    "08036014a": "तोमरान्गजिभिर्मुक्तान्प्रतीपानास्थितान्बहून्\n",
    "08036014c": "हस्तैर्विचेरुस्ते नागा बभञ्जुश्चापरे तथा\n",
    "08036015a": "नाराचैश्छिन्नवर्माणो भ्राजन्ते स्म गजोत्तमाः\n",
    "08036015c": "हिमागमे महाराज व्यभ्रा इव महीधराः\n",
    "08036016a": "शरैः कनकपुङ्खैस्तु चिता रेजुर्गजोत्तमाः\n",
    "08036016c": "उल्काभिः संप्रदीप्ताग्राः पर्वता इव मारिष\n",
    "08036017a": "केचिदभ्याहता नागा नागैर्नगनिभा भुवि\n",
    "08036017c": "निपेतुः समरे तस्मिन्पक्षवन्त इवाद्रयः\n",
    "08036018a": "अपरे प्राद्रवन्नागाः शल्यार्ता व्रणपीडिताः\n",
    "08036018c": "प्रतिमानैश्च कुम्भैश्च पेतुरुर्व्यां महाहवे\n",
    "08036019a": "निषेदुः सिंहवच्चान्ये नदन्तो भैरवान्रवान्\n",
    "08036019c": "मम्लुश्च बहवो राजंश्चुकूजुश्चापरे तथा\n",
    "08036020a": "हयाश्च निहता बाणैः स्वर्णभाण्डपरिच्छदाः\n",
    "08036020c": "निषेदुश्चैव मम्लुश्च बभ्रमुश्च दिशो दश\n",
    "08036021a": "अपरे कृष्यमाणाश्च विवेष्टन्तो महीतले\n",
    "08036021c": "भावान्बहुविधांश्चक्रुस्ताडिताः शरतोमरैः\n",
    "08036022a": "नरास्तु निहता भूमौ कूजन्तस्तत्र मारिष\n",
    "08036022c": "दृष्ट्वा च बान्धवानन्ये पितॄनन्ये पितामहान्\n",
    "08036023a": "धावमानान्परांश्चैव दृष्ट्वान्ये तत्र भारत\n",
    "08036023c": "गोत्रनामानि ख्यातानि शशंसुरितरेतरम्\n",
    "08036024a": "तेषां छिन्ना महाराज भुजाः कनकभूषणाः\n",
    "08036024c": "उद्वेष्टन्ते विवेष्टन्ते पतन्ते चोत्पतन्ति च\n",
    "08036025a": "निपतन्ति तथा भूमौ स्फुरन्ति च सहस्रशः\n",
    "08036025c": "वेगांश्चान्ये रणे चक्रुः स्फुरन्त इव पन्नगाः\n",
    "08036026a": "ते भुजा भोगिभोगाभाश्चन्दनाक्ता विशां पते\n",
    "08036026c": "लोहितार्द्रा भृशं रेजुस्तपनीयध्वजा इव\n",
    "08036027a": "वर्तमाने तथा घोरे संकुले सर्वतोदिशम्\n",
    "08036027c": "अविज्ञाताः स्म युध्यन्ते विनिघ्नन्तः परस्परम्\n",
    "08036028a": "भौमेन रजसा कीर्णे शस्त्रसंपातसंकुले\n",
    "08036028c": "नैव स्वे न परे राजन्व्यज्ञायन्त तमोवृते\n",
    "08036029a": "तथा तदभवद्युद्धं घोररूपं भयानकम्\n",
    "08036029c": "शोणितोदा महानद्यः प्रसस्रुस्तत्र चासकृत्\n",
    "08036030a": "शीर्षपाषाणसंछन्नाः केशशैवलशाद्वलाः\n",
    "08036030c": "अस्थिसंघातसंकीर्णा धनुःशरवरोत्तमाः\n",
    "08036031a": "मांसकर्दमपङ्काश्च शोणितौघाः सुदारुणाः\n",
    "08036031c": "नदीः प्रवर्तयामासुर्यमराष्ट्रविवर्धनीः\n",
    "08036032a": "ता नद्यो घोररूपाश्च नयन्त्यो यमसादनम्\n",
    "08036032c": "अवगाढा मज्जयन्त्यः क्षत्रस्याजनयन्भयम्\n",
    "08036033a": "क्रव्यादानां नरव्याघ्र नर्दतां तत्र तत्र ह\n",
    "08036033c": "घोरमायोधनं जज्ञे प्रेतराजपुरोपमम्\n",
    "08036034a": "उत्थितान्यगणेयानि कबन्धानि समन्ततः\n",
    "08036034c": "नृत्यन्ति वै भूतगणाः संतृप्ता मांसशोणितैः\n",
    "08036035a": "पीत्वा च शोणितं तत्र वसां पीत्वा च भारत\n",
    "08036035c": "मेदोमज्जावसातृप्तास्तृप्ता मांसस्य चैव हि\n",
    "08036035e": "धावमानाश्च दृश्यन्ते काकगृध्रबलास्तथा\n",
    "08036036a": "शूरास्तु समरे राजन्भयं त्यक्त्वा सुदुस्त्यजम्\n",
    "08036036c": "योधव्रतसमाख्याताश्चक्रुः कर्माण्यभीतवत्\n",
    "08036037a": "शरशक्तिसमाकीर्णे क्रव्यादगणसंकुले\n",
    "08036037c": "व्यचरन्त गणैः शूराः ख्यापयन्तः स्वपौरुषम्\n",
    "08036038a": "अन्योन्यं श्रावयन्ति स्म नामगोत्राणि भारत\n",
    "08036038c": "पितृनामानि च रणे गोत्रनामानि चाभितः\n",
    "08036039a": "श्रावयन्तो हि बहवस्तत्र योधा विशां पते\n",
    "08036039c": "अन्योन्यमवमृद्नन्तः शक्तितोमरपट्टिशैः\n",
    "08036040a": "वर्तमाने तदा युद्धे घोररूपे सुदारुणे\n",
    "08036040c": "व्यषीदत्कौरवी सेना भिन्ना नौरिव सागरे\n",
    "08037001": "संजय उवाच\n",
    "08037001a": "वर्तमाने तदा युद्धे क्षत्रियाणां निमज्जने\n",
    "08037001c": "गाण्डीवस्य महान्घोषः शुश्रुवे युधि मारिष\n",
    "08037002a": "संशप्तकानां कदनमकरोद्यत्र पाण्डवः\n",
    "08037002c": "कोसलानां तथा राजन्नारायणबलस्य च\n",
    "08037003a": "संशप्तकास्तु समरे शरवृष्टिं समन्ततः\n",
    "08037003c": "अपातयन्पार्थमूर्ध्नि जयगृद्धाः प्रमन्यवः\n",
    "08037004a": "तां वृष्टिं सहसा राजंस्तरसा धारयन्प्रभुः\n",
    "08037004c": "व्यगाहत रणे पार्थो विनिघ्नन्रथिनां वरः\n",
    "08037005a": "निगृह्य तु रथानीकं कङ्कपत्रैः शिलाशितैः\n",
    "08037005c": "आससाद रणे पार्थः सुशर्माणं महारथम्\n",
    "08037006a": "स तस्य शरवर्षाणि ववर्ष रथिनां वरः\n",
    "08037006c": "तथा संशप्तकाश्चैव पार्थस्य समरे स्थिताः\n",
    "08037007a": "सुशर्मा तु ततः पार्थं विद्ध्वा नवभिराशुगैः\n",
    "08037007c": "जनार्दनं त्रिभिर्बाणैरभ्यहन्दक्षिणे भुजे\n",
    "08037007e": "ततोऽपरेण भल्लेन केतुं विव्याध मारिष\n",
    "08037008a": "स वानरवरो राजन्विश्वकर्मकृतो महान्\n",
    "08037008c": "ननाद सुमहन्नादं भीषयन्वै ननर्द च\n",
    "08037009a": "कपेस्तु निनदं श्रुत्वा संत्रस्ता तव वाहिनी\n",
    "08037009c": "भयं विपुलमादाय निश्चेष्टा समपद्यत\n",
    "08037010a": "ततः सा शुशुभे सेना निश्चेष्टावस्थिता नृप\n",
    "08037010c": "नानापुष्पसमाकीर्णं यथा चैत्ररथं वनम्\n",
    "08037011a": "प्रतिलभ्य ततः संज्ञां योधास्ते कुरुसत्तम\n",
    "08037011c": "अर्जुनं सिषिचुर्बाणैः पर्वतं जलदा इव\n",
    "08037011e": "परिवव्रुस्तदा सर्वे पाण्डवस्य महारथम्\n",
    "08037012a": "ते हयान्रथचक्रे च रथेषाश्चापि भारत\n",
    "08037012c": "निगृह्य बलवत्तूर्णं सिंहनादमथानदन्\n",
    "08037013a": "अपरे जगृहुश्चैव केशवस्य महाभुजौ\n",
    "08037013c": "पार्थमन्ये महाराज रथस्थं जगृहुर्मुदा\n",
    "08037014a": "केशवस्तु तदा बाहू विधुन्वन्रणमूर्धनि\n",
    "08037014c": "पातयामास तान्सर्वान्दुष्टहस्तीव हस्तिनः\n",
    "08037015a": "ततः क्रुद्धो रणे पार्थः संवृतस्तैर्महारथैः\n",
    "08037015c": "निगृहीतं रथं दृष्ट्वा केशवं चाप्यभिद्रुतम्\n",
    "08037015e": "रथारूढांश्च सुबहून्पदातींश्चाप्यपातयत्\n",
    "08037016a": "आसन्नांश्च ततो योधाञ्शरैरासन्नयोधिभिः\n",
    "08037016c": "च्यावयामास समरे केशवं चेदमब्रवीत्\n",
    "08037017a": "पश्य कृष्ण महाबाहो संशप्तकगणान्मया\n",
    "08037017c": "कुर्वाणान्दारुणं कर्म वध्यमानान्सहस्रशः\n",
    "08037018a": "रथबन्धमिमं घोरं पृथिव्यां नास्ति कश्चन\n",
    "08037018c": "यः सहेत पुमाँल्लोके मदन्यो यदुपुंगव\n",
    "08037019a": "इत्येवमुक्त्वा बीभत्सुर्देवदत्तमथाधमत्\n",
    "08037019c": "पाञ्चजन्यं च कृष्णोऽपि पूरयन्निव रोदसी\n",
    "08037020a": "तं तु शङ्खस्वनं श्रुत्वा संशप्तकवरूथिनी\n",
    "08037020c": "संचचाल महाराज वित्रस्ता चाभवद्भृशम्\n",
    "08037021a": "पदबन्धं ततश्चक्रे पाण्डवः परवीरहा\n",
    "08037021c": "नागमस्त्रं महाराज संप्रोदीर्य मुहुर्मुहुः\n",
    "08037022a": "यानुद्दिश्य रणे पार्थः पदबन्धं चकार ह\n",
    "08037022c": "ते बद्धाः पदबन्धेन पाण्डवेन महात्मना\n",
    "08037022e": "निश्चेष्टा अभवन्राजन्नश्मसारमया इव\n",
    "08037023a": "निश्चेष्टांस्तु ततो योधानवधीत्पाण्डुनन्दनः\n",
    "08037023c": "यथेन्द्रः समरे दैत्यांस्तारकस्य वधे पुरा\n",
    "08037024a": "ते वध्यमानाः समरे मुमुचुस्तं रथोत्तमम्\n",
    "08037024c": "आयुधानि च सर्वाणि विस्रष्टुमुपचक्रमुः\n",
    "08037025a": "ततः सुशर्मा राजेन्द्र गृहीतां वीक्ष्य वाहिनीम्\n",
    "08037025c": "सौपर्णमस्त्रं त्वरितः प्रादुश्चक्रे महारथः\n",
    "08037026a": "ततः सुपर्णाः संपेतुर्भक्षयन्तो भुजंगमान्\n",
    "08037026c": "ते वै विदुद्रुवुर्नागा दृष्ट्वा तान्खचरान्नृप\n",
    "08037027a": "बभौ बलं तद्विमुक्तं पदबन्धाद्विशां पते\n",
    "08037027c": "मेघवृन्दाद्यथा मुक्तो भास्करस्तापयन्प्रजाः\n",
    "08037028a": "विप्रमुक्तास्तु ते योधाः फल्गुनस्य रथं प्रति\n",
    "08037028c": "ससृजुर्बाणसंघांश्च शस्त्रसंघांश्च मारिष\n",
    "08037029a": "तां महास्त्रमयीं वृष्टिं संछिद्य शरवृष्टिभिः\n",
    "08037029c": "व्यवातिष्ठत्ततो योधान्वासविः परवीरहा\n",
    "08037030a": "सुशर्मा तु ततो राजन्बाणेनानतपर्वणा\n",
    "08037030c": "अर्जुनं हृदये विद्ध्वा विव्याधान्यैस्त्रिभिः शरैः\n",
    "08037030e": "स गाढविद्धो व्यथितो रथोपस्थ उपाविशत्\n",
    "08037031a": "प्रतिलभ्य ततः संज्ञां श्वेताश्वः कृष्णसारथिः\n",
    "08037031c": "ऐन्द्रमस्त्रममेयात्मा प्रादुश्चक्रे त्वरान्वितः\n",
    "08037031e": "ततो बाणसहस्राणि समुत्पन्नानि मारिष\n",
    "08037032a": "सर्वदिक्षु व्यदृश्यन्त सूदयन्तो नृप द्विपान्\n",
    "08037032c": "हयान्रथांश्च समरे शस्त्रैः शतसहस्रशः\n",
    "08037033a": "वध्यमाने ततः सैन्ये विपुला भीः समाविशत्\n",
    "08037033c": "संशप्तकगणानां च गोपालानां च भारत\n",
    "08037033e": "न हि कश्चित्पुमांस्तत्र योऽर्जुनं प्रत्ययुध्यत\n",
    "08037034a": "पश्यतां तत्र वीराणामहन्यत महद्बलम्\n",
    "08037034c": "हन्यमानमपश्यंश्च निश्चेष्टाः स्म पराक्रमे\n",
    "08037035a": "अयुतं तत्र योधानां हत्वा पाण्डुसुतो रणे\n",
    "08037035c": "व्यभ्राजत रणे राजन्विधूमोऽग्निरिव ज्वलन्\n",
    "08037036a": "चतुर्दश सहस्राणि यानि शिष्टानि भारत\n",
    "08037036c": "रथानामयुतं चैव त्रिसाहस्राश्च दन्तिनः\n",
    "08037037a": "ततः संशप्तका भूयः परिवव्रुर्धनंजयम्\n",
    "08037037c": "मर्तव्यमिति निश्चित्य जयं वापि निवर्तनम्\n",
    "08037038a": "तत्र युद्धं महद्ध्यासीत्तावकानां विशां पते\n",
    "08037038c": "शूरेण बलिना सार्धं पाण्डवेन किरीटिना\n",
    "08038001": "संजय उवाच\n",
    "08038001a": "कृतवर्मा कृपो द्रौणिः सूतपुत्रश्च मारिष\n",
    "08038001c": "उलूकः सौबलश्चैव राजा च सह सोदरैः\n",
    "08038002a": "सीदमानां चमूं दृष्ट्वा पाण्डुपुत्रभयार्दिताम्\n",
    "08038002c": "समुज्जिहीर्षुर्वेगेन भिन्नां नावमिवार्णवे\n",
    "08038003a": "ततो युद्धमतीवासीन्मुहूर्तमिव भारत\n",
    "08038003c": "भीरूणां त्रासजननं शूराणां हर्षवर्धनम्\n",
    "08038004a": "कृपेण शरवर्षाणि विप्रमुक्तानि संयुगे\n",
    "08038004c": "सृञ्जयाः शातयामासुः शलभानां व्रजा इव\n",
    "08038005a": "शिखण्डी तु ततः क्रुद्धो गौतमं त्वरितो ययौ\n",
    "08038005c": "ववर्ष शरवर्षाणि समन्तादेव ब्राह्मणे\n",
    "08038006a": "कृपस्तु शरवर्षं तद्विनिहत्य महास्त्रवित्\n",
    "08038006c": "शिखण्डिनं रणे क्रुद्धो विव्याध दशभिः शरैः\n",
    "08038007a": "ततः शिखण्डी कुपीतः शरैः सप्तभिराहवे\n",
    "08038007c": "कृपं विव्याध सुभृशं कङ्कपत्रैरजिह्मगैः\n",
    "08038008a": "ततः कृपः शरैस्तीक्ष्णैः सोऽतिविद्धो महारथः\n",
    "08038008c": "व्यश्वसूतरथं चक्रे पार्षतं तु द्विजोत्तमः\n",
    "08038009a": "हताश्वात्तु ततो यानादवप्लुत्य महारथः\n",
    "08038009c": "चर्मखड्गे च संगृह्य सत्वरं ब्राह्मणं ययौ\n",
    "08038010a": "तमापतन्तं सहसा शरैः संनतपर्वभिः\n",
    "08038010c": "छादयामास समरे तदद्भुतमिवाभवत्\n",
    "08038011a": "तत्राद्भुतमपश्याम शिलानां प्लवनं यथा\n",
    "08038011c": "निश्चेष्टो यद्रणे राजञ्शिखण्डी समतिष्ठत\n",
    "08038012a": "कृपेण छादितं दृष्ट्वा नृपोत्तम शिखण्डिनम्\n",
    "08038012c": "प्रत्युद्ययौ कृपं तूर्णं धृष्टद्युम्नो महारथः\n",
    "08038013a": "धृष्टद्युम्नं ततो यान्तं शारद्वतरथं प्रति\n",
    "08038013c": "प्रतिजग्राह वेगेन कृतवर्मा महारथः\n",
    "08038014a": "युधिष्ठिरमथायान्तं शारद्वतरथं प्रति\n",
    "08038014c": "सपुत्रं सहसेनं च द्रोणपुत्रो न्यवारयत्\n",
    "08038015a": "नकुलं सहदेवं च त्वरमाणौ महारथौ\n",
    "08038015c": "प्रतिजग्राह ते पुत्रः शरवर्षेण वारयन्\n",
    "08038016a": "भीमसेनं करूषांश्च केकयान्सहसृञ्जयान्\n",
    "08038016c": "कर्णो वैकर्तनो युद्धे वारयामास भारत\n",
    "08038017a": "शिखण्डिनस्ततो बाणान्कृपः शारद्वतो युधि\n",
    "08038017c": "प्राहिणोत्त्वरया युक्तो दिधक्षुरिव मारिष\n",
    "08038018a": "ताञ्शरान्प्रेषितांस्तेन समन्ताद्धेमभूषणान्\n",
    "08038018c": "चिच्छेद खड्गमाविध्य भ्रामयंश्च पुनः पुनः\n",
    "08038019a": "शतचन्द्रं ततश्चर्म गौतमः पार्षतस्य ह\n",
    "08038019c": "व्यधमत्सायकैस्तूर्णं तत उच्चुक्रुशुर्जनाः\n",
    "08038020a": "स विचर्मा महाराज खड्गपाणिरुपाद्रवत्\n",
    "08038020c": "कृपस्य वशमापन्नो मृत्योरास्यमिवातुरः\n",
    "08038021a": "शारद्वतशरैर्ग्रस्तं क्लिश्यमानं महाबलम्\n",
    "08038021c": "चित्रकेतुसुतो राजन्सुकेतुस्त्वरितो ययौ\n",
    "08038022a": "विकिरन्ब्राह्मणं युद्धे बहुभिर्निशितैः शरैः\n",
    "08038022c": "अभ्यापतदमेयात्मा गौतमस्य रथं प्रति\n",
    "08038023a": "दृष्ट्वाविषह्यं तं युद्धे ब्राह्मणं चरितव्रतम्\n",
    "08038023c": "अपयातस्ततस्तूर्णं शिखण्डी राजसत्तम\n",
    "08038024a": "सुकेतुस्तु ततो राजन्गौतमं नवभिः शरैः\n",
    "08038024c": "विद्ध्वा विव्याध सप्तत्या पुनश्चैनं त्रिभिः शरैः\n",
    "08038025a": "अथास्य सशरं चापं पुनश्चिच्छेद मारिष\n",
    "08038025c": "सारथिं च शरेणास्य भृशं मर्मण्यताडयत्\n",
    "08038026a": "गौतमस्तु ततः क्रुद्धो धनुर्गृह्य नवं दृढम्\n",
    "08038026c": "सुकेतुं त्रिंशता बाणैः सर्वमर्मस्वताडयत्\n",
    "08038027a": "स विह्वलितसर्वाङ्गः प्रचचाल रथोत्तमे\n",
    "08038027c": "भूमिचाले यथा वृक्षश्चलत्याकम्पितो भृशम्\n",
    "08038028a": "चलतस्तस्य कायात्तु शिरो ज्वलितकुण्डलम्\n",
    "08038028c": "सोष्णीषं सशिरस्त्राणं क्षुरप्रेणान्वपातयत्\n",
    "08038029a": "तच्छिरः प्रापतद्भूमौ श्येनाहृतमिवामिषम्\n",
    "08038029c": "ततोऽस्य कायो वसुधां पश्चात्प्राप तदा च्युतः\n",
    "08038030a": "तस्मिन्हते महाराज त्रस्तास्तस्य पदानुगाः\n",
    "08038030c": "गौतमं समरे त्यक्त्वा दुद्रुवुस्ते दिशो दश\n",
    "08038031a": "धृष्टद्युम्नं तु समरे संनिवार्य महाबलः\n",
    "08038031c": "कृतवर्माब्रवीद्धृष्टस्तिष्ठ तिष्ठेति पार्षतम्\n",
    "08038032a": "तदभूत्तुमुलं युद्धं वृष्णिपार्षतयो रणे\n",
    "08038032c": "आमिषार्थे यथा युद्धं श्येनयोर्गृद्धयोर्नृप\n",
    "08038033a": "धृष्टद्युम्नस्तु समरे हार्दिक्यं नवभिः शरैः\n",
    "08038033c": "आजघानोरसि क्रुद्धः पीडयन्हृदिकात्मजम्\n",
    "08038034a": "कृतवर्मा तु समरे पार्षतेन दृढाहतः\n",
    "08038034c": "पार्षतं सरथं साश्वं छादयामास सायकैः\n",
    "08038035a": "सरथश्छादितो राजन्धृष्टद्युम्नो न दृश्यते\n",
    "08038035c": "मेघैरिव परिच्छन्नो भास्करो जलदागमे\n",
    "08038036a": "विधूय तं बाणगणं शरैः कनकभूषणैः\n",
    "08038036c": "व्यरोचत रणे राजन्धृष्टद्युम्नः कृतव्रणः\n",
    "08038037a": "ततस्तु पार्षतः क्रुद्धः शस्त्रवृष्टिं सुदारुणाम्\n",
    "08038037c": "कृतवर्माणमासाद्य व्यसृजत्पृतनापतिः\n",
    "08038038a": "तामापतन्तीं सहसा शस्त्रवृष्टिं निरन्तराम्\n",
    "08038038c": "शरैरनेकसाहस्रैर्हार्दिक्यो व्यधमद्युधि\n",
    "08038039a": "दृष्ट्वा तु दारितां युद्धे शस्त्रवृष्टिं दुरुत्तराम्\n",
    "08038039c": "कृतवर्माणमभ्येत्य वारयामास पार्षतः\n",
    "08038040a": "सारथिं चास्य तरसा प्राहिणोद्यमसादनम्\n",
    "08038040c": "भल्लेन शितधारेण स हतः प्रापतद्रथात्\n",
    "08038041a": "धृष्टद्युम्नस्तु बलवाञ्जित्वा शत्रुं महारथम्\n",
    "08038041c": "कौरवान्समरे तूर्णं वारयामास सायकैः\n",
    "08038042a": "ततस्ते तावका योधा धृष्टद्युम्नमुपाद्रवन्\n",
    "08038042c": "सिंहनादरवं कृत्वा ततो युद्धमवर्तत\n",
    "08039001": "संजय उवाच\n",
    "08039001a": "द्रौणिर्युधिष्ठिरं दृष्ट्वा शैनेयेनाभिरक्षितम्\n",
    "08039001c": "द्रौपदेयैस्तथा शूरैरभ्यवर्तत हृष्टवत्\n",
    "08039002a": "किरन्निषुगणान्घोरान्स्वर्णपुङ्खाञ्शिलाशितान्\n",
    "08039002c": "दर्शयन्विविधान्मार्गाञ्शिक्षार्थं लघुहस्तवत्\n",
    "08039003a": "ततः खं पूरयामास शरैर्दिव्यास्त्रमन्त्रितैः\n",
    "08039003c": "युधिष्ठिरं च समरे पर्यवारयदस्त्रवित्\n",
    "08039004a": "द्रौणायनिशरच्छन्नं न प्राज्ञायत किंचन\n",
    "08039004c": "बाणभूतमभूत्सर्वमायोधनशिरो हि तत्\n",
    "08039005a": "बाणजालं दिविष्ठं तत्स्वर्णजालविभूषितम्\n",
    "08039005c": "शुशुभे भरतश्रेष्ठ वितानमिव विष्ठितम्\n",
    "08039006a": "तेन छन्ने रणे राजन्बाणजालेन भास्वता\n",
    "08039006c": "अभ्रच्छायेव संजज्ञे बाणरुद्धे नभस्तले\n",
    "08039007a": "तत्राश्चर्यमपश्याम बाणभूते तथाविधे\n",
    "08039007c": "न स्म संपतते भूमौ दृष्ट्वा द्रौणेः पराक्रमम्\n",
    "08039008a": "लाघवं द्रोणपुत्रस्य दृष्ट्वा तत्र महारथाः\n",
    "08039008c": "व्यस्मयन्त महाराज न चैनं प्रतिवीक्षितुम्\n",
    "08039008e": "शेकुस्ते सर्वराजानस्तपन्तमिव भास्करम्\n",
    "08039009a": "सात्यकिर्यतमानस्तु धर्मराजश्च पाण्डवः\n",
    "08039009c": "तथेतराणि सैन्यानि न स्म चक्रुः पराक्रमम्\n",
    "08039010a": "वध्यमाने ततः सैन्ये द्रौपदेया महारथाः\n",
    "08039010c": "सात्यकिर्धर्मराजश्च पाञ्चालाश्चापि संगताः\n",
    "08039010e": "त्यक्त्वा मृत्युभयं घोरं द्रौणायनिमुपाद्रवन्\n",
    "08039011a": "सात्यकिः पञ्चविंशत्या द्रौणिं विद्ध्वा शिलामुखैः\n",
    "08039011c": "पुनर्विव्याध नाराचैः सप्तभिः स्वर्णभूषितैः\n",
    "08039012a": "युधिष्ठिरस्त्रिसप्तत्या प्रतिविन्ध्यश्च सप्तभिः\n",
    "08039012c": "श्रुतकर्मा त्रिभिर्बाणैः श्रुतकीर्तिस्तु सप्तभिः\n",
    "08039013a": "सुतसोमश्च नवभिः शतानीकश्च सप्तभिः\n",
    "08039013c": "अन्ये च बहवः शूरा विव्यधुस्तं समन्ततः\n",
    "08039014a": "सोऽतिक्रुद्धस्ततो राजन्नाशीविष इव श्वसन्\n",
    "08039014c": "सात्यकिं पञ्चविंशत्या प्राविध्यत शिलाशितैः\n",
    "08039015a": "श्रुतकीर्तिं च नवभिः सुतसोमं च पञ्चभिः\n",
    "08039015c": "अष्टभिः श्रुतकर्माणं प्रतिविन्ध्यं त्रिभिः शरैः\n",
    "08039015e": "शतानीकं च नवभिर्धर्मपुत्रं च सप्तभिः\n",
    "08039016a": "अथेतरांस्ततः शूरान्द्वाभ्यां द्वाभ्यामताडयत्\n",
    "08039016c": "श्रुतकीर्तेस्तथा चापं चिच्छेद निशितैः शरैः\n",
    "08039017a": "अथान्यद्धनुरादाय श्रुतकीर्तिर्महारथः\n",
    "08039017c": "द्रौणायनिं त्रिभिर्विद्ध्वा विव्याधान्यैः शितैः शरैः\n",
    "08039018a": "ततो द्रौणिर्महाराज शरवर्षेण भारत\n",
    "08039018c": "छादयामास तत्सैन्यं समन्ताच्च शरैर्नृपान्\n",
    "08039019a": "ततः पुनरमेयात्मा धर्मराजस्य कार्मुकम्\n",
    "08039019c": "द्रौणिश्चिच्छेद विहसन्विव्याध च शरैस्त्रिभिः\n",
    "08039020a": "ततो धर्मसुतो राजन्प्रगृह्यान्यन्महद्धनुः\n",
    "08039020c": "द्रौणिं विव्याध सप्तत्या बाह्वोरुरसि चार्दयत्\n",
    "08039021a": "सात्यकिस्तु ततः क्रुद्धो द्रौणेः प्रहरतो रणे\n",
    "08039021c": "अर्धचन्द्रेण तीक्ष्णेन धनुश्छित्त्वानदद्भृशम्\n",
    "08039022a": "छिन्नधन्वा ततो द्रौणिः शक्त्या शक्तिमतां वरः\n",
    "08039022c": "सारथिं पातयामास शैनेयस्य रथाद्द्रुतम्\n",
    "08039023a": "अथान्यद्धनुरादाय द्रोणपुत्रः प्रतापवान्\n",
    "08039023c": "शैनेयं शरवर्षेण छादयामास भारत\n",
    "08039024a": "तस्याश्वाः प्रद्रुताः संख्ये पतिते रथसारथौ\n",
    "08039024c": "तत्र तत्रैव धावन्तः समदृश्यन्त भारत\n",
    "08039025a": "युधिष्ठिरपुरोगास्ते द्रौणिं शस्त्रभृतां वरम्\n",
    "08039025c": "अभ्यवर्षन्त वेगेन विसृजन्तः शिताञ्शरान्\n",
    "08039026a": "आगच्छमानांस्तान्दृष्ट्वा रौद्ररूपान्परंतपः\n",
    "08039026c": "प्रहसन्प्रतिजग्राह द्रोणपुत्रो महारणे\n",
    "08039027a": "ततः शरशतज्वालः सेनाकक्षं महारथः\n",
    "08039027c": "द्रौणिर्ददाह समरे कक्षमग्निर्यथा वने\n",
    "08039028a": "तद्बलं पाण्डुपुत्रस्य द्रोणपुत्रप्रतापितम्\n",
    "08039028c": "चुक्षुभे भरतश्रेष्ठ तिमिनेव नदीमुखम्\n",
    "08039029a": "दृष्ट्वा ते च महाराज द्रोणपुत्रपराक्रमम्\n",
    "08039029c": "निहतान्मेनिरे सर्वान्पाण्डून्द्रोणसुतेन वै\n",
    "08039030a": "युधिष्ठिरस्तु त्वरितो द्रौणिं श्लिष्य महारथम्\n",
    "08039030c": "अब्रवीद्द्रोणपुत्रं तु रोषामर्षसमन्वितः\n",
    "08039031a": "नैव नाम तव प्रीतिर्नैव नाम कृतज्ञता\n",
    "08039031c": "यतस्त्वं पुरुषव्याघ्र मामेवाद्य जिघांससि\n",
    "08039032a": "ब्राह्मणेन तपः कार्यं दानमध्ययनं तथा\n",
    "08039032c": "क्षत्रियेण धनुर्नाम्यं स भवान्ब्राह्मणब्रुवः\n",
    "08039033a": "मिषतस्ते महाबाहो जेष्यामि युधि कौरवान्\n",
    "08039033c": "कुरुष्व समरे कर्म ब्रह्मबन्धुरसि ध्रुवम्\n",
    "08039034a": "एवमुक्तो महाराज द्रोणपुत्रः स्मयन्निव\n",
    "08039034c": "युक्तत्वं तच्च संचिन्त्य नोत्तरं किंचिदब्रवीत्\n",
    "08039035a": "अनुक्त्वा च ततः किंचिच्छरवर्षेण पाण्डवम्\n",
    "08039035c": "छादयामास समरे क्रुद्धोऽन्तक इव प्रजाः\n",
    "08039036a": "संछाद्यमानस्तु तदा द्रोणपुत्रेण मारिष\n",
    "08039036c": "पार्थोऽपयातः शीघ्रं वै विहाय महतीं चमूम्\n",
    "08039037a": "अपयाते ततस्तस्मिन्धर्मपुत्रे युधिष्ठिरे\n",
    "08039037c": "द्रोणपुत्रः स्थितो राजन्प्रत्यादेशान्महात्मनः\n",
    "08039038a": "ततो युधिष्ठिरो राजा त्यक्त्वा द्रौणिं महाहवे\n",
    "08039038c": "प्रययौ तावकं सैन्यं युक्तः क्रूराय कर्मणे\n",
    "08040001": "संजय उवाच\n",
    "08040001a": "भीमसेनं सपाञ्चाल्यं चेदिकेकयसंवृतम्\n",
    "08040001c": "वैकर्तनः स्वयं रुद्ध्वा वारयामास सायकैः\n",
    "08040002a": "ततस्तु चेदिकारूषान्सृञ्जयांश्च महारथान्\n",
    "08040002c": "कर्णो जघान संक्रुद्धो भीमसेनस्य पश्यतः\n",
    "08040003a": "भीमसेनस्ततः कर्णं विहाय रथसत्तमम्\n",
    "08040003c": "प्रययौ कौरवं सैन्यं कक्षमग्निरिव ज्वलन्\n",
    "08040004a": "सूतपुत्रोऽपि समरे पाञ्चालान्केकयांस्तथा\n",
    "08040004c": "सृञ्जयांश्च महेष्वासान्निजघान सहस्रशः\n",
    "08040005a": "संशप्तकेषु पार्थश्च कौरवेषु वृकोदरः\n",
    "08040005c": "पाञ्चालेषु तथा कर्णः क्षयं चक्रूर्महारथाः\n",
    "08040006a": "ते क्षत्रिया दह्यमानास्त्रिभिस्तैः पावकोपमैः\n",
    "08040006c": "जग्मुर्विनाशं समरे राजन्दुर्मन्त्रिते तव\n",
    "08040007a": "ततो दुर्योधनः क्रुद्धो नकुलं नवभिः शरैः\n",
    "08040007c": "विव्याध भरतश्रेष्ठ चतुरश्चास्य वाजिनः\n",
    "08040008a": "ततः पुनरमेयात्मा तव पुत्रो जनाधिपः\n",
    "08040008c": "क्षुरेण सहदेवस्य ध्वजं चिच्छेद काञ्चनम्\n",
    "08040009a": "नकुलस्तु ततः क्रुद्धस्तव पुत्रं त्रिसप्तभिः\n",
    "08040009c": "जघान समरे राजन्सहदेवश्च पञ्चभिः\n",
    "08040010a": "तावुभौ भरतश्रेष्ठौ श्रेष्ठौ सर्वधनुष्मताम्\n",
    "08040010c": "विव्याधोरसि संक्रुद्धः पञ्चभिः पञ्चभिः शरैः\n",
    "08040011a": "ततोऽपराभ्यां भल्लाभ्यां धनुषी समकृन्तत\n",
    "08040011c": "यमयोः प्रहसन्राजन्विव्याधैव च सप्तभिः\n",
    "08040012a": "तावन्ये धनुषी श्रेष्ठे शक्रचापनिभे शुभे\n",
    "08040012c": "प्रगृह्य रेजतुः शूरौ देवपुत्रसमौ युधि\n",
    "08040013a": "ततस्तौ रभसौ युद्धे भ्रातरौ भ्रातरं नृप\n",
    "08040013c": "शरैर्ववर्षतुर्घोरैर्महामेघौ यथाचलम्\n",
    "08040014a": "ततः क्रुद्धो महाराज तव पुत्रो महारथः\n",
    "08040014c": "पाण्डुपुत्रौ महेष्वासौ वारयामास पत्रिभिः\n",
    "08040015a": "धनुर्मण्डलमेवास्य दृश्यते युधि भारत\n",
    "08040015c": "सायकाश्चैव दृश्यन्ते निश्चरन्तः समन्ततः\n",
    "08040016a": "तस्य सायकसंछन्नौ चकाशेतां च पाण्डवौ\n",
    "08040016c": "मेघच्छन्नौ यथा व्योम्नि चन्द्रसूर्यौ हतप्रभौ\n",
    "08040017a": "ते तु बाणा महाराज हेमपुङ्खाः शिलाशिताः\n",
    "08040017c": "आच्छादयन्दिशः सर्वाः सूर्यस्येवांशवस्तदा\n",
    "08040018a": "बाणभूते ततस्तस्मिन्संछन्ने च नभस्तले\n",
    "08040018c": "यमाभ्यां ददृशे रूपं कालान्तकयमोपमम्\n",
    "08040019a": "पराक्रमं तु तं दृष्ट्वा तव सूनोर्महारथाः\n",
    "08040019c": "मृत्योरुपान्तिकं प्राप्तौ माद्रीपुत्रौ स्म मेनिरे\n",
    "08040020a": "ततः सेनापती राजन्पाण्डवस्य महात्मनः\n",
    "08040020c": "पार्षतः प्रययौ तत्र यत्र राजा सुयोधनः\n",
    "08040021a": "माद्रीपुत्रौ ततः शूरौ व्यतिक्रम्य महारथौ\n",
    "08040021c": "धृष्टद्युम्नस्तव सुतं ताडयामास सायकैः\n",
    "08040022a": "तमविध्यदमेयात्मा तव पुत्रोऽत्यमर्षणः\n",
    "08040022c": "पाञ्चाल्यं पञ्चविंशत्या प्रहस्य पुरुषर्षभ\n",
    "08040023a": "ततः पुनरमेयात्मा पुत्रस्ते पृथिवीपते\n",
    "08040023c": "विद्ध्वा ननाद पाञ्चाल्यं षष्ट्या पञ्चभिरेव च\n",
    "08040024a": "अथास्य सशरं चापं हस्तावापं च मारिष\n",
    "08040024c": "क्षुरप्रेण सुतीक्ष्णेन राजा चिच्छेद संयुगे\n",
    "08040025a": "तदपास्य धनुश्छिन्नं पाञ्चाल्यः शत्रुकर्शनः\n",
    "08040025c": "अन्यदादत्त वेगेन धनुर्भारसहं नवम्\n",
    "08040026a": "प्रज्वलन्निव वेगेन संरम्भाद्रुधिरेक्षणः\n",
    "08040026c": "अशोभत महेष्वासो धृष्टद्युम्नः कृतव्रणः\n",
    "08040027a": "स पञ्चदश नाराचाञ्श्वसतः पन्नगानिव\n",
    "08040027c": "जिघांसुर्भरतश्रेष्ठं धृष्टद्युम्नो व्यवासृजत्\n",
    "08040028a": "ते वर्म हेमविकृतं भित्त्वा राज्ञः शिलाशिताः\n",
    "08040028c": "विविशुर्वसुधां वेगात्कङ्कबर्हिणवाससः\n",
    "08040029a": "सोऽतिविद्धो महाराज पुत्रस्तेऽतिव्यराजत\n",
    "08040029c": "वसन्ते पुष्पशबलः सपुष्प इव किंशुकः\n",
    "08040030a": "स छिन्नवर्मा नाराचैः प्रहारैर्जर्जरच्छविः\n",
    "08040030c": "धृष्टद्युम्नस्य भल्लेन क्रुद्धश्चिच्छेद कार्मुकम्\n",
    "08040031a": "अथैनं छिन्नधन्वानं त्वरमाणो महीपतिः\n",
    "08040031c": "सायकैर्दशभी राजन्भ्रुवोर्मध्ये समार्दयत्\n",
    "08040032a": "तस्य तेऽशोभयन्वक्त्रं कर्मारपरिमार्जिताः\n",
    "08040032c": "प्रफुल्लं चम्पकं यद्वद्भ्रमरा मधुलिप्सवः\n",
    "08040033a": "तदपास्य धनुश्छिन्नं धृष्टद्युम्नो महामनाः\n",
    "08040033c": "अन्यदादत्त वेगेन धनुर्भल्लांश्च षोडश\n",
    "08040034a": "ततो दुर्योधनस्याश्वान्हत्वा सूतं च पञ्चभिः\n",
    "08040034c": "धनुश्चिच्छेद भल्लेन जातरूपपरिष्कृतम्\n",
    "08040035a": "रथं सोपस्करं छत्रं शक्तिं खड्गं गदां ध्वजम्\n",
    "08040035c": "भल्लैश्चिच्छेद नवभिः पुत्रस्य तव पार्षतः\n",
    "08040036a": "तपनीयाङ्गदं चित्रं नागं मणिमयं शुभम्\n",
    "08040036c": "ध्वजं कुरुपतेश्छिन्नं ददृशुः सर्वपार्थिवाः\n",
    "08040037a": "दुर्योधनं तु विरथं छिन्नसर्वायुधं रणे\n",
    "08040037c": "भ्रातरः पर्यरक्षन्त सोदर्या भरतर्षभ\n",
    "08040038a": "तमारोप्य रथे राजन्दण्डधारो जनाधिपम्\n",
    "08040038c": "अपोवाह च संभ्रान्तो धृष्टद्युम्नस्य पश्यतः\n",
    "08040039a": "कर्णस्तु सात्यकिं जित्वा राजगृद्धी महाबलः\n",
    "08040039c": "द्रोणहन्तारमुग्रेषुं ससाराभिमुखं रणे\n",
    "08040040a": "तं पृष्ठतोऽभ्ययात्तूर्णं शैनेयो वितुदञ्शरैः\n",
    "08040040c": "वारणं जघनोपान्ते विषाणाभ्यामिव द्विपः\n",
    "08040041a": "स भारत महानासीद्योधानां सुमहात्मनाम्\n",
    "08040041c": "कर्णपार्षतयोर्मध्ये त्वदीयानां महारणः\n",
    "08040042a": "न पाण्डवानां नास्माकं योधः कश्चित्पराङ्मुखः\n",
    "08040042c": "प्रत्यदृश्यत यत्कर्णः पाञ्चालांस्त्वरितो ययौ\n",
    "08040043a": "तस्मिन्क्षणे नरश्रेष्ठ गजवाजिनरक्षयः\n",
    "08040043c": "प्रादुरासीदुभयतो राजन्मध्यंगतेऽहनि\n",
    "08040044a": "पाञ्चालास्तु महाराज त्वरिता विजिगीषवः\n",
    "08040044c": "सर्वतोऽभ्यद्रवन्कर्णं पतत्रिण इव द्रुमम्\n",
    "08040045a": "तेषामाधिरथिः क्रुद्धो यतमानान्मनस्विनः\n",
    "08040045c": "विचिन्वन्नेव बाणाग्रैः समासादयदग्रतः\n",
    "08040046a": "व्याघ्रकेतुं सुशर्माणं शङ्कुं चोग्रं धनंजयम्\n",
    "08040046c": "शुक्लं च रोचमानं च सिंहसेनं च दुर्जयम्\n",
    "08040047a": "ते वीरा रथवेगेन परिवव्रुर्नरोत्तमम्\n",
    "08040047c": "सृजन्तं सायकान्क्रुद्धं कर्णमाहवशोभिनम्\n",
    "08040048a": "युध्यमानांस्तु ताञ्शूरान्मनुजेन्द्रः प्रतापवान्\n",
    "08040048c": "अष्टाभिरष्टौ राधेयो न्यहनन्निशितैः शरैः\n",
    "08040049a": "अथापरान्महाराज सूतपुत्रः प्रतापवान्\n",
    "08040049c": "जघान बहुसाहस्रान्योधान्युद्धविशारदः\n",
    "08040050a": "विष्णुं च विष्णुकर्माणं देवापिं भद्रमेव च\n",
    "08040050c": "दण्डं च समरे राजंश्चित्रं चित्रायुधं हरिम्\n",
    "08040051a": "सिंहकेतुं रोचमानं शलभं च महारथम्\n",
    "08040051c": "निजघान सुसंक्रुद्धश्चेदीनां च महारथान्\n",
    "08040052a": "तेषामाददतः प्राणानासीदाधिरथेर्वपुः\n",
    "08040052c": "शोणिताभ्युक्षिताङ्गस्य रुद्रस्येवोर्जितं महत्\n",
    "08040053a": "तत्र भारत कर्णेन मातङ्गास्ताडिताः शरैः\n",
    "08040053c": "सर्वतोऽभ्यद्रवन्भीताः कुर्वन्तो महदाकुलम्\n",
    "08040054a": "निपेतुरुर्व्यां समरे कर्णसायकपीडिताः\n",
    "08040054c": "कुर्वन्तो विविधान्नादान्वज्रनुन्ना इवाचलाः\n",
    "08040055a": "गजवाजिमनुष्यैश्च निपतद्भिः समन्ततः\n",
    "08040055c": "रथैश्चावगतैर्मार्गे पर्यस्तीर्यत मेदिनी\n",
    "08040056a": "नैव भीष्मो न च द्रोणो नाप्यन्ये युधि तावकाः\n",
    "08040056c": "चक्रुः स्म तादृशं कर्म यादृशं वै कृतं रणे\n",
    "08040057a": "सूतपुत्रेण नागेषु रथेषु च हयेषु च\n",
    "08040057c": "नरेषु च नरव्याघ्र कृतं स्म कदनं महत्\n",
    "08040058a": "मृगमध्ये यथा सिंहो दृश्यते निर्भयश्चरन्\n",
    "08040058c": "पाञ्चालानां तथा मध्ये कर्णोऽचरदभीतवत्\n",
    "08040059a": "यथा मृगगणांस्त्रस्तान्सिंहो द्रावयते दिशः\n",
    "08040059c": "पाञ्चालानां रथव्रातान्कर्णो द्रावयते तथा\n",
    "08040060a": "सिंहास्यं च यथा प्राप्य न जीवन्ति मृगाः क्वचित्\n",
    "08040060c": "तथा कर्णमनुप्राप्य न जीवन्ति महारथाः\n",
    "08040061a": "वैश्वानरं यथा दीप्तं दह्यन्ते प्राप्य वै जनाः\n",
    "08040061c": "कर्णाग्निना रणे तद्वद्दग्धा भारत सृञ्जयाः\n",
    "08040062a": "कर्णेन चेदिष्वेकेन पाञ्चालेषु च भारत\n",
    "08040062c": "विश्राव्य नाम निहता बहवः शूरसंमताः\n",
    "08040063a": "मम चासीन्मनुष्येन्द्र दृष्ट्वा कर्णस्य विक्रमम्\n",
    "08040063c": "नैकोऽप्याधिरथेर्जीवन्पाञ्चाल्यो मोक्ष्यते युधि\n",
    "08040064a": "पाञ्चालान्विधमन्संख्ये सूतपुत्रः प्रतापवान्\n",
    "08040064c": "अभ्यधावत संक्रुद्धो धर्मपुत्रं युधिष्ठिरम्\n",
    "08040065a": "धृष्टद्युम्नश्च राजानं द्रौपदेयाश्च मारिष\n",
    "08040065c": "परिवव्रुरमित्रघ्नं शतशश्चापरे जनाः\n",
    "08040066a": "शिखण्डी सहदेवश्च नकुलो नाकुलिस्तथा\n",
    "08040066c": "जनमेजयः शिनेर्नप्ता बहवश्च प्रभद्रकाः\n",
    "08040067a": "एते पुरोगमा भूत्वा धृष्टद्युम्नस्य संयुगे\n",
    "08040067c": "कर्णमस्यन्तमिष्वस्त्रैर्विचेरुरमितौजसः\n",
    "08040068a": "तांस्तत्राधिरथिः संख्ये चेदिपाञ्चालपाण्डवान्\n",
    "08040068c": "एको बहूनभ्यपतद्गरुत्मन्पन्नगानिव\n",
    "08040069a": "भीमसेनस्तु संक्रुद्धः कुरून्मद्रान्सकेकयान्\n",
    "08040069c": "एकः संख्ये महेष्वासो योधयन्बह्वशोभत\n",
    "08040070a": "तत्र मर्मसु भीमेन नाराचैस्ताडिता गजाः\n",
    "08040070c": "प्रपतन्तो हतारोहाः कम्पयन्ति स्म मेदिनीम्\n",
    "08040071a": "वाजिनश्च हतारोहाः पत्तयश्च गतासवः\n",
    "08040071c": "शेरते युधि निर्भिन्ना वमन्तो रुधिरं बहु\n",
    "08040072a": "सहस्रशश्च रथिनः पतिताः पतितायुधाः\n",
    "08040072c": "अक्षताः समदृश्यन्त भीमाद्भीता गतासवः\n",
    "08040073a": "रथिभिर्वाजिभिः सूतैः पत्तिभिश्च तथा गजैः\n",
    "08040073c": "भीमसेनशरच्छिन्नैरास्तीर्णा वसुधाभवत्\n",
    "08040074a": "तत्स्तम्भितमिवातिष्ठद्भीमसेनबलार्दितम्\n",
    "08040074c": "दुर्योधनबलं राजन्निरुत्साहं कृतव्रणम्\n",
    "08040075a": "निश्चेष्टं तुमुले दीनं बभौ तस्मिन्महारणे\n",
    "08040075c": "प्रसन्नसलिलः काले यथा स्यात्सागरो नृप\n",
    "08040076a": "मन्युवीर्यबलोपेतं बलात्पर्यवरोपितम्\n",
    "08040076c": "अभवत्तव पुत्रस्य तत्सैन्यमिषुभिस्तदा\n",
    "08040076e": "रुधिरौघपरिक्लिन्नं रुधिरार्द्रं बभूव ह\n",
    "08040077a": "सूतपुत्रो रणे क्रुद्धः पाण्डवानामनीकिनीम्\n",
    "08040077c": "भीमसेनः कुरूंश्चापि द्रावयन्बह्वशोभत\n",
    "08040078a": "वर्तमाने तथा रौद्रे संग्रामेऽद्भुतदर्शने\n",
    "08040078c": "निहत्य पृतनामध्ये संशप्तकगणान्बहून्\n",
    "08040079a": "अर्जुनो जयतां श्रेष्ठो वासुदेवमथाब्रवीत्\n",
    "08040079c": "प्रभग्नं बलमेतद्धि योत्स्यमानं जनार्दन\n",
    "08040080a": "एते धावन्ति सगणाः संशप्तकमहारथाः\n",
    "08040080c": "अपारयन्तो मद्बाणान्सिंहशब्दान्मृगा इव\n",
    "08040081a": "दीर्यते च महत्सैन्यं सृञ्जयानां महारणे\n",
    "08040081c": "हस्तिकक्ष्यो ह्यसौ कृष्ण केतुः कर्णस्य धीमतः\n",
    "08040081e": "दृश्यते राजसैन्यस्य मध्ये विचरतो मुहुः\n",
    "08040082a": "न च कर्णं रणे शक्ता जेतुमन्ये महारथाः\n",
    "08040082c": "जानीते हि भवान्कर्णं वीर्यवन्तं पराक्रमे\n",
    "08040083a": "तत्र याहि यतः कर्णो द्रावयत्येष नो बलम्\n",
    "08040084a": "वर्जयित्वा रणे याहि सूतपुत्रं महारथम्\n",
    "08040084c": "श्रमो मा बाधते कृष्ण यथा वा तव रोचते\n",
    "08040085a": "एतच्छ्रुत्वा महाराज गोविन्दः प्रहसन्निव\n",
    "08040085c": "अब्रवीदर्जुनं तूर्णं कौरवाञ्जहि पाण्डव\n",
    "08040086a": "ततस्तव महत्सैन्यं गोविन्दप्रेरिता हयाः\n",
    "08040086c": "हंसवर्णाः प्रविविशुर्वहन्तः कृष्णपाण्डवौ\n",
    "08040087a": "केशवप्रहितैरश्वैः श्वेतैः काञ्चनभूषणैः\n",
    "08040087c": "प्रविशद्भिस्तव बलं चतुर्दिशमभिद्यत\n",
    "08040088a": "तौ विदार्य महासेनां प्रविष्टौ केशवार्जुनौ\n",
    "08040088c": "क्रुद्धौ संरम्भरक्ताक्षौ व्यभ्राजेतां महाद्युती\n",
    "08040089a": "युद्धशौण्डौ समाहूतावरिभिस्तौ रणाध्वरम्\n",
    "08040089c": "यज्वभिर्विधिनाहूतौ मखे देवाविवाश्विनौ\n",
    "08040090a": "क्रुद्धौ तौ तु नरव्याघ्रौ वेगवन्तौ बभूवतुः\n",
    "08040090c": "तलशब्देन रुषितौ यथा नागौ महाहवे\n",
    "08040091a": "विगाहन्स रथानीकमश्वसंघांश्च फल्गुनः\n",
    "08040091c": "व्यचरत्पृतनामध्ये पाशहस्त इवान्तकः\n",
    "08040092a": "तं दृष्ट्वा युधि विक्रान्तं सेनायां तव भारत\n",
    "08040092c": "संशप्तकगणान्भूयः पुत्रस्ते समचोदयत्\n",
    "08040093a": "ततो रथसहस्रेण द्विरदानां त्रिभिः शतैः\n",
    "08040093c": "चतुर्दशसहस्रैश्च तुरगाणां महाहवे\n",
    "08040094a": "द्वाभ्यां शतसहस्राभ्यां पदातीनां च धन्विनाम्\n",
    "08040094c": "शूराणां नामलब्धानां विदितानां समन्ततः\n",
    "08040094e": "अभ्यवर्तन्त तौ वीरौ छादयन्तो महारथाः\n",
    "08040095a": "स छाद्यमानः समरे शरैः परबलार्दनः\n",
    "08040095c": "दर्शयन्रौद्रमात्मानं पाशहस्त इवान्तकः\n",
    "08040095e": "निघ्नन्संशप्तकान्पार्थः प्रेक्षणीयतरोऽभवत्\n",
    "08040096a": "ततो विद्युत्प्रभैर्बाणैः कार्तस्वरविभूषितैः\n",
    "08040096c": "निरन्तरमिवाकाशमासीन्नुन्नैः किरीटिना\n",
    "08040097a": "किरीटिभुजनिर्मुक्तैः संपतद्भिर्महाशरैः\n",
    "08040097c": "समाच्छन्नं बभौ सर्वं काद्रवेयैरिव प्रभो\n",
    "08040098a": "रुक्मपुङ्खान्प्रसन्नाग्राञ्शरान्संनतपर्वणः\n",
    "08040098c": "अदर्शयदमेयात्मा दिक्षु सर्वासु पाण्डवः\n",
    "08040099a": "हत्वा दश सहस्राणि पार्थिवानां महारथः\n",
    "08040099c": "संशप्तकानां कौन्तेयः प्रपक्षं त्वरितोऽभ्ययात्\n",
    "08040100a": "प्रपक्षं स समासाद्य पार्थः काम्बोजरक्षितम्\n",
    "08040100c": "प्रममाथ बलाद्बाणैर्दानवानिव वासवः\n",
    "08040101a": "प्रचिच्छेदाशु भल्लैश्च द्विषतामाततायिनाम्\n",
    "08040101c": "शस्त्रपाणींस्तथा बाहूंस्तथापि च शिरांस्युत\n",
    "08040102a": "अङ्गाङ्गावयवैश्छिन्नैर्व्यायुधास्तेऽपतन्क्षितौ\n",
    "08040102c": "विष्वग्वाताभिसंभग्ना बहुशाखा इव द्रुमाः\n",
    "08040103a": "हस्त्यश्वरथपत्तीनां व्रातान्निघ्नन्तमर्जुनम्\n",
    "08040103c": "सुदक्षिणादवरजः शरवृष्ट्याभ्यवीवृषत्\n",
    "08040104a": "अस्यास्यतोऽर्धचन्द्राभ्यां स बाहू परिघोपमौ\n",
    "08040104c": "पूर्णचन्द्राभवक्त्रं च क्षुरेणाभ्यहनच्छिरः\n",
    "08040105a": "स पपात ततो वाहात्स्वलोहितपरिस्रवः\n",
    "08040105c": "मनःशिलागिरेः शृङ्गं वज्रेणेवावदारितम्\n",
    "08040106a": "सुदक्षिणादवरजं काम्बोजं ददृशुर्हतम्\n",
    "08040106c": "प्रांशुं कमलपत्राक्षमत्यर्थं प्रियदर्शनम्\n",
    "08040106e": "काञ्चनस्तम्भसंकाशं भिन्नं हेमगिरिं यथा\n",
    "08040107a": "ततोऽभवत्पुनर्युद्धं घोरमद्भुतदर्शनम्\n",
    "08040107c": "नानावस्थाश्च योधानां बभूवुस्तत्र युध्यताम्\n",
    "08040108a": "एतेष्वावर्जितैरश्वैः काम्बोजैर्यवनैः शकैः\n",
    "08040108c": "शोणिताक्तैस्तदा रक्तं सर्वमासीद्विशां पते\n",
    "08040109a": "रथै रथाश्वसूतैश्च हतारोहैश्च वाजिभिः\n",
    "08040109c": "द्विरदैश्च हतारोहैर्महामात्रैर्हतद्विपैः\n",
    "08040109e": "अन्योन्येन महाराज कृतो घोरो जनक्षयः\n",
    "08040110a": "तस्मिन्प्रपक्षे पक्षे च वध्यमाने महात्मना\n",
    "08040110c": "अर्जुनं जयतां श्रेष्ठं त्वरितो द्रौणिराययौ\n",
    "08040111a": "विधुन्वानो महच्चापं कार्तस्वरविभूषितम्\n",
    "08040111c": "आददानः शरान्घोरान्स्वरश्मीनिव भास्करः\n",
    "08040112a": "तैः पतद्भिर्महाराज द्रौणिमुक्तैः समन्ततः\n",
    "08040112c": "संछादितौ रथस्थौ तावुभौ कृष्णधनंजयौ\n",
    "08040113a": "ततः शरशतैस्तीक्ष्णैर्भारद्वाजः प्रतापवान्\n",
    "08040113c": "निश्चेष्टौ तावुभौ चक्रे युद्धे माधवपाण्डवौ\n",
    "08040114a": "हाहाकृतमभूत्सर्वं जङ्गमं स्थावरं तथा\n",
    "08040114c": "चराचरस्य गोप्तारौ दृष्ट्वा संछादितौ शरैः\n",
    "08040115a": "सिद्धचारणसंघाश्च संपेतुर्वै समन्ततः\n",
    "08040115c": "चिन्तयन्तो भवेदद्य लोकानां स्वस्त्यपीत्यह\n",
    "08040116a": "न मया तादृशो राजन्दृष्टपूर्वः पराक्रमः\n",
    "08040116c": "संजज्ञे यादृशो द्रौणेः कृष्णौ संछादयिष्यतः\n",
    "08040117a": "द्रौणेस्तु धनुषः शब्दमहितत्रासनं रणे\n",
    "08040117c": "अश्रौषं बहुशो राजन्सिंहस्य नदतो यथा\n",
    "08040118a": "ज्या चास्य चरतो युद्धे सव्यदक्षिणमस्यतः\n",
    "08040118c": "विद्युदम्बुदमध्यस्था भ्राजमानेव साभवत्\n",
    "08040119a": "स तथा क्षिप्रकारी च दृढहस्तश्च पाण्डवः\n",
    "08040119c": "संमोहं परमं गत्वा प्रैक्षत द्रोणजं ततः\n",
    "08040120a": "स विक्रमं हृतं मेने आत्मनः सुमहात्मना\n",
    "08040120c": "तथास्य समरे राजन्वपुरासीत्सुदुर्दृशम्\n",
    "08040121a": "द्रौणिपाण्डवयोरेवं वर्तमाने महारणे\n",
    "08040121c": "वर्धमाने च राजेन्द्र द्रोणपुत्रे महाबले\n",
    "08040121e": "हीयमाने च कौन्तेये कृष्णं रोषः समभ्ययात्\n",
    "08040122a": "स रोषान्निःश्वसन्राजन्निर्दहन्निव चक्षुषा\n",
    "08040122c": "द्रौणिं ह्यपश्यत्संग्रामे फल्गुनं च मुहुर्मुहुः\n",
    "08040123a": "ततः क्रुद्धोऽब्रवीत्कृष्णः पार्थं सप्रणयं तदा\n",
    "08040123c": "अत्यद्भुतमिदं पार्थ तव पश्यामि संयुगे\n",
    "08040123e": "अतिशेते हि यत्र त्वा द्रोणपुत्रोऽद्य भारत\n",
    "08040124a": "कच्चित्ते गाण्डिवं हस्ते रथे तिष्ठसि चार्जुन\n",
    "08040124c": "कच्चित्कुशलिनौ बाहू कच्चिद्वीर्यं तदेव ते\n",
    "08040125a": "एवमुक्तस्तु कृष्णेन क्षिप्त्वा भल्लांश्चतुर्दश\n",
    "08040125c": "त्वरमाणस्त्वराकाले द्रौणेर्धनुरथाच्छिनत्\n",
    "08040125e": "ध्वजं छत्रं पताकां च रथं शक्तिं गदां तथा\n",
    "08040126a": "जत्रुदेशे च सुभृशं वत्सदन्तैरताडयत्\n",
    "08040126c": "स मूर्च्छां परमां गत्वा ध्वजयष्टिं समाश्रितः\n",
    "08040127a": "तं विसंज्ञं महाराज किरीटिभयपीडितम्\n",
    "08040127c": "अपोवाह रणात्सूतो रक्षमाणो धनंजयात्\n",
    "08040128a": "एतस्मिन्नेव काले तु विजयः शत्रुतापनः\n",
    "08040128c": "न्यवधीत्तावकं सैन्यं शतशोऽथ सहस्रशः\n",
    "08040128e": "पश्यतस्तव पुत्रस्य तस्य वीरस्य भारत\n",
    "08040129a": "एवमेष क्षयो वृत्तस्तावकानां परैः सह\n",
    "08040129c": "क्रूरो विशसनो घोरो राजन्दुर्मन्त्रिते तव\n",
    "08040130a": "संशप्तकांश्च कौन्तेयः कुरूंश्चापि वृकोदरः\n",
    "08040130c": "वसुषेणं च पाञ्चालः कृत्स्नेन व्यधमद्रणे\n",
    "08041001": "संजय उवाच\n",
    "08041001a": "त्वरमाणः पुनः कृष्णः पार्थमभ्यवदच्छनैः\n",
    "08041001c": "पश्य कौरव्य राजानमपयातांश्च पाण्डवान्\n",
    "08041002a": "कर्णं पश्य महारङ्गे ज्वलन्तमिव पावकम्\n",
    "08041002c": "असौ भीमो महेष्वासः संनिवृत्तो रणं प्रति\n",
    "08041003a": "तमेतेऽनु निवर्तन्ते धृष्टद्युम्नपुरोगमाः\n",
    "08041003c": "पाञ्चालानां सृञ्जयानां पाण्डवानां च यन्मुखम्\n",
    "08041003e": "निवृत्तैश्च तथा पार्थैर्भग्नं शत्रुबलं महत्\n",
    "08041004a": "कौरवान्द्रवतो ह्येष कर्णो धारयतेऽर्जुन\n",
    "08041004c": "अन्तकप्रतिमो वेगे शक्रतुल्यपराक्रमः\n",
    "08041005a": "असौ गच्छति कौरव्य द्रौणिरस्त्रभृतां वरः\n",
    "08041005c": "तमेष प्रद्रुतः संख्ये धृष्टद्युम्नो महारथः\n",
    "08041006a": "सर्वं व्याचष्ट दुर्धर्षो वासुदेवः किरीटिने\n",
    "08041006c": "ततो राजन्प्रादुरासीन्महाघोरो महारणः\n",
    "08041007a": "सिंहनादरवाश्चात्र प्रादुरासन्समागमे\n",
    "08041007c": "उभयोः सेनयो राजन्मृत्युं कृत्वा निवर्तनम्\n",
    "08042001": "संजय उवाच\n",
    "08042001a": "ततः पुनः समाजग्मुरभीताः कुरुसृञ्जयाः\n",
    "08042001c": "युधिष्ठिरमुखाः पार्था वैकर्तनमुखा वयम्\n",
    "08042002a": "ततः प्रववृते भीमः संग्रामो लोमहर्षणः\n",
    "08042002c": "कर्णस्य पाण्डवानां च यमराष्ट्रविवर्धनः\n",
    "08042003a": "तस्मिन्प्रवृत्ते संग्रामे तुमुले शोणितोदके\n",
    "08042003c": "संशप्तकेषु शूरेषु किंचिच्छिष्टेषु भारत\n",
    "08042004a": "धृष्टद्युम्नो महाराज सहितः सर्वराजभिः\n",
    "08042004c": "कर्णमेवाभिदुद्राव पाण्डवाश्च महारथाः\n",
    "08042005a": "आगच्छमानांस्तान्संख्ये प्रहृष्टान्विजयैषिणः\n",
    "08042005c": "दधारैको रणे कर्णो जलौघानिव पर्वतः\n",
    "08042006a": "तमासाद्य तु ते कर्णं व्यशीर्यन्त महारथाः\n",
    "08042006c": "यथाचलं समासाद्य जलौघाः सर्वतोदिशम्\n",
    "08042006e": "तयोरासीन्महाराज संग्रामो लोमहर्षणः\n",
    "08042007a": "धृष्टद्युम्नस्तु राधेयं शरेण नतपर्वणा\n",
    "08042007c": "ताडयामास संक्रुद्धस्तिष्ठ तिष्ठेति चाब्रवीत्\n",
    "08042008a": "विजयं तु धनुःश्रेष्ठं विधुन्वानो महारथः\n",
    "08042008c": "पार्षतस्य धनुश्छित्त्वा शरानाशीविषोपमान्\n",
    "08042008e": "ताडयामास संक्रुद्धः पार्षतं नवभिः शरैः\n",
    "08042009a": "ते वर्म हेमविकृतं भित्त्वा तस्य महात्मनः\n",
    "08042009c": "शोणिताक्ता व्यराजन्त शक्रगोपा इवानघ\n",
    "08042010a": "तदपास्य धनुश्छिन्नं धृष्टद्युम्नो महारथः\n",
    "08042010c": "अन्यद्धनुरुपादाय शरांश्चाशीविषोपमान्\n",
    "08042010e": "कर्णं विव्याध सप्तत्या शरैः संनतपर्वभिः\n",
    "08042011a": "तथैव राजन्कर्णोऽपि पार्षतं शत्रुतापनम्\n",
    "08042011c": "द्रोणशत्रुं महेष्वासो विव्याध निशितैः शरैः\n",
    "08042012a": "तस्य कर्णो महाराज शरं कनकभूषणम्\n",
    "08042012c": "प्रेषयामास संक्रुद्धो मृत्युदण्डमिवापरम्\n",
    "08042013a": "तमापतन्तं सहसा घोररूपं विशां पते\n",
    "08042013c": "चिच्छेद सप्तधा राजञ्शैनेयः कृतहस्तवत्\n",
    "08042014a": "दृष्ट्वा विनिहितं बाणं शरैः कर्णो विशां पते\n",
    "08042014c": "सात्यकिं शरवर्षेण समन्तात्पर्यवारयत्\n",
    "08042015a": "विव्याध चैनं समरे नाराचैस्तत्र सप्तभिः\n",
    "08042015c": "तं प्रत्यविध्यच्छैनेयः शरैर्हेमविभूषितैः\n",
    "08042016a": "ततो युद्धमतीवासीच्चक्षुःश्रोत्रभयावहम्\n",
    "08042016c": "राजन्घोरं च चित्रं च प्रेक्षणीयं समन्ततः\n",
    "08042017a": "सर्वेषां तत्र भूतानां लोमहर्षो व्यजायत\n",
    "08042017c": "तद्दृष्ट्वा समरे कर्म कर्णशैनेययोर्नृप\n",
    "08042018a": "एतस्मिन्नन्तरे द्रौणिरभ्ययात्सुमहाबलम्\n",
    "08042018c": "पार्षतं शत्रुदमनं शत्रुवीर्यासुनाशनम्\n",
    "08042019a": "अभ्यभाषत संक्रुद्धो द्रौणिर्दूरे धनंजये\n",
    "08042019c": "तिष्ठ तिष्ठाद्य ब्रह्मघ्न न मे जीवन्विमोक्ष्यसे\n",
    "08042020a": "इत्युक्त्वा सुभृशं वीरः शीघ्रकृन्निशितैः शरैः\n",
    "08042020c": "पार्षतं छादयामास घोररूपैः सुतेजनैः\n",
    "08042020e": "यतमानं परं शक्त्या यतमानो महारथः\n",
    "08042021a": "यथा हि समरे द्रौणिः पार्षतं वीक्ष्य मारिष\n",
    "08042021c": "तथा द्रौणिं रणे दृष्ट्वा पार्षतः परवीरहा\n",
    "08042021e": "नातिहृष्टमना भूत्वा मन्यते मृत्युमात्मनः\n",
    "08042022a": "द्रौणिस्तु दृष्ट्वा राजेन्द्र धृष्टद्युम्नं रणे स्थितम्\n",
    "08042022c": "क्रोधेन निःश्वसन्वीरः पार्षतं समुपाद्रवत्\n",
    "08042022e": "तावन्योन्यं तु दृष्ट्वैव संरम्भं जग्मतुः परम्\n",
    "08042023a": "अथाब्रवीन्महाराज द्रोणपुत्रः प्रतापवान्\n",
    "08042023c": "धृष्टद्युम्नं समीपस्थं त्वरमाणो विशां पते\n",
    "08042023e": "पाञ्चालापसदाद्य त्वां प्रेषयिष्यामि मृत्यवे\n",
    "08042024a": "पापं हि यत्त्वया कर्म घ्नता द्रोणं पुरा कृतम्\n",
    "08042024c": "अद्य त्वा पत्स्यते तद्वै यथा ह्यकुशलं तथा\n",
    "08042025a": "अरक्ष्यमाणः पार्थेन यदि तिष्ठसि संयुगे\n",
    "08042025c": "नापक्रमसि वा मूढ सत्यमेतद्ब्रवीमि ते\n",
    "08042026a": "एवमुक्तः प्रत्युवाच धृष्टद्युम्नः प्रतापवान्\n",
    "08042026c": "प्रतिवाक्यं स एवासिर्मामको दास्यते तव\n",
    "08042026e": "येनैव ते पितुर्दत्तं यतमानस्य संयुगे\n",
    "08042027a": "यदि तावन्मया द्रोणो निहतो ब्राह्मणब्रुवः\n",
    "08042027c": "त्वामिदानीं कथं युद्धे न हनिष्यामि विक्रमात्\n",
    "08042028a": "एवमुक्त्वा महाराज सेनापतिरमर्षणः\n",
    "08042028c": "निशितेनाथ बाणेन द्रौणिं विव्याध पार्षतः\n",
    "08042029a": "ततो द्रौणिः सुसंक्रुद्धः शरैः संनतपर्वभिः\n",
    "08042029c": "प्राच्छादयद्दिशो राजन्धृष्टद्युम्नस्य संयुगे\n",
    "08042030a": "नैवान्तरिक्षं न दिशो नैव योधाः समन्ततः\n",
    "08042030c": "दृश्यन्ते वै महाराज शरैश्छन्नाः सहस्रशः\n",
    "08042031a": "तथैव पार्षतो राजन्द्रौणिमाहवशोभिनम्\n",
    "08042031c": "शरैः संछादयामास सूतपुत्रस्य पश्यतः\n",
    "08042032a": "राधेयोऽपि महाराज पाञ्चालान्सह पाण्डवैः\n",
    "08042032c": "द्रौपदेयान्युधामन्युं सात्यकिं च महारथम्\n",
    "08042032e": "एकः स वारयामास प्रेक्षणीयः समन्ततः\n",
    "08042033a": "धृष्टद्युम्नोऽपि समरे द्रौणेश्चिच्छेद कार्मुकम्\n",
    "08042033c": "तदपास्य धनुश्छिन्नमन्यदादत्त कार्मुकम्\n",
    "08042033e": "वेगवत्समरे घोरं शरांश्चाशीविषोपमान्\n",
    "08042034a": "स पार्षतस्य राजेन्द्र धनुः शक्तिं गदां ध्वजम्\n",
    "08042034c": "हयान्सूतं रथं चैव निमेषाद्व्यधमच्छरैः\n",
    "08042035a": "स छिन्नधन्वा विरथो हताश्वो हतसारथिः\n",
    "08042035c": "खड्गमादत्त विपुलं शतचन्द्रं च भानुमत्\n",
    "08042036a": "द्रौणिस्तदपि राजेन्द्र भल्लैः क्षिप्रं महारथः\n",
    "08042036c": "चिच्छेद समरे वीरः क्षिप्रहस्तो दृढायुधः\n",
    "08042036e": "रथादनवरूढस्य तदद्भुतमिवाभवत्\n",
    "08042037a": "धृष्टद्युम्नं तु विरथं हताश्वं छिन्नकार्मुकम्\n",
    "08042037c": "शरैश्च बहुधा विद्धमस्त्रैश्च शकलीकृतम्\n",
    "08042037e": "नातरद्भरतश्रेष्ठ यतमानो महारथः\n",
    "08042038a": "तस्यान्तमिषुभी राजन्यदा द्रौणिर्न जग्मिवान्\n",
    "08042038c": "अथ त्यक्त्वा धनुर्वीरः पार्षतं त्वरितोऽन्वगात्\n",
    "08042039a": "आसीदाद्रवतो राजन्वेगस्तस्य महात्मनः\n",
    "08042039c": "गरुडस्येव पततो जिघृक्षोः पन्नगोत्तमम्\n",
    "08042040a": "एतस्मिन्नेव काले तु माधवोऽर्जुनमब्रवीत्\n",
    "08042040c": "पश्य पार्थ यथा द्रौणिः पार्षतस्य वधं प्रति\n",
    "08042040e": "यत्नं करोति विपुलं हन्याच्चैनमसंशयम्\n",
    "08042041a": "तं मोचय महाबाहो पार्षतं शत्रुतापनम्\n",
    "08042041c": "द्रौणेरास्यमनुप्राप्तं मृत्योरास्यगतं यथा\n",
    "08042042a": "एवमुक्त्वा महाराज वासुदेवः प्रतापवान्\n",
    "08042042c": "प्रैषयत्तत्र तुरगान्यत्र द्रौणिर्व्यवस्थितः\n",
    "08042043a": "ते हयाश्चन्द्रसंकाशाः केशवेन प्रचोदिताः\n",
    "08042043c": "पिबन्त इव तद्व्योम जग्मुर्द्रौणिरथं प्रति\n",
    "08042044a": "दृष्ट्वायान्तौ महावीर्यावुभौ कृष्णधनंजयौ\n",
    "08042044c": "धृष्टद्युम्नवधे राजंश्चक्रे यत्नं महाबलः\n",
    "08042045a": "विकृष्यमाणं दृष्ट्वैव धृष्टद्युम्नं जनेश्वर\n",
    "08042045c": "शरांश्चिक्षेप वै पार्थो द्रौणिं प्रति महाबलः\n",
    "08042046a": "ते शरा हेमविकृता गाण्डीवप्रेषिता भृशम्\n",
    "08042046c": "द्रौणिमासाद्य विविशुर्वल्मीकमिव पन्नगाः\n",
    "08042047a": "स विध्वस्तैः शरैर्घोरैर्द्रोणपुत्रः प्रतापवान्\n",
    "08042047c": "रथमारुरुहे वीरो धनंजयशरार्दितः\n",
    "08042047e": "प्रगृह्य च धनुः श्रेष्ठं पार्थं विव्याध सायकैः\n",
    "08042048a": "एतस्मिन्नन्तरे वीरः सहदेवो जनाधिप\n",
    "08042048c": "अपोवाह रथेनाजौ पार्षतं शत्रुतापनम्\n",
    "08042049a": "अर्जुनोऽपि महाराज द्रौणिं विव्याध पत्रिभिः\n",
    "08042049c": "तं द्रोणपुत्रः संक्रुद्धो बाह्वोरुरसि चार्दयत्\n",
    "08042050a": "क्रोधितस्तु रणे पार्थो नाराचं कालसंमितम्\n",
    "08042050c": "द्रोणपुत्राय चिक्षेप कालदण्डमिवापरम्\n",
    "08042050e": "स ब्राह्मणस्यांसदेशे निपपात महाद्युतिः\n",
    "08042051a": "स विह्वलो महाराज शरवेगेन संयुगे\n",
    "08042051c": "निषसाद रथोपस्थे वैक्लव्यं च परं ययौ\n",
    "08042052a": "ततः कर्णो महाराज व्याक्षिपद्विजयं धनुः\n",
    "08042052c": "अर्जुनं समरे क्रुद्धः प्रेक्षमाणो मुहुर्मुहुः\n",
    "08042052e": "द्वैरथं चापि पार्थेन कामयानो महारणे\n",
    "08042053a": "तं तु हित्वा हतं वीरं सारथिः शत्रुकर्शनम्\n",
    "08042053c": "अपोवाह रथेनाजौ त्वरमाणो रणाजिरात्\n",
    "08042054a": "अथोत्क्रुष्टं महाराज पाञ्चालैर्जितकाशिभिः\n",
    "08042054c": "मोक्षितं पार्षतं दृष्ट्वा द्रोणपुत्रं च पीडितम्\n",
    "08042055a": "वादित्राणि च दिव्यानि प्रावाद्यन्त सहस्रशः\n",
    "08042055c": "सिंहनादश्च संजज्ञे दृष्ट्वा घोरं महाद्भुतम्\n",
    "08042056a": "एवं कृत्वाब्रवीत्पार्थो वासुदेवं धनंजयः\n",
    "08042056c": "याहि संशप्तकान्कृष्ण कार्यमेतत्परं मम\n",
    "08042057a": "ततः प्रयातो दाशार्हः श्रुत्वा पाण्डवभाषितम्\n",
    "08042057c": "रथेनातिपताकेन मनोमारुतरंहसा\n",
    "08043001": "संजय उवाच\n",
    "08043001a": "एतस्मिन्नन्तरे कृष्णः पार्थं वचनमब्रवीत्\n",
    "08043001c": "दर्शयन्निव कौन्तेयं धर्मराजं युधिष्ठिरम्\n",
    "08043002a": "एष पाण्डव ते भ्राता धार्तराष्ट्रैर्महाबलैः\n",
    "08043002c": "जिघांसुभिर्महेष्वासैर्द्रुतं पार्थानुसर्यते\n",
    "08043003a": "तथानुयान्ति संरब्धाः पाञ्चाला युद्धदुर्मदाः\n",
    "08043003c": "युधिष्ठिरं महात्मानं परीप्सन्तो महाजवाः\n",
    "08043004a": "एष दुर्योधनः पार्थ रथानीकेन दंशितः\n",
    "08043004c": "राजा सर्वस्य लोकस्य राजानमनुधावति\n",
    "08043005a": "जिघांसुः पुरुषव्याघ्रं भ्रातृभिः सहितो बली\n",
    "08043005c": "आशीविषसमस्पर्शैः सर्वयुद्धविशारदैः\n",
    "08043006a": "एते जिघृक्षवो यान्ति द्विपाश्वरथपत्तयः\n",
    "08043006c": "युधिष्ठिरं धार्तराष्ट्रा रत्नोत्तममिवार्थिनः\n",
    "08043007a": "पश्य सात्वतभीमाभ्यां निरुद्धाधिष्ठितः प्रभुः\n",
    "08043007c": "जिहीर्षवोऽमृतं दैत्याः शक्राग्निभ्यामिवावशाः\n",
    "08043008a": "एते बहुत्वात्त्वरिताः पुनर्गच्छन्ति पाण्डवम्\n",
    "08043008c": "समुद्रमिव वार्योघाः प्रावृट्काले महारथाः\n",
    "08043009a": "नदन्तः सिंहनादांश्च धमन्तश्चापि वारिजान्\n",
    "08043009c": "बलवन्तो महेष्वासा विधुन्वन्तो धनूंषि च\n",
    "08043010a": "मृत्योर्मुखगतं मन्ये कुन्तीपुत्रं युधिष्ठिरम्\n",
    "08043010c": "हुतमग्नौ च भद्रं ते दुर्योधनवशं गतम्\n",
    "08043011a": "यथायुक्तमनीकं हि धार्तराष्ट्रस्य पाण्डव\n",
    "08043011c": "नास्य शक्रोऽपि मुच्येत संप्राप्तो बाणगोचरम्\n",
    "08043012a": "दुर्योधनस्य शूरस्य द्रौणेः शारद्वतस्य च\n",
    "08043012c": "कर्णस्य चेषुवेगो वै पर्वतानपि दारयेत्\n",
    "08043013a": "दुर्योधनस्य शूरस्य शरौघाञ्शीघ्रमस्यतः\n",
    "08043013c": "संक्रुद्धस्यान्तकस्येव को वेगं संसहेद्रणे\n",
    "08043014a": "कर्णेन च कृतो राजा विमुखः शत्रुतापनः\n",
    "08043014c": "बलवाँल्लघुहस्तश्च कृती युद्धविशारदः\n",
    "08043015a": "राधेयः पाण्डवश्रेष्ठं शक्तः पीडयितुं रणे\n",
    "08043015c": "सहितो धृतराष्ट्रस्य पुत्रैः शूरो महात्मभिः\n",
    "08043016a": "तस्यैवं युध्यमानस्य संग्रामे संयतात्मनः\n",
    "08043016c": "अन्यैरपि च पार्थस्य हृतं वर्म महारथैः\n",
    "08043017a": "उपवासकृशो राजा भृशं भरतसत्तम\n",
    "08043017c": "ब्राह्मे बले स्थितो ह्येष न क्षत्रेऽतिबले विभो\n",
    "08043018a": "न जीवति महाराजो मन्ये पार्थ युधिष्ठिरः\n",
    "08043018c": "यद्भीमसेनः सहते सिंहनादममर्षणः\n",
    "08043019a": "नर्दतां धार्तराष्ट्राणां पुनः पुनररिंदम\n",
    "08043019c": "धमतां च महाशङ्खान्संग्रामे जितकाशिनाम्\n",
    "08043020a": "युधिष्ठिरं पाण्डवेयं हतेति भरतर्षभ\n",
    "08043020c": "संचोदयत्यसौ कर्णो धार्तराष्ट्रान्महाबलान्\n",
    "08043021a": "स्थूणाकर्णेन्द्रजालेन पार्थ पाशुपतेन च\n",
    "08043021c": "प्रच्छादयन्तो राजानमनुयान्ति महारथाः\n",
    "08043021e": "आतुरो मे मतो राजा संनिषेव्यश्च भारत\n",
    "08043022a": "यथैनमनुवर्तन्ते पाञ्चालाः सह पाण्डवैः\n",
    "08043022c": "त्वरमाणास्त्वराकाले सर्वशस्त्रभृतां वराः\n",
    "08043022e": "मज्जन्तमिव पाताले बलिनोऽप्युज्जिहीर्षवः\n",
    "08043023a": "न केतुर्दृश्यते राज्ञः कर्णेन निहतः शरैः\n",
    "08043023c": "पश्यतोर्यमयोः पार्थ सात्यकेश्च शिखण्डिनः\n",
    "08043024a": "धृष्टद्युम्नस्य भीमस्य शतानीकस्य वा विभो\n",
    "08043024c": "पाञ्चालानां च सर्वेषां चेदीनां चैव भारत\n",
    "08043025a": "एष कर्णो रणे पार्थ पाण्डवानामनीकिनीम्\n",
    "08043025c": "शरैर्विध्वंसयति वै नलिनीमिव कुञ्जरः\n",
    "08043026a": "एते द्रवन्ति रथिनस्त्वदीयाः पाण्डुनन्दन\n",
    "08043026c": "पश्य पश्य यथा पार्थ गच्छन्त्येते महारथाः\n",
    "08043027a": "एते भारत मातङ्गाः कर्णेनाभिहता रणे\n",
    "08043027c": "आर्तनादान्विकुर्वाणा विद्रवन्ति दिशो दश\n",
    "08043028a": "रथानां द्रवतां वृन्दं पश्य पार्थ समन्ततः\n",
    "08043028c": "द्राव्यमाणं रणे चैव कर्णेनामित्रकर्शिना\n",
    "08043029a": "हस्तिकक्ष्यां रणे पश्य चरन्तीं तत्र तत्र ह\n",
    "08043029c": "रथस्थं सूतपुत्रस्य केतुं केतुमतां वर\n",
    "08043030a": "असौ धावति राधेयो भीमसेनरथं प्रति\n",
    "08043030c": "किरञ्शरशतानीव विनिघ्नंस्तव वाहिनीम्\n",
    "08043031a": "एतान्पश्य च पाञ्चालान्द्राव्यमाणान्महात्मना\n",
    "08043031c": "शक्रेणेव यथा दैत्यान्हन्यमानान्महाहवे\n",
    "08043032a": "एष कर्णो रणे जित्वा पाञ्चालान्पाण्डुसृञ्जयान्\n",
    "08043032c": "दिशो विप्रेक्षते सर्वास्त्वदर्थमिति मे मतिः\n",
    "08043033a": "पश्य पार्थ धनुः श्रेष्ठं विकर्षन्साधु शोभते\n",
    "08043033c": "शत्रूञ्जित्वा यथा शक्रो देवसंघैः समावृतः\n",
    "08043034a": "एते नदन्ति कौरव्या दृष्ट्वा कर्णस्य विक्रमम्\n",
    "08043034c": "त्रासयन्तो रणे पार्थान्सृञ्जयांश्च सहस्रशः\n",
    "08043035a": "एष सर्वात्मना पाण्डूंस्त्रासयित्वा महारणे\n",
    "08043035c": "अभिभाषति राधेयः सर्वसैन्यानि मानदः\n",
    "08043036a": "अभिद्रवत गच्छध्वं द्रुतं द्रवत कौरवाः\n",
    "08043036c": "यथा जीवन्न वः कश्चिन्मुच्यते युधि सृञ्जयः\n",
    "08043037a": "तथा कुरुत संयत्ता वयं यास्याम पृष्ठतः\n",
    "08043037c": "एवमुक्त्वा ययावेष पृष्ठतो विकिरञ्शरैः\n",
    "08043038a": "पश्य कर्णं रणे पार्थ श्वेतच्छविविराजितम्\n",
    "08043038c": "उदयं पर्वतं यद्वच्छोभयन्वै दिवाकरः\n",
    "08043039a": "पूर्णचन्द्रनिकाशेन मूर्ध्नि छत्रेण भारत\n",
    "08043039c": "ध्रियमाणेन समरे तथा शतशलाकिना\n",
    "08043040a": "एष त्वां प्रेक्षते कर्णः सकटाक्षो विशां पते\n",
    "08043040c": "उत्तमं यत्नमास्थाय ध्रुवमेष्यति संयुगे\n",
    "08043041a": "पश्य ह्येनं महाबाहो विधुन्वानं महद्धनुः\n",
    "08043041c": "शरांश्चाशीविषाकारान्विसृजन्तं महाबलम्\n",
    "08043042a": "असौ निवृत्तो राधेयो दृश्यते वानरध्वज\n",
    "08043042c": "वधाय चात्मनोऽभ्येति दीपस्य शलभो यथा\n",
    "08043043a": "कर्णमेकाकिनं दृष्ट्वा रथानीकेन भारत\n",
    "08043043c": "रिरक्षिषुः सुसंयत्तो धार्तराष्ट्रोऽभिवर्तते\n",
    "08043044a": "सार्वैः सहैभिर्दुष्टात्मा वध्य एष प्रयत्नतः\n",
    "08043044c": "त्वया यशश्च राज्यं च सुखं चोत्तममिच्छता\n",
    "08043045a": "आत्मानं च कृतात्मानं समीक्ष्य भरतर्षभ\n",
    "08043045c": "कृतागसं च राधेयं धर्मात्मनि युधिष्ठिरे\n",
    "08043046a": "प्रतिपद्यस्व राधेयं प्राप्तकालमनन्तरम्\n",
    "08043046c": "आर्यां युद्धे मतिं कृत्वा प्रत्येहि रथयूथपम्\n",
    "08043047a": "पञ्च ह्येतानि मुख्यानां रथानां रथसत्तम\n",
    "08043047c": "शतान्यायान्ति वेगेन बलिनां भीमतेजसाम्\n",
    "08043048a": "पञ्च नागसहस्राणि द्विगुणा वाजिनस्तथा\n",
    "08043048c": "अभिसंहत्य कौन्तेय पदातिप्रयुतानि च\n",
    "08043048e": "अन्योन्यरक्षितं वीर बलं त्वामभिवर्तते\n",
    "08043049a": "सूतपुत्रे महेष्वासे दर्शयात्मानमात्मना\n",
    "08043049c": "उत्तमं यत्नमास्थाय प्रत्येहि भरतर्षभ\n",
    "08043050a": "असौ कर्णः सुसंरब्धः पाञ्चालानभिधावति\n",
    "08043050c": "केतुमस्य हि पश्यामि धृष्टद्युम्नरथं प्रति\n",
    "08043050e": "समुच्छेत्स्यति पाञ्चालानिति मन्ये परंतप\n",
    "08043051a": "आचक्षे ते प्रियं पार्थ तदेवं भरतर्षभ\n",
    "08043051c": "राजा जीवति कौरव्यो धर्मपुत्रो युधिष्ठिरः\n",
    "08043052a": "असौ भीमो महाबाहुः संनिवृत्तश्चमूमुखे\n",
    "08043052c": "वृतः सृञ्जयसैन्येन सात्यकेन च भारत\n",
    "08043053a": "वध्यन्त एते समरे कौरवा निशितैः शरैः\n",
    "08043053c": "भीमसेनेन कौन्तेय पाञ्चालैश्च महात्मभिः\n",
    "08043054a": "सेना हि धार्तराष्ट्रस्य विमुखा चाभवद्रणात्\n",
    "08043054c": "विप्रधावति वेगेन भीमस्य निहता शरैः\n",
    "08043055a": "विपन्नसस्येव मही रुधिरेण समुक्षिता\n",
    "08043055c": "भारती भरतश्रेष्ठ सेना कृपणदर्शना\n",
    "08043056a": "निवृत्तं पश्य कौन्तेय भीमसेनं युधां पतिम्\n",
    "08043056c": "आशीविषमिव क्रुद्धं तस्माद्द्रवति वाहिनी\n",
    "08043057a": "पीतरक्तासितसितास्ताराचन्द्रार्कमण्डिताः\n",
    "08043057c": "पताका विप्रकीर्यन्ते छत्राण्येतानि चार्जुन\n",
    "08043058a": "सौवर्णा राजताश्चैव तैजसाश्च पृथग्विधाः\n",
    "08043058c": "केतवो विनिपात्यन्ते हस्त्यश्वं विप्रकीर्यते\n",
    "08043059a": "रथेभ्यः प्रपतन्त्येते रथिनो विगतासवः\n",
    "08043059c": "नानावर्णैर्हता बाणैः पाञ्चालैरपलायिभिः\n",
    "08043060a": "निर्मनुष्यान्गजानश्वान्रथांश्चैव धनंजय\n",
    "08043060c": "समाद्रवन्ति पाञ्चाला धार्तराष्ट्रांस्तरस्विनः\n",
    "08043061a": "मृद्नन्ति च नरव्याघ्रा भीमसेनव्यपाश्रयात्\n",
    "08043061c": "बलं परेषां दुर्धर्षं त्यक्त्वा प्राणानरिंदम\n",
    "08043062a": "एते नदन्ति पाञ्चाला धमन्त्यपि च वारिजान्\n",
    "08043062c": "अभिद्रवन्ति च रणे निघ्नन्तः सायकैः परान्\n",
    "08043063a": "पश्य स्वर्गस्य माहात्म्यं पाञ्चाला हि परंतप\n",
    "08043063c": "धार्तराष्ट्रान्विनिघ्नन्ति क्रुद्धाः सिंहा इव द्विपान्\n",
    "08043064a": "सर्वतश्चाभिपन्नैषा धार्तराष्ट्री महाचमूः\n",
    "08043064c": "पाञ्चालैर्मानसादेत्य हंसैर्गङ्गेव वेगितैः\n",
    "08043065a": "सुभृशं च पराक्रान्ताः पाञ्चालानां निवारणे\n",
    "08043065c": "कृपकर्णादयो वीरा ऋषभाणामिवर्षभाः\n",
    "08043066a": "सुनिमग्नांश्च भीमास्त्रैर्धार्तराष्ट्रान्महारथान्\n",
    "08043066c": "धृष्टद्युम्नमुखा वीरा घ्नन्ति शत्रून्सहस्रशः\n",
    "08043066e": "विषण्णभूयिष्ठरथा धार्तराष्ट्री महाचमूः\n",
    "08043067a": "पश्य भीमेन नाराचैश्छिन्ना नागाः पतन्त्यमी\n",
    "08043067c": "वज्रिवज्राहतानीव शिखराणि महीभृताम्\n",
    "08043068a": "भीमसेनस्य निर्विद्धा बाणैः संनतपर्वभिः\n",
    "08043068c": "स्वान्यनीकानि मृद्नन्तो द्रवन्त्येते महागजाः\n",
    "08043069a": "नाभिजानासि भीमस्य सिंहनादं दुरुत्सहम्\n",
    "08043069c": "नदतोऽर्जुन संग्रामे वीरस्य जितकाशिनः\n",
    "08043070a": "एष नैषादिरभ्येति द्विपमुख्येन पाण्डवम्\n",
    "08043070c": "जिघांसुस्तोमरैः क्रुद्धो दण्डपाणिरिवान्तकः\n",
    "08043071a": "सतोमरावस्य भुजौ छिन्नौ भीमेन गर्जतः\n",
    "08043071c": "तीक्ष्णैरग्निशिखाप्रख्यैर्नाराचैर्दशभिर्हतः\n",
    "08043072a": "हत्वैनं पुनरायाति नागानन्यान्प्रहारिणः\n",
    "08043072c": "पश्य नीलाम्बुदनिभान्महामात्रैरधिष्ठितान्\n",
    "08043072e": "शक्तितोमरसंकाशैर्विनिघ्नन्तं वृकोदरम्\n",
    "08043073a": "सप्त सप्त च नागांस्तान्वैजयन्तीश्च सध्वजाः\n",
    "08043073c": "निहत्य निशितैर्बाणैश्छिन्नाः पार्थाग्रजेन ते\n",
    "08043073e": "दशभिर्दशभिश्चैको नाराचैर्निहतो गजः\n",
    "08043074a": "न चासौ धार्तराष्ट्राणां श्रूयते निनदस्तथा\n",
    "08043074c": "पुरंदरसमे क्रुद्धे निवृत्ते भरतर्षभे\n",
    "08043075a": "अक्षौहिण्यस्तथा तिस्रो धार्तराष्ट्रस्य संहताः\n",
    "08043075c": "क्रुद्धेन नरसिंहेन भीमसेनेन वारिताः\n",
    "08043076": "संजय उवाच\n",
    "08043076a": "भीमसेनेन तत्कर्म कृतं दृष्ट्वा सुदुष्करम्\n",
    "08043076c": "अर्जुनो व्यधमच्छिष्टानहितान्निशितैः शरैः\n",
    "08043077a": "ते वध्यमानाः समरे संशप्तकगणाः प्रभो\n",
    "08043077c": "शक्रस्यातिथितां गत्वा विशोका ह्यभवन्मुदा\n",
    "08043078a": "पार्थश्च पुरुषव्याघ्रः शरैः संनतपर्वभिः\n",
    "08043078c": "जघान धार्तराष्ट्रस्य चतुर्विधबलां चमूम्\n",
    "08044001": "धृतराष्ट्र उवाच\n",
    "08044001a": "निवृत्ते भीमसेने च पाण्डवे च युधिष्ठिरे\n",
    "08044001c": "वध्यमाने बले चापि मामके पाण्डुसृञ्जयैः\n",
    "08044002a": "द्रवमाणे बलौघे च निराक्रन्दे मुहुर्मुहुः\n",
    "08044002c": "किमकुर्वन्त कुरवस्तन्ममाचक्ष्व संजय\n",
    "08044003": "संजय उवाच\n",
    "08044003a": "दृष्ट्वा भीमं महाबाहुं सूतपुत्रः प्रतापवान्\n",
    "08044003c": "क्रोधरक्तेक्षणो राजन्भीमसेनमुपाद्रवत्\n",
    "08044004a": "तावकं च बलं दृष्ट्वा भीमसेनात्पराङ्मुखम्\n",
    "08044004c": "यत्नेन महता राजन्पर्यवस्थापयद्बली\n",
    "08044005a": "व्यवस्थाप्य महाबाहुस्तव पुत्रस्य वाहिनीम्\n",
    "08044005c": "प्रत्युद्ययौ तदा कर्णः पाण्डवान्युद्धदुर्मदान्\n",
    "08044006a": "प्रत्युद्ययुस्तु राधेयं पाण्डवानां महारथाः\n",
    "08044006c": "धुन्वानाः कार्मुकाण्याजौ विक्षिपन्तश्च सायकान्\n",
    "08044007a": "भीमसेनः शिनेर्नप्ता शिखण्डी जनमेजयः\n",
    "08044007c": "धृष्टद्युम्नश्च बलवान्सर्वे चापि प्रभद्रकाः\n",
    "08044008a": "पाञ्चालाश्च नरव्याघ्राः समन्तात्तव वाहिनीम्\n",
    "08044008c": "अभ्यद्रवन्त संक्रुद्धाः समरे जितकाशिनः\n",
    "08044009a": "तथैव तावका राजन्पाण्डवानामनीकिनीम्\n",
    "08044009c": "अभ्यद्रवन्त त्वरिता जिघांसन्तो महारथाः\n",
    "08044010a": "रथनागाश्वकलिलं पत्तिध्वजसमाकुलम्\n",
    "08044010c": "बभूव पुरुषव्याघ्र सैन्यमद्भुतदर्शनम्\n",
    "08044011a": "शिखण्डी च ययौ कर्णं धृष्टद्युम्नः सुतं तव\n",
    "08044011c": "दुःशासनं महाराज महत्या सेनया वृतम्\n",
    "08044012a": "नकुलो वृषसेनं च चित्रसेनं युधिष्ठिरः\n",
    "08044012c": "उलूकं समरे राजन्सहदेवः समभ्ययात्\n",
    "08044013a": "सात्यकिः शकुनिं चापि भीमसेनश्च कौरवान्\n",
    "08044013c": "अर्जुनं च रणे यत्तं द्रोणपुत्रो महारथः\n",
    "08044014a": "युधामन्युं महेष्वासं गौतमोऽभ्यपतद्रणे\n",
    "08044014c": "कृतवर्मा च बलवानुत्तमौजसमाद्रवत्\n",
    "08044015a": "भीमसेनः कुरून्सर्वान्पुत्रांश्च तव मारिष\n",
    "08044015c": "सहानीकान्महाबाहुरेक एवाभ्यवारयत्\n",
    "08044016a": "शिखण्डी च ततः कर्णं विचरन्तमभीतवत्\n",
    "08044016c": "भीष्महन्ता महाराज वारयामास पत्रिभिः\n",
    "08044017a": "प्रतिरब्धस्ततः कर्णो रोषात्प्रस्फुरिताधरः\n",
    "08044017c": "शिखण्डिनं त्रिभिर्बाणैर्भ्रुवोर्मध्ये व्यताडयत्\n",
    "08044018a": "धारयंस्तु स तान्बाणाञ्शिखण्डी बह्वशोभत\n",
    "08044018c": "राजतः पर्वतो यद्वत्त्रिभिः शृङ्गैः समन्वितः\n",
    "08044019a": "सोऽतिविद्धो महेष्वासः सूतपुत्रेण संयुगे\n",
    "08044019c": "कर्णं विव्याध समरे नवत्या निशितैः शरैः\n",
    "08044020a": "तस्य कर्णो हयान्हत्वा सारथिं च त्रिभिः शरैः\n",
    "08044020c": "उन्ममाथ ध्वजं चास्य क्षुरप्रेण महारथः\n",
    "08044021a": "हताश्वात्तु ततो यानादवप्लुत्य महारथः\n",
    "08044021c": "शक्तिं चिक्षेप कर्णाय संक्रुद्धः शत्रुतापनः\n",
    "08044022a": "तां छित्त्वा समरे कर्णस्त्रिभिर्भारत सायकैः\n",
    "08044022c": "शिखण्डिनमथाविध्यन्नवभिर्निशितैः शरैः\n",
    "08044023a": "कर्णचापच्युतान्बाणान्वर्जयंस्तु नरोत्तमः\n",
    "08044023c": "अपयातस्ततस्तूर्णं शिखण्डी जयतां वरः\n",
    "08044024a": "ततः कर्णो महाराज पाण्डुसैन्यान्यशातयत्\n",
    "08044024c": "तूलराशिं समासाद्य यथा वायुर्महाजवः\n",
    "08044025a": "धृष्टद्युम्नो महाराज तव पुत्रेण पीडितः\n",
    "08044025c": "दुःशासनं त्रिभिर्बाणैरभ्यविध्यत्स्तनान्तरे\n",
    "08044026a": "तस्य दुःशासनो बाहुं सव्यं विव्याध मारिष\n",
    "08044026c": "शितेन रुक्मपुङ्खेन भल्लेन नतपर्वणा\n",
    "08044027a": "धृष्टद्युम्नस्तु निर्विद्धः शरं घोरममर्षणः\n",
    "08044027c": "दुःशासनाय संक्रुद्धः प्रेषयामास भारत\n",
    "08044028a": "आपतन्तं महावेगं धृष्टद्युम्नसमीरितम्\n",
    "08044028c": "शरैश्चिच्छेद पुत्रस्ते त्रिभिरेव विशां पते\n",
    "08044029a": "अथापरैः सप्तदशैर्भल्लैः कनकभूषणैः\n",
    "08044029c": "धृष्टद्युम्नं समासाद्य बाह्वोरुरसि चार्दयत्\n",
    "08044030a": "ततः स पार्षतः क्रुद्धो धनुश्चिच्छेद मारिष\n",
    "08044030c": "क्षुरप्रेण सुतीक्ष्णेन तत उच्चुक्रुशुर्जनाः\n",
    "08044031a": "अथान्यद्धनुरादाय पुत्रस्ते भरतर्षभ\n",
    "08044031c": "धृष्टद्युम्नं शरव्रातैः समन्तात्पर्यवारयत्\n",
    "08044032a": "तव पुत्रस्य ते दृष्ट्वा विक्रमं तं महात्मनः\n",
    "08044032c": "व्यहसन्त रणे योधाः सिद्धाश्चाप्सरसां गणाः\n",
    "08044033a": "ततः प्रववृते युद्धं तावकानां परैः सह\n",
    "08044033c": "घोरं प्राणभृतां काले घोररूपं परंतप\n",
    "08044034a": "नकुलं वृषसेनस्तु विद्ध्वा पञ्चभिरायसैः\n",
    "08044034c": "पितुः समीपे तिष्ठन्तं त्रिभिरन्यैरविध्यत\n",
    "08044035a": "नकुलस्तु ततः क्रुद्धो वृषसेनं स्मयन्निव\n",
    "08044035c": "नाराचेन सुतीक्ष्णेन विव्याध हृदये दृढम्\n",
    "08044036a": "सोऽतिविद्धो बलवता शत्रुणा शत्रुकर्शनः\n",
    "08044036c": "शत्रुं विव्याध विंशत्या स च तं पञ्चभिः शरैः\n",
    "08044037a": "ततः शरसहस्रेण तावुभौ पुरुषर्षभौ\n",
    "08044037c": "अन्योन्यमाच्छादयतामथाभज्यत वाहिनी\n",
    "08044038a": "दृष्ट्वा तु प्रद्रुतां सेनां धार्तराष्ट्रस्य सूतजः\n",
    "08044038c": "निवारयामास बलादनुपत्य विशां पते\n",
    "08044038e": "निवृत्ते तु ततः कर्णे नकुलः कौरवान्ययौ\n",
    "08044039a": "कर्णपुत्रस्तु समरे हित्वा नकुलमेव तु\n",
    "08044039c": "जुगोप चक्रं त्वरितं राधेयस्यैव मारिष\n",
    "08044040a": "उलूकस्तु रणे क्रुद्धः सहदेवेन वारितः\n",
    "08044040c": "तस्याश्वांश्चतुरो हत्वा सहदेवः प्रतापवान्\n",
    "08044040e": "सारथिं प्रेषयामास यमस्य सदनं प्रति\n",
    "08044041a": "उलूकस्तु ततो यानादवप्लुत्य विशां पते\n",
    "08044041c": "त्रिगर्तानां बलं पूर्णं जगाम पितृनन्दनः\n",
    "08044042a": "सात्यकिः शकुनिं विद्ध्वा विंशत्या निशितैः शरैः\n",
    "08044042c": "ध्वजं चिच्छेद भल्लेन सौबलस्य हसन्निव\n",
    "08044043a": "सौबलस्तस्य समरे क्रुद्धो राजन्प्रतापवान्\n",
    "08044043c": "विदार्य कवचं भूयो ध्वजं चिच्छेद काञ्चनम्\n",
    "08044044a": "अथैनं निशितैर्बाणैः सात्यकिः प्रत्यविध्यत\n",
    "08044044c": "सारथिं च महाराज त्रिभिरेव समार्दयत्\n",
    "08044044e": "अथास्य वाहांस्त्वरितः शरैर्निन्ये यमक्षयम्\n",
    "08044045a": "ततोऽवप्लुत्य सहसा शकुनिर्भरतर्षभ\n",
    "08044045c": "आरुरोह रथं तूर्णमुलूकस्य महारथः\n",
    "08044045e": "अपोवाहाथ शीघ्रं स शैनेयाद्युद्धशालिनः\n",
    "08044046a": "सात्यकिस्तु रणे राजंस्तावकानामनीकिनीम्\n",
    "08044046c": "अभिदुद्राव वेगेन ततोऽनीकमभिद्यत\n",
    "08044047a": "शैनेयशरनुन्नं तु ततः सैन्यं विशां पते\n",
    "08044047c": "भेजे दश दिशस्तूर्णं न्यपतच्च गतासुवत्\n",
    "08044048a": "भीमसेनं तव सुतो वारयामास संयुगे\n",
    "08044048c": "तं तु भीमो मुहूर्तेन व्यश्वसूतरथध्वजम्\n",
    "08044048e": "चक्रे लोकेश्वरं तत्र तेनातुष्यन्त चारणाः\n",
    "08044049a": "ततोऽपायान्नृपस्तत्र भीमसेनस्य गोचरात्\n",
    "08044049c": "कुरुसैन्यं ततः सर्वं भीमसेनमुपाद्रवत्\n",
    "08044049e": "तत्र रावो महानासीद्भीममेकं जिघांसताम्\n",
    "08044050a": "युधामन्युः कृपं विद्ध्वा धनुरस्याशु चिच्छिदे\n",
    "08044050c": "अथान्यद्धनुरादाय कृपः शस्त्रभृतां वरः\n",
    "08044051a": "युधामन्योर्ध्वजं सूतं छत्रं चापातयत्क्षितौ\n",
    "08044051c": "ततोऽपायाद्रथेनैव युधामन्युर्महारथः\n",
    "08044052a": "उत्तमौजास्तु हार्दिक्यं शरैर्भीमपराक्रमम्\n",
    "08044052c": "छादयामास सहसा मेघो वृष्ट्या यथाचलम्\n",
    "08044053a": "तद्युद्धं सुमहच्चासीद्घोररूपं परंतप\n",
    "08044053c": "यादृशं न मया युद्धं दृष्टपूर्वं विशां पते\n",
    "08044054a": "कृतवर्मा ततो राजन्नुत्तमौजसमाहवे\n",
    "08044054c": "हृदि विव्याध स तदा रथोपस्थ उपाविशत्\n",
    "08044055a": "सारथिस्तमपोवाह रथेन रथिनां वरम्\n",
    "08044055c": "ततस्तु सत्वरं राजन्पाण्डुसैन्यमुपाद्रवत्\n",
    "08045001": "संजय उवाच\n",
    "08045001a": "द्रौणिस्तु रथवंशेन महता परिवारितः\n",
    "08045001c": "आपतत्सहसा राजन्यत्र राजा व्यवस्थितः\n",
    "08045002a": "तमापतन्तं सहसा शूरः शौरिसहायवान्\n",
    "08045002c": "दधार सहसा पार्थो वेलेव मकरालयम्\n",
    "08045003a": "ततः क्रुद्धो महाराज द्रोणपुत्रः प्रतापवान्\n",
    "08045003c": "अर्जुनं वासुदेवं च छादयामास पत्रिभिः\n",
    "08045004a": "अवच्छन्नौ ततः कृष्णौ दृष्ट्वा तत्र महारथाः\n",
    "08045004c": "विस्मयं परमं गत्वा प्रैक्षन्त कुरवस्तदा\n",
    "08045005a": "अर्जुनस्तु ततो दिव्यमस्त्रं चक्रे हसन्निव\n",
    "08045005c": "तदस्त्रं ब्राह्मणो युद्धे वारयामास भारत\n",
    "08045006a": "यद्यद्धि व्याक्षिपद्युद्धे पाण्डवोऽस्त्रं जिघांसया\n",
    "08045006c": "तत्तदस्त्रं महेष्वासो द्रोणपुत्रो व्यशातयत्\n",
    "08045007a": "अस्त्रयुद्धे ततो राजन्वर्तमाने भयावहे\n",
    "08045007c": "अपश्याम रणे द्रौणिं व्यात्ताननमिवान्तकम्\n",
    "08045008a": "स दिशो विदिशश्चैव छादयित्वा विजिह्मगैः\n",
    "08045008c": "वासुदेवं त्रिभिर्बाणैरविध्यद्दक्षिणे भुजे\n",
    "08045009a": "ततोऽर्जुनो हयान्हत्वा सर्वांस्तस्य महात्मनः\n",
    "08045009c": "चकार समरे भूमिं शोणितौघतरङ्गिणीम्\n",
    "08045010a": "निहता रथिनः पेतुः पार्थचापच्युतैः शरैः\n",
    "08045010c": "हयाश्च पर्यधावन्त मुक्तयोक्त्रास्ततस्ततः\n",
    "08045011a": "तद्दृष्ट्वा कर्म पार्थस्य द्रौणिराहवशोभिनः\n",
    "08045011c": "अवाकिरद्रणे कृष्णं समन्तान्निशितैः शरैः\n",
    "08045012a": "ततोऽर्जुनं महाराज द्रौणिरायम्य पत्रिणा\n",
    "08045012c": "वक्षोदेशे समासाद्य ताडयामास संयुगे\n",
    "08045013a": "सोऽतिविद्धो रणे तेन द्रोणपुत्रेण भारत\n",
    "08045013c": "आदत्त परिघं घोरं द्रौणेश्चैनमवाक्षिपत्\n",
    "08045014a": "तमापतन्तं परिघं कार्तस्वरविभूषितम्\n",
    "08045014c": "द्रौणिश्चिच्छेद सहसा तत उच्चुक्रुशुर्जनाः\n",
    "08045015a": "सोऽनेकधापतद्भूमौ भारद्वाजस्य सायकैः\n",
    "08045015c": "विशीर्णः पर्वतो राजन्यथा स्यान्मातरिश्वना\n",
    "08045016a": "ततोऽर्जुनो रणे द्रौणिं विव्याध दशभिः शरैः\n",
    "08045016c": "सारथिं चास्य भल्लेन रथनीडादपाहरत्\n",
    "08045017a": "स संगृह्य स्वयं वाहान्कृष्णौ प्राच्छादयच्छरैः\n",
    "08045017c": "तत्राद्भुतमपश्याम द्रौणेराशु पराक्रमम्\n",
    "08045018a": "अयच्छत्तुरगान्यच्च फल्गुनं चाप्ययोधयत्\n",
    "08045018c": "तदस्य समरे राजन्सर्वे योधा अपूजयन्\n",
    "08045019a": "यदा त्वग्रस्यत रणे द्रोणपुत्रेण फल्गुनः\n",
    "08045019c": "ततो रश्मीन्रथाश्वानां क्षुरप्रैश्चिच्छिदे जयः\n",
    "08045020a": "प्राद्रवंस्तुरगास्ते तु शरवेगप्रबाधिताः\n",
    "08045020c": "ततोऽभून्निनदो भूयस्तव सैन्यस्य भारत\n",
    "08045021a": "पाण्डवास्तु जयं लब्ध्वा तव सैन्यमुपाद्रवन्\n",
    "08045021c": "समन्तान्निशितान्बाणान्विमुञ्चन्तो जयैषिणः\n",
    "08045022a": "पाण्डवैस्तु महाराज धार्तराष्ट्री महाचमूः\n",
    "08045022c": "पुनः पुनरथो वीरैरभज्यत जयोद्धतैः\n",
    "08045023a": "पश्यतां ते महाराज पुत्राणां चित्रयोधिनाम्\n",
    "08045023c": "शकुनेः सौबलेयस्य कर्णस्य च महात्मनः\n",
    "08045024a": "वार्यमाणा महासेना पुत्रैस्तव जनेश्वर\n",
    "08045024c": "नावतिष्ठत संग्रामे ताड्यमाना समन्ततः\n",
    "08045025a": "ततो योधैर्महाराज पलायद्भिस्ततस्ततः\n",
    "08045025c": "अभवद्व्याकुलं भीतैः पुत्राणां ते महद्बलम्\n",
    "08045026a": "तिष्ठ तिष्ठेति सततं सूतपुत्रस्य जल्पतः\n",
    "08045026c": "नावतिष्ठत सा सेना वध्यमाना महात्मभिः\n",
    "08045027a": "अथोत्क्रुष्टं महाराज पाण्डवैर्जितकाशिभिः\n",
    "08045027c": "धार्तराष्ट्रबलं दृष्ट्वा द्रवमाणं समन्ततः\n",
    "08045028a": "ततो दुर्योधनः कर्णमब्रवीत्प्रणयादिव\n",
    "08045028c": "पश्य कर्ण यथा सेना पाण्डवैरर्दिता भृशम्\n",
    "08045029a": "त्वयि तिष्ठति संत्रासात्पलायति समन्ततः\n",
    "08045029c": "एतज्ज्ञात्वा महाबाहो कुरु प्राप्तमरिंदम\n",
    "08045030a": "सहस्राणि च योधानां त्वामेव पुरुषर्षभ\n",
    "08045030c": "क्रोशन्ति समरे वीर द्राव्यमाणानि पाण्डवैः\n",
    "08045031a": "एतच्छ्रुत्वा तु राधेयो दुर्योधनवचो महत्\n",
    "08045031c": "मद्रराजमिदं वाक्यमब्रवीत्सूतनन्दनः\n",
    "08045032a": "पश्य मे भुजयोर्वीर्यमस्त्राणां च जनेश्वर\n",
    "08045032c": "अद्य हन्मि रणे सर्वान्पाञ्चालान्पाण्डुभिः सह\n",
    "08045032e": "वाहयाश्वान्नरव्याघ्र भद्रेणैव जनेश्वर\n",
    "08045033a": "एवमुक्त्वा महाराज सूतपुत्रः प्रतापवान्\n",
    "08045033c": "प्रगृह्य विजयं वीरो धनुःश्रेष्ठं पुरातनम्\n",
    "08045033e": "सज्यं कृत्वा महाराज संमृज्य च पुनः पुनः\n",
    "08045034a": "संनिवार्य च योधान्स्वान्सत्येन शपथेन च\n",
    "08045034c": "प्रायोजयदमेयात्मा भार्गवास्त्रं महाबलः\n",
    "08045035a": "ततो राजन्सहस्राणि प्रयुतान्यर्बुदानि च\n",
    "08045035c": "कोटिशश्च शरास्तीक्ष्णा निरगच्छन्महामृधे\n",
    "08045036a": "ज्वलितैस्तैर्महाघोरैः कङ्कबर्हिणवाजितैः\n",
    "08045036c": "संछन्ना पाण्डवी सेना न प्राज्ञायत किंचन\n",
    "08045037a": "हाहाकारो महानासीत्पाञ्चालानां विशां पते\n",
    "08045037c": "पीडितानां बलवता भार्गवास्त्रेण संयुगे\n",
    "08045038a": "निपतद्भिर्गजै राजन्नरैश्चापि सहस्रशः\n",
    "08045038c": "रथैश्चापि नरव्याघ्र हयैश्चापि समन्ततः\n",
    "08045039a": "प्राकम्पत मही राजन्निहतैस्तैस्ततस्ततः\n",
    "08045039c": "व्याकुलं सर्वमभवत्पाण्डवानां महद्बलम्\n",
    "08045040a": "कर्णस्त्वेको युधां श्रेष्ठो विधूम इव पावकः\n",
    "08045040c": "दहञ्शत्रून्नरव्याघ्र शुशुभे स परंतपः\n",
    "08045041a": "ते वध्यमानाः कर्णेन पाञ्चालाश्चेदिभिः सह\n",
    "08045041c": "तत्र तत्र व्यमुह्यन्त वनदाहे यथा द्विपाः\n",
    "08045041e": "चुक्रुशुस्ते नरव्याघ्र यथाप्राग्वा नरोत्तमाः\n",
    "08045042a": "तेषां तु क्रोशतां श्रुत्वा भीतानां रणमूर्धनि\n",
    "08045042c": "धावतां च दिशो राजन्वित्रस्तानां समन्ततः\n",
    "08045042e": "आर्तनादो महांस्तत्र प्रेतानामिव संप्लवे\n",
    "08045043a": "वध्यमानांस्तु तान्दृष्ट्वा सूतपुत्रेण मारिष\n",
    "08045043c": "वित्रेसुः सर्वभूतानि तिर्यग्योनिगतान्यपि\n",
    "08045044a": "ते वध्यमानाः समरे सूतपुत्रेण सृञ्जयाः\n",
    "08045044c": "अर्जुनं वासुदेवं च व्याक्रोशन्त मुहुर्मुहुः\n",
    "08045044e": "प्रेतराजपुरे यद्वत्प्रेतराजं विचेतसः\n",
    "08045045a": "अथाब्रवीद्वासुदेवं कुन्तीपुत्रो धनंजयः\n",
    "08045045c": "भार्गवास्त्रं महाघोरं दृष्ट्वा तत्र सभीरितम्\n",
    "08045046a": "पश्य कृष्ण महाबाहो भार्गवास्त्रस्य विक्रमम्\n",
    "08045046c": "नैतदस्त्रं हि समरे शक्यं हन्तुं कथंचन\n",
    "08045047a": "सूतपुत्रं च संरब्धं पश्य कृष्ण महारणे\n",
    "08045047c": "अन्तकप्रतिमं वीरं कुर्वाणं कर्म दारुणम्\n",
    "08045048a": "सुतीक्ष्णं चोदयन्नश्वान्प्रेक्षते मां मुहुर्मुहुः\n",
    "08045048c": "न च पश्यामि समरे कर्णस्य प्रपलायितम्\n",
    "08045049a": "जीवन्प्राप्नोति पुरुषः संख्ये जयपराजयौ\n",
    "08045049c": "जितस्य तु हृषीकेश वध एव कुतो जयः\n",
    "08045050a": "ततो जनार्दनः प्रायाद्द्रष्टुमिच्छन्युधिष्ठिरम्\n",
    "08045050c": "श्रमेण ग्राहयिष्यंश्च कर्णं युद्धेन मारिष\n",
    "08045051a": "अर्जुनं चाब्रवीत्कृष्णो भृशं राजा परिक्षतः\n",
    "08045051c": "तमाश्वास्य कुरुश्रेष्ठ ततः कर्णं हनिष्यसि\n",
    "08045052a": "ततो धनंजयो द्रष्टुं राजानं बाणपीडितम्\n",
    "08045052c": "रथेन प्रययौ क्षिप्रं संग्रामे केशवाज्ञया\n",
    "08045053a": "गच्छन्नेव तु कौन्तेयो धर्मराजदिदृक्षया\n",
    "08045053c": "सैन्यमालोकयामास नापश्यत्तत्र चाग्रजम्\n",
    "08045054a": "युद्धं कृत्वा तु कौन्तेयो द्रोणपुत्रेण भारत\n",
    "08045054c": "दुःसहं वज्रिणा संख्ये पराजिग्ये भृगोः सुतम्\n",
    "08045055a": "द्रौणिं पराजित्य ततोग्रधन्वा; कृत्वा महद्दुष्करमार्यकर्म\n",
    "08045055c": "आलोकयामास ततः स्वसैन्यं; धनंजयः शत्रुभिरप्रधृष्यः\n",
    "08045056a": "स युध्यमानः पृतनामुखस्था;ञ्शूराञ्शूरो हर्षयन्सव्यसाची\n",
    "08045056c": "पूर्वापदानैः प्रथितैः प्रशंस;न्स्थिरांश्चकारात्मरथाननीके\n",
    "08045057a": "अपश्यमानस्तु किरीटमाली; युधि ज्येष्ठं भ्रातरमाजमीढम्\n",
    "08045057c": "उवाच भीमं तरसाभ्युपेत्य; राज्ञः प्रवृत्तिस्त्विह केति राजन्\n",
    "08045058": "भीम उवाच\n",
    "08045058a": "अपयात इतो राजा धर्मपुत्रो युधिष्ठिरः\n",
    "08045058c": "कर्णबाणविभुग्नाङ्गो यदि जीवेत्कथंचन\n",
    "08045059": "अर्जुन उवाच\n",
    "08045059a": "तस्माद्भवाञ्शीघ्रमितः प्रयातु; राज्ञः प्रवृत्त्यै कुरुसत्तमस्य\n",
    "08045059c": "नूनं हि विद्धोऽतिभृशं पृषत्कैः; कर्णेन राजा शिबिरं गतोऽसौ\n",
    "08045060a": "यः संप्रहारे निशि संप्रवृत्ते; द्रोणेन विद्धोऽतिभृशं तरस्वी\n",
    "08045060c": "तस्थौ च तत्रापि जयप्रतीक्षो; द्रोणेन यावन्न हतः किलासीत्\n",
    "08045061a": "स संशयं गमितः पाण्डवाग्र्यः; संख्येऽद्य कर्णेन महानुभावः\n",
    "08045061c": "ज्ञातुं प्रयाह्याशु तमद्य भीम; स्थास्याम्यहं शत्रुगणान्निरुध्य\n",
    "08045062": "भीम उवाच\n",
    "08045062a": "त्वमेव जानीहि महानुभाव; राज्ञः प्रवृत्तिं भरतर्षभस्य\n",
    "08045062c": "अहं हि यद्यर्जुन यामि तत्र; वक्ष्यन्ति मां भीत इति प्रवीराः\n",
    "08045063a": "ततोऽब्रवीदर्जुनो भीमसेनं; संशप्तकाः प्रत्यनीकं स्थिता मे\n",
    "08045063c": "एतानहत्वा न मया तु शक्य;मितोऽपयातुं रिपुसंघगोष्ठात्\n",
    "08045064a": "अथाब्रवीदर्जुनं भीमसेनः; स्ववीर्यमाश्रित्य कुरुप्रवीर\n",
    "08045064c": "संशप्तकान्प्रतियोत्स्यामि संख्ये; सर्वानहं याहि धनंजयेति\n",
    "08045065a": "तद्भीमसेनस्य वचो निशम्य; सुदुर्वचं भ्रातुरमित्रमध्ये\n",
    "08045065c": "द्रष्टुं कुरुश्रेष्ठमभिप्रयातुं; प्रोवाच वृष्णिप्रवरं तदानीम्\n",
    "08045066a": "चोदयाश्वान्हृषीकेश विगाह्यैतं रथार्णवम्\n",
    "08045066c": "अजातशत्रुं राजानं द्रष्टुमिच्छामि केशव\n",
    "08045067a": "ततो हयान्सर्वदाशार्हमुख्यः; प्राचोदयद्भीममुवाच चेदम्\n",
    "08045067c": "नैतच्चित्रं तव कर्माद्य वीर; यास्यामहे जहि भीमारिसंघान्\n",
    "08045068a": "ततो ययौ हृषीकेशो यत्र राजा युधिष्ठिरः\n",
    "08045068c": "शीघ्राच्छीघ्रतरं राजन्वाजिभिर्गरुडोपमैः\n",
    "08045069a": "प्रत्यनीके व्यवस्थाप्य भीमसेनमरिंदमम्\n",
    "08045069c": "संदिश्य चैव राजेन्द्र युद्धं प्रति वृकोदरम्\n",
    "08045070a": "ततस्तु गत्वा पुरुषप्रवीरौ; राजानमासाद्य शयानमेकम्\n",
    "08045070c": "रथादुभौ प्रत्यवरुह्य तस्मा;द्ववन्दतुर्धर्मराजस्य पादौ\n",
    "08045071a": "तौ दृष्ट्वा पुरुषव्याघ्रौ क्षेमिणौ पुरुषर्षभ\n",
    "08045071c": "मुदाभ्युपगतौ कृष्णावश्विनाविव वासवम्\n",
    "08045072a": "तावभ्यनन्दद्राजा हि विवस्वानश्विनाविव\n",
    "08045072c": "हते महासुरे जम्भे शक्रविष्णू यथा गुरुः\n",
    "08045073a": "मन्यमानो हतं कर्णं धर्मराजो युधिष्ठिरः\n",
    "08045073c": "हर्षगद्गदया वाचा प्रीतः प्राह परंतपौ\n",
    "08046001": "संजय उवाच\n",
    "08046001a": "महासत्त्वौ तु तौ दृष्ट्वा सहितौ केशवार्जुनौ\n",
    "08046001c": "हतमाधिरथिं मेने संख्ये गाण्डीवधन्वना\n",
    "08046002a": "तावभ्यनन्दत्कौन्तेयः साम्ना परमवल्गुना\n",
    "08046002c": "स्मितपूर्वममित्रघ्नः पूजयन्भरतर्षभ\n",
    "08046003": "युधिष्ठिर उवाच\n",
    "08046003a": "स्वागतं देवकीपुत्र स्वागतं ते धनंजय\n",
    "08046003c": "प्रियं मे दर्शनं बाढं युवयोरच्युतार्जुनौ\n",
    "08046004a": "अक्षताभ्यामरिष्टाभ्यां कथं युध्य महारथम्\n",
    "08046004c": "आशीविषसमं युद्धे सर्वशस्त्रविशारदम्\n",
    "08046005a": "अग्रगं धार्तराष्ट्राणां सर्वेषां शर्म वर्म च\n",
    "08046005c": "रक्षितं वृषसेनेन सुषेणेन च धन्विना\n",
    "08046006a": "अनुज्ञातं महावीर्यं रामेणास्त्रेषु दुर्जयम्\n",
    "08046006c": "त्रातारं धार्तराष्ट्राणां गन्तारं वाहिनीमुखे\n",
    "08046007a": "हन्तारमरिसैन्यानाममित्रगणमर्दनम्\n",
    "08046007c": "दुर्योधनहिते युक्तमस्मद्युद्धाय चोद्यतम्\n",
    "08046008a": "अप्रधृष्यं महायुद्धे देवैरपि सवासवैः\n",
    "08046008c": "अनलानिलयोस्तुल्यं तेजसा च बलेन च\n",
    "08046009a": "पातालमिव गम्भीरं सुहृदानन्दवर्धनम्\n",
    "08046009c": "अन्तकाभममित्राणां कर्णं हत्वा महाहवे\n",
    "08046009e": "दिष्ट्या युवामनुप्राप्तौ जित्वासुरमिवामरौ\n",
    "08046010a": "तेन युद्धमदीनेन मया ह्यद्याच्युतार्जुनौ\n",
    "08046010c": "कुपितेनान्तकेनेव प्रजाः सर्वा जिघांसता\n",
    "08046011a": "तेन केतुश्च मे छिन्नो हतौ च पार्ष्णिसारथी\n",
    "08046011c": "हतवाहः कृतश्चास्मि युयुधानस्य पश्यतः\n",
    "08046012a": "धृष्टद्युम्नस्य यमयोर्वीरस्य च शिखण्डिनः\n",
    "08046012c": "पश्यतां द्रौपदेयानां पाञ्चालानां च सर्वशः\n",
    "08046013a": "एताञ्जित्वा महावीर्यान्कर्णः शत्रुगणान्बहून्\n",
    "08046013c": "जितवान्मां महाबाहो यतमानं महारणे\n",
    "08046014a": "अनुसृत्य च मां युद्धे परुषाण्युक्तवान्बहु\n",
    "08046014c": "तत्र तत्र युधां श्रेष्ठः परिभूय न संशयः\n",
    "08046015a": "भीमसेनप्रभावात्तु यज्जीवामि धनंजय\n",
    "08046015c": "बहुनात्र किमुक्तेन नाहं तत्सोढुमुत्सहे\n",
    "08046016a": "त्रयोदशाहं वर्षाणि यस्माद्भीतो धनंजय\n",
    "08046016c": "न स्म निद्रां लभे रात्रौ न चाहनि सुखं क्वचित्\n",
    "08046017a": "तस्य द्वेषेण संयुक्तः परिदह्ये धनंजय\n",
    "08046017c": "आत्मनो मरणं जानन्वाध्रीणस इव द्विपः\n",
    "08046018a": "यस्यायमगमत्कालश्चिन्तयानस्य मे विभो\n",
    "08046018c": "कथं शक्यो मया कर्णो युद्धे क्षपयितुं भवेत्\n",
    "08046019a": "जाग्रत्स्वपंश्च कौन्तेय कर्णमेव सदा ह्यहम्\n",
    "08046019c": "पश्यामि तत्र तत्रैव कर्णभूतमिदं जगत्\n",
    "08046020a": "यत्र यत्र हि गच्छामि कर्णाद्भीतो धनंजय\n",
    "08046020c": "तत्र तत्र हि पश्यामि कर्णमेवाग्रतः स्थितम्\n",
    "08046021a": "सोऽहं तेनैव वीरेण समरेष्वपलायिना\n",
    "08046021c": "सहयः सरथः पार्थ जित्वा जीवन्विसर्जितः\n",
    "08046022a": "को नु मे जीवितेनार्थो राज्येनार्थोऽथ वा पुनः\n",
    "08046022c": "ममैवं धिक्कृतस्येह कर्णेनाहवशोभिना\n",
    "08046023a": "न प्राप्तपूर्वं यद्भीष्मात्कृपाद्द्रोणाच्च संयुगे\n",
    "08046023c": "तत्प्राप्तमद्य मे युद्धे सूतपुत्रान्महारथात्\n",
    "08046024a": "तत्त्वा पृच्छामि कौन्तेय यथा ह्यकुशलस्तथा\n",
    "08046024c": "तन्ममाचक्ष्व कार्त्स्न्येन यथा कर्णस्त्वया हतः\n",
    "08046025a": "शक्रवीर्यसमो युद्धे यमतुल्यपराक्रमः\n",
    "08046025c": "रामतुल्यस्तथास्त्रे यः स कथं वै निषूदितः\n",
    "08046026a": "महारथः समाख्यातः सर्वयुद्धविशारदः\n",
    "08046026c": "धनुर्धराणां प्रवरः सर्वेषामेकपूरुषः\n",
    "08046027a": "पूजितो धृतराष्ट्रेण सपुत्रेण विशां पते\n",
    "08046027c": "सदा त्वदर्थं राधेयः स कथं निहतस्त्वया\n",
    "08046028a": "धृतराष्ट्रो हि योधेषु सर्वेष्वेव सदार्जुन\n",
    "08046028c": "तव मृत्युं रणे कर्णं मन्यते पुरुषर्षभः\n",
    "08046029a": "स त्वया पुरुषव्याघ्र कथं युद्धे निषूदितः\n",
    "08046029c": "तं ममाचक्ष्व बीभत्सो यथा कर्णो हतस्त्वया\n",
    "08046030a": "सोत्सेधमस्य च शिरः पश्यतां सुहृदां हृतम्\n",
    "08046030c": "त्वया पुरुषशार्दूल शार्दूलेन यथा रुरोः\n",
    "08046031a": "यः पर्युपासीत्प्रदिशो दिशश्च; त्वां सूतपुत्रः समरे परीप्सन्\n",
    "08046031c": "दित्सुः कर्णः समरे हस्तिपूगं; स हीदानीं कङ्कपत्रैः सुतीक्ष्णैः\n",
    "08046032a": "त्वया रणे निहतः सूतपुत्रः; कच्चिच्छेते भूमितले दुरात्मा\n",
    "08046032c": "कच्चित्प्रियं मे परमं त्वयाद्य; कृतं रणे सूतपुत्रं निहत्य\n",
    "08046033a": "यः सर्वतः पर्यपतत्त्वदर्थे; मदान्वितो गर्वितः सूतपुत्रः\n",
    "08046033c": "स शूरमानी समरे समेत्य; कच्चित्त्वया निहतः संयुगेऽद्य\n",
    "08046034a": "रौक्मं रथं हस्तिवरैश्च युक्तं; रथं दित्सुर्यः परेभ्यस्त्वदर्थे\n",
    "08046034c": "सदा रणे स्पर्धते यः स पापः; कच्चित्त्वया निहतस्तात युद्धे\n",
    "08046035a": "योऽसौ नित्यं शूरमदेन मत्तो; विकत्थते संसदि कौरवाणाम्\n",
    "08046035c": "प्रियोऽत्यर्थं तस्य सुयोधनस्य; कच्चित्स पापो निहतस्त्वयाद्य\n",
    "08046036a": "कच्चित्समागम्य धनुःप्रमुक्तै;स्त्वत्प्रेषितैर्लोहितार्थैर्विहंगैः\n",
    "08046036c": "शेतेऽद्य पापः स विभिन्नगात्रः; कच्चिद्भग्नो धार्तराष्ट्रस्य बाहुः\n",
    "08046037a": "योऽसौ सदा श्लाघते राजमध्ये; दुर्योधनं हर्षयन्दर्पपूर्णः\n",
    "08046037c": "अहं हन्ता फल्गुनस्येति मोहा;त्कच्चिद्धतस्तस्य न वै तथा रथः\n",
    "08046038a": "नाहं पादौ धावयिष्ये कदाचि;द्यावत्स्थितः पार्थ इत्यल्पबुद्धिः\n",
    "08046038c": "व्रतं तस्यैतत्सर्वदा शक्रसूनो; कच्चित्त्वया निहतः सोऽद्य कर्णः\n",
    "08046039a": "योऽसौ कृष्णामब्रवीद्दुष्टबुद्धिः; कर्णः सभायां कुरुवीरमध्ये\n",
    "08046039c": "किं पाण्डवांस्त्वं न जहासि कृष्णे; सुदुर्बलान्पतितान्हीनसत्त्वान्\n",
    "08046040a": "यत्तत्कर्णः प्रत्यजानात्त्वदर्थे; नाहत्वाहं सह कृष्णेन पार्थम्\n",
    "08046040c": "इहोपयातेति स पापबुद्धिः; कच्चिच्छेते शरसंभिन्नगात्रः\n",
    "08046041a": "कच्चित्संग्रामे विदितो वा तदायं; समागमः सृञ्जयकौरवाणाम्\n",
    "08046041c": "यत्रावस्थामीदृशीं प्रापितोऽहं; कच्चित्त्वया सोऽद्य हतः समेत्य\n",
    "08046042a": "कच्चित्त्वया तस्य सुमन्दबुद्धे;र्गाण्डीवमुक्तैर्विशिखैर्ज्वलद्भिः\n",
    "08046042c": "सकुण्डलं भानुमदुत्तमाङ्गं; कायात्प्रकृत्तं युधि सव्यसाचिन्\n",
    "08046043a": "यत्तन्मया बाणसमर्पितेन; ध्यातोऽसि कर्णस्य वधाय वीर\n",
    "08046043c": "तन्मे त्वया कच्चिदमोघमद्य; ध्यातं कृतं कर्णनिपातनेन\n",
    "08046044a": "यद्दर्पपूर्णः स सुयोधनोऽस्मा;नवेक्षते कर्णसमाश्रयेण\n",
    "08046044c": "कच्चित्त्वया सोऽद्य समाश्रयोऽस्य; भग्नः पराक्रम्य सुयोधनस्य\n",
    "08046045a": "यो नः पुरा षण्ढतिलानवोच;त्सभामध्ये पार्थिवानां समक्षम्\n",
    "08046045c": "स दुर्मतिः कच्चिदुपेत्य संख्ये; त्वया हतः सूतपुत्रोऽत्यमर्षी\n",
    "08046046a": "यः सूतपुत्रः प्रहसन्दुरात्मा; पुराब्रवीन्निर्जितां सौबलेन\n",
    "08046046c": "स्वयं प्रसह्यानय याज्ञसेनी;मपीह कच्चित्स हतस्त्वयाद्य\n",
    "08046047a": "यः शस्त्रभृच्छ्रेष्ठतमं पृथिव्यां; पितामहं व्याक्षिपदल्पचेताः\n",
    "08046047c": "संख्यायमानोऽर्धरथः स कच्चि;त्त्वया हतोऽद्याधिरथिर्दुरात्मा\n",
    "08046048a": "अमर्षणं निकृतिसमीरणेरितं; हृदि श्रितं ज्वलनमिमं सदा मम\n",
    "08046048c": "हतो मया सोऽद्य समेत्य पापधी;रिति ब्रुवन्प्रशमय मेऽद्य फल्गुन\n",
    "08047001": "संजय उवाच\n",
    "08047001a": "तद्धर्मशीलस्य वचो निशम्य; राज्ञः क्रुद्धस्याधिरथौ महात्मा\n",
    "08047001c": "उवाच दुर्धर्षमदीनसत्त्वं; युधिष्ठिरं जिष्णुरनन्तवीर्यः\n",
    "08047002a": "संशप्तकैर्युध्यमानस्य मेऽद्य; सेनाग्रयायी कुरुसैन्यस्य राजन्\n",
    "08047002c": "आशीविषाभान्खगमान्प्रमुञ्च;न्द्रौणिः पुरस्तात्सहसा व्यतिष्ठत्\n",
    "08047003a": "दृष्ट्वा रथं मेघनिभं ममेम;मम्बष्ठसेना मरणे व्यतिष्ठत्\n",
    "08047003c": "तेषामहं पञ्च शतानि हत्वा; ततो द्रौणिमगमं पार्थिवाग्र्य\n",
    "08047004a": "ततोऽपरान्बाणसंघाननेका;नाकर्णपूर्णायतविप्रमुक्तान्\n",
    "08047004c": "ससर्ज शिक्षास्त्रबलप्रयत्नै;स्तथा यथा प्रावृषि कालमेघः\n",
    "08047005a": "नैवाददानं न च संदधानं; जानीमहे कतरेणास्यतीति\n",
    "08047005c": "वामेन वा यदि वा दक्षिणेन; स द्रोणपुत्रः समरे पर्यवर्तत्\n",
    "08047006a": "अविध्यन्मां पञ्चभिर्द्रोणपुत्रः; शितैः शरैः पञ्चभिर्वासुदेवम्\n",
    "08047006c": "अहं तु तं त्रिंशता वज्रकल्पैः; समार्दयं निमिषस्यान्तरेण\n",
    "08047007a": "स विक्षरन्रुधिरं सर्वगात्रै; रथानीकं सूतसूनोर्विवेश\n",
    "08047007c": "मयाभिभूतः सैनिकानां प्रबर्हा;नसावपश्यन्रुधिरेण प्रदिग्धान्\n",
    "08047008a": "ततोऽभिभूतं युधि वीक्ष्य सैन्यं; विध्वस्तयोधं द्रुतवाजिनागम्\n",
    "08047008c": "पञ्चाशता रथमुख्यैः समेतः; कर्णस्त्वरन्मामुपायात्प्रमाथी\n",
    "08047009a": "तान्सूदयित्वाहमपास्य कर्णं; द्रष्टुं भवन्तं त्वरयाभियातः\n",
    "08047009c": "सर्वे पाञ्चाला ह्युद्विजन्ते स्म कर्णा;द्गन्धाद्गावः केसरिणो यथैव\n",
    "08047010a": "महाझषस्येव मुखं प्रपन्नाः; प्रभद्रकाः कर्णमभि द्रवन्ति\n",
    "08047010c": "मृत्योरास्यं व्यात्तमिवान्वपद्य;न्प्रभद्रकाः कर्णमासाद्य राजन्\n",
    "08047011a": "आयाहि पश्याद्य युयुत्समानं; मां सूतपुत्रं च वृतौ जयाय\n",
    "08047011c": "षट्साहस्रा भारत राजपुत्राः; स्वर्गाय लोकाय रथा निमग्नाः\n",
    "08047012a": "समेत्याहं सूतपुत्रेण संख्ये; वृत्रेण वज्रीव नरेन्द्रमुख्य\n",
    "08047012c": "योत्स्ये भृशं भारत सूतपुत्र;मस्मिन्संग्रामे यदि वै दृश्यतेऽद्य\n",
    "08047013a": "कर्णं न चेदद्य निहन्मि राज;न्सबान्धवं युध्यमानं प्रसह्य\n",
    "08047013c": "प्रतिश्रुत्याकुर्वतां वै गतिर्या; कष्टां गच्छेयं तामहं राजसिंह\n",
    "08047014a": "आमन्त्रये त्वां ब्रूहि जयं रणे मे; पुरा भीमं धार्तराष्ट्रा ग्रसन्ते\n",
    "08047014c": "सौतिं हनिष्यामि नरेन्द्रसिंह; सैन्यं तथा शत्रुगणांश्च सर्वान्\n",
    "08048001": "संजय उवाच\n",
    "08048001a": "श्रुत्वा कर्णं कल्यमुदारवीर्यं; क्रुद्धः पार्थः फल्गुनस्यामितौजाः\n",
    "08048001c": "धनंजयं वाक्यमुवाच चेदं; युधिष्ठिरः कर्णशराभितप्तः\n",
    "08048002a": "इदं यदि द्वैतवने ह्यवक्ष्यः; कर्णं योद्धुं न प्रसहे नृपेति\n",
    "08048002c": "वयं तदा प्राप्तकालानि सर्वे; वृत्तान्युपैष्याम तदैव पार्थ\n",
    "08048003a": "मयि प्रतिश्रुत्य वधं हि तस्य; बलस्य चाप्तस्य तथैव वीर\n",
    "08048003c": "आनीय नः शत्रुमध्यं स कस्मा;त्समुत्क्षिप्य स्थण्डिले प्रत्यपिंष्ठाः\n",
    "08048004a": "अन्वाशिष्म वयमर्जुन त्वयि; यियासवो बहु कल्याणमिष्टम्\n",
    "08048004c": "तन्नः सर्वं विफलं राजपुत्र; फलार्थिनां निचुल इवातिपुष्पः\n",
    "08048005a": "प्रच्छादितं बडिशमिवामिषेण; प्रच्छादितो गवय इवापवाचा\n",
    "08048005c": "अनर्थकं मे दर्शितवानसि त्वं; राज्यार्थिनो राज्यरूपं विनाशम्\n",
    "08048006a": "यत्तत्पृथां वागुवाचान्तरिक्षे; सप्ताहजाते त्वयि मन्दबुद्धौ\n",
    "08048006c": "जातः पुत्रो वासवविक्रमोऽयं; सर्वाञ्शूराञ्शात्रवाञ्जेष्यतीति\n",
    "08048007a": "अयं जेता खाण्डवे देवसंघा;न्सर्वाणि भूतान्यपि चोत्तमौजाः\n",
    "08048007c": "अयं जेता मद्रकलिङ्गकेकया;नयं कुरून्हन्ति च राजमध्ये\n",
    "08048008a": "अस्मात्परो न भविता धनुर्धरो; न वै भूतः कश्चन जातु जेता\n",
    "08048008c": "इच्छन्नार्यः सर्वभूतानि कुर्या;द्वशे वशी सर्वसमाप्तविद्यः\n",
    "08048009a": "कान्त्या शशाङ्कस्य जवेन वायोः; स्थैर्येण मेरोः क्षमया पृथिव्याः\n",
    "08048009c": "सूर्यस्य भासा धनदस्य लक्ष्म्या; शौर्येण शक्रस्य बलेन विष्णोः\n",
    "08048010a": "तुल्यो महात्मा तव कुन्ति पुत्रो; जातोऽदितेर्विष्णुरिवारिहन्ता\n",
    "08048010c": "स्वेषां जयाय द्विषतां वधाय; ख्यातोऽमितौजाः कुलतन्तुकर्ता\n",
    "08048011a": "इत्यन्तरिक्षे शतशृङ्गमूर्ध्नि; तपस्विनां शृण्वतां वागुवाच\n",
    "08048011c": "एवंविधं त्वां तच्च नाभूत्तवाद्य; देवा हि नूनमनृतं वदन्ति\n",
    "08048012a": "तथापरेषामृषिसत्तमानां; श्रुत्वा गिरं पूजयतां सदैव\n",
    "08048012c": "न संनतिं प्रैमि सुयोधनस्य; न त्वा जानाम्याधिरथेर्भयार्तम्\n",
    "08048013a": "त्वष्ट्रा कृतं वाहमकूजनाक्षं; शुभं समास्थाय कपिध्वजं त्वम्\n",
    "08048013c": "खड्गं गृहीत्वा हेमचित्रं समिद्धं; धनुश्चेदं गाण्डिवं तालमात्रम्\n",
    "08048013e": "स केशवेनोह्यमानः कथं नु; कर्णाद्भीतो व्यपयातोऽसि पार्थ\n",
    "08048014a": "धनुश्चैतत्केशवाय प्रदाय; यन्ताभविष्यस्त्वं रणे चेद्दुरात्मन्\n",
    "08048014c": "ततोऽहनिष्यत्केशवः कर्णमुग्रं; मरुत्पतिर्वृत्रमिवात्तवज्रः\n",
    "08048015a": "मासेऽपतिष्यः पञ्चमे त्वं प्रकृच्छ्रे; न वा गर्भोऽप्यभविष्यः पृथायाः\n",
    "08048015c": "तत्ते श्रमो राजपुत्राभविष्य;न्न संग्रामादपयातुं दुरात्मन्\n",
    "08049001": "संजय उवाच\n",
    "08049001a": "युधिष्ठिरेणैवमुक्तः कौन्तेयः श्वेतवाहनः\n",
    "08049001c": "असिं जग्राह संक्रुद्धो जिघांसुर्भरतर्षभम्\n",
    "08049002a": "तस्य कोपं समुद्वीक्ष्य चित्तज्ञः केशवस्तदा\n",
    "08049002c": "उवाच किमिदं पार्थ गृहीतः खड्ग इत्युत\n",
    "08049003a": "नेह पश्यामि योद्धव्यं तव किंचिद्धनंजय\n",
    "08049003c": "ते ध्वस्ता धार्तराष्ट्रा हि सर्वे भीमेन धीमता\n",
    "08049004a": "अपयातोऽसि कौन्तेय राजा द्रष्टव्य इत्यपि\n",
    "08049004c": "स राजा भवता दृष्टः कुशली च युधिष्ठिरः\n",
    "08049005a": "तं दृष्ट्वा नृपशार्दूलं शार्दूलसमविक्रमम्\n",
    "08049005c": "हर्षकाले तु संप्राप्ते कस्मात्त्वा मन्युराविशत्\n",
    "08049006a": "न तं पश्यामि कौन्तेय यस्ते वध्यो भवेदिह\n",
    "08049006c": "कस्माद्भवान्महाखड्गं परिगृह्णाति सत्वरम्\n",
    "08049007a": "तत्त्वा पृच्छामि कौन्तेय किमिदं ते चिकीर्षितम्\n",
    "08049007c": "परामृशसि यत्क्रुद्धः खड्गमद्भुतविक्रम\n",
    "08049008a": "एवमुक्तस्तु कृष्णेन प्रेक्षमाणो युधिष्ठिरम्\n",
    "08049008c": "अर्जुनः प्राह गोविन्दं क्रुद्धः सर्प इव श्वसन्\n",
    "08049009a": "दद गाण्डीवमन्यस्मा इति मां योऽभिचोदयेत्\n",
    "08049009c": "छिन्द्यामहं शिरस्तस्य इत्युपांशुव्रतं मम\n",
    "08049010a": "तदुक्तोऽहमदीनात्मन्राज्ञामितपराक्रम\n",
    "08049010c": "समक्षं तव गोविन्द न तत्क्षन्तुमिहोत्सहे\n",
    "08049011a": "तस्मादेनं वधिष्यामि राजानं धर्मभीरुकम्\n",
    "08049011c": "प्रतिज्ञां पालयिष्यामि हत्वेमं नरसत्तमम्\n",
    "08049011e": "एतदर्थं मया खड्गो गृहीतो यदुनन्दन\n",
    "08049012a": "सोऽहं युधिष्ठिरं हत्वा सत्येऽप्यानृण्यतां गतः\n",
    "08049012c": "विशोको विज्वरश्चापि भविष्यामि जनार्दन\n",
    "08049013a": "किं वा त्वं मन्यसे प्राप्तमस्मिन्काले समुत्थिते\n",
    "08049013c": "त्वमस्य जगतस्तात वेत्थ सर्वं गतागतम्\n",
    "08049013e": "तत्तथा प्रकरिष्यामि यथा मां वक्ष्यते भवान्\n",
    "08049014": "कृष्ण उवाच\n",
    "08049014a": "इदानीं पार्थ जानामि न वृद्धाः सेवितास्त्वया\n",
    "08049014c": "अकाले पुरुषव्याघ्र संरम्भक्रिययानया\n",
    "08049014e": "न हि धर्मविभागज्ञः कुर्यादेवं धनंजय\n",
    "08049015a": "अकार्याणां च कार्याणां संयोगं यः करोति वै\n",
    "08049015c": "कार्याणामक्रियाणां च स पार्थ पुरुषाधमः\n",
    "08049016a": "अनुसृत्य तु ये धर्मं कवयः समुपस्थिताः\n",
    "08049016c": "समासविस्तरविदां न तेषां वेत्थ निश्चयम्\n",
    "08049017a": "अनिश्चयज्ञो हि नरः कार्याकार्यविनिश्चये\n",
    "08049017c": "अवशो मुह्यते पार्थ यथा त्वं मूढ एव तु\n",
    "08049018a": "न हि कार्यमकार्यं वा सुखं ज्ञातुं कथंचन\n",
    "08049018c": "श्रुतेन ज्ञायते सर्वं तच्च त्वं नावबुध्यसे\n",
    "08049019a": "अविज्ञानाद्भवान्यच्च धर्मं रक्षति धर्मवित्\n",
    "08049019c": "प्राणिनां हि वधं पार्थ धार्मिको नावबुध्यते\n",
    "08049020a": "प्राणिनामवधस्तात सर्वज्यायान्मतो मम\n",
    "08049020c": "अनृतं तु भवेद्वाच्यं न च हिंस्यात्कथंचन\n",
    "08049021a": "स कथं भ्रातरं ज्येष्ठं राजानं धर्मकोविदम्\n",
    "08049021c": "हन्याद्भवान्नरश्रेष्ठ प्राकृतोऽन्यः पुमानिव\n",
    "08049022a": "अयुध्यमानस्य वधस्तथाशस्त्रस्य भारत\n",
    "08049022c": "पराङ्मुखस्य द्रवतः शरणं वाभिगच्छतः\n",
    "08049022e": "कृताञ्जलेः प्रपन्नस्य न वधः पूज्यते बुधैः\n",
    "08049023a": "त्वया चैव व्रतं पार्थ बालेनैव कृतं पुरा\n",
    "08049023c": "तस्मादधर्मसंयुक्तं मौढ्यात्कर्म व्यवस्यसि\n",
    "08049024a": "स गुरुं पार्थ कस्मात्त्वं हन्या धर्ममनुस्मरन्\n",
    "08049024c": "असंप्रधार्य धर्माणां गतिं सूक्ष्मां दुरन्वयाम्\n",
    "08049025a": "इदं धर्मरहस्यं च वक्ष्यामि भरतर्षभ\n",
    "08049025c": "यद्ब्रूयात्तव भीष्मो वा धर्मज्ञो वा युधिष्ठिरः\n",
    "08049026a": "विदुरो वा तथा क्षत्ता कुन्ती वापि यशस्विनी\n",
    "08049026c": "तत्ते वक्ष्यामि तत्त्वेन तन्निबोध धनंजय\n",
    "08049027a": "सत्यस्य वचनं साधु न सत्याद्विद्यते परम्\n",
    "08049027c": "तत्त्वेनैतत्सुदुर्ज्ञेयं यस्य सत्यमनुष्ठितम्\n",
    "08049028a": "भवेत्सत्यमवक्तव्यं वक्तव्यमनृतं भवेत्\n",
    "08049028c": "सर्वस्वस्यापहारे तु वक्तव्यमनृतं भवेत्\n",
    "08049029a": "प्राणात्यये विवाहे च वक्तव्यमनृतं भवेत्\n",
    "08049029c": "यत्रानृतं भवेत्सत्यं सत्यं चाप्यनृतं भवेत्\n",
    "08049030a": "तादृशं पश्यते बालो यस्य सत्यमनुष्ठितम्\n",
    "08049030c": "सत्यानृते विनिश्चित्य ततो भवति धर्मवित्\n",
    "08049031a": "किमाश्चर्यं कृतप्रज्ञः पुरुषोऽपि सुदारुणः\n",
    "08049031c": "सुमहत्प्राप्नुयात्पुण्यं बलाकोऽन्धवधादिव\n",
    "08049032a": "किमाश्चर्यं पुनर्मूढो धर्मकामोऽप्यपण्डितः\n",
    "08049032c": "सुमहत्प्राप्नुयात्पापमापगामिव कौशिकः\n",
    "08049033": "अर्जुन उवाच\n",
    "08049033a": "आचक्ष्व भगवन्नेतद्यथा विद्यामहं तथा\n",
    "08049033c": "बलाकान्धाभिसंबद्धं नदीनां कौशिकस्य च\n",
    "08049034": "कृष्ण उवाच\n",
    "08049034a": "मृगव्याधोऽभवत्कश्चिद्बलाको नाम भारत\n",
    "08049034c": "यात्रार्थं पुत्रदारस्य मृगान्हन्ति न कामतः\n",
    "08049035a": "सोऽन्धौ च मातापितरौ बिभर्त्यन्यांश्च संश्रितान्\n",
    "08049035c": "स्वधर्मनिरतो नित्यं सत्यवागनसूयकः\n",
    "08049036a": "स कदाचिन्मृगाँल्लिप्सुर्नान्वविन्दत्प्रयत्नवान्\n",
    "08049036c": "अथापश्यत्स पीतोदं श्वापदं घ्राणचक्षुषम्\n",
    "08049037a": "अदृष्टपूर्वमपि तत्सत्त्वं तेन हतं तदा\n",
    "08049037c": "अन्वेव च ततो व्योम्नः पुष्पवर्षमवापतत्\n",
    "08049038a": "अप्सरोगीतवादित्रैर्नादितं च मनोरमम्\n",
    "08049038c": "विमानमागमत्स्वर्गान्मृगव्याधनिनीषया\n",
    "08049039a": "तद्भूतं सर्वभूतानामभावाय किलार्जुन\n",
    "08049039c": "तपस्तप्त्वा वरं प्राप्तं कृतमन्धं स्वयंभुवा\n",
    "08049040a": "तद्धत्वा सर्वभूतानामभावकृतनिश्चयम्\n",
    "08049040c": "ततो बलाकः स्वरगादेवं धर्मः सुदुर्विदः\n",
    "08049041a": "कौशिकोऽप्यभवद्विप्रस्तपस्वी न बहुश्रुतः\n",
    "08049041c": "नदीनां संगमे ग्रामाददूरे स किलावसत्\n",
    "08049042a": "सत्यं मया सदा वाच्यमिति तस्याभवद्व्रतम्\n",
    "08049042c": "सत्यवादीति विख्यातः स तदासीद्धनंजय\n",
    "08049043a": "अथ दस्युभयात्केचित्तदा तद्वनमाविशन्\n",
    "08049043c": "दस्यवोऽपि गताः क्रूरा व्यमार्गन्त प्रयत्नतः\n",
    "08049044a": "अथ कौशिकमभ्येत्य प्राहुस्तं सत्यवादिनम्\n",
    "08049044c": "कतमेन पथा याता भगवन्बहवो जनाः\n",
    "08049044e": "सत्येन पृष्टः प्रब्रूहि यदि तान्वेत्थ शंस नः\n",
    "08049045a": "स पृष्टः कौशिकः सत्यं वचनं तानुवाच ह\n",
    "08049045c": "बहुवृक्षलतागुल्ममेतद्वनमुपाश्रिताः\n",
    "08049045e": "ततस्ते तान्समासाद्य क्रूरा जघ्नुरिति श्रुतिः\n",
    "08049046a": "तेनाधर्मेण महता वाग्दुरुक्तेन कौशिकः\n",
    "08049046c": "गतः सुकष्टं नरकं सूक्ष्मधर्मेष्वकोविदः\n",
    "08049046e": "अप्रभूतश्रुतो मूढो धर्माणामविभागवित्\n",
    "08049047a": "वृद्धानपृष्ट्वा संदेहं महच्छ्वभ्रमितोऽर्हति\n",
    "08049047c": "तत्र ते लक्षणोद्देशः कश्चिदेव भविष्यति\n",
    "08049048a": "दुष्करं परमज्ञानं तर्केणात्र व्यवस्यति\n",
    "08049048c": "श्रुतिर्धर्म इति ह्येके वदन्ति बहवो जनाः\n",
    "08049049a": "न त्वेतत्प्रतिसूयामि न हि सर्वं विधीयते\n",
    "08049049c": "प्रभवार्थाय भूतानां धर्मप्रवचनं कृतम्\n",
    "08049050a": "धारणाद्धर्ममित्याहुर्धर्मो धारयति प्रजाः\n",
    "08049050c": "यः स्याद्धारणसंयुक्तः स धर्म इति निश्चयः\n",
    "08049051a": "येऽन्यायेन जिहीर्षन्तो जना इच्छन्ति कर्हिचित्\n",
    "08049051c": "अकूजनेन चेन्मोक्षो नात्र कूजेत्कथंचन\n",
    "08049052a": "अवश्यं कूजितव्यं वा शङ्केरन्वाप्यकूजतः\n",
    "08049052c": "श्रेयस्तत्रानृतं वक्तुं सत्यादिति विचारितम्\n",
    "08049053a": "प्राणात्यये विवाहे वा सर्वज्ञातिधनक्षये\n",
    "08049053c": "नर्मण्यभिप्रवृत्ते वा प्रवक्तव्यं मृषा भवेत्\n",
    "08049053e": "अधर्मं नात्र पश्यन्ति धर्मतत्त्वार्थदर्शिनः\n",
    "08049054a": "यः स्तेनैः सह संबन्धान्मुच्यते शपथैरपि\n",
    "08049054c": "श्रेयस्तत्रानृतं वक्तुं तत्सत्यमविचारितम्\n",
    "08049055a": "न च तेभ्यो धनं देयं शक्ये सति कथंचन\n",
    "08049055c": "पापेभ्यो हि धनं दत्तं दातारमपि पीडयेत्\n",
    "08049055e": "तस्माद्धर्मार्थमनृतमुक्त्वा नानृतवाग्भवेत्\n",
    "08049056a": "एष ते लक्षणोद्देशः समुद्दिष्टो यथाविधि\n",
    "08049056c": "एतच्छ्रुत्वा ब्रूहि पार्थ यदि वध्यो युधिष्ठिरः\n",
    "08049057": "अर्जुन उवाच\n",
    "08049057a": "यथा ब्रूयान्महाप्राज्ञो यथा ब्रूयान्महामतिः\n",
    "08049057c": "हितं चैव यथास्माकं तथैतद्वचनं तव\n",
    "08049058a": "भवान्मातृसमोऽस्माकं तथा पितृसमोऽपि च\n",
    "08049058c": "गतिश्च परमा कृष्ण तेन ते वाक्यमद्भुतम्\n",
    "08049059a": "न हि ते त्रिषु लोकेषु विद्यतेऽविदितं क्वचित्\n",
    "08049059c": "तस्माद्भवान्परं धर्मं वेद सर्वं यथातथम्\n",
    "08049060a": "अवध्यं पाण्डवं मन्ये धर्मराजं युधिष्ठिरम्\n",
    "08049060c": "तस्मिन्समयसंयोगे ब्रूहि किंचिदनुग्रहम्\n",
    "08049060e": "इदं चापरमत्रैव शृणु हृत्स्थं विवक्षितम्\n",
    "08049061a": "जानासि दाशार्ह मम व्रतं त्वं; यो मां ब्रूयात्कश्चन मानुषेषु\n",
    "08049061c": "अन्यस्मै त्वं गाण्डिवं देहि पार्थ; यस्त्वत्तोऽस्त्रैर्भविता वा विशिष्टः\n",
    "08049062a": "हन्यामहं केशव तं प्रसह्य; भीमो हन्यात्तूबरकेति चोक्तः\n",
    "08049062c": "तन्मे राजा प्रोक्तवांस्ते समक्षं; धनुर्देहीत्यसकृद्वृष्णिसिंह\n",
    "08049063a": "तं हत्वा चेत्केशव जीवलोके; स्थाता कालं नाहमप्यल्पमात्रम्\n",
    "08049063c": "सा च प्रतिज्ञा मम लोकप्रबुद्धा; भवेत्सत्या धर्मभृतां वरिष्ठ\n",
    "08049063e": "यथा जीवेत्पाण्डवोऽहं च कृष्ण; तथा बुद्धिं दातुमद्यार्हसि त्वम्\n",
    "08049064": "वासुदेव उवाच\n",
    "08049064a": "राजा श्रान्तो जगतो विक्षतश्च; कर्णेन संख्ये निशितैर्बाणसंघैः\n",
    "08049064c": "तस्मात्पार्थ त्वां परुषाण्यवोच;त्कर्णे द्यूतं ह्यद्य रणे निबद्धम्\n",
    "08049065a": "तस्मिन्हते कुरवो निर्जिताः स्यु;रेवंबुद्धिः पार्थिवो धर्मपुत्रः\n",
    "08049065c": "यदावमानं लभते महान्तं; तदा जीवन्मृत इत्युच्यते सः\n",
    "08049066a": "तन्मानितः पार्थिवोऽयं सदैव; त्वया सभीमेन तथा यमाभ्याम्\n",
    "08049066c": "वृद्धैश्च लोके पुरुषप्रवीरै;स्तस्यावमानं कलया त्वं प्रयुङ्क्ष्व\n",
    "08049067a": "त्वमित्यत्रभवन्तं त्वं ब्रूहि पार्थ युधिष्ठिरम्\n",
    "08049067c": "त्वमित्युक्तो हि निहतो गुरुर्भवति भारत\n",
    "08049068a": "एवमाचर कौन्तेय धर्मराजे युधिष्ठिरे\n",
    "08049068c": "अधर्मयुक्तं संयोगं कुरुष्वैवं कुरूद्वह\n",
    "08049069a": "अथर्वाङ्गिरसी ह्येषा श्रुतीनामुत्तमा श्रुतिः\n",
    "08049069c": "अविचार्यैव कार्यैषा श्रेयःकामैर्नरैः सदा\n",
    "08049070a": "वधो ह्ययं पाण्डव धर्मराज्ञ;स्त्वत्तो युक्तो वेत्स्यते चैवमेषः\n",
    "08049070c": "ततोऽस्य पादावभिवाद्य पश्चा;च्छमं ब्रूयाः सान्त्वपूर्वं च पार्थम्\n",
    "08049071a": "भ्राता प्राज्ञस्तव कोपं न जातु; कुर्याद्राजा कंचन पाण्डवेयः\n",
    "08049071c": "मुक्तोऽनृताद्भ्रातृवधाच्च पार्थ; हृष्टः कर्णं त्वं जहि सूतपुत्रम्\n",
    "08049072": "संजय उवाच\n",
    "08049072a": "इत्येवमुक्तस्तु जनार्दनेन; पार्थः प्रशस्याथ सुहृद्वधं तम्\n",
    "08049072c": "ततोऽब्रवीदर्जुनो धर्मराज;मनुक्तपूर्वं परुषं प्रसह्य\n",
    "08049073a": "मा त्वं राजन्व्याहर व्याहरत्सु; न तिष्ठसे क्रोशमात्रे रणार्धे\n",
    "08049073c": "भीमस्तु मामर्हति गर्हणाय; यो युध्यते सर्वयोधप्रवीरः\n",
    "08049074a": "काले हि शत्रून्प्रतिपीड्य संख्ये; हत्वा च शूरान्पृथिवीपतींस्तान्\n",
    "08049074c": "यः कुञ्जराणामधिकं सहस्रं; हत्वानदत्तुमुलं सिंहनादम्\n",
    "08049075a": "सुदुष्करं कर्म करोति वीरः; कर्तुं यथा नार्हसि त्वं कदाचित्\n",
    "08049075c": "रथादवप्लुत्य गदां परामृशं;स्तया निहन्त्यश्वनरद्विपान्रणे\n",
    "08049076a": "वरासिना वाजिरथाश्वकुञ्जरां;स्तथा रथाङ्गैर्धनुषा च हन्त्यरीन्\n",
    "08049076c": "प्रमृद्य पद्भ्यामहितान्निहन्ति यः; पुनश्च दोर्भ्यां शतमन्युविक्रमः\n",
    "08049077a": "महाबलो वैश्रवणान्तकोपमः; प्रसह्य हन्ता द्विषतां यथार्हम्\n",
    "08049077c": "स भीमसेनोऽर्हति गर्हणां मे; न त्वं नित्यं रक्ष्यसे यः सुहृद्भिः\n",
    "08049078a": "महारथान्नागवरान्हयांश्च; पदातिमुख्यानपि च प्रमथ्य\n",
    "08049078c": "एको भीमो धार्तराष्ट्रेषु मग्नः; स मामुपालब्धुमरिंदमोऽर्हति\n",
    "08049079a": "कलिङ्गवङ्गाङ्गनिषादमागधा;न्सदामदान्नीलबलाहकोपमान्\n",
    "08049079c": "निहन्ति यः शत्रुगणाननेकशः; स माभिवक्तुं प्रभवत्यनागसम्\n",
    "08049080a": "सुयुक्तमास्थाय रथं हि काले; धनुर्विकर्षञ्शरपूर्णमुष्टिः\n",
    "08049080c": "सृजत्यसौ शरवर्षाणि वीरो; महाहवे मेघ इवाम्बुधाराः\n",
    "08049081a": "बलं तु वाचि द्विजसत्तमानां; क्षात्रं बुधा बाहुबलं वदन्ति\n",
    "08049081c": "त्वं वाग्बलो भारत निष्ठुरश्च; त्वमेव मां वेत्सि यथाविधोऽहम्\n",
    "08049082a": "यतामि नित्यं तव कर्तुमिष्टं; दारैः सुतैर्जीवितेनात्मना च\n",
    "08049082c": "एवं च मां वाग्विशिखैर्निहंसि; त्वत्तः सुखं न वयं विद्म किंचित्\n",
    "08049083a": "अवामंस्था मां द्रौपदीतल्पसंस्थो; महारथान्प्रतिहन्मि त्वदर्थे\n",
    "08049083c": "तेनातिशङ्की भारत निष्ठुरोऽसि; त्वत्तः सुखं नाभिजानामि किंचित्\n",
    "08049084a": "प्रोक्तः स्वयं सत्यसंधेन मृत्यु;स्तव प्रियार्थं नरदेव युद्धे\n",
    "08049084c": "वीरः शिखण्डी द्रौपदोऽसौ महात्मा; मयाभिगुप्तेन हतश्च तेन\n",
    "08049085a": "न चाभिनन्दामि तवाधिराज्यं; यतस्त्वमक्षेष्वहिताय सक्तः\n",
    "08049085c": "स्वयं कृत्वा पापमनार्यजुष्ट;मेभिर्युद्धे तर्तुमिच्छस्यरींस्तु\n",
    "08049086a": "अक्षेषु दोषा बहवो विधर्माः; श्रुतास्त्वया सहदेवोऽब्रवीद्यान्\n",
    "08049086c": "तान्नैषि संतर्तुमसाधुजुष्टा;न्येन स्म सर्वे निरयं प्रपन्नाः\n",
    "08049087a": "त्वं देविता त्वत्कृते राज्यनाश;स्त्वत्संभवं व्यसनं नो नरेन्द्र\n",
    "08049087c": "मास्मान्क्रूरैर्वाक्प्रतोदैस्तुद त्वं; भूयो राजन्कोपयन्नल्पभाग्यान्\n",
    "08049088a": "एता वाचः परुषाः सव्यसाची; स्थिरप्रज्ञं श्रावयित्वा ततक्ष\n",
    "08049088c": "तदानुतेपे सुरराजपुत्रो; विनिःश्वसंश्चाप्यसिमुद्बबर्ह\n",
    "08049089a": "तमाह कृष्णः किमिदं पुनर्भवा;न्विकोशमाकाशनिभं करोत्यसिम्\n",
    "08049089c": "प्रब्रूहि सत्यं पुनरुत्तरं विधे;र्वचः प्रवक्ष्याम्यहमर्थसिद्धये\n",
    "08049090a": "इत्येव पृष्टः पुरुषोत्तमेन; सुदुःखितः केशवमाह वाक्यम्\n",
    "08049090c": "अहं हनिष्ये स्वशरीरमेव; प्रसह्य येनाहितमाचरं वै\n",
    "08049091a": "निशम्य तत्पार्थवचोऽब्रवीदिदं; धनंजयं धर्मभृतां वरिष्ठः\n",
    "08049091c": "प्रब्रूहि पार्थ स्वगुणानिहात्मन;स्तथा स्वहार्दं भवतीह सद्यः\n",
    "08049092a": "तथास्तु कृष्णेत्यभिनन्द्य वाक्यं; धनंजयः प्राह धनुर्विनाम्य\n",
    "08049092c": "युधिष्ठिरं धर्मभृतां वरिष्ठं; शृणुष्व राजन्निति शक्रसूनुः\n",
    "08049093a": "न मादृशोऽन्यो नरदेव विद्यते; धनुर्धरो देवमृते पिनाकिनम्\n",
    "08049093c": "अहं हि तेनानुमतो महात्मना; क्षणेन हन्यां सचराचरं जगत्\n",
    "08049094a": "मया हि राजन्सदिगीश्वरा दिशो; विजित्य सर्वा भवतः कृता वशे\n",
    "08049094c": "स राजसूयश्च समाप्तदक्षिणः; सभा च दिव्या भवतो ममौजसा\n",
    "08049095a": "पाणौ पृषत्का लिखिता ममेमे; धनुश्च संख्ये विततं सबाणम्\n",
    "08049095c": "पादौ च मे सशरौ सहध्वजौ; न मादृशं युद्धगतं जयन्ति\n",
    "08049096a": "हता उदीच्या निहताः प्रतीच्याः; प्राच्या निरस्ता दाक्षिणात्या विशस्ताः\n",
    "08049096c": "संशप्तकानां किंचिदेवावशिष्टं; सर्वस्य सैन्यस्य हतं मयार्धम्\n",
    "08049097a": "शेते मया निहता भारती च; चमू राजन्देवचमूप्रकाशा\n",
    "08049097c": "ये नास्त्रज्ञास्तानहं हन्मि शस्त्रै;स्तस्माल्लोकं नेह करोमि भस्मसात्\n",
    "08049098a": "इत्येवमुक्त्वा पुनराह पार्थो; युधिष्ठिरं धर्मभृतां वरिष्ठम्\n",
    "08049098c": "अप्यपुत्रा तेन राधा भवित्री; कुन्ती मया वा तदृतं विद्धि राजन्\n",
    "08049098e": "प्रसीद राजन्क्षम यन्मयोक्तं; काले भवान्वेत्स्यति तन्नमस्ते\n",
    "08049099a": "प्रसाद्य राजानममित्रसाहं; स्थितोऽब्रवीच्चैनमभिप्रपन्नः\n",
    "08049099c": "याम्येष भीमं समरात्प्रमोक्तुं; सर्वात्मना सूतपुत्रं च हन्तुम्\n",
    "08049100a": "तव प्रियार्थं मम जीवितं हि; ब्रवीमि सत्यं तदवेहि राजन्\n",
    "08049100c": "इति प्रायादुपसंगृह्य पादौ; समुत्थितो दीप्ततेजाः किरीटी\n",
    "08049100e": "नेदं चिरात्क्षिप्रमिदं भविष्य;त्यावर्ततेऽसावभियामि चैनम्\n",
    "08049101a": "एतच्छ्रुत्वा पाण्डवो धर्मराजो; भ्रातुर्वाक्यं परुषं फल्गुनस्य\n",
    "08049101c": "उत्थाय तस्माच्छयनादुवाच; पार्थं ततो दुःखपरीतचेताः\n",
    "08049102a": "कृतं मया पार्थ यथा न साधु; येन प्राप्तं व्यसनं वः सुघोरम्\n",
    "08049102c": "तस्माच्छिरश्छिन्द्धि ममेदमद्य; कुलान्तकस्याधमपूरुषस्य\n",
    "08049103a": "पापस्य पापव्यसनान्वितस्य; विमूढबुद्धेरलसस्य भीरोः\n",
    "08049103c": "वृद्धावमन्तुः परुषस्य चैव; किं ते चिरं मामनुवृत्य रूक्षम्\n",
    "08049104a": "गच्छाम्यहं वनमेवाद्य पापः; सुखं भवान्वर्ततां मद्विहीनः\n",
    "08049104c": "योग्यो राजा भीमसेनो महात्मा; क्लीबस्य वा मम किं राज्यकृत्यम्\n",
    "08049105a": "न चास्मि शक्तः परुषाणि सोढुं; पुनस्तवेमानि रुषान्वितस्य\n",
    "08049105c": "भीमोऽस्तु राजा मम जीवितेन; किं कार्यमद्यावमतस्य वीर\n",
    "08049106a": "इत्येवमुक्त्वा सहसोत्पपात; राजा ततस्तच्छयनं विहाय\n",
    "08049106c": "इयेष निर्गन्तुमथो वनाय; तं वासुदेवः प्रणतोऽभ्युवाच\n",
    "08049107a": "राजन्विदितमेतत्ते यथा गाण्डीवधन्वनः\n",
    "08049107c": "प्रतिज्ञा सत्यसंधस्य गाण्डीवं प्रति विश्रुता\n",
    "08049108a": "ब्रूयाद्य एवं गाण्डीवं देह्यन्यस्मै त्वमित्युत\n",
    "08049108c": "स वध्योऽस्य पुमाँल्लोके त्वया चोक्तोऽयमीदृशम्\n",
    "08049109a": "अतः सत्यां प्रतिज्ञां तां पार्थेन परिरक्षता\n",
    "08049109c": "मच्छन्दादवमानोऽयं कृतस्तव महीपते\n",
    "08049109e": "गुरूणामवमानो हि वध इत्यभिधीयते\n",
    "08049110a": "तस्मात्त्वं वै महाबाहो मम पार्थस्य चोभयोः\n",
    "08049110c": "व्यतिक्रममिमं राजन्संक्षमस्वार्जुनं प्रति\n",
    "08049111a": "शरणं त्वां महाराज प्रपन्नौ स्व उभावपि\n",
    "08049111c": "क्षन्तुमर्हसि मे राजन्प्रणतस्याभियाचतः\n",
    "08049112a": "राधेयस्याद्य पापस्य भूमिः पास्यति शोणितम्\n",
    "08049112c": "सत्यं ते प्रतिजानामि हतं विद्ध्यद्य सूतजम्\n",
    "08049112e": "यस्येच्छसि वधं तस्य गतमेवाद्य जीवितम्\n",
    "08049113a": "इति कृष्णवचः श्रुत्वा धर्मराजो युधिष्ठिरः\n",
    "08049113c": "ससंभ्रमं हृषीकेशमुत्थाप्य प्रणतं तदा\n",
    "08049113e": "कृताञ्जलिमिदं वाक्यमुवाचानन्तरं वचः\n",
    "08049114a": "एवमेतद्यथात्थ त्वमस्त्येषोऽतिक्रमो मम\n",
    "08049114c": "अनुनीतोऽस्मि गोविन्द तारितश्चाद्य माधव\n",
    "08049114e": "मोक्षिता व्यसनाद्घोराद्वयमद्य त्वयाच्युत\n",
    "08049115a": "भवन्तं नाथमासाद्य आवां व्यसनसागरात्\n",
    "08049115c": "घोरादद्य समुत्तीर्णावुभावज्ञानमोहितौ\n",
    "08049116a": "त्वद्बुद्धिप्लवमासाद्य दुःखशोकार्णवाद्वयम्\n",
    "08049116c": "समुत्तीर्णाः सहामात्याः सनाथाः स्म त्वयाच्युत\n",
    "08050001": "संजय उवाच\n",
    "08050001a": "इति स्म कृष्णवचनात्प्रत्युच्चार्य युधिष्ठिरम्\n",
    "08050001c": "बभूव विमनाः पार्थः किंचित्कृत्वेव पातकम्\n",
    "08050002a": "ततोऽब्रवीद्वासुदेवः प्रहसन्निव पाण्डवम्\n",
    "08050002c": "कथं नाम भवेदेतद्यदि त्वं पार्थ धर्मजम्\n",
    "08050002e": "असिना तीक्ष्णधारेण हन्या धर्मे व्यवस्थितम्\n",
    "08050003a": "त्वमित्युक्त्वैव राजानमेवं कश्मलमाविशः\n",
    "08050003c": "हत्वा तु नृपतिं पार्थ अकरिष्यः किमुत्तरम्\n",
    "08050003e": "एवं सुदुर्विदो धर्मो मन्दप्रज्ञैर्विशेषतः\n",
    "08050004a": "स भवान्धर्मभीरुत्वाद्ध्रुवमैष्यन्महत्तमः\n",
    "08050004c": "नरकं घोररूपं च भ्रातुर्ज्येष्ठस्य वै वधात्\n",
    "08050005a": "स त्वं धर्मभृतां श्रेष्ठं राजानं धर्मसंहितम्\n",
    "08050005c": "प्रसादय कुरुश्रेष्ठमेतदत्र मतं मम\n",
    "08050006a": "प्रसाद्य भक्त्या राजानं प्रीतं चैव युधिष्ठिरम्\n",
    "08050006c": "प्रयामस्त्वरिता योद्धुं सूतपुत्ररथं प्रति\n",
    "08050007a": "हत्वा सुदुर्जयं कर्णं त्वमद्य निशितैः शरैः\n",
    "08050007c": "विपुलां प्रीतिमाधत्स्व धर्मपुत्रस्य मानद\n",
    "08050008a": "एतदत्र महाबाहो प्राप्तकालं मतं मम\n",
    "08050008c": "एवं कृते कृतं चैव तव कार्यं भविष्यति\n",
    "08050009a": "ततोऽर्जुनो महाराज लज्जया वै समन्वितः\n",
    "08050009c": "धर्मराजस्य चरणौ प्रपेदे शिरसानघ\n",
    "08050010a": "उवाच भरतश्रेष्ठ प्रसीदेति पुनः पुनः\n",
    "08050010c": "क्षमस्व राजन्यत्प्रोक्तं धर्मकामेन भीरुणा\n",
    "08050011a": "पादयोः पतितं दृष्ट्वा धर्मराजो युधिष्ठिरः\n",
    "08050011c": "धनंजयममित्रघ्नं रुदन्तं भरतर्षभ\n",
    "08050012a": "उत्थाप्य भ्रातरं राजा धर्मराजो धनंजयम्\n",
    "08050012c": "समाश्लिष्य च सस्नेहं प्ररुरोद महीपतिः\n",
    "08050013a": "रुदित्वा तु चिरं कालं भ्रातरौ सुमहाद्युती\n",
    "08050013c": "कृतशौचौ नरव्याघ्रौ प्रीतिमन्तौ बभूवतुः\n",
    "08050014a": "तत आश्लिष्य स प्रेम्णा मूर्ध्नि चाघ्राय पाण्डवम्\n",
    "08050014c": "प्रीत्या परमया युक्तः प्रस्मयंश्चाब्रवीज्जयम्\n",
    "08050015a": "कर्णेन मे महाबाहो सर्वसैन्यस्य पश्यतः\n",
    "08050015c": "कवचं च ध्वजश्चैव धनुः शक्तिर्हया गदा\n",
    "08050015e": "शरैः कृत्ता महेष्वास यतमानस्य संयुगे\n",
    "08050016a": "सोऽहं ज्ञात्वा रणे तस्य कर्म दृष्ट्वा च फल्गुन\n",
    "08050016c": "व्यवसीदामि दुःखेन न च मे जीवितं प्रियम्\n",
    "08050017a": "तमद्य यदि वै वीर न हनिष्यसि सूतजम्\n",
    "08050017c": "प्राणानेव परित्यक्ष्ये जीवितार्थो हि को मम\n",
    "08050018a": "एवमुक्तः प्रत्युवाच विजयो भरतर्षभ\n",
    "08050018c": "सत्येन ते शपे राजन्प्रसादेन तवैव च\n",
    "08050018e": "भीमेन च नरश्रेष्ठ यमाभ्यां च महीपते\n",
    "08050019a": "यथाद्य समरे कर्णं हनिष्यामि हतोऽथ वा\n",
    "08050019c": "महीतले पतिष्यामि सत्येनायुधमालभे\n",
    "08050020a": "एवमाभाष्य राजानमब्रवीन्माधवं वचः\n",
    "08050020c": "अद्य कर्णं रणे कृष्ण सूदयिष्ये न संशयः\n",
    "08050020e": "तदनुध्याहि भद्रं ते वधं तस्य दुरात्मनः\n",
    "08050021a": "एवमुक्तोऽब्रवीत्पार्थं केशवो राजसत्तम\n",
    "08050021c": "शक्तोऽस्मि भरतश्रेष्ठ यत्नं कर्तुं यथाबलम्\n",
    "08050022a": "एवं चापि हि मे कामो नित्यमेव महारथ\n",
    "08050022c": "कथं भवान्रणे कर्णं निहन्यादिति मे मतिः\n",
    "08050023a": "भूयश्चोवाच मतिमान्माधवो धर्मनन्दनम्\n",
    "08050023c": "युधिष्ठिरेमं बीभत्सुं त्वं सान्त्वयितुमर्हसि\n",
    "08050023e": "अनुज्ञातुं च कर्णस्य वधायाद्य दुरात्मनः\n",
    "08050024a": "श्रुत्वा ह्ययमहं चैव त्वां कर्णशरपीडितम्\n",
    "08050024c": "प्रवृत्तिं ज्ञातुमायाताविह पाण्डवनन्दन\n",
    "08050025a": "दिष्ट्यासि राजन्निरुजो दिष्ट्या न ग्रहणं गतः\n",
    "08050025c": "परिसान्त्वय बीभत्सुं जयमाशाधि चानघ\n",
    "08050026": "युधिष्ठिर उवाच\n",
    "08050026a": "एह्येहि पार्थ बीभत्सो मां परिष्वज पाण्डव\n",
    "08050026c": "वक्तव्यमुक्तोऽस्म्यहितं त्वया क्षान्तं च तन्मया\n",
    "08050027a": "अहं त्वामनुजानामि जहि कर्णं धनंजय\n",
    "08050027c": "मन्युं च मा कृथाः पार्थ यन्मयोक्तोऽसि दारुणम्\n",
    "08050028": "संजय उवाच\n",
    "08050028a": "ततो धनंजयो राजञ्शिरसा प्रणतस्तदा\n",
    "08050028c": "पादौ जग्राह पाणिभ्यां भ्रातुर्ज्येष्ठस्य मारिष\n",
    "08050029a": "समुत्थाप्य ततो राजा परिष्वज्य च पीडितम्\n",
    "08050029c": "मूर्ध्न्युपाघ्राय चैवैनमिदं पुनरुवाच ह\n",
    "08050030a": "धनंजय महाबाहो मानितोऽस्मि दृढं त्वया\n",
    "08050030c": "माहात्म्यं विजयं चैव भूयः प्राप्नुहि शाश्वतम्\n",
    "08050031": "अर्जुन उवाच\n",
    "08050031a": "अद्य तं पापकर्माणं सानुबन्धं रणे शरैः\n",
    "08050031c": "नयाम्यन्तं समासाद्य राधेयं बलगर्वितम्\n",
    "08050032a": "येन त्वं पीडितो बाणैर्दृढमायम्य कार्मुकम्\n",
    "08050032c": "तस्याद्य कर्मणः कर्णः फलं प्राप्स्यति दारुणम्\n",
    "08050033a": "अद्य त्वामहमेष्यामि कर्णं हत्वा महीपते\n",
    "08050033c": "सभाजयितुमाक्रन्दादिति सत्यं ब्रवीमि ते\n",
    "08050034a": "नाहत्वा विनिवर्तेऽहं कर्णमद्य रणाजिरात्\n",
    "08050034c": "इति सत्येन ते पादौ स्पृशामि जगतीपते\n",
    "08050035": "संजय उवाच\n",
    "08050035a": "प्रसाद्य धर्मराजानं प्रहृष्टेनान्तरात्मना\n",
    "08050035c": "पार्थः प्रोवाच गोविन्दं सूतपुत्रवधोद्यतः\n",
    "08050036a": "कल्प्यतां च रथो भूयो युज्यन्तां च हयोत्तमाः\n",
    "08050036c": "आयुधानि च सर्वाणि सज्ज्यन्तां वै महारथे\n",
    "08050037a": "उपावृत्ताश्च तुरगाः शिक्षिताश्चाश्वसादिनः\n",
    "08050037c": "रथोपकरणैः सर्वैरुपायान्तु त्वरान्विताः\n",
    "08050038a": "एवमुक्ते महाराज फल्गुनेन महात्मना\n",
    "08050038c": "उवाच दारुकं कृष्णः कुरु सर्वं यथाब्रवीत्\n",
    "08050038e": "अर्जुनो भरतश्रेष्ठः श्रेष्ठः सर्वधनुष्मताम्\n",
    "08050039a": "आज्ञप्तस्त्वथ कृष्णेन दारुको राजसत्तम\n",
    "08050039c": "योजयामास स रथं वैयाघ्रं शत्रुतापनम्\n",
    "08050040a": "युक्तं तु रथमास्थाय दारुकेण महात्मना\n",
    "08050040c": "आपृच्छ्य धर्मराजानं ब्राह्मणान्स्वस्ति वाच्य च\n",
    "08050040e": "समङ्गलस्वस्त्ययनमारुरोह रथोत्तमम्\n",
    "08050041a": "तस्य राजा महाप्राज्ञो धर्मराजो युधिष्ठिरः\n",
    "08050041c": "आशिषोऽयुङ्क्त परमा युक्ताः कर्णवधं प्रति\n",
    "08050042a": "तं प्रयान्तं महेष्वासं दृष्ट्वा भूतानि भारत\n",
    "08050042c": "निहतं मेनिरे कर्णं पाण्डवेन महात्मना\n",
    "08050043a": "बभूवुर्विमलाः सर्वा दिशो राजन्समन्ततः\n",
    "08050043c": "चाषाश्च शतपत्राश्च क्रौञ्चाश्चैव जनेश्वर\n",
    "08050043e": "प्रदक्षिणमकुर्वन्त तदा वै पाण्डुनन्दनम्\n",
    "08050044a": "बहवः पक्षिणो राजन्पुंनामानः शुभाः शिवाः\n",
    "08050044c": "त्वरयन्तोऽर्जुनं युद्धे हृष्टरूपा ववाशिरे\n",
    "08050045a": "कङ्का गृध्रा वडाश्चैव वायसाश्च विशां पते\n",
    "08050045c": "अग्रतस्तस्य गच्छन्ति भक्ष्यहेतोर्भयानकाः\n",
    "08050046a": "निमित्तानि च धन्यानि पार्थस्य प्रशशंसिरे\n",
    "08050046c": "विनाशमरिसैन्यानां कर्णस्य च वधं तथा\n",
    "08050047a": "प्रयातस्याथ पार्थस्य महान्स्वेदो व्यजायत\n",
    "08050047c": "चिन्ता च विपुला जज्ञे कथं न्वेतद्भविष्यति\n",
    "08050048a": "ततो गाण्डीवधन्वानमब्रवीन्मधुसूदनः\n",
    "08050048c": "दृष्ट्वा पार्थं तदायस्तं चिन्तापरिगतं तदा\n",
    "08050049a": "गाण्डीवधन्वन्संग्रामे ये त्वया धनुषा जिताः\n",
    "08050049c": "न तेषां मानुषो जेता त्वदन्य इह विद्यते\n",
    "08050050a": "दृष्टा हि बहवः शूराः शक्रतुल्यपराक्रमाः\n",
    "08050050c": "त्वां प्राप्य समरे वीरं ये गताः परमां गतिम्\n",
    "08050051a": "को हि द्रोणं च भीष्मं च भगदत्तं च मारिष\n",
    "08050051c": "विन्दानुविन्दावावन्त्यौ काम्बोजं च सुदक्षिणम्\n",
    "08050052a": "श्रुतायुषं महावीर्यमच्युतायुषमेव च\n",
    "08050052c": "प्रत्युद्गम्य भवेत्क्षेमी यो न स्यात्त्वमिव क्षमी\n",
    "08050053a": "तव ह्यस्त्राणि दिव्यानि लाघवं बलमेव च\n",
    "08050053c": "वेधः पातश्च लक्षश्च योगश्चैव तवार्जुन\n",
    "08050053e": "असंमोहश्च युद्धेषु विज्ञानस्य च संनतिः\n",
    "08050054a": "भवान्देवासुरान्सर्वान्हन्यात्सहचराचरान्\n",
    "08050054c": "पृथिव्यां हि रणे पार्थ न योद्धा त्वत्समः पुमान्\n",
    "08050055a": "धनुर्ग्रहा हि ये केचित्क्षत्रिया युद्धदुर्मदाः\n",
    "08050055c": "आ देवात्त्वत्समं तेषां न पश्यामि शृणोमि वा\n",
    "08050056a": "ब्रह्मणा च प्रजाः सृष्टा गाण्डीवं च महाद्भुतम्\n",
    "08050056c": "येन त्वं युध्यसे पार्थ तस्मान्नास्ति त्वया समः\n",
    "08050057a": "अवश्यं तु मया वाच्यं यत्पथ्यं तव पाण्डव\n",
    "08050057c": "मावमंस्था महाबाहो कर्णमाहवशोभिनम्\n",
    "08050058a": "कर्णो हि बलवान्धृष्टः कृतास्त्रश्च महारथः\n",
    "08050058c": "कृती च चित्रयोधी च देशे काले च कोविदः\n",
    "08050059a": "तेजसा वह्निसदृशो वायुवेगसमो जवे\n",
    "08050059c": "अन्तकप्रतिमः क्रोधे सिंहसंहननो बली\n",
    "08050060a": "अयोरत्निर्महाबाहुर्व्यूढोरस्कः सुदुर्जयः\n",
    "08050060c": "अतिमानी च शूरश्च प्रवीरः प्रियदर्शनः\n",
    "08050061a": "सर्वैर्योधगुणैर्युक्तो मित्राणामभयंकरः\n",
    "08050061c": "सततं पाण्डवद्वेषी धार्तराष्ट्रहिते रतः\n",
    "08050062a": "सर्वैरवध्यो राधेयो देवैरपि सवासवैः\n",
    "08050062c": "ऋते त्वामिति मे बुद्धिस्त्वमद्य जहि सूतजम्\n",
    "08050063a": "देवैरपि हि संयत्तैर्बिभ्रद्भिर्मांसशोणितम्\n",
    "08050063c": "अशक्यः समरे जेतुं सर्वैरपि युयुत्सुभिः\n",
    "08050064a": "दुरात्मानं पापमतिं नृशंसं; दुष्टप्रज्ञं पाण्डवेयेषु नित्यम्\n",
    "08050064c": "हीनस्वार्थं पाण्डवेयैर्विरोधे; हत्वा कर्णं धिष्ठितार्थो भवाद्य\n",
    "08050065a": "वीरं मन्यत आत्मानं येन पापः सुयोधनः\n",
    "08050065c": "तमद्य मूलं पापानां जय सौतिं धनंजय\n",
    "08051001": "संजय उवाच\n",
    "08051001a": "ततः पुनरमेयात्मा केशवोऽर्जुनमब्रवीत्\n",
    "08051001c": "कृतसंकल्पमायस्तं वधे कर्णस्य सर्वशः\n",
    "08051002a": "अद्य सप्तदशाहानि वर्तमानस्य भारत\n",
    "08051002c": "विनाशस्यातिघोरस्य नरवारणवाजिनाम्\n",
    "08051003a": "भूत्वा हि विपुला सेना तावकानां परैः सह\n",
    "08051003c": "अन्योन्यं समरे प्राप्य किंचिच्छेषा विशां पते\n",
    "08051004a": "भूत्वा हि कौरवाः पार्थ प्रभूतगजवाजिनः\n",
    "08051004c": "त्वां वै शत्रुं समासाद्य विनष्टा रणमूर्धनि\n",
    "08051005a": "एते च सर्वे पाञ्चालाः सृञ्जयाश्च सहान्वयाः\n",
    "08051005c": "त्वां समासाद्य दुर्धर्षं पाण्डवाश्च व्यवस्थिताः\n",
    "08051006a": "पाञ्चालैः पाण्डवैर्मत्स्यैः कारूषैश्चेदिकेकयैः\n",
    "08051006c": "त्वया गुप्तैरमित्रघ्न कृतः शत्रुगणक्षयः\n",
    "08051007a": "को हि शक्तो रणे जेतुं कौरवांस्तात संगतान्\n",
    "08051007c": "अन्यत्र पाण्डवान्युद्धे त्वया गुप्तान्महारथान्\n",
    "08051008a": "त्वं हि शक्तो रणे जेतुं ससुरासुरमानुषान्\n",
    "08051008c": "त्रीँल्लोकान्सममुद्युक्तान्किं पुनः कौरवं बलम्\n",
    "08051009a": "भगदत्तं हि राजानं कोऽन्यः शक्तस्त्वया विना\n",
    "08051009c": "जेतुं पुरुषशार्दूल योऽपि स्याद्वासवोपमः\n",
    "08051010a": "तथेमां विपुलां सेनां गुप्तां पार्थ त्वयानघ\n",
    "08051010c": "न शेकुः पार्थिवाः सर्वे चक्षुर्भिरभिवीक्षितुम्\n",
    "08051011a": "तथैव सततं पार्थ रक्षिताभ्यां त्वया रणे\n",
    "08051011c": "धृष्टद्युम्नशिखण्डिभ्यां भीष्मद्रोणौ निपातितौ\n",
    "08051012a": "को हि शक्तो रणे पार्थ पाञ्चालानां महारथौ\n",
    "08051012c": "भीष्मद्रोणौ युधा जेतुं शक्रतुल्यपराक्रमौ\n",
    "08051013a": "को हि शांतनवं संख्ये द्रोणं वैकर्तनं कृपम्\n",
    "08051013c": "द्रौणिं च सौमदत्तिं च कृतवर्माणमेव च\n",
    "08051013e": "सैन्धवं मद्रराजं च राजानं च सुयोधनम्\n",
    "08051014a": "वीरान्कृतास्त्रान्समरे सर्वानेवानुवर्तिनः\n",
    "08051014c": "अक्षौहिणीपतीनुग्रान्संरब्धान्युद्धदुर्मदान्\n",
    "08051015a": "श्रेण्यश्च बहुलाः क्षीणाः प्रदीर्णाश्वरथद्विपाः\n",
    "08051015c": "नानाजनपदाश्चोग्राः क्षत्रियाणाममर्षिणाम्\n",
    "08051016a": "गोवासदासमीयानां वसातीनां च भारत\n",
    "08051016c": "व्रात्यानां वाटधानानां भोजानां चापि मानिनाम्\n",
    "08051017a": "उदीर्णाश्च महासेना ब्रह्मक्षत्रस्य भारत\n",
    "08051017c": "त्वां समासाद्य निधनं गताः साश्वरथद्विपाः\n",
    "08051018a": "उग्राश्च क्रूरकर्माणस्तुखारा यवनाः खशाः\n",
    "08051018c": "दार्वाभिसारा दरदाः शका रमठतङ्गणाः\n",
    "08051019a": "अन्ध्रकाश्च पुलिन्दाश्च किराताश्चोग्रविक्रमाः\n",
    "08051019c": "म्लेच्छाश्च पार्वतीयाश्च सागरानूपवासिनः\n",
    "08051019e": "संरम्भिणो युद्धशौण्डा बलिनो दृब्धपाणयः\n",
    "08051020a": "एते सुयोधनस्यार्थे संरब्धाः कुरुभिः सह\n",
    "08051020c": "न शक्या युधि निर्जेतुं त्वदन्येन परंतप\n",
    "08051021a": "धार्तराष्ट्रमुदग्रं हि व्यूढं दृष्ट्वा महाबलम्\n",
    "08051021c": "यस्य त्वं न भवेस्त्राता प्रतीयात्को नु मानवः\n",
    "08051022a": "तत्सागरमिवोद्धूतं रजसा संवृतं बलम्\n",
    "08051022c": "विदार्य पाण्डवैः क्रुद्धैस्त्वया गुप्तैर्हतं विभो\n",
    "08051023a": "मागधानामधिपतिर्जयत्सेनो महाबलः\n",
    "08051023c": "अद्य सप्तैव चाहानि हतः संख्येऽभिमन्युना\n",
    "08051024a": "ततो दश सहस्राणि गजानां भीमकर्मणाम्\n",
    "08051024c": "जघान गदया भीमस्तस्य राज्ञः परिच्छदम्\n",
    "08051024e": "ततोऽन्येऽपि हता नागा रथाश्च शतशो बलात्\n",
    "08051025a": "तदेवं समरे तात वर्तमाने महाभये\n",
    "08051025c": "भीमसेनं समासाद्य त्वां च पाण्डव कौरवाः\n",
    "08051025e": "सवाजिरथनागाश्च मृत्युलोकमितो गताः\n",
    "08051026a": "तथा सेनामुखे तत्र निहते पार्थ पाण्डवैः\n",
    "08051026c": "भीष्मः प्रासृजदुग्राणि शरवर्षाणि मारिष\n",
    "08051027a": "स चेदिकाशिपाञ्चालान्करूषान्मत्स्यकेकयान्\n",
    "08051027c": "शरैः प्रच्छाद्य निधनमनयत्परुषास्त्रवित्\n",
    "08051028a": "तस्य चापच्युतैर्बाणैः परदेहविदारणैः\n",
    "08051028c": "पूर्णमाकाशमभवद्रुक्मपुङ्खैरजिह्मगैः\n",
    "08051029a": "गत्या दशम्या ते गत्वा जघ्नुर्वाजिरथद्विपान्\n",
    "08051029c": "हित्वा नव गतीर्दुष्टाः स बाणान्व्यायतोऽमुचत्\n",
    "08051030a": "दिनानि दश भीष्मेण निघ्नता तावकं बलम्\n",
    "08051030c": "शून्याः कृता रथोपस्था हताश्च गजवाजिनः\n",
    "08051031a": "दर्शयित्वात्मनो रूपं रुद्रोपेन्द्रसमं युधि\n",
    "08051031c": "पाण्डवानामनीकानि प्रविगाह्य व्यशातयत्\n",
    "08051032a": "विनिघ्नन्पृथिवीपालांश्चेदिपाञ्चालकेकयान्\n",
    "08051032c": "व्यदहत्पाण्डवीं सेनां नराश्वगजसंकुलाम्\n",
    "08051033a": "मज्जन्तमप्लवे मन्दमुज्जिहीर्षुः सुयोधनम्\n",
    "08051033c": "तथा चरन्तं समरे तपन्तमिव भास्करम्\n",
    "08051033e": "न शेकुः सृञ्जया द्रष्टुं तथैवान्ये महीक्षितः\n",
    "08051034a": "विचरन्तं तथा तं तु संग्रामे जितकाशिनम्\n",
    "08051034c": "सर्वोद्योगेन सहसा पाण्डवाः समुपाद्रवन्\n",
    "08051035a": "स तु विद्राव्य समरे पाण्डवान्सृञ्जयानपि\n",
    "08051035c": "एक एव रणे भीष्म एकवीरत्वमागतः\n",
    "08051036a": "तं शिखण्डी समासाद्य त्वया गुप्तो महारथम्\n",
    "08051036c": "जघान पुरुषव्याघ्रं शरैः संनतपर्वभिः\n",
    "08051037a": "स एष पतितः शेते शरतल्पे पितामहः\n",
    "08051037c": "त्वां प्राप्य पुरुषव्याघ्र गृध्रः प्राप्येव वायसम्\n",
    "08051038a": "द्रोणः पञ्च दिनान्युग्रो विधम्य रिपुवाहिनीः\n",
    "08051038c": "कृत्वा व्यूहं महायुद्धे पातयित्वा महारथान्\n",
    "08051039a": "जयद्रथस्य समरे कृत्वा रक्षां महारथः\n",
    "08051039c": "अन्तकप्रतिमश्चोग्रां रात्रिं युद्ध्वादहत्प्रजाः\n",
    "08051040a": "अद्येति द्वे दिने वीरो भारद्वाजः प्रतापवान्\n",
    "08051040c": "धृष्टद्युम्नं समासाद्य स गतः परमां गतिम्\n",
    "08051041a": "यदि चैव परान्युद्धे सूतपुत्रमुखान्रथान्\n",
    "08051041c": "नावारयिष्यः संग्रामे न स्म द्रोणो व्यनङ्क्ष्यत\n",
    "08051042a": "भवता तु बलं सर्वं धार्तराष्ट्रस्य वारितम्\n",
    "08051042c": "ततो द्रोणो हतो युद्धे पार्षतेन धनंजय\n",
    "08051043a": "क इवान्यो रणे कुर्यात्त्वदन्यः क्षत्रियो युधि\n",
    "08051043c": "यादृशं ते कृतं पार्थ जयद्रथवधं प्रति\n",
    "08051044a": "निवार्य सेनां महतीं हत्वा शूरांश्च पार्थिवान्\n",
    "08051044c": "निहतः सैन्धवो राजा त्वयास्त्रबलतेजसा\n",
    "08051045a": "आश्चर्यं सिन्धुराजस्य वधं जानन्ति पार्थिवाः\n",
    "08051045c": "अनाश्चर्यं हि तत्त्वत्तस्त्वं हि पार्थ महारथः\n",
    "08051046a": "त्वां हि प्राप्य रणे क्षत्रमेकाहादिति भारत\n",
    "08051046c": "तप्यमानमसंयुक्तं न भवेदिति मे मतिः\n",
    "08051047a": "सेयं पार्थ चमूर्घोरा धार्तराष्ट्रस्य संयुगे\n",
    "08051047c": "हता ससर्ववीरा हि भीष्मद्रोणौ यदा हतौ\n",
    "08051048a": "शीर्णप्रवरयोधाद्य हतवाजिनरद्विपा\n",
    "08051048c": "हीना सूर्येन्दुनक्षत्रैर्द्यौरिवाभाति भारती\n",
    "08051049a": "विध्वस्ता हि रणे पार्थ सेनेयं भीमविक्रमात्\n",
    "08051049c": "आसुरीव पुरा सेना शक्रस्येव पराक्रमैः\n",
    "08051050a": "तेषां हतावशिष्टास्तु पञ्च सन्ति महारथाः\n",
    "08051050c": "अश्वत्थामा कृतवर्मा कर्णो मद्राधिपः कृपः\n",
    "08051051a": "तांस्त्वमद्य नरव्याघ्र हत्वा पञ्च महारथान्\n",
    "08051051c": "हतामित्रः प्रयच्छोर्वीं राज्ञः सद्वीपपत्तनाम्\n",
    "08051052a": "साकाशजलपातालां सपर्वतमहावनाम्\n",
    "08051052c": "प्राप्नोत्वमितवीर्यश्रीरद्य पार्थो वसुंधराम्\n",
    "08051053a": "एतां पुरा विष्णुरिव हत्वा दैतेयदानवान्\n",
    "08051053c": "प्रयच्छ मेदिनीं राज्ञे शक्रायेव यथा हरिः\n",
    "08051054a": "अद्य मोदन्तु पाञ्चाला निहतेष्वरिषु त्वया\n",
    "08051054c": "विष्णुना निहतेष्वेव दानवेयेषु देवताः\n",
    "08051055a": "यदि वा द्विपदां श्रेष्ठ द्रोणं मानयतो गुरुम्\n",
    "08051055c": "अश्वत्थाम्नि कृपा तेऽस्ति कृपे चाचार्यगौरवात्\n",
    "08051056a": "अत्यन्तोपचितान्वा त्वं मानयन्भ्रातृबान्धवान्\n",
    "08051056c": "कृतवर्माणमासाद्य न नेष्यसि यमक्षयम्\n",
    "08051057a": "भ्रातरं मातुरासाद्य शल्यं मद्रजनाधिपम्\n",
    "08051057c": "यदि त्वमरविन्दाक्ष दयावान्न जिघांससि\n",
    "08051058a": "इमं पापमतिं क्षुद्रमत्यन्तं पाण्डवान्प्रति\n",
    "08051058c": "कर्णमद्य नरश्रेष्ठ जह्याशु निशितैः शरैः\n",
    "08051059a": "एतत्ते सुकृतं कर्म नात्र किंचिन्न युज्यते\n",
    "08051059c": "वयमप्यत्र जानीमो नात्र दोषोऽस्ति कश्चन\n",
    "08051060a": "दहने यत्सपुत्राया निशि मातुस्तवानघ\n",
    "08051060c": "द्यूतार्थे यच्च युष्मासु प्रावर्तत सुयोधनः\n",
    "08051060e": "तत्र सर्वत्र दुष्टात्मा कर्णो मूलमिहार्जुन\n",
    "08051061a": "कर्णाद्धि मन्यते त्राणं नित्यमेव सुयोधनः\n",
    "08051061c": "ततो मामपि संरब्धो निग्रहीतुं प्रचक्रमे\n",
    "08051062a": "स्थिरा बुद्धिर्नरेन्द्रस्य धार्तराष्ट्रस्य मानद\n",
    "08051062c": "कर्णः पार्थान्रणे सर्वान्विजेष्यति न संशयः\n",
    "08051063a": "कर्णमाश्रित्य कौन्तेय धार्तराष्ट्रेण विग्रहः\n",
    "08051063c": "रोचितो भवता सार्धं जानतापि बलं तव\n",
    "08051064a": "कर्णो हि भाषते नित्यमहं पार्थान्समागतान्\n",
    "08051064c": "वासुदेवं सराजानं विजेष्यामि महारणे\n",
    "08051065a": "प्रोत्साहयन्दुरात्मानं धार्तराष्ट्रं सुदुर्मतिः\n",
    "08051065c": "समितौ गर्जते कर्णस्तमद्य जहि भारत\n",
    "08051066a": "यच्च युष्मासु पापं वै धार्तराष्ट्रः प्रयुक्तवान्\n",
    "08051066c": "तत्र सर्वत्र दुष्टात्मा कर्णः पापमतिर्मुखम्\n",
    "08051067a": "यच्च तद्धार्तराष्ट्राणां क्रूरैः षड्भिर्महारथैः\n",
    "08051067c": "अपश्यं निहतं वीरं सौभद्रमृषभेक्षणम्\n",
    "08051068a": "द्रोणद्रौणिकृपान्वीरान्कम्पयन्तो महारथान्\n",
    "08051068c": "निर्मनुष्यांश्च मातङ्गान्विरथांश्च महारथान्\n",
    "08051069a": "व्यश्वारोहांश्च तुरगान्पत्तीन्व्यायुधजीवितान्\n",
    "08051069c": "कुर्वन्तमृषभस्कन्धं कुरुवृष्णियशस्करम्\n",
    "08051070a": "विधमन्तमनीकानि व्यथयन्तं महारथान्\n",
    "08051070c": "मनुष्यवाजिमातङ्गान्प्रहिण्वन्तं यमक्षयम्\n",
    "08051071a": "शरैः सौभद्रमायस्तं दहन्तमिव वाहिनीम्\n",
    "08051071c": "तन्मे दहति गात्राणि सखे सत्येन ते शपे\n",
    "08051072a": "यत्तत्रापि च दुष्टात्मा कर्णोऽभ्यद्रुह्यत प्रभो\n",
    "08051072c": "अशक्नुवंश्चाभिमन्योः कर्णः स्थातुं रणेऽग्रतः\n",
    "08051073a": "सौभद्रशरनिर्भिन्नो विसंज्ञः शोणितोक्षितः\n",
    "08051073c": "निःश्वसन्क्रोधसंदीप्तो विमुखः सायकार्दितः\n",
    "08051074a": "अपयानकृतोत्साहो निराशश्चापि जीविते\n",
    "08051074c": "तस्थौ सुविह्वलः संख्ये प्रहारजनितश्रमः\n",
    "08051075a": "अथ द्रोणस्य समरे तत्कालसदृशं तदा\n",
    "08051075c": "श्रुत्वा कर्णो वचः क्रूरं ततश्चिच्छेद कार्मुकम्\n",
    "08051076a": "ततश्छिन्नायुधं तेन रणे पञ्च महारथाः\n",
    "08051076c": "स चैव निकृतिप्रज्ञः प्रावधीच्छरवृष्टिभिः\n",
    "08051077a": "यच्च कर्णोऽब्रवीत्कृष्णां सभायां परुषं वचः\n",
    "08051077c": "प्रमुखे पाण्डवेयानां कुरूणां च नृशंसवत्\n",
    "08051078a": "विनष्टाः पाण्डवाः कृष्णे शाश्वतं नरकं गताः\n",
    "08051078c": "पतिमन्यं पृथुश्रोणि वृणीष्व मितभाषिणि\n",
    "08051079a": "लेखाभ्रु धृतराष्ट्रस्य दासी भूत्वा निवेशनम्\n",
    "08051079c": "प्रविशारालपक्ष्माक्षि न सन्ति पतयस्तव\n",
    "08051080a": "इत्युक्तवानधर्मज्ञस्तदा परमदुर्मतिः\n",
    "08051080c": "पापः पापं वचः कर्णः शृण्वतस्तव भारत\n",
    "08051081a": "तस्य पापस्य तद्वाक्यं सुवर्णविकृताः शराः\n",
    "08051081c": "शमयन्तु शिलाधौतास्त्वयास्ता जीवितच्छिदः\n",
    "08051082a": "यानि चान्यानि दुष्टात्मा पापानि कृतवांस्त्वयि\n",
    "08051082c": "तान्यद्य जीवितं चास्य शमयन्तु शरास्तव\n",
    "08051083a": "गाण्डीवप्रहितान्घोरानद्य गात्रैः स्पृशञ्शरान्\n",
    "08051083c": "कर्णः स्मरतु दुष्टात्मा वचनं द्रोणभीष्मयोः\n",
    "08051084a": "सुवर्णपुङ्खा नाराचाः शत्रुघ्ना वैद्युतप्रभाः\n",
    "08051084c": "त्वयास्तास्तस्य मर्माणि भित्त्वा पास्यन्ति शोणितम्\n",
    "08051085a": "उग्रास्त्वद्भुजनिर्मुक्ता मर्म भित्त्वा शिताः शराः\n",
    "08051085c": "अद्य कर्णं महावेगाः प्रेषयन्तु यमक्षयम्\n",
    "08051086a": "अद्य हाहाकृता दीना विषण्णास्त्वच्छरार्दिताः\n",
    "08051086c": "प्रपतन्तं रथात्कर्णं पश्यन्तु वसुधाधिपाः\n",
    "08051087a": "अद्य स्वशोणिते मग्नं शयानं पतितं भुवि\n",
    "08051087c": "अपविद्धायुधं कर्णं पश्यन्तु सुहृदो निजाः\n",
    "08051088a": "हस्तिकक्ष्यो महानस्य भल्लेनोन्मथितस्त्वया\n",
    "08051088c": "प्रकम्पमानः पततु भूमावाधिरथेर्ध्वजः\n",
    "08051089a": "त्वया शरशतैश्छिन्नं रथं हेमविभूषितम्\n",
    "08051089c": "हतयोधं समुत्सृज्य भीतः शल्यः पलायताम्\n",
    "08051090a": "ततः सुयोधनो दृष्ट्वा हतमाधिरथिं त्वया\n",
    "08051090c": "निराशो जीविते त्वद्य राज्ये चैव धनंजय\n",
    "08051091a": "एते द्रवन्ति पाञ्चाला वध्यमानाः शितैः शरैः\n",
    "08051091c": "कर्णेन भरतश्रेष्ठ पाण्डवानुज्जिहीर्षवः\n",
    "08051092a": "पाञ्चालान्द्रौपदेयांश्च धृष्टद्युम्नशिखण्डिनौ\n",
    "08051092c": "धृष्टद्युम्नतनूजांश्च शतानीकं च नाकुलिम्\n",
    "08051093a": "नकुलं सहदेवं च दुर्मुखं जनमेजयम्\n",
    "08051093c": "सुवर्माणं सात्यकिं च विद्धि कर्णवशं गतान्\n",
    "08051094a": "अभ्याहतानां कर्णेन पाञ्चालानां महारणे\n",
    "08051094c": "श्रूयते निनदो घोरस्त्वद्बन्धूनां परंतप\n",
    "08051095a": "न त्वेव भीताः पाञ्चालाः कथंचित्स्युः पराङ्मुखाः\n",
    "08051095c": "न हि मृत्युं महेष्वासा गणयन्ति महारथाः\n",
    "08051096a": "य एकः पाण्डवीं सेनां शरौघैः समवेष्टयत्\n",
    "08051096c": "तं समासाद्य पाञ्चाला भीष्मं नासन्पराङ्मुखाः\n",
    "08051097a": "तथा ज्वलन्तमस्त्राग्निं गुरुं सर्वधनुष्मताम्\n",
    "08051097c": "निर्दहन्तं समारोहन्दुर्धर्षं द्रोणमोजसा\n",
    "08051098a": "ते नित्यमुदिता जेतुं युद्धे शत्रूनरिंदमाः\n",
    "08051098c": "न जात्वाधिरथेर्भीताः पाञ्चालाः स्युः पराङ्मुखाः\n",
    "08051099a": "तेषामापततां शूरः पाञ्चालानां तरस्विनाम्\n",
    "08051099c": "आदत्तेऽसूञ्शरैः कर्णः पतंगानामिवानलः\n",
    "08051100a": "तांस्तथाभिमुखान्वीरान्मित्रार्थे त्यक्तजीवितान्\n",
    "08051100c": "क्षयं नयति राधेयः पाञ्चालाञ्शतशो रणे\n",
    "08051101a": "अस्त्रं हि रामात्कर्णेन भार्गवादृषिसत्तमात्\n",
    "08051101c": "यदुपात्तं पुरा घोरं तस्य रूपमुदीर्यते\n",
    "08051102a": "तापनं सर्वसैन्यानां घोररूपं सुदारुणम्\n",
    "08051102c": "समावृत्य महासेनां ज्वलति स्वेन तेजसा\n",
    "08051103a": "एते चरन्ति संग्रामे कर्णचापच्युताः शराः\n",
    "08051103c": "भ्रमराणामिव व्रातास्तापयन्तः स्म तावकान्\n",
    "08051104a": "एते चरन्ति पाञ्चाला दिक्षु सर्वासु भारत\n",
    "08051104c": "कर्णास्त्रं समरे प्राप्य दुर्निवारमनात्मभिः\n",
    "08051105a": "एष भीमो दृढक्रोधो वृतः पार्थ समन्ततः\n",
    "08051105c": "सृञ्जयैर्योधयन्कर्णं पीड्यते स्म शितैः शरैः\n",
    "08051106a": "पाण्डवान्सृञ्जयांश्चैव पाञ्चालांश्चैव भारत\n",
    "08051106c": "हन्यादुपेक्षितः कर्णो रोगो देहमिवाततः\n",
    "08051107a": "नान्यं त्वत्तोऽभिपश्यामि योधं यौधिष्ठिरे बले\n",
    "08051107c": "यः समासाद्य राधेयं स्वस्तिमानाव्रजेद्गृहम्\n",
    "08051108a": "तमद्य निशितैर्बाणैर्निहत्य भरतर्षभ\n",
    "08051108c": "यथाप्रतिज्ञं पार्थ त्वं कृत्वा कीर्तिमवाप्नुहि\n",
    "08051109a": "त्वं हि शक्तो रणे जेतुं सकर्णानपि कौरवान्\n",
    "08051109c": "नान्यो युधि युधां श्रेष्ठ सत्यमेतद्ब्रवीमि ते\n",
    "08051110a": "एतत्कृत्वा महत्कर्म हत्वा कर्णं महारथम्\n",
    "08051110c": "कृतार्थः सफलः पार्थ सुखी भव नरोत्तम\n",
    "08052001": "संजय उवाच\n",
    "08052001a": "स केशवस्य बीभत्सुः श्रुत्वा भारत भाषितम्\n",
    "08052001c": "विशोकः संप्रहृष्टश्च क्षणेन समपद्यत\n",
    "08052002a": "ततो ज्यामनुमृज्याशु व्याक्षिपद्गाण्डिवं धनुः\n",
    "08052002c": "दध्रे कर्णविनाशाय केशवं चाभ्यभाषत\n",
    "08052003a": "त्वया नाथेन गोविन्द ध्रुव एष जयो मम\n",
    "08052003c": "प्रसन्नो यस्य मेऽद्य त्वं भूतभव्यभवत्प्रभुः\n",
    "08052004a": "त्वत्सहायो ह्यहं कृष्ण त्रीँल्लोकान्वै समागतान्\n",
    "08052004c": "प्रापयेयं परं लोकं किमु कर्णं महारणे\n",
    "08052005a": "पश्यामि द्रवतीं सेनां पाञ्चालानां जनार्दन\n",
    "08052005c": "पश्यामि कर्णं समरे विचरन्तमभीतवत्\n",
    "08052006a": "भार्गवास्त्रं च पश्यामि विचरन्तं समन्ततः\n",
    "08052006c": "सृष्टं कर्णेन वार्ष्णेय शक्रेणेव महाशनिम्\n",
    "08052007a": "अयं खलु स संग्रामो यत्र कृष्ण मया कृतम्\n",
    "08052007c": "कथयिष्यन्ति भूतानि यावद्भूमिर्धरिष्यति\n",
    "08052008a": "अद्य कृष्ण विकर्णा मे कर्णं नेष्यन्ति मृत्यवे\n",
    "08052008c": "गाण्डीवमुक्ताः क्षिण्वन्तो मम हस्तप्रचोदिताः\n",
    "08052009a": "अद्य राजा धृतराष्ट्रः स्वां बुद्धिमवमंस्यते\n",
    "08052009c": "दुर्योधनमराज्यार्हं यया राज्येऽभ्यषेचयत्\n",
    "08052010a": "अद्य राज्यात्सुखाच्चैव श्रियो राष्ट्रात्तथा पुरात्\n",
    "08052010c": "पुत्रेभ्यश्च महाबाहो धृतराष्ट्रो वियोक्ष्यते\n",
    "08052011a": "अद्य दुर्योधनो राजा जीविताच्च निराशकः\n",
    "08052011c": "भविष्यति हते कर्णे कृष्ण सत्यं ब्रवीमि ते\n",
    "08052012a": "अद्य दृष्ट्वा मया कर्णं शरैर्विशकलीकृतम्\n",
    "08052012c": "स्मरतां तव वाक्यानि शमं प्रति जनेश्वरः\n",
    "08052013a": "अद्यासौ सौबलः कृष्ण ग्लहं जानातु वै शरान्\n",
    "08052013c": "दुरोदरं च गाण्डीवं मण्डलं च रथं मम\n",
    "08052014a": "योऽसौ रणे नरं नान्यं पृथिव्यामभिमन्यते\n",
    "08052014c": "तस्याद्य सूतपुत्रस्य भूमिः पास्यति शोणितम्\n",
    "08052014e": "गाण्डीवसृष्टा दास्यन्ति कर्णस्य परमां गतिम्\n",
    "08052015a": "अद्य तप्स्यति राधेयः पाञ्चालीं यत्तदाब्रवीत्\n",
    "08052015c": "सभामध्ये वचः क्रूरं कुत्सयन्पाण्डवान्प्रति\n",
    "08052016a": "ये वै षण्ढतिलास्तत्र भवितारोऽद्य ते तिलाः\n",
    "08052016c": "हते वैकर्तने कर्णे सूतपुत्रे दुरात्मनि\n",
    "08052017a": "अहं वः पाण्डुपुत्रेभ्यस्त्रास्यामीति यदब्रवीत्\n",
    "08052017c": "अनृतं तत्करिष्यन्ति मामका निशिताः शराः\n",
    "08052018a": "हन्ताहं पाण्डवान्सर्वान्सपुत्रानिति योऽब्रवीत्\n",
    "08052018c": "तमद्य कर्णं हन्तास्मि मिषतां सर्वधन्विनाम्\n",
    "08052019a": "यस्य वीर्ये समाश्वस्य धार्तराष्ट्रो बृहन्मनाः\n",
    "08052019c": "अवामन्यत दुर्बुद्धिर्नित्यमस्मान्दुरात्मवान्\n",
    "08052019e": "तमद्य कर्णं राधेयं हन्तास्मि मधुसूदन\n",
    "08052020a": "अद्य कर्णे हते कृष्ण धार्तराष्ट्राः सराजकाः\n",
    "08052020c": "विद्रवन्तु दिशो भीताः सिंहत्रस्ता मृगा इव\n",
    "08052021a": "अद्य दुर्योधनो राजा पृथिवीमन्ववेक्षताम्\n",
    "08052021c": "हते कर्णे मया संख्ये सपुत्रे ससुहृज्जने\n",
    "08052022a": "अद्य कर्णं हतं दृष्ट्वा धार्तराष्ट्रोऽत्यमर्षणः\n",
    "08052022c": "जानातु मां रणे कृष्ण प्रवरं सर्वधन्विनाम्\n",
    "08052023a": "अद्याहमनृणः कृष्ण भविष्यामि धनुर्भृताम्\n",
    "08052023c": "क्रोधस्य च कुरूणां च शराणां गाण्डिवस्य च\n",
    "08052024a": "अद्य दुःखमहं मोक्ष्ये त्रयोदशसमार्जितम्\n",
    "08052024c": "हत्वा कर्णं रणे कृष्ण शम्बरं मघवानिव\n",
    "08052025a": "अद्य कर्णे हते युद्धे सोमकानां महारथाः\n",
    "08052025c": "कृतं कार्यं च मन्यन्तां मित्रकार्येप्सवो युधि\n",
    "08052026a": "न जाने च कथं प्रीतिः शैनेयस्याद्य माधव\n",
    "08052026c": "भविष्यति हते कर्णे मयि चापि जयाधिके\n",
    "08052027a": "अहं हत्वा रणे कर्णं पुत्रं चास्य महारथम्\n",
    "08052027c": "प्रीतिं दास्यामि भीमस्य यमयोः सात्यकेरपि\n",
    "08052028a": "धृष्टद्युम्नशिखण्डिभ्यां पाञ्चालानां च माधव\n",
    "08052028c": "अध्यानृण्यं गमिष्यामि हत्वा कर्णं महारणे\n",
    "08052029a": "अद्य पश्यन्तु संग्रामे धनंजयममर्षणम्\n",
    "08052029c": "युध्यन्तं कौरवान्संख्ये पातयन्तं च सूतजम्\n",
    "08052029e": "भवत्सकाशे वक्ष्ये च पुनरेवात्मसंस्तवम्\n",
    "08052030a": "धनुर्वेदे मत्समो नास्ति लोके; पराक्रमे वा मम कोऽस्ति तुल्यः\n",
    "08052030c": "को वाप्यन्यो मत्समोऽस्ति क्षमायां; तथा क्रोधे सदृशोऽन्यो न मेऽस्ति\n",
    "08052031a": "अहं धनुष्मानसुरान्सुरांश्च; सर्वाणि भूतानि च संगतानि\n",
    "08052031c": "स्वबाहुवीर्याद्गमये पराभवं; मत्पौरुषं विद्धि परः परेभ्यः\n",
    "08052032a": "शरार्चिषा गाण्डिवेनाहमेकः; सर्वान्कुरून्बाह्लिकांश्चाभिपत्य\n",
    "08052032c": "हिमात्यये कक्षगतो यथाग्नि;स्तहा दहेयं सगणान्प्रसह्य\n",
    "08052033a": "पाणौ पृषत्का लिखिता ममैते; धनुश्च सव्ये निहितं सबाणम्\n",
    "08052033c": "पादौ च मे सरथौ सध्वजौ च; न मादृशं युद्धगतं जयन्ति\n",
    "08053001": "संजय उवाच\n",
    "08053001a": "तेषामनीकानि बृहद्ध्वजानि; रणे समृद्धानि समागतानि\n",
    "08053001c": "गर्जन्ति भेरीनिनदोन्मुखानि; मेघैर्यथा मेघगणास्तपान्ते\n",
    "08053002a": "महागजाभ्राकुलमस्त्रतोयं; वादित्रनेमीतलशब्दवच्च\n",
    "08053002c": "हिरण्यचित्रायुधवैद्युतं च; महारथैरावृतशब्दवच्च\n",
    "08053003a": "तद्भीमवेगं रुधिरौघवाहि; खड्गाकुलं क्षत्रियजीववाहि\n",
    "08053003c": "अनार्तवं क्रूरमनिष्टवर्षं; बभूव तत्संहरणं प्रजानाम्\n",
    "08053004a": "रथान्ससूतान्सहयान्गजांश्च; सर्वानरीन्मृत्युवशं शरौघैः\n",
    "08053004c": "निन्ये हयांश्चैव तथा ससादी;न्पदातिसंघांश्च तथैव पार्थः\n",
    "08053005a": "कृपः शिखण्डी च रणे समेतौ; दुर्योधनं सात्यकिरभ्यगच्छत\n",
    "08053005c": "श्रुतश्रवा द्रोणसुतेन सार्धं; युधामन्युश्चित्रसेनेन चापि\n",
    "08053006a": "कर्णस्य पुत्रस्तु रथी सुषेणं; समागतः सृञ्जयांश्चोत्तमौजाः\n",
    "08053006c": "गान्धारराजं सहदेवः क्षुधार्तो; महर्षभं सिंह इवाभ्यधावत्\n",
    "08053007a": "शतानीको नाकुलिः कर्णपुत्रं; युवा युवानं वृषसेनं शरौघैः\n",
    "08053007c": "समार्दयत्कर्णसुतश्च वीरः; पाञ्चालेयं शरवर्षैरनेकैः\n",
    "08053008a": "रथर्षभः कृतवर्माणमार्च्छ;न्माद्रीपुत्रो नकुलश्चित्रयोधी\n",
    "08053008c": "पाञ्चालानामधिपो याज्ञसेनिः; सेनापतिं कर्णमार्च्छत्ससैन्यम्\n",
    "08053009a": "दुःशासनो भारत भारती च; संशप्तकानां पृतना समृद्धा\n",
    "08053009c": "भीमं रणे शस्त्रभृतां वरिष्ठं; तदा समार्च्छत्तमसह्यवेगम्\n",
    "08053010a": "कर्णात्मजं तत्र जघान शूर;स्तथाच्छिनच्चोत्तमौजाः प्रसह्य\n",
    "08053010c": "तस्योत्तमाङ्गं निपपात भूमौ; निनादयद्गां निनदेन खं च\n",
    "08053011a": "सुषेणशीर्षं पतितं पृथिव्यां; विलोक्य कर्णोऽथ तदार्तरूपः\n",
    "08053011c": "क्रोधाद्धयांस्तस्य रथं ध्वजं च; बाणैः सुधारैर्निशितैर्न्यकृन्तत्\n",
    "08053012a": "स तूत्तमौजा निशितैः पृषत्कै;र्विव्याध खड्गेन च भास्वरेण\n",
    "08053012c": "पार्ष्णिं हयांश्चैव कृपस्य हत्वा; शिखण्डिवाहं स ततोऽभ्यरोहत्\n",
    "08053013a": "कृपं तु दृष्ट्वा विरथं रथस्थो; नैच्छच्छरैस्ताडयितुं शिखण्डी\n",
    "08053013c": "तं द्रौणिरावार्य रथं कृपं स्म; समुज्जह्रे पङ्कगतां यथा गाम्\n",
    "08053014a": "हिरण्यवर्मा निशितैः पृषत्कै;स्तवात्मजानामनिलात्मजो वै\n",
    "08053014c": "अतापयत्सैन्यमतीव भीमः; काले शुचौ मध्यगतो यथार्कः\n",
    "08054001": "संजय उवाच\n",
    "08054001a": "अथ त्विदानीं तुमुले विमर्दे; द्विषद्भिरेको बहुभिः समावृतः\n",
    "08054001c": "महाभये सारथिमित्युवाच; भीमश्चमूं वारयन्धार्तराष्ट्रीम्\n",
    "08054001e": "त्वं सारथे याहि जवेन वाहै;र्नयाम्येतान्धार्तराष्ट्रान्यमाय\n",
    "08054002a": "संचोदितो भीमसेनेन चैवं; स सारथिः पुत्रबलं त्वदीयम्\n",
    "08054002c": "प्रायात्ततः सारथिरुग्रवेगो; यतो भीमस्तद्बलं गन्तुमैच्छत्\n",
    "08054003a": "ततोऽपरे नागरथाश्वपत्तिभिः; प्रत्युद्ययुः कुरवस्तं समन्तात्\n",
    "08054003c": "भीमस्य वाहाग्र्यमुदारवेगं; समन्ततो बाणगणैर्निजघ्नुः\n",
    "08054004a": "ततः शरानापततो महात्मा; चिच्छेद बाणैस्तपनीयपुङ्खैः\n",
    "08054004c": "ते वै निपेतुस्तपनीयपुङ्खा; द्विधा त्रिधा भीमशरैर्निकृत्ताः\n",
    "08054005a": "ततो राजन्नागरथाश्वयूनां; भीमाहतानां तव राजमध्ये\n",
    "08054005c": "घोरो निनादः प्रबभौ नरेन्द्र; वज्राहतानामिव पर्वतानाम्\n",
    "08054006a": "ते वध्यमानाश्च नरेन्द्रमुख्या; निर्भिन्ना वै भीमसेनप्रवेकैः\n",
    "08054006c": "भीमं समन्तात्समरेऽध्यरोह;न्वृक्षं शकुन्ता इव पुष्पहेतोः\n",
    "08054007a": "ततोऽभिपातं तव सैन्यमध्ये; प्रादुश्चक्रे वेगमिवात्तवेगः\n",
    "08054007c": "यथान्तकाले क्षपयन्दिधक्षु;र्भूतान्तकृत्काल इवात्तदण्डः\n",
    "08054008a": "तस्यातिवेगस्य रणेऽतिवेगं; नाशक्नुवन्धारयितुं त्वदीयाः\n",
    "08054008c": "व्यात्ताननस्यापततो यथैव; कालस्य काले हरतः प्रजा वै\n",
    "08054009a": "ततो बलं भारत भारतानां; प्रदह्यमानं समरे महात्मन्\n",
    "08054009c": "भीतं दिशोऽकीर्यत भीमनुन्नं; महानिलेनाभ्रगणो यथैव\n",
    "08054010a": "ततो धीमान्सारथिमब्रवीद्बली; स भीमसेनः पुनरेव हृष्टः\n",
    "08054010c": "सूताभिजानीहि परान्स्वकान्वा; रथान्ध्वजांश्चापततः समेतान्\n",
    "08054010e": "युध्यन्नहं नाभिजानामि किंचि;न्मा सैन्यं स्वं छादयिष्ये पृषत्कैः\n",
    "08054011a": "अरीन्विशोकाभिनिरीक्ष्य सर्वतो; मनस्तु चिन्ता प्रदुनोति मे भृशम्\n",
    "08054011c": "राजातुरो नागमद्यत्किरीटी; बहूनि दुःखान्यभिजातोऽस्मि सूत\n",
    "08054012a": "एतद्दुःखं सारथे धर्मराजो; यन्मां हित्वा यातवाञ्शत्रुमध्ये\n",
    "08054012c": "नैनं जीवन्नापि जानाम्यजीव;न्बीभत्सुं वा तन्ममाद्यातिदुःखम्\n",
    "08054013a": "सोऽहं द्विषत्सैन्यमुदग्रकल्पं; विनाशयिष्ये परमप्रतीतः\n",
    "08054013c": "एतान्निहत्याजिमध्ये समेता;न्प्रीतो भविष्यामि सह त्वयाद्य\n",
    "08054014a": "सर्वांस्तूणीरान्मार्गणान्वान्ववेक्ष्य; किं शिष्टं स्यात्सायकानां रथे मे\n",
    "08054014c": "का वा जातिः किं प्रमाणं च तेषां; ज्ञात्वा व्यक्तं तन्ममाचक्ष्व सूत\n",
    "08054015": "विशोक उवाच\n",
    "08054015a": "षण्मार्गणानामयुतानि वीर; क्षुराश्च भल्लाश्च तथायुताख्याः\n",
    "08054015c": "नाराचानां द्वे सहस्रे तु वीर; त्रीण्येव च प्रदराणां च पार्थ\n",
    "08054016a": "अस्त्यायुधं पाण्डवेयावशिष्टं; न यद्वहेच्छकटं षड्गवीयम्\n",
    "08054016c": "एतद्विद्वन्मुञ्च सहस्रशोऽपि; गदासिबाहुद्रविणं च तेऽस्ति\n",
    "08054017": "भीम उवाच\n",
    "08054017a": "सूताद्येमं पश्य भीमप्रमुक्तैः; संभिन्दद्भिः पार्थिवानाशुवेगैः\n",
    "08054017c": "उग्रैर्बाणैराहवं घोररूपं; नष्टादित्यं मृत्युलोकेन तुल्यम्\n",
    "08054018a": "अद्यैव तद्विदितं पार्थिवानां; भविष्यति आकुमारं च सूत\n",
    "08054018c": "निमग्नो वा समरे भीमसेन; एकः कुरून्वा समरे विजेता\n",
    "08054019a": "सर्वे संख्ये कुरवो निष्पतन्तु; मां वा लोकाः कीर्तयन्त्वाकुमारम्\n",
    "08054019c": "सर्वानेकस्तानहं पातयिष्ये; ते वा सर्वे भीमसेनं तुदन्तु\n",
    "08054020a": "आशास्तारः कर्म चाप्युत्तमं वा; तन्मे देवाः केवलं साधयन्तु\n",
    "08054020c": "आयात्विहाद्यार्जुनः शत्रुघाती; शक्रस्तूर्णं यज्ञ इवोपहूतः\n",
    "08054021a": "ईक्षस्वैतां भारतीं दीर्यमाणा;मेते कस्माद्विद्रवन्ते नरेन्द्राः\n",
    "08054021c": "व्यक्तं धीमान्सव्यसाची नराग्र्यः; सैन्यं ह्येतच्छादयत्याशु बाणैः\n",
    "08054022a": "पश्य ध्वजांश्च द्रवतो विशोक; नागान्हयान्पत्तिसंघांश्च संख्ये\n",
    "08054022c": "रथान्विशीर्णाञ्शरशक्तिताडिता;न्पश्यस्वैतान्रथिनश्चैव सूत\n",
    "08054023a": "आपूर्यते कौरवी चाप्यभीक्ष्णं; सेना ह्यसौ सुभृशं हन्यमाना\n",
    "08054023c": "धनंजयस्याशनितुल्यवेगै;र्ग्रस्ता शरैर्बर्हिसुवर्णवाजैः\n",
    "08054024a": "एते द्रवन्ति स्म रथाश्वनागाः; पदातिसंघानवमर्दयन्तः\n",
    "08054024c": "संमुह्यमानाः कौरवाः सर्व एव; द्रवन्ति नागा इव दावभीताः\n",
    "08054024e": "हाहाकृताश्चैव रणे विशोक; मुञ्चन्ति नादान्विपुलान्गजेन्द्राः\n",
    "08054025": "विशोक उवाच\n",
    "08054025a": "सर्वे कामाः पाण्डव ते समृद्धाः; कपिध्वजो दृश्यते हस्तिसैन्ये\n",
    "08054025c": "नीलाद्धनाद्विद्युतमुच्चरन्तीं; तथापश्यं विस्फुरद्वै धनुस्तत्\n",
    "08054026a": "कपिर्ह्यसौ वीक्ष्यते सर्वतो वै; ध्वजाग्रमारुह्य धनंजयस्य\n",
    "08054026c": "दिवाकराभो मणिरेष दिव्यो; विभ्राजते चैव किरीटसंस्थः\n",
    "08054027a": "पार्श्वे भीमं पाण्डुराभ्रप्रकाशं; पश्येमं त्वं देवदत्तं सुघोषम्\n",
    "08054027c": "अभीशुहस्तस्य जनार्दनस्य; विगाहमानस्य चमूं परेषाम्\n",
    "08054028a": "रविप्रभं वज्रनाभं क्षुरान्तं; पार्श्वे स्थितं पश्य जनार्दनस्य\n",
    "08054028c": "चक्रं यशो वर्धयत्केशवस्य; सदार्चितं यदुभिः पश्य वीर\n",
    "08054029": "भीम उवाच\n",
    "08054029a": "ददामि ते ग्रामवरांश्चतुर्दश; प्रियाख्याने सारथे सुप्रसन्नः\n",
    "08054029c": "दसीशतं चापि रथांश्च विंशतिं; यदर्जुनं वेदयसे विशोक\n",
    "08055001": "संजय उवाच\n",
    "08055001a": "श्रुत्वा च रथनिर्घोषं सिंहनादं च संयुगे\n",
    "08055001c": "अर्जुनः प्राह गोविन्दं शीघ्रं चोदय वाजिनः\n",
    "08055002a": "अर्जुनस्य वचः श्रुत्वा गोविन्दोऽर्जुनमब्रवीत्\n",
    "08055002c": "एष गच्छामि सुक्षिप्रं यत्र भीमो व्यवस्थितः\n",
    "08055003a": "आयान्तमश्वैर्हिमशङ्खवर्णैः; सुवर्णमुक्तामणिजालनद्धैः\n",
    "08055003c": "जम्भं जिघांसुं प्रगृहीतवज्रं; जयाय देवेन्द्रमिवोग्रमन्युम्\n",
    "08055004a": "रथाश्वमातङ्गपदातिसंघा; बाणस्वनैर्नेमिखुरस्वनैश्च\n",
    "08055004c": "संनादयन्तो वसुधां दिशश्च; क्रुद्धा नृसिंहा जयमभ्युदीयुः\n",
    "08055005a": "तेषां च पार्थस्य महत्तदासी;द्देहासुपाप्मक्षपणं सुयुद्धम्\n",
    "08055005c": "त्रैलोक्यहेतोरसुरैर्यथासी;द्देवस्य विष्णोर्जयतां वरस्य\n",
    "08055006a": "तैरस्तमुच्चावचमायुधौघ;मेकः प्रचिच्छेद किरीटमाली\n",
    "08055006c": "क्षुरार्धचन्द्रैर्निशितैश्च बाणैः; शिरांसि तेषां बहुधा च बाहून्\n",
    "08055007a": "छत्राणि वालव्यजनानि केतू;नश्वान्रथान्पत्तिगणान्द्विपांश्च\n",
    "08055007c": "ते पेतुरुर्व्यां बहुधा विरूपा; वातप्रभग्नानि यथा वनानि\n",
    "08055008a": "सुवर्णजालावतता महागजाः; सवैजयन्तीध्वजयोधकल्पिताः\n",
    "08055008c": "सुवर्णपुङ्खैरिषुभिः समाचिता;श्चकाशिरे प्रज्वलिता यथाचलाः\n",
    "08055009a": "विदार्य नागांश्च रथांश्च वाजिनः; शरोत्तमैर्वासववज्रसंनिभैः\n",
    "08055009c": "द्रुतं ययौ कर्णजिघांसया तथा; यथा मरुत्वान्बलभेदने पुरा\n",
    "08055010a": "ततः स पुरुषव्याघ्रः सूतसैन्यमरिंदम\n",
    "08055010c": "प्रविवेश महाबाहुर्मकरः सागरं यथा\n",
    "08055011a": "तं दृष्ट्वा तावका राजन्रथपत्तिसमन्विताः\n",
    "08055011c": "गजाश्वसादिबहुलाः पाण्डवं समुपाद्रवन्\n",
    "08055012a": "तत्राभिद्रवतां पार्थमारावः सुमहानभूत्\n",
    "08055012c": "सागरस्येव मत्तस्य यथा स्यात्सलिलस्वनः\n",
    "08055013a": "ते तु तं पुरुषव्याघ्रं व्याघ्रा इव महारथाः\n",
    "08055013c": "अभ्यद्रवन्त संग्रामे त्यक्त्वा प्राणकृतं भयम्\n",
    "08055014a": "तेषामापततां तत्र शरवर्षाणि मुञ्चताम्\n",
    "08055014c": "अर्जुनो व्यधमत्सैन्यं महावातो घनानिव\n",
    "08055015a": "तेऽर्जुनं सहिता भूत्वा रथवंशैः प्रहारिणः\n",
    "08055015c": "अभियाय महेष्वासा विव्यधुर्निशितैः शरैः\n",
    "08055016a": "ततोऽर्जुनः सहस्राणि रथवारणवाजिनाम्\n",
    "08055016c": "प्रेषयामास विशिखैर्यमस्य सदनं प्रति\n",
    "08055017a": "ते वध्यमानाः समरे पार्थचापच्युतैः शरैः\n",
    "08055017c": "तत्र तत्र स्म लीयन्ते भये जाते महारथाः\n",
    "08055018a": "तेषां चतुःशतान्वीरान्यतमानान्महारथान्\n",
    "08055018c": "अर्जुनो निशितैर्बाणैरनयद्यमसादनम्\n",
    "08055019a": "ते वध्यमानाः समरे नानालिङ्गैः शितैः शरैः\n",
    "08055019c": "अर्जुनं समभित्यज्य दुद्रुवुर्वै दिशो भयात्\n",
    "08055020a": "तेषां शब्दो महानासीद्द्रवतां वाहिनीमुखे\n",
    "08055020c": "महौघस्येव भद्रं ते गिरिमासाद्य दीर्यतः\n",
    "08055021a": "तां तु सेनां भृशं विद्ध्वा द्रावयित्वार्जुनः शरैः\n",
    "08055021c": "प्रायादभिमुखः पार्थः सूतानीकानि मारिष\n",
    "08055022a": "तस्य शब्दो महानासीत्परानभिमुखस्य वै\n",
    "08055022c": "गरुडस्येव पततः पन्नगार्थे यथा पुरा\n",
    "08055023a": "तं तु शब्दमभिश्रुत्य भीमसेनो महाबलः\n",
    "08055023c": "बभूव परमप्रीतः पार्थदर्शनलालसः\n",
    "08055024a": "श्रुत्वैव पार्थमायान्तं भीमसेनः प्रतापवान्\n",
    "08055024c": "त्यक्त्वा प्राणान्महाराज सेनां तव ममर्द ह\n",
    "08055025a": "स वायुवेगप्रतिमो वायुवेगसमो जवे\n",
    "08055025c": "वायुवद्व्यचरद्भीमो वायुपुत्रः प्रतापवान्\n",
    "08055026a": "तेनार्द्यमाना राजेन्द्र सेना तव विशां पते\n",
    "08055026c": "व्यभ्राम्यत महाराज भिन्ना नौरिव सागरे\n",
    "08055027a": "तां तु सेनां तदा भीमो दर्शयन्पाणिलाघवम्\n",
    "08055027c": "शरैरवचकर्तोग्रैः प्रेषयिष्यन्यमक्षयम्\n",
    "08055028a": "तत्र भारत भीमस्य बलं दृष्ट्वातिमानुषम्\n",
    "08055028c": "व्यत्रस्यन्त रणे योधाः कालस्येव युगक्षये\n",
    "08055029a": "तथार्दितान्भीमबलान्भीमसेनेन भारत\n",
    "08055029c": "दृष्ट्वा दुर्योधनो राजा इदं वचनमब्रवीत्\n",
    "08055030a": "सैनिकान्स महेष्वासो योधांश्च भरतर्षभ\n",
    "08055030c": "समादिशद्रणे सर्वान्हत भीममिति स्म ह\n",
    "08055030e": "तस्मिन्हते हतं मन्ये सर्वसैन्यमशेषतः\n",
    "08055031a": "प्रतिगृह्य च तामाज्ञां तव पुत्रस्य पार्थिवाः\n",
    "08055031c": "भीमं प्रच्छादयामासुः शरवर्षैः समन्ततः\n",
    "08055032a": "गजाश्च बहुला राजन्नराश्च जयगृद्धिनः\n",
    "08055032c": "रथा हयाश्च राजेन्द्र परिवव्रुर्वृकोदरम्\n",
    "08055033a": "स तैः परिवृतः शूरैः शूरो राजन्समन्ततः\n",
    "08055033c": "शुशुभे भरतश्रेष्ठ नक्षत्रैरिव चन्द्रमाः\n",
    "08055034a": "स रराज तथा संख्ये दर्शनीयो नरोत्तमः\n",
    "08055034c": "निर्विशेषं महाराज यथा हि विजयस्तथा\n",
    "08055035a": "तत्र ते पार्थिवाः सर्वे शरवृष्टीः समासृजन्\n",
    "08055035c": "क्रोधरक्तेक्षणाः क्रूरा हन्तुकामा वृकोदरम्\n",
    "08055036a": "स विदार्य महासेनां शरैः संनतपर्वभिः\n",
    "08055036c": "निश्चक्राम रणाद्भीमो मत्स्यो जालादिवाम्भसि\n",
    "08055037a": "हत्वा दश सहस्राणि गजानामनिवर्तिनाम्\n",
    "08055037c": "नृणां शतसहस्रे द्वे द्वे शते चैव भारत\n",
    "08055038a": "पञ्च चाश्वसहस्राणि रथानां शतमेव च\n",
    "08055038c": "हत्वा प्रास्यन्दयद्भीमो नदीं शोणितकर्दमाम्\n",
    "08055039a": "शोणितोदां रथावर्तां हस्तिग्राहसमाकुलाम्\n",
    "08055039c": "नरमीनामश्वनक्रां केशशैवलशाद्वलाम्\n",
    "08055040a": "संछिन्नभुजनागेन्द्रां बहुरत्नापहारिणीम्\n",
    "08055040c": "ऊरुग्राहां मज्जपङ्कां शीर्षोपलसमाकुलाम्\n",
    "08055041a": "धनुष्काशां शरावापां गदापरिघकेतनाम्\n",
    "08055041c": "योधव्रातवतीं संख्ये वहन्तीं यमसादनम्\n",
    "08055042a": "क्षणेन पुरुषव्याघ्रः प्रावर्तयत निम्नगाम्\n",
    "08055042c": "यथा वैतरणीमुग्रां दुस्तरामकृतात्मभिः\n",
    "08055043a": "यतो यतः पाण्डवेयः प्रवृत्तो रथसत्तमः\n",
    "08055043c": "ततस्ततोऽपातयत योधाञ्शतसहस्रशः\n",
    "08055044a": "एवं दृष्ट्वा कृतं कर्म भीमसेनेन संयुगे\n",
    "08055044c": "दुर्योधनो महाराज शकुनिं वाक्यमब्रवीत्\n",
    "08055045a": "जय मातुल संग्रामे भीमसेनं महाबलम्\n",
    "08055045c": "अस्मिञ्जिते जितं मन्ये पाण्डवेयं महाबलम्\n",
    "08055046a": "ततः प्रायान्महाराज सौबलेयः प्रतापवान्\n",
    "08055046c": "रणाय महते युक्तो भ्रातृभिः परिवारितः\n",
    "08055047a": "स समासाद्य संग्रामे भीमं भीमपराक्रमम्\n",
    "08055047c": "वारयामास तं वीरो वेलेव मकरालयम्\n",
    "08055047e": "स न्यवर्तत तं भीमो वार्यमाणः शितैः शरैः\n",
    "08055048a": "शकुनिस्तस्य राजेन्द्र वामे पार्श्वे स्तनान्तरे\n",
    "08055048c": "प्रेषयामास नाराचान्रुक्मपुङ्खाञ्शिलाशितान्\n",
    "08055049a": "वर्म भित्त्वा तु सौवर्णं बाणास्तस्य महात्मनः\n",
    "08055049c": "न्यमज्जन्त महाराज कङ्कबर्हिणवाससः\n",
    "08055050a": "सोऽतिविद्धो रणे भीमः शरं हेमविभूषितम्\n",
    "08055050c": "प्रेषयामास सहसा सौबलं प्रति भारत\n",
    "08055051a": "तमायान्तं शरं घोरं शकुनिः शत्रुतापनः\n",
    "08055051c": "चिच्छेद शतधा राजन्कृतहस्तो महाबलः\n",
    "08055052a": "तस्मिन्निपतिते भूमौ भीमः क्रुद्धो विशां पते\n",
    "08055052c": "धनुश्चिच्छेद भल्लेन सौबलस्य हसन्निव\n",
    "08055053a": "तदपास्य धनुश्छिन्नं सौबलेयः प्रतापवान्\n",
    "08055053c": "अन्यदादत्त वेगेन धनुर्भल्लांश्च षोडश\n",
    "08055054a": "तैस्तस्य तु महाराज भल्लैः संनतपर्वभिः\n",
    "08055054c": "चतुर्भिः सारथिं ह्यार्च्छद्भीमं पञ्चभिरेव च\n",
    "08055055a": "ध्वजमेकेन चिच्छेद छत्रं द्वाभ्यां विशां पते\n",
    "08055055c": "चतुर्भिश्चतुरो वाहान्विव्याध सुबलात्मजः\n",
    "08055056a": "ततः क्रुद्धो महाराज भीमसेनः प्रतापवान्\n",
    "08055056c": "शक्तिं चिक्षेप समरे रुक्मदण्डामयस्मयीम्\n",
    "08055057a": "सा भीमभुजनिर्मुक्ता नागजिह्वेव चञ्चला\n",
    "08055057c": "निपपात रथे तूर्णं सौबलस्य महात्मनः\n",
    "08055058a": "ततस्तामेव संगृह्य शक्तिं कनकभूषणाम्\n",
    "08055058c": "भीमसेनाय चिक्षेप क्रुद्धरूपो विशां पते\n",
    "08055059a": "सा निर्भिद्य भुजं सव्यं पाण्डवस्य महात्मनः\n",
    "08055059c": "पपात च ततो भूमौ यथा विद्युन्नभश्च्युता\n",
    "08055060a": "अथोत्क्रुष्टं महाराज धार्तराष्ट्रैः समन्ततः\n",
    "08055060c": "न तु तं ममृषे भीमः सिंहनादं तरस्विनाम्\n",
    "08055061a": "स संगृह्य धनुः सज्यं त्वरमाणो महारथः\n",
    "08055061c": "मुहूर्तादिव राजेन्द्र छादयामास सायकैः\n",
    "08055061e": "सौबलस्य बलं संख्ये त्यक्त्वात्मानं महाबलः\n",
    "08055062a": "तस्याश्वांश्चतुरो हत्वा सूतं चैव विशां पते\n",
    "08055062c": "ध्वजं चिच्छेद भल्लेन त्वरमाणः पराक्रमी\n",
    "08055063a": "हताश्वं रथमुत्सृज्य त्वरमाणो नरोत्तमः\n",
    "08055063c": "तस्थौ विस्फारयंश्चापं क्रोधरक्तेक्षणः श्वसन्\n",
    "08055063e": "शरैश्च बहुधा राजन्भीममार्च्छत्समन्ततः\n",
    "08055064a": "प्रतिहत्य तु वेगेन भीमसेनः प्रतापवान्\n",
    "08055064c": "धनुश्चिच्छेद संक्रुद्धो विव्याध च शितैः शरैः\n",
    "08055065a": "सोऽतिविद्धो बलवता शत्रुणा शत्रुकर्शनः\n",
    "08055065c": "निपपात ततो भूमौ किंचित्प्राणो नराधिप\n",
    "08055066a": "ततस्तं विह्वलं ज्ञात्वा पुत्रस्तव विशां पते\n",
    "08055066c": "अपोवाह रथेनाजौ भीमसेनस्य पश्यतः\n",
    "08055067a": "रथस्थे तु नरव्याघ्रे धार्तराष्ट्राः पराङ्मुखाः\n",
    "08055067c": "प्रदुद्रुवुर्दिशो भीता भीमाज्जाते महाभये\n",
    "08055068a": "सौबले निर्जिते राजन्भीमसेनेन धन्विना\n",
    "08055068c": "भयेन महता भग्नः पुत्रो दुर्योधनस्तव\n",
    "08055068e": "अपायाज्जवनैरश्वैः सापेक्षो मातुलं प्रति\n",
    "08055069a": "पराङ्मुखं तु राजानं दृष्ट्वा सैन्यानि भारत\n",
    "08055069c": "विप्रजग्मुः समुत्सृज्य द्वैरथानि समन्ततः\n",
    "08055070a": "तान्दृष्ट्वातिरथान्सर्वान्धार्तराष्ट्रान्पराङ्मुखान्\n",
    "08055070c": "जवेनाभ्यपतद्भीमः किरञ्शरशतान्बहून्\n",
    "08055071a": "ते वध्यमाना भीमेन धार्तराष्ट्राः पराङ्मुखाः\n",
    "08055071c": "कर्णमासाद्य समरे स्थिता राजन्समन्ततः\n",
    "08055071e": "स हि तेषां महावीर्यो द्वीपोऽभूत्सुमहाबलः\n",
    "08055072a": "भिन्ननौका यथा राजन्द्वीपमासाद्य निर्वृताः\n",
    "08055072c": "भवन्ति पुरुषव्याघ्र नाविकाः कालपर्यये\n",
    "08055073a": "तथा कर्णं समासाद्य तावका भरतर्षभ\n",
    "08055073c": "समाश्वस्ताः स्थिता राजन्संप्रहृष्टाः परस्परम्\n",
    "08055073e": "समाजग्मुश्च युद्धाय मृत्युं कृत्वा निवर्तनम्\n",
    "08056001": "धृतराष्ट्र उवाच\n",
    "08056001a": "ततो भग्नेषु सैन्येषु भीमसेनेन संयुगे\n",
    "08056001c": "दुर्योधनोऽब्रवीत्किं नु सौबलो वापि संजय\n",
    "08056002a": "कर्णो वा जयतां श्रेष्ठो योधा वा मामका युधि\n",
    "08056002c": "कृपो वा कृतवर्मा च द्रौणिर्दुःशासनोऽपि वा\n",
    "08056003a": "अत्यद्भुतमिदं मन्ये पाण्डवेयस्य विक्रमम्\n",
    "08056003c": "यथाप्रतिज्ञं योधानां राधेयः कृतवानपि\n",
    "08056004a": "कुरूणामपि सर्वेषां कर्णः शत्रुनिषूदनः\n",
    "08056004c": "शर्म वर्म प्रतिष्ठा च जीविताशा च संजय\n",
    "08056005a": "तत्प्रभग्नं बलं दृष्ट्वा कौन्तेयेनामितौजसा\n",
    "08056005c": "राधेयानामधिरथः कर्णः किमकरोद्युधि\n",
    "08056006a": "पुत्रा वा मम दुर्धर्षा राजानो वा महारथाः\n",
    "08056006c": "एतन्मे सर्वमाचक्ष्व कुशलो ह्यसि संजय\n",
    "08056007": "संजय उवाच\n",
    "08056007a": "अपराह्णे महाराज सूतपुत्रः प्रतापवान्\n",
    "08056007c": "जघान सोमकान्सर्वान्भीमसेनस्य पश्यतः\n",
    "08056007e": "भीमोऽप्यतिबलः सैन्यं धार्तराष्ट्रं व्यपोथयत्\n",
    "08056008a": "द्राव्यमाणं बलं दृष्ट्वा भीमसेनेन धीमता\n",
    "08056008c": "यन्तारमब्रवीत्कर्णः पाञ्चालानेव मा वह\n",
    "08056009a": "मद्रराजस्ततः शल्यः श्वेतानश्वान्महाजवान्\n",
    "08056009c": "प्राहिणोच्चेदिपाञ्चालान्करूषांश्च महाबलः\n",
    "08056010a": "प्रविश्य च स तां सेनां शल्यः परबलार्दनः\n",
    "08056010c": "न्ययच्छत्तुरगान्हृष्टो यत्र यत्रैच्छदग्रणीः\n",
    "08056011a": "तं रथं मेघसंकाशं वैयाघ्रपरिवारणम्\n",
    "08056011c": "संदृश्य पाण्डुपाञ्चालास्त्रस्ता आसन्विशां पते\n",
    "08056012a": "ततो रथस्य निनदः प्रादुरासीन्महारणे\n",
    "08056012c": "पर्जन्यसमनिर्घोषः पर्वतस्येव दीर्यतः\n",
    "08056013a": "ततः शरशतैस्तीक्ष्णैः कर्णोऽप्याकर्णनिःसृतैः\n",
    "08056013c": "जघान पाण्डवबलं शतशोऽथ सहस्रशः\n",
    "08056014a": "तं तथा समरे कर्म कुर्वाणमतिमानुषम्\n",
    "08056014c": "परिवव्रुर्महेष्वासाः पाण्डवानां महारथाः\n",
    "08056015a": "तं शिखण्डी च भीमश्च धृष्टद्युम्नश्च पार्षतः\n",
    "08056015c": "नकुलः सहदेवश्च द्रौपदेयाः ससात्यकाः\n",
    "08056015e": "परिवव्रुर्जिघांसन्तो राधेयं शरवृष्टिभिः\n",
    "08056016a": "सात्यकिस्तु ततः कर्णं विंशत्या निशितैः शरैः\n",
    "08056016c": "अताडयद्रणे शूरो जत्रुदेशे नरोत्तमः\n",
    "08056017a": "शिखण्डी पञ्चविंशत्या धृष्टद्युम्नश्च पञ्चभिः\n",
    "08056017c": "द्रौपदेयाश्चतुःषष्ट्या सहदेवश्च सप्तभिः\n",
    "08056017e": "नकुलश्च शतेनाजौ कर्णं विव्याध सायकैः\n",
    "08056018a": "भीमसेनस्तु राधेयं नवत्या नतपर्वणाम्\n",
    "08056018c": "विव्याध समरे क्रुद्धो जत्रुदेशे महाबलः\n",
    "08056019a": "ततः प्रहस्याधिरथिर्विक्षिपन्धनुरुत्तमम्\n",
    "08056019c": "मुमोच निशितान्बाणान्पीडयन्सुमहाबलः\n",
    "08056019e": "तान्प्रत्यविध्यद्राधेयः पञ्चभिः पञ्चभिः शरैः\n",
    "08056020a": "सात्यकेस्तु धनुश्छित्त्वा ध्वजं च पुरुषर्षभः\n",
    "08056020c": "अथैनं नवभिर्बाणैराजघान स्तनान्तरे\n",
    "08056021a": "भीमसेनस्तु तं क्रुद्धो विव्याध त्रिंशता शरैः\n",
    "08056021c": "सारथिं च त्रिभिर्बाणैराजघान परंतपः\n",
    "08056022a": "विरथान्द्रौपदेयांश्च चकार पुरुषर्षभः\n",
    "08056022c": "अक्ष्णोर्निमेषमात्रेण तदद्भुतमिवाभवत्\n",
    "08056023a": "विमुखीकृत्य तान्सर्वाञ्शरैः संनतपर्वभिः\n",
    "08056023c": "पाञ्चालानहनच्छूरश्चेदीनां च महारथान्\n",
    "08056024a": "ते वध्यमानाः समरे चेदिमत्स्या विशां पते\n",
    "08056024c": "कर्णमेकमभिद्रुत्य शरसंघैः समार्दयन्\n",
    "08056024e": "ताञ्जघान शितैर्बाणैः सूतपुत्रो महारथः\n",
    "08056025a": "एतदत्यद्भुतं कर्णे दृष्टवानस्मि भारत\n",
    "08056025c": "यदेकः समरे शूरान्सूतपुत्रः प्रतापवान्\n",
    "08056026a": "यतमानान्परं शक्त्यायोधयत्तांश्च धन्विनः\n",
    "08056026c": "पाण्डवेयान्महाराज शरैर्वारितवान्रणे\n",
    "08056027a": "तत्र भारत कर्णस्य लाघवेन महात्मनः\n",
    "08056027c": "तुतुषुर्देवताः सर्वाः सिद्धाश्च परमर्षयः\n",
    "08056028a": "अपूजयन्महेष्वासा धार्तराष्ट्रा नरोत्तमम्\n",
    "08056028c": "कर्णं रथवरश्रेष्ठं श्रेष्ठं सर्वधनुष्मताम्\n",
    "08056029a": "ततः कर्णो महाराज ददाह रिपुवाहिनीम्\n",
    "08056029c": "कक्षमिद्धो यथा वह्निर्निदाघे ज्वलितो महान्\n",
    "08056030a": "ते वध्यमानाः कर्णेन पाण्डवेयास्ततस्ततः\n",
    "08056030c": "प्राद्रवन्त रणे भीताः कर्णं दृष्ट्वा महाबलम्\n",
    "08056031a": "तत्राक्रन्दो महानासीत्पाञ्चालानां महारणे\n",
    "08056031c": "वध्यतां सायकैस्तीक्ष्णैः कर्णचापवरच्युतैः\n",
    "08056032a": "तेन शब्देन वित्रस्ता पाण्डवानां महाचमूः\n",
    "08056032c": "कर्णमेकं रणे योधं मेनिरे तत्र शात्रवाः\n",
    "08056033a": "तत्राद्भुतं परं चक्रे राधेयः शत्रुकर्शनः\n",
    "08056033c": "यदेकं पाण्डवाः सर्वे न शेकुरभिवीक्षितुम्\n",
    "08056034a": "यथौघः पर्वतश्रेष्ठमासाद्याभिप्रदीर्यते\n",
    "08056034c": "तथा तत्पाण्डवं सैन्यं कर्णमासाद्य दीर्यते\n",
    "08056035a": "कर्णोऽपि समरे राजन्विधूमोऽग्निरिव ज्वलन्\n",
    "08056035c": "दहंस्तस्थौ महाबाहुः पाण्डवानां महाचमूम्\n",
    "08056036a": "शिरांसि च महाराज कर्णांश्चञ्चलकुण्डलान्\n",
    "08056036c": "बाहूंश्च वीरो वीराणां चिच्छेद लघु चेषुभिः\n",
    "08056037a": "हस्तिदन्तान्त्सरून्खड्गान्ध्वजाञ्शक्तीर्हयान्गजान्\n",
    "08056037c": "रथांश्च विविधान्राजन्पताका व्यजनानि च\n",
    "08056038a": "अक्षेषायुगयोक्त्राणि चक्राणि विविधानि च\n",
    "08056038c": "चिच्छेद शतधा कर्णो योधव्रतमनुष्ठितः\n",
    "08056039a": "तत्र भारत कर्णेन निहतैर्गजवाजिभिः\n",
    "08056039c": "अगम्यरूपा पृथिवी मांसशोणितकर्दमा\n",
    "08056040a": "विषमं च समं चैव हतैरश्वपदातिभिः\n",
    "08056040c": "रथैश्च कुञ्जरैश्चैव न प्राज्ञायत किंचन\n",
    "08056041a": "नापि स्वे न परे योधाः प्राज्ञायन्त परस्परम्\n",
    "08056041c": "घोरे शरान्धकारे तु कर्णास्त्रे च विजृम्भिते\n",
    "08056042a": "राधेयचापनिर्मुक्तैः शरैः काञ्चनभूषितैः\n",
    "08056042c": "संछादिता महाराज यतमाना महारथाः\n",
    "08056043a": "ते पाण्डवेयाः समरे कर्णेन स्म पुनः पुनः\n",
    "08056043c": "अभज्यन्त महाराज यतमाना महारथाः\n",
    "08056044a": "मृगसंघान्यथा क्रुद्धः सिंहो द्रावयते वने\n",
    "08056044c": "कर्णस्तु समरे योधांस्तत्र तत्र महायशाः\n",
    "08056044e": "कालयामास तत्सैन्यं यथा पशुगणान्वृकः\n",
    "08056045a": "दृष्ट्वा तु पाण्डवीं सेनां धार्तराष्ट्राः पराङ्मुखीम्\n",
    "08056045c": "अभिजग्मुर्महेष्वासा रुवन्तो भैरवान्रवान्\n",
    "08056046a": "दुर्योधनो हि राजेन्द्र मुदा परमया युतः\n",
    "08056046c": "वादयामास संहृष्टो नानावाद्यानि सर्वशः\n",
    "08056047a": "पाञ्चालापि महेष्वासा भग्ना भग्ना नरोत्तमाः\n",
    "08056047c": "न्यवर्तन्त यथा शूरा मृत्युं कृत्वा निवर्तनम्\n",
    "08056048a": "तान्निवृत्तान्रणे शूरान्राधेयः शत्रुतापनः\n",
    "08056048c": "अनेकशो महाराज बभञ्ज पुरुषर्षभः\n",
    "08056049a": "तत्र भारत कर्णेन पाञ्चाला विंशती रथाः\n",
    "08056049c": "निहताः सादयः क्रोधाच्चेदयश्च परःशताः\n",
    "08056050a": "कृत्वा शून्यान्रथोपस्थान्वाजिपृष्ठांश्च भारत\n",
    "08056050c": "निर्मनुष्यान्गजस्कन्धान्पादातांश्चैव विद्रुतान्\n",
    "08056051a": "आदित्य इव मध्याह्ने दुर्निरीक्ष्यः परंतपः\n",
    "08056051c": "कालान्तकवपुः क्रूरः सूतपुत्रश्चचार ह\n",
    "08056052a": "एवमेतान्महाराज नरवाजिरथद्विपान्\n",
    "08056052c": "हत्वा तस्थौ महेष्वासः कर्णोऽरिगणसूदनः\n",
    "08056053a": "यथा भूतगणान्हत्वा कालस्तिष्ठेन्महाबलः\n",
    "08056053c": "तथा स सोमकान्हत्वा तस्थावेको महारथः\n",
    "08056054a": "तत्राद्भुतमपश्याम पाञ्चालानां पराक्रमम्\n",
    "08056054c": "वध्यमानापि कर्णेन नाजहू रणमूर्धनि\n",
    "08056055a": "राजा दुःशासनश्चैव कृपः शारद्वतस्तथा\n",
    "08056055c": "अश्वत्थामा कृतवर्मा शकुनिश्चापि सौबलः\n",
    "08056055e": "न्यहनन्पाण्डवीं सेनां शतशोऽथ सहस्रशः\n",
    "08056056a": "कर्णपुत्रौ च राजेन्द्र भ्रातरौ सत्यविक्रमौ\n",
    "08056056c": "अनाशयेतां बलिनः पाञ्चालान्वै ततस्ततः\n",
    "08056056e": "तत्र युद्धं तदा ह्यासीत्क्रूरं विशसनं महत्\n",
    "08056057a": "तथैव पाण्डवाः शूरा धृष्टद्युम्नशिखण्डिनौ\n",
    "08056057c": "द्रौपदेयाश्च संक्रुद्धा अभ्यघ्नंस्तावकं बलम्\n",
    "08056058a": "एवमेष क्षयो वृत्तः पाण्डवानां ततस्ततः\n",
    "08056058c": "तावकानामपि रणे भीमं प्राप्य महाबलम्\n",
    "08057001": "संजय उवाच\n",
    "08057001a": "अर्जुनस्तु महाराज कृत्वा सैन्यं पृथग्विधम्\n",
    "08057001c": "सूतपुत्रं सुसंरब्धं दृष्ट्वा चैव महारणे\n",
    "08057002a": "शोणितोदां महीं कृत्वा मांसमज्जास्थिवाहिनीम्\n",
    "08057002c": "वासुदेवमिदं वाक्यमब्रवीत्पुरुषर्षभ\n",
    "08057003a": "एष केतू रणे कृष्ण सूतपुत्रस्य दृश्यते\n",
    "08057003c": "भीमसेनादयश्चैते योधयन्ति महारथान्\n",
    "08057003e": "एते द्रवन्ति पाञ्चालाः कर्णात्त्रस्ता जनार्दन\n",
    "08057004a": "एष दुर्योधनो राजा श्वेतच्छत्रेण भास्वता\n",
    "08057004c": "कर्णेन भग्नान्पाञ्चालान्द्रावयन्बहु शोभते\n",
    "08057005a": "कृपश्च कृतवर्मा च द्रौणिश्चैव महाबलः\n",
    "08057005c": "एते रक्षन्ति राजानं सूतपुत्रेण रक्षिताः\n",
    "08057005e": "अवध्यमानास्तेऽस्माभिर्घातयिष्यन्ति सोमकान्\n",
    "08057006a": "एष शल्यो रथोपस्थे रश्मिसंचारकोविदः\n",
    "08057006c": "सूतपुत्ररथं कृष्ण वाहयन्बहु शोभते\n",
    "08057007a": "तत्र मे बुद्धिरुत्पन्ना वाहयात्र महारथम्\n",
    "08057007c": "नाहत्वा समरे कर्णं निवर्तिष्ये कथंचन\n",
    "08057008a": "राधेयोऽप्यन्यथा पार्थान्सृञ्जयांश्च महारथान्\n",
    "08057008c": "निःशेषान्समरे कुर्यात्पश्यतोर्नौ जनार्दन\n",
    "08057009a": "ततः प्रायाद्रथेनाशु केशवस्तव वाहिनीम्\n",
    "08057009c": "कर्णं प्रति महेष्वासं द्वैरथे सव्यसाचिना\n",
    "08057010a": "प्रयातश्च महाबाहुः पाण्डवानुज्ञया हरिः\n",
    "08057010c": "आश्वासयन्रथेनैव पाण्डुसैन्यानि सर्वशः\n",
    "08057011a": "रथघोषः स संग्रामे पाण्डवेयस्य संबभौ\n",
    "08057011c": "वासवाशनितुल्यस्य महौघस्येव मारिष\n",
    "08057012a": "महता रथघोषेण पाण्डवः सत्यविक्रमः\n",
    "08057012c": "अभ्ययादप्रमेयात्मा विजयस्तव वाहिनीम्\n",
    "08057013a": "तमायान्तं समीक्ष्यैव श्वेताश्वं कृष्णसारथिम्\n",
    "08057013c": "मद्रराजोऽब्रवीत्कर्णं केतुं दृष्ट्वा महात्मनः\n",
    "08057014a": "अयं स रथ आयाति श्वेताश्वः कृष्णसारथिः\n",
    "08057014c": "निघ्नन्नमित्रान्समरे यं कर्ण परिपृच्छसि\n",
    "08057015a": "एष तिष्ठति कौन्तेयः संस्पृशन्गाण्डिवं धनुः\n",
    "08057015c": "तं हनिष्यसि चेदद्य तन्नः श्रेयो भविष्यति\n",
    "08057016a": "एषा विदीर्यते सेना धार्तराष्ट्री समन्ततः\n",
    "08057016c": "अर्जुनस्य भयात्तूर्णं निघ्नतः शात्रवान्बहून्\n",
    "08057017a": "वर्जयन्सर्वसैन्यानि त्वरते हि धनंजयः\n",
    "08057017c": "त्वदर्थमिति मन्येऽहं यथास्योदीर्यते वपुः\n",
    "08057018a": "न ह्यवस्थाप्यते पार्थो युयुत्सुः केनचित्सह\n",
    "08057018c": "त्वामृते क्रोधदीप्तो हि पीड्यमाने वृकोदरे\n",
    "08057019a": "विरथं धर्मराजं च दृष्ट्वा सुदृढविक्षतम्\n",
    "08057019c": "शिखण्डिनं सात्यकिं च धृष्टद्युम्नं च पार्षतम्\n",
    "08057020a": "द्रौपदेयान्युधामन्युमुत्तमौजसमेव च\n",
    "08057020c": "नकुलं सहदेवं च भ्रातरौ द्वौ समीक्ष्य च\n",
    "08057021a": "सहसैकरथः पार्थस्त्वामभ्येति परंतप\n",
    "08057021c": "क्रोधरक्तेक्षणः क्रुद्धो जिघांसुः सर्वधन्विनाम्\n",
    "08057022a": "त्वरितोऽभिपतत्यस्मांस्त्यक्त्वा सैन्यान्यसंशयम्\n",
    "08057022c": "त्वं कर्ण प्रतियाह्येनं नास्त्यन्यो हि धनुर्धरः\n",
    "08057023a": "न तं पश्यामि लोकेऽस्मिंस्त्वत्तोऽप्यन्यं धनुर्धरम्\n",
    "08057023c": "अर्जुनं समरे क्रुद्धं यो वेलामिव धारयेत्\n",
    "08057024a": "न चास्य रक्षां पश्यामि पृष्ठतो न च पार्श्वतः\n",
    "08057024c": "एक एवाभियाति त्वां पश्य साफल्यमात्मनः\n",
    "08057025a": "त्वं हि कृष्णौ रणे शक्तः संसाधयितुमाहवे\n",
    "08057025c": "तवैष भारो राधेय प्रत्युद्याहि धनंजयम्\n",
    "08057026a": "त्वं कृतो ह्येव भीष्मेण द्रोणद्रौणिकृपैरपि\n",
    "08057026c": "सव्यसाचिप्रतिरथस्तं निवर्तय पाण्डवम्\n",
    "08057027a": "लेलिहानं यथा सर्पं गर्जन्तमृषभं यथा\n",
    "08057027c": "लयस्थितं यथा व्याघ्रं जहि कर्ण धनंजयम्\n",
    "08057028a": "एते द्रवन्ति समरे धार्तराष्ट्रा महारथाः\n",
    "08057028c": "अर्जुनस्य भयात्तूर्णं निरपेक्षा जनाधिपाः\n",
    "08057029a": "द्रवतामथ तेषां तु युधि नान्योऽस्ति मानवः\n",
    "08057029c": "भयहा यो भवेद्वीर त्वामृते सूतनन्दन\n",
    "08057030a": "एते त्वां कुरवः सर्वे द्वीपमासाद्य संयुगे\n",
    "08057030c": "विष्ठिताः पुरुषव्याघ्र त्वत्तः शरणकाङ्क्षिणः\n",
    "08057031a": "वैदेहाम्बष्ठकाम्बोजास्तथा नग्नजितस्त्वया\n",
    "08057031c": "गान्धाराश्च यया धृत्या जिताः संख्ये सुदुर्जयाः\n",
    "08057032a": "तां धृतिं कुरु राधेय ततः प्रत्येहि पाण्डवम्\n",
    "08057032c": "वासुदेवं च वार्ष्णेयं प्रीयमाणं किरीटिना\n",
    "08057033": "कर्ण उवाच\n",
    "08057033a": "प्रकृतिस्थो हि मे शल्य इदानीं संमतस्तथा\n",
    "08057033c": "प्रतिभासि महाबाहो विभीश्चैव धनंजयात्\n",
    "08057034a": "पश्य बाह्वोर्बलं मेऽद्य शिक्षितस्य च पश्य मे\n",
    "08057034c": "एकोऽद्य निहनिष्यामि पाण्डवानां महाचमूम्\n",
    "08057035a": "कृष्णौ च पुरुषव्याघ्रौ तच्च सत्यं ब्रवीमि ते\n",
    "08057035c": "नाहत्वा युधि तौ वीरावपयास्ये कथंचन\n",
    "08057036a": "स्वप्स्ये वा निहतस्ताभ्यामसत्यो हि रणे जयः\n",
    "08057036c": "कृतार्थो वा भविष्यामि हत्वा तावथ वा हतः\n",
    "08057037a": "नैतादृशो जातु बभूव लोके; रथोत्तमो यावदनुश्रुतं नः\n",
    "08057037c": "तमीदृशं प्रतियोत्स्यामि पार्थं; महाहवे पश्य च पौरुषं मे\n",
    "08057038a": "रथे चरत्येष रथप्रवीरः; शीघ्रैर्हयैः कौरवराजपुत्रः\n",
    "08057038c": "स वाद्य मां नेष्यति कृच्छ्रमेत;त्कर्णस्यान्तादेतदन्ताः स्थ सर्वे\n",
    "08057039a": "अस्वेदिनौ राजपुत्रस्य हस्ता;ववेपिनौ जातकिणौ बृहन्तौ\n",
    "08057039c": "दृढायुधः कृतिमान्क्षिप्रहस्तो; न पाण्डवेयेन समोऽस्ति योधः\n",
    "08057040a": "गृह्णात्यनेकानपि कङ्कपत्रा;नेकं यथा तान्क्षितिपान्प्रमथ्य\n",
    "08057040c": "ते क्रोशमात्रं निपतन्त्यमोघाः; कस्तेन योधोऽस्ति समः पृथिव्याम्\n",
    "08057041a": "अतोषयत्पाण्डवेयो हुताशं; कृष्णद्वितीयोऽतिरथस्तरस्वी\n",
    "08057041c": "लेभे चक्रं यत्र कृष्णो महात्मा; धनुर्गाण्डीवं पाण्डवः सव्यसाची\n",
    "08057042a": "श्वेताश्वयुक्तं च सुघोषमग्र्यं; रथं महाबाहुरदीनसत्त्वः\n",
    "08057042c": "महेषुधी चाक्षयौ दिव्यरूपौ; शस्त्राणि दिव्यानि च हव्यवाहात्\n",
    "08057043a": "तथेन्द्रलोके निजघान दैत्या;नसंख्येयान्कालकेयांश्च सर्वान्\n",
    "08057043c": "लेभे शङ्खं देवदत्तं स्म तत्र; को नाम तेनाभ्यधिकः पृथिव्याम्\n",
    "08057044a": "महादेवं तोषयामास चैव; साक्षात्सुयुद्धेन महानुभावः\n",
    "08057044c": "लेभे ततः पाशुपतं सुघोरं; त्रैलोक्यसंहारकरं महास्त्रम्\n",
    "08057045a": "पृथक्पृथग्लोकपालाः समेता; ददुर्ह्यस्त्राण्यप्रमेयाणि यस्य\n",
    "08057045c": "यैस्ताञ्जघानाशु रणे नृसिंहा;न्स कालखञ्जानसुरान्समेतान्\n",
    "08057046a": "तथा विराटस्य पुरे समेता;न्सर्वानस्मानेकरथेन जित्वा\n",
    "08057046c": "जहार तद्गोधनमाजिमध्ये; वस्त्राणि चादत्त महारथेभ्यः\n",
    "08057047a": "तमीदृशं वीर्यगुणोपपन्नं; कृष्णद्वितीयं वरये रणाय\n",
    "08057047c": "अनन्तवीर्येण च केशवेन; नारायणेनाप्रतिमेन गुप्तम्\n",
    "08057048a": "वर्षायुतैर्यस्य गुणा न शक्या; वक्तुं समेतैरपि सर्वलोकैः\n",
    "08057048c": "महात्मनः शङ्खचक्रासिपाणे;र्विष्णोर्जिष्णोर्वसुदेवात्मजस्य\n",
    "08057048e": "भयं मे वै जायते साध्वसं च; दृष्ट्वा कृष्णावेकरथे समेतौ\n",
    "08057049a": "उभौ हि शूरौ कृतिनौ दृढास्त्रौ; महारथौ संहननोपपन्नौ\n",
    "08057049c": "एतादृशौ फल्गुनवासुदेवौ; कोऽन्यः प्रतीयान्मदृते नु शल्य\n",
    "08057050a": "एतावहं युधि वा पातयिष्ये; मां वा कृष्णौ निहनिष्यतोऽद्य\n",
    "08057050c": "इति ब्रुवञ्शल्यममित्रहन्ता; कर्णो रणे मेघ इवोन्ननाद\n",
    "08057051a": "अभ्येत्य पुत्रेण तवाभिनन्दितः; समेत्य चोवाच कुरुप्रवीरान्\n",
    "08057051c": "कृपं च भोजं च महाभुजावुभौ; तथैव गान्धारनृपं सहानुजम्\n",
    "08057051e": "गुरोः सुतं चावरजं तथात्मनः; पदातिनोऽथ द्विपसादिनोऽन्यान्\n",
    "08057052a": "निरुन्धताभिद्रवताच्युतार्जुनौ; श्रमेण संयोजयताशु सर्वतः\n",
    "08057052c": "यथा भवद्भिर्भृशविक्षतावुभौ; सुखेन हन्यामहमद्य भूमिपाः\n",
    "08057053a": "तथेति चोक्त्वा त्वरिताः स्म तेऽर्जुनं; जिघांसवो वीरतमाः समभ्ययुः\n",
    "08057053c": "नदीनदान्भूरिजलो महार्णवो; यथा तथा तान्समरेऽर्जुनोऽग्रसत्\n",
    "08057054a": "न संदधानो न तथा शरोत्तमा;न्प्रमुञ्चमानो रिपुभिः प्रदृश्यते\n",
    "08057054c": "धनंजयस्तस्य शरैश्च दारिता; हताश्च पेतुर्नरवाजिकुञ्जराः\n",
    "08057055a": "शरार्चिषं गाण्डिवचारुमण्डलं; युगान्तसूर्यप्रतिमानतेजसम्\n",
    "08057055c": "न कौरवाः शेकुरुदीक्षितुं जयं; यथा रविं व्याधितचक्षुषो जनाः\n",
    "08057056a": "तमभ्यधावद्विसृजञ्शरान्कृप;स्तथैव भोजस्तव चात्मजः स्वयम्\n",
    "08057056c": "जिघांसुभिस्तान्कुशलैः शरोत्तमा;न्महाहवे संजवितान्प्रयत्नतः\n",
    "08057056e": "शरैः प्रचिच्छेद च पाण्डवस्त्वर;न्पराभिनद्वक्षसि च त्रिभिस्त्रिभिः\n",
    "08057057a": "स गाण्डिवाभ्यायतपूर्णमण्डल;स्तपन्रिपूनर्जुनभास्करो बभौ\n",
    "08057057c": "शरोग्ररश्मिः शुचिशुक्रमध्यगो; यथैव सूर्यः परिवेषगस्तथा\n",
    "08057058a": "अथाग्र्यबाणैर्दशभिर्धनंजयं; पराभिनद्द्रोणसुतोऽच्युतं त्रिभिः\n",
    "08057058c": "चतुर्भिरश्वांश्चतुरः कपिं तथा; शरैः स नाराचवरैरवाकिरत्\n",
    "08057059a": "तथा तु तत्तत्स्फुरदात्तकार्मुकं; त्रिभिः शरैर्यन्तृशिरः क्षुरेण\n",
    "08057059c": "हयांश्चतुर्भिश्चतुरस्त्रिभिर्ध्वजं; धनंजयो द्रौणिरथान्न्यपातयत्\n",
    "08057060a": "स रोषपूर्णोऽशनिवज्रहाटकै;रलंकृतं तक्षकभोगवर्चसम्\n",
    "08057060c": "सुबन्धनं कार्मुकमन्यदाददे; यथा महाहिप्रवरं गिरेस्तथा\n",
    "08057061a": "स्वमायुधं चोपविकीर्य भूतले; धनुश्च कृत्वा सगुणं गुणाधिकः\n",
    "08057061c": "समानयानावजितौ नरोत्तमौ; शरोत्तमैर्द्रौणिरविध्यदन्तिकात्\n",
    "08057062a": "कृपश्च भोजश्च तथात्मजश्च ते; तमोनुदं वारिधरा इवापतन्\n",
    "08057062c": "कृपस्य पार्थः सशरं शरासनं; हयान्ध्वजं सारथिमेव पत्रिभिः\n",
    "08057063a": "शरैः प्रचिच्छेद तवात्मजस्य; ध्वजं धनुश्च प्रचकर्त नर्दतः\n",
    "08057063c": "जघान चाश्वान्कृतवर्मणः शुभा;न्ध्वजं च चिच्छेद ततः प्रतापवान्\n",
    "08057064a": "सवाजिसूतेष्वसनान्सकेतना;ञ्जघान नागाश्वरथांस्त्वरंश्च सः\n",
    "08057064c": "ततः प्रकीर्णं सुमहद्बलं तव; प्रदारितं सेतुरिवाम्भसा यथा\n",
    "08057064e": "ततोऽर्जुनस्याशु रथेन केशव;श्चकार शत्रूनपसव्यमातुरान्\n",
    "08057065a": "ततः प्रयान्तं त्वरितं धनंजयं; शतक्रतुं वृत्रनिजघ्नुषं यथा\n",
    "08057065c": "समन्वधावन्पुनरुच्छ्रितैर्ध्वजै; रथैः सुयुक्तैरपरे युयुत्सवः\n",
    "08057066a": "अथाभिसृत्य प्रतिवार्य तानरी;न्धनंजयस्याभि रथं महारथाः\n",
    "08057066c": "शिखण्डिशैनेययमाः शितैः शरै;र्विदारयन्तो व्यनदन्सुभैरवम्\n",
    "08057067a": "ततोऽभिजघ्नुः कुपिताः परस्परं; शरैस्तदाञ्जोगतिभिः सुतेजनैः\n",
    "08057067c": "कुरुप्रवीराः सह सृञ्जयैर्यथा;सुराः पुरा देववरैरयोधयन्\n",
    "08057068a": "जयेप्सवः स्वर्गमनाय चोत्सुकाः; पतन्ति नागाश्वरथाः परंतप\n",
    "08057068c": "जगर्जुरुच्चैर्बलवच्च विव्यधुः; शरैः सुमुक्तैरितरेतरं पृथक्\n",
    "08057069a": "शरान्धकारे तु महात्मभिः कृते; महामृधे योधवरैः परस्परम्\n",
    "08057069c": "बभुर्दशाशा न दिवं च पार्थिव; प्रभा च सूर्यस्य तमोवृताभवत्\n",
    "08058001": "संजय उवाच\n",
    "08058001a": "राजन्कुरूणां प्रवरैर्बलैर्भीममभिद्रुतम्\n",
    "08058001c": "मज्जन्तमिव कौन्तेयमुज्जिहीर्षुर्धनंजयः\n",
    "08058002a": "विमृद्य सूतपुत्रस्य सेनां भारत सायकैः\n",
    "08058002c": "प्राहिणोन्मृत्युलोकाय परवीरान्धनंजयः\n",
    "08058003a": "ततोऽस्याम्बरमावृत्य शरजालानि भागशः\n",
    "08058003c": "अदृश्यन्त तथान्ये च निघ्नन्तस्तव वाहिनीम्\n",
    "08058004a": "स पक्षिसंघाचरितमाकाशं पूरयञ्शरैः\n",
    "08058004c": "धनंजयो महाराज कुरूणामन्तकोऽभवत्\n",
    "08058005a": "ततो भल्लैः क्षुरप्रैश्च नाराचैर्निर्मलैरपि\n",
    "08058005c": "गात्राणि प्राक्षिणोत्पार्थः शिरांसि च चकर्त ह\n",
    "08058006a": "छिन्नगात्रैर्विकवचैर्विशिरस्कैः समन्ततः\n",
    "08058006c": "पतितैश्च पतद्भिश्च योधैरासीत्समावृतम्\n",
    "08058007a": "धनंजयशराभ्यस्तैः स्यन्दनाश्वनरद्विपैः\n",
    "08058007c": "रणभूमिरभूद्राजन्महावैतरणी यथा\n",
    "08058008a": "ईषाचक्राक्षभङ्गैश्च व्यश्वैः साश्वैश्च युध्यताम्\n",
    "08058008c": "ससूतैर्हतसूतैश्च रथैः स्तीर्णाभवन्मही\n",
    "08058009a": "सुवर्णवर्मसंनाहैर्योधैः कनकभूषणैः\n",
    "08058009c": "आस्थिताः कृतवर्माणो भद्रा नित्यमदा द्विपाः\n",
    "08058009e": "क्रुद्धाः क्रुद्धैर्महामात्रैः प्रेषितार्जुनमभ्ययुः\n",
    "08058010a": "चतुःशताः शरवर्षैर्हताः पेतुः किरीटिना\n",
    "08058010c": "पर्यस्तानीव शृङ्गाणि ससत्त्वानि महागिरेः\n",
    "08058011a": "धनंजयशराभ्यस्तैः स्तीर्णा भूर्वरवारणैः\n",
    "08058011c": "अभिपेदेऽर्जुनरथो घनान्भिन्दन्निवांशुमान्\n",
    "08058012a": "हतैर्गजमनुष्याश्वैर्भग्नैश्च बहुधा रथैः\n",
    "08058012c": "विशस्त्रपत्रकवचैर्युद्धशौण्डैर्गतासुभिः\n",
    "08058012e": "अपविद्धायुधैर्मार्गः स्तीर्णोऽभूत्फल्गुनेन वै\n",
    "08058013a": "व्यस्फूर्जयच्च गाण्डीवं सुमहद्भैरवस्वनम्\n",
    "08058013c": "घोरो वज्रविनिष्पेषः स्तनयित्नोरिवाम्बरे\n",
    "08058014a": "ततः प्रादीर्यत चमूर्धनंजयशराहता\n",
    "08058014c": "महावातसमाविद्धा महानौरिव सागरे\n",
    "08058015a": "नानारूपाः प्रहरणाः शरा गाण्डीवचोदिताः\n",
    "08058015c": "अलातोल्काशनिप्रख्यास्तव सैन्यं विनिर्दहन्\n",
    "08058016a": "महागिरौ वेणुवनं निशि प्रज्वलितं यथा\n",
    "08058016c": "तथा तव महत्सैन्यं प्रास्फुरच्छरपीडितम्\n",
    "08058017a": "संपिष्टदग्धविध्वस्तं तव सैन्यं किरीटिना\n",
    "08058017c": "हतं प्रविहतं बाणैः सर्वतः प्रद्रुतं दिशः\n",
    "08058018a": "महावने मृगगणा दावाग्निग्रसिता यथा\n",
    "08058018c": "कुरवः पर्यवर्तन्त निर्दग्धाः सव्यसाचिना\n",
    "08058019a": "उत्सृज्य हि महाबाहुं भीमसेनं तदा रणे\n",
    "08058019c": "बलं कुरूणामुद्विग्नं सर्वमासीत्पराङ्मुखम्\n",
    "08058020a": "ततः कुरुषु भग्नेषु बीभत्सुरपराजितः\n",
    "08058020c": "भीमसेनं समासाद्य मुहूर्तं सोऽभ्यवर्तत\n",
    "08058021a": "समागम्य स भीमेन मन्त्रयित्वा च फल्गुनः\n",
    "08058021c": "विशल्यमरुजं चास्मै कथयित्वा युधिष्ठिरम्\n",
    "08058022a": "भीमसेनाभ्यनुज्ञातस्ततः प्रायाद्धनंजयः\n",
    "08058022c": "नादयन्रथघोषेण पृथिवीं द्यां च भारत\n",
    "08058023a": "ततः परिवृतो भीमैर्दशभिः शत्रुपुंगवैः\n",
    "08058023c": "दुःशासनादवरजैस्तव पुत्रैर्धनंजयः\n",
    "08058024a": "ते तमभ्यर्दयन्बाणैरुल्काभिरिव कुञ्जरम्\n",
    "08058024c": "आततेष्वसनाः क्रूरा नृत्यन्त इव भारत\n",
    "08058025a": "अपसव्यांस्तु तांश्चक्रे रथेन मधुसूदनः\n",
    "08058025c": "ततस्ते प्राद्रवञ्शूराः पराङ्मुखरथेऽर्जुने\n",
    "08058026a": "तेषामापततां केतून्रथांश्चापानि सायकान्\n",
    "08058026c": "नाराचैरर्धचन्द्रैश्च क्षिप्रं पार्थो न्यपातयत्\n",
    "08058027a": "अथान्यैर्दशभिर्भल्लैः शिरांस्येषां न्यपातयत्\n",
    "08058027c": "रोषसंरक्तनेत्राणि संदष्टौष्ठानि भूतले\n",
    "08058027e": "तानि वक्त्राणि विबभुर्व्योम्नि तारागणा इव\n",
    "08058028a": "तांस्तु भल्लैर्महावेगैर्दशभिर्दश कौरवान्\n",
    "08058028c": "रुक्माङ्गदान्रुक्मपुङ्खैर्विद्ध्वा प्रायादमित्रहा\n",
    "08059001": "संजय उवाच\n",
    "08059001a": "तं तु यान्तं महावेगैरश्वैः कपिवरध्वजम्\n",
    "08059001c": "युद्धायाभ्यद्रवन्वीराः कुरूणां नवती रथाः\n",
    "08059001e": "परिवव्रुर्नरव्याघ्रा नरव्याघ्रं रणेऽर्जुनम्\n",
    "08059002a": "कृष्णः श्वेतान्महावेगानश्वान्कनकभूषणान्\n",
    "08059002c": "मुक्ताजालप्रतिच्छन्नान्प्रैषीत्कर्णरथं प्रति\n",
    "08059003a": "ततः कर्णरथं यान्तमरीन्घ्नन्तं धनंजयम्\n",
    "08059003c": "बाणवर्षैरभिघ्नन्तः संशप्तकरथा ययुः\n",
    "08059004a": "त्वरमाणांस्तु तान्सर्वान्ससूतेष्वसनध्वजान्\n",
    "08059004c": "जघान नवतिं वीरानर्जुनो निशितैः शरैः\n",
    "08059005a": "तेऽपतन्त हता बाणैर्नानारूपैः किरीटिना\n",
    "08059005c": "सविमाना यथा सिद्धाः स्वर्गात्पुण्यक्षये तथा\n",
    "08059006a": "ततः सरथनागाश्वाः कुरवः कुरुसत्तम\n",
    "08059006c": "निर्भया भरतश्रेष्ठमभ्यवर्तन्त फल्गुनम्\n",
    "08059007a": "तदायस्तममुक्तास्त्रमुदीर्णवरवारणम्\n",
    "08059007c": "पुत्राणां ते महत्सैन्यं समरौत्सीद्धनंजयः\n",
    "08059008a": "शक्त्यृष्टितोमरप्रासैर्गदानिस्त्रिंशसायकैः\n",
    "08059008c": "प्राच्छादयन्महेष्वासाः कुरवः कुरुनन्दनम्\n",
    "08059009a": "तां कुरूणां प्रविततां शस्त्रवृष्टिं समुद्यताम्\n",
    "08059009c": "व्यधमत्पाण्डवो बाणैस्तमः सूर्य इवांशुभिः\n",
    "08059010a": "ततो म्लेच्छाः स्थितैर्मत्तैस्त्रयोदशशतैर्गजैः\n",
    "08059010c": "पार्श्वतोऽभ्यहनन्पार्थं तव पुत्रस्य शासनात्\n",
    "08059011a": "कर्णिनालीकनाराचैस्तोमरैः प्रासशक्तिभिः\n",
    "08059011c": "कम्पनैर्भिण्डिपालैश्च रथस्थं पार्थमार्दयन्\n",
    "08059012a": "तामस्त्रवृष्टिं प्रहितां द्विपस्थैर्यवनैः स्मयन्\n",
    "08059012c": "चिच्छेद निशितैर्भल्लैरर्धचन्द्रैश्च फल्गुनः\n",
    "08059013a": "अथ तान्द्विरदान्सर्वान्नानालिङ्गैर्महाशरैः\n",
    "08059013c": "सपताकान्सहारोहान्गिरीन्वज्रैरिवाभिनत्\n",
    "08059014a": "ते हेमपुङ्खैरिषुभिराचिता हेममालिनः\n",
    "08059014c": "हताः पेतुर्महानागाः साग्निज्वाला इवाद्रयः\n",
    "08059015a": "ततो गाण्डीवनिर्घोषो महानासीद्विशां पते\n",
    "08059015c": "स्तनतां कूजतां चैव मनुष्यगजवाजिनाम्\n",
    "08059016a": "कुञ्जराश्च हता राजन्प्राद्रवंस्ते समन्ततः\n",
    "08059016c": "अश्वाश्च पर्यधावन्त हतारोहा दिशो दश\n",
    "08059017a": "रथा हीना महाराज रथिभिर्वाजिभिस्तथा\n",
    "08059017c": "गन्धर्वनगराकारा दृश्यन्ते स्म सहस्रशः\n",
    "08059018a": "अश्वारोहा महाराज धावमानास्ततस्ततः\n",
    "08059018c": "तत्र तत्रैव दृश्यन्ते पतिताः पार्थसायकैः\n",
    "08059019a": "तस्मिन्क्षणे पाण्डवस्य बाह्वोर्बलमदृश्यत\n",
    "08059019c": "यत्सादिनो वारणांश्च रथांश्चैकोऽजयद्युधि\n",
    "08059020a": "ततस्त्र्यङ्गेण महता बलेन भरतर्षभ\n",
    "08059020c": "दृष्ट्वा परिवृतं राजन्भीमसेनः किरीटिनम्\n",
    "08059021a": "हतावशेषानुत्सृज्य त्वदीयान्कतिचिद्रथान्\n",
    "08059021c": "जवेनाभ्यद्रवद्राजन्धनंजयरथं प्रति\n",
    "08059022a": "ततस्तत्प्राद्रवत्सैन्यं हतभूयिष्ठमातुरम्\n",
    "08059022c": "दृष्ट्वा यदर्जुनं भीमो जगाम भ्रातरं प्रति\n",
    "08059023a": "हतावशिष्टांस्तुरगानर्जुनेन महाजवान्\n",
    "08059023c": "भीमो व्यधमदभ्रान्तो गदापाणिर्महाहवे\n",
    "08059024a": "कालरात्रिमिवात्युग्रां नरनागाश्वभोजनाम्\n",
    "08059024c": "प्राकाराट्टपुरद्वारदारणीमतिदारुणाम्\n",
    "08059025a": "ततो गदां नृनागाश्वेष्वाशु भीमो व्यवासृजत्\n",
    "08059025c": "सा जघान बहूनश्वानश्वारोहांश्च मारिष\n",
    "08059026a": "कांस्यायसतनुत्रांस्तान्नरानश्वांश्च पाण्डवः\n",
    "08059026c": "पोथयामास गदया सशब्दं तेऽपतन्हताः\n",
    "08059027a": "हत्वा तु तद्गजानीकं भीमसेनो महाबलः\n",
    "08059027c": "पुनः स्वरथमास्थाय पृष्ठतोऽर्जुनमन्वगात्\n",
    "08059028a": "हतं पराङ्मुखप्रायं निरुत्साहं परं बलम्\n",
    "08059028c": "व्यालम्बत महाराज प्रायशः शस्त्रवेष्टितम्\n",
    "08059029a": "विलम्बमानं तत्सैन्यमप्रगल्भमवस्थितम्\n",
    "08059029c": "दृष्ट्वा प्राच्छादयद्बाणैरर्जुनः प्राणतापनैः\n",
    "08059030a": "ततः कुरूणामभवदार्तनादो महामृधे\n",
    "08059030c": "रथाश्वनागासुहरैर्वध्यतामर्जुनेषुभिः\n",
    "08059031a": "हाहाकृतं भृशं तस्थौ लीयमानं परस्परम्\n",
    "08059031c": "अलातचक्रवत्सैन्यं तदाभ्रमत तावकम्\n",
    "08059032a": "आदीप्तं तव तत्सैन्यं शरैश्छिन्नतनुच्छदम्\n",
    "08059032c": "आसीत्स्वशोणितक्लिन्नं फुल्लाशोकवनं यथा\n",
    "08059033a": "तद्दृष्ट्वा कुरवस्तत्र विक्रान्तं सव्यसाचिनः\n",
    "08059033c": "निराशाः समपद्यन्त सर्वे कर्णस्य जीविते\n",
    "08059034a": "अविषह्यं तु पार्थस्य शरसंपातमाहवे\n",
    "08059034c": "मत्वा न्यवर्तन्कुरवो जिता गाण्डीवधन्वना\n",
    "08059035a": "ते हित्वा समरे पार्थं वध्यमानाश्च सायकैः\n",
    "08059035c": "प्रदुद्रुवुर्दिशो भीताश्चुक्रुशुश्चापि सूतजम्\n",
    "08059036a": "अभ्यद्रवत तान्पार्थः किरञ्शरशतान्बहून्\n",
    "08059036c": "हर्षयन्पाण्डवान्योधान्भीमसेनपुरोगमान्\n",
    "08059037a": "पुत्रास्तु ते महाराज जग्मुः कर्णरथं प्रति\n",
    "08059037c": "अगाधे मज्जतां तेषां द्वीपः कर्णोऽभवत्तदा\n",
    "08059038a": "कुरवो हि महाराज निर्विषाः पन्नगा इव\n",
    "08059038c": "कर्णमेवोपलीयन्त भयाद्गाण्डीवधन्वनः\n",
    "08059039a": "यथा सर्वाणि भूतानि मृत्योर्भीतानि भारत\n",
    "08059039c": "धर्ममेवोपलीयन्ते कर्मवन्ति हि यानि च\n",
    "08059040a": "तथा कर्णं महेष्वासं पुत्रास्तव नराधिप\n",
    "08059040c": "उपालीयन्त संत्रासात्पाण्डवस्य महात्मनः\n",
    "08059041a": "ताञ्शोणितपरिक्लिन्नान्विषमस्थाञ्शरातुरान्\n",
    "08059041c": "मा भैष्टेत्यब्रवीत्कर्णो ह्यभितो मामितेति च\n",
    "08059042a": "संभग्नं हि बलं दृष्ट्वा बलात्पार्थेन तावकम्\n",
    "08059042c": "धनुर्विस्फारयन्कर्णस्तस्थौ शत्रुजिघांसया\n",
    "08059042e": "पाञ्चालान्पुनराधावत्पश्यतः सव्यसाचिनः\n",
    "08059043a": "ततः क्षणेन क्षितिपाः क्षतजप्रतिमेक्षणाः\n",
    "08059043c": "कर्णं ववर्षुर्बाणौघैर्यथा मेघा महीधरम्\n",
    "08059044a": "ततः शरसहस्राणि कर्णमुक्तानि मारिष\n",
    "08059044c": "व्ययोजयन्त पाञ्चालान्प्राणैः प्राणभृतां वर\n",
    "08059045a": "ततो रणो महानासीत्पाञ्चालानां विशां पते\n",
    "08059045c": "वध्यतां सूतपुत्रेण मित्रार्थेऽमित्रघातिनाम्\n",
    "08060001": "संजय उवाच\n",
    "08060001a": "ततः कर्णः कुरुषु प्रद्रुतेषु; वरूथिना श्वेतहयेन राजन्\n",
    "08060001c": "पाञ्चालपुत्रान्व्यधमत्सूतपुत्रो; महेषुभिर्वात इवाभ्रसंघान्\n",
    "08060002a": "सूतं रथादञ्जलिकेन पात्य; जघान चाश्वाञ्जनमेजयस्य\n",
    "08060002c": "शतानीकं सुतसोमं च भल्लै;रवाकिरद्धनुषी चाप्यकृन्तत्\n",
    "08060003a": "धृष्टद्युम्नं निर्बिभेदाथ षड्भि;र्जघान चाश्वं दक्षिणं तस्य संख्ये\n",
    "08060003c": "हत्वा चाश्वान्सात्यकेः सूतपुत्रः; कैकेयपुत्रं न्यवधीद्विशोकम्\n",
    "08060004a": "तमभ्यधावन्निहते कुमारे; कैकेयसेनापतिरुग्रधन्वा\n",
    "08060004c": "शरैर्विभिन्नं भृशमुग्रवेगैः; कर्णात्मजं सोऽभ्यहनत्सुषेणम्\n",
    "08060005a": "तस्यार्धचन्द्रैस्त्रिभिरुच्चकर्त; प्रसह्य बाहू च शिरश्च कर्णः\n",
    "08060005c": "स स्यन्दनाद्गामपतद्गतासुः; परश्वधैः शाल इवावरुग्णः\n",
    "08060006a": "हताश्वमञ्जोगतिभिः सुषेणः; शिनिप्रवीरं निशितैः पृषत्कैः\n",
    "08060006c": "प्रच्छाद्य नृत्यन्निव सौतिपुत्रः; शैनेयबाणाभिहतः पपात\n",
    "08060007a": "पुत्रे हते क्रोधपरीतचेताः; कर्णः शिनीनामृषभं जिघांसुः\n",
    "08060007c": "हतोऽसि शैनेय इति ब्रुवन्स; व्यवासृजद्बाणममित्रसाहम्\n",
    "08060008a": "स तस्य चिच्छेद शरं शिखण्डी; त्रिभिस्त्रिभिश्च प्रतुतोद कर्णम्\n",
    "08060008c": "शिखण्डिनः कार्मुकं स ध्वजं च; च्छित्त्वा शराभ्यामहनत्सुजातम्\n",
    "08060009a": "शिखण्डिनं षड्भिरविध्यदुग्रो; दान्तो धार्ष्टद्युम्नशिरश्चकर्त\n",
    "08060009c": "अथाभिनत्सुतसोमं शरेण; स संशितेनाधिरथिर्महात्मा\n",
    "08060010a": "अथाक्रन्दे तुमुले वर्तमाने; धार्ष्टद्युम्ने निहते तत्र कृष्णः\n",
    "08060010c": "अपाञ्चाल्यं क्रियते याहि पार्थ; कर्णं जहीत्यब्रवीद्राजसिंह\n",
    "08060011a": "ततः प्रहस्याशु नरप्रवीरो; रथं रथेनाधिरथेर्जगाम\n",
    "08060011c": "भये तेषां त्राणमिच्छन्सुबाहु;रभ्याहतानां रथयूथपेन\n",
    "08060012a": "विस्फार्य गाण्डीवमथोग्रघोषं; ज्यया समाहत्य तले भृशं च\n",
    "08060012c": "बाणान्धकारं सहसैव कृत्वा; जघान नागाश्वरथान्नरांश्च\n",
    "08060013a": "तं भीमसेनोऽनु ययौ रथेन; पृष्ठे रक्षन्पाण्डवमेकवीरम्\n",
    "08060013c": "तौ राजपुत्रौ त्वरितौ रथाभ्यां; कर्णाय यातावरिभिर्विमुक्तौ\n",
    "08060014a": "अत्रान्तरे सुमहत्सूतपुत्र;श्चक्रे युद्धं सोमकान्संप्रमृद्नन्\n",
    "08060014c": "रथाश्वमातङ्गगणाञ्जघान; प्रच्छादयामास दिशः शरैश्च\n",
    "08060015a": "तमुत्तमौजा जनमेजयश्च; क्रुद्धौ युधामन्युशिखण्डिनौ च\n",
    "08060015c": "कर्णं विनेदुः सहिताः पृषत्कैः; संमर्दमानाः सह पार्षतेन\n",
    "08060016a": "ते पञ्च पाञ्चालरथाः सुरूपै;र्वैकर्तनं कर्णमभिद्रवन्तः\n",
    "08060016c": "तस्माद्रथाच्च्यावयितुं न शेकु;र्धैर्यात्कृतात्मानमिवेन्द्रियाणि\n",
    "08060017a": "तेषां धनूंषि ध्वजवाजिसूतां;स्तूणं पताकाश्च निकृत्य बाणैः\n",
    "08060017c": "तान्पञ्चभिः स त्वहनत्पृषत्कैः; कर्णस्ततः सिंह इवोन्ननाद\n",
    "08060018a": "तस्यास्यतस्तानभिनिघ्नतश्च; ज्याबाणहस्तस्य धनुःस्वनेन\n",
    "08060018c": "साद्रिद्रुमा स्यात्पृथिवी विशीर्णा; इत्येव मत्वा जनता व्यषीदत्\n",
    "08060019a": "स शक्रचापप्रतिमेन धन्वना; भृशाततेनाधिरथिः शरान्सृजन्\n",
    "08060019c": "बभौ रणे दीप्तमरीचिमण्डलो; यथांशुमाली परिवेषवांस्तथा\n",
    "08060020a": "शिखण्डिनं द्वादशभिः पराभिन;च्छितैः शरैः षड्भिरथोत्तमौजसम्\n",
    "08060020c": "त्रिभिर्युधामन्युमविध्यदाशुगै;स्त्रिभिस्त्रिभिः सोमकपार्षतात्मजौ\n",
    "08060021a": "पराजिताः पञ्च महारथास्तु ते; महाहवे सूतसुतेन मारिष\n",
    "08060021c": "निरुद्यमास्तस्थुरमित्रमर्दना; यथेन्द्रियार्थात्मवता पराजिताः\n",
    "08060022a": "निमज्जतस्तानथ कर्णसागरे; विपन्ननावो वणिजो यथार्णवे\n",
    "08060022c": "उद्दध्रिरे नौभिरिवार्णवाद्रथैः; सुकल्पितैर्द्रौपदिजाः स्वमातुलान्\n",
    "08060023a": "ततः शिनीनामृषभः शितैः शरै;र्निकृत्य कर्णप्रहितानिषून्बहून्\n",
    "08060023c": "विदार्य कर्णं निशितैरयस्मयै;स्तवात्मजं ज्येष्ठमविध्यदष्टभिः\n",
    "08060024a": "कृपोऽथ भोजश्च तवात्मजस्तथा; स्वयं च कर्णो निशितैरताडयत्\n",
    "08060024c": "स तैश्चतुर्भिर्युयुधे यदूत्तमो; दिगीश्वरैर्दैत्यपतिर्यथा तथा\n",
    "08060025a": "समानतेनेष्वसनेन कूजता; भृशाततेनामितबाणवर्षिणा\n",
    "08060025c": "बभूव दुर्धर्षतरः स सात्यकिः; शरन्नभोमध्यगतो यथा रविः\n",
    "08060026a": "पुनः समासाद्य रथान्सुदंशिताः; शिनिप्रवीरं जुगुपुः परंतपाः\n",
    "08060026c": "समेत्य पाञ्चालरथा महारणे; मरुद्गणाः शक्रमिवारिनिग्रहे\n",
    "08060027a": "ततोऽभवद्युद्धमतीव दारुणं; तवाहितानां तव सैनिकैः सह\n",
    "08060027c": "रथाश्वमातङ्गविनाशनं तथा; यथा सुराणामसुरैः पुराभवत्\n",
    "08060028a": "रथद्विपा वाजिपदातयोऽपि वा; भ्रमन्ति नानाविधशस्त्रवेष्टिताः\n",
    "08060028c": "परस्परेणाभिहताश्च चस्खलु;र्विनेदुरार्ता व्यसवोऽपतन्त च\n",
    "08060029a": "तथा गते भीममभीस्तवात्मजः; ससार राजावरजः किरञ्शरैः\n",
    "08060029c": "तमभ्यधावत्त्वरितो वृकोदरो; महारुरुं सिंह इवाभिपेतिवान्\n",
    "08060030a": "ततस्तयोर्युद्धमतीतमानुषं; प्रदीव्यतोः प्राणदुरोदरेऽभवत्\n",
    "08060030c": "परस्परेणाभिनिविष्टरोषयो;रुदग्रयोः शम्बरशक्रयोर्यथा\n",
    "08060031a": "शरैः शरीरान्तकरैः सुतेजनै;र्निजघ्नतुस्तावितरेतरं भृशम्\n",
    "08060031c": "सकृत्प्रभिन्नाविव वाशितान्तरे; महागजौ मन्मथसक्तचेतसौ\n",
    "08060032a": "तवात्मजस्याथ वृकोदरस्त्वर;न्धनुः क्षुराभ्यां ध्वजमेव चाच्छिनत्\n",
    "08060032c": "ललाटमप्यस्य बिभेद पत्रिणा; शिरश्च कायात्प्रजहार सारथेः\n",
    "08060033a": "स राजपुत्रोऽन्यदवाप्य कार्मुकं; वृकोदरं द्वादशभिः पराभिनत्\n",
    "08060033c": "स्वयं नियच्छंस्तुरगानजिह्मगैः; शरैश्च भीमं पुनरभ्यवीवृषत्\n",
    "08061001": "संजय उवाच\n",
    "08061001a": "तत्राकरोद्दुष्करं राजपुत्रो; दुःशासनस्तुमुले युध्यमानः\n",
    "08061001c": "चिच्छेद भीमस्य धनुः क्षुरेण; षड्भिः शरैः सारथिमप्यविध्यत्\n",
    "08061002a": "ततोऽभिनद्बहुभिः क्षिप्रमेव; वरेषुभिर्भीमसेनं महात्मा\n",
    "08061002c": "स विक्षरन्नाग इव प्रभिन्नो; गदामस्मै तुमुले प्राहिणोद्वै\n",
    "08061003a": "तयाहरद्दश धन्वन्तराणि; दुःशासनं भीमसेनः प्रसह्य\n",
    "08061003c": "तया हतः पतितो वेपमानो; दुःशासनो गदया वेगवत्या\n",
    "08061004a": "हयाः ससूताश्च हता नरेन्द्र; चूर्णीकृतश्चास्य रथः पतन्त्या\n",
    "08061004c": "विध्वस्तवर्माभरणाम्बरस्र;ग्विचेष्टमानो भृशवेदनार्तः\n",
    "08061005a": "ततः स्मृत्वा भीमसेनस्तरस्वी; सापत्नकं यत्प्रयुक्तं सुतैस्ते\n",
    "08061005c": "रथादवप्लुत्य गतः स भूमौ; यत्नेन तस्मिन्प्रणिधाय चक्षुः\n",
    "08061006a": "असिं समुद्धृत्य शितं सुधारं; कण्ठे समाक्रम्य च वेपमानम्\n",
    "08061006c": "उत्कृत्य वक्षः पतितस्य भूमा;वथापिबच्छोणितमस्य कोष्णम्\n",
    "08061006e": "आस्वाद्य चास्वाद्य च वीक्षमाणः; क्रुद्धोऽतिवेलं प्रजगाद वाक्यम्\n",
    "08061007a": "स्तन्यस्य मातुर्मधुसर्पिषो वा; माध्वीकपानस्य च सत्कृतस्य\n",
    "08061007c": "दिव्यस्य वा तोयरसस्य पाना;त्पयोदधिभ्यां मथिताच्च मुख्यात्\n",
    "08061007e": "सर्वेभ्य एवाभ्यधिको रसोऽयं; मतो ममाद्याहितलोहितस्य\n",
    "08061008a": "एवं ब्रुवाणं पुनराद्रवन्त;मास्वाद्य वल्गन्तमतिप्रहृष्टम्\n",
    "08061008c": "ये भीमसेनं ददृशुस्तदानीं; भयेन तेऽपि व्यथिता निपेतुः\n",
    "08061009a": "ये चापि तत्रापतिता मनुष्या;स्तेषां करेभ्यः पतितं च शस्त्रम्\n",
    "08061009c": "भयाच्च संचुक्रुशुरुच्चकैस्ते; निमीलिताक्षा ददृशुश्च तन्न\n",
    "08061010a": "ये तत्र भीमं ददृशुः समन्ता;द्दौःशासनं तद्रुधिरं पिबन्तम्\n",
    "08061010c": "सर्वे पलायन्त भयाभिपन्ना; नायं मनुष्य इति भाषमाणाः\n",
    "08061011a": "शृण्वतां लोकवीराणामिदं वचनमब्रवीत्\n",
    "08061011c": "एष ते रुधिरं कण्ठात्पिबामि पुरुषाधम\n",
    "08061011e": "ब्रूहीदानीं सुसंरब्धः पुनर्गौरिति गौरिति\n",
    "08061012a": "प्रमाणकोट्यां शयनं कालकूटस्य भोजनम्\n",
    "08061012c": "दशनं चाहिभिः कष्टं दाहं च जतुवेश्मनि\n",
    "08061013a": "द्यूतेन राज्यहरणमरण्ये वसतिश्च या\n",
    "08061013c": "इष्वस्त्राणि च संग्रामेष्वसुखानि च वेश्मनि\n",
    "08061014a": "दुःखान्येतानि जानीमो न सुखानि कदाचन\n",
    "08061014c": "धृतराष्ट्रस्य दौरात्म्यात्सपुत्रस्य सदा वयम्\n",
    "08061015a": "इत्युक्त्वा वचनं राजञ्जयं प्राप्य वृकोदरः\n",
    "08061015c": "पुनराह महाराज स्मयंस्तौ केशवार्जुनौ\n",
    "08061016a": "दुःशासने यद्रणे संश्रुतं मे; तद्वै सर्वं कृतमद्येह वीरौ\n",
    "08061016c": "अद्यैव दास्याम्यपरं द्वितीयं; दुर्योधनं यज्ञपशुं विशस्य\n",
    "08061016e": "शिरो मृदित्वा च पदा दुरात्मनः; शान्तिं लप्स्ये कौरवाणां समक्षम्\n",
    "08061017a": "एतावदुक्त्वा वचनं प्रहृष्टो; ननाद चोच्चै रुधिरार्द्रगात्रः\n",
    "08061017c": "ननर्त चैवातिबलो महात्मा; वृत्रं निहत्येव सहस्रनेत्रः\n",
    "08062001": "संजय उवाच\n",
    "08062001a": "दुःशासने तु निहते पुत्रास्तव महारथाः\n",
    "08062001c": "महाक्रोधविषा वीराः समरेष्वपलायिनः\n",
    "08062001e": "दश राजन्महावीर्यो भीमं प्राच्छादयञ्शरैः\n",
    "08062002a": "कवची निषङ्गी पाशी दण्डधारो धनुर्धरः\n",
    "08062002c": "अलोलुपः शलः संधो वातवेगसुवर्चसौ\n",
    "08062003a": "एते समेत्य सहिता भ्रातृव्यसनकर्शिताः\n",
    "08062003c": "भीमसेनं महाबाहुं मार्गणैः समवारयन्\n",
    "08062004a": "स वार्यमाणो विशिखैः समन्तात्तैर्महारथैः\n",
    "08062004c": "भीमः क्रोधाभिरक्ताक्षः क्रुद्धः काल इवाबभौ\n",
    "08062005a": "तांस्तु भल्लैर्महावेगैर्दशभिर्दशभिः शितैः\n",
    "08062005c": "रुक्माङ्गदो रुक्मपुङ्खैः पार्थो निन्ये यमक्षयम्\n",
    "08062006a": "हतेषु तेषु वीरेषु प्रदुद्राव बलं तव\n",
    "08062006c": "पश्यतः सूतपुत्रस्य पाण्डवस्य भयार्दितम्\n",
    "08062007a": "ततः कर्णो महाराज प्रविवेश महारणम्\n",
    "08062007c": "दृष्ट्वा भीमस्य विक्रान्तमन्तकस्य प्रजास्विव\n",
    "08062008a": "तस्य त्वाकारभावज्ञः शल्यः समितिशोभनः\n",
    "08062008c": "उवाच वचनं कर्णं प्राप्तकालमरिंदम\n",
    "08062008e": "मा व्यथां कुरु राधेय नैतत्त्वय्युपपद्यते\n",
    "08062009a": "एते द्रवन्ति राजानो भीमसेनभयार्दिताः\n",
    "08062009c": "दुर्योधनश्च संमूढो भ्रातृव्यसनदुःखितः\n",
    "08062010a": "दुःशासनस्य रुधिरे पीयमाने महात्मना\n",
    "08062010c": "व्यापन्नचेतसश्चैव शोकोपहतमन्यवः\n",
    "08062011a": "दुर्योधनमुपासन्ते परिवार्य समन्ततः\n",
    "08062011c": "कृपप्रभृतयः कर्ण हतशेषाश्च सोदराः\n",
    "08062012a": "पाण्डवा लब्धलक्षाश्च धनंजयपुरोगमाः\n",
    "08062012c": "त्वामेवाभिमुखाः शूरा युद्धाय समुपास्थिताः\n",
    "08062013a": "स त्वं पुरुषशार्दूल पौरुषे महति स्थितः\n",
    "08062013c": "क्षत्रधर्मं पुरस्कृत्य प्रत्युद्याहि धनंजयम्\n",
    "08062014a": "भारो हि धार्तराष्ट्रेण त्वयि सर्वः समर्पितः\n",
    "08062014c": "तमुद्वह महाबाहो यथाशक्ति यथाबलम्\n",
    "08062014e": "जये स्याद्विपुला कीर्तिर्ध्रुवः स्वर्गः पराजये\n",
    "08062015a": "वृषसेनश्च राधेय संक्रुद्धस्तनयस्तव\n",
    "08062015c": "त्वयि मोहसमापन्ने पाण्डवानभिधावति\n",
    "08062016a": "एतच्छ्रुत्वा तु वचनं शल्यस्यामिततेजसः\n",
    "08062016c": "हृदि मानुष्यकं भावं चक्रे युद्धाय सुस्थिरम्\n",
    "08062017a": "ततः क्रुद्धो वृषसेनोऽभ्यधाव;दातस्थिवांसं स्वरथं हतारिम्\n",
    "08062017c": "वृकोदरं कालमिवात्तदण्डं; गदाहस्तं पोथमानं त्वदीयान्\n",
    "08062018a": "तमभ्यधावन्नकुलः प्रवीरो; रोषादमित्रं प्रतुदन्पृषत्कैः\n",
    "08062018c": "कर्णस्य पुत्रं समरे प्रहृष्टं; जिष्णुर्जिघांसुर्मघवेव जम्भम्\n",
    "08062019a": "ततो ध्वजं स्फाटिकचित्रकम्बुं; चिच्छेद वीरो नकुलः क्षुरेण\n",
    "08062019c": "कर्णात्मजस्येष्वसनं च चित्रं; भल्लेन जाम्बूनदपट्टनद्धम्\n",
    "08062020a": "अथान्यदादाय धनुः सुशीघ्रं; कर्णात्मजः पाण्डवमभ्यविध्यत्\n",
    "08062020c": "दिव्यैर्महास्त्रैर्नकुलं महास्त्रो; दुःशासनस्यापचितिं यियासुः\n",
    "08062021a": "ततः क्रुद्धो नकुलस्तं महात्मा; शरैर्महोल्काप्रतिमैरविध्यत्\n",
    "08062021c": "दिव्यैरस्त्रैरभ्यविध्यच्च सोऽपि; कर्णस्य पुत्रो नकुलं कृतास्त्रः\n",
    "08062022a": "कर्णस्य पुत्रो नकुलस्य राज;न्सर्वानश्वानक्षिणोदुत्तमास्त्रैः\n",
    "08062022c": "वनायुजान्सुकुमारस्य शुभ्रा;नलंकृताञ्जातरूपेण शीघ्रान्\n",
    "08062023a": "ततो हताश्वादवरुह्य याना;दादाय चर्म रुचिरं चाष्टचन्द्रम्\n",
    "08062023c": "आकाशसंकाशमसिं गृहीत्वा; पोप्लूयमानः खगवच्चचार\n",
    "08062024a": "ततोऽन्तरिक्षे नृवराश्वनागां;श्चिच्छेद मार्गान्विचरन्विचित्रान्\n",
    "08062024c": "ते प्रापतन्नसिना गां विशस्ता; यथाश्वमेधे पशवः शमित्रा\n",
    "08062025a": "द्विसाहस्रा विदिता युद्धशौण्डा; नानादेश्याः सुभृताः सत्यसंधाः\n",
    "08062025c": "एकेन शीघ्रं नकुलेन कृत्ताः; सारेप्सुनेवोत्तमचन्दनास्ते\n",
    "08062026a": "तमापतन्तं नकुलं सोऽभिपत्य; समन्ततः सायकैरभ्यविध्यत्\n",
    "08062026c": "स तुद्यमानो नकुलः पृषत्कै;र्विव्याध वीरं स चुकोप विद्धः\n",
    "08062027a": "तं कर्णपुत्रो विधमन्तमेकं; नराश्वमातङ्गरथप्रवेकान्\n",
    "08062027c": "क्रीडन्तमष्टादशभिः पृषत्कै;र्विव्याध वीरं स चुकोप विद्धः\n",
    "08062028a": "ततोऽभ्यधावत्समरे जिघांसुः; कर्णात्मजं पाण्डुसुतो नृवीरः\n",
    "08062028c": "तस्येषुभिर्व्यधमत्कर्णपुत्रो; महारणे चर्म सहस्रतारम्\n",
    "08062029a": "तस्यायसं निशितं तीक्ष्णधार;मसिं विकोशं गुरुभारसाहम्\n",
    "08062029c": "द्विषच्छरीरापहरं सुघोर;माधुन्वतः सर्पमिवोग्ररूपम्\n",
    "08062030a": "क्षिप्रं शरैः षड्भिरमित्रसाह;श्चकर्त खड्गं निशितैः सुधारैः\n",
    "08062030c": "पुनश्च पीतैर्निशितैः पृषत्कैः; स्तनान्तरे गाढमथाभ्यविध्यत्\n",
    "08062031a": "स भीमसेनस्य रथं हताश्वो; माद्रीसुतः कर्णसुताभितप्तः\n",
    "08062031c": "आपुप्लुवे सिंह इवाचलाग्रं; संप्रेक्षमाणस्य धनंजयस्य\n",
    "08062032a": "नकुलमथ विदित्वा छिन्नबाणासनासिं; विरथमरिशरार्तं कर्णपुत्रास्त्रभग्नम्\n",
    "08062032c": "पवनधुतपताका ह्रादिनो वल्गिताश्वा; वरपुरुषनियत्तास्ते रथाः शीघ्रमीयुः\n",
    "08062033a": "द्रुपदसुतवरिष्ठाः पञ्च शैनेयषष्ठा; द्रुपददुहितृपुत्राः पञ्च चामित्रसाहाः\n",
    "08062033c": "द्विरदरथनराश्वान्सूदयन्तस्त्वदीया;न्भुजगपतिनिकाशैर्मार्गणैरात्तशस्त्राः\n",
    "08062034a": "अथ तव रथमुख्यास्तान्प्रतीयुस्त्वरन्तो; हृदिकसुतकृपौ च द्रौणिदुर्योधनौ च\n",
    "08062034c": "शकुनिशुकवृकाश्च क्राथदेवावृधौ च; द्विरदजलदघोषैः स्यन्दनैः कार्मुकैश्च\n",
    "08062035a": "तव नरवरवर्यास्तान्दशैकं च वीरा;न्प्रवरशरवराग्र्यैस्ताडयन्तोऽभ्यरुन्धन्\n",
    "08062035c": "नवजलदसवर्णैर्हस्तिभिस्तानुदीयु;र्गिरिशिखरनिकाशैर्भीमवेगैः कुणिन्दाः\n",
    "08062036a": "सुकल्पिता हैमवता मदोत्कटा; रणाभिकामैः कृतिभिः समास्थिताः\n",
    "08062036c": "सुवर्णजालावतता बभुर्गजा;स्तथा यथा वै जलदाः सविद्युतः\n",
    "08062037a": "कुणिन्दपुत्रो दशभिर्महायसैः; कृपं ससूताश्वमपीडयद्भृशम्\n",
    "08062037c": "ततः शरद्वत्सुतसायकैर्हतः; सहैव नागेन पपात भूतले\n",
    "08062038a": "कुणिन्दपुत्रावरजस्तु तोमरै;र्दिवाकरांशुप्रतिमैरयस्मयैः\n",
    "08062038c": "रथं च विक्षोभ्य ननाद नर्दत;स्ततोऽस्य गान्धारपतिः शिरोऽहरत्\n",
    "08062039a": "ततः कुणिन्देषु हतेषु तेष्वथ; प्रहृष्टरूपास्तव ते महारथाः\n",
    "08062039c": "भृशं प्रदध्मुर्लवणाम्बुसंभवा;न्परांश्च बाणासनपाणयोऽभ्ययुः\n",
    "08062040a": "अथाभवद्युद्धमतीव दारुणं; पुनः कुरूणां सह पाण्डुसृञ्जयैः\n",
    "08062040c": "शरासिशक्त्यृष्टिगदापरश्वधै;र्नराश्वनागासुहरं भृशाकुलम्\n",
    "08062041a": "रथाश्वमातङ्गपदातिभिस्ततः; परस्परं विप्रहतापतन्क्षितौ\n",
    "08062041c": "यथा सविद्युत्स्तनिता बलाहकाः; समास्थिता दिग्भ्य इवोग्रमारुतैः\n",
    "08062042a": "ततः शतानीकहतान्महागजां;स्तथा रथान्पत्तिगणांश्च तावकान्\n",
    "08062042c": "जघान भोजश्च हयानथापत;न्विशस्त्रकृत्ताः कृतवर्मणा द्विपाः\n",
    "08062043a": "अथापरे द्रौणिशराहता द्विपा;स्त्रयः ससर्वायुधयोधकेतवः\n",
    "08062043c": "निपेतुरुर्व्यां व्यसवः प्रपातिता;स्तथा यथा वज्रहता महाचलाः\n",
    "08062044a": "कुणिन्दराजावरजादनन्तरः; स्तनान्तरे पत्रिवरैरताडयत्\n",
    "08062044c": "तवात्मजं तस्य तवात्मजः शरैः; शितैः शरीरं बिभिदे द्विपं च तम्\n",
    "08062045a": "स नागराजः सह राजसूनुना; पपात रक्तं बहु सर्वतः क्षरन्\n",
    "08062045c": "शचीशवज्रप्रहतोऽम्बुदागमे; यथा जलं गैरिकपर्वतस्तथा\n",
    "08062046a": "कुणिन्दपुत्रप्रहितोऽपरद्विपः; शुकं ससूताश्वरथं व्यपोथयत्\n",
    "08062046c": "ततोऽपतत्क्राथशराभिदारितः; सहेश्वरो वज्रहतो यथा गिरिः\n",
    "08062047a": "रथी द्विपस्थेन हतोऽपतच्छरैः; क्राथाधिपः पर्वतजेन दुर्जयः\n",
    "08062047c": "सवाजिसूतेष्वसनस्तथापत;द्यथा महावातहतो महाद्रुमः\n",
    "08062048a": "वृको द्विपस्थं गिरिराजवासिनं; भृशं शरैर्द्वादशभिः पराभिनत्\n",
    "08062048c": "ततो वृकं साश्वरथं महाजवं; त्वरंश्चतुर्भिश्चरणे व्यपोथयत्\n",
    "08062049a": "स नागराजः सनियन्तृकोऽपत;त्पराहतो बभ्रुसुतेषुभिर्भृशम्\n",
    "08062049c": "स चापि देवावृधसूनुरर्दितः; पपात नुन्नः सहदेवसूनुना\n",
    "08062050a": "विषाणपोत्रापरगात्रघातिना; गजेन हन्तुं शकुनेः कुणिन्दजः\n",
    "08062050c": "जगाम वेगेन भृशार्दयंश्च तं; ततोऽस्य गान्धारपतिः शिरोऽहरत्\n",
    "08062051a": "ततः शतानीकहता महागजा; हया रथाः पत्तिगणाश्च तावकाः\n",
    "08062051c": "सुपर्णवातप्रहता यथा नगा;स्तथा गता गामवशा विचूर्णिताः\n",
    "08062052a": "ततोऽभ्यविध्यद्बहुभिः शितैः शरैः; कुणिन्दपुत्रो नकुलात्मजं स्मयन्\n",
    "08062052c": "ततोऽस्य कायान्निचकर्त नाकुलिः; शिरः क्षुरेणाम्बुजसंनिभाननम्\n",
    "08062053a": "ततः शतानीकमविध्यदाशुगै;स्त्रिभिः शितैः कर्णसुतोऽर्जुनं त्रिभिः\n",
    "08062053c": "त्रिभिश्च भीमं नकुलं च सप्तभि;र्जनार्दनं द्वादशभिश्च सायकैः\n",
    "08062054a": "तदस्य कर्मातिमनुष्यकर्मणः; समीक्ष्य हृष्टाः कुरवोऽभ्यपूजयन्\n",
    "08062054c": "पराक्रमज्ञास्तु धनंजयस्य ते; हुतोऽयमग्नाविति तं तु मेनिरे\n",
    "08062055a": "ततः किरीटी परवीरघाती; हताश्वमालोक्य नरप्रवीरम्\n",
    "08062055c": "तमभ्यधावद्वृषसेनमाहवे; स सूतजस्य प्रमुखे स्थितं तदा\n",
    "08062056a": "तमापतन्तं नरवीरमुग्रं; महाहवे बाणसहस्रधारिणम्\n",
    "08062056c": "अभ्यापतत्कर्णसुतो महारथो; यथैव चेन्द्रं नमुचिः पुरातने\n",
    "08062057a": "ततोऽद्भुतेनैकशतेन पार्थं; शरैर्विद्ध्वा सूतपुत्रस्य पुत्रः\n",
    "08062057c": "ननाद नादं सुमहानुभावो; विद्ध्वेव शक्रं नमुचिः पुरा वै\n",
    "08062058a": "पुनः स पार्थं वृषसेन उग्रै;र्बाणैरविध्यद्भुजमूलमध्ये\n",
    "08062058c": "तथैव कृष्णं नवभिः समार्दय;त्पुनश्च पार्थं दशभिः शिताग्रैः\n",
    "08062059a": "ततः किरीटी रणमूर्ध्नि कोपा;त्कृत्वा त्रिशाखां भ्रुकुटिं ललाटे\n",
    "08062059c": "मुमोच बाणान्विशिखान्महात्मा; वधाय राजन्सूतपुत्रस्य संख्ये\n",
    "08062060a": "विव्याध चैनं दशभिः पृषत्कै;र्मर्मस्वसक्तं प्रसभं किरीटी\n",
    "08062060c": "चिच्छेद चास्येष्वसनं भुजौ च; क्षुरैश्चतुर्भिः शिर एव चोग्रैः\n",
    "08062061a": "स पार्थबाणाभिहतः पपात; रथाद्विबाहुर्विशिरा धरायाम्\n",
    "08062061c": "सुपुष्पितः पर्णधरोऽतिकायो; वातेरितः शाल इवाद्रिशृङ्गात्\n",
    "08062062a": "तं प्रेक्ष्य बाणाभिहतं पतन्तं; रथात्सुतं सूतजः क्षिप्रकारी\n",
    "08062062c": "रथं रथेनाशु जगाम वेगा;त्किरीटिनः पुत्रवधाभितप्तः\n",
    "08063001": "संजय उवाच\n",
    "08063001a": "वृषसेनं हतं दृष्ट्वा शोकामर्षसमन्वितः\n",
    "08063001c": "मुक्त्वा शोकोद्भवं वारि नेत्राभ्यां सहसा वृषः\n",
    "08063002a": "रथेन कर्णस्तेजस्वी जगामाभिमुखो रिपून्\n",
    "08063002c": "युद्धायामर्षताम्राक्षः समाहूय धनंजयम्\n",
    "08063003a": "तौ रथौ सूर्यसंकाशौ वैयाघ्रपरिवारणौ\n",
    "08063003c": "समेतौ ददृशुस्तत्र द्वाविवार्कौ समागतौ\n",
    "08063004a": "श्वेताश्वौ पुरुषादित्यावास्थितावरिमर्दनौ\n",
    "08063004c": "शुशुभाते महात्मानौ चन्द्रादित्यौ यथा दिवि\n",
    "08063005a": "तौ दृष्ट्वा विस्मयं जग्मुः सर्वभूतानि मारिष\n",
    "08063005c": "त्रैलोक्यविजये यत्ताविन्द्रवैरोचनाविव\n",
    "08063006a": "रथज्यातलनिर्ह्रादैर्बाणशङ्खरवैरपि\n",
    "08063006c": "तौ रथावभिधावन्तौ समालोक्य महीक्षिताम्\n",
    "08063007a": "ध्वजौ च दृष्ट्वा संसक्तौ विस्मयः समपद्यत\n",
    "08063007c": "हस्तिकक्ष्यां च कर्णस्य वानरं च किरीटिनः\n",
    "08063008a": "तौ रथौ संप्रसक्तौ च दृष्ट्वा भारत पार्थिवाः\n",
    "08063008c": "सिंहनादरवांश्चक्रुः साधुवादांश्च पुष्कलान्\n",
    "08063009a": "श्रुत्वा तु द्वैरथं ताभ्यां तत्र योधाः समन्ततः\n",
    "08063009c": "चक्रुर्बाहुवलं चैव तथा चेलवलं महत्\n",
    "08063010a": "आजग्मुः कुरवस्तत्र वादित्रानुगतास्तदा\n",
    "08063010c": "कर्णं प्रहर्षयन्तश्च शङ्खान्दध्मुश्च पुष्कलान्\n",
    "08063011a": "तथैव पाण्डवाः सर्वे हर्षयन्तो धनंजयम्\n",
    "08063011c": "तूर्यशङ्खनिनादेन दिशः सर्वा व्यनादयन्\n",
    "08063012a": "क्ष्वेडितास्फोटितोत्क्रुष्टैस्तुमुलं सर्वतोऽभवत्\n",
    "08063012c": "बाहुघोषाश्च वीराणां कर्णार्जुनसमागमे\n",
    "08063013a": "तौ दृष्ट्वा पुरुषव्याघ्रौ रथस्थौ रथिनां वरौ\n",
    "08063013c": "प्रगृहीतमहाचापौ शरशक्तिगदायुधौ\n",
    "08063014a": "वर्मिणौ बद्धनिस्त्रिंशौ श्वेताश्वौ शङ्खशोभिनौ\n",
    "08063014c": "तूणीरवरसंपन्नौ द्वावपि स्म सुदर्शनौ\n",
    "08063015a": "रक्तचन्दनदिग्धाङ्गौ समदौ वृषभाविव\n",
    "08063015c": "आशीविषसमप्रख्यौ यमकालान्तकोपमौ\n",
    "08063016a": "इन्द्रवृत्राविव क्रुद्धौ सूर्याचन्द्रमसप्रभौ\n",
    "08063016c": "महाग्रहाविव क्रूरौ युगान्ते समुपस्थितौ\n",
    "08063017a": "देवगर्भौ देवसमौ देवतुल्यौ च रूपतः\n",
    "08063017c": "समेतौ पुरुषव्याघ्रौ प्रेक्ष्य कर्णधनंजयौ\n",
    "08063018a": "उभौ वरायुधधरावुभौ रणकृतश्रमौ\n",
    "08063018c": "उभौ च बाहुशब्देन नादयन्तौ नभस्तलम्\n",
    "08063019a": "उभौ विश्रुतकर्माणौ पौरुषेण बलेन च\n",
    "08063019c": "उभौ च सदृशौ युद्धे शम्बरामरराजयोः\n",
    "08063020a": "कार्तवीर्यसमौ युद्धे तथा दाशरथेः समौ\n",
    "08063020c": "विष्णुवीर्यसमौ वीर्ये तथा भवसमौ युधि\n",
    "08063021a": "उभौ श्वेतहयौ राजन्रथप्रवरवाहिनौ\n",
    "08063021c": "सारथी प्रवरौ चैव तयोरास्तां महाबलौ\n",
    "08063022a": "तौ तु दृष्ट्वा महाराज राजमानौ महारथौ\n",
    "08063022c": "सिद्धचारणसंघानां विस्मयः समपद्यत\n",
    "08063023a": "धार्तराष्ट्रास्ततः कर्णं सबला भरतर्षभ\n",
    "08063023c": "परिवव्रुर्महात्मानं क्षिप्रमाहवशोभिनम्\n",
    "08063024a": "तथैव पाण्डवा हृष्टा धृष्टद्युम्नपुरोगमाः\n",
    "08063024c": "परिवव्रुर्महात्मानं पार्थमप्रतिमं युधि\n",
    "08063025a": "तावकानां रणे कर्णो ग्लह आसीद्विशां पते\n",
    "08063025c": "तथैव पाण्डवेयानां ग्लहः पार्थोऽभवद्युधि\n",
    "08063026a": "त एव सभ्यास्तत्रासन्प्रेक्षकाश्चाभवन्स्म ते\n",
    "08063026c": "तत्रैषां ग्लहमानानां ध्रुवौ जयपराजयौ\n",
    "08063027a": "ताभ्यां द्यूतं समायत्तं विजयायेतराय वा\n",
    "08063027c": "अस्माकं पाण्डवानां च स्थितानां रणमूर्धनि\n",
    "08063028a": "तौ तु स्थितौ महाराज समरे युद्धशालिनौ\n",
    "08063028c": "अन्योन्यं प्रतिसंरब्धावन्योन्यस्य जयैषिणौ\n",
    "08063029a": "तावुभौ प्रजिहीर्षेतामिन्द्रवृत्राविवाभितः\n",
    "08063029c": "भीमरूपधरावास्तां महाधूमाविव ग्रहौ\n",
    "08063030a": "ततोऽन्तरिक्षे साक्षेपा विवादा भरतर्षभ\n",
    "08063030c": "मिथो भेदाश्च भूतानामासन्कर्णार्जुनान्तरे\n",
    "08063030e": "व्याश्रयन्त दिशो भिन्नाः सर्वलोकाश्च मारिष\n",
    "08063031a": "देवदानवगन्धर्वाः पिशाचोरगराक्षसाः\n",
    "08063031c": "प्रतिपक्षग्रहं चक्रुः कर्णार्जुनसमागमे\n",
    "08063032a": "द्यौरासीत्कर्णतो व्यग्रा सनक्षत्रा विशां पते\n",
    "08063032c": "भूमिर्विशाला पार्थस्य माता पुत्रस्य भारत\n",
    "08063033a": "सरितः सागराश्चैव गिरयश्च नरोत्तम\n",
    "08063033c": "वृक्षाश्चौषधयस्तत्र व्याश्रयन्त किरीटिनम्\n",
    "08063034a": "असुरा यातुधानाश्च गुह्यकाश्च परंतप\n",
    "08063034c": "कर्णतः समपद्यन्त खेचराणि वयांसि च\n",
    "08063035a": "रत्नानि निधयः सर्वे वेदाश्चाख्यानपञ्चमाः\n",
    "08063035c": "सोपवेदोपनिषदः सरहस्याः ससंग्रहाः\n",
    "08063036a": "वासुकिश्चित्रसेनश्च तक्षकश्चोपतक्षकः\n",
    "08063036c": "पर्वताश्च तथा सर्वे काद्रवेयाश्च सान्वयाः\n",
    "08063036e": "विषवन्तो महारोषा नागाश्चार्जुनतोऽभवन्\n",
    "08063037a": "ऐरावताः सौरभेया वैशालेयाश्च भोगिनः\n",
    "08063037c": "एतेऽभवन्नर्जुनतः क्षुद्रसर्पास्तु कर्णतः\n",
    "08063038a": "ईहामृगा व्याडमृगा मङ्गल्याश्च मृगद्विजाः\n",
    "08063038c": "पार्थस्य विजयं राजन्सर्व एवाभिसंश्रिताः\n",
    "08063039a": "वसवो मरुतः साध्या रुद्रा विश्वेऽश्विनौ तथा\n",
    "08063039c": "अग्निरिन्द्रश्च सोमश्च पवनश्च दिशो दश\n",
    "08063039e": "धनंजयमुपाजग्मुरादित्याः कर्णतोऽभवन्\n",
    "08063040a": "देवास्तु पितृभिः सार्धं सगणार्जुनतोऽभवन्\n",
    "08063040c": "यमो वैश्रवणश्चैव वरुणश्च यतोऽर्जुनः\n",
    "08063041a": "देवब्रह्मनृपर्षीणां गणाः पाण्डवतोऽभवन्\n",
    "08063041c": "तुम्बुरुप्रमुखा राजन्गन्धर्वाश्च यतोऽर्जुनः\n",
    "08063042a": "प्रावेयाः सह मौनेयैर्गन्धर्वाप्सरसां गणाः\n",
    "08063042c": "ईहामृगव्याडमृगैर्द्विपाश्च रथपत्तिभिः\n",
    "08063043a": "उह्यमानास्तथा मेघैर्वायुना च मनीषिणः\n",
    "08063043c": "दिदृक्षवः समाजग्मुः कर्णार्जुनसमागमम्\n",
    "08063044a": "देवदानवगन्धर्वा नागा यक्षाः पतत्रिणः\n",
    "08063044c": "महर्षयो वेदविदः पितरश्च स्वधाभुजः\n",
    "08063045a": "तपो विद्यास्तथौषध्यो नानारूपाम्बरत्विषः\n",
    "08063045c": "अन्तरिक्षे महाराज विनदन्तोऽवतस्थिरे\n",
    "08063046a": "ब्रह्मा ब्रह्मर्षिभिः सार्धं प्रजापतिभिरेव च\n",
    "08063046c": "भवेनावस्थितो यानं दिव्यं तं देशमभ्ययात्\n",
    "08063047a": "दृष्ट्वा प्रजापतिं देवाः स्वयंभुवमुपागमन्\n",
    "08063047c": "समोऽस्तु देव विजय एतयोर्नरसिंहयोः\n",
    "08063048a": "तदुपश्रुत्य मघवा प्रणिपत्य पितामहम्\n",
    "08063048c": "कर्णार्जुनविनाशेन मा नश्यत्वखिलं जगत्\n",
    "08063049a": "स्वयंभो ब्रूहि तद्वाक्यं समोऽस्तु विजयोऽनयोः\n",
    "08063049c": "तत्तथास्तु नमस्तेऽस्तु प्रसीद भगवन्मम\n",
    "08063050a": "ब्रह्मेशानावथो वाक्यमूचतुस्त्रिदशेश्वरम्\n",
    "08063050c": "विजयो ध्रुव एवास्तु विजयस्य महात्मनः\n",
    "08063051a": "मनस्वी बलवाञ्शूरः कृतास्त्रश्च तपोधनः\n",
    "08063051c": "बिभर्ति च महातेजा धनुर्वेदमशेषतः\n",
    "08063052a": "अतिक्रमेच्च माहात्म्याद्दिष्टमेतस्य पर्ययात्\n",
    "08063052c": "अतिक्रान्ते च लोकानामभावो नियतो भवेत्\n",
    "08063053a": "न विद्यते व्यवस्थानं कृष्णयोः क्रुद्धयोः क्वचित्\n",
    "08063053c": "स्रष्टारौ ह्यसतश्चोभौ सतश्च पुरुषर्षभौ\n",
    "08063054a": "नरनारायणावेतौ पुराणावृषिसत्तमौ\n",
    "08063054c": "अनियत्तौ नियन्तारावभीतौ स्म परंतपौ\n",
    "08063055a": "कर्णो लोकानयं मुख्यान्प्राप्नोतु पुरुषर्षभः\n",
    "08063055c": "वीरो वैकर्तनः शूरो विजयस्त्वस्तु कृष्णयोः\n",
    "08063056a": "वसूनां च सलोकत्वं मरुतां वा समाप्नुयात्\n",
    "08063056c": "सहितो द्रोणभीष्माभ्यां नाकलोके महीयताम्\n",
    "08063057a": "इत्युक्तो देवदेवाभ्यां सहस्राक्षोऽब्रवीद्वचः\n",
    "08063057c": "आमन्त्र्य सर्वभूतानि ब्रह्मेशानानुशासनात्\n",
    "08063058a": "श्रुतं भवद्भिर्यत्प्रोक्तं भगवद्भ्यां जगद्धितम्\n",
    "08063058c": "तत्तथा नान्यथा तद्धि तिष्ठध्वं गतमन्यवः\n",
    "08063059a": "इति श्रुत्वेन्द्रवचनं सर्वभूतानि मारिष\n",
    "08063059c": "विस्मितान्यभवन्राजन्पूजयां चक्रिरे च तत्\n",
    "08063060a": "व्यसृजंश्च सुगन्धीनि नानारूपाणि खात्तथा\n",
    "08063060c": "पुष्पवर्षाणि विबुधा देवतूर्याण्यवादयन्\n",
    "08063061a": "दिदृक्षवश्चाप्रतिमं द्वैरथं नरसिंहयोः\n",
    "08063061c": "देवदानवगन्धर्वाः सर्व एवावतस्थिरे\n",
    "08063061e": "रथौ च तौ श्वेतहयौ युक्तकेतू महास्वनौ\n",
    "08063062a": "समागता लोकवीराः शङ्खान्दध्मुः पृथक्पृथक्\n",
    "08063062c": "वासुदेवार्जुनौ वीरौ कर्णशल्यौ च भारत\n",
    "08063063a": "तद्भीरुसंत्रासकरं युद्धं समभवत्तदा\n",
    "08063063c": "अन्योन्यस्पर्धिनोर्वीर्ये शक्रशम्बरयोरिव\n",
    "08063064a": "तयोर्ध्वजौ वीतमालौ शुशुभाते रथस्थितौ\n",
    "08063064c": "पृथग्रूपौ समार्छन्तौ क्रोधं युद्धे परस्परम्\n",
    "08063065a": "कर्णस्याशीविषनिभा रत्नसारवती दृढा\n",
    "08063065c": "पुरंदरधनुःप्रख्या हस्तिकक्ष्या व्यराजत\n",
    "08063066a": "कपिश्रेष्ठस्तु पार्थस्य व्यादितास्यो भयंकरः\n",
    "08063066c": "भीषयन्नेव दंष्ट्राभिर्दुर्निरीक्ष्यो रविर्यथा\n",
    "08063067a": "युद्धाभिलाषुको भूत्वा ध्वजो गाण्डीवधन्वनः\n",
    "08063067c": "कर्णध्वजमुपातिष्ठत्सोऽवदीदभिनर्दयन्\n",
    "08063068a": "उत्पत्य च महावेगः कक्ष्यामभ्यहनत्कपिः\n",
    "08063068c": "नखैश्च दशनैश्चैव गरुडः पन्नगं यथा\n",
    "08063069a": "सुकिङ्किणीकाभरणा कालपाशोपमायसी\n",
    "08063069c": "अभ्यद्रवत्सुसंक्रुद्धा नागकक्ष्या महाकपिम्\n",
    "08063070a": "उभयोरुत्तमे युद्धे द्वैरथे द्यूत आहृते\n",
    "08063070c": "प्रकुर्वाते ध्वजौ युद्धं प्रत्यहेषन्हयान्हयाः\n",
    "08063071a": "अविध्यत्पुण्डरीकाक्षः शल्यं नयनसायकैः\n",
    "08063071c": "स चापि पुण्डरीकाक्षं तथैवाभिसमैक्षत\n",
    "08063072a": "तत्राजयद्वासुदेवः शल्यं नयनसायकैः\n",
    "08063072c": "कर्णं चाप्यजयद्दृष्ट्या कुन्तीपुत्रो धनंजयः\n",
    "08063073a": "अथाब्रवीत्सूतपुत्रः शल्यमाभाष्य सस्मितम्\n",
    "08063073c": "यदि पार्थो रणे हन्यादद्य मामिह कर्हिचित्\n",
    "08063073e": "किमुत्तरं तदा ते स्यात्सखे सत्यं ब्रवीहि मे\n",
    "08063074": "शल्य उवाच\n",
    "08063074a": "यदि कर्ण रणे हन्यादद्य त्वां श्वेतवाहनः\n",
    "08063074c": "उभावेकरथेनाहं हन्यां माधवपाण्डवौ\n",
    "08063075": "संजय उवाच\n",
    "08063075a": "एवमेव तु गोविंदमर्जुनः प्रत्यभाषत\n",
    "08063075c": "तं प्रहस्याब्रवीत्कृष्णः पार्थं परमिदं वचः\n",
    "08063076a": "पतेद्दिवाकरः स्थानाच्छीर्येतानेकधा क्षितिः\n",
    "08063076c": "शैत्यमग्निरियान्न त्वा कर्णो हन्याद्धनंजयम्\n",
    "08063077a": "यदि त्वेवं कथंचित्स्याल्लोकपर्यसनं यथा\n",
    "08063077c": "हन्यां कर्णं तथा शल्यं बाहुभ्यामेव संयुगे\n",
    "08063078a": "इति कृष्णवचः श्रुत्वा प्रहसन्कपिकेतनः\n",
    "08063078c": "अर्जुनः प्रत्युवाचेदं कृष्णमक्लिष्टकारिणम्\n",
    "08063078e": "ममाप्येतावपर्याप्तौ कर्णशल्यौ जनार्दन\n",
    "08063079a": "सपताकाध्वजं कर्णं सशल्यरथवाजिनम्\n",
    "08063079c": "सच्छत्रकवचं चैव सशक्तिशरकार्मुकम्\n",
    "08063080a": "द्रष्टास्यद्य शरैः कर्णं रणे कृत्तमनेकधा\n",
    "08063080c": "अद्यैनं सरथं साश्वं सशक्तिकवचायुधम्\n",
    "08063080e": "न हि मे शाम्यते वैरं कृष्णां यत्प्राहसत्पुरा\n",
    "08063081a": "अद्य द्रष्टासि गोविन्द कर्णमुन्मथितं मया\n",
    "08063081c": "वारणेनेव मत्तेन पुष्पितं जगतीरुहम्\n",
    "08063082a": "अद्य ता मधुरा वाचः श्रोतासि मधुसूदन\n",
    "08063082c": "अद्याभिमन्युजननीमनृणः सान्त्वयिष्यसि\n",
    "08063082e": "कुन्तीं पितृष्वसारं च संप्रहृष्टो जनार्दन\n",
    "08063083a": "अद्य बाष्पमुखीं कृष्णां सान्त्वयिष्यसि माधव\n",
    "08063083c": "वाग्भिश्चामृतकल्पाभिर्धर्मराजं युधिष्ठिरम्\n",
    "08064001": "संजय उवाच\n",
    "08064001a": "तद्देवनागासुरसिद्धसंघै;र्गन्धर्वयक्षाप्सरसां च संघैः\n",
    "08064001c": "ब्रह्मर्षिराजर्षिसुपर्णजुष्टं; बभौ वियद्विस्मयनीयरूपम्\n",
    "08064002a": "नानद्यमानं निनदैर्मनोज्ञै;र्वादित्रगीतस्तुतिभिश्च नृत्तैः\n",
    "08064002c": "सर्वेऽन्तरिक्षे ददृशुर्मनुष्याः; खस्थांश्च तान्विस्मयनीयरूपान्\n",
    "08064003a": "ततः प्रहृष्टाः कुरुपाण्डुयोधा; वादित्रपत्रायुधसिंहनादैः\n",
    "08064003c": "निनादयन्तो वसुधां दिशश्च; स्वनेन सर्वे द्विषतो निजघ्नुः\n",
    "08064004a": "नानाश्वमातङ्गरथायुताकुलं; वरासिशक्त्यृष्टिनिपातदुःसहम्\n",
    "08064004c": "अभीरुजुष्टं हतदेहसंकुलं; रणाजिरं लोहितरक्तमाबभौ\n",
    "08064005a": "तथा प्रवृत्तेऽस्त्रभृतां पराभवे; धनंजयश्चाधिरथिश्च सायकैः\n",
    "08064005c": "दिशश्च सैन्यं च शितैरजिह्मगैः; परस्परं प्रोर्णुवतुः स्म दंशितौ\n",
    "08064006a": "ततस्त्वदीयाश्च परे च सायकैः; कृतेऽन्धकारे विविदुर्न किंचन\n",
    "08064006c": "भयात्तु तावेव रथौ समाश्रयं;स्तमोनुदौ खे प्रसृता इवांशवः\n",
    "08064007a": "ततोऽस्त्रमस्त्रेण परस्परस्य तौ; विधूय वाताविव पूर्वपश्चिमौ\n",
    "08064007c": "घनान्धकारे वितते तमोनुदौ; यथोदितौ तद्वदतीव रेजतुः\n",
    "08064008a": "न चाभिमन्तव्यमिति प्रचोदिताः; परे त्वदीयाश्च तदावतस्थिरे\n",
    "08064008c": "महारथौ तौ परिवार्य सर्वतः; सुरासुरा वासवशम्बराविव\n",
    "08064009a": "मृदङ्गभेरीपणवानकस्वनै;र्निनादिते भारत शङ्खनिस्वनैः\n",
    "08064009c": "ससिंहनादौ बभतुर्नरोत्तमौ; शशाङ्कसूर्याविव मेघसंप्लवे\n",
    "08064010a": "महाधनुर्मण्डलमध्यगावुभौ; सुवर्चसौ बाणसहस्ररश्मिनौ\n",
    "08064010c": "दिधक्षमाणौ सचराचरं जग;द्युगास्तसूर्याविव दुःसहौ रणे\n",
    "08064011a": "उभावजेयावहितान्तकावुभौ; जिघांसतुस्तौ कृतिनौ परस्परम्\n",
    "08064011c": "महाहवे वीरवरौ समीयतु;र्यथेन्द्रजम्भाविव कर्णपाण्डवौ\n",
    "08064012a": "ततो महास्त्राणि महाधनुर्धरौ; विमुञ्चमानाविषुभिर्भयानकैः\n",
    "08064012c": "नराश्वनागानमितौ निजघ्नतुः; परस्परं जघ्नतुरुत्तमेषुभिः\n",
    "08064013a": "ततो विसस्रुः पुनरर्दिताः शरै;र्नरोत्तमाभ्यां कुरुपाण्डवाश्रयाः\n",
    "08064013c": "सनागपत्त्यश्वरथा दिशो गता;स्तथा यथा सिंहभयाद्वनौकसः\n",
    "08064014a": "ततस्तु दुर्योधनभोजसौबलाः; कृपश्च शारद्वतसूनुना सह\n",
    "08064014c": "महारथाः पञ्च धनंजयाच्युतौ; शरैः शरीरान्तकरैरताडयन्\n",
    "08064015a": "धनूंषि तेषामिषुधीन्हयान्ध्वजा;न्रथांश्च सूतांश्च धनंजयः शरैः\n",
    "08064015c": "समं च चिच्छेद पराभिनच्च ता;ञ्शरोत्तमैर्द्वादशभिश्च सूतजम्\n",
    "08064016a": "अथाभ्यधावंस्त्वरिताः शतं रथाः; शतं च नागार्जुनमाततायिनः\n",
    "08064016c": "शकास्तुखारा यवनाश्च सादिनः; सहैव काम्बोजवरैर्जिघांसवः\n",
    "08064017a": "वरायुधान्पाणिगतान्करैः सह; क्षुरैर्न्यकृन्तंस्त्वरिताः शिरांसि च\n",
    "08064017c": "हयांश्च नागांश्च रथांश्च युध्यतां; धनंजयः शत्रुगणं तमक्षिणोत्\n",
    "08064018a": "ततोऽन्तरिक्षे सुरतूर्यनिस्वनाः; ससाधुवादा हृषितैः समीरिताः\n",
    "08064018c": "निपेतुरप्युत्तमपुष्पवृष्टयः; सुरूपगन्धाः पवनेरिताः शिवाः\n",
    "08064019a": "तदद्भुतं देवमनुष्यसाक्षिकं; समीक्ष्य भूतानि विसिष्मियुर्नृप\n",
    "08064019c": "तवात्मजः सूतसुतश्च न व्यथां; न विस्मयं जग्मतुरेकनिश्चयौ\n",
    "08064020a": "अथाब्रवीद्द्रोणसुतस्तवात्मजं; करं करेण प्रतिपीड्य सान्त्वयन्\n",
    "08064020c": "प्रसीद दुर्योधन शाम्य पाण्डवै;रलं विरोधेन धिगस्तु विग्रहम्\n",
    "08064021a": "हतो गुरुर्ब्रह्मसमो महास्त्रवि;त्तथैव भीष्मप्रमुखा नरर्षभाः\n",
    "08064021c": "अहं त्ववध्यो मम चापि मातुलः; प्रशाधि राज्यं सह पाण्डवैश्चिरम्\n",
    "08064022a": "धनंजयः स्थास्यति वारितो मया; जनार्दनो नैव विरोधमिच्छति\n",
    "08064022c": "युधिष्ठिरो भूतहिते सदा रतो; वृकोदरस्तद्वशगस्तथा यमौ\n",
    "08064023a": "त्वया च पार्थैश्च परस्परेण; प्रजाः शिवं प्राप्नुयुरिच्छति त्वयि\n",
    "08064023c": "व्रजन्तु शेषाः स्वपुराणि पार्थिवा; निवृत्तवैराश्च भवन्तु सैनिकाः\n",
    "08064024a": "न चेद्वचः श्रोष्यसि मे नराधिप; ध्रुवं प्रतप्तासि हतोऽरिभिर्युधि\n",
    "08064024c": "इदं च दृष्टं जगता सह त्वया; कृतं यदेकेन किरीटमालिना\n",
    "08064024e": "यथा न कुर्याद्बलभिन्न चान्तको; न च प्रचेता भगवान्न यक्षराट्\n",
    "08064025a": "अतोऽपि भूयांश्च गुणैर्धनंजयः; स चाभिपत्स्यत्यखिलं वचो मम\n",
    "08064025c": "तवानुयात्रां च तथा करिष्यति; प्रसीद राजञ्जगतः शमाय वै\n",
    "08064026a": "ममापि मानः परमः सदा त्वयि; ब्रवीम्यतस्त्वां परमाच्च सौहृदात्\n",
    "08064026c": "निवारयिष्यामि हि कर्णमप्यहं; यदा भवान्सप्रणयो भविष्यति\n",
    "08064027a": "वदन्ति मित्रं सहजं विचक्षणा;स्तथैव साम्ना च धनेन चार्जितम्\n",
    "08064027c": "प्रतापतश्चोपनतं चतुर्विधं; तदस्ति सर्वं त्वयि पाण्डवेषु च\n",
    "08064028a": "निसर्गतस्ते तव वीर बान्धवाः; पुनश्च साम्ना च समाप्नुहि स्थिरम्\n",
    "08064028c": "त्वयि प्रसन्ने यदि मित्रतामियु;र्ध्रुवं नरेन्द्रेन्द्र तथा त्वमाचर\n",
    "08064029a": "स एवमुक्तः सुहृदा वचो हितं; विचिन्त्य निःश्वस्य च दुर्मनाब्रवीत्\n",
    "08064029c": "यथा भवानाह सखे तथैव त;न्ममापि च ज्ञापयतो वचः शृणु\n",
    "08064030a": "निहत्य दुःशासनमुक्तवान्बहु; प्रसह्य शार्दूलवदेष दुर्मतिः\n",
    "08064030c": "वृकोदरस्तद्धृदये मम स्थितं; न तत्परोक्षं भवतः कुतः शमः\n",
    "08064031a": "न चापि कर्णं गुरुपुत्र संस्तवा;दुपारमेत्यर्हसि वक्तुमच्युत\n",
    "08064031c": "श्रमेण युक्तो महताद्य फल्गुन;स्तमेष कर्णः प्रसभं हनिष्यति\n",
    "08064032a": "तमेवमुक्त्वाभ्यनुनीय चासकृ;त्तवात्मजः स्वाननुशास्ति सैनिकान्\n",
    "08064032c": "समाघ्नताभिद्रवताहितानिमा;न्सबाणशब्दान्किमु जोषमास्यते\n",
    "08065001": "संजय उवाच\n",
    "08065001a": "तौ शङ्खभेरीनिनदे समृद्धे; समीयतुः श्वेतहयौ नराग्र्यौ\n",
    "08065001c": "वैकर्तनः सूतपुत्रोऽर्जुनश्च; दुर्मन्त्रिते तव पुत्रस्य राजन्\n",
    "08065002a": "यथा गजौ हैमवतौ प्रभिन्नौ; प्रगृह्य दन्ताविव वाशितार्थे\n",
    "08065002c": "तथा समाजग्मतुरुग्रवेगौ; धनंजयश्चाधिरथिश्च वीरौ\n",
    "08065003a": "बलाहकेनेव यथा बलाहको; यदृच्छया वा गिरिणा गिरिर्यथा\n",
    "08065003c": "तथा धनुर्ज्यातलनेमिनिस्वनौ; समीयतुस्ताविषुवर्षवर्षिणौ\n",
    "08065004a": "प्रवृद्धशृङ्गद्रुमवीरुदोषधी; प्रवृद्धनानाविधपर्वतौकसौ\n",
    "08065004c": "यथाचलौ वा गलितौ महाबलौ; तथा महास्त्रैरितरेतरं घ्नतः\n",
    "08065005a": "स संनिपातस्तु तयोर्महानभू;त्सुरेशवैरोचनयोर्यथा पुरा\n",
    "08065005c": "शरैर्विभुग्नाङ्गनियन्तृवाहनः; सुदुःसहोऽन्यैः पटुशोणितोदकः\n",
    "08065006a": "प्रभूतपद्मोत्पलमत्स्यकच्छपौ; महाह्रदौ पक्षिगणानुनादितौ\n",
    "08065006c": "सुसंनिकृष्टावनिलोद्धतौ यथा; तथा रथौ तौ ध्वजिनौ समीयतुः\n",
    "08065007a": "उभौ महेन्द्रस्य समानविक्रमा;वुभौ महेन्द्रप्रतिमौ महारथौ\n",
    "08065007c": "महेन्द्रवज्रप्रतिमैश्च सायकै;र्महेन्द्रवृत्राविव संप्रजह्रतुः\n",
    "08065008a": "सनागपत्त्यश्वरथे उभे बले; विचित्रवर्णाभरणाम्बरस्रजे\n",
    "08065008c": "चकम्पतुश्चोन्नमतः स्म विस्मया;द्वियद्गताश्चार्जुनकर्णसंयुगे\n",
    "08065009a": "भुजाः सवज्राङ्गुलयः समुच्छ्रिताः; ससिंहनादा हृषितैर्दिदृक्षुभिः\n",
    "08065009c": "यदार्जुनं मत्तमिव द्विपो द्विपं; समभ्ययादाधिरथिर्जिघांसया\n",
    "08065010a": "अभ्यक्रोशन्सोमकास्तत्र पार्थं; त्वरस्व याह्यर्जुन विध्य कर्णम्\n",
    "08065010c": "छिन्ध्यस्य मूर्धानमलं चिरेण; श्रद्धां च राज्याद्धृतराष्ट्रसूनोः\n",
    "08065011a": "तथास्माकं बहवस्तत्र योधाः; कर्णं तदा याहि याहीत्यवोचन्\n",
    "08065011c": "जह्यर्जुनं कर्ण ततः सचीराः; पुनर्वनं यान्तु चिराय पार्थाः\n",
    "08065012a": "ततः कर्णः प्रथमं तत्र पार्थं; महेषुभिर्दशभिः पर्यविध्यत्\n",
    "08065012c": "तमर्जुनः प्रत्यविध्यच्छिताग्रैः; कक्षान्तरे दशभिरतीव क्रुद्धः\n",
    "08065013a": "परस्परं तौ विशिखैः सुतीक्ष्णै;स्ततक्षतुः सूतपुत्रोऽर्जुनश्च\n",
    "08065013c": "परस्परस्यान्तरेप्सू विमर्दे; सुभीममभ्याययतुः प्रहृष्टौ\n",
    "08065014a": "अमृष्यमाणश्च महाविमर्दे; तत्राक्रुध्यद्भीमसेनो महात्मा\n",
    "08065014c": "अथाब्रवीत्पाणिना पाणिमाघ्न;न्संदष्टौष्ठो नृत्यति वादयन्निव\n",
    "08065014e": "कथं नु त्वां सूतपुत्रः किरीटि;न्महेषुभिर्दशभिरविध्यदग्रे\n",
    "08065015a": "यया धृत्या सर्वभूतान्यजैषी;र्ग्रासं ददद्वह्नये खाण्डवे त्वम्\n",
    "08065015c": "तया धृत्या सूतपुत्रं जहि त्व;महं वैनं गदया पोथयिष्ये\n",
    "08065016a": "अथाब्रवीद्वासुदेवोऽपि पार्थं; दृष्ट्वा रथेषून्प्रतिहन्यमानान्\n",
    "08065016c": "अमीमृदत्सर्वथा तेऽद्य कर्णो; ह्यस्त्रैरस्त्राणि किमिदं किरीटिन्\n",
    "08065017a": "स वीर किं मुह्यसि नावधीयसे; नदन्त्येते कुरवः संप्रहृष्टाः\n",
    "08065017c": "कर्णं पुरस्कृत्य विदुर्हि सर्वे; त्वदस्त्रमस्त्रैर्विनिपात्यमानम्\n",
    "08065018a": "यया धृत्या निहतं तामसास्त्रं; युगे युगे राक्षसाश्चापि घोराः\n",
    "08065018c": "दम्भोद्भवाश्चासुराश्चाहवेषु; तया धृत्या त्वं जहि सूतपुत्रम्\n",
    "08065019a": "अनेन वास्य क्षुरनेमिनाद्य; संछिन्द्धि मूर्धानमरेः प्रसह्य\n",
    "08065019c": "मया निसृष्टेन सुदर्शनेन; वज्रेण शक्रो नमुचेरिवारेः\n",
    "08065020a": "किरातरूपी भगवान्यया च; त्वया महत्या परितोषितोऽभूत्\n",
    "08065020c": "तां त्वं धृतिं वीर पुनर्गृहीत्वा; सहानुबन्धं जहि सूतपुत्रम्\n",
    "08065021a": "ततो महीं सागरमेखलां त्वं; सपत्तनां ग्रामवतीं समृद्धाम्\n",
    "08065021c": "प्रयच्छ राज्ञे निहतारिसंघां; यशश्च पार्थातुलमाप्नुहि त्वम्\n",
    "08065022a": "संचोदितो भीमजनार्दनाभ्यां; स्मृत्वा तदात्मानमवेक्ष्य सत्त्वम्\n",
    "08065022c": "महात्मनश्चागमने विदित्वा; प्रयोजनं केशवमित्युवाच\n",
    "08065023a": "प्रादुष्करोम्येष महास्त्रमुग्रं; शिवाय लोकस्य वधाय सौतेः\n",
    "08065023c": "तन्मेऽनुजानातु भवान्सुराश्च; ब्रह्मा भवो ब्रह्मविदश्च सर्वे\n",
    "08065024a": "इत्यूचिवान्ब्राह्ममसह्यमस्त्रं; प्रादुश्चक्रे मनसा संविधेयम्\n",
    "08065024c": "ततो दिशश्च प्रदिशश्च सर्वाः; समावृणोत्सायकैर्भूरितेजाः\n",
    "08065024e": "ससर्ज बाणान्भरतर्षभोऽपि; शतंशतानेकवदाशुवेगान्\n",
    "08065025a": "वैकर्तनेनापि तथाजिमध्ये; सहस्रशो बाणगणा विसृष्टाः\n",
    "08065025c": "ते घोषिणः पाण्डवमभ्युपेयुः; पर्जन्यमुक्ता इव वारिधाराः\n",
    "08065026a": "स भीमसेनं च जनार्दनं च; किरीटिनं चाप्यमनुष्यकर्मा\n",
    "08065026c": "त्रिभिस्त्रिभिर्भीमबलो निहत्य; ननाद घोरं महता स्वरेण\n",
    "08065027a": "स कर्णबाणाभिहतः किरीटी; भीमं तथा प्रेक्ष्य जनार्दनं च\n",
    "08065027c": "अमृष्यमाणः पुनरेव पार्थः; शरान्दशाष्टौ च समुद्बबर्ह\n",
    "08065028a": "सुषेणमेकेन शरेण विद्ध्वा; शल्यं चतुर्भिस्त्रिभिरेव कर्णम्\n",
    "08065028c": "ततः सुमुक्तैर्दशभिर्जघान; सभापतिं काञ्चनवर्मनद्धम्\n",
    "08065029a": "स राजपुत्रो विशिरा विबाहु;र्विवाजिसूतो विधनुर्विकेतुः\n",
    "08065029c": "ततो रथाग्रादपतत्प्रभग्नः; परश्वधैः शाल इवाभिकृत्तः\n",
    "08065030a": "पुनश्च कर्णं त्रिभिरष्टभिश्च; द्वाभ्यां चतुर्भिर्दशभिश्च विद्ध्वा\n",
    "08065030c": "चतुःशतान्द्विरदान्सायुधीया;न्हत्वा रथानष्टशतं जघान\n",
    "08065030e": "सहस्रमश्वांश्च पुनश्च सादी;नष्टौ सहस्राणि च पत्तिवीरान्\n",
    "08065031a": "दृष्ट्वाजिमुख्यावथ युध्यमानौ; दिदृक्षवः शूरवरावरिघ्नौ\n",
    "08065031c": "कर्णं च पार्थं च नियम्य वाहा;न्खस्था महीस्थाश्च जनावतस्थुः\n",
    "08065032a": "ततो धनुर्ज्या सहसातिकृष्टा; सुघोषमाच्छिद्यत पाण्डवस्य\n",
    "08065032c": "तस्मिन्क्षणे सूतपुत्रस्तु पार्थं; समाचिनोत्क्षुद्रकाणां शतेन\n",
    "08065033a": "निर्मुक्तसर्पप्रतिमैश्च तीक्ष्णै;स्तैलप्रधौतैः खगपत्रवाजैः\n",
    "08065033c": "षष्ट्या नाराचैर्वासुदेवं बिभेद; तदन्तरं सोमकाः प्राद्रवन्त\n",
    "08065034a": "ततो धनुर्ज्यामवधम्य शीघ्रं; शरानस्तानाधिरथेर्विधम्य\n",
    "08065034c": "सुसंरब्धः कर्णशरक्षताङ्गो; रणे पार्थः सोमकान्प्रत्यगृह्णात्\n",
    "08065034e": "न पक्षिणः संपतन्त्यन्तरिक्षे; क्षेपीयसास्त्रेण कृतेऽन्धकारे\n",
    "08065035a": "शल्यं च पार्थो दशभिः पृषत्कै;र्भृशं तनुत्रे प्रहसन्नविध्यत्\n",
    "08065035c": "ततः कर्णं द्वादशभिः सुमुक्तै;र्विद्ध्वा पुनः सप्तभिरभ्यविध्यत्\n",
    "08065036a": "स पार्थबाणासनवेगनुन्नै;र्दृढाहतः पत्रिभिरुग्रवेगैः\n",
    "08065036c": "विभिन्नगात्रः क्षतजोक्षिताङ्गः; कर्णो बभौ रुद्र इवाततेषुः\n",
    "08065037a": "ततस्त्रिभिश्च त्रिदशाधिपोपमं; शरैर्बिभेदाधिरथिर्धनंजयम्\n",
    "08065037c": "शरांस्तु पञ्च ज्वलितानिवोरगा;न्प्रवीरयामास जिघांसुरच्युते\n",
    "08065038a": "ते वर्म भित्त्वा पुरुषोत्तमस्य; सुवर्णचित्रं न्यपतन्सुमुक्ताः\n",
    "08065038c": "वेगेन गामाविविशुः सुवेगाः; स्नात्वा च कर्णाभिमुखाः प्रतीयुः\n",
    "08065039a": "तान्पञ्चभल्लैस्त्वरितैः सुमुक्तै;स्त्रिधा त्रिधैकैकमथोच्चकर्त\n",
    "08065039c": "धनंजयस्ते न्यपतन्पृथिव्यां; महाहयस्तक्षकपुत्रपक्षाः\n",
    "08065040a": "ततः प्रजज्वाल किरीटमाली; क्रोधेन कक्षं प्रदहन्निवाग्निः\n",
    "08065040c": "स कर्णमाकर्णविकृष्टसृष्टैः; शरैः शरीरान्तकरैर्ज्वलद्भिः\n",
    "08065040e": "मर्मस्वविध्यत्स चचाल दुःखा;द्धैर्यात्तु तस्थावतिमात्रधैर्यः\n",
    "08065041a": "ततः शरौघैः प्रदिशो दिशश्च; रविप्रभा कर्णरथश्च राजन्\n",
    "08065041c": "अदृश्य आसीत्कुपिते धनंजये; तुषारनीहारवृतं यथा नभः\n",
    "08065042a": "स चक्ररक्षानथ पादरक्षा;न्पुरःसरान्पृष्ठगोपांश्च सर्वान्\n",
    "08065042c": "दुर्योधनेनानुमतानरिघ्ना;न्समुच्चितान्सुरथान्सारभूतान्\n",
    "08065043a": "द्विसाहस्रान्समरे सव्यसाची; कुरुप्रवीरानृषभः कुरूणाम्\n",
    "08065043c": "क्षणेन सर्वान्सरथाश्वसूता;न्निनाय राजन्क्षयमेकवीरः\n",
    "08065044a": "अथापलायन्त विहाय कर्णं; तवात्मजाः कुरवश्चावशिष्टाः\n",
    "08065044c": "हतानवाकीर्य शरक्षतांश्च; लालप्यमानांस्तनयान्पितॄंश्च\n",
    "08065045a": "स सर्वतः प्रेक्ष्य दिशो विशून्या; भयावदीर्णैः कुरुभिर्विहीनः\n",
    "08065045c": "न विव्यथे भारत तत्र कर्णः; प्रतीपमेवार्जुनमभ्यधावत्\n",
    "08066001": "संजय उवाच\n",
    "08066001a": "ततोऽपयाताः शरपातमात्र;मवस्थिताः कुरवो भिन्नसेनाः\n",
    "08066001c": "विद्युत्प्रकाशं ददृशुः समन्ता;द्धनंजयास्त्रं समुदीर्यमाणम्\n",
    "08066002a": "तदर्जुनास्त्रं ग्रसते स्म वीरा;न्वियत्तथाकाशमनन्तघोषम्\n",
    "08066002c": "क्रुद्धेन पार्थेन तदाशु सृष्टं; वधाय कर्णस्य महाविमर्दे\n",
    "08066003a": "रामादुपात्तेन महामहिम्ना; आथर्वणेनारिविनाशनेन\n",
    "08066003c": "तदर्जुनास्त्रं व्यधमद्दहन्तं; पार्थं च बाणैर्निशितैर्निजघ्ने\n",
    "08066004a": "ततो विमर्दः सुमहान्बभूव; तस्यार्जुनस्याधिरथेश्च राजन्\n",
    "08066004c": "अन्योन्यमासादयतोः पृषत्कै;र्विषाणघातैर्द्विपयोरिवोग्रैः\n",
    "08066005a": "ततो रिपुघ्नं समधत्त कर्णः; सुसंशितं सर्पमुखं ज्वलन्तम्\n",
    "08066005c": "रौद्रं शरं संयति सुप्रधौतं; पार्थार्थमत्यर्थचिराय गुप्तम्\n",
    "08066006a": "सदार्चितं चन्दनचूर्णशायिनं; सुवर्णनालीशयनं महाविषम्\n",
    "08066006c": "प्रदीप्तमैरावतवंशसंभवं; शिरो जिहीर्षुर्युधि फल्गुनस्य\n",
    "08066007a": "तमब्रवीन्मद्रराजो महात्मा; वैकर्तनं प्रेक्ष्य हि संहितेषुम्\n",
    "08066007c": "न कर्ण ग्रीवामिषुरेष प्राप्स्यते; संलक्ष्य संधत्स्व शरं शिरोघ्नम्\n",
    "08066008a": "अथाब्रवीत्क्रोधसंरक्तनेत्रः; कर्णः शल्यं संधितेषुः प्रसह्य\n",
    "08066008c": "न संधत्ते द्विः शरं शल्य कर्णो; न मादृशाः शाठ्ययुक्ता भवन्ति\n",
    "08066009a": "तथैवमुक्त्वा विससर्ज तं शरं; बलाहकं वर्षघनाभिपूजितम्\n",
    "08066009c": "हतोऽसि वै फल्गुन इत्यवोच;त्ततस्त्वरन्नूर्जितमुत्ससर्ज\n",
    "08066010a": "संधीयमानं भुजगं दृष्ट्वा कर्णेन माधवः\n",
    "08066010c": "आक्रम्य स्यन्दनं पद्भ्यां बलेन बलिनां वरः\n",
    "08066011a": "अवगाढे रथे भूमौ जानुभ्यामगमन्हयाः\n",
    "08066011c": "ततः शरः सोऽभ्यहनत्किरीटं तस्य धीमतः\n",
    "08066012a": "अथार्जुनस्योत्तमगात्रभूषणं; धरावियद्द्योसलिलेषु विश्रुतम्\n",
    "08066012c": "बलास्त्रसर्गोत्तमयत्नमन्युभिः; शरेण मूर्ध्नः स जहार सूतजः\n",
    "08066013a": "दिवाकरेन्दुज्वलनग्रहत्विषं; सुवर्णमुक्तामणिजालभूषितम्\n",
    "08066013c": "पुरंदरार्थं तपसा प्रयत्नतः; स्वयं कृतं यद्भुवनस्य सूनुना\n",
    "08066014a": "महार्हरूपं द्विषतां भयंकरं; विभाति चात्यर्थसुखं सुगन्धि तत्\n",
    "08066014c": "निजघ्नुषे देवरिपून्सुरेश्वरः; स्वयं ददौ यत्सुमनाः किरीटिने\n",
    "08066015a": "हराम्बुपाखण्डलवित्तगोप्तृभिः; पिनाकपाशाशनिसायकोत्तमैः\n",
    "08066015c": "सुरोत्तमैरप्यविषह्यमर्दितुं; प्रसह्य नागेन जहार यद्वृषः\n",
    "08066016a": "तदुत्तमेषून्मथितं विषाग्निना; प्रदीप्तमर्चिष्मदभिक्षिति प्रियम्\n",
    "08066016c": "पपात पार्थस्य किरीटमुत्तमं; दिवाकरोऽस्तादिव पर्वताज्ज्वलन्\n",
    "08066017a": "ततः किरीटं बहुरत्नमण्डितं; जहार नागोऽर्जुनमूर्धतो बलात्\n",
    "08066017c": "गिरेः सुजाताङ्कुरपुष्पितद्रुमं; महेन्द्रवज्रः शिखरं यथोत्तमम्\n",
    "08066018a": "मही वियद्द्यौः सलिलानि वायुना; यथा विभिन्नानि विभान्ति भारत\n",
    "08066018c": "तथैव शब्दो भुवनेष्वभूत्तदा; जना व्यवस्यन्व्यथिताश्च चस्खलुः\n",
    "08066019a": "ततः समुद्ग्रथ्य सितेन वाससा; स्वमूर्धजानव्यथितः स्थितोऽर्जुनः\n",
    "08066019c": "विभाति संपूर्णमरीचिभास्वता; शिरोगतेनोदयपर्वतो यथा\n",
    "08066020a": "बलाहकः कर्णभुजेरितस्ततो; हुताशनार्कप्रतिमद्युतिर्महान्\n",
    "08066020c": "महोरगः कृतवैरोऽर्जुनेन; किरीटमासाद्य समुत्पपात\n",
    "08066021a": "तमब्रवीद्विद्धि कृतागसं मे; कृष्णाद्य मातुर्वधजातवैरम्\n",
    "08066021c": "ततः कृष्णः पार्थमुवाच संख्ये; महोरगं कृतवैरं जहि त्वम्\n",
    "08066022a": "स एवमुक्तो मधुसूदनेन; गाण्डीवधन्वा रिपुषूग्रधन्वा\n",
    "08066022c": "उवाच को न्वेष ममाद्य नागः; स्वयं य आगाद्गरुडस्य वक्त्रम्\n",
    "08066023": "कृष्ण उवाच\n",
    "08066023a": "योऽसौ त्वया खाण्डवे चित्रभानुं; संतर्पयानेन धनुर्धरेण\n",
    "08066023c": "वियद्गतो बाणनिकृत्तदेहो; ह्यनेकरूपो निहतास्य माता\n",
    "08066024a": "ततस्तु जिष्णुः परिहृत्य शेषां;श्चिच्छेद षड्भिर्निशितैः सुधारैः\n",
    "08066024c": "नागं वियत्तिर्यगिवोत्पतन्तं; स छिन्नगात्रो निपपात भूमौ\n",
    "08066025a": "तस्मिन्मुहूर्ते दशभिः पृषत्कैः; शिलाशितैर्बर्हिणवाजितैश्च\n",
    "08066025c": "विव्याध कर्णः पुरुषप्रवीरं; धनंजयं तिर्यगवेक्षमाणम्\n",
    "08066026a": "ततोऽर्जुनो द्वादशभिर्विमुक्तै;राकर्णमुक्तैर्निशितैः समर्प्य\n",
    "08066026c": "नाराचमाशीविषतुल्यवेग;माकर्णपूर्णायतमुत्ससर्ज\n",
    "08066027a": "स चित्रवर्मेषुवरो विदार्य; प्राणान्निरस्यन्निव साधु मुक्तः\n",
    "08066027c": "कर्णस्य पीत्वा रुधिरं विवेश; वसुंधरां शोणितवाजदिग्धः\n",
    "08066028a": "ततो वृषो बाणनिपातकोपितो; महोरगो दण्डविघट्टितो यथा\n",
    "08066028c": "तथाशुकारी व्यसृजच्छरोत्तमा;न्महाविषः सर्प इवोत्तमं विषम्\n",
    "08066029a": "जनार्दनं द्वादशभिः पराभिन;न्नवैर्नवत्या च शरैस्तथार्जुनम्\n",
    "08066029c": "शरेण घोरेण पुनश्च पाण्डवं; विभिद्य कर्णोऽभ्यनदज्जहास च\n",
    "08066030a": "तमस्य हर्षं ममृषे न पाण्डवो; बिभेद मर्माणि ततोऽस्य मर्मवित्\n",
    "08066030c": "परं शरैः पत्रिभिरिन्द्रविक्रम;स्तथा यथेन्द्रो बलमोजसाहनत्\n",
    "08066031a": "ततः शराणां नवतीर्नवार्जुनः; ससर्ज कर्णेऽन्तकदण्डसंनिभाः\n",
    "08066031c": "शरैर्भृशायस्ततनुः प्रविव्यथे; तथा यथा वज्रविदारितोऽचलः\n",
    "08066032a": "मणिप्रवेकोत्तमवज्रहाटकै;रलंकृतं चास्य वराङ्गभूषणम्\n",
    "08066032c": "प्रविद्धमुर्व्यां निपपात पत्रिभि;र्धनंजयेनोत्तमकुण्डलेऽपि च\n",
    "08066033a": "महाधनं शिल्पिवरैः प्रयत्नतः; कृतं यदस्योत्तमवर्म भास्वरम्\n",
    "08066033c": "सुदीर्घकालेन तदस्य पाण्डवः; क्षणेन बाणैर्बहुधा व्यशातयत्\n",
    "08066034a": "स तं विवर्माणमथोत्तमेषुभिः; शरैश्चतुर्भिः कुपितः पराभिनत्\n",
    "08066034c": "स विव्यथेऽत्यर्थमरिप्रहारितो; यथातुरः पित्तकफानिलव्रणैः\n",
    "08066035a": "महाधनुर्मण्डलनिःसृतैः शितैः; क्रियाप्रयत्नप्रहितैर्बलेन च\n",
    "08066035c": "ततक्ष कर्णं बहुभिः शरोत्तमै;र्बिभेद मर्मस्वपि चार्जुनस्त्वरन्\n",
    "08066036a": "दृढाहतः पत्रिभिरुग्रवेगैः; पार्थेन कर्णो विविधैः शिताग्रैः\n",
    "08066036c": "बभौ गिरिर्गैरिकधातुरक्तः; क्षरन्प्रपातैरिव रक्तमम्भः\n",
    "08066037a": "साश्वं तु कर्णं सरथं किरीटी; समाचिनोद्भारत वत्सदन्तैः\n",
    "08066037c": "प्रच्छादयामास दिशश्च बाणैः; सर्वप्रयत्नात्तपनीयपुङ्खैः\n",
    "08066038a": "स वत्सदन्तैः पृथुपीनवक्षाः; समाचितः स्माधिरथिर्विभाति\n",
    "08066038c": "सुपुष्पिताशोकपलाशशाल्मलि;र्यथाचलः स्पन्दनचन्दनायुतः\n",
    "08066039a": "शरैः शरीरे बहुधा समर्पितै;र्विभाति कर्णः समरे विशां पते\n",
    "08066039c": "महीरुहैराचितसानुकन्दरो; यथा महेन्द्रः शुभकर्णिकारवान्\n",
    "08066040a": "स बाणसंघान्धनुषा व्यवासृज;न्विभाति कर्णः शरजालरश्मिवान्\n",
    "08066040c": "सलोहितो रक्तगभस्तिमण्डलो; दिवाकरोऽस्ताभिमुखो यथा तथा\n",
    "08066041a": "बाह्वन्तरादाधिरथेर्विमुक्ता;न्बाणान्महाहीनिव दीप्यमानान्\n",
    "08066041c": "व्यध्वंसयन्नर्जुनबाहुमुक्ताः; शराः समासाद्य दिशः शिताग्राः\n",
    "08066042a": "ततश्चक्रमपतत्तस्य भूमौ; स विह्वलः समरे सूतपुत्रः\n",
    "08066042c": "घूर्णे रथे ब्राह्मणस्याभिशापा;द्रामादुपात्तेऽप्रतिभाति चास्त्रे\n",
    "08066043a": "अमृष्यमाणो व्यसनानि तानि; हस्तौ विधुन्वन्स विगर्हमाणः\n",
    "08066043c": "धर्मप्रधानानभिपाति धर्म; इत्यब्रुवन्धर्मविदः सदैव\n",
    "08066043e": "ममापि निम्नोऽद्य न पाति भक्ता;न्मन्ये न नित्यं परिपाति धर्मः\n",
    "08066044a": "एवं ब्रुवन्प्रस्खलिताश्वसूतो; विचाल्यमानोऽर्जुनशस्त्रपातैः\n",
    "08066044c": "मर्माभिघाताच्छलितः क्रियासु; पुनः पुनर्धर्ममगर्हदाजौ\n",
    "08066045a": "ततः शरैर्भीमतरैरविध्यत्त्रिभिराहवे\n",
    "08066045c": "हस्ते कर्णस्तदा पार्थमभ्यविध्यच्च सप्तभिः\n",
    "08066046a": "ततोऽर्जुनः सप्तदश तिग्मतेजानजिह्मगान्\n",
    "08066046c": "इन्द्राशनिसमान्घोरानसृजत्पावकोपमान्\n",
    "08066047a": "निर्भिद्य ते भीमवेगा न्यपतन्पृथिवीतले\n",
    "08066047c": "कम्पितात्मा तथा कर्णः शक्त्या चेष्टामदर्शयत्\n",
    "08066048a": "बलेनाथ स संस्तभ्य ब्रह्मास्त्रं समुदैरयत्\n",
    "08066048c": "ऐन्द्रास्त्रमर्जुनश्चापि तद्दृष्ट्वाभिन्यमन्त्रयत्\n",
    "08066049a": "गाण्डीवं ज्यां च बाणांश्च अनुमन्त्र्य धनंजयः\n",
    "08066049c": "असृजच्छरवर्षाणि वर्षाणीव पुरंदरः\n",
    "08066050a": "ततस्तेजोमया बाणा रथात्पार्थस्य निःसृताः\n",
    "08066050c": "प्रादुरासन्महावीर्याः कर्णस्य रथमन्तिकात्\n",
    "08066051a": "तान्कर्णस्त्वग्रतोऽभ्यस्तान्मोघांश्चक्रे महारथः\n",
    "08066051c": "ततोऽब्रवीद्वृष्णिवीरस्तस्मिन्नस्त्रे विनाशिते\n",
    "08066052a": "विसृजास्त्रं परं पार्थ राधेयो ग्रसते शरान्\n",
    "08066052c": "ब्रह्मास्त्रमर्जुनश्चापि संमन्त्र्याथ प्रयोजयत्\n",
    "08066053a": "छादयित्वा ततो बाणैः कर्णं प्रभ्राम्य चार्जुनः\n",
    "08066053c": "तस्य कर्णः शरैः क्रुद्धश्चिच्छेद ज्यां सुतेजनैः\n",
    "08066054a": "ततो ज्यामवधायान्यामनुमृज्य च पाण्डवः\n",
    "08066054c": "शरैरवाकिरत्कर्णं दीप्यमानैः सहस्रशः\n",
    "08066055a": "तस्य ज्याच्छेदनं कर्णो ज्यावधानं च संयुगे\n",
    "08066055c": "नान्वबुध्यत शीघ्रत्वात्तदद्भुतमिवाभवत्\n",
    "08066056a": "अस्त्रैरस्त्राणि राधेयः प्रत्यहन्सव्यसाचिनः\n",
    "08066056c": "चक्रे चाभ्यधिकं पार्थात्स्ववीर्यं प्रतिदर्शयन्\n",
    "08066057a": "ततः कृष्णोऽर्जुनं दृष्ट्वा कर्णास्त्रेणाभिपीडितम्\n",
    "08066057c": "अभ्यस्येत्यब्रवीत्पार्थमातिष्ठास्त्रमनुत्तमम्\n",
    "08066058a": "ततोऽन्यमग्निसदृशं शरं सर्पविषोपमम्\n",
    "08066058c": "अश्मसारमयं दिव्यमनुमन्त्र्य धनंजयः\n",
    "08066059a": "रौद्रमस्त्रं समादाय क्षेप्तुकामः किरीटवान्\n",
    "08066059c": "ततोऽग्रसन्मही चक्रं राधेयस्य महामृधे\n",
    "08066060a": "ग्रस्तचक्रस्तु राधेयः कोपादश्रूण्यवर्तयत्\n",
    "08066060c": "सोऽब्रवीदर्जुनं चापि मुहूर्तं क्षम पाण्डव\n",
    "08066061a": "मध्ये चक्रमवग्रस्तं दृष्ट्वा दैवादिदं मम\n",
    "08066061c": "पार्थ कापुरुषाचीर्णमभिसंधिं विवर्जय\n",
    "08066062a": "प्रकीर्णकेशे विमुखे ब्राह्मणे च कृताञ्जलौ\n",
    "08066062c": "शरणागते न्यस्तशस्त्रे तथा व्यसनगेऽर्जुन\n",
    "08066063a": "अबाणे भ्रष्टकवचे भ्रष्टभग्नायुधे तथा\n",
    "08066063c": "न शूराः प्रहरन्त्याजौ न राज्ञे पार्थिवास्तथा\n",
    "08066063e": "त्वं च शूरोऽसि कौन्तेय तस्मात्क्षम मुहूर्तकम्\n",
    "08066064a": "यावच्चक्रमिदं भूमेरुद्धरामि धनंजय\n",
    "08066064c": "न मां रथस्थो भूमिष्ठमसज्जं हन्तुमर्हसि\n",
    "08066064e": "न वासुदेवात्त्वत्तो वा पाण्डवेय बिभेम्यहम्\n",
    "08066065a": "त्वं हि क्षत्रियदायादो महाकुलविवर्धनः\n",
    "08066065c": "स्मृत्वा धर्मोपदेशं त्वं मुहूर्तं क्षम पाण्डव\n",
    "08067001": "संजय उवाच\n",
    "08067001a": "अथाब्रवीद्वासुदेवो रथस्थो; राधेय दिष्ट्या स्मरसीह धर्मम्\n",
    "08067001c": "प्रायेण नीचा व्यसनेषु मग्ना; निन्दन्ति दैवं कुकृतं न तत्तत्\n",
    "08067002a": "यद्द्रौपदीमेकवस्त्रां सभाया;मानाय्य त्वं चैव सुयोधनश्च\n",
    "08067002c": "दुःशासनः शकुनिः सौबलश्च; न ते कर्ण प्रत्यभात्तत्र धर्मः\n",
    "08067003a": "यदा सभायां कौन्तेयमनक्षज्ञं युधिष्ठिरम्\n",
    "08067003c": "अक्षज्ञः शकुनिर्जेता तदा धर्मः क्व ते गतः\n",
    "08067004a": "यदा रजस्वलां कृष्णां दुःशासनवशे स्थिताम्\n",
    "08067004c": "सभायां प्राहसः कर्ण क्व ते धर्मस्तदा गतः\n",
    "08067005a": "राज्यलुब्धः पुनः कर्ण समाह्वयसि पाण्डवम्\n",
    "08067005c": "गान्धारराजमाश्रित्य क्व ते धर्मस्तदा गतः\n",
    "08067006a": "एवमुक्ते तु राधेये वासुदेवेन पाण्डवम्\n",
    "08067006c": "मन्युरभ्याविशत्तीव्रः स्मृत्वा तत्तद्धनंजयम्\n",
    "08067007a": "तस्य क्रोधेन सर्वेभ्यः स्रोतोभ्यस्तेजसोऽर्चिषः\n",
    "08067007c": "प्रादुरासन्महाराज तदद्भुतमिवाभवत्\n",
    "08067008a": "तं समीक्ष्य ततः कर्णो ब्रह्मास्त्रेण धनंजयम्\n",
    "08067008c": "अभ्यवर्षत्पुनर्यत्नमकरोद्रथसर्जने\n",
    "08067008e": "तदस्त्रमस्त्रेणावार्य प्रजहारास्य पाण्डवः\n",
    "08067009a": "ततोऽन्यदस्त्रं कौन्तेयो दयितं जातवेदसः\n",
    "08067009c": "मुमोच कर्णमुद्दिश्य तत्प्रजज्वाल वै भृशम्\n",
    "08067010a": "वारुणेन ततः कर्णः शमयामास पावकम्\n",
    "08067010c": "जीमूतैश्च दिशः सर्वाश्चक्रे तिमिरदुर्दिनाः\n",
    "08067011a": "पाण्डवेयस्त्वसंभ्रान्तो वायव्यास्त्रेण वीर्यवान्\n",
    "08067011c": "अपोवाह तदाभ्राणि राधेयस्य प्रपश्यतः\n",
    "08067012a": "तं हस्तिकक्ष्याप्रवरं च बाणैः; सुवर्णमुक्तामणिवज्रमृष्टम्\n",
    "08067012c": "कालप्रयत्नोत्तमशिल्पियत्नैः; कृतं सुरूपं वितमस्कमुच्चैः\n",
    "08067013a": "ऊर्जस्करं तव सैन्यस्य नित्य;ममित्रवित्रासनमीड्यरूपम्\n",
    "08067013c": "विख्यातमादित्यसमस्य लोके; त्विषा समं पावकभानुचन्द्रैः\n",
    "08067014a": "ततः क्षुरेणाधिरथेः किरीटी; सुवर्णपुङ्खेन शितेन यत्तः\n",
    "08067014c": "श्रिया ज्वलन्तं ध्वजमुन्ममाथ; महारथस्याधिरथेर्महात्मा\n",
    "08067015a": "यशश्च धर्मश्च जयश्च मारिष; प्रियाणि सर्वाणि च तेन केतुना\n",
    "08067015c": "तदा कुरूणां हृदयानि चापत;न्बभूव हाहेति च निस्वनो महान्\n",
    "08067016a": "अथ त्वरन्कर्णवधाय पाण्डवो; महेन्द्रवज्रानलदण्डसंनिभम्\n",
    "08067016c": "आदत्त पार्थोऽञ्जलिकं निषङ्गा;त्सहस्ररश्मेरिव रश्मिमुत्तमम्\n",
    "08067017a": "मर्मच्छिदं शोणितमांसदिग्धं; वैश्वानरार्कप्रतिमं महार्हम्\n",
    "08067017c": "नराश्वनागासुहरं त्र्यरत्निं; षड्वाजमञ्जोगतिमुग्रवेगम्\n",
    "08067018a": "सहस्रनेत्राशनितुल्यतेजसं; समानक्रव्यादमिवातिदुःसहम्\n",
    "08067018c": "पिनाकनारायणचक्रसंनिभं; भयंकरं प्राणभृतां विनाशनम्\n",
    "08067019a": "युक्त्वा महास्त्रेण परेण मन्त्रवि;द्विकृष्य गाण्डीवमुवाच सस्वनम्\n",
    "08067019c": "अयं महास्त्रोऽप्रतिमो धृतः शरः; शरीरभिच्चासुहरश्च दुर्हृदः\n",
    "08067020a": "तपोऽस्ति तप्तं गुरवश्च तोषिता; मया यदिष्टं सुहृदां तथा श्रुतम्\n",
    "08067020c": "अनेन सत्येन निहन्त्वयं शरः; सुदंशितः कर्णमरिं ममाजितः\n",
    "08067021a": "इत्यूचिवांस्तं स मुमोच बाणं; धनंजयः कर्णवधाय घोरम्\n",
    "08067021c": "कृत्यामथर्वाङ्गिरसीमिवोग्रां; दीप्तामसह्यां युधि मृत्युनापि\n",
    "08067022a": "ब्रुवन्किरीटी तमतिप्रहृष्टो; अयं शरो मे विजयावहोऽस्तु\n",
    "08067022c": "जिघांसुरर्केन्दुसमप्रभावः; कर्णं समाप्तिं नयतां यमाय\n",
    "08067023a": "तेनेषुवर्येण किरीटमाली; प्रहृष्टरूपो विजयावहेन\n",
    "08067023c": "जिघांसुरर्केन्दुसमप्रभेण; चक्रे विषक्तं रिपुमाततायी\n",
    "08067024a": "तदुद्यतादित्यसमानवर्चसं; शरन्नभोमध्यगभास्करोपमम्\n",
    "08067024c": "वराङ्गमुर्व्यामपतच्चमूपते;र्दिवाकरोऽस्तादिव रक्तमण्डलः\n",
    "08067025a": "तदस्य देही सततं सुखोदितं; स्वरूपमत्यर्थमुदारकर्मणः\n",
    "08067025c": "परेण कृच्छ्रेण शरीरमत्यज;द्गृहं महर्द्धीव ससङ्गमीश्वरः\n",
    "08067026a": "शरैर्विभुग्नं व्यसु तद्विवर्मणः; पपात कर्णस्य शरीरमुच्छ्रितम्\n",
    "08067026c": "स्रवद्व्रणं गैरिकतोयविस्रवं; गिरेर्यथा वज्रहतं शिरस्तथा\n",
    "08067027a": "देहात्तु कर्णस्य निपातितस्य; तेजो दीप्तं खं विगाह्याचिरेण\n",
    "08067027c": "तदद्भुतं सर्वमनुष्ययोधाः; पश्यन्ति राजन्निहते स्म कर्णे\n",
    "08067028a": "तं सोमकाः प्रेक्ष्य हतं शयानं; प्रीता नादं सह सैन्यैरकुर्वन्\n",
    "08067028c": "तूर्याणि चाजघ्नुरतीव हृष्टा; वासांसि चैवादुधुवुर्भुजांश्च\n",
    "08067028e": "बलान्विताश्चाप्यपरे ह्यनृत्य;न्नन्योन्यमाश्लिष्य नदन्त ऊचुः\n",
    "08067029a": "दृष्ट्वा तु कर्णं भुवि निष्टनन्तं; हतं रथात्सायकेनावभिन्नम्\n",
    "08067029c": "महानिलेनाग्निमिवापविद्धं; यज्ञावसाने शयने निशान्ते\n",
    "08067030a": "शरैराचितसर्वाङ्गः शोणितौघपरिप्लुतः\n",
    "08067030c": "विभाति देहः कर्णस्य स्वरश्मिभिरिवांशुमान्\n",
    "08067031a": "प्रताप्य सेनामामित्रीं दीप्तैः शरगभस्तिभिः\n",
    "08067031c": "बलिनार्जुनकालेन नीतोऽस्तं कर्णभास्करः\n",
    "08067032a": "अस्तं गच्छन्यथादित्यः प्रभामादाय गच्छति\n",
    "08067032c": "एवं जीवितमादाय कर्णस्येषुर्जगाम ह\n",
    "08067033a": "अपराह्णे पराह्णस्य सूतपुत्रस्य मारिष\n",
    "08067033c": "छिन्नमञ्जलिकेनाजौ सोत्सेधमपतच्छिरः\n",
    "08067034a": "उपर्युपरि सैन्यानां तस्य शत्रोस्तदञ्जसा\n",
    "08067034c": "शिरः कर्णस्य सोत्सेधमिषुः सोऽपाहरद्द्रुतम्\n",
    "08067035": "संजय उवाच\n",
    "08067035a": "कर्णं तु शूरं पतितं पृथिव्यां; शराचितं शोणितदिग्धगात्रम्\n",
    "08067035c": "दृष्ट्वा शयानं भुवि मद्रराज;श्छिन्नध्वजेनापययौ रथेन\n",
    "08067036a": "कर्णे हते कुरवः प्राद्रवन्त; भयार्दिता गाढविद्धाश्च संख्ये\n",
    "08067036c": "अवेक्षमाणा मुहुरर्जुनस्य; ध्वजं महान्तं वपुषा ज्वलन्तम्\n",
    "08067037a": "सहस्रनेत्रप्रतिमानकर्मणः; सहस्रपत्रप्रतिमाननं शुभम्\n",
    "08067037c": "सहस्ररश्मिर्दिनसंक्षये यथा; तथापतत्तस्य शिरो वसुंधराम्\n",
    "08068001": "संजय उवाच\n",
    "08068001a": "शल्यस्तु कर्णार्जुनयोर्विमर्दे; बलानि दृष्ट्वा मृदितानि बाणैः\n",
    "08068001c": "दुर्योधनं यान्तमवेक्षमाणो; संदर्शयद्भारत युद्धभूमिम्\n",
    "08068002a": "निपातितस्यन्दनवाजिनागं; दृष्ट्वा बलं तद्धतसूतपुत्रम्\n",
    "08068002c": "दुर्योधनोऽश्रुप्रतिपूर्णनेत्रो; मुहुर्मुहुर्न्यश्वसदार्तरूपः\n",
    "08068003a": "कर्णं तु शूरं पतितं पृथिव्यां; शराचितं शोणितदिग्धगात्रम्\n",
    "08068003c": "यदृच्छया सूर्यमिवावनिस्थं; दिदृक्षवः संपरिवार्य तस्थुः\n",
    "08068004a": "प्रहृष्टवित्रस्तविषण्णविस्मृता;स्तथापरे शोकगता इवाभवन्\n",
    "08068004c": "परे त्वदीयाश्च परस्परेण; यथा यथैषां प्रकृतिस्तथाभवन्\n",
    "08068005a": "प्रविद्धवर्माभरणाम्बरायुधं; धनंजयेनाभिहतं हतौजसम्\n",
    "08068005c": "निशम्य कर्णं कुरवः प्रदुद्रुवु;र्हतर्षभा गाव इवाकुलाकुलाः\n",
    "08068006a": "कृत्वा विमर्दं भृशमर्जुनेन; कर्णं हतं केसरिणेव नागम्\n",
    "08068006c": "दृष्ट्वा शयानं भुवि मद्रराजो; भीतोऽपसर्पत्सरथः सुशीघ्रम्\n",
    "08068007a": "मद्राधिपश्चापि विमूढचेता;स्तूर्णं रथेनापहृतध्वजेन\n",
    "08068007c": "दुर्योधनस्यान्तिकमेत्य शीघ्रं; संभाष्य दुःखार्तमुवाच वाक्यम्\n",
    "08068008a": "विशीर्णनागाश्वरथप्रवीरं; बलं त्वदियं यमराष्ट्रकल्पम्\n",
    "08068008c": "अन्योन्यमासाद्य हतं महद्भि;र्नराश्वनागैर्गिरिकूटकल्पैः\n",
    "08068009a": "नैतादृशं भारत युद्धमासी;द्यथाद्य कर्णार्जुनयोर्बभूव\n",
    "08068009c": "ग्रस्तौ हि कर्णेन समेत्य कृष्णा;वन्ये च सर्वे तव शत्रवो ये\n",
    "08068010a": "दैवं तु यत्तत्स्ववशं प्रवृत्तं; तत्पाण्डवान्पाति हिनस्ति चास्मान्\n",
    "08068010c": "तवार्थसिद्ध्यर्थकरा हि सर्वे; प्रसह्य वीरा निहता द्विषद्भिः\n",
    "08068011a": "कुबेरवैवस्वतवासवानां; तुल्यप्रभावाम्बुपतेश्च वीराः\n",
    "08068011c": "वीर्येण शौर्येण बलेन चैव; तैस्तैश्च युक्ता विपुलैर्गुणौघैः\n",
    "08068012a": "अवध्यकल्पा निहता नरेन्द्रा;स्तवार्थकामा युधि पाण्डवेयैः\n",
    "08068012c": "तन्मा शुचो भारत दिष्टमेत;त्पर्यायसिद्धिर्न सदास्ति सिद्धिः\n",
    "08068013a": "एतद्वचो मद्रपतेर्निशम्य; स्वं चापनीतं मनसा निरीक्ष्य\n",
    "08068013c": "दुर्योधनो दीनमना विसंज्ञः; पुनः पुनर्न्यश्वसदार्तरूपः\n",
    "08068014a": "तं ध्यानमूकं कृपणं भृशार्त;मार्तायनिर्दीनमुवाच वाक्यम्\n",
    "08068014c": "पश्येदमुग्रं नरवाजिनागै;रायोधनं वीरहतैः प्रपन्नम्\n",
    "08068015a": "महीधराभैः पतितैर्महागजैः; सकृत्प्रविद्धैः शरविद्धमर्मभिः\n",
    "08068015c": "तैर्विह्वलद्भिश्च गतासुभिश्च; प्रध्वस्तयन्त्रायुधवर्मयोधैः\n",
    "08068016a": "वज्रापविद्धैरिव चाचलेन्द्रै;र्विभिन्नपाषाणमृगद्रुमौषधैः\n",
    "08068016c": "प्रविद्धघण्टाङ्कुशतोमरध्वजैः; सहेममालै रुधिरौघसंप्लुतैः\n",
    "08068017a": "शरावभिन्नैः पतितैश्च वाजिभिः; श्वसद्भिरन्यैः क्षतजं वमद्भिः\n",
    "08068017c": "दीनैः स्तनद्भिः परिवृत्तनेत्रै;र्महीं दशद्भिः कृपणं नदद्भिः\n",
    "08068018a": "तथापविद्धैर्गजवाजियोधै;र्मन्दासुभिश्चैव गतासुभिश्च\n",
    "08068018c": "नराश्वनागैश्च रथैश्च मर्दितै;र्मही महावैतरणीव दुर्दृशा\n",
    "08068019a": "गजैर्निकृत्तापरहस्तगात्रै;रुद्वेपमानैः पतितैः पृथिव्याम्\n",
    "08068019c": "यशस्विभिर्नागरथाश्वयोधिभिः; पदातिभिश्चाभिमुखैर्हतैः परैः\n",
    "08068019e": "विशीर्णवर्माभरणाम्बरायुधै;र्वृता निशान्तैरिव पावकैर्मही\n",
    "08068020a": "शरप्रहाराभिहतैर्महाबलै;रवेक्ष्यमाणैः पतितैः सहस्रशः\n",
    "08068020c": "प्रनष्टसंज्ञैः पुनरुच्छ्वसद्भि;र्मही बभूवानुगतैरिवाग्निभिः\n",
    "08068020e": "दिवश्च्युतैर्भूरतिदीप्तिमद्भि;र्नक्तं ग्रहैर्द्यौरमलेव दीप्तैः\n",
    "08068021a": "शरास्तु कर्णार्जुनबाहुमुक्ता; विदार्य नागाश्वमनुष्यदेहान्\n",
    "08068021c": "प्राणान्निरस्याशु महीमतीयु;र्महोरगा वासमिवाभितोऽस्त्रैः\n",
    "08068022a": "हतैर्मनुष्याश्वगजैश्च संख्ये; शरावभिन्नैश्च रथैर्बभूव\n",
    "08068022c": "धनंजयस्याधिरथेश्च मार्गे; गजैरगम्या वसुधातिदुर्गा\n",
    "08068023a": "रथैर्वरेषून्मथितैश्च योधैः; संस्यूतसूताश्ववरायुधध्वजैः\n",
    "08068023c": "विशीर्णशस्त्रैर्विनिकृत्तबन्धुरै;र्निकृत्तचक्राक्षयुगत्रिवेणुभिः\n",
    "08068024a": "विमुक्तयन्त्रैर्निहतैरयस्मयै;र्हतानुषङ्गैर्विनिषङ्गबन्धुरैः\n",
    "08068024c": "प्रभग्ननीडैर्मणिहेममण्डितैः; स्तृता मही द्यौरिव शारदैर्घनैः\n",
    "08068025a": "विकृष्यमणैर्जवनैरलंकृतै;र्हतेश्वरैराजिरथैः सुकल्पितैः\n",
    "08068025c": "मनुष्यमातङ्गरथाश्वराशिभि;र्द्रुतं व्रजन्तो बहुधा विचूर्णिताः\n",
    "08068026a": "सहेमपट्टाः परिघाः परश्वधाः; कडङ्गरायोमुसलानि पट्टिशाः\n",
    "08068026c": "पेतुश्च खड्गा विमला विकोशा; गदाश्च जाम्बूनदपट्टबद्धाः\n",
    "08068027a": "चापानि रुक्माङ्गदभूषणानि; शराश्च कार्तस्वरचित्रपुङ्खाः\n",
    "08068027c": "ऋष्ट्यश्च पीता विमला विकोशाः; प्रासाः सखड्गाः कनकावभासाः\n",
    "08068028a": "छत्राणि वालव्यजनानि शङ्खाः; स्रजश्च पुष्पोत्तमहेमचित्राः\n",
    "08068028c": "कुथाः पताकाम्बरवेष्टिताश्च; किरीटमाला मुकुटाश्च शुभ्राः\n",
    "08068029a": "प्रकीर्णका विप्रकीर्णाः कुथाश्च; प्रधानमुक्तातरलाश्च हाराः\n",
    "08068029c": "आपीडकेयूरवराङ्गदानि; ग्रैवेयनिष्काः ससुवर्णसूत्राः\n",
    "08068030a": "मण्युत्तमा वज्रसुवर्णमुक्ता; रत्नानि चोच्चावचमङ्गलानि\n",
    "08068030c": "गात्राणि चात्यन्तसुखोचितानि; शिरांसि चेन्दुप्रतिमाननानि\n",
    "08068031a": "देहांश्च भोगांश्च परिच्छदांश्च; त्यक्त्वा मनोज्ञानि सुखानि चापि\n",
    "08068031c": "स्वधर्मनिष्ठां महतीमवाप्य; व्याप्तांश्च लोकान्यशसा समीयुः\n",
    "08068032a": "इत्येवमुक्त्वा विरराम शल्यो; दुर्योधनः शोकपरीतचेताः\n",
    "08068032c": "हा कर्ण हा कर्ण इति ब्रुवाण; आर्तो विसंज्ञो भृशमश्रुनेत्रः\n",
    "08068033a": "तं द्रोणपुत्रप्रमुखा नरेन्द्राः; सर्वे समाश्वास्य सह प्रयान्ति\n",
    "08068033c": "निरीक्षमाणा मुहुरर्जुनस्य; ध्वजं महान्तं यशसा ज्वलन्तम्\n",
    "08068034a": "नराश्वमातङ्गशरीरजेन; रक्तेन सिक्ता रुधिरेण भूमिः\n",
    "08068034c": "रक्ताम्बरस्रक्तपनीययोगा;न्नारी प्रकाशा इव सर्वगम्या\n",
    "08068035a": "प्रच्छन्नरूपा रुधिरेण राज;न्रौद्रे मुहूर्तेऽतिविराजमानाः\n",
    "08068035c": "नैवावतस्थुः कुरवः समीक्ष्य; प्रव्राजिता देवलोकाश्च सर्वे\n",
    "08068036a": "वधेन कर्णस्य सुदुःखितास्ते; हा कर्ण हा कर्ण इति ब्रुवाणाः\n",
    "08068036c": "द्रुतं प्रयाताः शिबिराणि राज;न्दिवाकरं रक्तमवेक्षमाणाः\n",
    "08068037a": "गाण्डीवमुक्तैस्तु सुवर्णपुङ्खैः; शितैः शरैः शोणितदिग्धवाजैः\n",
    "08068037c": "शरैश्चिताङ्गो भुवि भाति कर्णो; हतोऽपि सन्सूर्य इवांशुमाली\n",
    "08068038a": "कर्णस्य देहं रुधिरावसिक्तं; भक्तानुकम्पी भगवान्विवस्वान्\n",
    "08068038c": "स्पृष्ट्वा करैर्लोहितरक्तरूपः; सिष्णासुरभ्येति परं समुद्रम्\n",
    "08068039a": "इतीव संचिन्त्य सुरर्षिसंघाः; संप्रस्थिता यान्ति यथानिकेतम्\n",
    "08068039c": "संचिन्तयित्वा च जना विसस्रु;र्यथासुखं खं च महीतलं च\n",
    "08068040a": "तदद्भुतं प्राणभृतां भयंकरं; निशम्य युद्धं कुरुवीरमुख्ययोः\n",
    "08068040c": "धनंजयस्याधिरथेश्च विस्मिताः; प्रशंसमानाः प्रययुस्तदा जनाः\n",
    "08068041a": "शरैः संकृत्तवर्माणं वीरं विशसने हतम्\n",
    "08068041c": "गतासुमपि राधेयं नैव लक्ष्मीर्व्यमुञ्चत\n",
    "08068042a": "नानाभरणवान्राजन्मृष्टजाम्बूनदाङ्गदः\n",
    "08068042c": "हतो वैकर्तनः शेते पादपोऽङ्कुरवानिव\n",
    "08068043a": "कनकोत्तमसंकाशः प्रदीप्त इव पावकः\n",
    "08068043c": "सपुत्रः पुरुषव्याघ्रः संशान्तः पार्थतेजसा\n",
    "08068043e": "प्रताप्य पाण्डवान्राजन्पाञ्चालांश्चास्त्रतेजसा\n",
    "08068044a": "ददानीत्येव योऽवोचन्न नास्तीत्यर्थितोऽर्थिभिः\n",
    "08068044c": "सद्भिः सदा सत्पुरुषः स हतो द्वैरथे वृषः\n",
    "08068045a": "यस्य ब्राह्मणसात्सर्वमात्मार्थं न महात्मनः\n",
    "08068045c": "नादेयं ब्राह्मणेष्वासीद्यस्य स्वमपि जीवितम्\n",
    "08068046a": "सदा नॄणां प्रियो दाता प्रियदानो दिवं गतः\n",
    "08068046c": "आदाय तव पुत्राणां जयाशां शर्म वर्म च\n",
    "08068047a": "हते स्म कर्णे सरितो न स्रवन्ति; जगाम चास्तं कलुषो दिवाकरः\n",
    "08068047c": "ग्रहश्च तिर्यग्ज्वलितार्कवर्णो; यमस्य पुत्रोऽभ्युदियाय राजन्\n",
    "08068048a": "नभः पफालाथ ननाद चोर्वी; ववुश्च वाताः परुषातिवेलम्\n",
    "08068048c": "दिशः सधूमाश्च भृशं प्रजज्वलु;र्महार्णवाश्चुक्षुभिरे च सस्वनाः\n",
    "08068049a": "सकाननाः साद्रिचयाश्चकम्पुः; प्रविव्यथुर्भूतगणाश्च मारिष\n",
    "08068049c": "बृहस्पती रोहिणीं संप्रपीड्य; बभूव चन्द्रार्कसमानवर्णः\n",
    "08068050a": "हते कर्णे न दिशो विप्रजज्ञु;स्तमोवृता द्यौर्विचचाल भूमिः\n",
    "08068050c": "पपात चोल्का ज्वलनप्रकाशा; निशाचराश्चाप्यभवन्प्रहृष्टाः\n",
    "08068051a": "शशिप्रकाशाननमर्जुनो यदा; क्षुरेण कर्णस्य शिरो न्यपातयत्\n",
    "08068051c": "अथान्तरिक्षे दिवि चेह चासकृ;द्बभूव हाहेति जनस्य निस्वनः\n",
    "08068052a": "स देवगन्धर्वमनुष्यपूजितं; निहत्य कर्णं रिपुमाहवेऽर्जुनः\n",
    "08068052c": "रराज पार्थः परमेण तेजसा; वृत्रं निहत्येव सहस्रलोचनः\n",
    "08068053a": "ततो रथेनाम्बुदवृन्दनादिना; शरन्नभोमध्यगभास्करत्विषा\n",
    "08068053c": "पताकिना भीमनिनादकेतुना; हिमेन्दुशङ्खस्फटिकावभासिना\n",
    "08068053e": "सुवर्णमुक्तामणिवज्रविद्रुमै;रलंकृतेनाप्रतिमानरंहसा\n",
    "08068054a": "नरोत्तमौ पाण्डवकेशिमर्दना;वुदाहितावग्निदिवाकरोपमौ\n",
    "08068054c": "रणाजिरे वीतभयौ विरेजतुः; समानयानाविव विष्णुवासवौ\n",
    "08068055a": "ततो धनुर्ज्यातलनेमिनिस्वनैः; प्रसह्य कृत्वा च रिपून्हतप्रभान्\n",
    "08068055c": "संसाधयित्वैव कुरूञ्शरौघैः; कपिध्वजः पक्षिवरध्वजश्च\n",
    "08068055e": "प्रसह्य शङ्खौ धमतुः सुघोषौ; मनांस्यरीणामवसादयन्तौ\n",
    "08068056a": "सुवर्णजालावततौ महास्वनौ; हिमावदातौ परिगृह्य पाणिभिः\n",
    "08068056c": "चुचुम्बतुः शङ्खवरौ नृणां वरौ; वराननाभ्यां युगपच्च दध्मतुः\n",
    "08068057a": "पाञ्चजन्यस्य निर्घोषो देवदत्तस्य चोभयोः\n",
    "08068057c": "पृथिवीमन्तरिक्षं च द्यामपश्चाप्यपूरयत्\n",
    "08068058a": "तौ शङ्खशब्देन निनादयन्तौ; वनानि शैलान्सरितो दिशश्च\n",
    "08068058c": "वित्रासयन्तौ तव पुत्रसेनां; युधिष्ठिरं नन्दयतः स्म वीरौ\n",
    "08068059a": "ततः प्रयाताः कुरवो जवेन; श्रुत्वैव शङ्खस्वनमीर्यमाणम्\n",
    "08068059c": "विहाय मद्राधिपतिं पतिं च; दुर्योधनं भारत भारतानाम्\n",
    "08068060a": "महाहवे तं बहु शोभमानं; धनंजयं भूतगणाः समेताः\n",
    "08068060c": "तदान्वमोदन्त जनार्दनं च; प्रभाकरावभ्युदितौ यथैव\n",
    "08068061a": "समाचितौ कर्णशरैः परंतपा;वुभौ व्यभातां समरेऽच्युतार्जुनौ\n",
    "08068061c": "तमो निहत्याभ्युदितौ यथामलौ; शशाङ्कसूर्याविव रश्मिमालिनौ\n",
    "08068062a": "विहाय तान्बाणगणानथागतौ; सुहृद्वृतावप्रतिमानविक्रमौ\n",
    "08068062c": "सुखं प्रविष्टौ शिबिरं स्वमीश्वरौ; सदस्यहूताविव वासवाच्युतौ\n",
    "08068063a": "सदेवगन्धर्वमनुष्यचारणै;र्महर्षिभिर्यक्षमहोरगैरपि\n",
    "08068063c": "जयाभिवृद्ध्या परयाभिपूजितौ; निहत्य कर्णं परमाहवे तदा\n",
    "08069001": "संजय उवाच\n",
    "08069001a": "तथा निपातिते कर्णे तव सैन्ये च विद्रुते\n",
    "08069001c": "आश्लिष्य पार्थं दाशार्हो हर्षाद्वचनमब्रवीत्\n",
    "08069002a": "हतो बलभिदा वृत्रस्त्वया कर्णो धनंजय\n",
    "08069002c": "वधं वै कर्णवृत्राभ्यां कथयिष्यन्ति मानवाः\n",
    "08069003a": "वज्रिणा निहतो वृत्रः संयुगे भूरितेजसा\n",
    "08069003c": "त्वया तु निहतः कर्णो धनुषा निशितैः शरैः\n",
    "08069004a": "तमिमं विक्रमं लोके प्रथितं ते यशोवहम्\n",
    "08069004c": "निवेदयावः कौन्तेय धर्मराजाय धीमते\n",
    "08069005a": "वधं कर्णस्य संग्रामे दीर्घकालचिकीर्षितम्\n",
    "08069005c": "निवेद्य धर्मराजस्य त्वमानृण्यं गमिष्यसि\n",
    "08069006a": "तथेत्युक्ते केशवस्तु पार्थेन यदुपुङ्गवः\n",
    "08069006c": "पर्यवर्तयदव्यग्रो रथं रथवरस्य तम्\n",
    "08069007a": "धृष्टद्युम्नं युधामन्युं माद्रीपुत्रौ वृकोदरम्\n",
    "08069007c": "युयुधानं च गोविन्द इदं वचनमब्रवीत्\n",
    "08069008a": "परानभिमुखा यत्तास्तिष्ठध्वं भद्रमस्तु वः\n",
    "08069008c": "यावदावेद्यते राज्ञे हतः कर्णोऽर्जुनेन वै\n",
    "08069009a": "स तैः शूरैरनुज्ञातो ययौ राजनिवेशनम्\n",
    "08069009c": "पार्थमादाय गोविन्दो ददर्श च युधिष्ठिरम्\n",
    "08069010a": "शयानं राजशार्दूलं काञ्चने शयनोत्तमे\n",
    "08069010c": "अगृह्णीतां च चरणौ मुदितौ पार्थिवस्य तौ\n",
    "08069011a": "तयोः प्रहर्षमालक्ष्य प्रहारांश्चातिमानुषान्\n",
    "08069011c": "राधेयं निहतं मत्वा समुत्तस्थौ युधिष्ठिरः\n",
    "08069012a": "ततोऽस्मै तद्यथावृत्तं वासुदेवः प्रियंवदः\n",
    "08069012c": "कथयामास कर्णस्य निधनं यदुनन्दनः\n",
    "08069013a": "ईषदुत्स्मयमानस्तु कृष्णो राजानमब्रवीत्\n",
    "08069013c": "युधिष्ठिरं हतामित्रं कृताञ्जलिरथाच्युतः\n",
    "08069014a": "दिष्ट्या गाण्डीवधन्वा च पाण्डवश्च वृकोदरः\n",
    "08069014c": "त्वं चापि कुशली राजन्माद्रीपुत्रौ च पाण्डवौ\n",
    "08069015a": "मुक्ता वीरक्षयादस्मात्संग्रामाल्लोमहर्षणात्\n",
    "08069015c": "क्षिप्रमुत्तरकालानि कुरु कार्याणि पार्थिव\n",
    "08069016a": "हतो वैकर्तनः क्रूरः सूतपुत्रो महाबलः\n",
    "08069016c": "दिष्ट्या जयसि राजेन्द्र दिष्ट्या वर्धसि पाण्डव\n",
    "08069017a": "यः स द्यूतजितां कृष्णां प्राहसत्पुरुषाधमः\n",
    "08069017c": "तस्याद्य सूतपुत्रस्य भूमिः पिबति शोणितम्\n",
    "08069018a": "शेतेऽसौ शरदीर्णाङ्गः शत्रुस्ते कुरुपुंगव\n",
    "08069018c": "तं पश्य पुरुषव्याघ्र विभिन्नं बहुधा शरैः\n",
    "08069019a": "युधिष्ठिरस्तु दाशार्हं प्रहृष्टः प्रत्यपूजयत्\n",
    "08069019c": "दिष्ट्या दिष्ट्येति राजेन्द्र प्रीत्या चेदमुवाच ह\n",
    "08069020a": "नैतच्चित्रं महाबाहो त्वयि देवकिनन्दन\n",
    "08069020c": "त्वया सारथिना पार्थो यत्कुर्यादद्य पौरुषम्\n",
    "08069021a": "प्रगृह्य च कुरुश्रेष्ठः साङ्गदं दक्षिणं भुजम्\n",
    "08069021c": "उवाच धर्मभृत्पार्थ उभौ तौ केशवार्जुनौ\n",
    "08069022a": "नरनारायणौ देवौ कथितौ नारदेन ह\n",
    "08069022c": "धर्मसंस्थापने युक्तौ पुराणौ पुरुषोत्तमौ\n",
    "08069023a": "असकृच्चापि मेधावी कृष्णद्वैपायनो मम\n",
    "08069023c": "कथामेतां महाबाहो दिव्यामकथयत्प्रभुः\n",
    "08069024a": "तव कृष्ण प्रभावेण गाण्डीवेन धनंजयः\n",
    "08069024c": "जयत्यभिमुखाञ्शत्रून्न चासीद्विमुखः क्वचित्\n",
    "08069025a": "जयश्चैव ध्रुवोऽस्माकं न त्वस्माकं पराजयः\n",
    "08069025c": "यदा त्वं युधि पार्थस्य सारथ्यमुपजग्मिवान्\n",
    "08069026a": "एवमुक्त्वा महाराज तं रथं हेमभूषितम्\n",
    "08069026c": "दन्तवर्णैर्हयैर्युक्तं कालवालैर्महारथः\n",
    "08069027a": "आस्थाय पुरुषव्याघ्रः स्वबलेनाभिसंवृतः\n",
    "08069027c": "कृष्णार्जुनाभ्यां वीराभ्यामनुमन्य ततः प्रियम्\n",
    "08069028a": "आगतो बहुवृत्तान्तं द्रष्टुमायोधनं तदा\n",
    "08069028c": "आभाषमाणस्तौ वीरावुभौ माधवफल्गुनौ\n",
    "08069029a": "स ददर्श रणे कर्णं शयानं पुरुषर्षभम्\n",
    "08069029c": "गाण्डीवमुक्तैर्विशिखैः सर्वतः शकलीकृतम्\n",
    "08069030a": "सपुत्रं निहतं दृष्ट्वा कर्णं राजा युधिष्ठिरः\n",
    "08069030c": "प्रशशंस नरव्याघ्रावुभौ माधवपाण्डवौ\n",
    "08069031a": "अद्य राजास्मि गोविन्द पृथिव्यां भ्रातृभिः सह\n",
    "08069031c": "त्वया नाथेन वीरेण विदुषा परिपालितः\n",
    "08069032a": "हतं दृष्ट्वा नरव्याघ्रं राधेयमभिमानिनम्\n",
    "08069032c": "निराशोऽद्य दुरात्मासौ धार्तराष्ट्रो भविष्यति\n",
    "08069032e": "जीविताच्चापि राज्याच्च हते कर्णे महारथे\n",
    "08069033a": "त्वत्प्रसादाद्वयं चैव कृतार्थाः पुरुषर्षभ\n",
    "08069033c": "त्वं च गाण्डीवधन्वा च विजयी यदुनन्दन\n",
    "08069033e": "दिष्ट्या जयसि गोविन्द दिष्ट्या कर्णो निपातितः\n",
    "08069034a": "एवं स बहुशो हृष्टः प्रशशंस जनार्दनम्\n",
    "08069034c": "अर्जुनं चापि राजेन्द्र धर्मराजो युधिष्ठिरः\n",
    "08069035a": "ततो भीमप्रभृतिभिः सर्वैश्च भ्रातृभिर्वृतम्\n",
    "08069035c": "वर्धयन्ति स्म राजानं हर्षयुक्ता महारथाः\n",
    "08069036a": "नकुलः सहदेवश्च पाण्डवश्च वृकोदरः\n",
    "08069036c": "सात्यकिश्च महाराज वृष्णीनां प्रवरो रथः\n",
    "08069037a": "धृष्टद्युम्नः शिखण्डी च पाण्डुपाञ्चालसृञ्जयाः\n",
    "08069037c": "पूजयन्ति स्म कौन्तेयं निहते सूतनन्दने\n",
    "08069038a": "ते वर्धयित्वा नृपतिं पाण्डुपुत्रं युधिष्ठिरम्\n",
    "08069038c": "जितकाशिनो लब्धलक्षा युद्धशौण्डाः प्रहारिणः\n",
    "08069039a": "स्तुवन्तः स्तवयुक्ताभिर्वाग्भिः कृष्णौ परंतपौ\n",
    "08069039c": "जग्मुः स्वशिबिरायैव मुदा युक्ता महारथाः\n",
    "08069040a": "एवमेष क्षयो वृत्तः सुमहाँल्लोमहर्षणः\n",
    "08069040c": "तव दुर्मन्त्रिते राजन्नतीतं किं नु शोचसि\n",
    "08069041": "वैशंपायन उवाच\n",
    "08069041a": "श्रुत्वा तदप्रियं राजन्धृतराष्ट्रो महीपतिः\n",
    "08069041c": "पपात भूमौ निश्चेष्टः कौरव्यः परमार्तिवान्\n",
    "08069041e": "तथा सत्यव्रता देवी गान्धारी धर्मदर्शिनी\n",
    "08069042a": "तं प्रत्यगृह्णाद्विदुरो नृपतिं संजयस्तथा\n",
    "08069042c": "पर्याश्वासयतश्चैवं तावुभावेव भूमिपम्\n",
    "08069043a": "तथैवोत्थापयामासुर्गान्धारीं राजयोषितः\n",
    "08069043c": "ताभ्यामाश्वासितो राजा तूष्णीमासीद्विचेतनः\n"
}