{
    "13001001": "युधिष्ठिर उवाच\n",
    "13001001a": "शमो बहुविधाकारः सूक्ष्म उक्तः पितामह\n",
    "13001001c": "न च मे हृदये शान्तिरस्ति कृत्वेदमीदृशम्\n",
    "13001002a": "अस्मिन्नर्थे बहुविधा शान्तिरुक्ता त्वयानघ\n",
    "13001002c": "स्वकृते का नु शान्तिः स्याच्छमाद्बहुविधादपि\n",
    "13001003a": "शराचितशरीरं हि तीव्रव्रणमुदीक्ष्य च\n",
    "13001003c": "शमं नोपलभे वीर दुष्कृतान्येव चिन्तयन्\n",
    "13001004a": "रुधिरेणावसिक्ताङ्गं प्रस्रवन्तं यथाचलम्\n",
    "13001004c": "त्वां दृष्ट्वा पुरुषव्याघ्र सीदे वर्षास्विवाम्बुजम्\n",
    "13001005a": "अतः कष्टतरं किं नु मत्कृते यत्पितामहः\n",
    "13001005c": "इमामवस्थां गमितः प्रत्यमित्रै रणाजिरे\n",
    "13001005e": "तथैवान्ये नृपतयः सहपुत्राः सबान्धवाः\n",
    "13001006a": "वयं हि धार्तराष्ट्राश्च कालमन्युवशानुगाः\n",
    "13001006c": "कृत्वेदं निन्दितं कर्म प्राप्स्यामः कां गतिं नृप\n",
    "13001007a": "अहं तव ह्यन्तकरः सुहृद्वधकरस्तथा\n",
    "13001007c": "न शान्तिमधिगच्छामि पश्यंस्त्वां दुःखितं क्षितौ\n",
    "13001008": "भीष्म उवाच\n",
    "13001008a": "परतन्त्रं कथं हेतुमात्मानमनुपश्यसि\n",
    "13001008c": "कर्मण्यस्मिन्महाभाग सूक्ष्मं ह्येतदतीन्द्रियम्\n",
    "13001009a": "अत्राप्युदाहरन्तीममितिहासं पुरातनम्\n",
    "13001009c": "संवादं मृत्युगौतम्योः काललुब्धकपन्नगैः\n",
    "13001010a": "गौतमी नाम कौन्तेय स्थविरा शमसंयुता\n",
    "13001010c": "सर्पेण दष्टं स्वं पुत्रमपश्यद्गतचेतनम्\n",
    "13001011a": "अथ तं स्नायुपाशेन बद्ध्वा सर्पममर्षितः\n",
    "13001011c": "लुब्धकोऽर्जुनको नाम गौतम्याः समुपानयत्\n",
    "13001012a": "तां चाब्रवीदयं ते स पुत्रहा पन्नगाधमः\n",
    "13001012c": "ब्रूहि क्षिप्रं महाभागे वध्यतां केन हेतुना\n",
    "13001013a": "अग्नौ प्रक्षिप्यतामेष च्छिद्यतां खण्डशोऽपि वा\n",
    "13001013c": "न ह्ययं बालहा पापश्चिरं जीवितुमर्हति\n",
    "13001014": "गौतम्युवाच\n",
    "13001014a": "विसृजैनमबुद्धिस्त्वं न वध्योऽर्जुनक त्वया\n",
    "13001014c": "को ह्यात्मानं गुरुं कुर्यात्प्राप्तव्ये सति चिन्तयन्\n",
    "13001015a": "प्लवन्ते धर्मलघवो लोकेऽम्भसि यथा प्लवाः\n",
    "13001015c": "मज्जन्ति पापगुरवः शस्त्रं स्कन्नमिवोदके\n",
    "13001016a": "न चामृत्युर्भविता वै हतेऽस्मि;न्को वात्ययः स्यादहतेऽस्मिञ्जनस्य\n",
    "13001016c": "अस्योत्सर्गे प्राणयुक्तस्य जन्तो;र्मृत्योर्लोकं को नु गच्छेदनन्तम्\n",
    "13001017": "लुब्धक उवाच\n",
    "13001017a": "जानाम्येवं नेह गुणागुणज्ञाः; सर्वे नियुक्ता गुरवो वै भवन्ति\n",
    "13001017c": "स्वस्थस्यैते तूपदेशा भवन्ति; तस्मात्क्षुद्रं सर्पमेनं हनिष्ये\n",
    "13001018a": "समीप्सन्तः कालयोगं त्यजन्ति; सद्यः शुचं त्वर्थविदस्त्यजन्ति\n",
    "13001018c": "श्रेयः क्षयः शोचतां नित्यशो हि; तस्मात्त्याज्यं जहि शोकं हतेऽस्मिन्\n",
    "13001019": "गौतम्युवाच\n",
    "13001019a": "न चैवार्तिर्विद्यतेऽस्मद्विधानां; धर्मारामः सततं सज्जनो हि\n",
    "13001019c": "नित्यायस्तो बालजनो न चास्ति; धर्मो ह्येष प्रभवाम्यस्य नाहम्\n",
    "13001020a": "न ब्राह्मणानां कोपोऽस्ति कुतः कोपाच्च यातना\n",
    "13001020c": "मार्दवात्क्षम्यतां साधो मुच्यतामेष पन्नगः\n",
    "13001021": "लुब्धक उवाच\n",
    "13001021a": "हत्वा लाभः श्रेय एवाव्ययं स्या;त्सद्यो लाभो बलवद्भिः प्रशस्तः\n",
    "13001021c": "कालाल्लाभो यस्तु सद्यो भवेत; हते श्रेयः कुत्सिते त्वीदृशे स्यात्\n",
    "13001022": "गौतम्युवाच\n",
    "13001022a": "कार्थप्राप्तिर्गृह्य शत्रुं निहत्य; का वा शान्तिः प्राप्य शत्रुं नमुक्त्वा\n",
    "13001022c": "कस्मात्सौम्य भुजगे न क्षमेयं; मोक्षं वा किं कारणं नास्य कुर्याम्\n",
    "13001023": "लुब्धक उवाच\n",
    "13001023a": "अस्मादेकस्माद्बहवो रक्षितव्या; नैको बहुभ्यो गौतमि रक्षितव्यः\n",
    "13001023c": "कृतागसं धर्मविदस्त्यजन्ति; सरीसृपं पापमिमं जहि त्वम्\n",
    "13001024": "गौतम्युवाच\n",
    "13001024a": "नास्मिन्हते पन्नगे पुत्रको मे; संप्राप्स्यते लुब्धक जीवितं वै\n",
    "13001024c": "गुणं चान्यं नास्य वधे प्रपश्ये; तस्मात्सर्पं लुब्धक मुञ्च जीवम्\n",
    "13001025": "लुब्धक उवाच\n",
    "13001025a": "वृत्रं हत्वा देवराट्श्रेष्ठभाग्वै; यज्ञं हत्वा भागमवाप चैव\n",
    "13001025c": "शूली देवो देववृत्तं कुरु त्वं; क्षिप्रं सर्पं जहि मा भूद्विशङ्का\n",
    "13001026": "भीष्म उवाच\n",
    "13001026a": "असकृत्प्रोच्यमानापि गौतमी भुजगं प्रति\n",
    "13001026c": "लुब्धकेन महाभागा पापे नैवाकरोन्मतिम्\n",
    "13001027a": "ईषदुच्छ्वसमानस्तु कृच्छ्रात्संस्तभ्य पन्नगः\n",
    "13001027c": "उत्ससर्ज गिरं मन्दां मानुषीं पाशपीडितः\n",
    "13001028a": "को न्वर्जुनक दोषोऽत्र विद्यते मम बालिश\n",
    "13001028c": "अस्वतन्त्रं हि मां मृत्युर्विवशं यदचूचुदत्\n",
    "13001029a": "तस्यायं वचनाद्दष्टो न कोपेन न काम्यया\n",
    "13001029c": "तस्य तत्किल्बिषं लुब्ध विद्यते यदि किल्बिषम्\n",
    "13001030": "लुब्धक उवाच\n",
    "13001030a": "यद्यन्यवशगेनेदं कृतं ते पन्नगाशुभम्\n",
    "13001030c": "कारणं वै त्वमप्यत्र तस्मात्त्वमपि किल्बिषी\n",
    "13001031a": "मृत्पात्रस्य क्रियायां हि दण्डचक्रादयो यथा\n",
    "13001031c": "कारणत्वे प्रकल्प्यन्ते तथा त्वमपि पन्नग\n",
    "13001032a": "किल्बिषी चापि मे वध्यः किल्बिषी चासि पन्नग\n",
    "13001032c": "आत्मानं कारणं ह्यत्र त्वमाख्यासि भुजंगम\n",
    "13001033": "सर्प उवाच\n",
    "13001033a": "सर्व एते ह्यस्ववशा दण्डचक्रादयो यथा\n",
    "13001033c": "तथाहमपि तस्मान्मे नैष हेतुर्मतस्तव\n",
    "13001034a": "अथ वा मतमेतत्ते तेऽप्यन्योन्यप्रयोजकाः\n",
    "13001034c": "कार्यकारणसंदेहो भवत्यन्योन्यचोदनात्\n",
    "13001035a": "एवं सति न दोषो मे नास्मि वध्यो न किल्बिषी\n",
    "13001035c": "किल्बिषं समवाये स्यान्मन्यसे यदि किल्बिषम्\n",
    "13001036": "लुब्धक उवाच\n",
    "13001036a": "कारणं यदि न स्याद्वै न कर्ता स्यास्त्वमप्युत\n",
    "13001036c": "विनाशे कारणं त्वं च तस्माद्वध्योऽसि मे मतः\n",
    "13001037a": "असत्यपि कृते कार्ये नेह पन्नग लिप्यते\n",
    "13001037c": "तस्मान्नात्रैव हेतुः स्याद्वध्यः किं बहु भाषसे\n",
    "13001038": "सर्प उवाच\n",
    "13001038a": "कार्याभावे क्रिया न स्यात्सत्यसत्यपि कारणे\n",
    "13001038c": "तस्मात्त्वमस्मिन्हेतौ मे वाच्यो हेतुर्विशेषतः\n",
    "13001039a": "यद्यहं कारणत्वेन मतो लुब्धक तत्त्वतः\n",
    "13001039c": "अन्यः प्रयोगे स्यादत्र किल्बिषी जन्तुनाशने\n",
    "13001040": "लुब्धक उवाच\n",
    "13001040a": "वध्यस्त्वं मम दुर्बुद्धे बालघाती नृशंसकृत्\n",
    "13001040c": "भाषसे किं बहु पुनर्वध्यः सन्पन्नगाधम\n",
    "13001041": "सर्प उवाच\n",
    "13001041a": "यथा हवींषि जुह्वाना मखे वै लुब्धकर्त्विजः\n",
    "13001041c": "न फलं प्राप्नुवन्त्यत्र परलोके तथा ह्यहम्\n",
    "13001042": "भीष्म उवाच\n",
    "13001042a": "तथा ब्रुवति तस्मिंस्तु पन्नगे मृत्युचोदिते\n",
    "13001042c": "आजगाम ततो मृत्युः पन्नगं चाब्रवीदिदम्\n",
    "13001043a": "कालेनाहं प्रणुदितः पन्नग त्वामचूचुदम्\n",
    "13001043c": "विनाशहेतुर्नास्य त्वमहं वा प्राणिनः शिशोः\n",
    "13001044a": "यथा वायुर्जलधरान्विकर्षति ततस्ततः\n",
    "13001044c": "तद्वज्जलदवत्सर्प कालस्याहं वशानुगः\n",
    "13001045a": "सात्त्विका राजसाश्चैव तामसा ये च केचन\n",
    "13001045c": "भावाः कालात्मकाः सर्वे प्रवर्तन्ते हि जन्तुषु\n",
    "13001046a": "जङ्गमाः स्थावराश्चैव दिवि वा यदि वा भुवि\n",
    "13001046c": "सर्वे कालात्मकाः सर्प कालात्मकमिदं जगत्\n",
    "13001047a": "प्रवृत्तयश्च या लोके तथैव च निवृत्तयः\n",
    "13001047c": "तासां विकृतयो याश्च सर्वं कालात्मकं स्मृतम्\n",
    "13001048a": "आदित्यश्चन्द्रमा विष्णुरापो वायुः शतक्रतुः\n",
    "13001048c": "अग्निः खं पृथिवी मित्र ओषध्यो वसवस्तथा\n",
    "13001049a": "सरितः सागराश्चैव भावाभावौ च पन्नग\n",
    "13001049c": "सर्वे कालेन सृज्यन्ते ह्रियन्ते च तथा पुनः\n",
    "13001050a": "एवं ज्ञात्वा कथं मां त्वं सदोषं सर्प मन्यसे\n",
    "13001050c": "अथ चैवंगते दोषो मयि त्वमपि दोषवान्\n",
    "13001051": "सर्प उवाच\n",
    "13001051a": "निर्दोषं दोषवन्तं वा न त्वा मृत्यो ब्रवीम्यहम्\n",
    "13001051c": "त्वयाहं चोदित इति ब्रवीम्येतावदेव तु\n",
    "13001052a": "यदि काले तु दोषोऽस्ति यदि तत्रापि नेष्यते\n",
    "13001052c": "दोषो नैव परीक्ष्यो मे न ह्यत्राधिकृता वयम्\n",
    "13001053a": "निर्मोक्षस्त्वस्य दोषस्य मया कार्यो यथा तथा\n",
    "13001053c": "मृत्यो विदोषः स्यामेव यथा तन्मे प्रयोजनम्\n",
    "13001054": "भीष्म उवाच\n",
    "13001054a": "सर्पोऽथार्जुनकं प्राह श्रुतं ते मृत्युभाषितम्\n",
    "13001054c": "नानागसं मां पाशेन संतापयितुमर्हसि\n",
    "13001055": "लुब्धक उवाच\n",
    "13001055a": "मृत्योः श्रुतं मे वचनं तव चैव भुजंगम\n",
    "13001055c": "नैव तावद्विदोषत्वं भवति त्वयि पन्नग\n",
    "13001056a": "मृत्युस्त्वं चैव हेतुर्हि जन्तोरस्य विनाशने\n",
    "13001056c": "उभयं कारणं मन्ये न कारणमकारणम्\n",
    "13001057a": "धिङ्मृत्युं च दुरात्मानं क्रूरं दुःखकरं सताम्\n",
    "13001057c": "त्वां चैवाहं वधिष्यामि पापं पापस्य कारणम्\n",
    "13001058": "मृत्युरुवाच\n",
    "13001058a": "विवशौ कालवशगावावां तद्दिष्टकारिणौ\n",
    "13001058c": "नावां दोषेण गन्तव्यौ यदि सम्यक्प्रपश्यसि\n",
    "13001059": "लुब्धक उवाच\n",
    "13001059a": "युवामुभौ कालवशौ यदि वै मृत्युपन्नगौ\n",
    "13001059c": "हर्षक्रोधौ कथं स्यातामेतदिच्छामि वेदितुम्\n",
    "13001060": "मृत्युरुवाच\n",
    "13001060a": "याः काश्चिदिह चेष्टाः स्युः सर्वाः कालप्रचोदिताः\n",
    "13001060c": "पूर्वमेवैतदुक्तं हि मया लुब्धक कालतः\n",
    "13001061a": "तस्मादुभौ कालवशावावां तद्दिष्टकारिणौ\n",
    "13001061c": "नावां दोषेण गन्तव्यौ त्वया लुब्धक कर्हिचित्\n",
    "13001062": "भीष्म उवाच\n",
    "13001062a": "अथोपगम्य कालस्तु तस्मिन्धर्मार्थसंशये\n",
    "13001062c": "अब्रवीत्पन्नगं मृत्युं लुब्धमर्जुनकं च तम्\n",
    "13001063": "काल उवाच\n",
    "13001063a": "नैवाहं नाप्ययं मृत्युर्नायं लुब्धक पन्नगः\n",
    "13001063c": "किल्बिषी जन्तुमरणे न वयं हि प्रयोजकाः\n",
    "13001064a": "अकरोद्यदयं कर्म तन्नोऽर्जुनक चोदकम्\n",
    "13001064c": "प्रणाशहेतुर्नान्योऽस्य वध्यतेऽयं स्वकर्मणा\n",
    "13001065a": "यदनेन कृतं कर्म तेनायं निधनं गतः\n",
    "13001065c": "विनाशहेतुः कर्मास्य सर्वे कर्मवशा वयम्\n",
    "13001066a": "कर्मदायादवाँल्लोकः कर्मसंबन्धलक्षणः\n",
    "13001066c": "कर्माणि चोदयन्तीह यथान्योन्यं तथा वयम्\n",
    "13001067a": "यथा मृत्पिण्डतः कर्ता कुरुते यद्यदिच्छति\n",
    "13001067c": "एवमात्मकृतं कर्म मानवः प्रतिपद्यते\n",
    "13001068a": "यथा छायातपौ नित्यं सुसंबद्धौ निरन्तरम्\n",
    "13001068c": "तथा कर्म च कर्ता च संबद्धावात्मकर्मभिः\n",
    "13001069a": "एवं नाहं न वै मृत्युर्न सर्पो न तथा भवान्\n",
    "13001069c": "न चेयं ब्राह्मणी वृद्धा शिशुरेवात्र कारणम्\n",
    "13001070a": "तस्मिंस्तथा ब्रुवाणे तु ब्राह्मणी गौतमी नृप\n",
    "13001070c": "स्वकर्मप्रत्ययाँल्लोकान्मत्वार्जुनकमब्रवीत्\n",
    "13001071a": "नैव कालो न भुजगो न मृत्युरिह कारणम्\n",
    "13001071c": "स्वकर्मभिरयं बालः कालेन निधनं गतः\n",
    "13001072a": "मया च तत्कृतं कर्म येनायं मे मृतः सुतः\n",
    "13001072c": "यातु कालस्तथा मृत्युर्मुञ्चार्जुनक पन्नगम्\n",
    "13001073": "भीष्म उवाच\n",
    "13001073a": "ततो यथागतं जग्मुर्मृत्युः कालोऽथ पन्नगः\n",
    "13001073c": "अभूद्विरोषोऽर्जुनको विशोका चैव गौतमी\n",
    "13001074a": "एतच्छ्रुत्वा शमं गच्छ मा भूश्चिन्तापरो नृप\n",
    "13001074c": "स्वकर्मप्रत्ययाँल्लोकांस्त्रीन्विद्धि मनुजर्षभ\n",
    "13001075a": "न तु त्वया कृतं पार्थ नापि दुर्योधनेन वै\n",
    "13001075c": "कालेन तत्कृतं विद्धि विहता येन पार्थिवाः\n",
    "13001076": "वैशंपायन उवाच\n",
    "13001076a": "इत्येतद्वचनं श्रुत्वा बभूव विगतज्वरः\n",
    "13001076c": "युधिष्ठिरो महातेजाः पप्रच्छेदं च धर्मवित्\n",
    "13002001": "युधिष्ठिर उवाच\n",
    "13002001a": "पितामह महाप्राज्ञ सर्वशास्त्रविशारद\n",
    "13002001c": "श्रुतं मे महदाख्यानमिदं मतिमतां वर\n",
    "13002002a": "भूयस्तु श्रोतुमिच्छामि धर्मार्थसहितं नृप\n",
    "13002002c": "कथ्यमानं त्वया किंचित्तन्मे व्याख्यातुमर्हसि\n",
    "13002003a": "केन मृत्युर्गृहस्थेन धर्ममाश्रित्य निर्जितः\n",
    "13002003c": "इत्येतत्सर्वमाचक्ष्व तत्त्वेन मम पार्थिव\n",
    "13002004": "भीष्म उवाच\n",
    "13002004a": "अत्राप्युदाहरन्तीममितिहासं पुरातनम्\n",
    "13002004c": "यथा मृत्युर्गृहस्थेन धर्ममाश्रित्य निर्जितः\n",
    "13002005a": "मनोः प्रजापते राजन्निक्ष्वाकुरभवत्सुतः\n",
    "13002005c": "तस्य पुत्रशतं जज्ञे नृपतेः सूर्यवर्चसः\n",
    "13002006a": "दशमस्तस्य पुत्रस्तु दशाश्वो नाम भारत\n",
    "13002006c": "माहिष्मत्यामभूद्राजा धर्मात्मा सत्यविक्रमः\n",
    "13002007a": "दशाश्वस्य सुतस्त्वासीद्राजा परमधार्मिकः\n",
    "13002007c": "सत्ये तपसि दाने च यस्य नित्यं रतं मनः\n",
    "13002008a": "मदिराश्व इति ख्यातः पृथिव्यां पृथिवीपतिः\n",
    "13002008c": "धनुर्वेदे च वेदे च निरतो योऽभवत्सदा\n",
    "13002009a": "मदिराश्वस्य पुत्रस्तु द्युतिमान्नाम पार्थिवः\n",
    "13002009c": "महाभागो महातेजा महासत्त्वो महाबलः\n",
    "13002010a": "पुत्रो द्युतिमतस्त्वासीत्सुवीरो नाम पार्थिवः\n",
    "13002010c": "धर्मात्मा कोशवांश्चापि देवराज इवापरः\n",
    "13002011a": "सुवीरस्य तु पुत्रोऽभूत्सर्वसंग्रामदुर्जयः\n",
    "13002011c": "दुर्जयेत्यभिविख्यातः सर्वशास्त्रविशारदः\n",
    "13002012a": "दुर्जयस्येन्द्रवपुषः पुत्रोऽग्निसदृशद्युतिः\n",
    "13002012c": "दुर्योधनो नाम महान्राजासीद्राजसत्तम\n",
    "13002013a": "तस्येन्द्रसमवीर्यस्य संग्रामेष्वनिवर्तिनः\n",
    "13002013c": "विषयश्च प्रभावश्च तुल्यमेवाभ्यवर्तत\n",
    "13002014a": "रत्नैर्धनैश्च पशुभिः सस्यैश्चापि पृथग्विधैः\n",
    "13002014c": "नगरं विषयश्चास्य प्रतिपूर्णं तदाभवत्\n",
    "13002015a": "न तस्य विषये चाभूत्कृपणो नापि दुर्गतः\n",
    "13002015c": "व्याधितो वा कृशो वापि तस्मिन्नाभून्नरः क्वचित्\n",
    "13002016a": "सुदक्षिणो मधुरवागनसूयुर्जितेन्द्रियः\n",
    "13002016c": "धर्मात्मा चानृशंसश्च विक्रान्तोऽथाविकत्थनः\n",
    "13002017a": "यज्वा वदान्यो मेधावी ब्रह्मण्यः सत्यसंगरः\n",
    "13002017c": "न चावमन्ता दाता च वेदवेदाङ्गपारगः\n",
    "13002018a": "तं नर्मदा देवनदी पुण्या शीतजला शिवा\n",
    "13002018c": "चकमे पुरुषश्रेष्ठं स्वेन भावेन भारत\n",
    "13002019a": "तस्य जज्ञे तदा नद्यां कन्या राजीवलोचना\n",
    "13002019c": "नाम्ना सुदर्शना राजन्रूपेण च सुदर्शना\n",
    "13002020a": "तादृग्रूपा न नारीषु भूतपूर्वा युधिष्ठिर\n",
    "13002020c": "दुर्योधनसुता यादृगभवद्वरवर्णिनी\n",
    "13002021a": "तामग्निश्चकमे साक्षाद्राजकन्यां सुदर्शनाम्\n",
    "13002021c": "भूत्वा च ब्राह्मणः साक्षाद्वरयामास तं नृपम्\n",
    "13002022a": "दरिद्रश्चासवर्णश्च ममायमिति पार्थिवः\n",
    "13002022c": "न दित्सति सुतां तस्मै तां विप्राय सुदर्शनाम्\n",
    "13002023a": "ततोऽस्य वितते यज्ञे नष्टोऽभूद्धव्यवाहनः\n",
    "13002023c": "ततो दुर्योधनो राजा वाक्यमाहर्त्विजस्तदा\n",
    "13002024a": "दुष्कृतं मम किं नु स्याद्भवतां वा द्विजर्षभाः\n",
    "13002024c": "येन नाशं जगामाग्निः कृतं कुपुरुषेष्विव\n",
    "13002025a": "न ह्यल्पं दुष्कृतं नोऽस्ति येनाग्निर्नाशमागतः\n",
    "13002025c": "भवतां वाथ वा मह्यं तत्त्वेनैतद्विमृश्यताम्\n",
    "13002026a": "एतद्राज्ञो वचः श्रुत्वा विप्रास्ते भरतर्षभ\n",
    "13002026c": "नियता वाग्यताश्चैव पावकं शरणं ययुः\n",
    "13002027a": "तान्दर्शयामास तदा भगवान्हव्यवाहनः\n",
    "13002027c": "स्वं रूपं दीप्तिमत्कृत्वा शरदर्कसमद्युतिः\n",
    "13002028a": "ततो महात्मा तानाह दहनो ब्राह्मणर्षभान्\n",
    "13002028c": "वरयाम्यात्मनोऽर्थाय दुर्योधनसुतामिति\n",
    "13002029a": "ततस्ते काल्यमुत्थाय तस्मै राज्ञे न्यवेदयन्\n",
    "13002029c": "ब्राह्मणा विस्मिताः सर्वे यदुक्तं चित्रभानुना\n",
    "13002030a": "ततः स राजा तच्छ्रुत्वा वचनं ब्रह्मवादिनाम्\n",
    "13002030c": "अवाप्य परमं हर्षं तथेति प्राह बुद्धिमान्\n",
    "13002031a": "प्रायाचत नृपः शुल्कं भगवन्तं विभावसुम्\n",
    "13002031c": "नित्यं सांनिध्यमिह ते चित्रभानो भवेदिति\n",
    "13002031e": "तमाह भगवानग्निरेवमस्त्विति पार्थिवम्\n",
    "13002032a": "ततः सांनिध्यमध्यापि माहिष्मत्यां विभावसोः\n",
    "13002032c": "दृष्टं हि सहदेवेन दिशो विजयता तदा\n",
    "13002033a": "ततस्तां समलंकृत्य कन्यामहतवाससम्\n",
    "13002033c": "ददौ दुर्योधनो राजा पावकाय महात्मने\n",
    "13002034a": "प्रतिजग्राह चाग्निस्तां राजपुत्रीं सुदर्शनाम्\n",
    "13002034c": "विधिना वेददृष्टेन वसोर्धारामिवाध्वरे\n",
    "13002035a": "तस्या रूपेण शीलेन कुलेन वपुषा श्रिया\n",
    "13002035c": "अभवत्प्रीतिमानग्निर्गर्भं तस्यां समादधे\n",
    "13002036a": "तस्यां समभवत्पुत्रो नाम्नाग्नेयः सुदर्शनः\n",
    "13002036c": "शिशुरेवाध्यगात्सर्वं स च ब्रह्म सनातनम्\n",
    "13002037a": "अथौघवान्नाम नृपो नृगस्यासीत्पितामहः\n",
    "13002037c": "तस्याप्योघवती कन्या पुत्रश्चौघरथोऽभवत्\n",
    "13002038a": "तामोघवान्ददौ तस्मै स्वयमोघवतीं सुताम्\n",
    "13002038c": "सुदर्शनाय विदुषे भार्यार्थे देवरूपिणीम्\n",
    "13002039a": "स गृहस्थाश्रमरतस्तया सह सुदर्शनः\n",
    "13002039c": "कुरुक्षेत्रेऽवसद्राजन्नोघवत्या समन्वितः\n",
    "13002040a": "गृहस्थश्चावजेष्यामि मृत्युमित्येव स प्रभो\n",
    "13002040c": "प्रतिज्ञामकरोद्धीमान्दीप्ततेजा विशां पते\n",
    "13002041a": "तामथौघवतीं राजन्स पावकसुतोऽब्रवीत्\n",
    "13002041c": "अतिथेः प्रतिकूलं ते न कर्तव्यं कथंचन\n",
    "13002042a": "येन येन च तुष्येत नित्यमेव त्वयातिथिः\n",
    "13002042c": "अप्यात्मनः प्रदानेन न ते कार्या विचारणा\n",
    "13002043a": "एतद्व्रतं मम सदा हृदि संपरिवर्तते\n",
    "13002043c": "गृहस्थानां हि सुश्रोणि नातिथेर्विद्यते परम्\n",
    "13002044a": "प्रमाणं यदि वामोरु वचस्ते मम शोभने\n",
    "13002044c": "इदं वचनमव्यग्रा हृदि त्वं धारयेः सदा\n",
    "13002045a": "निष्क्रान्ते मयि कल्याणि तथा संनिहितेऽनघे\n",
    "13002045c": "नातिथिस्तेऽवमन्तव्यः प्रमाणं यद्यहं तव\n",
    "13002046a": "तमब्रवीदोघवती यता मूर्ध्नि कृताञ्जलिः\n",
    "13002046c": "न मे त्वद्वचनात्किंचिदकर्तव्यं कथंचन\n",
    "13002047a": "जिगीषमाणं तु गृहे तदा मृत्युः सुदर्शनम्\n",
    "13002047c": "पृष्ठतोऽन्वगमद्राजन्रन्ध्रान्वेषी तदा सदा\n",
    "13002048a": "इध्मार्थं तु गते तस्मिन्नग्निपुत्रे सुदर्शने\n",
    "13002048c": "अतिथिर्ब्राह्मणः श्रीमांस्तामाहौघवतीं तदा\n",
    "13002049a": "आतिथ्यं दत्तमिच्छामि त्वयाद्य वरवर्णिनि\n",
    "13002049c": "प्रमाणं यदि धर्मस्ते गृहस्थाश्रमसंमतः\n",
    "13002050a": "इत्युक्ता तेन विप्रेण राजपुत्री यशस्विनी\n",
    "13002050c": "विधिना प्रतिजग्राह वेदोक्तेन विशां पते\n",
    "13002051a": "आसनं चैव पाद्यं च तस्मै दत्त्वा द्विजातये\n",
    "13002051c": "प्रोवाचौघवती विप्रं केनार्थः किं ददामि ते\n",
    "13002052a": "तामब्रवीत्ततो विप्रो राजपुत्रीं सुदर्शनाम्\n",
    "13002052c": "त्वया ममार्थः कल्याणि निर्विशङ्के तदाचर\n",
    "13002053a": "यदि प्रमाणं धर्मस्ते गृहस्थाश्रमसंमतः\n",
    "13002053c": "प्रदानेनात्मनो राज्ञि कर्तुमर्हसि मे प्रियम्\n",
    "13002054a": "तथा संछन्द्यमानोऽन्यैरीप्सितैर्नृपकन्यया\n",
    "13002054c": "नान्यमात्मप्रदानात्स तस्या वव्रे वरं द्विजः\n",
    "13002055a": "सा तु राजसुता स्मृत्वा भर्तुर्वचनमादितः\n",
    "13002055c": "तथेति लज्जमाना सा तमुवाच द्विजर्षभम्\n",
    "13002056a": "ततो रहः स विप्रर्षिः सा चैवोपविवेश ह\n",
    "13002056c": "संस्मृत्य भर्तुर्वचनं गृहस्थाश्रमकाङ्क्षिणः\n",
    "13002057a": "अथेध्मान्समुपादाय स पावकिरुपागमत्\n",
    "13002057c": "मृत्युना रौद्रभावेन नित्यं बन्धुरिवान्वितः\n",
    "13002058a": "ततस्त्वाश्रममागम्य स पावकसुतस्तदा\n",
    "13002058c": "तामाजुहावौघवतीं क्वासि यातेति चासकृत्\n",
    "13002059a": "तस्मै प्रतिवचः सा तु भर्त्रे न प्रददौ तदा\n",
    "13002059c": "कराभ्यां तेन विप्रेण स्पृष्टा भर्तृव्रता सती\n",
    "13002060a": "उच्छिष्टास्मीति मन्वाना लज्जिता भर्तुरेव च\n",
    "13002060c": "तूष्णींभूताभवत्साध्वी न चोवाचाथ किंचन\n",
    "13002061a": "अथ तां पुनरेवेदं प्रोवाच स सुदर्शनः\n",
    "13002061c": "क्व सा साध्वी क्व सा याता गरीयः किमतो मम\n",
    "13002062a": "पतिव्रता सत्यशीला नित्यं चैवार्जवे रता\n",
    "13002062c": "कथं न प्रत्युदेत्यद्य स्मयमाना यथा पुरा\n",
    "13002063a": "उटजस्थस्तु तं विप्रः प्रत्युवाच सुदर्शनम्\n",
    "13002063c": "अतिथिं विद्धि संप्राप्तं पावके ब्राह्मणं च माम्\n",
    "13002064a": "अनया छन्द्यमानोऽहं भार्यया तव सत्तम\n",
    "13002064c": "तैस्तैरतिथिसत्कारैरार्जवेऽस्या दृढं मनः\n",
    "13002065a": "अनेन विधिना सेयं मामर्चति शुभानना\n",
    "13002065c": "अनुरूपं यदत्राद्य तद्भवान्वक्तुमर्हति\n",
    "13002066a": "कूटमुद्गरहस्तस्तु मृत्युस्तं वै समन्वयात्\n",
    "13002066c": "हीनप्रतिज्ञमत्रैनं वधिष्यामीति चिन्तयन्\n",
    "13002067a": "सुदर्शनस्तु मनसा कर्मणा चक्षुषा गिरा\n",
    "13002067c": "त्यक्तेर्ष्यस्त्यक्तमन्युश्च स्मयमानोऽब्रवीदिदम्\n",
    "13002068a": "सुरतं तेऽस्तु विप्राग्र्य प्रीतिर्हि परमा मम\n",
    "13002068c": "गृहस्थस्य हि धर्मोऽग्र्यः संप्राप्तातिथिपूजनम्\n",
    "13002069a": "अतिथिः पूजितो यस्य गृहस्थस्य तु गच्छति\n",
    "13002069c": "नान्यस्तस्मात्परो धर्म इति प्राहुर्मनीषिणः\n",
    "13002070a": "प्राणा हि मम दाराश्च यच्चान्यद्विद्यते वसु\n",
    "13002070c": "अतिथिभ्यो मया देयमिति मे व्रतमाहितम्\n",
    "13002071a": "निःसंदिग्धं मया वाक्यमेतत्ते समुदाहृतम्\n",
    "13002071c": "तेनाहं विप्र सत्येन स्वयमात्मानमालभे\n",
    "13002072a": "पृथिवी वायुराकाशमापो ज्योतिश्च पञ्चमम्\n",
    "13002072c": "बुद्धिरात्मा मनः कालो दिशश्चैव गुणा दश\n",
    "13002073a": "नित्यमेते हि पश्यन्ति देहिनां देहसंश्रिताः\n",
    "13002073c": "सुकृतं दुष्कृतं चापि कर्म धर्मभृतां वर\n",
    "13002074a": "यथैषा नानृता वाणी मयाद्य समुदाहृता\n",
    "13002074c": "तेन सत्येन मां देवाः पालयन्तु दहन्तु वा\n",
    "13002075a": "ततो नादः समभवद्दिक्षु सर्वासु भारत\n",
    "13002075c": "असकृत्सत्यमित्येव नैतन्मिथ्येति सर्वशः\n",
    "13002076a": "उटजात्तु ततस्तस्मान्निश्चक्राम स वै द्विजः\n",
    "13002076c": "वपुषा खं च भूमिं च व्याप्य वायुरिवोद्यतः\n",
    "13002077a": "स्वरेण विप्रः शैक्षेण त्रीँल्लोकाननुनादयन्\n",
    "13002077c": "उवाच चैनं धर्मज्ञं पूर्वमामन्त्र्य नामतः\n",
    "13002078a": "धर्मोऽहमस्मि भद्रं ते जिज्ञासार्थं तवानघ\n",
    "13002078c": "प्राप्तः सत्यं च ते ज्ञात्वा प्रीतिर्मे परमा त्वयि\n",
    "13002079a": "विजितश्च त्वया मृत्युर्योऽयं त्वामनुगच्छति\n",
    "13002079c": "रन्ध्रान्वेषी तव सदा त्वया धृत्या वशीकृतः\n",
    "13002080a": "न चास्ति शक्तिस्त्रैलोक्ये कस्यचित्पुरुषोत्तम\n",
    "13002080c": "पतिव्रतामिमां साध्वीं तवोद्वीक्षितुमप्युत\n",
    "13002081a": "रक्षिता त्वद्गुणैरेषा पतिव्रतगुणैस्तथा\n",
    "13002081c": "अधृष्या यदियं ब्रूयात्तथा तन्नान्यथा भवेत्\n",
    "13002082a": "एषा हि तपसा स्वेन संयुक्ता ब्रह्मवादिनी\n",
    "13002082c": "पावनार्थं च लोकस्य सरिच्छ्रेष्ठा भविष्यति\n",
    "13002083a": "अर्धेनौघवती नाम त्वामर्धेनानुयास्यति\n",
    "13002083c": "शरीरेण महाभागा योगो ह्यस्या वशे स्थितः\n",
    "13002084a": "अनया सह लोकांश्च गन्तासि तपसार्जितान्\n",
    "13002084c": "यत्र नावृत्तिमभ्येति शाश्वतांस्तान्सनातनान्\n",
    "13002085a": "अनेन चैव देहेन लोकांस्त्वमभिपत्स्यसे\n",
    "13002085c": "निर्जितश्च त्वया मृत्युरैश्वर्यं च तवोत्तमम्\n",
    "13002086a": "पञ्च भूतान्यतिक्रान्तः स्ववीर्याच्च मनोभवः\n",
    "13002086c": "गृहस्थधर्मेणानेन कामक्रोधौ च ते जितौ\n",
    "13002087a": "स्नेहो रागश्च तन्द्री च मोहो द्रोहश्च केवलः\n",
    "13002087c": "तव शुश्रूषया राजन्राजपुत्र्या विनिर्जिताः\n",
    "13002088": "भीष्म उवाच\n",
    "13002088a": "शुक्लानां तु सहस्रेण वाजिनां रथमुत्तमम्\n",
    "13002088c": "युक्तं प्रगृह्य भगवान्व्यवसायो जगाम तम्\n",
    "13002089a": "मृत्युरात्मा च लोकाश्च जिता भूतानि पञ्च च\n",
    "13002089c": "बुद्धिः कालो मनो व्योम कामक्रोधौ तथैव च\n",
    "13002090a": "तस्माद्गृहाश्रमस्थस्य नान्यद्दैवतमस्ति वै\n",
    "13002090c": "ऋतेऽतिथिं नरव्याघ्र मनसैतद्विचारय\n",
    "13002091a": "अतिथिः पूजितो यस्य ध्यायते मनसा शुभम्\n",
    "13002091c": "न तत्क्रतुशतेनापि तुल्यमाहुर्मनीषिणः\n",
    "13002092a": "पात्रं त्वतिथिमासाद्य शीलाढ्यं यो न पूजयेत्\n",
    "13002092c": "स दत्त्वा सुकृतं तस्य क्षपयेत ह्यनर्चितः\n",
    "13002093a": "एतत्ते कथितं पुत्र मयाख्यानमनुत्तमम्\n",
    "13002093c": "यथा हि विजितो मृत्युर्गृहस्थेन पुराभवत्\n",
    "13002094a": "धन्यं यशस्यमायुष्यमिदमाख्यानमुत्तमम्\n",
    "13002094c": "बुभूषताभिमन्तव्यं सर्वदुश्चरितापहम्\n",
    "13002095a": "य इदं कथयेद्विद्वानहन्यहनि भारत\n",
    "13002095c": "सुदर्शनस्य चरितं पुण्याँल्लोकानवाप्नुयात्\n",
    "13003001": "युधिष्ठिर उवाच\n",
    "13003001a": "ब्राह्मण्यं यदि दुष्प्रापं त्रिभिर्वर्णैर्नराधिप\n",
    "13003001c": "कथं प्राप्तं महाराज क्षत्रियेण महात्मना\n",
    "13003002a": "विश्वामित्रेण धर्मात्मन्ब्राह्मणत्वं नरर्षभ\n",
    "13003002c": "श्रोतुमिच्छामि तत्त्वेन तन्मे ब्रूहि पितामह\n",
    "13003003a": "तेन ह्यमितवीर्येण वसिष्ठस्य महात्मनः\n",
    "13003003c": "हतं पुत्रशतं सद्यस्तपसा प्रपितामह\n",
    "13003004a": "यातुधानाश्च बहवो राक्षसास्तिग्मतेजसः\n",
    "13003004c": "मन्युनाविष्टदेहेन सृष्टाः कालान्तकोपमाः\n",
    "13003005a": "महान्कुशिकवंशश्च ब्रह्मर्षिशतसंकुलः\n",
    "13003005c": "स्थापितो नरलोकेऽस्मिन्विद्वान्ब्राह्मणसंस्तुतः\n",
    "13003006a": "ऋचीकस्यात्मजश्चैव शुनःशेपो महातपाः\n",
    "13003006c": "विमोक्षितो महासत्रात्पशुतामभ्युपागतः\n",
    "13003007a": "हरिश्चन्द्रक्रतौ देवांस्तोषयित्वात्मतेजसा\n",
    "13003007c": "पुत्रतामनुसंप्राप्तो विश्वामित्रस्य धीमतः\n",
    "13003008a": "नाभिवादयते ज्येष्ठं देवरातं नराधिप\n",
    "13003008c": "पुत्राः पञ्चशताश्चापि शप्ताः श्वपचतां गताः\n",
    "13003009a": "त्रिशङ्कुर्बन्धुसंत्यक्त इक्ष्वाकुः प्रीतिपूर्वकम्\n",
    "13003009c": "अवाक्शिरा दिवं नीतो दक्षिणामाश्रितो दिशम्\n",
    "13003010a": "विश्वामित्रस्य विपुला नदी राजर्षिसेविता\n",
    "13003010c": "कौशिकीति शिवा पुण्या ब्रह्मर्षिगणसेविता\n",
    "13003011a": "तपोविघ्नकरी चैव पञ्चचूडा सुसंमता\n",
    "13003011c": "रम्भा नामाप्सराः शापाद्यस्य शैलत्वमागता\n",
    "13003012a": "तथैवास्य भयाद्बद्ध्वा वसिष्ठः सलिले पुरा\n",
    "13003012c": "आत्मानं मज्जयामास विपाशः पुनरुत्थितः\n",
    "13003013a": "तदाप्रभृति पुण्या हि विपाशाभून्महानदी\n",
    "13003013c": "विख्याता कर्मणा तेन वसिष्ठस्य महात्मनः\n",
    "13003014a": "वाग्भिश्च भगवान्येन देवसेनाग्रगः प्रभुः\n",
    "13003014c": "स्तुतः प्रीतमनाश्चासीच्छापाच्चैनममोचयत्\n",
    "13003015a": "ध्रुवस्यौत्तानपादस्य ब्रह्मर्षीणां तथैव च\n",
    "13003015c": "मध्ये ज्वलति यो नित्यमुदीचीमाश्रितो दिशम्\n",
    "13003016a": "तस्यैतानि च कर्माणि तथान्यानि च कौरव\n",
    "13003016c": "क्षत्रियस्येत्यतो जातमिदं कौतूहलं मम\n",
    "13003017a": "किमेतदिति तत्त्वेन प्रब्रूहि भरतर्षभ\n",
    "13003017c": "देहान्तरमनासाद्य कथं स ब्राह्मणोऽभवत्\n",
    "13003018a": "एतत्तत्त्वेन मे राजन्सर्वमाख्यातुमर्हसि\n",
    "13003018c": "मतंगस्य यथातत्त्वं तथैवैतद्ब्रवीहि मे\n",
    "13003019a": "स्थाने मतंगो ब्राह्मण्यं नालभद्भरतर्षभ\n",
    "13003019c": "चण्डालयोनौ जातो हि कथं ब्राह्मण्यमाप्नुयात्\n",
    "13004001": "भीष्म उवाच\n",
    "13004001a": "श्रूयतां पार्थ तत्त्वेन विश्वामित्रो यथा पुरा\n",
    "13004001c": "ब्राह्मणत्वं गतस्तात ब्रह्मर्षित्वं तथैव च\n",
    "13004002a": "भरतस्यान्वये चैवाजमीढो नाम पार्थिवः\n",
    "13004002c": "बभूव भरतश्रेष्ठ यज्वा धर्मभृतां वरः\n",
    "13004003a": "तस्य पुत्रो महानासीज्जह्नुर्नाम नरेश्वरः\n",
    "13004003c": "दुहितृत्वमनुप्राप्ता गङ्गा यस्य महात्मनः\n",
    "13004004a": "तस्यात्मजस्तुल्यगुणः सिन्धुद्वीपो महायशाः\n",
    "13004004c": "सिन्धुद्वीपाच्च राजर्षिर्बलाकाश्वो महाबलः\n",
    "13004005a": "वल्लभस्तस्य तनयः साक्षाद्धर्म इवापरः\n",
    "13004005c": "कुशिकस्तस्य तनयः सहस्राक्षसमद्युतिः\n",
    "13004006a": "कुशिकस्यात्मजः श्रीमान्गाधिर्नाम जनेश्वरः\n",
    "13004006c": "अपुत्रः स महाबाहुर्वनवासमुदावसत्\n",
    "13004007a": "कन्या जज्ञे सुता तस्य वने निवसतः सतः\n",
    "13004007c": "नाम्ना सत्यवती नाम रूपेणाप्रतिमा भुवि\n",
    "13004008a": "तां वव्रे भार्गवः श्रीमांश्च्यवनस्यात्मजः प्रभुः\n",
    "13004008c": "ऋचीक इति विख्यातो विपुले तपसि स्थितः\n",
    "13004009a": "स तां न प्रददौ तस्मै ऋचीकाय महात्मने\n",
    "13004009c": "दरिद्र इति मत्वा वै गाधिः शत्रुनिबर्हणः\n",
    "13004010a": "प्रत्याख्याय पुनर्यान्तमब्रवीद्राजसत्तमः\n",
    "13004010c": "शुल्कं प्रदीयतां मह्यं ततो वेत्स्यसि मे सुताम्\n",
    "13004011": "ऋचीक उवाच\n",
    "13004011a": "किं प्रयच्छामि राजेन्द्र तुभ्यं शुल्कमहं नृप\n",
    "13004011c": "दुहितुर्ब्रूह्यसंसक्तो मात्राभूत्ते विचारणा\n",
    "13004012": "गाधिरुवाच\n",
    "13004012a": "चन्द्ररश्मिप्रकाशानां हयानां वातरंहसाम्\n",
    "13004012c": "एकतः श्यामकर्णानां सहस्रं देहि भार्गव\n",
    "13004013": "भीष्म उवाच\n",
    "13004013a": "ततः स भृगुशार्दूलश्च्यवनस्यात्मजः प्रभुः\n",
    "13004013c": "अब्रवीद्वरुणं देवमादित्यं पतिमम्भसाम्\n",
    "13004014a": "एकतः श्यामकर्णानां हयानां चन्द्रवर्चसाम्\n",
    "13004014c": "सहस्रं वातवेगानां भिक्षे त्वां देवसत्तम\n",
    "13004015a": "तथेति वरुणो देव आदित्यो भृगुसत्तमम्\n",
    "13004015c": "उवाच यत्र ते छन्दस्तत्रोत्थास्यन्ति वाजिनः\n",
    "13004016a": "ध्यातमात्रे ऋचीकेन हयानां चन्द्रवर्चसाम्\n",
    "13004016c": "गङ्गाजलात्समुत्तस्थौ सहस्रं विपुलौजसाम्\n",
    "13004017a": "अदूरे कन्यकुब्जस्य गङ्गायास्तीरमुत्तमम्\n",
    "13004017c": "अश्वतीर्थं तदद्यापि मानवाः परिचक्षते\n",
    "13004018a": "तत्तदा गाधये तात सहस्रं वाजिनां शुभम्\n",
    "13004018c": "ऋचीकः प्रददौ प्रीतः शुल्कार्थं जपतां वरः\n",
    "13004019a": "ततः स विस्मितो राजा गाधिः शापभयेन च\n",
    "13004019c": "ददौ तां समलंकृत्य कन्यां भृगुसुताय वै\n",
    "13004020a": "जग्राह पाणिं विधिना तस्य ब्रह्मर्षिसत्तमः\n",
    "13004020c": "सा च तं पतिमासाद्य परं हर्षमवाप ह\n",
    "13004021a": "स तुतोष च विप्रर्षिस्तस्या वृत्तेन भारत\n",
    "13004021c": "छन्दयामास चैवैनां वरेण वरवर्णिनीम्\n",
    "13004022a": "मात्रे तत्सर्वमाचख्यौ सा कन्या राजसत्तमम्\n",
    "13004022c": "अथ तामब्रवीन्माता सुतां किंचिदवाङ्मुखीम्\n",
    "13004023a": "ममापि पुत्रि भर्ता ते प्रसादं कर्तुमर्हति\n",
    "13004023c": "अपत्यस्य प्रदानेन समर्थः स महातपाः\n",
    "13004024a": "ततः सा त्वरितं गत्वा तत्सर्वं प्रत्यवेदयत्\n",
    "13004024c": "मातुश्चिकीर्षितं राजन्नृचीकस्तामथाब्रवीत्\n",
    "13004025a": "गुणवन्तमपत्यं वै त्वं च सा जनयिष्यथः\n",
    "13004025c": "जनन्यास्तव कल्याणि मा भूद्वै प्रणयोऽन्यथा\n",
    "13004026a": "तव चैव गुणश्लाघी पुत्र उत्पत्स्यते शुभे\n",
    "13004026c": "अस्मद्वंशकरः श्रीमांस्तव भ्राता च वंशकृत्\n",
    "13004027a": "ऋतुस्नाता च साश्वत्थं त्वं च वृक्षमुदुम्बरम्\n",
    "13004027c": "परिष्वजेथाः कल्याणि तत इष्टमवाप्स्यथः\n",
    "13004028a": "चरुद्वयमिदं चैव मन्त्रपूतं शुचिस्मिते\n",
    "13004028c": "त्वं च सा चोपयुञ्जीथां ततः पुत्राववाप्स्यथः\n",
    "13004029a": "ततः सत्यवती हृष्टा मातरं प्रत्यभाषत\n",
    "13004029c": "यदृचीकेन कथितं तच्चाचख्यौ चरुद्वयम्\n",
    "13004030a": "तामुवाच ततो माता सुतां सत्यवतीं तदा\n",
    "13004030c": "पुत्रि मूर्ध्ना प्रपन्नायाः कुरुष्व वचनं मम\n",
    "13004031a": "भर्त्रा य एष दत्तस्ते चरुर्मन्त्रपुरस्कृतः\n",
    "13004031c": "एतं प्रयच्छ मह्यं त्वं मदीयं त्वं गृहाण च\n",
    "13004032a": "व्यत्यासं वृक्षयोश्चापि करवाव शुचिस्मिते\n",
    "13004032c": "यदि प्रमाणं वचनं मम मातुरनिन्दिते\n",
    "13004033a": "व्यक्तं भगवता चात्र कृतमेवं भविष्यति\n",
    "13004033c": "ततो मे त्वच्चरौ भावः पादपे च सुमध्यमे\n",
    "13004033e": "कथं विशिष्टो भ्राता ते भवेदित्येव चिन्तय\n",
    "13004034a": "तथा च कृतवत्यौ ते माता सत्यवती च सा\n",
    "13004034c": "अथ गर्भावनुप्राप्ते उभे ते वै युधिष्ठिर\n",
    "13004035a": "दृष्ट्वा गर्भमनुप्राप्तां भार्यां स च महानृषिः\n",
    "13004035c": "उवाच तां सत्यवतीं दुर्मना भृगुसत्तमः\n",
    "13004036a": "व्यत्यासेनोपयुक्तस्ते चरुर्व्यक्तं भविष्यति\n",
    "13004036c": "व्यत्यासः पादपे चापि सुव्यक्तं ते कृतः शुभे\n",
    "13004037a": "मया हि विश्वं यद्ब्रह्म त्वच्चरौ संनिवेशितम्\n",
    "13004037c": "क्षत्रवीर्यं च सकलं चरौ तस्या निवेशितम्\n",
    "13004038a": "त्रिलोकविख्यातगुणं त्वं विप्रं जनयिष्यसि\n",
    "13004038c": "सा च क्षत्रं विशिष्टं वै तत एतत्कृतं मया\n",
    "13004039a": "व्यत्यासस्तु कृतो यस्मात्त्वया मात्रा तथैव च\n",
    "13004039c": "तस्मात्सा ब्राह्मणश्रेष्ठं माता ते जनयिष्यति\n",
    "13004040a": "क्षत्रियं तूग्रकर्माणं त्वं भद्रे जनयिष्यसि\n",
    "13004040c": "न हि ते तत्कृतं साधु मातृस्नेहेन भामिनि\n",
    "13004041a": "सा श्रुत्वा शोकसंतप्ता पपात वरवर्णिनी\n",
    "13004041c": "भूमौ सत्यवती राजंश्छिन्नेव रुचिरा लता\n",
    "13004042a": "प्रतिलभ्य च सा संज्ञां शिरसा प्रणिपत्य च\n",
    "13004042c": "उवाच भार्या भर्तारं गाधेयी ब्राह्मणर्षभम्\n",
    "13004043a": "प्रसादयन्त्यां भार्यायां मयि ब्रह्मविदां वर\n",
    "13004043c": "प्रसादं कुरु विप्रर्षे न मे स्यात्क्षत्रियः सुतः\n",
    "13004044a": "कामं ममोग्रकर्मा वै पौत्रो भवितुमर्हति\n",
    "13004044c": "न तु मे स्यात्सुतो ब्रह्मन्नेष मे दीयतां वरः\n",
    "13004045a": "एवमस्त्विति होवाच स्वां भार्यां सुमहातपाः\n",
    "13004045c": "ततः सा जनयामास जमदग्निं सुतं शुभम्\n",
    "13004046a": "विश्वामित्रं चाजनयद्गाधेर्भार्या यशस्विनी\n",
    "13004046c": "ऋषेः प्रभावाद्राजेन्द्र ब्रह्मर्षिं ब्रह्मवादिनम्\n",
    "13004047a": "ततो ब्राह्मणतां यातो विश्वामित्रो महातपाः\n",
    "13004047c": "क्षत्रियः सोऽप्यथ तथा ब्रह्मवंशस्य कारकः\n",
    "13004048a": "तस्य पुत्रा महात्मानो ब्रह्मवंशविवर्धनाः\n",
    "13004048c": "तपस्विनो ब्रह्मविदो गोत्रकर्तार एव च\n",
    "13004049a": "मधुच्छन्दश्च भगवान्देवरातश्च वीर्यवान्\n",
    "13004049c": "अक्षीणश्च शकुन्तश्च बभ्रुः कालपथस्तथा\n",
    "13004050a": "याज्ञवल्क्यश्च विख्यातस्तथा स्थूणो महाव्रतः\n",
    "13004050c": "उलूको यमदूतश्च तथर्षिः सैन्धवायनः\n",
    "13004051a": "कर्णजङ्घश्च भगवान्गालवश्च महानृषिः\n",
    "13004051c": "ऋषिर्वज्रस्तथाख्यातः शालङ्कायन एव च\n",
    "13004052a": "लालाट्यो नारदश्चैव तथा कूर्चमुखः स्मृतः\n",
    "13004052c": "वादुलिर्मुसलश्चैव रक्षोग्रीवस्तथैव च\n",
    "13004053a": "अङ्घ्रिको नैकभृच्चैव शिलायूपः सितः शुचिः\n",
    "13004053c": "चक्रको मारुतन्तव्यो वातघ्नोऽथाश्वलायनः\n",
    "13004054a": "श्यामायनोऽथ गार्ग्यश्च जाबालिः सुश्रुतस्तथा\n",
    "13004054c": "कारीषिरथ संश्रुत्यः परपौरवतन्तवः\n",
    "13004055a": "महानृषिश्च कपिलस्तथर्षिस्तारकायनः\n",
    "13004055c": "तथैव चोपगहनस्तथर्षिश्चार्जुनायनः\n",
    "13004056a": "मार्गमित्रिर्हिरण्याक्षो जङ्घारिर्बभ्रुवाहनः\n",
    "13004056c": "सूतिर्विभूतिः सूतश्च सुरङ्गश्च तथैव हि\n",
    "13004057a": "आराद्धिर्नामयश्चैव चाम्पेयोज्जयनौ तथा\n",
    "13004057c": "नवतन्तुर्बकनखः शयोनरतिरेव च\n",
    "13004058a": "शयोरुहश्चारुमत्स्यः शिरीषी चाथ गार्दभिः\n",
    "13004058c": "उज्जयोनिरदापेक्षी नारदी च महानृषिः\n",
    "13004058e": "विश्वामित्रात्मजाः सर्वे मुनयो ब्रह्मवादिनः\n",
    "13004059a": "तन्नैष क्षत्रियो राजन्विश्वामित्रो महातपाः\n",
    "13004059c": "ऋचीकेनाहितं ब्रह्म परमेतद्युधिष्ठिर\n",
    "13004060a": "एतत्ते सर्वमाख्यातं तत्त्वेन भरतर्षभ\n",
    "13004060c": "विश्वामित्रस्य वै जन्म सोमसूर्याग्नितेजसः\n",
    "13004061a": "यत्र यत्र च संदेहो भूयस्ते राजसत्तम\n",
    "13004061c": "तत्र तत्र च मां ब्रूहि च्छेत्तास्मि तव संशयान्\n",
    "13005001": "युधिष्ठिर उवाच\n",
    "13005001a": "आनृशंसस्य धर्मस्य गुणान्भक्तजनस्य च\n",
    "13005001c": "श्रोतुमिच्छामि कार्त्स्न्येन तन्मे ब्रूहि पितामह\n",
    "13005002": "भीष्म उवाच\n",
    "13005002a": "विषये काशिराजस्य ग्रामान्निष्क्रम्य लुब्धकः\n",
    "13005002c": "सविषं काण्डमादाय मृगयामास वै मृगम्\n",
    "13005003a": "तत्र चामिषलुब्धेन लुब्धकेन महावने\n",
    "13005003c": "अविदूरे मृगं दृष्ट्वा बाणः प्रतिसमाहितः\n",
    "13005004a": "तेन दुर्वारितास्त्रेण निमित्तचपलेषुणा\n",
    "13005004c": "महान्वनतरुर्विद्धो मृगं तत्र जिघांसता\n",
    "13005005a": "स तीक्ष्णविषदिग्धेन शरेणातिबलात्कृतः\n",
    "13005005c": "उत्सृज्य फलपत्राणि पादपः शोषमागतः\n",
    "13005006a": "तस्मिन्वृक्षे तथाभूते कोटरेषु चिरोषितः\n",
    "13005006c": "न जहाति शुको वासं तस्य भक्त्या वनस्पतेः\n",
    "13005007a": "निष्प्रचारो निराहारो ग्लानः शिथिलवागपि\n",
    "13005007c": "कृतज्ञः सह वृक्षेण धर्मात्मा स व्यशुष्यत\n",
    "13005008a": "तमुदारं महासत्त्वमतिमानुषचेष्टितम्\n",
    "13005008c": "समदुःखसुखं ज्ञात्वा विस्मितः पाकशासनः\n",
    "13005009a": "ततश्चिन्तामुपगतः शक्रः कथमयं द्विजः\n",
    "13005009c": "तिर्यग्योनावसंभाव्यमानृशंस्यं समास्थितः\n",
    "13005010a": "अथ वा नात्र चित्रं हीत्यभवद्वासवस्य तु\n",
    "13005010c": "प्राणिनामिह सर्वेषां सर्वं सर्वत्र दृश्यते\n",
    "13005011a": "ततो ब्राह्मणवेषेण मानुषं रूपमास्थितः\n",
    "13005011c": "अवतीर्य महीं शक्रस्तं पक्षिणमुवाच ह\n",
    "13005012a": "शुक भोः पक्षिणां श्रेष्ठ दाक्षेयी सुप्रजास्त्वया\n",
    "13005012c": "पृच्छे त्वा शुष्कमेतं वै कस्मान्न त्यजसि द्रुमम्\n",
    "13005013a": "अथ पृष्टः शुकः प्राह मूर्ध्ना समभिवाद्य तम्\n",
    "13005013c": "स्वागतं देवराजाय विज्ञातस्तपसा मया\n",
    "13005014a": "ततो दशशताक्षेण साधु साध्विति भाषितम्\n",
    "13005014c": "अहो विज्ञानमित्येवं तपसा पूजितस्ततः\n",
    "13005015a": "तमेवं शुभकर्माणं शुकं परमधार्मिकम्\n",
    "13005015c": "विजानन्नपि तां प्राप्तिं पप्रच्छ बलसूदनः\n",
    "13005016a": "निष्पत्रमफलं शुष्कमशरण्यं पतत्रिणाम्\n",
    "13005016c": "किमर्थं सेवसे वृक्षं यदा महदिदं वनम्\n",
    "13005017a": "अन्येऽपि बहवो वृक्षाः पत्रसंछन्नकोटराः\n",
    "13005017c": "शुभाः पर्याप्तसंचारा विद्यन्तेऽस्मिन्महावने\n",
    "13005018a": "गतायुषमसामर्थ्यं क्षीणसारं हतश्रियम्\n",
    "13005018c": "विमृश्य प्रज्ञया धीर जहीमं ह्यस्थिरं द्रुमम्\n",
    "13005019a": "तदुपश्रुत्य धर्मात्मा शुकः शक्रेण भाषितम्\n",
    "13005019c": "सुदीर्घमभिनिःश्वस्य दीनो वाक्यमुवाच ह\n",
    "13005020a": "अनतिक्रमणीयानि दैवतानि शचीपते\n",
    "13005020c": "यत्राभवस्तत्र भवस्तन्निबोध सुराधिप\n",
    "13005021a": "अस्मिन्नहं द्रुमे जातः साधुभिश्च गुणैर्युतः\n",
    "13005021c": "बालभावे च संगुप्तः शत्रुभिश्च न धर्षितः\n",
    "13005022a": "किमनुक्रोशवैफल्यमुत्पादयसि मेऽनघ\n",
    "13005022c": "आनृशंस्येऽनुरक्तस्य भक्तस्यानुगतस्य च\n",
    "13005023a": "अनुक्रोशो हि साधूनां सुमहद्धर्मलक्षणम्\n",
    "13005023c": "अनुक्रोशश्च साधूनां सदा प्रीतिं प्रयच्छति\n",
    "13005024a": "त्वमेव दैवतैः सर्वैः पृच्छ्यसे धर्मसंशयान्\n",
    "13005024c": "अतस्त्वं देव देवानामाधिपत्ये प्रतिष्ठितः\n",
    "13005025a": "नार्हसि त्वं सहस्राक्ष त्याजयित्वेह भक्तितः\n",
    "13005025c": "समर्थमुपजीव्येमं त्यजेयं कथमद्य वै\n",
    "13005026a": "तस्य वाक्येन सौम्येन हर्षितः पाकशासनः\n",
    "13005026c": "शुकं प्रोवाच धर्मज्ञमानृशंस्येन तोषितः\n",
    "13005027a": "वरं वृणीष्वेति तदा स च वव्रे वरं शुकः\n",
    "13005027c": "आनृशंस्यपरो नित्यं तस्य वृक्षस्य संभवम्\n",
    "13005028a": "विदित्वा च दृढां शक्रस्तां शुके शीलसंपदम्\n",
    "13005028c": "प्रीतः क्षिप्रमथो वृक्षममृतेनावसिक्तवान्\n",
    "13005029a": "ततः फलानि पत्राणि शाखाश्चापि मनोरमाः\n",
    "13005029c": "शुकस्य दृढभक्तित्वाच्छ्रीमत्त्वं चाप स द्रुमः\n",
    "13005030a": "शुकश्च कर्मणा तेन आनृशंस्यकृतेन ह\n",
    "13005030c": "आयुषोऽन्ते महाराज प्राप शक्रसलोकताम्\n",
    "13005031a": "एवमेव मनुष्येन्द्र भक्तिमन्तं समाश्रितः\n",
    "13005031c": "सर्वार्थसिद्धिं लभते शुकं प्राप्य यथा द्रुमः\n",
    "13006001": "युधिष्ठिर उवाच\n",
    "13006001a": "पितामह महाप्राज्ञ सर्वशास्त्रविशारद\n",
    "13006001c": "दैवे पुरुषकारे च किं स्विच्छ्रेष्ठतरं भवेत्\n",
    "13006002": "भीष्म उवाच\n",
    "13006002a": "अत्राप्युदाहरन्तीममितिहासं पुरातनम्\n",
    "13006002c": "वसिष्ठस्य च संवादं ब्रह्मणश्च युधिष्ठिर\n",
    "13006003a": "दैवमानुषयोः किं स्वित्कर्मणोः श्रेष्ठमित्युत\n",
    "13006003c": "पुरा वसिष्ठो भगवान्पितामहमपृच्छत\n",
    "13006004a": "ततः पद्मोद्भवो राजन्देवदेवः पितामहः\n",
    "13006004c": "उवाच मधुरं वाक्यमर्थवद्धेतुभूषितम्\n",
    "13006005a": "नाबीजं जायते किंचिन्न बीजेन विना फलम्\n",
    "13006005c": "बीजाद्बीजं प्रभवति बीजादेव फलं स्मृतम्\n",
    "13006006a": "यादृशं वपते बीजं क्षेत्रमासाद्य कर्षकः\n",
    "13006006c": "सुकृते दुष्कृते वापि तादृशं लभते फलम्\n",
    "13006007a": "यथा बीजं विना क्षेत्रमुप्तं भवति निष्फलम्\n",
    "13006007c": "तथा पुरुषकारेण विना दैवं न सिध्यति\n",
    "13006008a": "क्षेत्रं पुरुषकारस्तु दैवं बीजमुदाहृतम्\n",
    "13006008c": "क्षेत्रबीजसमायोगात्ततः सस्यं समृध्यते\n",
    "13006009a": "कर्मणः फलनिर्वृत्तिं स्वयमश्नाति कारकः\n",
    "13006009c": "प्रत्यक्षं दृश्यते लोके कृतस्याप्यकृतस्य च\n",
    "13006010a": "शुभेन कर्मणा सौख्यं दुःखं पापेन कर्मणा\n",
    "13006010c": "कृतं सर्वत्र लभते नाकृतं भुज्यते क्वचित्\n",
    "13006011a": "कृती सर्वत्र लभते प्रतिष्ठां भाग्यविक्षतः\n",
    "13006011c": "अकृती लभते भ्रष्टः क्षते क्षारावसेचनम्\n",
    "13006012a": "तपसा रूपसौभाग्यं रत्नानि विविधानि च\n",
    "13006012c": "प्राप्यते कर्मणा सर्वं न दैवादकृतात्मना\n",
    "13006013a": "तथा स्वर्गश्च भोगश्च निष्ठा या च मनीषिता\n",
    "13006013c": "सर्वं पुरुषकारेण कृतेनेहोपपद्यते\n",
    "13006014a": "ज्योतींषि त्रिदशा नागा यक्षाश्चन्द्रार्कमारुताः\n",
    "13006014c": "सर्वे पुरुषकारेण मानुष्याद्देवतां गताः\n",
    "13006015a": "अर्थो वा मित्रवर्गो वा ऐश्वर्यं वा कुलान्वितम्\n",
    "13006015c": "श्रीश्चापि दुर्लभा भोक्तुं तथैवाकृतकर्मभिः\n",
    "13006016a": "शौचेन लभते विप्रः क्षत्रियो विक्रमेण च\n",
    "13006016c": "वैश्यः पुरुषकारेण शूद्रः शुश्रूषया श्रियम्\n",
    "13006017a": "नादातारं भजन्त्यर्था न क्लीबं नापि निष्क्रियम्\n",
    "13006017c": "नाकर्मशीलं नाशूरं तथा नैवातपस्विनम्\n",
    "13006018a": "येन लोकास्त्रयः सृष्टा दैत्याः सर्वाश्च देवताः\n",
    "13006018c": "स एष भगवान्विष्णुः समुद्रे तप्यते तपः\n",
    "13006019a": "स्वं चेत्कर्मफलं न स्यात्सर्वमेवाफलं भवेत्\n",
    "13006019c": "लोको दैवं समालम्ब्य उदासीनो भवेन्न तु\n",
    "13006020a": "अकृत्वा मानुषं कर्म यो दैवमनुवर्तते\n",
    "13006020c": "वृथा श्राम्यति संप्राप्य पतिं क्लीबमिवाङ्गना\n",
    "13006021a": "न तथा मानुषे लोके भयमस्ति शुभाशुभे\n",
    "13006021c": "यथा त्रिदशलोके हि भयमल्पेन जायते\n",
    "13006022a": "कृतः पुरुषकारस्तु दैवमेवानुवर्तते\n",
    "13006022c": "न दैवमकृते किंचित्कस्यचिद्दातुमर्हति\n",
    "13006023a": "यदा स्थानान्यनित्यानि दृश्यन्ते दैवतेष्वपि\n",
    "13006023c": "कथं कर्म विना दैवं स्थास्यते स्थापयिष्यति\n",
    "13006024a": "न दैवतानि लोकेऽस्मिन्व्यापारं यान्ति कस्यचित्\n",
    "13006024c": "व्यासङ्गं जनयन्त्युग्रमात्माभिभवशङ्कया\n",
    "13006025a": "ऋषीणां देवतानां च सदा भवति विग्रहः\n",
    "13006025c": "कस्य वाचा ह्यदैवं स्याद्यतो दैवं प्रवर्तते\n",
    "13006026a": "कथं चास्य समुत्पत्तिर्यथा दैवं प्रवर्तते\n",
    "13006026c": "एवं त्रिदशलोकेऽपि प्राप्यन्ते बहवश्छलाः\n",
    "13006027a": "आत्मैव ह्यात्मनो बन्धुरात्मैव रिपुरात्मनः\n",
    "13006027c": "आत्मैव चात्मनः साक्षी कृतस्याप्यकृतस्य च\n",
    "13006028a": "कृतं च विकृतं किंचित्कृते कर्मणि सिध्यति\n",
    "13006028c": "सुकृते दुष्कृतं कर्म न यथार्थं प्रपद्यते\n",
    "13006029a": "देवानां शरणं पुण्यं सर्वं पुण्यैरवाप्यते\n",
    "13006029c": "पुण्यशीलं नरं प्राप्य किं दैवं प्रकरिष्यति\n",
    "13006030a": "पुरा ययातिर्विभ्रष्टश्च्यावितः पतितः क्षितौ\n",
    "13006030c": "पुनरारोपितः स्वर्गं दौहित्रैः पुण्यकर्मभिः\n",
    "13006031a": "पुरूरवाश्च राजर्षिर्द्विजैरभिहितः पुरा\n",
    "13006031c": "ऐल इत्यभिविख्यातः स्वर्गं प्राप्तो महीपतिः\n",
    "13006032a": "अश्वमेधादिभिर्यज्ञैः सत्कृतः कोसलाधिपः\n",
    "13006032c": "महर्षिशापात्सौदासः पुरुषादत्वमागतः\n",
    "13006033a": "अश्वत्थामा च रामश्च मुनिपुत्रौ धनुर्धरौ\n",
    "13006033c": "न गच्छतः स्वर्गलोकं सुकृतेनेह कर्मणा\n",
    "13006034a": "वसुर्यज्ञशतैरिष्ट्वा द्वितीय इव वासवः\n",
    "13006034c": "मिथ्याभिधानेनैकेन रसातलतलं गतः\n",
    "13006035a": "बलिर्वैरोचनिर्बद्धो धर्मपाशेन दैवतैः\n",
    "13006035c": "विष्णोः पुरुषकारेण पातालशयनः कृतः\n",
    "13006036a": "शक्रस्योदस्य चरणं प्रस्थितो जनमेजयः\n",
    "13006036c": "द्विजस्त्रीणां वधं कृत्वा किं दैवेन न वारितः\n",
    "13006037a": "अज्ञानाद्ब्राह्मणं हत्वा स्पृष्टो बालवधेन च\n",
    "13006037c": "वैशंपायनविप्रर्षिः किं दैवेन निवारितः\n",
    "13006038a": "गोप्रदानेन मिथ्या च ब्राह्मणेभ्यो महामखे\n",
    "13006038c": "पुरा नृगश्च राजर्षिः कृकलासत्वमागतः\n",
    "13006039a": "धुन्धुमारश्च राजर्षिः सत्रेष्वेव जरां गतः\n",
    "13006039c": "प्रीतिदायं परित्यज्य सुष्वाप स गिरिव्रजे\n",
    "13006040a": "पाण्डवानां हृतं राज्यं धार्तराष्ट्रैर्महाबलैः\n",
    "13006040c": "पुनः प्रत्याहृतं चैव न दैवाद्भुजसंश्रयात्\n",
    "13006041a": "तपोनियमसंयुक्ता मुनयः संशितव्रताः\n",
    "13006041c": "किं ते दैवबलाच्छापमुत्सृजन्ते न कर्मणा\n",
    "13006042a": "पापमुत्सृजते लोके सर्वं प्राप्य सुदुर्लभम्\n",
    "13006042c": "लोभमोहसमापन्नं न दैवं त्रायते नरम्\n",
    "13006043a": "यथाग्निः पवनोद्धूतः सूक्ष्मोऽपि भवते महान्\n",
    "13006043c": "तथा कर्मसमायुक्तं दैवं साधु विवर्धते\n",
    "13006044a": "यथा तैलक्षयाद्दीपः प्रम्लानिमुपगच्छति\n",
    "13006044c": "तथा कर्मक्षयाद्दैवं प्रम्लानिमुपगच्छति\n",
    "13006045a": "विपुलमपि धनौघं प्राप्य भोगान्स्त्रियो वा; पुरुष इह न शक्तः कर्महीनोऽपि भोक्तुम्\n",
    "13006045c": "सुनिहितमपि चार्थं दैवतै रक्ष्यमाणं; व्ययगुणमपि साधुं कर्मणा संश्रयन्ते\n",
    "13006046a": "भवति मनुजलोकाद्देवलोको विशिष्टो; बहुतरसुसमृद्ध्या मानुषाणां गृहाणि\n",
    "13006046c": "पितृवनभवनाभं दृश्यते चामराणां; न च फलति विकर्मा जीवलोकेन दैवम्\n",
    "13006047a": "व्यपनयति विमार्गं नास्ति दैवे प्रभुत्वं; गुरुमिव कृतमग्र्यं कर्म संयाति दैवम्\n",
    "13006047c": "अनुपहतमदीनं कामकारेण दैवं; नयति पुरुषकारः संचितस्तत्र तत्र\n",
    "13006048a": "एतत्ते सर्वमाख्यातं मया वै मुनिसत्तम\n",
    "13006048c": "फलं पुरुषकारस्य सदा संदृश्य तत्त्वतः\n",
    "13006049a": "अभ्युत्थानेन दैवस्य समारब्धेन कर्मणा\n",
    "13006049c": "विधिना कर्मणा चैव स्वर्गमार्गमवाप्नुयात्\n",
    "13007001": "युधिष्ठिर उवाच\n",
    "13007001a": "कर्मणां मे समस्तानां शुभानां भरतर्षभ\n",
    "13007001c": "फलानि महतां श्रेष्ठ प्रब्रूहि परिपृच्छतः\n",
    "13007002": "भीष्म उवाच\n",
    "13007002a": "रहस्यं यदृषीणां तु तच्छृणुष्व युधिष्ठिर\n",
    "13007002c": "या गतिः प्राप्यते येन प्रेत्यभावे चिरेप्सिता\n",
    "13007003a": "येन येन शरीरेण यद्यत्कर्म करोति यः\n",
    "13007003c": "तेन तेन शरीरेण तत्तत्फलमुपाश्नुते\n",
    "13007004a": "यस्यां यस्यामवस्थायां यत्करोति शुभाशुभम्\n",
    "13007004c": "तस्यां तस्यामवस्थायां भुङ्क्ते जन्मनि जन्मनि\n",
    "13007005a": "न नश्यति कृतं कर्म सदा पञ्चेन्द्रियैरिह\n",
    "13007005c": "ते ह्यस्य साक्षिणो नित्यं षष्ठ आत्मा तथैव च\n",
    "13007006a": "चक्षुर्दद्यान्मनो दद्याद्वाचं दद्याच्च सूनृताम्\n",
    "13007006c": "अनुव्रजेदुपासीत स यज्ञः पञ्चदक्षिणः\n",
    "13007007a": "यो दद्यादपरिक्लिष्टमन्नमध्वनि वर्तते\n",
    "13007007c": "श्रान्तायादृष्टपूर्वाय तस्य पुण्यफलं महत्\n",
    "13007008a": "स्थण्डिले शयमानानां गृहाणि शयनानि च\n",
    "13007008c": "चीरवल्कलसंवीते वासांस्याभरणानि च\n",
    "13007009a": "वाहनासनयानानि योगात्मनि तपोधने\n",
    "13007009c": "अग्नीनुपशयानस्य राजपौरुषमुच्यते\n",
    "13007010a": "रसानां प्रतिसंहारे सौभाग्यमनुगच्छति\n",
    "13007010c": "आमिषप्रतिसंहारे पशून्पुत्रांश्च विन्दति\n",
    "13007011a": "अवाक्शिरास्तु यो लम्बेदुदवासं च यो वसेत्\n",
    "13007011c": "सततं चैकशायी यः स लभेतेप्सितां गतिम्\n",
    "13007012a": "पाद्यमासनमेवाथ दीपमन्नं प्रतिश्रयम्\n",
    "13007012c": "दद्यादतिथिपूजार्थं स यज्ञः पञ्चदक्षिणः\n",
    "13007013a": "वीरासनं वीरशय्यां वीरस्थानमुपासतः\n",
    "13007013c": "अक्षयास्तस्य वै लोकाः सर्वकामगमास्तथा\n",
    "13007014a": "धनं लभेत दानेन मौनेनाज्ञां विशां पते\n",
    "13007014c": "उपभोगांश्च तपसा ब्रह्मचर्येण जीवितम्\n",
    "13007015a": "रूपमैश्वर्यमारोग्यमहिंसाफलमश्नुते\n",
    "13007015c": "फलमूलाशिनां राज्यं स्वर्गः पर्णाशिनां तथा\n",
    "13007016a": "प्रायोपवेशनाद्राज्यं सर्वत्र सुखमुच्यते\n",
    "13007016c": "स्वर्गं सत्येन लभते दीक्षया कुलमुत्तमम्\n",
    "13007017a": "गवाढ्यः शाकदीक्षायां स्वर्गगामी तृणाशनः\n",
    "13007017c": "स्त्रियस्त्रिषवणं स्नात्वा वायुं पीत्वा क्रतुं लभेत्\n",
    "13007018a": "सलिलाशी भवेद्यश्च सदाग्निः संस्कृतो द्विजः\n",
    "13007018c": "मरुं साधयतो राज्यं नाकपृष्ठमनाशके\n",
    "13007019a": "उपवासं च दीक्षां च अभिषेकं च पार्थिव\n",
    "13007019c": "कृत्वा द्वादशवर्षाणि वीरस्थानाद्विशिष्यते\n",
    "13007020a": "अधीत्य सर्ववेदान्वै सद्यो दुःखात्प्रमुच्यते\n",
    "13007020c": "मानसं हि चरन्धर्मं स्वर्गलोकमवाप्नुयात्\n",
    "13007021a": "या दुस्त्यजा दुर्मतिभिर्या न जीर्यति जीर्यतः\n",
    "13007021c": "योऽसौ प्राणान्तिको रोगस्तां तृष्णां त्यजतः सुखम्\n",
    "13007022a": "यथा धेनुसहस्रेषु वत्सो विन्दति मातरम्\n",
    "13007022c": "एवं पूर्वकृतं कर्म कर्तारमनुगच्छति\n",
    "13007023a": "अचोद्यमानानि यथा पुष्पाणि च फलानि च\n",
    "13007023c": "स्वकालं नातिवर्तन्ते तथा कर्म पुराकृतम्\n",
    "13007024a": "जीर्यन्ति जीर्यतः केशा दन्ता जीर्यन्ति जीर्यतः\n",
    "13007024c": "चक्षुःश्रोत्रे च जीर्येते तृष्णैका तु न जीर्यते\n",
    "13007025a": "येन प्रीणाति पितरं तेन प्रीतः प्रजापतिः\n",
    "13007025c": "प्रीणाति मातरं येन पृथिवी तेन पूजिता\n",
    "13007025e": "येन प्रीणात्युपाध्यायं तेन स्याद्ब्रह्म पूजितम्\n",
    "13007026a": "सर्वे तस्यादृता धर्मा यस्यैते त्रय आदृताः\n",
    "13007026c": "अनादृतास्तु यस्यैते सर्वास्तस्याफलाः क्रियाः\n",
    "13007027": "वैशंपायन उवाच\n",
    "13007027a": "भीष्मस्य तद्वचः श्रुत्वा विस्मिताः कुरुपुंगवाः\n",
    "13007027c": "आसन्प्रहृष्टमनसः प्रीतिमन्तोऽभवंस्तदा\n",
    "13007028a": "यन्मन्त्रे भवति वृथा प्रयुज्यमाने; यत्सोमे भवति वृथाभिषूयमाणे\n",
    "13007028c": "यच्चाग्नौ भवति वृथाभिहूयमाने; तत्सर्वं भवति वृथाभिधीयमाने\n",
    "13007029a": "इत्येतदृषिणा प्रोक्तमुक्तवानस्मि यद्विभो\n",
    "13007029c": "शुभाशुभफलप्राप्तौ किमतः श्रोतुमिच्छसि\n",
    "13008001": "युधिष्ठिर उवाच\n",
    "13008001a": "के पूज्याः के नमस्कार्याः कान्नमस्यसि भारत\n",
    "13008001c": "एतन्मे सर्वमाचक्ष्व येषां स्पृहयसे नृप\n",
    "13008002a": "उत्तमापद्गतस्यापि यत्र ते वर्तते मनः\n",
    "13008002c": "मनुष्यलोके सर्वस्मिन्यदमुत्रेह चाप्युत\n",
    "13008003": "भीष्म उवाच\n",
    "13008003a": "स्पृहयामि द्विजातीनां येषां ब्रह्म परं धनम्\n",
    "13008003c": "येषां स्वप्रत्ययः स्वर्गस्तपःस्वाध्यायसाधनः\n",
    "13008004a": "येषां वृद्धाश्च बालाश्च पितृपैतामहीं धुरम्\n",
    "13008004c": "उद्वहन्ति न सीदन्ति तेषां वै स्पृहयाम्यहम्\n",
    "13008005a": "विद्यास्वभिविनीतानां दान्तानां मृदुभाषिणाम्\n",
    "13008005c": "श्रुतवृत्तोपपन्नानां सदाक्षरविदां सताम्\n",
    "13008006a": "संसत्सु वदतां येषां हंसानामिव संघशः\n",
    "13008006c": "मङ्गल्यरूपा रुचिरा दिव्यजीमूतनिःस्वनाः\n",
    "13008007a": "सम्यगुच्चारिता वाचः श्रूयन्ते हि युधिष्ठिर\n",
    "13008007c": "शुश्रूषमाणे नृपतौ प्रेत्य चेह सुखावहाः\n",
    "13008008a": "ये चापि तेषां श्रोतारः सदा सदसि संमताः\n",
    "13008008c": "विज्ञानगुणसंपन्नास्तेषां च स्पृहयाम्यहम्\n",
    "13008009a": "सुसंस्कृतानि प्रयताः शुचीनि गुणवन्ति च\n",
    "13008009c": "ददत्यन्नानि तृप्त्यर्थं ब्राह्मणेभ्यो युधिष्ठिर\n",
    "13008009e": "ये चापि सततं राजंस्तेषां च स्पृहयाम्यहम्\n",
    "13008010a": "शक्यं ह्येवाहवे योद्धुं न दातुमनसूयितम्\n",
    "13008010c": "शूरा वीराश्च शतशः सन्ति लोके युधिष्ठिर\n",
    "13008010e": "तेषां संख्यायमानानां दानशूरो विशिष्यते\n",
    "13008011a": "धन्यः स्यां यद्यहं भूयः सौम्य ब्राह्मणकोऽपि वा\n",
    "13008011c": "कुले जातो धर्मगतिस्तपोविद्यापरायणः\n",
    "13008012a": "न मे त्वत्तः प्रियतरो लोकेऽस्मिन्पाण्डुनन्दन\n",
    "13008012c": "त्वत्तश्च मे प्रियतरा ब्राह्मणा भरतर्षभ\n",
    "13008013a": "यथा मम प्रियतरास्त्वत्तो विप्राः कुरूद्वह\n",
    "13008013c": "तेन सत्येन गच्छेयं लोकान्यत्र स शंतनुः\n",
    "13008014a": "न मे पिता प्रियतरो ब्राह्मणेभ्यस्तथाभवत्\n",
    "13008014c": "न मे पितुः पिता वापि ये चान्येऽपि सुहृज्जनाः\n",
    "13008015a": "न हि मे वृजिनं किंचिद्विद्यते ब्राह्मणेष्विह\n",
    "13008015c": "अणु वा यदि वा स्थूलं विदितं साधुकर्मभिः\n",
    "13008016a": "कर्मणा मनसा वापि वाचा वापि परंतप\n",
    "13008016c": "यन्मे कृतं ब्राह्मणेषु तेनाद्य न तपाम्यहम्\n",
    "13008017a": "ब्रह्मण्य इति मामाहुस्तया वाचास्मि तोषितः\n",
    "13008017c": "एतदेव पवित्रेभ्यः सर्वेभ्यः परमं स्मृतम्\n",
    "13008018a": "पश्यामि लोकानमलाञ्छुचीन्ब्राह्मणयायिनः\n",
    "13008018c": "तेषु मे तात गन्तव्यमह्नाय च चिराय च\n",
    "13008019a": "यथा पत्याश्रयो धर्मः स्त्रीणां लोके युधिष्ठिर\n",
    "13008019c": "स देवः सा गतिर्नान्या क्षत्रियस्य तथा द्विजाः\n",
    "13008020a": "क्षत्रियः शतवर्षी च दशवर्षी च ब्राह्मणः\n",
    "13008020c": "पितापुत्रौ च विज्ञेयौ तयोर्हि ब्राह्मणः पिता\n",
    "13008021a": "नारी तु पत्यभावे वै देवरं कुरुते पतिम्\n",
    "13008021c": "पृथिवी ब्राह्मणालाभे क्षत्रियं कुरुते पतिम्\n",
    "13008022a": "पुत्रवच्च ततो रक्ष्या उपास्या गुरुवच्च ते\n",
    "13008022c": "अग्निवच्चोपचर्या वै ब्राह्मणाः कुरुसत्तम\n",
    "13008023a": "ऋजून्सतः सत्यशीलान्सर्वभूतहिते रतान्\n",
    "13008023c": "आशीविषानिव क्रुद्धान्द्विजानुपचरेत्सदा\n",
    "13008024a": "तेजसस्तपसश्चैव नित्यं बिभ्येद्युधिष्ठिर\n",
    "13008024c": "उभे चैते परित्याज्ये तेजश्चैव तपस्तथा\n",
    "13008025a": "व्यवसायस्तयोः शीघ्रमुभयोरेव विद्यते\n",
    "13008025c": "हन्युः क्रुद्धा महाराज ब्राह्मणा ये तपस्विनः\n",
    "13008026a": "भूयः स्यादुभयं दत्तं ब्राह्मणाद्यदकोपनात्\n",
    "13008026c": "कुर्यादुभयतःशेषं दत्तशेषं न शेषयेत्\n",
    "13008027a": "दण्डपाणिर्यथा गोषु पालो नित्यं स्थिरो भवेत्\n",
    "13008027c": "ब्राह्मणान्ब्रह्म च तथा क्षत्रियः परिपालयेत्\n",
    "13008028a": "पितेव पुत्रान्रक्षेथा ब्राह्मणान्ब्रह्मतेजसः\n",
    "13008028c": "गृहे चैषामवेक्षेथाः कच्चिदस्तीह जीवनम्\n",
    "13009001": "युधिष्ठिर उवाच\n",
    "13009001a": "ब्राह्मणानां तु ये लोके प्रतिश्रुत्य पितामह\n",
    "13009001c": "न प्रयच्छन्ति मोहात्ते के भवन्ति महामते\n",
    "13009002a": "एतन्मे तत्त्वतो ब्रूहि धर्मं धर्मभृतां वर\n",
    "13009002c": "प्रतिश्रुत्य दुरात्मानो न प्रयच्छन्ति ये नराः\n",
    "13009003": "भीष्म उवाच\n",
    "13009003a": "यो न दद्यात्प्रतिश्रुत्य स्वल्पं वा यदि वा बहु\n",
    "13009003c": "आशास्तस्य हताः सर्वाः क्लीबस्येव प्रजाफलम्\n",
    "13009004a": "यां रात्रिं जायते पापो यां च रात्रिं विनश्यति\n",
    "13009004c": "एतस्मिन्नन्तरे यद्यत्सुकृतं तस्य भारत\n",
    "13009004e": "यच्च तस्य हुतं किंचित्सर्वं तस्योपहन्यते\n",
    "13009005a": "अत्रैतद्वचनं प्राहुर्धर्मशास्त्रविदो जनाः\n",
    "13009005c": "निशम्य भरतश्रेष्ठ बुद्ध्या परमयुक्तया\n",
    "13009006a": "अपि चोदाहरन्तीमं धर्मशास्त्रविदो जनाः\n",
    "13009006c": "अश्वानां श्यामकर्णानां सहस्रेण स मुच्यते\n",
    "13009007a": "अत्रैवोदाहरन्तीममितिहासं पुरातनम्\n",
    "13009007c": "सृगालस्य च संवादं वानरस्य च भारत\n",
    "13009008a": "तौ सखायौ पुरा ह्यास्तां मानुषत्वे परंतप\n",
    "13009008c": "अन्यां योनिं समापन्नौ सार्गालीं वानरीं तथा\n",
    "13009009a": "ततः परासून्खादन्तं सृगालं वानरोऽब्रवीत्\n",
    "13009009c": "श्मशानमध्ये संप्रेक्ष्य पूर्वजातिमनुस्मरन्\n",
    "13009010a": "किं त्वया पापकं कर्म कृतं पूर्वं सुदारुणम्\n",
    "13009010c": "यस्त्वं श्मशाने मृतकान्पूतिकानत्सि कुत्सितान्\n",
    "13009011a": "एवमुक्तः प्रत्युवाच सृगालो वानरं तदा\n",
    "13009011c": "ब्राह्मणस्य प्रतिश्रुत्य न मया तदुपाकृतम्\n",
    "13009012a": "तत्कृते पापिकां योनिमापन्नोऽस्मि प्लवंगम\n",
    "13009012c": "तस्मादेवंविधं भक्ष्यं भक्षयामि बुभुक्षितः\n",
    "13009013a": "इत्येतद्ब्रुवतो राजन्ब्राह्मणस्य मया श्रुतम्\n",
    "13009013c": "कथां कथयतः पुण्यां धर्मज्ञस्य पुरातनीम्\n",
    "13009014a": "श्रुतं चापि मया भूयः कृष्णस्यापि विशां पते\n",
    "13009014c": "कथां कथयतः पूर्वं ब्राह्मणं प्रति पाण्डव\n",
    "13009015a": "एवमेव च मां नित्यं ब्राह्मणाः संदिशन्ति वै\n",
    "13009015c": "प्रतिश्रुत्य भवेद्देयं नाशा कार्या हि ब्राह्मणैः\n",
    "13009016a": "ब्राह्मणो ह्याशया पूर्वं कृतया पृथिवीपते\n",
    "13009016c": "सुसमिद्धो यथा दीप्तः पावकस्तद्विधः स्मृतः\n",
    "13009017a": "यं निरीक्षेत संक्रुद्ध आशया पूर्वजातया\n",
    "13009017c": "प्रदहेत हि तं राजन्कक्षमक्षय्यभुग्यथा\n",
    "13009018a": "स एव हि यदा तुष्टो वचसा प्रतिनन्दति\n",
    "13009018c": "भवत्यगदसंकाशो विषये तस्य भारत\n",
    "13009019a": "पुत्रान्पौत्रान्पशूंश्चैव बान्धवान्सचिवांस्तथा\n",
    "13009019c": "पुरं जनपदं चैव शान्तिरिष्टेव पुष्यति\n",
    "13009020a": "एतद्धि परमं तेजो ब्राह्मणस्येह दृश्यते\n",
    "13009020c": "सहस्रकिरणस्येव सवितुर्धरणीतले\n",
    "13009021a": "तस्माद्दातव्यमेवेह प्रतिश्रुत्य युधिष्ठिर\n",
    "13009021c": "यदीच्छेच्छोभनां जातिं प्राप्तुं भरतसत्तम\n",
    "13009022a": "ब्राह्मणस्य हि दत्तेन ध्रुवं स्वर्गो ह्यनुत्तमः\n",
    "13009022c": "शक्यं प्राप्तुं विशेषेण दानं हि महती क्रिया\n",
    "13009023a": "इतो दत्तेन जीवन्ति देवताः पितरस्तथा\n",
    "13009023c": "तस्माद्दानानि देयानि ब्राह्मणेभ्यो विजानता\n",
    "13009024a": "महद्धि भरतश्रेष्ठ ब्राह्मणस्तीर्थमुच्यते\n",
    "13009024c": "वेलायां न तु कस्यांचिद्गच्छेद्विप्रो ह्यपूजितः\n",
    "13010001": "युधिष्ठिर उवाच\n",
    "13010001a": "मित्रसौहृदभावेन उपदेशं करोति यः\n",
    "13010001c": "जात्यावरस्य राजर्षे दोषस्तस्य भवेन्न वा\n",
    "13010002a": "एतदिच्छामि तत्त्वेन व्याख्यातुं वै पितामह\n",
    "13010002c": "सूक्ष्मा गतिर्हि धर्मस्य यत्र मुह्यन्ति मानवाः\n",
    "13010003": "भीष्म उवाच\n",
    "13010003a": "अत्र ते वर्तयिष्यामि शृणु राजन्यथागमम्\n",
    "13010003c": "ऋषीणां वदतां पूर्वं श्रुतमासीद्यथा मया\n",
    "13010004a": "उपदेशो न कर्तव्यो जातिहीनस्य कस्यचित्\n",
    "13010004c": "उपदेशे महान्दोष उपाध्यायस्य भाष्यते\n",
    "13010005a": "निदर्शनमिदं राजञ्शृणु मे भरतर्षभ\n",
    "13010005c": "दुरुक्तवचने राजन्यथा पूर्वं युधिष्ठिर\n",
    "13010005e": "ब्रह्माश्रमपदे वृत्तं पार्श्वे हिमवतः शुभे\n",
    "13010006a": "तत्राश्रमपदं पुण्यं नानावृक्षगणायुतम्\n",
    "13010006c": "बहुगुल्मलताकीर्णं मृगद्विजनिषेवितम्\n",
    "13010007a": "सिद्धचारणसंघुष्टं रम्यं पुष्पितकाननम्\n",
    "13010007c": "व्रतिभिर्बहुभिः कीर्णं तापसैरुपशोभितम्\n",
    "13010008a": "ब्राह्मणैश्च महाभागैः सूर्यज्वलनसंनिभैः\n",
    "13010008c": "नियमव्रतसंपन्नैः समाकीर्णं तपस्विभिः\n",
    "13010008e": "दीक्षितैर्भरतश्रेष्ठ यताहारैः कृतात्मभिः\n",
    "13010009a": "वेदाध्ययनघोषैश्च नादितं भरतर्षभ\n",
    "13010009c": "वालखिल्यैश्च बहुभिर्यतिभिश्च निषेवितम्\n",
    "13010010a": "तत्र कश्चित्समुत्साहं कृत्वा शूद्रो दयान्वितः\n",
    "13010010c": "आगतो ह्याश्रमपदं पूजितश्च तपस्विभिः\n",
    "13010011a": "तांस्तु दृष्ट्वा मुनिगणान्देवकल्पान्महौजसः\n",
    "13010011c": "वहतो विविधा दीक्षाः संप्रहृष्यत भारत\n",
    "13010012a": "अथास्य बुद्धिरभवत्तपस्ये भरतर्षभ\n",
    "13010012c": "ततोऽब्रवीत्कुलपतिं पादौ संगृह्य भारत\n",
    "13010013a": "भवत्प्रसादादिच्छामि धर्मं चर्तुं द्विजर्षभ\n",
    "13010013c": "तन्मां त्वं भगवन्वक्तुं प्रव्राजयितुमर्हसि\n",
    "13010014a": "वर्णावरोऽहं भगवञ्शूद्रो जात्यास्मि सत्तम\n",
    "13010014c": "शुश्रूषां कर्तुमिच्छामि प्रपन्नाय प्रसीद मे\n",
    "13010015": "कुलपतिरुवाच\n",
    "13010015a": "न शक्यमिह शूद्रेण लिङ्गमाश्रित्य वर्तितुम्\n",
    "13010015c": "आस्यतां यदि ते बुद्धिः शुश्रूषानिरतो भव\n",
    "13010016": "भीष्म उवाच\n",
    "13010016a": "एवमुक्तस्तु मुनिना स शूद्रोऽचिन्तयन्नृप\n",
    "13010016c": "कथमत्र मया कार्यं श्रद्धा धर्मे परा च मे\n",
    "13010016e": "विज्ञातमेवं भवतु करिष्ये प्रियमात्मनः\n",
    "13010017a": "गत्वाश्रमपदाद्दूरमुटजं कृतवांस्तु सः\n",
    "13010017c": "तत्र वेदिं च भूमिं च देवतायतनानि च\n",
    "13010017e": "निवेश्य भरतश्रेष्ठ नियमस्थोऽभवत्सुखम्\n",
    "13010018a": "अभिषेकांश्च नियमान्देवतायतनेषु च\n",
    "13010018c": "बलिं च कृत्वा हुत्वा च देवतां चाप्यपूजयत्\n",
    "13010019a": "संकल्पनियमोपेतः फलाहारो जितेन्द्रियः\n",
    "13010019c": "नित्यं संनिहिताभिश्च ओषधीभिः फलैस्तथा\n",
    "13010020a": "अतिथीन्पूजयामास यथावत्समुपागतान्\n",
    "13010020c": "एवं हि सुमहान्कालो व्यत्यक्रामत्स तस्य वै\n",
    "13010021a": "अथास्य मुनिरागच्छत्संगत्या वै तमाश्रमम्\n",
    "13010021c": "संपूज्य स्वागतेनर्षिं विधिवत्पर्यतोषयत्\n",
    "13010022a": "अनुकूलाः कथाः कृत्वा यथावत्पर्यपृच्छत\n",
    "13010022c": "ऋषिः परमतेजस्वी धर्मात्मा संयतेन्द्रियः\n",
    "13010023a": "एवं स बहुशस्तस्य शूद्रस्य भरतर्षभ\n",
    "13010023c": "सोऽगच्छदाश्रममृषिः शूद्रं द्रष्टुं नरर्षभ\n",
    "13010024a": "अथ तं तापसं शूद्रः सोऽब्रवीद्भरतर्षभ\n",
    "13010024c": "पितृकार्यं करिष्यामि तत्र मेऽनुग्रहं कुरु\n",
    "13010025a": "बाढमित्येव तं विप्र उवाच भरतर्षभ\n",
    "13010025c": "शुचिर्भूत्वा स शूद्रस्तु तस्यर्षेः पाद्यमानयत्\n",
    "13010026a": "अथ दर्भांश्च वन्याश्च ओषधीर्भरतर्षभ\n",
    "13010026c": "पवित्रमासनं चैव बृसीं च समुपानयत्\n",
    "13010027a": "अथ दक्षिणमावृत्य बृसीं परमशीर्षिकाम्\n",
    "13010027c": "कृतामन्यायतो दृष्ट्वा ततस्तमृषिरब्रवीत्\n",
    "13010028a": "कुरुष्वैतां पूर्वशीर्षां भव चोदङ्मुखः शुचिः\n",
    "13010028c": "स च तत्कृतवाञ्शूद्रः सर्वं यदृषिरब्रवीत्\n",
    "13010029a": "यथोपदिष्टं मेधावी दर्भादींस्तान्यथातथम्\n",
    "13010029c": "हव्यकव्यविधिं कृत्स्नमुक्तं तेन तपस्विना\n",
    "13010030a": "ऋषिणा पितृकार्ये च स च धर्मपथे स्थितः\n",
    "13010030c": "पितृकार्ये कृते चापि विसृष्टः स जगाम ह\n",
    "13010031a": "अथ दीर्घस्य कालस्य स तप्यञ्शूद्रतापसः\n",
    "13010031c": "वने पञ्चत्वमगमत्सुकृतेन च तेन वै\n",
    "13010031e": "अजायत महाराजराजवंशे महाद्युतिः\n",
    "13010032a": "तथैव स ऋषिस्तात कालधर्ममवाप्य ह\n",
    "13010032c": "पुरोहितकुले विप्र आजातो भरतर्षभ\n",
    "13010033a": "एवं तौ तत्र संभूतावुभौ शूद्रमुनी तदा\n",
    "13010033c": "क्रमेण वर्धितौ चापि विद्यासु कुशलावुभौ\n",
    "13010034a": "अथर्ववेदे वेदे च बभूवर्षिः सुनिश्चितः\n",
    "13010034c": "कल्पप्रयोगे चोत्पन्ने ज्योतिषे च परं गतः\n",
    "13010034e": "सख्ये चापि परा प्रीतिस्तयोश्चापि व्यवर्धत\n",
    "13010035a": "पितर्युपरते चापि कृतशौचः स भारत\n",
    "13010035c": "अभिषिक्तः प्रकृतिभी राजपुत्रः स पार्थिवः\n",
    "13010035e": "अभिषिक्तेन स ऋषिरभिषिक्तः पुरोहितः\n",
    "13010036a": "स तं पुरोधाय सुखमवसद्भरतर्षभ\n",
    "13010036c": "राज्यं शशास धर्मेण प्रजाश्च परिपालयन्\n",
    "13010037a": "पुण्याहवाचने नित्यं धर्मकार्येषु चासकृत्\n",
    "13010037c": "उत्स्मयन्प्राहसच्चापि दृष्ट्वा राजा पुरोहितम्\n",
    "13010037e": "एवं स बहुशो राजन्पुरोधसमुपाहसत्\n",
    "13010038a": "लक्षयित्वा पुरोधास्तु बहुशस्तं नराधिपम्\n",
    "13010038c": "उत्स्मयन्तं च सततं दृष्ट्वासौ मन्युमानभूत्\n",
    "13010039a": "अथ शून्ये पुरोधास्तु सह राज्ञा समागतः\n",
    "13010039c": "कथाभिरनुकूलाभी राजानमभिरामयत्\n",
    "13010040a": "ततोऽब्रवीन्नरेन्द्रं स पुरोधा भरतर्षभ\n",
    "13010040c": "वरमिच्छाम्यहं त्वेकं त्वया दत्तं महाद्युते\n",
    "13010041": "राजोवाच\n",
    "13010041a": "वराणां ते शतं दद्यां किमुतैकं द्विजोत्तम\n",
    "13010041c": "स्नेहाच्च बहुमानाच्च नास्त्यदेयं हि मे तव\n",
    "13010042": "पुरोहित उवाच\n",
    "13010042a": "एकं वै वरमिच्छामि यदि तुष्टोऽसि पार्थिव\n",
    "13010042c": "यद्ददासि महाराज सत्यं तद्वद मानृतम्\n",
    "13010043": "भीष्म उवाच\n",
    "13010043a": "बाढमित्येव तं राजा प्रत्युवाच युधिष्ठिर\n",
    "13010043c": "यदि ज्ञास्यामि वक्ष्यामि अजानन्न तु संवदे\n",
    "13010044": "पुरोहित उवाच\n",
    "13010044a": "पुण्याहवाचने नित्यं धर्मकृत्येषु चासकृत्\n",
    "13010044c": "शान्तिहोमेषु च सदा किं त्वं हससि वीक्ष्य माम्\n",
    "13010045a": "सव्रीडं वै भवति हि मनो मे हसता त्वया\n",
    "13010045c": "कामया शापितो राजन्नान्यथा वक्तुमर्हसि\n",
    "13010046a": "भाव्यं हि कारणेनात्र न ते हास्यमकारणम्\n",
    "13010046c": "कौतूहलं मे सुभृशं तत्त्वेन कथयस्व मे\n",
    "13010047": "राजोवाच\n",
    "13010047a": "एवमुक्ते त्वया विप्र यदवाच्यं भवेदपि\n",
    "13010047c": "अवश्यमेव वक्तव्यं शृणुष्वैकमना द्विज\n",
    "13010048a": "पूर्वदेहे यथा वृत्तं तन्निबोध द्विजोत्तम\n",
    "13010048c": "जातिं स्मराम्यहं ब्रह्मन्नवधानेन मे शृणु\n",
    "13010049a": "शूद्रोऽहमभवं पूर्वं तापसो भृशसंयुतः\n",
    "13010049c": "ऋषिरुग्रतपास्त्वं च तदाभूर्द्विजसत्तम\n",
    "13010050a": "प्रीयता हि तदा ब्रह्मन्ममानुग्रहबुद्धिना\n",
    "13010050c": "पितृकार्ये त्वया पूर्वमुपदेशः कृतोऽनघ\n",
    "13010050e": "बृस्यां दर्भेषु हव्ये च कव्ये च मुनिसत्तम\n",
    "13010051a": "एतेन कर्मदोषेण पुरोधास्त्वमजायथाः\n",
    "13010051c": "अहं राजा च विप्रेन्द्र पश्य कालस्य पर्ययम्\n",
    "13010051e": "मत्कृते ह्युपदेशेन त्वया प्राप्तमिदं फलम्\n",
    "13010052a": "एतस्मात्कारणाद्ब्रह्मन्प्रहसे त्वां द्विजोत्तम\n",
    "13010052c": "न त्वां परिभवन्ब्रह्मन्प्रहसामि गुरुर्भवान्\n",
    "13010053a": "विपर्ययेण मे मन्युस्तेन संतप्यते मनः\n",
    "13010053c": "जातिं स्मराम्यहं तुभ्यमतस्त्वां प्रहसामि वै\n",
    "13010054a": "एवं तवोग्रं हि तप उपदेशेन नाशितम्\n",
    "13010054c": "पुरोहितत्वमुत्सृज्य यतस्व त्वं पुनर्भवे\n",
    "13010055a": "इतस्त्वमधमामन्यां मा योनिं प्राप्स्यसे द्विज\n",
    "13010055c": "गृह्यतां द्रविणं विप्र पूतात्मा भव सत्तम\n",
    "13010056": "भीष्म उवाच\n",
    "13010056a": "ततो विसृष्टो राज्ञा तु विप्रो दानान्यनेकशः\n",
    "13010056c": "ब्राह्मणेभ्यो ददौ वित्तं भूमिं ग्रामांश्च सर्वशः\n",
    "13010057a": "कृच्छ्राणि चीर्त्वा च ततो यथोक्तानि द्विजोत्तमः\n",
    "13010057c": "तीर्थानि चाभिगत्वा वै दानानि विविधानि च\n",
    "13010058a": "दत्त्वा गाश्चैव विप्राणां पूतात्मा सोऽभवद्द्विजः\n",
    "13010058c": "तमेव चाश्रमं गत्वा चचार विपुलं तपः\n",
    "13010059a": "ततः सिद्धिं परां प्राप्तो ब्राह्मणो राजसत्तम\n",
    "13010059c": "संमतश्चाभवत्तेषामाश्रमेऽऽश्रमवासिनाम्\n",
    "13010060a": "एवं प्राप्तो महत्कृच्छ्रमृषिः स नृपसत्तम\n",
    "13010060c": "ब्राह्मणेन न वक्तव्यं तस्माद्वर्णावरे जने\n",
    "13010061a": "वर्जयेदुपदेशं च सदैव ब्राह्मणो नृप\n",
    "13010061c": "उपदेशं हि कुर्वाणो द्विजः कृच्छ्रमवाप्नुयात्\n",
    "13010062a": "एषितव्यं सदा वाचा नृपेण द्विजसत्तमात्\n",
    "13010062c": "न प्रवक्तव्यमिह हि किंचिद्वर्णावरे जने\n",
    "13010063a": "ब्राह्मणाः क्षत्रिया वैश्यास्त्रयो वर्णा द्विजातयः\n",
    "13010063c": "एतेषु कथयन्राजन्ब्राह्मणो न प्रदुष्यति\n",
    "13010064a": "तस्मात्सद्भिर्न वक्तव्यं कस्यचित्किंचिदग्रतः\n",
    "13010064c": "सूक्ष्मा गतिर्हि धर्मस्य दुर्ज्ञेया ह्यकृतात्मभिः\n",
    "13010065a": "तस्मान्मौनानि मुनयो दीक्षां कुर्वन्ति चादृताः\n",
    "13010065c": "दुरुक्तस्य भयाद्राजन्नानुभाषन्ति किंचन\n",
    "13010066a": "धार्मिका गुणसंपन्नाः सत्यार्जवपरायणाः\n",
    "13010066c": "दुरुक्तवाचाभिहताः प्राप्नुवन्तीह दुष्कृतम्\n",
    "13010067a": "उपदेशो न कर्तव्यः कदाचिदपि कस्यचित्\n",
    "13010067c": "उपदेशाद्धि तत्पापं ब्राह्मणः समवाप्नुयात्\n",
    "13010068a": "विमृश्य तस्मात्प्राज्ञेन वक्तव्यं धर्ममिच्छता\n",
    "13010068c": "सत्यानृतेन हि कृत उपदेशो हिनस्ति वै\n",
    "13010069a": "वक्तव्यमिह पृष्टेन विनिश्चित्य विपर्ययम्\n",
    "13010069c": "स चोपदेशः कर्तव्यो येन धर्ममवाप्नुयात्\n",
    "13010070a": "एतत्ते सर्वमाख्यातमुपदेशे कृते सति\n",
    "13010070c": "महान्क्लेशो हि भवति तस्मान्नोपदिशेत्क्वचित्\n",
    "13011001": "युधिष्ठिर उवाच\n",
    "13011001a": "कीदृशे पुरुषे तात स्त्रीषु वा भरतर्षभ\n",
    "13011001c": "श्रीः पद्मा वसते नित्यं तन्मे ब्रूहि पितामह\n",
    "13011002": "भीष्म उवाच\n",
    "13011002a": "अत्र ते वर्तयिष्यामि यथादृष्टं यथाश्रुतम्\n",
    "13011002c": "रुक्मिणी देवकीपुत्रसंनिधौ पर्यपृच्छत\n",
    "13011003a": "नारायणस्याङ्कगतां ज्वलन्तीं; दृष्ट्वा श्रियं पद्मसमानवक्त्राम्\n",
    "13011003c": "कौतूहलाद्विस्मितचारुनेत्रा; पप्रच्छ माता मकरध्वजस्य\n",
    "13011004a": "कानीह भूतान्युपसेवसे त्वं; संतिष्ठती कानि न सेवसे त्वम्\n",
    "13011004c": "तानि त्रिलोकेश्वरभूतकान्ते; तत्त्वेन मे ब्रूहि महर्षिकन्ये\n",
    "13011005a": "एवं तदा श्रीरभिभाष्यमाणा; देव्या समक्षं गरुडध्वजस्य\n",
    "13011005c": "उवाच वाक्यं मधुराभिधानं; मनोहरं चन्द्रमुखी प्रसन्ना\n",
    "13011006a": "वसामि सत्ये सुभगे प्रगल्भे; दक्षे नरे कर्मणि वर्तमाने\n",
    "13011006c": "नाकर्मशीले पुरुषे वसामि; न नास्तिके सांकरिके कृतघ्ने\n",
    "13011006e": "न भिन्नवृत्ते न नृशंसवृत्ते; न चापि चौरे न गुरुष्वसूये\n",
    "13011007a": "ये चाल्पतेजोबलसत्त्वसारा; हृष्यन्ति कुप्यन्ति च यत्र तत्र\n",
    "13011007c": "न देवि तिष्ठामि तथाविधेषु; नरेषु संसुप्तमनोरथेषु\n",
    "13011008a": "यश्चात्मनि प्रार्थयते न किंचि;द्यश्च स्वभावोपहतान्तरात्मा\n",
    "13011008c": "तेष्वल्पसंतोषरतेषु नित्यं; नरेषु नाहं निवसामि देवि\n",
    "13011009a": "वसामि धर्मशीलेषु धर्मज्ञेषु महात्मसु\n",
    "13011009c": "वृद्धसेविषु दान्तेषु सत्त्वज्ञेषु महात्मसु\n",
    "13011010a": "स्त्रीषु क्षान्तासु दान्तासु देवद्विजपरासु च\n",
    "13011010c": "वसामि सत्यशीलासु स्वभावनिरतासु च\n",
    "13011011a": "प्रकीर्णभाण्डामनवेक्ष्यकारिणीं; सदा च भर्तुः प्रतिकूलवादिनीम्\n",
    "13011011c": "परस्य वेश्माभिरतामलज्जा;मेवंविधां स्त्रीं परिवर्जयामि\n",
    "13011012a": "लोलामचोक्षामवलेहिनीं च; व्यपेतधैर्यां कलहप्रियां च\n",
    "13011012c": "निद्राभिभूतां सततं शयाना;मेवंविधां स्त्रीं परिवर्जयामि\n",
    "13011013a": "सत्यासु नित्यं प्रियदर्शनासु; सौभाग्ययुक्तासु गुणान्वितासु\n",
    "13011013c": "वसामि नारीषु पतिव्रतासु; कल्याणशीलासु विभूषितासु\n",
    "13011014a": "यानेषु कन्यासु विभूषणेषु; यज्ञेषु मेघेषु च वृष्टिमत्सु\n",
    "13011014c": "वसामि फुल्लासु च पद्मिनीषु; नक्षत्रवीथीषु च शारदीषु\n",
    "13011015a": "शैलेषु गोष्ठेषु तथा वनेषु; सरःसु फुल्लोत्पलपङ्कजेषु\n",
    "13011015c": "नदीषु हंसस्वननादितासु; क्रौञ्चावघुष्टस्वरशोभितासु\n",
    "13011016a": "विस्तीर्णकूलह्रदशोभितासु; तपस्विसिद्धद्विजसेवितासु\n",
    "13011016c": "वसामि नित्यं सुबहूदकासु; सिंहैर्गजैश्चाकुलितोदकासु\n",
    "13011016e": "मत्ते गजे गोवृषभे नरेन्द्रे; सिंहासने सत्पुरुषे च नित्यम्\n",
    "13011017a": "यस्मिन्गृहे हूयते हव्यवाहो; गोब्राह्मणश्चार्च्यते देवताश्च\n",
    "13011017c": "काले च पुष्पैर्बलयः क्रियन्ते; तस्मिन्गृहे नित्यमुपैमि वासम्\n",
    "13011018a": "स्वाध्यायनित्येषु द्विजेषु नित्यं; क्षत्रे च धर्माभिरते सदैव\n",
    "13011018c": "वैश्ये च कृष्याभिरते वसामि; शूद्रे च शुश्रूषणनित्ययुक्ते\n",
    "13011019a": "नारायणे त्वेकमना वसामि; सर्वेण भावेन शरीरभूता\n",
    "13011019c": "तस्मिन्हि धर्मः सुमहान्निविष्टो; ब्रह्मण्यता चात्र तथा प्रियत्वम्\n",
    "13011020a": "नाहं शरीरेण वसामि देवि; नैवं मया शक्यमिहाभिधातुम्\n",
    "13011020c": "यस्मिंस्तु भावेन वसामि पुंसि; स वर्धते धर्मयशोर्थकामैः\n",
    "13012001": "युधिष्ठिर उवाच\n",
    "13012001a": "स्त्रीपुंसयोः संप्रयोगे स्पर्शः कस्याधिको भवेत्\n",
    "13012001c": "एतन्मे संशयं राजन्यथावद्वक्तुमर्हसि\n",
    "13012002": "भीष्म उवाच\n",
    "13012002a": "अत्राप्युदाहरन्तीममितिहासं पुरातनम्\n",
    "13012002c": "भङ्गाश्वनेन शक्रस्य यथा वैरमभूत्पुरा\n",
    "13012003a": "पुरा भङ्गाश्वनो नाम राजर्षिरतिधार्मिकः\n",
    "13012003c": "अपुत्रः स नरव्याघ्र पुत्रार्थं यज्ञमाहरत्\n",
    "13012004a": "अग्निष्टुं नाम राजर्षिरिन्द्रद्विष्टं महाबलः\n",
    "13012004c": "प्रायश्चित्तेषु मर्त्यानां पुत्रकामस्य चेष्यते\n",
    "13012005a": "इन्द्रो ज्ञात्वा तु तं यज्ञं महाभागः सुरेश्वरः\n",
    "13012005c": "अन्तरं तस्य राजर्षेरन्विच्छन्नियतात्मनः\n",
    "13012006a": "कस्यचित्त्वथ कालस्य मृगयामटतो नृप\n",
    "13012006c": "इदमन्तरमित्येव शक्रो नृपममोहयत्\n",
    "13012007a": "एकाश्वेन च राजर्षिर्भ्रान्त इन्द्रेण मोहितः\n",
    "13012007c": "न दिशोऽविन्दत नृपः क्षुत्पिपासार्दितस्तदा\n",
    "13012008a": "इतश्चेतश्च वै धावञ्श्रमतृष्णार्दितो नृपः\n",
    "13012008c": "सरोऽपश्यत्सुरुचिरं पूर्णं परमवारिणा\n",
    "13012008e": "सोऽवगाह्य सरस्तात पाययामास वाजिनम्\n",
    "13012009a": "अथ पीतोदकं सोऽश्वं वृक्षे बद्ध्वा नृपोत्तमः\n",
    "13012009c": "अवगाह्य ततः स्नातो राजा स्त्रीत्वमवाप ह\n",
    "13012010a": "आत्मानं स्त्रीकृतं दृष्ट्वा व्रीडितो नृपसत्तमः\n",
    "13012010c": "चिन्तानुगतसर्वात्मा व्याकुलेन्द्रियचेतनः\n",
    "13012011a": "आरोहिष्ये कथं त्वश्वं कथं यास्यामि वै पुरम्\n",
    "13012011c": "अग्निष्टुं नाम इष्टं मे पुत्राणां शतमौरसम्\n",
    "13012012a": "जातं महाबलानां वै तान्प्रवक्ष्यामि किं त्वहम्\n",
    "13012012c": "दारेषु चास्मदीयेषु पौरजानपदेषु च\n",
    "13012013a": "मृदुत्वं च तनुत्वं च विक्लवत्वं तथैव च\n",
    "13012013c": "स्त्रीगुणा ऋषिभिः प्रोक्ता धर्मतत्त्वार्थदर्शिभिः\n",
    "13012013e": "व्यायामः कर्कशत्वं च वीर्यं च पुरुषे गुणाः\n",
    "13012014a": "पौरुषं विप्रनष्टं मे स्त्रीत्वं केनापि मेऽभवत्\n",
    "13012014c": "स्त्रीभावात्कथमश्वं तु पुनरारोढुमुत्सहे\n",
    "13012015a": "महता त्वथ खेदेन आरुह्याश्वं नराधिपः\n",
    "13012015c": "पुनरायात्पुरं तात स्त्रीभूतो नृपसत्तम\n",
    "13012016a": "पुत्रा दाराश्च भृत्याश्च पौरजानपदाश्च ते\n",
    "13012016c": "किं न्विदं त्विति विज्ञाय विस्मयं परमं गताः\n",
    "13012017a": "अथोवाच स राजर्षिः स्त्रीभूतो वदतां वरः\n",
    "13012017c": "मृगयामस्मि निर्यातो बलैः परिवृतो दृढम्\n",
    "13012017e": "उद्भ्रान्तः प्राविशं घोरामटवीं दैवमोहितः\n",
    "13012018a": "अटव्यां च सुघोरायां तृष्णार्तो नष्टचेतनः\n",
    "13012018c": "सरः सुरुचिरप्रख्यमपश्यं पक्षिभिर्वृतम्\n",
    "13012019a": "तत्रावगाढः स्त्रीभूतो व्यक्तं दैवान्न संशयः\n",
    "13012019c": "अतृप्त इव पुत्राणां दाराणां च धनस्य च\n",
    "13012020a": "उवाच पुत्रांश्च ततः स्त्रीभूतः पार्थिवोत्तमः\n",
    "13012020c": "संप्रीत्या भुज्यतां राज्यं वनं यास्यामि पुत्रकाः\n",
    "13012020e": "अभिषिच्य स पुत्राणां शतं राजा वनं गतः\n",
    "13012021a": "तामाश्रमे स्त्रियं तात तापसोऽभ्यवपद्यत\n",
    "13012021c": "तापसेनास्य पुत्राणामाश्रमेऽप्यभवच्छतम्\n",
    "13012022a": "अथ सा तान्सुतान्गृह्य पूर्वपुत्रानभाषत\n",
    "13012022c": "पुरुषत्वे सुता यूयं स्त्रीत्वे चेमे शतं सुताः\n",
    "13012023a": "एकत्र भुज्यतां राज्यं भ्रातृभावेन पुत्रकाः\n",
    "13012023c": "सहिता भ्रातरस्तेऽथ राज्यं बुभुजिरे तदा\n",
    "13012024a": "तान्दृष्ट्वा भ्रातृभावेन भुञ्जानान्राज्यमुत्तमम्\n",
    "13012024c": "चिन्तयामास देवेन्द्रो मन्युनाभिपरिप्लुतः\n",
    "13012024e": "उपकारोऽस्य राजर्षेः कृतो नापकृतं मया\n",
    "13012025a": "ततो ब्राह्मणरूपेण देवराजः शतक्रतुः\n",
    "13012025c": "भेदयामास तान्गत्वा नगरं वै नृपात्मजान्\n",
    "13012026a": "भ्रातॄणां नास्ति सौभ्रात्रं येऽप्येकस्य पितुः सुताः\n",
    "13012026c": "राज्यहेतोर्विवदिताः कश्यपस्य सुरासुराः\n",
    "13012027a": "यूयं भङ्गाश्वनापत्यास्तापसस्येतरे सुताः\n",
    "13012027c": "कश्यपस्य सुराश्चैव असुराश्च सुतास्तथा\n",
    "13012027e": "युष्माकं पैतृकं राज्यं भुज्यते तापसात्मजैः\n",
    "13012028a": "इन्द्रेण भेदितास्ते तु युद्धेऽन्योन्यमपातयन्\n",
    "13012028c": "तच्छ्रुत्वा तापसी चापि संतप्ता प्ररुरोद ह\n",
    "13012029a": "ब्राह्मणच्छद्मनाभ्येत्य तामिन्द्रोऽथान्वपृच्छत\n",
    "13012029c": "केन दुःखेन संतप्ता रोदिषि त्वं वरानने\n",
    "13012030a": "ब्राह्मणं तु ततो दृष्ट्वा सा स्त्री करुणमब्रवीत्\n",
    "13012030c": "पुत्राणां द्वे शते ब्रह्मन्कालेन विनिपातिते\n",
    "13012031a": "अहं राजाभवं विप्र तत्र पुत्रशतं मया\n",
    "13012031c": "समुत्पन्नं सुरूपाणां विक्रान्तानां द्विजोत्तम\n",
    "13012032a": "कदाचिन्मृगयां यात उद्भ्रान्तो गहने वने\n",
    "13012032c": "अवगाढश्च सरसि स्त्रीभूतो ब्राह्मणोत्तम\n",
    "13012032e": "पुत्रान्राज्ये प्रतिष्ठाप्य वनमस्मि ततो गतः\n",
    "13012033a": "स्त्रियाश्च मे पुत्रशतं तापसेन महात्मना\n",
    "13012033c": "आश्रमे जनितं ब्रह्मन्नीतास्ते नगरं मया\n",
    "13012034a": "तेषां च वैरमुत्पन्नं कालयोगेन वै द्विज\n",
    "13012034c": "एतच्छोचामि विप्रेन्द्र दैवेनाभिपरिप्लुता\n",
    "13012035a": "इन्द्रस्तां दुःखितां दृष्ट्वा अब्रवीत्परुषं वचः\n",
    "13012035c": "पुरा सुदुःसहं भद्रे मम दुःखं त्वया कृतम्\n",
    "13012036a": "इन्द्रद्विष्टेन यजता मामनादृत्य दुर्मते\n",
    "13012036c": "इन्द्रोऽहमस्मि दुर्बुद्धे वैरं ते यातितं मया\n",
    "13012037a": "इन्द्रं तु दृष्ट्वा राजर्षिः पादयोः शिरसा गतः\n",
    "13012037c": "प्रसीद त्रिदशश्रेष्ठ पुत्रकामेन स क्रतुः\n",
    "13012037e": "इष्टस्त्रिदशशार्दूल तत्र मे क्षन्तुमर्हसि\n",
    "13012038a": "प्रणिपातेन तस्येन्द्रः परितुष्टो वरं ददौ\n",
    "13012038c": "पुत्रा वै कतमे राजञ्जीवन्तु तव शंस मे\n",
    "13012038e": "स्त्रीभूतस्य हि ये जाताः पुरुषस्याथ येऽभवन्\n",
    "13012039a": "तापसी तु ततः शक्रमुवाच प्रयताञ्जलिः\n",
    "13012039c": "स्त्रीभूतस्य हि ये जातास्ते मे जीवन्तु वासव\n",
    "13012040a": "इन्द्रस्तु विस्मितो हृष्टः स्त्रियं पप्रच्छ तां पुनः\n",
    "13012040c": "पुरुषोत्पादिता ये ते कथं द्वेष्याः सुतास्तव\n",
    "13012041a": "स्त्रीभूतस्य हि ये जाताः स्नेहस्तेभ्योऽधिकः कथम्\n",
    "13012041c": "कारणं श्रोतुमिच्छामि तन्मे वक्तुमिहार्हसि\n",
    "13012042": "स्त्र्युवाच\n",
    "13012042a": "स्त्रियास्त्वभ्यधिकः स्नेहो न तथा पुरुषस्य वै\n",
    "13012042c": "तस्मात्ते शक्र जीवन्तु ये जाताः स्त्रीकृतस्य वै\n",
    "13012043": "भीष्म उवाच\n",
    "13012043a": "एवमुक्ते ततस्त्विन्द्रः प्रीतो वाक्यमुवाच ह\n",
    "13012043c": "सर्व एवेह जीवन्तु पुत्रास्ते सत्यवादिनि\n",
    "13012044a": "वरं च वृणु राजेन्द्र यं त्वमिच्छसि सुव्रत\n",
    "13012044c": "पुरुषत्वमथ स्त्रीत्वं मत्तो यदभिकाङ्क्षसि\n",
    "13012045": "स्त्र्युवाच\n",
    "13012045a": "स्त्रीत्वमेव वृणे शक्र प्रसन्ने त्वयि वासव\n",
    "13012046a": "एवमुक्तस्तु देवेन्द्रस्तां स्त्रियं प्रत्युवाच ह\n",
    "13012046c": "पुरुषत्वं कथं त्यक्त्वा स्त्रीत्वं रोचयसे विभो\n",
    "13012047a": "एवमुक्तः प्रत्युवाच स्त्रीभूतो राजसत्तमः\n",
    "13012047c": "स्त्रियाः पुरुषसंयोगे प्रीतिरभ्यधिका सदा\n",
    "13012047e": "एतस्मात्कारणाच्छक्र स्त्रीत्वमेव वृणोम्यहम्\n",
    "13012048a": "रमे चैवाधिकं स्त्रीत्वे सत्यं वै देवसत्तम\n",
    "13012048c": "स्त्रीभावेन हि तुष्टोऽस्मि गम्यतां त्रिदशाधिप\n",
    "13012049a": "एवमस्त्विति चोक्त्वा तामापृच्छ्य त्रिदिवं गतः\n",
    "13012049c": "एवं स्त्रिया महाराज अधिका प्रीतिरुच्यते\n",
    "13013001": "युधिष्ठिर उवाच\n",
    "13013001a": "किं कर्तव्यं मनुष्येण लोकयात्राहितार्थिना\n",
    "13013001c": "कथं वै लोकयात्रां तु किंशीलश्च समाचरेत्\n",
    "13013002": "भीष्म उवाच\n",
    "13013002a": "कायेन त्रिविधं कर्म वाचा चापि चतुर्विधम्\n",
    "13013002c": "मनसा त्रिविधं चैव दश कर्मपथांस्त्यजेत्\n",
    "13013003a": "प्राणातिपातं स्तैन्यं च परदारमथापि च\n",
    "13013003c": "त्रीणि पापानि कायेन सर्वतः परिवर्जयेत्\n",
    "13013004a": "असत्प्रलापं पारुष्यं पैशुन्यमनृतं तथा\n",
    "13013004c": "चत्वारि वाचा राजेन्द्र न जल्पेन्नानुचिन्तयेत्\n",
    "13013005a": "अनभिध्या परस्वेषु सर्वसत्त्वेषु सौहृदम्\n",
    "13013005c": "कर्मणां फलमस्तीति त्रिविधं मनसा चरेत्\n",
    "13013006a": "तस्माद्वाक्कायमनसा नाचरेदशुभं नरः\n",
    "13013006c": "शुभाशुभान्याचरन्हि तस्य तस्याश्नुते फलम्\n",
    "13014001": "युधिष्ठिर उवाच\n",
    "13014001a": "पितामहेशाय विभो नामान्याचक्ष्व शंभवे\n",
    "13014001c": "बभ्रवे विश्वमायाय महाभाग्यं च तत्त्वतः\n",
    "13014002": "भीष्म उवाच\n",
    "13014002a": "सुरासुरगुरो देव विष्णो त्वं वक्तुमर्हसि\n",
    "13014002c": "शिवाय विश्वरूपाय यन्मां पृच्छद्युधिष्ठिरः\n",
    "13014003a": "नाम्नां सहस्रं देवस्य तण्डिना ब्रह्मयोनिना\n",
    "13014003c": "निवेदितं ब्रह्मलोके ब्रह्मणो यत्पुराभवत्\n",
    "13014004a": "द्वैपायनप्रभृतयस्तथैवेमे तपोधनाः\n",
    "13014004c": "ऋषयः सुव्रता दान्ताः शृण्वन्तु गदतस्तव\n",
    "13014005a": "ध्रुवाय नन्दिने होत्रे गोप्त्रे विश्वसृजेऽग्नये\n",
    "13014005c": "महाभाग्यं विभो ब्रूहि मुण्डिनेऽथ कपर्दिने\n",
    "13014006": "वासुदेव उवाच\n",
    "13014006a": "न गतिः कर्मणां शक्या वेत्तुमीशस्य तत्त्वतः\n",
    "13014007a": "हिरण्यगर्भप्रमुखा देवाः सेन्द्रा महर्षयः\n",
    "13014007c": "न विदुर्यस्य निधनमादिं वा सूक्ष्मदर्शिनः\n",
    "13014007e": "स कथं नरमात्रेण शक्यो ज्ञातुं सतां गतिः\n",
    "13014008a": "तस्याहमसुरघ्नस्य कांश्चिद्भगवतो गुणान्\n",
    "13014008c": "भवतां कीर्तयिष्यामि व्रतेशाय यथातथम्\n",
    "13014009": "वैशंपायन उवाच\n",
    "13014009a": "एवमुक्त्वा तु भगवान्गुणांस्तस्य महात्मनः\n",
    "13014009c": "उपस्पृश्य शुचिर्भूत्वा कथयामास धीमतः\n",
    "13014010": "वासुदेव उवाच\n",
    "13014010a": "शुश्रूषध्वं ब्राह्मणेन्द्रास्त्वं च तात युधिष्ठिर\n",
    "13014010c": "त्वं चापगेय नामानि निशामय जगत्पतेः\n",
    "13014011a": "यदवाप्तं च मे पूर्वं साम्बहेतोः सुदुष्करम्\n",
    "13014011c": "यथा च भगवान्दृष्टो मया पूर्वं समाधिना\n",
    "13014012a": "शम्बरे निहते पूर्वं रौक्मिणेयेन धीमता\n",
    "13014012c": "अतीते द्वादशे वर्षे जाम्बवत्यब्रवीद्धि माम्\n",
    "13014013a": "प्रद्युम्नचारुदेष्णादीन्रुक्मिण्या वीक्ष्य पुत्रकान्\n",
    "13014013c": "पुत्रार्थिनी मामुपेत्य वाक्यमाह युधिष्ठिर\n",
    "13014014a": "शूरं बलवतां श्रेष्ठं कान्तरूपमकल्मषम्\n",
    "13014014c": "आत्मतुल्यं मम सुतं प्रयच्छाच्युत माचिरम्\n",
    "13014015a": "न हि तेऽप्राप्यमस्तीह त्रिषु लोकेषु किंचन\n",
    "13014015c": "लोकान्सृजेस्त्वमपरानिच्छन्यदुकुलोद्वह\n",
    "13014016a": "त्वया द्वादश वर्षाणि वायुभूतेन शुष्यता\n",
    "13014016c": "आराध्य पशुभर्तारं रुक्मिण्या जनिताः सुताः\n",
    "13014017a": "चारुदेष्णः सुचारुश्च चारुवेषो यशोधरः\n",
    "13014017c": "चारुश्रवाश्चारुयशाः प्रद्युम्नः शंभुरेव च\n",
    "13014018a": "यथा ते जनिताः पुत्रा रुक्मिण्याश्चारुविक्रमाः\n",
    "13014018c": "तथा ममापि तनयं प्रयच्छ बलशालिनम्\n",
    "13014019a": "इत्येवं चोदितो देव्या तामवोचं सुमध्यमाम्\n",
    "13014019c": "अनुजानीहि मां राज्ञि करिष्ये वचनं तव\n",
    "13014019e": "सा च मामब्रवीद्गच्छ विजयाय शिवाय च\n",
    "13014020a": "ब्रह्मा शिवः काश्यपश्च नद्यो देवा मनोनुगाः\n",
    "13014020c": "क्षेत्रौषध्यो यज्ञवाहाच्छन्दांस्यृषिगणा धरा\n",
    "13014021a": "समुद्रा दक्षिणा स्तोभा ऋक्षाणि पितरो ग्रहाः\n",
    "13014021c": "देवपत्न्यो देवकन्या देवमातर एव च\n",
    "13014022a": "मन्वन्तराणि गावश्च चन्द्रमाः सविता हरिः\n",
    "13014022c": "सावित्री ब्रह्मविद्या च ऋतवो वत्सराः क्षपाः\n",
    "13014023a": "क्षणा लवा मुहूर्ताश्च निमेषा युगपर्ययाः\n",
    "13014023c": "रक्षन्तु सर्वत्र गतं त्वां यादव सुखावहम्\n",
    "13014023e": "अरिष्टं गच्छ पन्थानमप्रमत्तो भवानघ\n",
    "13014024a": "एवं कृतस्वस्त्ययनस्तयाहं; तामभ्यनुज्ञाय कपीन्द्रपुत्रीम्\n",
    "13014024c": "पितुः समीपे नरसत्तमस्य; मातुश्च राज्ञश्च तथाहुकस्य\n",
    "13014025a": "तमर्थमावेद्य यदब्रवीन्मां; विद्याधरेन्द्रस्य सुता भृशार्ता\n",
    "13014025c": "तानभ्यनुज्ञाय तदातिदुःखा;द्गदं तथैवातिबलं च रामम्\n",
    "13014026a": "प्राप्यानुज्ञां गुरुजनादहं तार्क्ष्यमचिन्तयम्\n",
    "13014026c": "सोऽवहद्धिमवन्तं मां प्राप्य चैनं व्यसर्जयम्\n",
    "13014027a": "तत्राहमद्भुतान्भावानपश्यं गिरिसत्तमे\n",
    "13014027c": "क्षेत्रं च तपसां श्रेष्ठं पश्याम्याश्रममुत्तमम्\n",
    "13014028a": "दिव्यं वैयाघ्रपद्यस्य उपमन्योर्महात्मनः\n",
    "13014028c": "पूजितं देवगन्धर्वैर्ब्राह्म्या लक्ष्म्या समन्वितम्\n",
    "13014029a": "धवककुभकदम्बनारिकेलैः; कुरबककेतकजम्बुपाटलाभिः\n",
    "13014029c": "वटवरुणकवत्सनाभबिल्वैः; सरलकपित्थप्रियालसालतालैः\n",
    "13014030a": "बदरीकुन्दपुन्नागैरशोकाम्रातिमुक्तकैः\n",
    "13014030c": "भल्लातकैर्मधूकैश्च चम्पकैः पनसैस्तथा\n",
    "13014031a": "वन्यैर्बहुविधैर्वृक्षैः फलपुष्पप्रदैर्युतम्\n",
    "13014031c": "पुष्पगुल्मलताकीर्णं कदलीषण्डशोभितम्\n",
    "13014032a": "नानाशकुनिसंभोज्यैः फलैर्वृक्षैरलंकृतम्\n",
    "13014032c": "यथास्थानविनिक्षिप्तैर्भूषितं वनराजिभिः\n",
    "13014033a": "रुरुवारणशार्दूलसिंहद्वीपिसमाकुलम्\n",
    "13014033c": "कुरङ्गबर्हिणाकीर्णं मार्जारभुजगावृतम्\n",
    "13014033e": "पूगैश्च मृगजातीनां महिषर्क्षनिषेवितम्\n",
    "13014034a": "नानापुष्परजोमिश्रो गजदानाधिवासितः\n",
    "13014034c": "दिव्यस्त्रीगीतबहुलो मारुतोऽत्र सुखो ववौ\n",
    "13014035a": "धारानिनादैर्विहगप्रणादैः; शुभैस्तथा बृंहितैः कुञ्जराणाम्\n",
    "13014035c": "गीतैस्तथा किंनराणामुदारैः; शुभैः स्वनैः सामगानां च वीर\n",
    "13014036a": "अचिन्त्यं मनसाप्यन्यैः सरोभिः समलंकृतम्\n",
    "13014036c": "विशालैश्चाग्निशरणैर्भूषितं कुशसंवृतम्\n",
    "13014037a": "विभूषितं पुण्यपवित्रतोयया; सदा च जुष्टं नृप जह्नुकन्यया\n",
    "13014037c": "महात्मभिर्धर्मभृतां वरिष्ठै;र्महर्षिभिर्भूषितमग्निकल्पैः\n",
    "13014038a": "वाय्वाहारैरम्बुपैर्जप्यनित्यैः; संप्रक्षालैर्यतिभिर्ध्याननित्यैः\n",
    "13014038c": "धूमाशनैरूष्मपैः क्षीरपैश्च; विभूषितं ब्राह्मणेन्द्रैः समन्तात्\n",
    "13014039a": "गोचारिणोऽथाश्मकुट्टा दन्तोलूखलिनस्तथा\n",
    "13014039c": "मरीचिपाः फेनपाश्च तथैव मृगचारिणः\n",
    "13014040a": "सुदुःखान्नियमांस्तांस्तान्वहतः सुतपोन्वितान्\n",
    "13014040c": "पश्यन्नुत्फुल्लनयनः प्रवेष्टुमुपचक्रमे\n",
    "13014041a": "सुपूजितं देवगणैर्महात्मभिः; शिवादिभिर्भारत पुण्यकर्मभिः\n",
    "13014041c": "रराज तच्चाश्रममण्डलं सदा; दिवीव राजन्रविमण्डलं यथा\n",
    "13014042a": "क्रीडन्ति सर्पैर्नकुला मृगैर्व्याघ्राश्च मित्रवत्\n",
    "13014042c": "प्रभावाद्दीप्ततपसः संनिकर्षगुणान्विताः\n",
    "13014043a": "तत्राश्रमपदे श्रेष्ठे सर्वभूतमनोरमे\n",
    "13014043c": "सेविते द्विजशार्दूलैर्वेदवेदाङ्गपारगैः\n",
    "13014044a": "नानानियमविख्यातैरृषिभिश्च महात्मभिः\n",
    "13014044c": "प्रविशन्नेव चापश्यं जटाचीरधरं प्रभुम्\n",
    "13014045a": "तेजसा तपसा चैव दीप्यमानं यथानलम्\n",
    "13014045c": "शिष्यमध्यगतं शान्तं युवानं ब्राह्मणर्षभम्\n",
    "13014045e": "शिरसा वन्दमानं मामुपमन्युरभाषत\n",
    "13014046a": "स्वागतं पुण्डरीकाक्ष सफलानि तपांसि नः\n",
    "13014046c": "यत्पूज्यः पूजयसि नो द्रष्टव्यो द्रष्टुमिच्छसि\n",
    "13014047a": "तमहं प्राञ्जलिर्भूत्वा मृगपक्षिष्वथाग्निषु\n",
    "13014047c": "धर्मे च शिष्यवर्गे च समपृच्छमनामयम्\n",
    "13014048a": "ततो मां भगवानाह साम्ना परमवल्गुना\n",
    "13014048c": "लप्स्यसे तनयं कृष्ण आत्मतुल्यमसंशयम्\n",
    "13014049a": "तपः सुमहदास्थाय तोषयेशानमीश्वरम्\n",
    "13014049c": "इह देवः सपत्नीकः समाक्रीडत्यधोक्षज\n",
    "13014050a": "इहैव देवताश्रेष्ठं देवाः सर्षिगणाः पुरा\n",
    "13014050c": "तपसा ब्रह्मचर्येण सत्येन च दमेन च\n",
    "13014050e": "तोषयित्वा शुभान्कामान्प्राप्नुवंस्ते जनार्दन\n",
    "13014051a": "तेजसां तपसां चैव निधिः स भगवानिह\n",
    "13014051c": "शुभाशुभान्वितान्भावान्विसृजन्संक्षिपन्नपि\n",
    "13014051e": "आस्ते देव्या सहाचिन्त्यो यं प्रार्थयसि शत्रुहन्\n",
    "13014052a": "हिरण्यकशिपुर्योऽभूद्दानवो मेरुकम्पनः\n",
    "13014052c": "तेन सर्वामरैश्वर्यं शर्वात्प्राप्तं समार्बुदम्\n",
    "13014053a": "तस्यैव पुत्रप्रवरो मन्दरो नाम विश्रुतः\n",
    "13014053c": "महादेववराच्छक्रं वर्षार्बुदमयोधयत्\n",
    "13014054a": "विष्णोश्चक्रं च तद्घोरं वज्रमाखण्डलस्य च\n",
    "13014054c": "शीर्णं पुराभवत्तात ग्रहस्याङ्गेषु केशव\n",
    "13014055a": "अर्द्यमानाश्च विबुधा ग्रहेण सुबलीयसा\n",
    "13014055c": "शिवदत्तवराञ्जघ्नुरसुरेन्द्रान्सुरा भृशम्\n",
    "13014056a": "तुष्टो विद्युत्प्रभस्यापि त्रिलोकेश्वरतामदात्\n",
    "13014056c": "शतं वर्षसहस्राणां सर्वलोकेश्वरोऽभवत्\n",
    "13014056e": "ममैवानुचरो नित्यं भवितासीति चाब्रवीत्\n",
    "13014057a": "तथा पुत्रसहस्राणामयुतं च ददौ प्रभुः\n",
    "13014057c": "कुशद्वीपं च स ददौ राज्येन भगवानजः\n",
    "13014058a": "तथा शतमुखो नाम धात्रा सृष्टो महासुरः\n",
    "13014058c": "येन वर्षशतं साग्रमात्ममांसैर्हुतोऽनलः\n",
    "13014058e": "तं प्राह भगवांस्तुष्टः किं करोमीति शंकरः\n",
    "13014059a": "तं वै शतमुखः प्राह योगो भवतु मेऽद्भुतः\n",
    "13014059c": "बलं च दैवतश्रेष्ठ शाश्वतं संप्रयच्छ मे\n",
    "13014060a": "स्वायंभुवः क्रतुश्चापि पुत्रार्थमभवत्पुरा\n",
    "13014060c": "आविश्य योगेनात्मानं त्रीणि वर्षशतान्यपि\n",
    "13014061a": "तस्य देवोऽददत्पुत्रान्सहस्रं क्रतुसंमितान्\n",
    "13014061c": "योगेश्वरं देवगीतं वेत्थ कृष्ण न संशयः\n",
    "13014062a": "वालखिल्या मघवता अवज्ञाताः पुरा किल\n",
    "13014062c": "तैः क्रुद्धैर्भगवान्रुद्रस्तपसा तोषितो ह्यभूत्\n",
    "13014063a": "तांश्चापि दैवतश्रेष्ठः प्राह प्रीतो जगत्पतिः\n",
    "13014063c": "सुपर्णं सोमहर्तारं तपसोत्पादयिष्यथ\n",
    "13014064a": "महादेवस्य रोषाच्च आपो नष्टाः पुराभवन्\n",
    "13014064c": "ताश्च सप्तकपालेन देवैरन्याः प्रवर्तिताः\n",
    "13014065a": "अत्रेर्भार्यापि भर्तारं संत्यज्य ब्रह्मवादिनी\n",
    "13014065c": "नाहं तस्य मुनेर्भूयो वशगा स्यां कथंचन\n",
    "13014065e": "इत्युक्त्वा सा महादेवमगच्छच्छरणं किल\n",
    "13014066a": "निराहारा भयादत्रेस्त्रीणि वर्षशतान्यपि\n",
    "13014066c": "अशेत मुसलेष्वेव प्रसादार्थं भवस्य सा\n",
    "13014067a": "तामब्रवीद्धसन्देवो भविता वै सुतस्तव\n",
    "13014067c": "वंशे तवैव नाम्ना तु ख्यातिं यास्यति चेप्सिताम्\n",
    "13014068a": "शाकल्यः संशितात्मा वै नव वर्षशतान्यपि\n",
    "13014068c": "आराधयामास भवं मनोयज्ञेन केशव\n",
    "13014069a": "तं चाह भगवांस्तुष्टो ग्रन्थकारो भविष्यसि\n",
    "13014069c": "वत्साक्षया च ते कीर्तिस्त्रैलोक्ये वै भविष्यति\n",
    "13014069e": "अक्षयं च कुलं तेऽस्तु महर्षिभिरलंकृतम्\n",
    "13014070a": "सावर्णिश्चापि विख्यात ऋषिरासीत्कृते युगे\n",
    "13014070c": "इह तेन तपस्तप्तं षष्टिं वर्षशतान्यथ\n",
    "13014071a": "तमाह भगवान्रुद्रः साक्षात्तुष्टोऽस्मि तेऽनघ\n",
    "13014071c": "ग्रन्थकृल्लोकविख्यातो भवितास्यजरामरः\n",
    "13014072a": "मयापि च यथा दृष्टो देवदेवः पुरा विभुः\n",
    "13014072c": "साक्षात्पशुपतिस्तात तच्चापि शृणु माधव\n",
    "13014073a": "यदर्थं च महादेवः प्रयतेन मया पुरा\n",
    "13014073c": "आराधितो महातेजास्तच्चापि शृणु विस्तरम्\n",
    "13014074a": "यदवाप्तं च मे पूर्वं देवदेवान्महेश्वरात्\n",
    "13014074c": "तत्सर्वमखिलेनाद्य कथयिष्यामि तेऽनघ\n",
    "13014075a": "पुरा कृतयुगे तात ऋषिरासीन्महायशाः\n",
    "13014075c": "व्याघ्रपाद इति ख्यातो वेदवेदाङ्गपारगः\n",
    "13014075e": "तस्याहमभवं पुत्रो धौम्यश्चापि ममानुजः\n",
    "13014076a": "कस्यचित्त्वथ कालस्य धौम्येन सह माधव\n",
    "13014076c": "आगच्छमाश्रमं क्रीडन्मुनीनां भावितात्मनाम्\n",
    "13014077a": "तत्रापि च मया दृष्टा दुह्यमाना पयस्विनी\n",
    "13014077c": "लक्षितं च मया क्षीरं स्वादुतो ह्यमृतोपमम्\n",
    "13014078a": "ततः पिष्टं समालोड्य तोयेन सह माधव\n",
    "13014078c": "आवयोः क्षीरमित्येव पानार्थमुपनीयते\n",
    "13014079a": "अथ गव्यं पयस्तात कदाचित्प्राशितं मया\n",
    "13014079c": "ततः पिष्टरसं तात न मे प्रीतिमुदावहत्\n",
    "13014080a": "ततोऽहमब्रुवं बाल्याज्जननीमात्मनस्तदा\n",
    "13014080c": "क्षीरोदनसमायुक्तं भोजनं च प्रयच्छ मे\n",
    "13014081a": "ततो मामब्रवीन्माता दुःखशोकसमन्विता\n",
    "13014081c": "पुत्रस्नेहात्परिष्वज्य मूर्ध्नि चाघ्राय माधव\n",
    "13014082a": "कुतः क्षीरोदनं वत्स मुनीनां भावितात्मनाम्\n",
    "13014082c": "वने निवसतां नित्यं कन्दमूलफलाशिनाम्\n",
    "13014083a": "अप्रसाद्य विरूपाक्षं वरदं स्थाणुमव्ययम्\n",
    "13014083c": "कुतः क्षीरोदनं वत्स सुखानि वसनानि च\n",
    "13014084a": "तं प्रपद्य सदा वत्स सर्वभावेन शंकरम्\n",
    "13014084c": "तत्प्रसादाच्च कामेभ्यः फलं प्राप्स्यसि पुत्रक\n",
    "13014085a": "जनन्यास्तद्वचः श्रुत्वा तदाप्रभृति शत्रुहन्\n",
    "13014085c": "मम भक्तिर्महादेवे नैष्ठिकी समपद्यत\n",
    "13014086a": "ततोऽहं तप आस्थाय तोषयामास शंकरम्\n",
    "13014086c": "दिव्यं वर्षसहस्रं तु पादाङ्गुष्ठाग्रविष्ठितः\n",
    "13014087a": "एकं वर्षशतं चैव फलाहारस्तदाभवम्\n",
    "13014087c": "द्वितीयं शीर्णपर्णाशी तृतीयं चाम्बुभोजनः\n",
    "13014087e": "शतानि सप्त चैवाहं वायुभक्षस्तदाभवम्\n",
    "13014088a": "ततः प्रीतो महादेवः सर्वलोकेश्वरः प्रभुः\n",
    "13014088c": "शक्ररूपं स कृत्वा तु सर्वैर्देवगणैर्वृतः\n",
    "13014088e": "सहस्राक्षस्तदा भूत्वा वज्रपाणिर्महायशाः\n",
    "13014089a": "सुधावदातं रक्ताक्षं स्तब्धकर्णं मदोत्कटम्\n",
    "13014089c": "आवेष्टितकरं रौद्रं चतुर्दंष्ट्रं महागजम्\n",
    "13014090a": "समास्थितश्च भगवान्दीप्यमानः स्वतेजसा\n",
    "13014090c": "आजगाम किरीटी तु हारकेयूरभूषितः\n",
    "13014091a": "पाण्डुरेणातपत्रेण ध्रियमाणेन मूर्धनि\n",
    "13014091c": "सेव्यमानोऽप्सरोभिश्च दिव्यगन्धर्वनादितः\n",
    "13014092a": "ततो मामाह देवेन्द्रः प्रीतस्तेऽहं द्विजोत्तम\n",
    "13014092c": "वरं वृणीष्व मत्तस्त्वं यत्ते मनसि वर्तते\n",
    "13014093a": "शक्रस्य तु वचः श्रुत्वा नाहं प्रीतमनाभवम्\n",
    "13014093c": "अब्रुवं च तदा कृष्ण देवराजमिदं वचः\n",
    "13014094a": "नाहं त्वत्तो वरं काङ्क्षे नान्यस्मादपि दैवतात्\n",
    "13014094c": "महादेवादृते सौम्य सत्यमेतद्ब्रवीमि ते\n",
    "13014095a": "पशुपतिवचनाद्भवामि सद्यः; कृमिरथ वा तरुरप्यनेकशाखः\n",
    "13014095c": "अपशुपतिवरप्रसादजा मे; त्रिभुवनराज्यविभूतिरप्यनिष्टा\n",
    "13014096a": "अपि कीटः पतंगो वा भवेयं शंकराज्ञया\n",
    "13014096c": "न तु शक्र त्वया दत्तं त्रैलोक्यमपि कामये\n",
    "13014097a": "यावच्छशाङ्कशकलामलबद्धमौलि;र्न प्रीयते पशुपतिर्भगवान्ममेशः\n",
    "13014097c": "तावज्जरामरणजन्मशताभिघातै;र्दुःखानि देहविहितानि समुद्वहामि\n",
    "13014098a": "दिवसकरशशाङ्कवह्निदीप्तं; त्रिभुवनसारमपारमाद्यमेकम्\n",
    "13014098c": "अजरममरमप्रसाद्य रुद्रं; जगति पुमानिह को लभेत शान्तिम्\n",
    "13014099": "शक्र उवाच\n",
    "13014099a": "कः पुनस्तव हेतुर्वै ईशे कारणकारणे\n",
    "13014099c": "येन देवादृतेऽन्यस्मात्प्रसादं नाभिकाङ्क्षसि\n",
    "13014100": "उपमन्युरुवाच\n",
    "13014100a": "हेतुभिर्वा किमन्यैस्ते ईशः कारणकारणम्\n",
    "13014100c": "न शुश्रुम यदन्यस्य लिङ्गमभ्यर्च्यते सुरैः\n",
    "13014101a": "कस्यान्यस्य सुरैः सर्वैर्लिङ्गं मुक्त्वा महेश्वरम्\n",
    "13014101c": "अर्च्यतेऽर्चितपूर्वं वा ब्रूहि यद्यस्ति ते श्रुतिः\n",
    "13014102a": "यस्य ब्रह्मा च विष्णुश्च त्वं चापि सह दैवतैः\n",
    "13014102c": "अर्चयध्वं सदा लिङ्गं तस्माच्छ्रेष्ठतमो हि सः\n",
    "13014103a": "तस्माद्वरमहं काङ्क्षे निधनं वापि कौशिक\n",
    "13014103c": "गच्छ वा तिष्ठ वा शक्र यथेष्टं बलसूदन\n",
    "13014104a": "काममेष वरो मेऽस्तु शापो वापि महेश्वरात्\n",
    "13014104c": "न चान्यां देवतां काङ्क्षे सर्वकामफलान्यपि\n",
    "13014105a": "एवमुक्त्वा तु देवेन्द्रं दुःखादाकुलितेन्द्रियः\n",
    "13014105c": "न प्रसीदति मे रुद्रः किमेतदिति चिन्तयन्\n",
    "13014105e": "अथापश्यं क्षणेनैव तमेवैरावतं पुनः\n",
    "13014106a": "हंसकुन्देन्दुसदृशं मृणालकुमुदप्रभम्\n",
    "13014106c": "वृषरूपधरं साक्षात्क्षीरोदमिव सागरम्\n",
    "13014107a": "कृष्णपुच्छं महाकायं मधुपिङ्गललोचनम्\n",
    "13014107c": "जाम्बूनदेन दाम्ना च सर्वतः समलंकृतम्\n",
    "13014108a": "रक्ताक्षं सुमहानासं सुकर्णं सुकटीतटम्\n",
    "13014108c": "सुपार्श्वं विपुलस्कन्धं सुरूपं चारुदर्शनम्\n",
    "13014109a": "ककुदं तस्य चाभाति स्कन्धमापूर्य विष्ठितम्\n",
    "13014109c": "तुषारगिरिकूटाभं सिताभ्रशिखरोपमम्\n",
    "13014110a": "तमास्थितश्च भगवान्देवदेवः सहोमया\n",
    "13014110c": "अशोभत महादेवः पौर्णमास्यामिवोडुराट्\n",
    "13014111a": "तस्य तेजोभवो वह्निः समेघः स्तनयित्नुमान्\n",
    "13014111c": "सहस्रमिव सूर्याणां सर्वमावृत्य तिष्ठति\n",
    "13014112a": "ईश्वरः सुमहातेजाः संवर्तक इवानलः\n",
    "13014112c": "युगान्ते सर्वभूतानि दिधक्षुरिव चोद्यतः\n",
    "13014113a": "तेजसा तु तदा व्याप्ते दुर्निरीक्ष्ये समन्ततः\n",
    "13014113c": "पुनरुद्विग्नहृदयः किमेतदिति चिन्तयम्\n",
    "13014114a": "मुहूर्तमिव तत्तेजो व्याप्य सर्वा दिशो दश\n",
    "13014114c": "प्रशान्तं च क्षणेनैव देवदेवस्य मायया\n",
    "13014115a": "अथापश्यं स्थितं स्थाणुं भगवन्तं महेश्वरम्\n",
    "13014115c": "सौरभेयगतं सौम्यं विधूममिव पावकम्\n",
    "13014115e": "सहितं चारुसर्वाङ्ग्या पार्वत्या परमेश्वरम्\n",
    "13014116a": "नीलकण्ठं महात्मानमसक्तं तेजसां निधिम्\n",
    "13014116c": "अष्टादशभुजं स्थाणुं सर्वाभरणभूषितम्\n",
    "13014117a": "शुक्लाम्बरधरं देवं शुक्लमाल्यानुलेपनम्\n",
    "13014117c": "शुक्लध्वजमनाधृष्यं शुक्लयज्ञोपवीतिनम्\n",
    "13014118a": "गायद्भिर्नृत्यमानैश्च उत्पतद्भिरितस्ततः\n",
    "13014118c": "वृतं पारिषदैर्दिव्यैरात्मतुल्यपराक्रमैः\n",
    "13014119a": "बालेन्दुमुकुटं पाण्डुं शरच्चन्द्रमिवोदितम्\n",
    "13014119c": "त्रिभिर्नेत्रैः कृतोद्द्योतं त्रिभिः सूर्यैरिवोदितैः\n",
    "13014120a": "अशोभत च देवस्य माला गात्रे सितप्रभे\n",
    "13014120c": "जातरूपमयैः पद्मैर्ग्रथिता रत्नभूषिता\n",
    "13014121a": "मूर्तिमन्ति तथास्त्राणि सर्वतेजोमयानि च\n",
    "13014121c": "मया दृष्टानि गोविन्द भवस्यामिततेजसः\n",
    "13014122a": "इन्द्रायुधसहस्राभं धनुस्तस्य महात्मनः\n",
    "13014122c": "पिनाकमिति विख्यातं स च वै पन्नगो महान्\n",
    "13014123a": "सप्तशीर्षो महाकायस्तीक्ष्णदंष्ट्रो विषोल्बणः\n",
    "13014123c": "ज्यावेष्टितमहाग्रीवः स्थितः पुरुषविग्रहः\n",
    "13014124a": "शरश्च सूर्यसंकाशः कालानलसमद्युतिः\n",
    "13014124c": "यत्तदस्त्रं महाघोरं दिव्यं पाशुपतं महत्\n",
    "13014125a": "अद्वितीयमनिर्देश्यं सर्वभूतभयावहम्\n",
    "13014125c": "सस्फुलिङ्गं महाकायं विसृजन्तमिवानलम्\n",
    "13014126a": "एकपादं महादंष्ट्रं सहस्रशिरसोदरम्\n",
    "13014126c": "सहस्रभुजजिह्वाक्षमुद्गिरन्तमिवानलम्\n",
    "13014127a": "ब्राह्मान्नारायणादैन्द्रादाग्नेयादपि वारुणात्\n",
    "13014127c": "यद्विशिष्टं महाबाहो सर्वशस्त्रविघातनम्\n",
    "13014128a": "येन तत्त्रिपुरं दग्ध्वा क्षणाद्भस्मीकृतं पुरा\n",
    "13014128c": "शरेणैकेन गोविन्द महादेवेन लीलया\n",
    "13014129a": "निर्ददाह जगत्कृत्स्नं त्रैलोक्यं सचराचरम्\n",
    "13014129c": "महेश्वरभुजोत्सृष्टं निमेषार्धान्न संशयः\n",
    "13014130a": "नावध्यो यस्य लोकेऽस्मिन्ब्रह्मविष्णुसुरेष्वपि\n",
    "13014130c": "तदहं दृष्टवांस्तात आश्चर्याद्भुतमुत्तमम्\n",
    "13014131a": "गुह्यमस्त्रं परं चापि तत्तुल्याधिकमेव वा\n",
    "13014131c": "यत्तच्छूलमिति ख्यातं सर्वलोकेषु शूलिनः\n",
    "13014132a": "दारयेद्यन्महीं कृत्स्नां शोषयेद्वा महोदधिम्\n",
    "13014132c": "संहरेद्वा जगत्कृत्स्नं विसृष्टं शूलपाणिना\n",
    "13014133a": "यौवनाश्वो हतो येन मांधाता सबलः पुरा\n",
    "13014133c": "चक्रवर्ती महातेजास्त्रिलोकविजयी नृपः\n",
    "13014134a": "महाबलो महावीर्यः शक्रतुल्यपराक्रमः\n",
    "13014134c": "करस्थेनैव गोविन्द लवणस्येह रक्षसः\n",
    "13014135a": "तच्छूलमतितीक्ष्णाग्रं सुभीमं लोमहर्षणम्\n",
    "13014135c": "त्रिशिखां भ्रुकुटीं कृत्वा तर्जमानमिव स्थितम्\n",
    "13014136a": "विधूमं सार्चिषं कृष्णं कालसूर्यमिवोदितम्\n",
    "13014136c": "सर्पहस्तमनिर्देश्यं पाशहस्तमिवान्तकम्\n",
    "13014136e": "दृष्टवानस्मि गोविन्द तदस्त्रं रुद्रसंनिधौ\n",
    "13014137a": "परशुस्तीक्ष्णधारश्च दत्तो रामस्य यः पुरा\n",
    "13014137c": "महादेवेन तुष्टेन क्षत्रियाणां क्षयंकरः\n",
    "13014137e": "कार्तवीर्यो हतो येन चक्रवर्ती महामृधे\n",
    "13014138a": "त्रिःसप्तकृत्वः पृथिवी येन निःक्षत्रिया कृता\n",
    "13014138c": "जामदग्न्येन गोविन्द रामेणाक्लिष्टकर्मणा\n",
    "13014139a": "दीप्तधारः सुरौद्रास्यः सर्पकण्ठाग्रवेष्टितः\n",
    "13014139c": "अभवच्छूलिनोऽभ्याशे दीप्तवह्निशिखोपमः\n",
    "13014140a": "असंख्येयानि चास्त्राणि तस्य दिव्यानि धीमतः\n",
    "13014140c": "प्राधान्यतो मयैतानि कीर्तितानि तवानघ\n",
    "13014141a": "सव्यदेशे तु देवस्य ब्रह्मा लोकपितामहः\n",
    "13014141c": "दिव्यं विमानमास्थाय हंसयुक्तं मनोजवम्\n",
    "13014142a": "वामपार्श्वगतश्चैव तथा नारायणः स्थितः\n",
    "13014142c": "वैनतेयं समास्थाय शङ्खचक्रगदाधरः\n",
    "13014143a": "स्कन्दो मयूरमास्थाय स्थितो देव्याः समीपतः\n",
    "13014143c": "शक्तिं कण्ठे समादाय द्वितीय इव पावकः\n",
    "13014144a": "पुरस्ताच्चैव देवस्य नन्दिं पश्याम्यवस्थितम्\n",
    "13014144c": "शूलं विष्टभ्य तिष्ठन्तं द्वितीयमिव शंकरम्\n",
    "13014145a": "स्वायंभुवाद्या मनवो भृग्वाद्या ऋषयस्तथा\n",
    "13014145c": "शक्राद्या देवताश्चैव सर्व एव समभ्ययुः\n",
    "13014146a": "तेऽभिवाद्य महात्मानं परिवार्य समन्ततः\n",
    "13014146c": "अस्तुवन्विविधैः स्तोत्रैर्महादेवं सुरास्तदा\n",
    "13014147a": "ब्रह्मा भवं तदा स्तुन्वन्रथन्तरमुदीरयन्\n",
    "13014147c": "ज्येष्ठसाम्ना च देवेशं जगौ नारायणस्तदा\n",
    "13014147e": "गृणञ्शक्रः परं ब्रह्म शतरुद्रीयमुत्तमम्\n",
    "13014148a": "ब्रह्मा नारायणश्चैव देवराजश्च कौशिकः\n",
    "13014148c": "अशोभन्त महात्मानस्त्रयस्त्रय इवाग्नयः\n",
    "13014149a": "तेषां मध्यगतो देवो रराज भगवाञ्शिवः\n",
    "13014149c": "शरद्घनविनिर्मुक्तः परिविष्ट इवांशुमान्\n",
    "13014149e": "ततोऽहमस्तुवं देवं स्तवेनानेन सुव्रतम्\n",
    "13014150a": "नमो देवाधिदेवाय महादेवाय वै नमः\n",
    "13014150c": "शक्राय शक्ररूपाय शक्रवेषधराय च\n",
    "13014151a": "नमस्ते वज्रहस्ताय पिङ्गलायारुणाय च\n",
    "13014151c": "पिनाकपाणये नित्यं खड्गशूलधराय च\n",
    "13014152a": "नमस्ते कृष्णवासाय कृष्णकुञ्चितमूर्धजे\n",
    "13014152c": "कृष्णाजिनोत्तरीयाय कृष्णाष्टमिरताय च\n",
    "13014153a": "शुक्लवर्णाय शुक्लाय शुक्लाम्बरधराय च\n",
    "13014153c": "शुक्लभस्मावलिप्ताय शुक्लकर्मरताय च\n",
    "13014154a": "त्वं ब्रह्मा सर्वदेवानां रुद्राणां नीललोहितः\n",
    "13014154c": "आत्मा च सर्वभूतानां सांख्ये पुरुष उच्यसे\n",
    "13014155a": "ऋषभस्त्वं पवित्राणां योगिनां निष्कलः शिवः\n",
    "13014155c": "आश्रमाणां गृहस्थस्त्वमीश्वराणां महेश्वरः\n",
    "13014155e": "कुबेरः सर्वयक्षाणां क्रतूनां विष्णुरुच्यसे\n",
    "13014156a": "पर्वतानां महामेरुर्नक्षत्राणां च चन्द्रमाः\n",
    "13014156c": "वसिष्ठस्त्वमृषीणां च ग्रहाणां सूर्य उच्यसे\n",
    "13014157a": "आरण्यानां पशूनां च सिंहस्त्वं परमेश्वरः\n",
    "13014157c": "ग्राम्याणां गोवृषश्चासि भगवाँल्लोकपूजितः\n",
    "13014158a": "आदित्यानां भवान्विष्णुर्वसूनां चैव पावकः\n",
    "13014158c": "पक्षिणां वैनतेयश्च अनन्तो भुजगेषु च\n",
    "13014159a": "सामवेदश्च वेदानां यजुषां शतरुद्रियम्\n",
    "13014159c": "सनत्कुमारो योगीनां सांख्यानां कपिलो ह्यसि\n",
    "13014160a": "शक्रोऽसि मरुतां देव पितॄणां धर्मराडसि\n",
    "13014160c": "ब्रह्मलोकश्च लोकानां गतीनां मोक्ष उच्यसे\n",
    "13014161a": "क्षीरोदः सागराणां च शैलानां हिमवान्गिरिः\n",
    "13014161c": "वर्णानां ब्राह्मणश्चासि विप्राणां दीक्षितो द्विजः\n",
    "13014161e": "आदिस्त्वमसि लोकानां संहर्ता काल एव च\n",
    "13014162a": "यच्चान्यदपि लोकेषु सत्त्वं तेजोधिकं स्मृतम्\n",
    "13014162c": "तत्सर्वं भगवानेव इति मे निश्चिता मतिः\n",
    "13014163a": "नमस्ते भगवन्देव नमस्ते भक्तवत्सल\n",
    "13014163c": "योगेश्वर नमस्तेऽस्तु नमस्ते विश्वसंभव\n",
    "13014164a": "प्रसीद मम भक्तस्य दीनस्य कृपणस्य च\n",
    "13014164c": "अनैश्वर्येण युक्तस्य गतिर्भव सनातन\n",
    "13014165a": "यं चापराधं कृतवानज्ञानात्परमेश्वर\n",
    "13014165c": "मद्भक्त इति देवेश तत्सर्वं क्षन्तुमर्हसि\n",
    "13014166a": "मोहितश्चास्मि देवेश तुभ्यं रूपविपर्ययात्\n",
    "13014166c": "तेन नार्घ्यं मया दत्तं पाद्यं चापि सुरेश्वर\n",
    "13014167a": "एवं स्तुत्वाहमीशानं पाद्यमर्घ्यं च भक्तितः\n",
    "13014167c": "कृताञ्जलिपुटो भूत्वा सर्वं तस्मै न्यवेदयम्\n",
    "13014168a": "ततः शीताम्बुसंयुक्ता दिव्यगन्धसमन्विता\n",
    "13014168c": "पुष्पवृष्टिः शुभा तात पपात मम मूर्धनि\n",
    "13014169a": "दुन्दुभिश्च ततो दिव्यस्ताडितो देवकिंकरैः\n",
    "13014169c": "ववौ च मारुतः पुण्यः शुचिगन्धः सुखावहः\n",
    "13014170a": "ततः प्रीतो महादेवः सपत्नीको वृषध्वजः\n",
    "13014170c": "अब्रवीत्त्रिदशांस्तत्र हर्षयन्निव मां तदा\n",
    "13014171a": "पश्यध्वं त्रिदशाः सर्वे उपमन्योर्महात्मनः\n",
    "13014171c": "मयि भक्तिं परां दिव्यामेकभावादवस्थिताम्\n",
    "13014172a": "एवमुक्तास्ततः कृष्ण सुरास्ते शूलपाणिना\n",
    "13014172c": "ऊचुः प्राञ्जलयः सर्वे नमस्कृत्वा वृषध्वजम्\n",
    "13014173a": "भगवन्देवदेवेश लोकनाथ जगत्पते\n",
    "13014173c": "लभतां सर्वकामेभ्यः फलं त्वत्तो द्विजोत्तमः\n",
    "13014174a": "एवमुक्तस्ततः शर्वः सुरैर्ब्रह्मादिभिस्तथा\n",
    "13014174c": "आह मां भगवानीशः प्रहसन्निव शंकरः\n",
    "13014175a": "वत्सोपमन्यो प्रीतोऽस्मि पश्य मां मुनिपुंगव\n",
    "13014175c": "दृढभक्तोऽसि विप्रर्षे मया जिज्ञासितो ह्यसि\n",
    "13014176a": "अनया चैव भक्त्या ते अत्यर्थं प्रीतिमानहम्\n",
    "13014176c": "तस्मात्सर्वान्ददाम्यद्य कामांस्तव यथेप्शितान्\n",
    "13014177a": "एवमुक्तस्य चैवाथ महादेवेन मे विभो\n",
    "13014177c": "हर्षादश्रूण्यवर्तन्त लोमहर्षश्च जायते\n",
    "13014178a": "अब्रुवं च तदा देवं हर्षगद्गदया गिरा\n",
    "13014178c": "जानुभ्यामवनिं गत्वा प्रणम्य च पुनः पुनः\n",
    "13014179a": "अद्य जातो ह्यहं देव अद्य मे सफलं तपः\n",
    "13014179c": "यन्मे साक्षान्महादेवः प्रसन्नस्तिष्ठतेऽग्रतः\n",
    "13014180a": "यं न पश्यन्ति चाराध्य देवा ह्यमितविक्रमम्\n",
    "13014180c": "तमहं दृष्टवान्देवं कोऽन्यो धन्यतरो मया\n",
    "13014181a": "एवं ध्यायन्ति विद्वांसः परं तत्त्वं सनातनम्\n",
    "13014181c": "षड्विंशकमिति ख्यातं यत्परात्परमक्षरम्\n",
    "13014182a": "स एष भगवान्देवः सर्वतत्त्वादिरव्ययः\n",
    "13014182c": "सर्वतत्त्वविधानज्ञः प्रधानपुरुषेश्वरः\n",
    "13014183a": "योऽसृजद्दक्षिणादङ्गाद्ब्रह्माणं लोकसंभवम्\n",
    "13014183c": "वामपार्श्वात्तथा विष्णुं लोकरक्षार्थमीश्वरः\n",
    "13014183e": "युगान्ते चैव संप्राप्ते रुद्रमङ्गात्सृजत्प्रभुः\n",
    "13014184a": "स रुद्रः संहरन्कृत्स्नं जगत्स्थावरजङ्गमम्\n",
    "13014184c": "कालो भूत्वा महातेजाः संवर्तक इवानलः\n",
    "13014185a": "एष देवो महादेवो जगत्सृष्ट्वा चराचरम्\n",
    "13014185c": "कल्पान्ते चैव सर्वेषां स्मृतिमाक्षिप्य तिष्ठति\n",
    "13014186a": "सर्वगः सर्वभूतात्मा सर्वभूतभवोद्भवः\n",
    "13014186c": "आस्ते सर्वगतो नित्यमदृश्यः सर्वदैवतैः\n",
    "13014187a": "यदि देयो वरो मह्यं यदि तुष्टश्च मे प्रभुः\n",
    "13014187c": "भक्तिर्भवतु मे नित्यं शाश्वती त्वयि शंकर\n",
    "13014188a": "अतीतानागतं चैव वर्तमानं च यद्विभो\n",
    "13014188c": "जानीयामिति मे बुद्धिस्त्वत्प्रसादात्सुरोत्तम\n",
    "13014189a": "क्षीरोदनं च भुञ्जीयामक्षयं सह बान्धवैः\n",
    "13014189c": "आश्रमे च सदा मह्यं सांनिध्यं परमस्तु ते\n",
    "13014190a": "एवमुक्तः स मां प्राह भगवाँल्लोकपूजितः\n",
    "13014190c": "महेश्वरो महातेजाश्चराचरगुरुः प्रभुः\n",
    "13014191a": "अजरश्चामरश्चैव भव दुःखविवर्जितः\n",
    "13014191c": "शीलवान्गुणसंपन्नः सर्वज्ञः प्रियदर्शनः\n",
    "13014192a": "अक्षयं यौवनं तेऽस्तु तेजश्चैवानलोपमम्\n",
    "13014192c": "क्षीरोदः सागरश्चैव यत्र यत्रेच्छसे मुने\n",
    "13014193a": "तत्र ते भविता कामं सांनिध्यं पयसो निधेः\n",
    "13014193c": "क्षीरोदनं च भुङ्क्ष्व त्वममृतेन समन्वितम्\n",
    "13014194a": "बन्धुभिः सहितः कल्पं ततो मामुपयास्यसि\n",
    "13014194c": "सांनिध्यमाश्रमे नित्यं करिष्यामि द्विजोत्तम\n",
    "13014195a": "तिष्ठ वत्स यथाकामं नोत्कण्ठां कर्तुमर्हसि\n",
    "13014195c": "स्मृतः स्मृतश्च ते विप्र सदा दास्यामि दर्शनम्\n",
    "13014196a": "एवमुक्त्वा स भगवान्सूर्यकोटिसमप्रभः\n",
    "13014196c": "ममेशानो वरं दत्त्वा तत्रैवान्तरधीयत\n",
    "13014197a": "एवं दृष्टो मया कृष्ण देवदेवः समाधिना\n",
    "13014197c": "तदवाप्तं च मे सर्वं यदुक्तं तेन धीमता\n",
    "13014198a": "प्रत्यक्षं चैव ते कृष्ण पश्य सिद्धान्व्यवस्थितान्\n",
    "13014198c": "ऋषीन्विद्याधरान्यक्षान्गन्धर्वाप्सरसस्तथा\n",
    "13014199a": "पश्य वृक्षान्मनोरम्यान्सदा पुष्पफलान्वितान्\n",
    "13014199c": "सर्वर्तुकुसुमैर्युक्तान्स्निग्धपत्रान्सुशाखिनः\n",
    "13014199e": "सर्वमेतन्महाबाहो दिव्यभावसमन्वितम्\n",
    "13015001": "उपमन्युरुवाच\n",
    "13015001a": "एतान्सहस्रशश्चान्यान्समनुध्यातवान्हरः\n",
    "13015001c": "कस्मात्प्रसादं भगवान्न कुर्यात्तव माधव\n",
    "13015002a": "त्वादृशेन हि देवानां श्लाघनीयः समागमः\n",
    "13015002c": "ब्रह्मण्येनानृशंसेन श्रद्दधानेन चाप्युत\n",
    "13015002e": "जप्यं च ते प्रदास्यामि येन द्रक्ष्यसि शंकरम्\n",
    "13015003": "कृष्ण उवाच\n",
    "13015003a": "अब्रुवं तमहं ब्रह्मंस्त्वत्प्रसादान्महामुने\n",
    "13015003c": "द्रक्ष्ये दितिजसंघानां मर्दनं त्रिदशेश्वरम्\n",
    "13015004a": "दिनेऽष्टमे च विप्रेण दीक्षितोऽहं यथाविधि\n",
    "13015004c": "दण्डी मुण्डी कुशी चीरी घृताक्तो मेखली तथा\n",
    "13015005a": "मासमेकं फलाहारो द्वितीयं सलिलाशनः\n",
    "13015005c": "तृतीयं च चतुर्थं च पञ्चमं चानिलाशनः\n",
    "13015006a": "एकपादेन तिष्ठंश्च ऊर्ध्वबाहुरतन्द्रितः\n",
    "13015006c": "तेजः सूर्यसहस्रस्य अपश्यं दिवि भारत\n",
    "13015007a": "तस्य मध्यगतं चापि तेजसः पाण्डुनन्दन\n",
    "13015007c": "इन्द्रायुधपिनद्धाङ्गं विद्युन्मालागवाक्षकम्\n",
    "13015007e": "नीलशैलचयप्रख्यं बलाकाभूषितं घनम्\n",
    "13015008a": "तमास्थितश्च भगवान्देव्या सह महाद्युतिः\n",
    "13015008c": "तपसा तेजसा कान्त्या दीप्तया सह भार्यया\n",
    "13015009a": "रराज भगवांस्तत्र देव्या सह महेश्वरः\n",
    "13015009c": "सोमेन सहितः सूर्यो यथा मेघस्थितस्तथा\n",
    "13015010a": "संहृष्टरोमा कौन्तेय विस्मयोत्फुल्ललोचनः\n",
    "13015010c": "अपश्यं देवसंघानां गतिमार्तिहरं हरम्\n",
    "13015011a": "किरीटिनं गदिनं शूलपाणिं; व्याघ्राजिनं जटिलं दण्डपाणिम्\n",
    "13015011c": "पिनाकिनं वज्रिणं तीक्ष्णदंष्ट्रं; शुभाङ्गदं व्यालयज्ञोपवीतम्\n",
    "13015012a": "दिव्यां मालामुरसानेकवर्णां; समुद्वहन्तं गुल्फदेशावलम्बाम्\n",
    "13015012c": "चन्द्रं यथा परिविष्टं ससंध्यं; वर्षात्यये तद्वदपश्यमेनम्\n",
    "13015013a": "प्रमथानां गणैश्चैव समन्तात्परिवारितम्\n",
    "13015013c": "शरदीव सुदुष्प्रेक्ष्यं परिविष्टं दिवाकरम्\n",
    "13015014a": "एकादश तथा चैनं रुद्राणां वृषवाहनम्\n",
    "13015014c": "अस्तुवन्नियतात्मानः कर्मभिः शुभकर्मिणम्\n",
    "13015015a": "आदित्या वसवः साध्या विश्वेदेवास्तथाश्विनौ\n",
    "13015015c": "विश्वाभिः स्तुतिभिर्देवं विश्वदेवं समस्तुवन्\n",
    "13015016a": "शतक्रतुश्च भगवान्विष्णुश्चादितिनन्दनौ\n",
    "13015016c": "ब्रह्मा रथन्तरं साम ईरयन्ति भवान्तिके\n",
    "13015017a": "योगीश्वराः सुबहवो योगदं पितरं गुरुम्\n",
    "13015017c": "ब्रह्मर्षयश्च ससुतास्तथा देवर्षयश्च वै\n",
    "13015018a": "पृथिवी चान्तरिक्षं च नक्षत्राणि ग्रहास्तथा\n",
    "13015018c": "मासार्धमासा ऋतवो रात्र्यः संवत्सराः क्षणाः\n",
    "13015019a": "मुहूर्ताश्च निमेषाश्च तथैव युगपर्ययाः\n",
    "13015019c": "दिव्या राजन्नमस्यन्ति विद्याः सर्वा दिशस्तथा\n",
    "13015020a": "सनत्कुमारो वेदाश्च इतिहासास्तथैव च\n",
    "13015020c": "मरीचिरङ्गिरा अत्रिः पुलस्त्यः पुलहः क्रतुः\n",
    "13015021a": "मनवः सप्तसोमश्च अथर्वा सबृहस्पतिः\n",
    "13015021c": "भृगुर्दक्षः कश्यपश्च वसिष्ठः काश्य एव च\n",
    "13015022a": "छन्दांसि दीक्षा यज्ञाश्च दक्षिणाः पावको हविः\n",
    "13015022c": "यज्ञोपगानि द्रव्याणि मूर्तिमन्ति युधिष्ठिर\n",
    "13015023a": "प्रजानां पतयः सर्वे सरितः पन्नगा नगाः\n",
    "13015023c": "देवानां मातरः सर्वा देवपत्न्यः सकन्यकाः\n",
    "13015024a": "सहस्राणि मुनीनां च अयुतान्यर्बुदानि च\n",
    "13015024c": "नमस्यन्ति प्रभुं शान्तं पर्वताः सागरा दिशः\n",
    "13015025a": "गन्धर्वाप्सरसश्चैव गीतवादित्रकोविदाः\n",
    "13015025c": "दिव्यतानेन गायन्तः स्तुवन्ति भवमद्भुतम्\n",
    "13015025e": "विद्याधरा दानवाश्च गुह्यका राक्षसास्तथा\n",
    "13015026a": "सर्वाणि चैव भूतानि स्थावराणि चराणि च\n",
    "13015026c": "नमस्यन्ति महाराज वाङ्मनःकर्मभिर्विभुम्\n",
    "13015026e": "पुरस्ताद्विष्ठितः शर्वो ममासीत्त्रिदशेश्वरः\n",
    "13015027a": "पुरस्ताद्विष्ठितं दृष्ट्वा ममेशानं च भारत\n",
    "13015027c": "सप्रजापतिशक्रान्तं जगन्मामभ्युदैक्षत\n",
    "13015028a": "ईक्षितुं च महादेवं न मे शक्तिरभूत्तदा\n",
    "13015028c": "ततो मामब्रवीद्देवः पश्य कृष्ण वदस्व च\n",
    "13015029a": "शिरसा वन्दिते देवे देवी प्रीता उमाभवत्\n",
    "13015029c": "ततोऽहमस्तुवं स्थाणुं स्तुतं ब्रह्मादिभिः सुरैः\n",
    "13015030a": "नमोऽस्तु ते शाश्वत सर्वयोने; ब्रह्माधिपं त्वामृषयो वदन्ति\n",
    "13015030c": "तपश्च सत्त्वं च रजस्तमश्च; त्वामेव सत्यं च वदन्ति सन्तः\n",
    "13015031a": "त्वं वै ब्रह्मा च रुद्रश्च वरुणोऽग्निर्मनुर्भवः\n",
    "13015031c": "धाता त्वष्टा विधाता च त्वं प्रभुः सर्वतोमुखः\n",
    "13015032a": "त्वत्तो जातानि भूतानि स्थावराणि चराणि च\n",
    "13015032c": "त्वमादिः सर्वभूतानां संहारश्च त्वमेव हि\n",
    "13015033a": "ये चेन्द्रियार्थाश्च मनश्च कृत्स्नं; ये वायवः सप्त तथैव चाग्निः\n",
    "13015033c": "ये वा दिविस्था देवताश्चापि पुंसां; तस्मात्परं त्वामृषयो वदन्ति\n",
    "13015034a": "वेदा यज्ञाश्च सोमश्च दक्षिणा पावको हविः\n",
    "13015034c": "यज्ञोपगं च यत्किंचिद्भगवांस्तदसंशयम्\n",
    "13015035a": "इष्टं दत्तमधीतं च व्रतानि नियमाश्च ये\n",
    "13015035c": "ह्रीः कीर्तिः श्रीर्द्युतिस्तुष्टिः सिद्धिश्चैव त्वदर्पणा\n",
    "13015036a": "कामः क्रोधो भयं लोभो मदः स्तम्भोऽथ मत्सरः\n",
    "13015036c": "आधयो व्याधयश्चैव भगवंस्तनयास्तव\n",
    "13015037a": "कृतिर्विकारः प्रलयः प्रधानं प्रभवोऽव्ययः\n",
    "13015037c": "मनसः परमा योनिः स्वभावश्चापि शाश्वतः\n",
    "13015037e": "अव्यक्तः पावन विभो सहस्रांशो हिरण्मयः\n",
    "13015038a": "आदिर्गुणानां सर्वेषां भवान्वै जीवनाश्रयः\n",
    "13015038c": "महानात्मा मतिर्ब्रह्मा विश्वः शंभुः स्वयंभुवः\n",
    "13015039a": "बुद्धिः प्रज्ञोपलब्धिश्च संवित्ख्यातिर्धृतिः स्मृतिः\n",
    "13015039c": "पर्यायवाचकैः शब्दैर्महानात्मा विभाव्यसे\n",
    "13015040a": "त्वां बुद्ध्वा ब्राह्मणो विद्वान्न प्रमोहं निगच्छति\n",
    "13015040c": "हृदयं सर्वभूतानां क्षेत्रज्ञस्त्वमृषिष्टुतः\n",
    "13015041a": "सर्वतःपाणिपादस्त्वं सर्वतोक्षिशिरोमुखः\n",
    "13015041c": "सर्वतःश्रुतिमाँल्लोके सर्वमावृत्य तिष्ठसि\n",
    "13015042a": "फलं त्वमसि तिग्मांशो निमेषादिषु कर्मसु\n",
    "13015042c": "त्वं वै प्रभार्चिः पुरुषः सर्वस्य हृदि संस्थितः\n",
    "13015042e": "अणिमा लघिमा प्राप्तिरीशानो ज्योतिरव्ययः\n",
    "13015043a": "त्वयि बुद्धिर्मतिर्लोकाः प्रपन्नाः संश्रिताश्च ये\n",
    "13015043c": "ध्यानिनो नित्ययोगाश्च सत्यसंधा जितेन्द्रियाः\n",
    "13015044a": "यस्त्वां ध्रुवं वेदयते गुहाशयं; प्रभुं पुराणं पुरुषं विश्वरूपम्\n",
    "13015044c": "हिरण्मयं बुद्धिमतां परां गतिं; स बुद्धिमान्बुद्धिमतीत्य तिष्ठति\n",
    "13015045a": "विदित्वा सप्त सूक्ष्माणि षडङ्गं त्वां च मूर्तितः\n",
    "13015045c": "प्रधानविधियोगस्थस्त्वामेव विशते बुधः\n",
    "13015046a": "एवमुक्ते मया पार्थ भवे चार्तिविनाशने\n",
    "13015046c": "चराचरं जगत्सर्वं सिंहनादमथाकरोत्\n",
    "13015047a": "सविप्रसंघाश्च सुरासुराश्च; नागाः पिशाचाः पितरो वयांसि\n",
    "13015047c": "रक्षोगणा भूतगणाश्च सर्वे; महर्षयश्चैव तथा प्रणेमुः\n",
    "13015048a": "मम मूर्ध्नि च दिव्यानां कुसुमानां सुगन्धिनाम्\n",
    "13015048c": "राशयो निपतन्ति स्म वायुश्च सुसुखो ववौ\n",
    "13015049a": "निरीक्ष्य भगवान्देवीमुमां मां च जगद्धितः\n",
    "13015049c": "शतक्रतुं चाभिवीक्ष्य स्वयं मामाह शंकरः\n",
    "13015050a": "विद्मः कृष्ण परां भक्तिमस्मासु तव शत्रुहन्\n",
    "13015050c": "क्रियतामात्मनः श्रेयः प्रीतिर्हि परमा त्वयि\n",
    "13015051a": "वृणीष्वाष्टौ वरान्कृष्ण दातास्मि तव सत्तम\n",
    "13015051c": "ब्रूहि यादवशार्दूल यानिच्छसि सुदुर्लभान्\n",
    "13016001": "कृष्ण उवाच\n",
    "13016001a": "मूर्ध्ना निपत्य नियतस्तेजःसंनिचये ततः\n",
    "13016001c": "परमं हर्षमागम्य भगवन्तमथाब्रुवम्\n",
    "13016002a": "धर्मे दृढत्वं युधि शत्रुघातं; यशस्तथाग्र्यं परमं बलं च\n",
    "13016002c": "योगप्रियत्वं तव संनिकर्षं; वृणे सुतानां च शतं शतानि\n",
    "13016003a": "एवमस्त्विति तद्वाक्यं मयोक्तः प्राह शंकरः\n",
    "13016004a": "ततो मां जगतो माता धरणी सर्वपावनी\n",
    "13016004c": "उवाचोमा प्रणिहिता शर्वाणी तपसां निधिः\n",
    "13016005a": "दत्तो भगवता पुत्रः साम्बो नाम तवानघ\n",
    "13016005c": "मत्तोऽप्यष्टौ वरानिष्टान्गृहाण त्वं ददामि ते\n",
    "13016005e": "प्रणम्य शिरसा सा च मयोक्ता पाण्डुनन्दन\n",
    "13016006a": "द्विजेष्वकोपं पितृतः प्रसादं; शतं सुतानामुपभोगं परं च\n",
    "13016006c": "कुले प्रीतिं मातृतश्च प्रसादं; शमप्राप्तिं प्रवृणे चापि दाक्ष्यम्\n",
    "13016007": "देव्युवाच\n",
    "13016007a": "एवं भविष्यत्यमरप्रभाव; नाहं मृषा जातु वदे कदाचित्\n",
    "13016007c": "भार्यासहस्राणि च षोडशैव; तासु प्रियत्वं च तथाक्षयत्वम्\n",
    "13016008a": "प्रीतिं चाग्र्यां बान्धवानां सकाशा;द्ददामि ते वपुषः काम्यतां च\n",
    "13016008c": "भोक्ष्यन्ते वै सप्ततिर्वै शतानि; गृहे तुभ्यमतिथीनां च नित्यम्\n",
    "13016009": "वासुदेव उवाच\n",
    "13016009a": "एवं दत्त्वा वरान्देवो मम देवी च भारत\n",
    "13016009c": "अन्तर्हितः क्षणे तस्मिन्सगणो भीमपूर्वज\n",
    "13016010a": "एतदत्यद्भुतं सर्वं ब्राह्मणायातितेजसे\n",
    "13016010c": "उपमन्यवे मया कृत्स्नमाख्यातं कौरवोत्तम\n",
    "13016011a": "नमस्कृत्वा तु स प्राह देवदेवाय सुव्रत\n",
    "13016011c": "नास्ति शर्वसमो दाने नास्ति शर्वसमो रणे\n",
    "13016011e": "नास्ति शर्वसमो देवो नास्ति शर्वसमा गतिः\n",
    "13016012a": "ऋषिरासीत्कृते तात तण्डिरित्येव विश्रुतः\n",
    "13016012c": "दश वर्षसहस्राणि तेन देवः समाधिना\n",
    "13016012e": "आराधितोऽभूद्भक्तेन तस्योदर्कं निशामय\n",
    "13016013a": "स दृष्टवान्महादेवमस्तौषीच्च स्तवैर्विभुम्\n",
    "13016013c": "पवित्राणां पवित्रस्त्वं गतिर्गतिमतां वर\n",
    "13016013e": "अत्युग्रं तेजसां तेजस्तपसां परमं तपः\n",
    "13016014a": "विश्वावसुहिरण्याक्षपुरुहूतनमस्कृत\n",
    "13016014c": "भूरिकल्याणद विभो पुरुसत्य नमोऽस्तु ते\n",
    "13016015a": "जातीमरणभीरूणां यतीनां यततां विभो\n",
    "13016015c": "निर्वाणद सहस्रांशो नमस्तेऽस्तु सुखाश्रय\n",
    "13016016a": "ब्रह्मा शतक्रतुर्विष्णुर्विश्वेदेवा महर्षयः\n",
    "13016016c": "न विदुस्त्वां तु तत्त्वेन कुतो वेत्स्यामहे वयम्\n",
    "13016017a": "त्वत्तः प्रवर्तते कालस्त्वयि कालश्च लीयते\n",
    "13016017c": "कालाख्यः पुरुषाख्यश्च ब्रह्माख्यश्च त्वमेव हि\n",
    "13016018a": "तनवस्ते स्मृतास्तिस्रः पुराणज्ञैः सुरर्षिभिः\n",
    "13016018c": "अधिपौरुषमध्यात्ममधिभूताधिदैवतम्\n",
    "13016018e": "अधिलोक्याधिविज्ञानमधियज्ञस्त्वमेव हि\n",
    "13016019a": "त्वां विदित्वात्मदेहस्थं दुर्विदं दैवतैरपि\n",
    "13016019c": "विद्वांसो यान्ति निर्मुक्ताः परं भावमनामयम्\n",
    "13016020a": "अनिच्छतस्तव विभो जन्ममृत्युरनेकतः\n",
    "13016020c": "द्वारं त्वं स्वर्गमोक्षाणामाक्षेप्ता त्वं ददासि च\n",
    "13016021a": "त्वमेव मोक्षः स्वर्गश्च कामः क्रोधस्त्वमेव हि\n",
    "13016021c": "सत्त्वं रजस्तमश्चैव अधश्चोर्ध्वं त्वमेव हि\n",
    "13016022a": "ब्रह्मा विष्णुश्च रुद्रश्च स्कन्देन्द्रौ सविता यमः\n",
    "13016022c": "वरुणेन्दू मनुर्धाता विधाता त्वं धनेश्वरः\n",
    "13016023a": "भूर्वायुर्ज्योतिरापश्च वाग्बुद्धिस्त्वं मतिर्मनः\n",
    "13016023c": "कर्म सत्यानृते चोभे त्वमेवास्ति च नास्ति च\n",
    "13016024a": "इन्द्रियाणीन्द्रियार्थाश्च तत्परं प्रकृतेर्ध्रुवम्\n",
    "13016024c": "विश्वाविश्वपरो भावश्चिन्त्याचिन्त्यस्त्वमेव हि\n",
    "13016025a": "यच्चैतत्परमं ब्रह्म यच्च तत्परमं पदम्\n",
    "13016025c": "या गतिः सांख्ययोगानां स भवान्नात्र संशयः\n",
    "13016026a": "नूनमद्य कृतार्थाः स्म नूनं प्राप्ताः सतां गतिम्\n",
    "13016026c": "यां गतिं प्राप्नुवन्तीह ज्ञाननिर्मलबुद्धयः\n",
    "13016027a": "अहो मूढाः स्म सुचिरमिमं कालमचेतसः\n",
    "13016027c": "यन्न विद्मः परं देवं शाश्वतं यं विदुर्बुधाः\n",
    "13016028a": "सोऽयमासादितः साक्षाद्बहुभिर्जन्मभिर्मया\n",
    "13016028c": "भक्तानुग्रहकृद्देवो यं ज्ञात्वामृतमश्नुते\n",
    "13016029a": "देवासुरमनुष्याणां यच्च गुह्यं सनातनम्\n",
    "13016029c": "गुहायां निहितं ब्रह्म दुर्विज्ञेयं सुरैरपि\n",
    "13016030a": "स एष भगवान्देवः सर्वकृत्सर्वतोमुखः\n",
    "13016030c": "सर्वात्मा सर्वदर्शी च सर्वगः सर्ववेदिता\n",
    "13016031a": "प्राणकृत्प्राणभृत्प्राणी प्राणदः प्राणिनां गतिः\n",
    "13016031c": "देहकृद्देहभृद्देही देहभुग्देहिनां गतिः\n",
    "13016032a": "अध्यात्मगतिनिष्ठानां ध्यानिनामात्मवेदिनाम्\n",
    "13016032c": "अपुनर्मारकामानां या गतिः सोऽयमीश्वरः\n",
    "13016033a": "अयं च सर्वभूतानां शुभाशुभगतिप्रदः\n",
    "13016033c": "अयं च जन्ममरणे विदध्यात्सर्वजन्तुषु\n",
    "13016034a": "अयं च सिद्धिकामानामृषीणां सिद्धिदः प्रभुः\n",
    "13016034c": "अयं च मोक्षकामानां द्विजानां मोक्षदः प्रभुः\n",
    "13016035a": "भूराद्यान्सर्वभुवनानुत्पाद्य सदिवौकसः\n",
    "13016035c": "विभर्ति देवस्तनुभिरष्टाभिश्च ददाति च\n",
    "13016036a": "अतः प्रवर्तते सर्वमस्मिन्सर्वं प्रतिष्ठितम्\n",
    "13016036c": "अस्मिंश्च प्रलयं याति अयमेकः सनातनः\n",
    "13016037a": "अयं स सत्यकामानां सत्यलोकः परः सताम्\n",
    "13016037c": "अपवर्गश्च मुक्तानां कैवल्यं चात्मवादिनाम्\n",
    "13016038a": "अयं ब्रह्मादिभिः सिद्धैर्गुहायां गोपितः प्रभुः\n",
    "13016038c": "देवासुरमनुष्याणां न प्रकाशो भवेदिति\n",
    "13016039a": "तं त्वां देवासुरनरास्तत्त्वेन न विदुर्भवम्\n",
    "13016039c": "मोहिताः खल्वनेनैव हृच्छयेन प्रवेशिताः\n",
    "13016040a": "ये चैनं संप्रपद्यन्ते भक्तियोगेन भारत\n",
    "13016040c": "तेषामेवात्मनात्मानं दर्शयत्येष हृच्छयः\n",
    "13016041a": "यं ज्ञात्वा न पुनर्जन्म मरणं चापि विद्यते\n",
    "13016041c": "यं विदित्वा परं वेद्यं वेदितव्यं न विद्यते\n",
    "13016042a": "यं लब्ध्वा परमं लाभं मन्यते नाधिकं पुनः\n",
    "13016042c": "प्राणसूक्ष्मां परां प्राप्तिमागच्छत्यक्षयावहाम्\n",
    "13016043a": "यं सांख्या गुणतत्त्वज्ञाः सांख्यशास्त्रविशारदाः\n",
    "13016043c": "सूक्ष्मज्ञानरताः पूर्वं ज्ञात्वा मुच्यन्ति बन्धनैः\n",
    "13016044a": "यं च वेदविदो वेद्यं वेदान्तेषु प्रतिष्ठितम्\n",
    "13016044c": "प्राणायामपरा नित्यं यं विशन्ति जपन्ति च\n",
    "13016045a": "अयं स देवयानानामादित्यो द्वारमुच्यते\n",
    "13016045c": "अयं च पितृयानानां चन्द्रमा द्वारमुच्यते\n",
    "13016046a": "एष कालगतिश्चित्रा संवत्सरयुगादिषु\n",
    "13016046c": "भावाभावौ तदात्वे च अयने दक्षिणोत्तरे\n",
    "13016047a": "एवं प्रजापतिः पूर्वमाराध्य बहुभिः स्तवैः\n",
    "13016047c": "वरयामास पुत्रत्वे नीललोहितसंज्ञितम्\n",
    "13016048a": "ऋग्भिर्यमनुशंसन्ति तन्त्रे कर्मणि बह्वृचः\n",
    "13016048c": "यजुर्भिर्यं त्रिधा वेद्यं जुह्वत्यध्वर्यवोऽध्वरे\n",
    "13016049a": "सामभिर्यं च गायन्ति सामगाः शुद्धबुद्धयः\n",
    "13016049c": "यज्ञस्य परमा योनिः पतिश्चायं परः स्मृतः\n",
    "13016050a": "रात्र्यहःश्रोत्रनयनः पक्षमासशिरोभुजः\n",
    "13016050c": "ऋतुवीर्यस्तपोधैर्यो ह्यब्दगुह्योरुपादवान्\n",
    "13016051a": "मृत्युर्यमो हुताशश्च कालः संहारवेगवान्\n",
    "13016051c": "कालस्य परमा योनिः कालश्चायं सनातनः\n",
    "13016052a": "चन्द्रादित्यौ सनक्षत्रौ सग्रहौ सह वायुना\n",
    "13016052c": "ध्रुवः सप्तर्षयश्चैव भुवनाः सप्त एव च\n",
    "13016053a": "प्रधानं महदव्यक्तं विशेषान्तं सवैकृतम्\n",
    "13016053c": "ब्रह्मादि स्तम्बपर्यन्तं भूतादि सदसच्च यत्\n",
    "13016054a": "अष्टौ प्रकृतयश्चैव प्रकृतिभ्यश्च यत्परम्\n",
    "13016054c": "अस्य देवस्य यद्भागं कृत्स्नं संपरिवर्तते\n",
    "13016055a": "एतत्परममानन्दं यत्तच्छाश्वतमेव च\n",
    "13016055c": "एषा गतिर्विरक्तानामेष भावः परः सताम्\n",
    "13016056a": "एतत्पदमनुद्विग्नमेतद्ब्रह्म सनातनम्\n",
    "13016056c": "शास्त्रवेदाङ्गविदुषामेतद्ध्यानं परं पदम्\n",
    "13016057a": "इयं सा परमा काष्ठा इयं सा परमा कला\n",
    "13016057c": "इयं सा परमा सिद्धिरियं सा परमा गतिः\n",
    "13016058a": "इयं सा परमा शान्तिरियं सा निर्वृतिः परा\n",
    "13016058c": "यं प्राप्य कृतकृत्याः स्म इत्यमन्यन्त वेधसः\n",
    "13016059a": "इयं तुष्टिरियं सिद्धिरियं श्रुतिरियं स्मृतिः\n",
    "13016059c": "अध्यात्मगतिनिष्ठानां विदुषां प्राप्तिरव्यया\n",
    "13016060a": "यजतां यज्ञकामानां यज्ञैर्विपुलदक्षिणैः\n",
    "13016060c": "या गतिर्दैवतैर्दिव्या सा गतिस्त्वं सनातन\n",
    "13016061a": "जप्यहोमव्रतैः कृच्छ्रैर्नियमैर्देहपातनैः\n",
    "13016061c": "तप्यतां या गतिर्देव वैराजे सा गतिर्भवान्\n",
    "13016062a": "कर्मन्यासकृतानां च विरक्तानां ततस्ततः\n",
    "13016062c": "या गतिर्ब्रह्मभवने सा गतिस्त्वं सनातन\n",
    "13016063a": "अपुनर्मारकामानां वैराग्ये वर्ततां परे\n",
    "13016063c": "विकृतीनां लयानां च सा गतिस्त्वं सनातन\n",
    "13016064a": "ज्ञानविज्ञाननिष्ठानां निरुपाख्या निरञ्जना\n",
    "13016064c": "कैवल्या या गतिर्देव परमा सा गतिर्भवान्\n",
    "13016065a": "वेदशास्त्रपुराणोक्ताः पञ्चैता गतयः स्मृताः\n",
    "13016065c": "त्वत्प्रसादाद्धि लभ्यन्ते न लभ्यन्तेऽन्यथा विभो\n",
    "13016066a": "इति तण्डिस्तपोयोगात्तुष्टावेशानमव्ययम्\n",
    "13016066c": "जगौ च परमं ब्रह्म यत्पुरा लोककृज्जगौ\n",
    "13016067a": "ब्रह्मा शतक्रतुर्विष्णुर्विश्वेदेवा महर्षयः\n",
    "13016067c": "न विदुस्त्वामिति ततस्तुष्टः प्रोवाच तं शिवः\n",
    "13016068a": "अक्षयश्चाव्ययश्चैव भविता दुःखवर्जितः\n",
    "13016068c": "यशस्वी तेजसा युक्तो दिव्यज्ञानसमन्वितः\n",
    "13016069a": "ऋषीणामभिगम्यश्च सूत्रकर्ता सुतस्तव\n",
    "13016069c": "मत्प्रसादाद्द्विजश्रेष्ठ भविष्यति न संशयः\n",
    "13016070a": "कं वा कामं ददाम्यद्य ब्रूहि यद्वत्स काङ्क्षसे\n",
    "13016070c": "प्राञ्जलिः स उवाचेदं त्वयि भक्तिर्दृढास्तु मे\n",
    "13016071a": "एवं दत्त्वा वरं देवो वन्द्यमानः सुरर्षिभिः\n",
    "13016071c": "स्तूयमानश्च विबुधैस्तत्रैवान्तरधीयत\n",
    "13016072a": "अन्तर्हिते भगवति सानुगे यादवेश्वर\n",
    "13016072c": "ऋषिराश्रममागम्य ममैतत्प्रोक्तवानिह\n",
    "13016073a": "यानि च प्रथितान्यादौ तण्डिराख्यातवान्मम\n",
    "13016073c": "नामानि मानवश्रेष्ठ तानि त्वं शृणु सिद्धये\n",
    "13016074a": "दश नामसहस्राणि वेदेष्वाह पितामहः\n",
    "13016074c": "शर्वस्य शास्त्रेषु तथा दश नामशतानि वै\n",
    "13016075a": "गुह्यानीमानि नामानि तण्डिर्भगवतोऽच्युत\n",
    "13016075c": "देवप्रसादाद्देवेश पुरा प्राह महात्मने\n",
    "13017001": "वासुदेव उवाच\n",
    "13017001a": "ततः स प्रयतो भूत्वा मम तात युधिष्ठिर\n",
    "13017001c": "प्राञ्जलिः प्राह विप्रर्षिर्नामसंहारमादितः\n",
    "13017002": "उपमन्युरुवाच\n",
    "13017002a": "ब्रह्मप्रोक्तैरृषिप्रोक्तैर्वेदवेदाङ्गसंभवैः\n",
    "13017002c": "सर्वलोकेषु विख्यातैः स्थाणुं स्तोष्यामि नामभिः\n",
    "13017003a": "महद्भिर्विहितैः सत्यैः सिद्धैः सर्वार्थसाधकैः\n",
    "13017003c": "ऋषिणा तण्डिना भक्त्या कृतैर्देवकृतात्मना\n",
    "13017004a": "यथोक्तैर्लोकविख्यातैर्मुनिभिस्तत्त्वदर्शिभिः\n",
    "13017004c": "प्रवरं प्रथमं स्वर्ग्यं सर्वभूतहितं शुभम्\n",
    "13017004e": "श्रुतैः सर्वत्र जगति ब्रह्मलोकावतारितैः\n",
    "13017005a": "यत्तद्रहस्यं परमं ब्रह्मप्रोक्तं सनातनम्\n",
    "13017005c": "वक्ष्ये यदुकुलश्रेष्ठ शृणुष्वावहितो मम\n",
    "13017006a": "परत्वेन भवं देवं भक्तस्त्वं परमेश्वरम्\n",
    "13017006c": "तेन ते श्रावयिष्यामि यत्तद्ब्रह्म सनातनम्\n",
    "13017007a": "न शक्यं विस्तरात्कृत्स्नं वक्तुं शर्वस्य केनचित्\n",
    "13017007c": "युक्तेनापि विभूतीनामपि वर्षशतैरपि\n",
    "13017008a": "यस्यादिर्मध्यमन्तश्च सुरैरपि न गम्यते\n",
    "13017008c": "कस्तस्य शक्नुयाद्वक्तुं गुणान्कार्त्स्न्येन माधव\n",
    "13017009a": "किं तु देवस्य महतः संक्षिप्तार्थपदाक्षरम्\n",
    "13017009c": "शक्तितश्चरितं वक्ष्ये प्रसादात्तस्य चैव हि\n",
    "13017010a": "अप्राप्येह ततोऽनुज्ञां न शक्यः स्तोतुमीश्वरः\n",
    "13017010c": "यदा तेनाभ्यनुज्ञातः स्तुवत्येव सदा भवम्\n",
    "13017011a": "अनादिनिधनस्याहं सर्वयोनेर्महात्मनः\n",
    "13017011c": "नाम्नां कंचित्समुद्देशं वक्ष्ये ह्यव्यक्तयोनिनः\n",
    "13017012a": "वरदस्य वरेण्यस्य विश्वरूपस्य धीमतः\n",
    "13017012c": "शृणु नामसमुद्देशं यदुक्तं पद्मयोनिना\n",
    "13017013a": "दश नामसहस्राणि यान्याह प्रपितामहः\n",
    "13017013c": "तानि निर्मथ्य मनसा दध्नो घृतमिवोद्धृतम्\n",
    "13017014a": "गिरेः सारं यथा हेम पुष्पात्सारं यथा मधु\n",
    "13017014c": "घृतात्सारं यथा मण्डस्तथैतत्सारमुद्धृतम्\n",
    "13017015a": "सर्वपाप्मापहमिदं चतुर्वेदसमन्वितम्\n",
    "13017015c": "प्रयत्नेनाधिगन्तव्यं धार्यं च प्रयतात्मना\n",
    "13017015e": "शान्तिकं पौष्टिकं चैव रक्षोघ्नं पावनं महत्\n",
    "13017016a": "इदं भक्ताय दातव्यं श्रद्दधानास्तिकाय च\n",
    "13017016c": "नाश्रद्दधानरूपाय नास्तिकायाजितात्मने\n",
    "13017017a": "यश्चाभ्यसूयते देवं भूतात्मानं पिनाकिनम्\n",
    "13017017c": "स कृष्ण नरकं याति सह पूर्वैः सहानुगैः\n",
    "13017018a": "इदं ध्यानमिदं योगमिदं ध्येयमनुत्तमम्\n",
    "13017018c": "इदं जप्यमिदं ज्ञानं रहस्यमिदमुत्तमम्\n",
    "13017018e": "इदं ज्ञात्वान्तकालेऽपि गच्छेद्धि परमां गतिम्\n",
    "13017019a": "पवित्रं मङ्गलं पुण्यं कल्याणमिदमुत्तमम्\n",
    "13017019c": "निगदिष्ये महाबाहो स्तवानामुत्तमं स्तवम्\n",
    "13017020a": "इदं ब्रह्मा पुरा कृत्वा सर्वलोकपितामहः\n",
    "13017020c": "सर्वस्तवानां दिव्यानां राजत्वे समकल्पयत्\n",
    "13017021a": "तदाप्रभृति चैवायमीश्वरस्य महात्मनः\n",
    "13017021c": "स्तवराजेति विख्यातो जगत्यमरपूजितः\n",
    "13017021e": "ब्रह्मलोकादयं चैव स्तवराजोऽवतारितः\n",
    "13017022a": "यस्मात्तण्डिः पुरा प्राह तेन तण्डिकृतोऽभवत्\n",
    "13017022c": "स्वर्गाच्चैवात्र भूलोकं तण्डिना ह्यवतारितः\n",
    "13017023a": "सर्वमङ्गलमङ्गल्यं सर्वपापप्रणाशनम्\n",
    "13017023c": "निगदिष्ये महाबाहो स्तवानामुत्तमं स्तवम्\n",
    "13017024a": "ब्रह्मणामपि यद्ब्रह्म पराणामपि यत्परम्\n",
    "13017024c": "तेजसामपि यत्तेजस्तपसामपि यत्तपः\n",
    "13017025a": "शान्तीनामपि या शान्तिर्द्युतीनामपि या द्युतिः\n",
    "13017025c": "दान्तानामपि यो दान्तो धीमतामपि या च धीः\n",
    "13017026a": "देवानामपि यो देवो मुनीनामपि यो मुनिः\n",
    "13017026c": "यज्ञानामपि यो यज्ञः शिवानामपि यः शिवः\n",
    "13017027a": "रुद्राणामपि यो रुद्रः प्रभुः प्रभवतामपि\n",
    "13017027c": "योगिनामपि यो योगी कारणानां च कारणम्\n",
    "13017028a": "यतो लोकाः संभवन्ति न भवन्ति यतः पुनः\n",
    "13017028c": "सर्वभूतात्मभूतस्य हरस्यामिततेजसः\n",
    "13017029a": "अष्टोत्तरसहस्रं तु नाम्नां शर्वस्य मे शृणु\n",
    "13017029c": "यच्छ्रुत्वा मनुजश्रेष्ठ सर्वान्कामानवाप्स्यसि\n",
    "13017030a": "स्थिरः स्थाणुः प्रभुर्भानुः प्रवरो वरदो वरः\n",
    "13017030c": "सर्वात्मा सर्वविख्यातः सर्वः सर्वकरो भवः\n",
    "13017031a": "जटी चर्मी शिखण्डी च सर्वाङ्गः सर्वभावनः\n",
    "13017031c": "हरिश्च हरिणाक्षश्च सर्वभूतहरः प्रभुः\n",
    "13017032a": "प्रवृत्तिश्च निवृत्तिश्च नियतः शाश्वतो ध्रुवः\n",
    "13017032c": "श्मशानचारी भगवान्खचरो गोचरोऽर्दनः\n",
    "13017033a": "अभिवाद्यो महाकर्मा तपस्वी भूतभावनः\n",
    "13017033c": "उन्मत्तवेशप्रच्छन्नः सर्वलोकप्रजापतिः\n",
    "13017034a": "महारूपो महाकायः सर्वरूपो महायशाः\n",
    "13017034c": "महात्मा सर्वभूतश्च विरूपो वामनो मनुः\n",
    "13017035a": "लोकपालोऽन्तर्हितात्मा प्रसादो हयगर्दभिः\n",
    "13017035c": "पवित्रश्च महांश्चैव नियमो नियमाश्रयः\n",
    "13017036a": "सर्वकर्मा स्वयंभूश्च आदिरादिकरो निधिः\n",
    "13017036c": "सहस्राक्षो विरूपाक्षः सोमो नक्षत्रसाधकः\n",
    "13017037a": "चन्द्रसूर्यगतिः केतुर्ग्रहो ग्रहपतिर्वरः\n",
    "13017037c": "अद्रिरद्र्यालयः कर्ता मृगबाणार्पणोऽनघः\n",
    "13017038a": "महातपा घोरतपा अदीनो दीनसाधकः\n",
    "13017038c": "संवत्सरकरो मन्त्रः प्रमाणं परमं तपः\n",
    "13017039a": "योगी योज्यो महाबीजो महारेता महातपाः\n",
    "13017039c": "सुवर्णरेताः सर्वज्ञः सुबीजो वृषवाहनः\n",
    "13017040a": "दशबाहुस्त्वनिमिषो नीलकण्ठ उमापतिः\n",
    "13017040c": "विश्वरूपः स्वयंश्रेष्ठो बलवीरो बलो गणः\n",
    "13017041a": "गणकर्ता गणपतिर्दिग्वासाः काम्य एव च\n",
    "13017041c": "पवित्रं परमं मन्त्रः सर्वभावकरो हरः\n",
    "13017042a": "कमण्डलुधरो धन्वी बाणहस्तः कपालवान्\n",
    "13017042c": "अशनी शतघ्नी खड्गी पट्टिशी चायुधी महान्\n",
    "13017043a": "स्रुवहस्तः सुरूपश्च तेजस्तेजस्करो निधिः\n",
    "13017043c": "उष्णीषी च सुवक्त्रश्च उदग्रो विनतस्तथा\n",
    "13017044a": "दीर्घश्च हरिकेशश्च सुतीर्थः कृष्ण एव च\n",
    "13017044c": "सृगालरूपः सर्वार्थो मुण्डः कुण्डी कमण्डलुः\n",
    "13017045a": "अजश्च मृगरूपश्च गन्धधारी कपर्द्यपि\n",
    "13017045c": "ऊर्ध्वरेता ऊर्ध्वलिङ्ग ऊर्ध्वशायी नभस्तलः\n",
    "13017046a": "त्रिजटश्चीरवासाश्च रुद्रः सेनापतिर्विभुः\n",
    "13017046c": "अहश्चरोऽथ नक्तं च तिग्ममन्युः सुवर्चसः\n",
    "13017047a": "गजहा दैत्यहा लोको लोकधाता गुणाकरः\n",
    "13017047c": "सिंहशार्दूलरूपश्च आर्द्रचर्माम्बरावृतः\n",
    "13017048a": "कालयोगी महानादः सर्ववासश्चतुष्पथः\n",
    "13017048c": "निशाचरः प्रेतचारी भूतचारी महेश्वरः\n",
    "13017049a": "बहुभूतो बहुधनः सर्वाधारोऽमितो गतिः\n",
    "13017049c": "नृत्यप्रियो नित्यनर्तो नर्तकः सर्वलासकः\n",
    "13017050a": "घोरो महातपाः पाशो नित्यो गिरिचरो नभः\n",
    "13017050c": "सहस्रहस्तो विजयो व्यवसायो ह्यनिन्दितः\n",
    "13017051a": "अमर्षणो मर्षणात्मा यज्ञहा कामनाशनः\n",
    "13017051c": "दक्षयज्ञापहारी च सुसहो मध्यमस्तथा\n",
    "13017052a": "तेजोपहारी बलहा मुदितोऽर्थो जितो वरः\n",
    "13017052c": "गम्भीरघोषो गम्भीरो गम्भीरबलवाहनः\n",
    "13017053a": "न्यग्रोधरूपो न्यग्रोधो वृक्षकर्णस्थितिर्विभुः\n",
    "13017053c": "तीक्ष्णतापश्च हर्यश्वः सहायः कर्मकालवित्\n",
    "13017054a": "विष्णुप्रसादितो यज्ञः समुद्रो वडवामुखः\n",
    "13017054c": "हुताशनसहायश्च प्रशान्तात्मा हुताशनः\n",
    "13017055a": "उग्रतेजा महातेजा जयो विजयकालवित्\n",
    "13017055c": "ज्योतिषामयनं सिद्धिः संधिर्विग्रह एव च\n",
    "13017056a": "शिखी दण्डी जटी ज्वाली मूर्तिजो मूर्धगो बली\n",
    "13017056c": "वैणवी पणवी ताली कालः कालकटंकटः\n",
    "13017057a": "नक्षत्रविग्रहविधिर्गुणवृद्धिर्लयोऽगमः\n",
    "13017057c": "प्रजापतिर्दिशाबाहुर्विभागः सर्वतोमुखः\n",
    "13017058a": "विमोचनः सुरगणो हिरण्यकवचोद्भवः\n",
    "13017058c": "मेढ्रजो बलचारी च महाचारी स्तुतस्तथा\n",
    "13017059a": "सर्वतूर्यनिनादी च सर्ववाद्यपरिग्रहः\n",
    "13017059c": "व्यालरूपो बिलावासी हेममाली तरंगवित्\n",
    "13017060a": "त्रिदशस्त्रिकालधृक्कर्मसर्वबन्धविमोचनः\n",
    "13017060c": "बन्धनस्त्वसुरेन्द्राणां युधि शत्रुविनाशनः\n",
    "13017061a": "सांख्यप्रसादो दुर्वासाः सर्वसाधुनिषेवितः\n",
    "13017061c": "प्रस्कन्दनो विभागश्च अतुल्यो यज्ञभागवित्\n",
    "13017062a": "सर्वावासः सर्वचारी दुर्वासा वासवोऽमरः\n",
    "13017062c": "हेमो हेमकरो यज्ञः सर्वधारी धरोत्तमः\n",
    "13017063a": "लोहिताक्षो महाक्षश्च विजयाक्षो विशारदः\n",
    "13017063c": "संग्रहो निग्रहः कर्ता सर्पचीरनिवासनः\n",
    "13017064a": "मुख्योऽमुख्यश्च देहश्च देहर्द्धिः सर्वकामदः\n",
    "13017064c": "सर्वकालप्रसादश्च सुबलो बलरूपधृक्\n",
    "13017065a": "आकाशनिधिरूपश्च निपाती उरगः खगः\n",
    "13017065c": "रौद्ररूपोंऽशुरादित्यो वसुरश्मिः सुवर्चसी\n",
    "13017066a": "वसुवेगो महावेगो मनोवेगो निशाचरः\n",
    "13017066c": "सर्वावासी श्रियावासी उपदेशकरो हरः\n",
    "13017067a": "मुनिरात्मपतिर्लोके संभोज्यश्च सहस्रदः\n",
    "13017067c": "पक्षी च पक्षिरूपी च अतिदीप्तो विशां पतिः\n",
    "13017068a": "उन्मादो मदनाकारो अर्थार्थकररोमशः\n",
    "13017068c": "वामदेवश्च वामश्च प्राग्दक्षिण्यश्च वामनः\n",
    "13017069a": "सिद्धयोगापहारी च सिद्धः सर्वार्थसाधकः\n",
    "13017069c": "भिक्षुश्च भिक्षुरूपश्च विषाणी मृदुरव्ययः\n",
    "13017070a": "महासेनो विशाखश्च षष्टिभागो गवां पतिः\n",
    "13017070c": "वज्रहस्तश्च विष्कम्भी चमूस्तम्भन एव च\n",
    "13017071a": "ऋतुरृतुकरः कालो मधुर्मधुकरोऽचलः\n",
    "13017071c": "वानस्पत्यो वाजसेनो नित्यमाश्रमपूजितः\n",
    "13017072a": "ब्रह्मचारी लोकचारी सर्वचारी सुचारवित्\n",
    "13017072c": "ईशान ईश्वरः कालो निशाचारी पिनाकधृक्\n",
    "13017073a": "नन्दीश्वरश्च नन्दी च नन्दनो नन्दिवर्धनः\n",
    "13017073c": "भगस्याक्षिनिहन्ता च कालो ब्रह्मविदां वरः\n",
    "13017074a": "चतुर्मुखो महालिङ्गश्चारुलिङ्गस्तथैव च\n",
    "13017074c": "लिङ्गाध्यक्षः सुराध्यक्षो लोकाध्यक्षो युगावहः\n",
    "13017075a": "बीजाध्यक्षो बीजकर्ता अध्यात्मानुगतो बलः\n",
    "13017075c": "इतिहासकरः कल्पो गौतमोऽथ जलेश्वरः\n",
    "13017076a": "दम्भो ह्यदम्भो वैदम्भो वश्यो वश्यकरः कविः\n",
    "13017076c": "लोककर्ता पशुपतिर्महाकर्ता महौषधिः\n",
    "13017077a": "अक्षरं परमं ब्रह्म बलवाञ्शक्र एव च\n",
    "13017077c": "नीतिर्ह्यनीतिः शुद्धात्मा शुद्धो मान्यो मनोगतिः\n",
    "13017078a": "बहुप्रसादः स्वपनो दर्पणोऽथ त्वमित्रजित्\n",
    "13017078c": "वेदकारः सूत्रकारो विद्वान्समरमर्दनः\n",
    "13017079a": "महामेघनिवासी च महाघोरो वशीकरः\n",
    "13017079c": "अग्निज्वालो महाज्वालो अतिधूम्रो हुतो हविः\n",
    "13017080a": "वृषणः शंकरो नित्यो वर्चस्वी धूमकेतनः\n",
    "13017080c": "नीलस्तथाङ्गलुब्धश्च शोभनो निरवग्रहः\n",
    "13017081a": "स्वस्तिदः स्वस्तिभावश्च भागी भागकरो लघुः\n",
    "13017081c": "उत्सङ्गश्च महाङ्गश्च महागर्भः परो युवा\n",
    "13017082a": "कृष्णवर्णः सुवर्णश्च इन्द्रियः सर्वदेहिनाम्\n",
    "13017082c": "महापादो महाहस्तो महाकायो महायशाः\n",
    "13017083a": "महामूर्धा महामात्रो महानेत्रो दिगालयः\n",
    "13017083c": "महादन्तो महाकर्णो महामेढ्रो महाहनुः\n",
    "13017084a": "महानासो महाकम्बुर्महाग्रीवः श्मशानधृक्\n",
    "13017084c": "महावक्षा महोरस्को अन्तरात्मा मृगालयः\n",
    "13017085a": "लम्बनो लम्बितोष्ठश्च महामायः पयोनिधिः\n",
    "13017085c": "महादन्तो महादंष्ट्रो महाजिह्वो महामुखः\n",
    "13017086a": "महानखो महारोमा महाकेशो महाजटः\n",
    "13017086c": "असपत्नः प्रसादश्च प्रत्ययो गिरिसाधनः\n",
    "13017087a": "स्नेहनोऽस्नेहनश्चैव अजितश्च महामुनिः\n",
    "13017087c": "वृक्षाकारो वृक्षकेतुरनलो वायुवाहनः\n",
    "13017088a": "मण्डली मेरुधामा च देवदानवदर्पहा\n",
    "13017088c": "अथर्वशीर्षः सामास्य ऋक्सहस्रामितेक्षणः\n",
    "13017089a": "यजुःपादभुजो गुह्यः प्रकाशो जङ्गमस्तथा\n",
    "13017089c": "अमोघार्थः प्रसादश्च अभिगम्यः सुदर्शनः\n",
    "13017090a": "उपहारप्रियः शर्वः कनकः काञ्चनः स्थिरः\n",
    "13017090c": "नाभिर्नन्दिकरो भाव्यः पुष्करस्थपतिः स्थिरः\n",
    "13017091a": "द्वादशस्त्रासनश्चाद्यो यज्ञो यज्ञसमाहितः\n",
    "13017091c": "नक्तं कलिश्च कालश्च मकरः कालपूजितः\n",
    "13017092a": "सगणो गणकारश्च भूतभावनसारथिः\n",
    "13017092c": "भस्मशायी भस्मगोप्ता भस्मभूतस्तरुर्गणः\n",
    "13017093a": "अगणश्चैव लोपश्च महात्मा सर्वपूजितः\n",
    "13017093c": "शङ्कुस्त्रिशङ्कुः संपन्नः शुचिर्भूतनिषेवितः\n",
    "13017094a": "आश्रमस्थः कपोतस्थो विश्वकर्मा पतिर्वरः\n",
    "13017094c": "शाखो विशाखस्ताम्रोष्ठो ह्यम्बुजालः सुनिश्चयः\n",
    "13017095a": "कपिलोऽकपिलः शूर आयुश्चैव परोऽपरः\n",
    "13017095c": "गन्धर्वो ह्यदितिस्तार्क्ष्यः सुविज्ञेयः सुसारथिः\n",
    "13017096a": "परश्वधायुधो देव अर्थकारी सुबान्धवः\n",
    "13017096c": "तुम्बवीणी महाकोप ऊर्ध्वरेता जलेशयः\n",
    "13017097a": "उग्रो वंशकरो वंशो वंशनादो ह्यनिन्दितः\n",
    "13017097c": "सर्वाङ्गरूपो मायावी सुहृदो ह्यनिलोऽनलः\n",
    "13017098a": "बन्धनो बन्धकर्ता च सुबन्धनविमोचनः\n",
    "13017098c": "स यज्ञारिः स कामारिर्महादंष्ट्रो महायुधः\n",
    "13017099a": "बाहुस्त्वनिन्दितः शर्वः शंकरः शंकरोऽधनः\n",
    "13017099c": "अमरेशो महादेवो विश्वदेवः सुरारिहा\n",
    "13017100a": "अहिर्बुध्नो निरृतिश्च चेकितानो हरिस्तथा\n",
    "13017100c": "अजैकपाच्च कापाली त्रिशङ्कुरजितः शिवः\n",
    "13017101a": "धन्वन्तरिर्धूमकेतुः स्कन्दो वैश्रवणस्तथा\n",
    "13017101c": "धाता शक्रश्च विष्णुश्च मित्रस्त्वष्टा ध्रुवो धरः\n",
    "13017102a": "प्रभावः सर्वगो वायुरर्यमा सविता रविः\n",
    "13017102c": "उदग्रश्च विधाता च मान्धाता भूतभावनः\n",
    "13017103a": "रतितीर्थश्च वाग्मी च सर्वकामगुणावहः\n",
    "13017103c": "पद्मगर्भो महागर्भश्चन्द्रवक्त्रो मनोरमः\n",
    "13017104a": "बलवांश्चोपशान्तश्च पुराणः पुण्यचञ्चुरी\n",
    "13017104c": "कुरुकर्ता कालरूपी कुरुभूतो महेश्वरः\n",
    "13017105a": "सर्वाशयो दर्भशायी सर्वेषां प्राणिनां पतिः\n",
    "13017105c": "देवदेवमुखोऽसक्तः सदसत्सर्वरत्नवित्\n",
    "13017106a": "कैलासशिखरावासी हिमवद्गिरिसंश्रयः\n",
    "13017106c": "कूलहारी कूलकर्ता बहुविद्यो बहुप्रदः\n",
    "13017107a": "वणिजो वर्धनो वृक्षो नकुलश्चन्दनश्छदः\n",
    "13017107c": "सारग्रीवो महाजत्रुरलोलश्च महौषधः\n",
    "13017108a": "सिद्धार्थकारी सिद्धार्थश्छन्दोव्याकरणोत्तरः\n",
    "13017108c": "सिंहनादः सिंहदंष्ट्रः सिंहगः सिंहवाहनः\n",
    "13017109a": "प्रभावात्मा जगत्कालस्तालो लोकहितस्तरुः\n",
    "13017109c": "सारङ्गो नवचक्राङ्गः केतुमाली सभावनः\n",
    "13017110a": "भूतालयो भूतपतिरहोरात्रमनिन्दितः\n",
    "13017110c": "वाहिता सर्वभूतानां निलयश्च विभुर्भवः\n",
    "13017111a": "अमोघः संयतो ह्यश्वो भोजनः प्राणधारणः\n",
    "13017111c": "धृतिमान्मतिमान्दक्षः सत्कृतश्च युगाधिपः\n",
    "13017112a": "गोपालिर्गोपतिर्ग्रामो गोचर्मवसनो हरः\n",
    "13017112c": "हिरण्यबाहुश्च तथा गुहापालः प्रवेशिनाम्\n",
    "13017113a": "प्रतिष्ठायी महाहर्षो जितकामो जितेन्द्रियः\n",
    "13017113c": "गन्धारश्च सुरालश्च तपःकर्मरतिर्धनुः\n",
    "13017114a": "महागीतो महानृत्तो ह्यप्सरोगणसेवितः\n",
    "13017114c": "महाकेतुर्धनुर्धातुर्नैकसानुचरश्चलः\n",
    "13017115a": "आवेदनीय आवेशः सर्वगन्धसुखावहः\n",
    "13017115c": "तोरणस्तारणो वायुः परिधावति चैकतः\n",
    "13017116a": "संयोगो वर्धनो वृद्धो महावृद्धो गणाधिपः\n",
    "13017116c": "नित्य आत्मसहायश्च देवासुरपतिः पतिः\n",
    "13017117a": "युक्तश्च युक्तबाहुश्च द्विविधश्च सुपर्वणः\n",
    "13017117c": "आषाढश्च सुषाढश्च ध्रुवो हरिहणो हरः\n",
    "13017118a": "वपुरावर्तमानेभ्यो वसुश्रेष्ठो महापथः\n",
    "13017118c": "शिरोहारी विमर्षश्च सर्वलक्षणभूषितः\n",
    "13017119a": "अक्षश्च रथयोगी च सर्वयोगी महाबलः\n",
    "13017119c": "समाम्नायोऽसमाम्नायस्तीर्थदेवो महारथः\n",
    "13017120a": "निर्जीवो जीवनो मन्त्रः शुभाक्षो बहुकर्कशः\n",
    "13017120c": "रत्नप्रभूतो रक्ताङ्गो महार्णवनिपानवित्\n",
    "13017121a": "मूलो विशालो ह्यमृतो व्यक्ताव्यक्तस्तपोनिधिः\n",
    "13017121c": "आरोहणो निरोहश्च शैलहारी महातपाः\n",
    "13017122a": "सेनाकल्पो महाकल्पो युगायुगकरो हरिः\n",
    "13017122c": "युगरूपो महारूपः पवनो गहनो नगः\n",
    "13017123a": "न्यायनिर्वापणः पादः पण्डितो ह्यचलोपमः\n",
    "13017123c": "बहुमालो महामालः सुमालो बहुलोचनः\n",
    "13017124a": "विस्तारो लवणः कूपः कुसुमः सफलोदयः\n",
    "13017124c": "वृषभो वृषभाङ्काङ्गो मणिबिल्वो जटाधरः\n",
    "13017125a": "इन्दुर्विसर्गः सुमुखः सुरः सर्वायुधः सहः\n",
    "13017125c": "निवेदनः सुधाजातः सुगन्धारो महाधनुः\n",
    "13017126a": "गन्धमाली च भगवानुत्थानः सर्वकर्मणाम्\n",
    "13017126c": "मन्थानो बहुलो बाहुः सकलः सर्वलोचनः\n",
    "13017127a": "तरस्ताली करस्ताली ऊर्ध्वसंहननो वहः\n",
    "13017127c": "छत्रं सुच्छत्रो विख्यातः सर्वलोकाश्रयो महान्\n",
    "13017128a": "मुण्डो विरूपो विकृतो दण्डिमुण्डो विकुर्वणः\n",
    "13017128c": "हर्यक्षः ककुभो वज्री दीप्तजिह्वः सहस्रपात्\n",
    "13017129a": "सहस्रमूर्धा देवेन्द्रः सर्वदेवमयो गुरुः\n",
    "13017129c": "सहस्रबाहुः सर्वाङ्गः शरण्यः सर्वलोककृत्\n",
    "13017130a": "पवित्रं त्रिमधुर्मन्त्रः कनिष्ठः कृष्णपिङ्गलः\n",
    "13017130c": "ब्रह्मदण्डविनिर्माता शतघ्नी शतपाशधृक्\n",
    "13017131a": "पद्मगर्भो महागर्भो ब्रह्मगर्भो जलोद्भवः\n",
    "13017131c": "गभस्तिर्ब्रह्मकृद्ब्रह्मा ब्रह्मविद्ब्राह्मणो गतिः\n",
    "13017132a": "अनन्तरूपो नैकात्मा तिग्मतेजाः स्वयंभुवः\n",
    "13017132c": "ऊर्ध्वगात्मा पशुपतिर्वातरंहा मनोजवः\n",
    "13017133a": "चन्दनी पद्ममालाग्र्यः सुरभ्युत्तरणो नरः\n",
    "13017133c": "कर्णिकारमहास्रग्वी नीलमौलिः पिनाकधृक्\n",
    "13017134a": "उमापतिरुमाकान्तो जाह्नवीधृगुमाधवः\n",
    "13017134c": "वरो वराहो वरदो वरेशः सुमहास्वनः\n",
    "13017135a": "महाप्रसादो दमनः शत्रुहा श्वेतपिङ्गलः\n",
    "13017135c": "प्रीतात्मा प्रयतात्मा च संयतात्मा प्रधानधृक्\n",
    "13017136a": "सर्वपार्श्वसुतस्तार्क्ष्यो धर्मसाधारणो वरः\n",
    "13017136c": "चराचरात्मा सूक्ष्मात्मा सुवृषो गोवृषेश्वरः\n",
    "13017137a": "साध्यर्षिर्वसुरादित्यो विवस्वान्सविता मृडः\n",
    "13017137c": "व्यासः सर्वस्य संक्षेपो विस्तरः पर्ययो नयः\n",
    "13017138a": "ऋतुः संवत्सरो मासः पक्षः संख्यासमापनः\n",
    "13017138c": "कला काष्ठा लवो मात्रा मुहूर्तोऽहः क्षपाः क्षणाः\n",
    "13017139a": "विश्वक्षेत्रं प्रजाबीजं लिङ्गमाद्यस्त्वनिन्दितः\n",
    "13017139c": "सदसद्व्यक्तमव्यक्तं पिता माता पितामहः\n",
    "13017140a": "स्वर्गद्वारं प्रजाद्वारं मोक्षद्वारं त्रिविष्टपम्\n",
    "13017140c": "निर्वाणं ह्लादनं चैव ब्रह्मलोकः परा गतिः\n",
    "13017141a": "देवासुरविनिर्माता देवासुरपरायणः\n",
    "13017141c": "देवासुरगुरुर्देवो देवासुरनमस्कृतः\n",
    "13017142a": "देवासुरमहामात्रो देवासुरगणाश्रयः\n",
    "13017142c": "देवासुरगणाध्यक्षो देवासुरगणाग्रणीः\n",
    "13017143a": "देवातिदेवो देवर्षिर्देवासुरवरप्रदः\n",
    "13017143c": "देवासुरेश्वरो देवो देवासुरमहेश्वरः\n",
    "13017144a": "सर्वदेवमयोऽचिन्त्यो देवतात्मात्मसंभवः\n",
    "13017144c": "उद्भिदस्त्रिक्रमो वैद्यो विरजो विरजोम्बरः\n",
    "13017145a": "ईड्यो हस्ती सुरव्याघ्रो देवसिंहो नरर्षभः\n",
    "13017145c": "विबुधाग्रवरः श्रेष्ठः सर्वदेवोत्तमोत्तमः\n",
    "13017146a": "प्रयुक्तः शोभनो वज्र ईशानः प्रभुरव्ययः\n",
    "13017146c": "गुरुः कान्तो निजः सर्गः पवित्रः सर्ववाहनः\n",
    "13017147a": "शृङ्गी शृङ्गप्रियो बभ्रू राजराजो निरामयः\n",
    "13017147c": "अभिरामः सुरगणो विरामः सर्वसाधनः\n",
    "13017148a": "ललाटाक्षो विश्वदेहो हरिणो ब्रह्मवर्चसः\n",
    "13017148c": "स्थावराणां पतिश्चैव नियमेन्द्रियवर्धनः\n",
    "13017149a": "सिद्धार्थः सर्वभूतार्थोऽचिन्त्यः सत्यव्रतः शुचिः\n",
    "13017149c": "व्रताधिपः परं ब्रह्म मुक्तानां परमा गतिः\n",
    "13017150a": "विमुक्तो मुक्ततेजाश्च श्रीमाञ्श्रीवर्धनो जगत्\n",
    "13017150c": "यथाप्रधानं भगवानिति भक्त्या स्तुतो मया\n",
    "13017151a": "यं न ब्रह्मादयो देवा विदुर्यं न महर्षयः\n",
    "13017151c": "तं स्तव्यमर्च्यं वन्द्यं च कः स्तोष्यति जगत्पतिम्\n",
    "13017152a": "भक्तिमेव पुरस्कृत्य मया यज्ञपतिर्वसुः\n",
    "13017152c": "ततोऽभ्यनुज्ञां प्राप्यैव स्तुतो मतिमतां वरः\n",
    "13017153a": "शिवमेभिः स्तुवन्देवं नामभिः पुष्टिवर्धनैः\n",
    "13017153c": "नित्ययुक्तः शुचिर्भूत्वा प्राप्नोत्यात्मानमात्मना\n",
    "13017154a": "एतद्धि परमं ब्रह्म स्वयं गीतं स्वयंभुवा\n",
    "13017154c": "ऋषयश्चैव देवाश्च स्तुवन्त्येतेन तत्परम्\n",
    "13017155a": "स्तूयमानो महादेवः प्रीयते चात्मनामभिः\n",
    "13017155c": "भक्तानुकम्पी भगवानात्मसंस्थान्करोति तान्\n",
    "13017156a": "तथैव च मनुष्येषु ये मनुष्याः प्रधानतः\n",
    "13017156c": "आस्तिकाः श्रद्दधानाश्च बहुभिर्जन्मभिः स्तवैः\n",
    "13017157a": "जाग्रतश्च स्वपन्तश्च व्रजन्तः पथि संस्थिताः\n",
    "13017157c": "स्तुवन्ति स्तूयमानाश्च तुष्यन्ति च रमन्ति च\n",
    "13017157e": "जन्मकोटिसहस्रेषु नानासंसारयोनिषु\n",
    "13017158a": "जन्तोर्विशुद्धपापस्य भवे भक्तिः प्रजायते\n",
    "13017158c": "उत्पन्ना च भवे भक्तिरनन्या सर्वभावतः\n",
    "13017159a": "कारणं भावितं तस्य सर्वमुक्तस्य सर्वतः\n",
    "13017159c": "एतद्देवेषु दुष्प्रापं मनुष्येषु न लभ्यते\n",
    "13017160a": "निर्विघ्ना निश्चला रुद्रे भक्तिरव्यभिचारिणी\n",
    "13017160c": "तस्यैव च प्रसादेन भक्तिरुत्पद्यते नृणाम्\n",
    "13017160e": "यया यान्ति परां सिद्धिं तद्भावगतचेतसः\n",
    "13017161a": "ये सर्वभावोपगताः परत्वेनाभवन्नराः\n",
    "13017161c": "प्रपन्नवत्सलो देवः संसारात्तान्समुद्धरेत्\n",
    "13017162a": "एवमन्ये न कुर्वन्ति देवाः संसारमोचनम्\n",
    "13017162c": "मनुष्याणां महादेवादन्यत्रापि तपोबलात्\n",
    "13017163a": "इति तेनेन्द्रकल्पेन भगवान्सदसत्पतिः\n",
    "13017163c": "कृत्तिवासाः स्तुतः कृष्ण तण्डिना शुद्धबुद्धिना\n",
    "13017164a": "स्तवमेतं भगवतो ब्रह्मा स्वयमधारयत्\n",
    "13017164c": "ब्रह्मा प्रोवाच शक्राय शक्रः प्रोवाच मृत्यवे\n",
    "13017165a": "मृत्युः प्रोवाच रुद्राणां रुद्रेभ्यस्तण्डिमागमत्\n",
    "13017165c": "महता तपसा प्राप्तस्तण्डिना ब्रह्मसद्मनि\n",
    "13017166a": "तण्डिः प्रोवाच शुक्राय गौतमायाह भार्गवः\n",
    "13017166c": "वैवस्वताय मनवे गौतमः प्राह माधव\n",
    "13017167a": "नारायणाय साध्याय मनुरिष्टाय धीमते\n",
    "13017167c": "यमाय प्राह भगवान्साध्यो नारायणोऽच्युतः\n",
    "13017168a": "नाचिकेताय भगवानाह वैवस्वतो यमः\n",
    "13017168c": "मार्कण्डेयाय वार्ष्णेय नाचिकेतोऽभ्यभाषत\n",
    "13017169a": "मार्कण्डेयान्मया प्राप्तं नियमेन जनार्दन\n",
    "13017169c": "तवाप्यहममित्रघ्न स्तवं दद्म्यद्य विश्रुतम्\n",
    "13017169e": "स्वर्ग्यमारोग्यमायुष्यं धन्यं बल्यं तथैव च\n",
    "13017170a": "न तस्य विघ्नं कुर्वन्ति दानवा यक्षराक्षसाः\n",
    "13017170c": "पिशाचा यातुधानाश्च गुह्यका भुजगा अपि\n",
    "13017171a": "यः पठेत शुचिर्भूत्वा ब्रह्मचारी जितेन्द्रियः\n",
    "13017171c": "अभग्नयोगो वर्षं तु सोऽश्वमेधफलं लभेत्\n",
    "13018001": "वैशंपायन उवाच\n",
    "13018001a": "महायोगी ततः प्राह कृष्णद्वैपायनो मुनिः\n",
    "13018001c": "पठस्व पुत्र भद्रं ते प्रीयतां ते महेश्वरः\n",
    "13018002a": "पुरा पुत्र मया मेरौ तप्यता परमं तपः\n",
    "13018002c": "पुत्रहेतोर्महाराज स्तव एषोऽनुकीर्तितः\n",
    "13018003a": "लब्धवानस्मि तान्कामानहं वै पाण्डुनन्दन\n",
    "13018003c": "तथा त्वमपि शर्वाद्धि सर्वान्कामानवाप्स्यसि\n",
    "13018004a": "चतुःशीर्षस्ततः प्राह शक्रस्य दयितः सखा\n",
    "13018004c": "आलम्बायन इत्येव विश्रुतः करुणात्मकः\n",
    "13018005a": "मया गोकर्णमासाद्य तपस्तप्त्वा शतं समाः\n",
    "13018005c": "अयोनिजानां दान्तानां धर्मज्ञानां सुवर्चसाम्\n",
    "13018006a": "अजराणामदुःखानां शतवर्षसहस्रिणाम्\n",
    "13018006c": "लब्धं पुत्रशतं शर्वात्पुरा पाण्डुनृपात्मज\n",
    "13018007a": "वाल्मीकिश्चापि भगवान्युधिष्ठिरमभाषत\n",
    "13018007c": "विवादे साम्नि मुनिभिर्ब्रह्मघ्नो वै भवानिति\n",
    "13018007e": "उक्तः क्षणेन चाविष्टस्तेनाधर्मेण भारत\n",
    "13018008a": "सोऽहमीशानमनघमस्तौषं शरणं गतः\n",
    "13018008c": "मुक्तश्चास्म्यवशः पापात्ततो दुःखविनाशनः\n",
    "13018008e": "आह मां त्रिपुरघ्नो वै यशस्तेऽग्र्यं भविष्यति\n",
    "13018009a": "जामदग्न्यश्च कौन्तेयमाह धर्मभृतां वरः\n",
    "13018009c": "ऋषिमध्ये स्थितस्तात तपन्निव विभावसुः\n",
    "13018010a": "पितृविप्रवधेनाहमार्तो वै पाण्डवाग्रज\n",
    "13018010c": "शुचिर्भूत्वा महादेवं गतवाञ्शरणं नृप\n",
    "13018011a": "नामभिश्चास्तुवं देवं ततस्तुष्टोऽभवद्भवः\n",
    "13018011c": "परशुं च ददौ देवो दिव्यान्यस्त्राणि चैव मे\n",
    "13018012a": "पापं न भविता तेऽद्य अजेयश्च भविष्यसि\n",
    "13018012c": "न ते प्रभविता मृत्युर्यशस्वी च भविष्यसि\n",
    "13018013a": "आह मां भगवानेवं शिखण्डी शिवविग्रहः\n",
    "13018013c": "यदवाप्तं च मे सर्वं प्रसादात्तस्य धीमतः\n",
    "13018014a": "असितो देवलश्चैव प्राह पाण्डुसुतं नृपम्\n",
    "13018014c": "शापाच्छक्रस्य कौन्तेय चितो धर्मोऽनशन्मम\n",
    "13018014e": "तन्मे धर्मं यशश्चाग्र्यमायुश्चैवाददद्भवः\n",
    "13018015a": "ऋषिर्गृत्समदो नाम शक्रस्य दयितः सखा\n",
    "13018015c": "प्राहाजमीढं भगवान्बृहस्पतिसमद्युतिः\n",
    "13018016a": "वसिष्ठो नाम भगवांश्चाक्षुषस्य मनोः सुतः\n",
    "13018016c": "शतक्रतोरचिन्त्यस्य सत्रे वर्षसहस्रिके\n",
    "13018016e": "वर्तमानेऽब्रवीद्वाक्यं साम्नि ह्युच्चारिते मया\n",
    "13018017a": "रथन्तरं द्विजश्रेष्ठ न सम्यगिति वर्तते\n",
    "13018017c": "समीक्षस्व पुनर्बुद्ध्या हर्षं त्यक्त्वा द्विजोत्तम\n",
    "13018017e": "अयज्ञवाहिनं पापमकार्षीस्त्वं सुदुर्मते\n",
    "13018018a": "एवमुक्त्वा महाक्रोधात्प्राह रुष्टः पुनर्वचः\n",
    "13018018c": "प्रज्ञया रहितो दुःखी नित्यं भीतो वनेचरः\n",
    "13018018e": "दश वर्षसहस्राणि दशाष्टौ च शतानि च\n",
    "13018019a": "नष्टपानीययवसे मृगैरन्यैश्च वर्जिते\n",
    "13018019c": "अयज्ञीयद्रुमे देशे रुरुसिंहनिषेविते\n",
    "13018019e": "भविता त्वं मृगः क्रूरो महादुःखसमन्वितः\n",
    "13018020a": "तस्य वाक्यस्य निधने पार्थ जातो ह्यहं मृगः\n",
    "13018020c": "ततो मां शरणं प्राप्तं प्राह योगी महेश्वरः\n",
    "13018021a": "अजरश्चामरश्चैव भविता दुःखवर्जितः\n",
    "13018021c": "साम्यं समस्तु ते सौख्यं युवयोर्वर्धतां क्रतुः\n",
    "13018022a": "अनुग्रहानेवमेष करोति भगवान्विभुः\n",
    "13018022c": "परं धाता विधाता च सुखदुःखे च सर्वदा\n",
    "13018023a": "अचिन्त्य एष भगवान्कर्मणा मनसा गिरा\n",
    "13018023c": "न मे तात युधिश्रेष्ठ विद्यया पण्डितः समः\n",
    "13018024": "जैगीषव्य उवाच\n",
    "13018024a": "ममाष्टगुणमैश्वर्यं दत्तं भगवता पुरा\n",
    "13018024c": "यत्नेनाल्पेन बलिना वाराणस्यां युधिष्ठिर\n",
    "13018025": "गार्ग्य उवाच\n",
    "13018025a": "चतुःषष्ट्यङ्गमददात्कालज्ञानं ममाद्भुतम्\n",
    "13018025c": "सरस्वत्यास्तटे तुष्टो मनोयज्ञेन पाण्डव\n",
    "13018026a": "तुल्यं मम सहस्रं तु सुतानां ब्रह्मवादिनाम्\n",
    "13018026c": "आयुश्चैव सपुत्रस्य संवत्सरशतायुतम्\n",
    "13018027": "पराशर उवाच\n",
    "13018027a": "प्रसाद्याहं पुरा शर्वं मनसाचिन्तयं नृप\n",
    "13018027c": "महातपा महातेजा महायोगी महायशाः\n",
    "13018027e": "वेदव्यासः श्रियावासो ब्रह्मण्यः करुणात्मकः\n",
    "13018028a": "अपि नामेप्सितः पुत्रो मम स्याद्वै महेश्वरात्\n",
    "13018028c": "इति मत्वा हृदि मतं प्राह मां सुरसत्तमः\n",
    "13018029a": "मयि संभवतस्तस्य फलात्कृष्णो भविष्यति\n",
    "13018029c": "सावर्णस्य मनोः सर्गे सप्तर्षिश्च भविष्यति\n",
    "13018030a": "वेदानां च स वै व्यस्ता कुरुवंशकरस्तथा\n",
    "13018030c": "इतिहासस्य कर्ता च पुत्रस्ते जगतो हितः\n",
    "13018031a": "भविष्यति महेन्द्रस्य दयितः स महामुनिः\n",
    "13018031c": "अजरश्चामरश्चैव पराशर सुतस्तव\n",
    "13018032a": "एवमुक्त्वा स भगवांस्तत्रैवान्तरधीयत\n",
    "13018032c": "युधिष्ठिर महायोगी वीर्यवानक्षयोऽव्ययः\n",
    "13018033": "माण्डव्य उवाच\n",
    "13018033a": "अचौरश्चौरशङ्कायां शूले भिन्नो ह्यहं यदा\n",
    "13018033c": "तत्रस्थेन स्तुतो देवः प्राह मां वै महेश्वरः\n",
    "13018034a": "मोक्षं प्राप्स्यसि शूलाच्च जीविष्यसि समार्बुदम्\n",
    "13018034c": "रुजा शूलकृता चैव न ते विप्र भविष्यति\n",
    "13018034e": "आधिभिर्व्याधिभिश्चैव वर्जितस्त्वं भविष्यसि\n",
    "13018035a": "पादाच्चतुर्थात्संभूत आत्मा यस्मान्मुने तव\n",
    "13018035c": "त्वं भविष्यस्यनुपमो जन्म वै सफलं कुरु\n",
    "13018036a": "तीर्थाभिषेकं सफलं त्वमविघ्नेन चाप्स्यसि\n",
    "13018036c": "स्वर्गं चैवाक्षयं विप्र विदधामि तवोर्जितम्\n",
    "13018037a": "एवमुक्त्वा तु भगवान्वरेण्यो वृषवाहनः\n",
    "13018037c": "महेश्वरो महाराज कृत्तिवासा महाद्युतिः\n",
    "13018037e": "सगणो दैवतश्रेष्ठस्तत्रैवान्तरधीयत\n",
    "13018038": "गालव उवाच\n",
    "13018038a": "विश्वामित्राभ्यनुज्ञातो ह्यहं पितरमागतः\n",
    "13018038c": "अब्रवीन्मां ततो माता दुःखिता रुदती भृशम्\n",
    "13018039a": "कौशिकेनाभ्यनुज्ञातं पुत्रं वेदविभूषितम्\n",
    "13018039c": "न तात तरुणं दान्तं पिता त्वां पश्यतेऽनघ\n",
    "13018040a": "श्रुत्वा जनन्या वचनं निराशो गुरुदर्शने\n",
    "13018040c": "नियतात्मा महादेवमपश्यं सोऽब्रवीच्च माम्\n",
    "13018041a": "पिता माता च ते त्वं च पुत्र मृत्युविवर्जिताः\n",
    "13018041c": "भविष्यथ विश क्षिप्रं द्रष्टासि पितरं क्षये\n",
    "13018042a": "अनुज्ञातो भगवता गृहं गत्वा युधिष्ठिर\n",
    "13018042c": "अपश्यं पितरं तात इष्टिं कृत्वा विनिःसृतम्\n",
    "13018043a": "उपस्पृश्य गृहीत्वेध्मं कुशांश्च शरणाद्गुरून्\n",
    "13018043c": "तान्विसृज्य च मां प्राह पिता सास्राविलेक्षणः\n",
    "13018044a": "प्रणमन्तं परिष्वज्य मूर्ध्नि चाघ्राय पाण्डव\n",
    "13018044c": "दिष्ट्या दृष्टोऽसि मे पुत्र कृतविद्य इहागतः\n",
    "13018045": "वैशंपायन उवाच\n",
    "13018045a": "एतान्यत्यद्भुतान्येव कर्माण्यथ महात्मनः\n",
    "13018045c": "प्रोक्तानि मुनिभिः श्रुत्वा विस्मयामास पाण्डवः\n",
    "13018046a": "ततः कृष्णोऽब्रवीद्वाक्यं पुनर्मतिमतां वरः\n",
    "13018046c": "युधिष्ठिरं धर्मनित्यं पुरुहूतमिवेश्वरः\n",
    "13018047a": "आदित्यचन्द्रावनिलानलौ च; द्यौर्भूमिरापो वसवोऽथ विश्वे\n",
    "13018047c": "धातार्यमा शुक्रबृहस्पती च; रुद्राः ससाध्या वरुणो वित्तगोपः\n",
    "13018048a": "ब्रह्मा शक्रो मारुतो ब्रह्म सत्यं; वेदा यज्ञा दक्षिणा वेदवाहाः\n",
    "13018048c": "सोमो यष्टा यच्च हव्यं हविश्च; रक्षा दीक्षा नियमा ये च केचित्\n",
    "13018049a": "स्वाहा वषड्ब्राह्मणाः सौरभेया; धर्मं चक्रं कालचक्रं चरं च\n",
    "13018049c": "यशो दमो बुद्धिमती स्थितिश्च; शुभाशुभं मुनयश्चैव सप्त\n",
    "13018050a": "अग्र्या बुद्धिर्मनसा दर्शने च; स्पर्शे सिद्धिः कर्मणां या च सिद्धिः\n",
    "13018050c": "गणा देवानामूष्मपाः सोमपाश्च; लेखाः सुयामास्तुषिता ब्रह्मकायाः\n",
    "13018051a": "आभास्वरा गन्धपा दृष्टिपाश्च; वाचा विरुद्धाश्च मनोविरुद्धाः\n",
    "13018051c": "शुद्धाश्च निर्वाणरताश्च देवाः; स्पर्शाशना दर्शपा आज्यपाश्च\n",
    "13018052a": "चिन्तागता ये च देवेषु मुख्या; ये चाप्यन्ये देवताश्चाजमीढ\n",
    "13018052c": "सुपर्णगन्धर्वपिशाचदानवा; यक्षास्तथा पन्नगाश्चारणाश्च\n",
    "13018053a": "सूक्ष्मं स्थूलं मृदु यच्चाप्यसूक्ष्मं; सुखं दुःखं सुखदुःखान्तरं च\n",
    "13018053c": "सांख्यं योगं यत्पराणां परं च; शर्वाज्जातं विद्धि यत्कीर्तितं मे\n",
    "13018054a": "तत्संभूता भूतकृतो वरेण्याः; सर्वे देवा भुवनस्यास्य गोपाः\n",
    "13018054c": "आविश्येमां धरणीं येऽभ्यरक्ष;न्पुरातनीं तस्य देवस्य सृष्टिम्\n",
    "13018055a": "विचिन्वन्तं मनसा तोष्टुवीमि; किंचित्तत्त्वं प्राणहेतोर्नतोऽस्मि\n",
    "13018055c": "ददातु देवः स वरानिहेष्टा;नभिष्टुतो नः प्रभुरव्ययः सदा\n",
    "13018056a": "इमं स्तवं संनियम्येन्द्रियाणि; शुचिर्भूत्वा यः पुरुषः पठेत\n",
    "13018056c": "अभग्नयोगो नियतोऽब्दमेकं; स प्राप्नुयादश्वमेधे फलं यत्\n",
    "13018057a": "वेदान्कृत्स्नान्ब्राह्मणः प्राप्नुयाच्च; जयेद्राजा पृथिवीं चापि कृत्स्नाम्\n",
    "13018057c": "वैश्यो लाभं प्राप्नुयान्नैपुणं च; शूद्रो गतिं प्रेत्य तथा सुखं च\n",
    "13018058a": "स्तवराजमिमं कृत्वा रुद्राय दधिरे मनः\n",
    "13018058c": "सर्वदोषापहं पुण्यं पवित्रं च यशस्विनम्\n",
    "13018059a": "यावन्त्यस्य शरीरेषु रोमकूपाणि भारत\n",
    "13018059c": "तावद्वर्षसहस्राणि स्वर्गे वसति मानवः\n",
    "13019001": "युधिष्ठिर उवाच\n",
    "13019001a": "यदिदं सहधर्मेति प्रोच्यते भरतर्षभ\n",
    "13019001c": "पाणिग्रहणकाले तु स्त्रीणामेतत्कथं स्मृतम्\n",
    "13019002a": "आर्ष एष भवेद्धर्मः प्राजापत्योऽथ वासुरः\n",
    "13019002c": "यदेतत्सहधर्मेति पूर्वमुक्तं महर्षिभिः\n",
    "13019003a": "संदेहः सुमहानेष विरुद्ध इति मे मतिः\n",
    "13019003c": "इह यः सहधर्मो वै प्रेत्यायं विहितः क्व नु\n",
    "13019004a": "स्वर्गे मृतानां भवति सहधर्मः पितामह\n",
    "13019004c": "पूर्वमेकस्तु म्रियते क्व चैकस्तिष्ठते वद\n",
    "13019005a": "नानाकर्मफलोपेता नानाकर्मनिवासिनः\n",
    "13019005c": "नानानिरयनिष्ठान्ता मानुषा बहवो यदा\n",
    "13019006a": "अनृताः स्त्रिय इत्येवं सूत्रकारो व्यवस्यति\n",
    "13019006c": "यदानृताः स्त्रियस्तात सहधर्मः कुतः स्मृतः\n",
    "13019007a": "अनृताः स्त्रिय इत्येवं वेदेष्वपि हि पठ्यते\n",
    "13019007c": "धर्मोऽयं पौर्विकी संज्ञा उपचारः क्रियाविधिः\n",
    "13019008a": "गह्वरं प्रतिभात्येतन्मम चिन्तयतोऽनिशम्\n",
    "13019008c": "निःसंदेहमिदं सर्वं पितामह यथा श्रुतिः\n",
    "13019009a": "यदेतद्यादृशं चैतद्यथा चैतत्प्रवर्तितम्\n",
    "13019009c": "निखिलेन महाप्राज्ञ भवानेतद्ब्रवीतु मे\n",
    "13019010": "भीष्म उवाच\n",
    "13019010a": "अत्राप्युदाहरन्तीममितिहासं पुरातनम्\n",
    "13019010c": "अष्टावक्रस्य संवादं दिशया सह भारत\n",
    "13019011a": "निवेष्टुकामस्तु पुरा अष्टावक्रो महातपाः\n",
    "13019011c": "ऋषेरथ वदान्यस्य कन्यां वव्रे महात्मनः\n",
    "13019012a": "सुप्रभां नाम वै नाम्ना रूपेणाप्रतिमां भुवि\n",
    "13019012c": "गुणप्रबर्हां शीलेन साध्वीं चारित्रशोभनाम्\n",
    "13019013a": "सा तस्य दृष्ट्वैव मनो जहार शुभलोचना\n",
    "13019013c": "वनराजी यथा चित्रा वसन्ते कुसुमाचिता\n",
    "13019014a": "ऋषिस्तमाह देया मे सुता तुभ्यं शृणुष्व मे\n",
    "13019014c": "गच्छ तावद्दिशं पुण्यामुत्तरां द्रक्ष्यसे ततः\n",
    "13019015": "अष्टावक्र उवाच\n",
    "13019015a": "किं द्रष्टव्यं मया तत्र वक्तुमर्हति मे भवान्\n",
    "13019015c": "तथेदानीं मया कार्यं यथा वक्ष्यति मां भवान्\n",
    "13019016": "वदान्य उवाच\n",
    "13019016a": "धनदं समतिक्रम्य हिमवन्तं तथैव च\n",
    "13019016c": "रुद्रस्यायतनं दृष्ट्वा सिद्धचारणसेवितम्\n",
    "13019017a": "प्रहृष्टैः पार्षदैर्जुष्टं नृत्यद्भिर्विविधाननैः\n",
    "13019017c": "दिव्याङ्गरागैः पैशाचैर्वन्यैर्नानाविधैस्तथा\n",
    "13019018a": "पाणितालसतालैश्च शम्यातालैः समैस्तथा\n",
    "13019018c": "संप्रहृष्टैः प्रनृत्यद्भिः शर्वस्तत्र निषेव्यते\n",
    "13019019a": "इष्टं किल गिरौ स्थानं तद्दिव्यमनुशुश्रुम\n",
    "13019019c": "नित्यं संनिहितो देवस्तथा पारिषदाः शुभाः\n",
    "13019020a": "तत्र देव्या तपस्तप्तं शंकरार्थं सुदुश्चरम्\n",
    "13019020c": "अतस्तदिष्टं देवस्य तथोमाया इति श्रुतिः\n",
    "13019021a": "तत्र कूपो महान्पार्श्वे देवस्योत्तरतस्तथा\n",
    "13019021c": "ऋतवः कालरात्रिश्च ये दिव्या ये च मानुषाः\n",
    "13019022a": "सर्वे देवमुपासन्ते रूपिणः किल तत्र ह\n",
    "13019022c": "तदतिक्रम्य भवनं त्वया यातव्यमेव हि\n",
    "13019023a": "ततो नीलं वनोद्देशं द्रक्ष्यसे मेघसंनिभम्\n",
    "13019023c": "रमणीयं मनोग्राहि तत्र द्रक्ष्यसि वै स्त्रियम्\n",
    "13019024a": "तपस्विनीं महाभागां वृद्धां दीक्षामनुष्ठिताम्\n",
    "13019024c": "द्रष्टव्या सा त्वया तत्र संपूज्या चैव यत्नतः\n",
    "13019025a": "तां दृष्ट्वा विनिवृत्तस्त्वं ततः पाणिं ग्रहीष्यसि\n",
    "13019025c": "यद्येष समयः सत्यः साध्यतां तत्र गम्यताम्\n",
    "13020001": "अष्टावक्र उवाच\n",
    "13020001a": "तथास्तु साधयिष्यामि तत्र यास्याम्यसंशयम्\n",
    "13020001c": "यत्र त्वं वदसे साधो भवान्भवतु सत्यवाक्\n",
    "13020002": "भीष्म उवाच\n",
    "13020002a": "ततोऽगच्छत्स भगवानुत्तरामुत्तमां दिशम्\n",
    "13020002c": "हिमवन्तं गिरिश्रेष्ठं सिद्धचारणसेवितम्\n",
    "13020003a": "स गत्वा द्विजशार्दूलो हिमवन्तं महागिरिम्\n",
    "13020003c": "अभ्यगच्छन्नदीं पुण्यां बाहुदां धर्मदायिनीम्\n",
    "13020004a": "अशोके विमले तीर्थे स्नात्वा तर्प्य च देवताः\n",
    "13020004c": "तत्र वासाय शयने कौश्ये सुखमुवास ह\n",
    "13020005a": "ततो रात्र्यां व्यतीतायां प्रातरुत्थाय स द्विजः\n",
    "13020005c": "स्नात्वा प्रादुश्चकाराग्निं हुत्वा चैव विधानतः\n",
    "13020006a": "रुद्राणीकूपमासाद्य ह्रदे तत्र समाश्वसत्\n",
    "13020006c": "विश्रान्तश्च समुत्थाय कैलासमभितो ययौ\n",
    "13020007a": "सोऽपश्यत्काञ्चनद्वारं दीप्यमानमिव श्रिया\n",
    "13020007c": "मन्दाकिनीं च नलिनीं धनदस्य महात्मनः\n",
    "13020008a": "अथ ते राक्षसाः सर्वे येऽभिरक्षन्ति पद्मिनीम्\n",
    "13020008c": "प्रत्युत्थिता भगवन्तं मणिभद्रपुरोगमाः\n",
    "13020009a": "स तान्प्रत्यर्चयामास राक्षसान्भीमविक्रमान्\n",
    "13020009c": "निवेदयत मां क्षिप्रं धनदायेति चाब्रवीत्\n",
    "13020010a": "ते राक्षसास्तदा राजन्भगवन्तमथाब्रुवन्\n",
    "13020010c": "असौ वैश्रवणो राजा स्वयमायाति तेऽन्तिकम्\n",
    "13020011a": "विदितो भगवानस्य कार्यमागमने च यत्\n",
    "13020011c": "पश्यैनं त्वं महाभागं ज्वलन्तमिव तेजसा\n",
    "13020012a": "ततो वैश्रवणोऽभ्येत्य अष्टावक्रमनिन्दितम्\n",
    "13020012c": "विधिवत्कुशलं पृष्ट्वा ततो ब्रह्मर्षिमब्रवीत्\n",
    "13020013a": "सुखं प्राप्तो भवान्कच्चित्किं वा मत्तश्चिकीर्षसि\n",
    "13020013c": "ब्रूहि सर्वं करिष्यामि यन्मां त्वं वक्ष्यसि द्विज\n",
    "13020014a": "भवनं प्रविश त्वं मे यथाकामं द्विजोत्तम\n",
    "13020014c": "सत्कृतः कृतकार्यश्च भवान्यास्यत्यविघ्नतः\n",
    "13020015a": "प्राविशद्भवनं स्वं वै गृहीत्वा तं द्विजोत्तमम्\n",
    "13020015c": "आसनं स्वं ददौ चैव पाद्यमर्घ्यं तथैव च\n",
    "13020016a": "अथोपविष्टयोस्तत्र मणिभद्रपुरोगमाः\n",
    "13020016c": "निषेदुस्तत्र कौबेरा यक्षगन्धर्वराक्षसाः\n",
    "13020017a": "ततस्तेषां निषण्णानां धनदो वाक्यमब्रवीत्\n",
    "13020017c": "भवच्छन्दं समाज्ञाय नृत्येरन्नप्सरोगणाः\n",
    "13020018a": "आतिथ्यं परमं कार्यं शुश्रूषा भवतस्तथा\n",
    "13020018c": "संवर्ततामित्युवाच मुनिर्मधुरया गिरा\n",
    "13020019a": "अथोर्वरा मिश्रकेशी रम्भा चैवोर्वशी तथा\n",
    "13020019c": "अलम्बुसा घृताची च चित्रा चित्राङ्गदा रुचिः\n",
    "13020020a": "मनोहरा सुकेशी च सुमुखी हासिनी प्रभा\n",
    "13020020c": "विद्युता प्रशमा दान्ता विद्योता रतिरेव च\n",
    "13020021a": "एताश्चान्याश्च वै बह्व्यः प्रनृत्ताप्सरसः शुभाः\n",
    "13020021c": "अवादयंश्च गन्धर्वा वाद्यानि विविधानि च\n",
    "13020022a": "अथ प्रवृत्ते गान्धर्वे दिव्ये ऋषिरुपावसत्\n",
    "13020022c": "दिव्यं संवत्सरं तत्र रमन्वै सुमहातपाः\n",
    "13020023a": "ततो वैश्रवणो राजा भगवन्तमुवाच ह\n",
    "13020023c": "साग्रः संवत्सरो यातस्तव विप्रेह पश्यतः\n",
    "13020024a": "हार्योऽयं विषयो ब्रह्मन्गान्धर्वो नाम नामतः\n",
    "13020024c": "छन्दतो वर्ततां विप्र यथा वदति वा भवान्\n",
    "13020025a": "अतिथिः पूजनीयस्त्वमिदं च भवतो गृहम्\n",
    "13020025c": "सर्वमाज्ञाप्यतामाशु परवन्तो वयं त्वयि\n",
    "13020026a": "अथ वैश्रवणं प्रीतो भगवान्प्रत्यभाषत\n",
    "13020026c": "अर्चितोऽस्मि यथान्यायं गमिष्यामि धनेश्वर\n",
    "13020027a": "प्रीतोऽस्मि सदृशं चैव तव सर्वं धनाधिप\n",
    "13020027c": "तव प्रसादाद्भगवन्महर्षेश्च महात्मनः\n",
    "13020027e": "नियोगादद्य यास्यामि वृद्धिमानृद्धिमान्भव\n",
    "13020028a": "अथ निष्क्रम्य भगवान्प्रययावुत्तरामुखः\n",
    "13020028c": "कैलासं मन्दरं हैमं सर्वाननुचचार ह\n",
    "13020029a": "तानतीत्य महाशैलान्कैरातं स्थानमुत्तमम्\n",
    "13020029c": "प्रदक्षिणं ततश्चक्रे प्रयतः शिरसा नमन्\n",
    "13020029e": "धरणीमवतीर्याथ पूतात्मासौ तदाभवत्\n",
    "13020030a": "स तं प्रदक्षिणं कृत्वा त्रिः शैलं चोत्तरामुखः\n",
    "13020030c": "समेन भूमिभागेन ययौ प्रीतिपुरस्कृतः\n",
    "13020031a": "ततोऽपरं वनोद्देशं रमणीयमपश्यत\n",
    "13020031c": "सर्वर्तुभिर्मूलफलैः पक्षिभिश्च समन्वितम्\n",
    "13020031e": "रमणीयैर्वनोद्देशैस्तत्र तत्र विभूषितम्\n",
    "13020032a": "तत्राश्रमपदं दिव्यं ददर्श भगवानथ\n",
    "13020032c": "शैलांश्च विविधाकारान्काञ्चनान्रत्नभूषितान्\n",
    "13020032e": "मणिभूमौ निविष्टाश्च पुष्करिण्यस्तथैव च\n",
    "13020033a": "अन्यान्यपि सुरम्याणि ददर्श सुबहून्यथ\n",
    "13020033c": "भृशं तस्य मनो रेमे महर्षेर्भावितात्मनः\n",
    "13020034a": "स तत्र काञ्चनं दिव्यं सर्वरत्नमयं गृहम्\n",
    "13020034c": "ददर्शाद्भुतसंकाशं धनदस्य गृहाद्वरम्\n",
    "13020035a": "महान्तो यत्र विविधाः प्रासादाः पर्वतोपमाः\n",
    "13020035c": "विमानानि च रम्याणि रत्नानि विविधानि च\n",
    "13020036a": "मन्दारपुष्पैः संकीर्णा तथा मन्दाकिनी नदी\n",
    "13020036c": "स्वयंप्रभाश्च मणयो वज्रैर्भूमिश्च भूषिता\n",
    "13020037a": "नानाविधैश्च भवनैर्विचित्रमणितोरणैः\n",
    "13020037c": "मुक्ताजालपरिक्षिप्तैर्मणिरत्नविभूषितैः\n",
    "13020037e": "मनोदृष्टिहरै रम्यैः सर्वतः संवृतं शुभैः\n",
    "13020038a": "ऋषिः समन्ततोऽपश्यत्तत्र तत्र मनोरमम्\n",
    "13020038c": "ततोऽभवत्तस्य चिन्ता क्व मे वासो भवेदिति\n",
    "13020039a": "अथ द्वारं समभितो गत्वा स्थित्वा ततोऽब्रवीत्\n",
    "13020039c": "अतिथिं मामनुप्राप्तमनुजानन्तु येऽत्र वै\n",
    "13020040a": "अथ कन्यापरिवृता गृहात्तस्माद्विनिःसृताः\n",
    "13020040c": "नानारूपाः सप्त विभो कन्याः सर्वा मनोहराः\n",
    "13020041a": "यां यामपश्यत्कन्यां स सा सा तस्य मनोऽहरत्\n",
    "13020041c": "नाशक्नुवद्धारयितुं मनोऽथास्यावसीदति\n",
    "13020042a": "ततो धृतिः समुत्पन्ना तस्य विप्रस्य धीमतः\n",
    "13020042c": "अथ तं प्रमदाः प्राहुर्भगवान्प्रविशत्विति\n",
    "13020043a": "स च तासां सुरूपाणां तस्यैव भवनस्य च\n",
    "13020043c": "कौतूहलसमाविष्टः प्रविवेश गृहं द्विजः\n",
    "13020044a": "तत्रापश्यज्जरायुक्तामरजोम्बरधारिणीम्\n",
    "13020044c": "वृद्धां पर्यङ्कमासीनां सर्वाभरणभूषिताम्\n",
    "13020045a": "स्वस्तीति चाथ तेनोक्ता सा स्त्री प्रत्यवदत्तदा\n",
    "13020045c": "प्रत्युत्थाय च तं विप्रमास्यतामित्युवाच ह\n",
    "13020046": "अष्टावक्र उवाच\n",
    "13020046a": "सर्वाः स्वानालयान्यान्तु एका मामुपतिष्ठतु\n",
    "13020046c": "सुप्रज्ञाता सुप्रशान्ता शेषा गच्छन्तु च्छन्दतः\n",
    "13020047a": "ततः प्रदक्षिणीकृत्य कन्यास्तास्तमृषिं तदा\n",
    "13020047c": "निराक्रामन्गृहात्तस्मात्सा वृद्धाथ व्यतिष्ठत\n",
    "13020048a": "अथ तां संविशन्प्राह शयने भास्वरे तदा\n",
    "13020048c": "त्वयापि सुप्यतां भद्रे रजनी ह्यतिवर्तते\n",
    "13020049a": "संलापात्तेन विप्रेण तथा सा तत्र भाषिता\n",
    "13020049c": "द्वितीये शयने दिव्ये संविवेश महाप्रभे\n",
    "13020050a": "अथ सा वेपमानाङ्गी निमित्तं शीतजं तदा\n",
    "13020050c": "व्यपदिश्य महर्षेर्वै शयनं चाध्यरोहत\n",
    "13020051a": "स्वागतं स्वागतेनास्तु भगवांस्तामभाषत\n",
    "13020051c": "सोपागूहद्भुजाभ्यां तु ऋषिं प्रीत्या नरर्षभ\n",
    "13020052a": "निर्विकारमृषिं चापि काष्ठकुड्योपमं तदा\n",
    "13020052c": "दुःखिता प्रेक्ष्य संजल्पमकार्षीदृषिणा सह\n",
    "13020053a": "ब्रह्मन्न कामकारोऽस्ति स्त्रीणां पुरुषतो धृतिः\n",
    "13020053c": "कामेन मोहिता चाहं त्वां भजन्तीं भजस्व माम्\n",
    "13020054a": "प्रहृष्टो भव विप्रर्षे समागच्छ मया सह\n",
    "13020054c": "उपगूह च मां विप्र कामार्ताहं भृशं त्वयि\n",
    "13020055a": "एतद्धि तव धर्मात्मंस्तपसः पूज्यते फलम्\n",
    "13020055c": "प्रार्थितं दर्शनादेव भजमानां भजस्व माम्\n",
    "13020056a": "सद्म चेदं वनं चेदं यच्चान्यदपि पश्यसि\n",
    "13020056c": "प्रभुत्वं तव सर्वत्र मयि चैव न संशयः\n",
    "13020057a": "सर्वान्कामान्विधास्यामि रमस्व सहितो मया\n",
    "13020057c": "रमणीये वने विप्र सर्वकामफलप्रदे\n",
    "13020058a": "त्वद्वशाहं भविष्यामि रंस्यसे च मया सह\n",
    "13020058c": "सर्वान्कामानुपाश्नानो ये दिव्या ये च मानुषाः\n",
    "13020059a": "नातः परं हि नारीणां कार्यं किंचन विद्यते\n",
    "13020059c": "यथा पुरुषसंसर्गः परमेतद्धि नः फलम्\n",
    "13020060a": "आत्मच्छन्देन वर्तन्ते नार्यो मन्मथचोदिताः\n",
    "13020060c": "न च दह्यन्ति गच्छन्त्यः सुतप्तैरपि पांसुभिः\n",
    "13020061": "अष्टावक्र उवाच\n",
    "13020061a": "परदारानहं भद्रे न गच्छेयं कथंचन\n",
    "13020061c": "दूषितं धर्मशास्त्रेषु परदाराभिमर्शनम्\n",
    "13020062a": "भद्रे निवेष्टुकामं मां विद्धि सत्येन वै शपे\n",
    "13020062c": "विषयेष्वनभिज्ञोऽहं धर्मार्थं किल संततिः\n",
    "13020063a": "एवं लोकान्गमिष्यामि पुत्रैरिति न संशयः\n",
    "13020063c": "भद्रे धर्मं विजानीष्व ज्ञात्वा चोपरमस्व ह\n",
    "13020064": "स्त्र्युवाच\n",
    "13020064a": "नानिलोऽग्निर्न वरुणो न चान्ये त्रिदशा द्विज\n",
    "13020064c": "प्रियाः स्त्रीणां यथा कामो रतिशीला हि योषितः\n",
    "13020065a": "सहस्रैका यता नारी प्राप्नोतीह कदाचन\n",
    "13020065c": "तथा शतसहस्रेषु यदि काचित्पतिव्रता\n",
    "13020066a": "नैता जानन्ति पितरं न कुलं न च मातरम्\n",
    "13020066c": "न भ्रातॄन्न च भर्तारं न पुत्रान्न च देवरान्\n",
    "13020067a": "लीलायन्त्यः कुलं घ्नन्ति कूलानीव सरिद्वराः\n",
    "13020067c": "दोषांश्च मन्दान्मन्दासु प्रजापतिरभाषत\n",
    "13020068": "भीष्म उवाच\n",
    "13020068a": "ततः स ऋषिरेकाग्रस्तां स्त्रियं प्रत्यभाषत\n",
    "13020068c": "आस्यतां रुचिरं छन्दः किं वा कार्यं ब्रवीहि मे\n",
    "13020069a": "सा स्त्री प्रोवाच भगवन्द्रक्ष्यसे देशकालतः\n",
    "13020069c": "वस तावन्महाप्राज्ञ कृतकृत्यो गमिष्यसि\n",
    "13020070a": "ब्रह्मर्षिस्तामथोवाच स तथेति युधिष्ठिर\n",
    "13020070c": "वत्स्येऽहं यावदुत्साहो भवत्या नात्र संशयः\n",
    "13020071a": "अथर्षिरभिसंप्रेक्ष्य स्त्रियं तां जरयान्विताम्\n",
    "13020071c": "चिन्तां परमिकां भेजे संतप्त इव चाभवत्\n",
    "13020072a": "यद्यदङ्गं हि सोऽपश्यत्तस्या विप्रर्षभस्तदा\n",
    "13020072c": "नारमत्तत्र तत्रास्य दृष्टी रूपपराजिता\n",
    "13020073a": "देवतेयं गृहस्यास्य शापान्नूनं विरूपिता\n",
    "13020073c": "अस्याश्च कारणं वेत्तुं न युक्तं सहसा मया\n",
    "13020074a": "इति चिन्ताविषक्तस्य तमर्थं ज्ञातुमिच्छतः\n",
    "13020074c": "व्यगमत्तदहःशेषं मनसा व्याकुलेन तु\n",
    "13020075a": "अथ सा स्त्री तदोवाच भगवन्पश्य वै रवेः\n",
    "13020075c": "रूपं संध्याभ्रसंयुक्तं किमुपस्थाप्यतां तव\n",
    "13020076a": "स उवाच तदा तां स्त्रीं स्नानोदकमिहानय\n",
    "13020076c": "उपासिष्ये ततः संध्यां वाग्यतो नियतेन्द्रियः\n",
    "13021001": "भीष्म उवाच\n",
    "13021001a": "अथ सा स्त्री तमुक्त्वा तु विप्रमेवं भवत्विति\n",
    "13021001c": "तैलं दिव्यमुपादाय स्नानशाटीमुपानयत्\n",
    "13021002a": "अनुज्ञाता च मुनिना सा स्त्री तेन महात्मना\n",
    "13021002c": "अथास्य तैलेनाङ्गानि सर्वाण्येवाभ्यमृक्षयत्\n",
    "13021003a": "शनैश्चोत्सादितस्तत्र स्नानशालामुपागमत्\n",
    "13021003c": "भद्रासनं ततश्चित्रं ऋषिरन्वाविशन्नवम्\n",
    "13021004a": "अथोपविष्टश्च यदा तस्मिन्भद्रासने तदा\n",
    "13021004c": "स्नापयामास शनकैस्तमृषिं सुखहस्तवत्\n",
    "13021004e": "दिव्यं च विधिवच्चक्रे सोपचारं मुनेस्तदा\n",
    "13021005a": "स तेन सुसुखोष्णेन तस्या हस्तसुखेन च\n",
    "13021005c": "व्यतीतां रजनीं कृत्स्नां नाजानात्स महाव्रतः\n",
    "13021006a": "तत उत्थाय स मुनिस्तदा परमविस्मितः\n",
    "13021006c": "पूर्वस्यां दिशि सूर्यं च सोऽपश्यदुदितं दिवि\n",
    "13021007a": "तस्य बुद्धिरियं किं नु मोहस्तत्त्वमिदं भवेत्\n",
    "13021007c": "अथोपास्य सहस्रांशुं किं करोमीत्युवाच ताम्\n",
    "13021008a": "सा चामृतरसप्रख्यमृषेरन्नमुपाहरत्\n",
    "13021008c": "तस्य स्वादुतयान्नस्य न प्रभूतं चकार सः\n",
    "13021008e": "व्यगमच्चाप्यहःशेषं ततः संध्यागमत्पुनः\n",
    "13021009a": "अथ स्त्री भगवन्तं सा सुप्यतामित्यचोदयत्\n",
    "13021009c": "तत्र वै शयने दिव्ये तस्य तस्याश्च कल्पिते\n",
    "13021010": "अष्टावक्र उवाच\n",
    "13021010a": "न भद्रे परदारेषु मनो मे संप्रसज्जति\n",
    "13021010c": "उत्तिष्ठ भद्रे भद्रं ते स्वप वै विरमस्व च\n",
    "13021011": "भीष्म उवाच\n",
    "13021011a": "सा तदा तेन विप्रेण तथा धृत्या निवर्तिता\n",
    "13021011c": "स्वतन्त्रास्मीत्युवाचैनं न धर्मच्छलमस्ति ते\n",
    "13021012": "अष्टावक्र उवाच\n",
    "13021012a": "नास्ति स्वतन्त्रता स्त्रीणामस्वतन्त्रा हि योषितः\n",
    "13021012c": "प्रजापतिमतं ह्येतन्न स्त्री स्वातन्त्र्यमर्हति\n",
    "13021013": "स्त्र्युवाच\n",
    "13021013a": "बाधते मैथुनं विप्र मम भक्तिं च पश्य वै\n",
    "13021013c": "अधर्मं प्राप्स्यसे विप्र यन्मां त्वं नाभिनन्दसि\n",
    "13021014": "अष्टावक्र उवाच\n",
    "13021014a": "हरन्ति दोषजातानि नरं जातं यथेच्छकम्\n",
    "13021014c": "प्रभवामि सदा धृत्या भद्रे स्वं शयनं व्रज\n",
    "13021015": "स्त्र्युवाच\n",
    "13021015a": "शिरसा प्रणमे विप्र प्रसादं कर्तुमर्हसि\n",
    "13021015c": "भूमौ निपतमानायाः शरणं भव मेऽनघ\n",
    "13021016a": "यदि वा दोषजातं त्वं परदारेषु पश्यसि\n",
    "13021016c": "आत्मानं स्पर्शयाम्यद्य पाणिं गृह्णीष्व मे द्विज\n",
    "13021017a": "न दोषो भविता चैव सत्येनैतद्ब्रवीम्यहम्\n",
    "13021017c": "स्वतन्त्रां मां विजानीहि योऽधर्मः सोऽस्तु वै मयि\n",
    "13021018": "अष्टावक्र उवाच\n",
    "13021018a": "स्वतन्त्रा त्वं कथं भद्रे ब्रूहि कारणमत्र वै\n",
    "13021018c": "नास्ति लोके हि काचित्स्त्री या वै स्वातन्त्र्यमर्हति\n",
    "13021019a": "पिता रक्षति कौमारे भर्ता रक्षति यौवने\n",
    "13021019c": "पुत्राश्च स्थविरीभावे न स्त्री स्वातन्त्र्यमर्हति\n",
    "13021020": "स्त्र्युवाच\n",
    "13021020a": "कौमारं ब्रह्मचर्यं मे कन्यैवास्मि न संशयः\n",
    "13021020c": "कुरु मा विमतिं विप्र श्रद्धां विजहि मा मम\n",
    "13021021": "अष्टावक्र उवाच\n",
    "13021021a": "यथा मम तथा तुभ्यं यथा तव तथा मम\n",
    "13021021c": "जिज्ञासेयमृषेस्तस्य विघ्नः सत्यं नु किं भवेत्\n",
    "13021022a": "आश्चर्यं परमं हीदं किं नु श्रेयो हि मे भवेत्\n",
    "13021022c": "दिव्याभरणवस्त्रा हि कन्येयं मामुपस्थिता\n",
    "13021023a": "किं त्वस्याः परमं रूपं जीर्णमासीत्कथं पुनः\n",
    "13021023c": "कन्यारूपमिहाद्यैव किमिहात्रोत्तरं भवेत्\n",
    "13021024a": "यथा परं शक्तिधृतेर्न व्युत्थास्ये कथंचन\n",
    "13021024c": "न रोचये हि व्युत्थानं धृत्यैवं साधयाम्यहम्\n",
    "13022001": "युधिष्ठिर उवाच\n",
    "13022001a": "न बिभेति कथं सा स्त्री शापस्य परमद्युतेः\n",
    "13022001c": "कथं निवृत्तो भगवांस्तद्भवान्प्रब्रवीतु मे\n",
    "13022002": "भीष्म उवाच\n",
    "13022002a": "अष्टावक्रोऽन्वपृच्छत्तां रूपं विकुरुषे कथम्\n",
    "13022002c": "न चानृतं ते वक्तव्यं ब्रूहि ब्राह्मणकाम्यया\n",
    "13022003": "स्त्र्युवाच\n",
    "13022003a": "द्यावापृथिवीमात्रैषा काम्या ब्राह्मणसत्तम\n",
    "13022003c": "शृणुष्वावहितः सर्वं यदिदं सत्यविक्रम\n",
    "13022004a": "उत्तरां मां दिशं विद्धि दृष्टं स्त्रीचापलं च ते\n",
    "13022004c": "अव्युत्थानेन ते लोका जिताः सत्यपराक्रम\n",
    "13022005a": "जिज्ञासेयं प्रयुक्ता मे स्थिरीकर्तुं तवानघ\n",
    "13022005c": "स्थविराणामपि स्त्रीणां बाधते मैथुनज्वरः\n",
    "13022006a": "तुष्टः पितामहस्तेऽद्य तथा देवाः सवासवाः\n",
    "13022006c": "स त्वं येन च कार्येण संप्राप्तो भगवानिह\n",
    "13022007a": "प्रेषितस्तेन विप्रेण कन्यापित्रा द्विजर्षभ\n",
    "13022007c": "तवोपदेशं कर्तुं वै तच्च सर्वं कृतं मया\n",
    "13022008a": "क्षेमी गमिष्यसि गृहाञ्श्रमश्च न भविष्यति\n",
    "13022008c": "कन्यां प्राप्स्यसि तां विप्र पुत्रिणी च भविष्यति\n",
    "13022009a": "काम्यया पृष्टवांस्त्वं मां ततो व्याहृतमुत्तरम्\n",
    "13022009c": "अनतिक्रमणीयैषा कृत्स्नैर्लोकैस्त्रिभिः सदा\n",
    "13022010a": "गच्छस्व सुकृतं कृत्वा किं वान्यच्छ्रोतुमिच्छसि\n",
    "13022010c": "यावद्ब्रवीमि विप्रर्षे अष्टावक्र यथातथम्\n",
    "13022011a": "ऋषिणा प्रसादिता चास्मि तव हेतोर्द्विजर्षभ\n",
    "13022011c": "तस्य संमाननार्थं मे त्वयि वाक्यं प्रभाषितम्\n",
    "13022012a": "श्रुत्वा तु वचनं तस्याः स विप्रः प्राञ्जलिः स्थितः\n",
    "13022012c": "अनुज्ञातस्तया चापि स्वगृहं पुनराव्रजत्\n",
    "13022013a": "गृहमागम्य विश्रान्तः स्वजनं प्रतिपूज्य च\n",
    "13022013c": "अभ्यगच्छत तं विप्रं न्यायतः कुरुनन्दन\n",
    "13022014a": "पृष्टश्च तेन विप्रेण दृष्टं त्वेतन्निदर्शनम्\n",
    "13022014c": "प्राह विप्रं तदा विप्रः सुप्रीतेनान्तरात्मना\n",
    "13022015a": "भवताहमनुज्ञातः प्रस्थितो गन्धमादनम्\n",
    "13022015c": "तस्य चोत्तरतो देशे दृष्टं तद्दैवतं महत्\n",
    "13022016a": "तया चाहमनुज्ञातो भवांश्चापि प्रकीर्तितः\n",
    "13022016c": "श्रावितश्चापि तद्वाक्यं गृहमभ्यागतः प्रभो\n",
    "13022017a": "तमुवाच ततो विप्रः प्रतिगृह्णीष्व मे सुताम्\n",
    "13022017c": "नक्षत्रतिथिसंयोगे पात्रं हि परमं भवान्\n",
    "13022018": "भीष्म उवाच\n",
    "13022018a": "अष्टावक्रस्तथेत्युक्त्वा प्रतिगृह्य च तां प्रभो\n",
    "13022018c": "कन्यां परमधर्मात्मा प्रीतिमांश्चाभवत्तदा\n",
    "13022019a": "कन्यां तां प्रतिगृह्यैव भार्यां परमशोभनाम्\n",
    "13022019c": "उवास मुदितस्तत्र आश्रमे स्वे गतज्वरः\n",
    "13023001": "युधिष्ठिर उवाच\n",
    "13023001a": "किमाहुर्भरतश्रेष्ठ पात्रं विप्राः सनातनम्\n",
    "13023001c": "ब्राह्मणं लिङ्गिनं चैव ब्राह्मणं वाप्यलिङ्गिनम्\n",
    "13023002": "भीष्म उवाच\n",
    "13023002a": "स्ववृत्तिमभिपन्नाय लिङ्गिने वेतराय वा\n",
    "13023002c": "देयमाहुर्महाराज उभावेतौ तपस्विनौ\n",
    "13023003": "युधिष्ठिर उवाच\n",
    "13023003a": "श्रद्धया परया पूतो यः प्रयच्छेद्द्विजातये\n",
    "13023003c": "हव्यं कव्यं तथा दानं को दोषः स्यात्पितामह\n",
    "13023004": "भीष्म उवाच\n",
    "13023004a": "श्रद्धापूतो नरस्तात दुर्दान्तोऽपि न संशयः\n",
    "13023004c": "पूतो भवति सर्वत्र किं पुनस्त्वं महीपते\n",
    "13023005": "युधिष्ठिर उवाच\n",
    "13023005a": "न ब्राह्मणं परीक्षेत दैवेषु सततं नरः\n",
    "13023005c": "कव्यप्रदाने तु बुधाः परीक्ष्यं ब्राह्मणं विदुः\n",
    "13023006": "भीष्म उवाच\n",
    "13023006a": "न ब्राह्मणः साधयते हव्यं दैवात्प्रसिध्यति\n",
    "13023006c": "देवप्रसादादिज्यन्ते यजमाना न संशयः\n",
    "13023007a": "ब्राह्मणा भरतश्रेष्ठ सततं ब्रह्मवादिनः\n",
    "13023007c": "मार्कण्डेयः पुरा प्राह इह लोकेषु बुद्धिमान्\n",
    "13023008": "युधिष्ठिर उवाच\n",
    "13023008a": "अपूर्वोऽप्यथ वा विद्वान्संबन्धी वाथ यो भवेत्\n",
    "13023008c": "तपस्वी यज्ञशीलो वा कथं पात्रं भवेत्तु सः\n",
    "13023009": "भीष्म उवाच\n",
    "13023009a": "कुलीनः कर्मकृद्वैद्यस्तथा चाप्यानृशंस्यवान्\n",
    "13023009c": "ह्रीमानृजुः सत्यवादी पात्रं पूर्वे च ते त्रयः\n",
    "13023010a": "तत्रेदं शृणु मे पार्थ चतुर्णां तेजसां मतम्\n",
    "13023010c": "पृथिव्याः काश्यपस्याग्नेर्मार्कण्डेयस्य चैव हि\n",
    "13023011": "पृथिव्युवाच\n",
    "13023011a": "यथा महार्णवे क्षिप्तः क्षिप्रं लोष्टो विनश्यति\n",
    "13023011c": "तथा दुश्चरितं सर्वं त्रय्यावृत्त्या विनश्यति\n",
    "13023012": "काश्यप उवाच\n",
    "13023012a": "सर्वे च वेदाः सह षड्भिरङ्गैः; सांख्यं पुराणं च कुले च जन्म\n",
    "13023012c": "नैतानि सर्वाणि गतिर्भवन्ति; शीलव्यपेतस्य नरस्य राजन्\n",
    "13023013": "अग्निरुवाच\n",
    "13023013a": "अधीयानः पण्डितं मन्यमानो; यो विद्यया हन्ति यशः परेषाम्\n",
    "13023013c": "ब्रह्मन्स तेनाचरते ब्रह्महत्यां; लोकास्तस्य ह्यन्तवन्तो भवन्ति\n",
    "13023014": "मार्कण्डेय उवाच\n",
    "13023014a": "अश्वमेधसहस्रं च सत्यं च तुलया धृतम्\n",
    "13023014c": "नाभिजानामि यद्यस्य सत्यस्यार्धमवाप्नुयात्\n",
    "13023015": "भीष्म उवाच\n",
    "13023015a": "इत्युक्त्वा ते जग्मुराशु चत्वारोऽमिततेजसः\n",
    "13023015c": "पृथिवी काश्यपोऽग्निश्च प्रकृष्टायुश्च भार्गवः\n",
    "13023016": "युधिष्ठिर उवाच\n",
    "13023016a": "यदिदं ब्राह्मणा लोके व्रतिनो भुञ्जते हविः\n",
    "13023016c": "भुक्तं ब्राह्मणकामाय कथं तत्सुकृतं भवेत्\n",
    "13023017": "भीष्म उवाच\n",
    "13023017a": "आदिष्टिनो ये राजेन्द्र ब्राह्मणा वेदपारगाः\n",
    "13023017c": "भुञ्जते ब्रह्मकामाय व्रतलुप्ता भवन्ति ते\n",
    "13023018": "युधिष्ठिर उवाच\n",
    "13023018a": "अनेकान्तं बहुद्वारं धर्ममाहुर्मनीषिणः\n",
    "13023018c": "किं निश्चितं भवेत्तत्र तन्मे ब्रूहि पितामह\n",
    "13023019": "भीष्म उवाच\n",
    "13023019a": "अहिंसा सत्यमक्रोध आनृशंस्यं दमस्तथा\n",
    "13023019c": "आर्जवं चैव राजेन्द्र निश्चितं धर्मलक्षणम्\n",
    "13023020a": "ये तु धर्मं प्रशंसन्तश्चरन्ति पृथिवीमिमाम्\n",
    "13023020c": "अनाचरन्तस्तद्धर्मं संकरे निरताः प्रभो\n",
    "13023021a": "तेभ्यो रत्नं हिरण्यं वा गामश्वान्वा ददाति यः\n",
    "13023021c": "दश वर्षाणि विष्ठां स भुङ्क्ते निरयमाश्रितः\n",
    "13023022a": "मेदानां पुल्कसानां च तथैवान्तावसायिनाम्\n",
    "13023022c": "कृतं कर्माकृतं चापि रागमोहेन जल्पताम्\n",
    "13023023a": "वैश्वदेवं च ये मूढा विप्राय ब्रह्मचारिणे\n",
    "13023023c": "ददतीह न राजेन्द्र ते लोकान्भुञ्जतेऽशुभान्\n",
    "13023024": "युधिष्ठिर उवाच\n",
    "13023024a": "किं परं ब्रह्मचर्यस्य किं परं धर्मलक्षणम्\n",
    "13023024c": "किं च श्रेष्ठतमं शौचं तन्मे ब्रूहि पितामह\n",
    "13023025": "भीष्म उवाच\n",
    "13023025a": "ब्रह्मचर्यं परं तात मधुमांसस्य वर्जनम्\n",
    "13023025c": "मर्यादायां स्थितो धर्मः शमः शौचस्य लक्षणम्\n",
    "13023026": "युधिष्ठिर उवाच\n",
    "13023026a": "कस्मिन्काले चरेद्धर्मं कस्मिन्कालेऽर्थमाचरेत्\n",
    "13023026c": "कस्मिन्काले सुखी च स्यात्तन्मे ब्रूहि पितामह\n",
    "13023027": "भीष्म उवाच\n",
    "13023027a": "काल्यमर्थं निषेवेत ततो धर्ममनन्तरम्\n",
    "13023027c": "पश्चात्कामं निषेवेत न च गच्छेत्प्रसङ्गिताम्\n",
    "13023028a": "ब्राह्मणांश्चाभिमन्येत गुरूंश्चाप्यभिपूजयेत्\n",
    "13023028c": "सर्वभूतानुलोमश्च मृदुशीलः प्रियंवदः\n",
    "13023029a": "अधिकारे यदनृतं राजगामि च पैशुनम्\n",
    "13023029c": "गुरोश्चालीककरणं समं तद्ब्रह्महत्यया\n",
    "13023030a": "प्रहरेन्न नरेन्द्रेषु न गां हन्यात्तथैव च\n",
    "13023030c": "भ्रूणहत्यासमं चैतदुभयं यो निषेवते\n",
    "13023031a": "नाग्निं परित्यजेज्जातु न च वेदान्परित्यजेत्\n",
    "13023031c": "न च ब्राह्मणमाक्रोशेत्समं तद्ब्रह्महत्यया\n",
    "13023032": "युधिष्ठिर उवाच\n",
    "13023032a": "कीदृशाः साधवो विप्राः केभ्यो दत्तं महाफलम्\n",
    "13023032c": "कीदृशानां च भोक्तव्यं तन्मे ब्रूहि पितामह\n",
    "13023033": "भीष्म उवाच\n",
    "13023033a": "अक्रोधना धर्मपराः सत्यनित्या दमे रताः\n",
    "13023033c": "तादृशाः साधवो विप्रास्तेभ्यो दत्तं महाफलम्\n",
    "13023034a": "अमानिनः सर्वसहा दृष्टार्था विजितेन्द्रियाः\n",
    "13023034c": "सर्वभूतहिता मैत्रास्तेभ्यो दत्तं महाफलम्\n",
    "13023035a": "अलुब्धाः शुचयो वैद्या ह्रीमन्तः सत्यवादिनः\n",
    "13023035c": "स्वकर्मनिरता ये च तेभ्यो दत्तं महाफलम्\n",
    "13023036a": "साङ्गांश्च चतुरो वेदान्योऽधीयीत द्विजर्षभः\n",
    "13023036c": "षड्भ्यो निवृत्तः कर्मभ्यस्तं पात्रमृषयो विदुः\n",
    "13023037a": "ये त्वेवंगुणजातीयास्तेभ्यो दत्तं महाफलम्\n",
    "13023037c": "सहस्रगुणमाप्नोति गुणार्हाय प्रदायकः\n",
    "13023038a": "प्रज्ञाश्रुताभ्यां वृत्तेन शीलेन च समन्वितः\n",
    "13023038c": "तारयेत कुलं कृत्स्नमेकोऽपीह द्विजर्षभः\n",
    "13023039a": "गामश्वं वित्तमन्नं वा तद्विधे प्रतिपादयेत्\n",
    "13023039c": "द्रव्याणि चान्यानि तथा प्रेत्यभावे न शोचति\n",
    "13023040a": "तारयेत कुलं कृत्स्नमेकोऽपीह द्विजोत्तमः\n",
    "13023040c": "किमङ्ग पुनरेकं वै तस्मात्पात्रं समाचरेत्\n",
    "13023041a": "निशम्य च गुणोपेतं ब्राह्मणं साधुसंमतम्\n",
    "13023041c": "दूरादानाययेत्कृत्ये सर्वतश्चाभिपूजयेत्\n",
    "13024001": "युधिष्ठिर उवाच\n",
    "13024001a": "श्राद्धकाले च दैवे च धर्मे चापि पितामह\n",
    "13024001c": "इच्छामीह त्वयाख्यातं विहितं यत्सुरर्षिभिः\n",
    "13024002": "भीष्म उवाच\n",
    "13024002a": "दैवं पूर्वाह्णिके कुर्यादपराह्णे तु पैतृकम्\n",
    "13024002c": "मङ्गलाचारसंपन्नः कृतशौचः प्रयत्नवान्\n",
    "13024003a": "मनुष्याणां तु मध्याह्ने प्रदद्यादुपपत्तितः\n",
    "13024003c": "कालहीनं तु यद्दानं तं भागं रक्षसां विदुः\n",
    "13024004a": "लङ्घितं चावलीढं च कलिपूर्वं च यत्कृतम्\n",
    "13024004c": "रजस्वलाभिर्दृष्टं च तं भागं रक्षसां विदुः\n",
    "13024005a": "अवघुष्टं च यद्भुक्तमव्रतेन च भारत\n",
    "13024005c": "परामृष्टं शुना चैव तं भागं रक्षसां विदुः\n",
    "13024006a": "केशकीटावपतितं क्षुतं श्वभिरवेक्षितम्\n",
    "13024006c": "रुदितं चावधूतं च तं भागं रक्षसां विदुः\n",
    "13024007a": "निरोंकारेण यद्भुक्तं सशस्त्रेण च भारत\n",
    "13024007c": "दुरात्मना च यद्भुक्तं तं भागं रक्षसां विदुः\n",
    "13024008a": "परोच्छिष्टं च यद्भुक्तं परिभुक्तं च यद्भवेत्\n",
    "13024008c": "दैवे पित्र्ये च सततं तं भागं रक्षसां विदुः\n",
    "13024009a": "गर्हितं निन्दितं चैव परिविष्टं समन्युना\n",
    "13024009c": "दैवं वाप्यथ वा पैत्र्यं तं भागं रक्षसां विदुः\n",
    "13024010a": "मन्त्रहीनं क्रियाहीनं यच्छ्राद्धं परिविष्यते\n",
    "13024010c": "त्रिभिर्वर्णैर्नरश्रेष्ठ तं भागं रक्षसां विदुः\n",
    "13024011a": "आज्याहुतिं विना चैव यत्किंचित्परिविष्यते\n",
    "13024011c": "दुराचारैश्च यद्भुक्तं तं भागं रक्षसां विदुः\n",
    "13024012a": "ये भागा रक्षसां प्रोक्तास्त उक्ता भरतर्षभ\n",
    "13024012c": "अत ऊर्ध्वं विसर्गस्य परीक्षां ब्राह्मणे शृणु\n",
    "13024013a": "यावन्तः पतिता विप्रा जडोन्मत्तास्तथैव च\n",
    "13024013c": "दैवे वाप्यथ वा पित्र्ये राजन्नार्हन्ति केतनम्\n",
    "13024014a": "श्वित्री कुष्ठी च क्लीबश्च तथा यक्ष्महतश्च यः\n",
    "13024014c": "अपस्मारी च यश्चान्धो राजन्नार्हन्ति सत्कृतिम्\n",
    "13024015a": "चिकित्सका देवलका वृथानियमधारिणः\n",
    "13024015c": "सोमविक्रयिणश्चैव श्राद्धे नार्हन्ति केतनम्\n",
    "13024016a": "गायना नर्तकाश्चैव प्लवका वादकास्तथा\n",
    "13024016c": "कथका योधकाश्चैव राजन्नार्हन्ति केतनम्\n",
    "13024017a": "होतारो वृषलानां च वृषलाध्यापकास्तथा\n",
    "13024017c": "तथा वृषलशिष्याश्च राजन्नार्हन्ति केतनम्\n",
    "13024018a": "अनुयोक्ता च यो विप्रो अनुयुक्तश्च भारत\n",
    "13024018c": "नार्हतस्तावपि श्राद्धं ब्रह्मविक्रयिणौ हि तौ\n",
    "13024019a": "अग्रणीर्यः कृतः पूर्वं वर्णावरपरिग्रहः\n",
    "13024019c": "ब्राह्मणः सर्वविद्योऽपि राजन्नार्हति केतनम्\n",
    "13024020a": "अनग्नयश्च ये विप्रा मृतनिर्यातकाश्च ये\n",
    "13024020c": "स्तेनाश्च पतिताश्चैव राजन्नार्हन्ति केतनम्\n",
    "13024021a": "अपरिज्ञातपूर्वाश्च गणपूर्वाश्च भारत\n",
    "13024021c": "पुत्रिकापूर्वपुत्राश्च श्राद्धे नार्हन्ति केतनम्\n",
    "13024022a": "ऋणकर्ता च यो राजन्यश्च वार्धुषिको द्विजः\n",
    "13024022c": "प्राणिविक्रयवृत्तिश्च राजन्नार्हन्ति केतनम्\n",
    "13024023a": "स्त्रीपूर्वाः काण्डपृष्ठाश्च यावन्तो भरतर्षभ\n",
    "13024023c": "अजपा ब्राह्मणाश्चैव श्राद्धे नार्हन्ति केतनम्\n",
    "13024024a": "श्राद्धे दैवे च निर्दिष्टा ब्राह्मणा भरतर्षभ\n",
    "13024024c": "दातुः प्रतिग्रहीतुश्च शृणुष्वानुग्रहं पुनः\n",
    "13024025a": "चीर्णव्रता गुणैर्युक्ता भवेयुर्येऽपि कर्षकाः\n",
    "13024025c": "सावित्रीज्ञाः क्रियावन्तस्ते राजन्केतनक्षमाः\n",
    "13024026a": "क्षात्रधर्मिणमप्याजौ केतयेत्कुलजं द्विजम्\n",
    "13024026c": "न त्वेव वणिजं तात श्राद्धेषु परिकल्पयेत्\n",
    "13024027a": "अग्निहोत्री च यो विप्रो ग्रामवासी च यो भवेत्\n",
    "13024027c": "अस्तेनश्चातिथिज्ञश्च स राजन्केतनक्षमः\n",
    "13024028a": "सावित्रीं जपते यस्तु त्रिकालं भरतर्षभ\n",
    "13024028c": "भिक्षावृत्तिः क्रियावांश्च स राजन्केतनक्षमः\n",
    "13024029a": "उदितास्तमितो यश्च तथैवास्तमितोदितः\n",
    "13024029c": "अहिंस्रश्चाल्पदोषश्च स राजन्केतनक्षमः\n",
    "13024030a": "अकल्कको ह्यतर्कश्च ब्राह्मणो भरतर्षभ\n",
    "13024030c": "ससंज्ञो भैक्ष्यवृत्तिश्च स राजन्केतनक्षमः\n",
    "13024031a": "अव्रती कितवः स्तेनः प्राणिविक्रय्यथो वणिक्\n",
    "13024031c": "पश्चाच्च पीतवान्सोमं स राजन्केतनक्षमः\n",
    "13024032a": "अर्जयित्वा धनं पूर्वं दारुणैः कृषिकर्मभिः\n",
    "13024032c": "भवेत्सर्वातिथिः पश्चात्स राजन्केतनक्षमः\n",
    "13024033a": "ब्रह्मविक्रयनिर्दिष्टं स्त्रिया यच्चार्जितं धनम्\n",
    "13024033c": "अदेयं पितृदेवेभ्यो यच्च क्लैब्यादुपार्जितम्\n",
    "13024034a": "क्रियमाणेऽपवर्गे तु यो द्विजो भरतर्षभ\n",
    "13024034c": "न व्याहरति यद्युक्तं तस्याधर्मो गवानृतम्\n",
    "13024035a": "श्राद्धस्य ब्राह्मणः कालः प्राप्तं दधि घृतं तथा\n",
    "13024035c": "सोमक्षयश्च मांसं च यदारण्यं युधिष्ठिर\n",
    "13024036a": "श्राद्धापवर्गे विप्रस्य स्वधा वै स्वदिता भवेत्\n",
    "13024036c": "क्षत्रियस्याप्यथो ब्रूयात्प्रीयन्तां पितरस्त्विति\n",
    "13024037a": "अपवर्गे तु वैश्यस्य श्राद्धकर्मणि भारत\n",
    "13024037c": "अक्षय्यमभिधातव्यं स्वस्ति शूद्रस्य भारत\n",
    "13024038a": "पुण्याहवाचनं दैवे ब्राह्मणस्य विधीयते\n",
    "13024038c": "एतदेव निरोंकारं क्षत्रियस्य विधीयते\n",
    "13024038e": "वैश्यस्य चैव वक्तव्यं प्रीयन्तां देवता इति\n",
    "13024039a": "कर्मणामानुपूर्वीं च विधिपूर्वकृतं शृणु\n",
    "13024039c": "जातकर्मादिकान्सर्वांस्त्रिषु वर्णेषु भारत\n",
    "13024039e": "ब्रह्मक्षत्रे हि मन्त्रोक्ता वैश्यस्य च युधिष्ठिर\n",
    "13024040a": "विप्रस्य रशना मौञ्जी मौर्वी राजन्यगामिनी\n",
    "13024040c": "बाल्वजीत्येव वैश्यस्य धर्म एष युधिष्ठिर\n",
    "13024041a": "दातुः प्रतिग्रहीतुश्च धर्माधर्माविमौ शृणु\n",
    "13024041c": "ब्राह्मणस्यानृतेऽधर्मः प्रोक्तः पातकसंज्ञितः\n",
    "13024041e": "चतुर्गुणः क्षत्रियस्य वैश्यस्याष्टगुणः स्मृतः\n",
    "13024042a": "नान्यत्र ब्राह्मणोऽश्नीयात्पूर्वं विप्रेण केतितः\n",
    "13024042c": "यवीयान्पशुहिंसायां तुल्यधर्मो भवेत्स हि\n",
    "13024043a": "अथ राजन्यवैश्याभ्यां यद्यश्नीयात्तु केतितः\n",
    "13024043c": "यवीयान्पशुहिंसायां भागार्धं समवाप्नुयात्\n",
    "13024044a": "दैवं वाप्यथ वा पित्र्यं योऽश्नीयाद्ब्राह्मणादिषु\n",
    "13024044c": "अस्नातो ब्राह्मणो राजंस्तस्याधर्मो गवानृतम्\n",
    "13024045a": "आशौचो ब्राह्मणो राजन्योऽश्नीयाद्ब्राह्मणादिषु\n",
    "13024045c": "ज्ञानपूर्वमथो लोभात्तस्याधर्मो गवानृतम्\n",
    "13024046a": "अन्नेनान्नं च यो लिप्सेत्कर्मार्थं चैव भारत\n",
    "13024046c": "आमन्त्रयति राजेन्द्र तस्याधर्मोऽनृतं स्मृतम्\n",
    "13024047a": "अवेदव्रतचारित्रास्त्रिभिर्वर्णैर्युधिष्ठिर\n",
    "13024047c": "मन्त्रवत्परिविष्यन्ते तेष्वधर्मो गवानृतम्\n",
    "13024048": "युधिष्ठिर उवाच\n",
    "13024048a": "पित्र्यं वाप्यथ वा दैवं दीयते यत्पितामह\n",
    "13024048c": "एतदिच्छाम्यहं श्रोतुं दत्तं येषु महाफलम्\n",
    "13024049": "भीष्म उवाच\n",
    "13024049a": "येषां दाराः प्रतीक्षन्ते सुवृष्टिमिव कर्षकाः\n",
    "13024049c": "उच्छेषपरिशेषं हि तान्भोजय युधिष्ठिर\n",
    "13024050a": "चारित्रनियता राजन्ये कृशाः कृशवृत्तयः\n",
    "13024050c": "अर्थिनश्चोपगच्छन्ति तेषु दत्तं महाफलम्\n",
    "13024051a": "तद्भक्तास्तद्गृहा राजंस्तद्धनास्तदपाश्रयाः\n",
    "13024051c": "अर्थिनश्च भवन्त्यर्थे तेषु दत्तं महाफलम्\n",
    "13024052a": "तस्करेभ्यः परेभ्यो वा ये भयार्ता युधिष्ठिर\n",
    "13024052c": "अर्थिनो भोक्तुमिच्छन्ति तेषु दत्तं महाफलम्\n",
    "13024053a": "अकल्ककस्य विप्रस्य भैक्षोत्करकृतात्मनः\n",
    "13024053c": "बटवो यस्य भिक्षन्ति तेभ्यो दत्तं महाफलम्\n",
    "13024054a": "हृतस्वा हृतदाराश्च ये विप्रा देशसंप्लवे\n",
    "13024054c": "अर्थार्थमभिगच्छन्ति तेभ्यो दत्तं महाफलम्\n",
    "13024055a": "व्रतिनो नियमस्थाश्च ये विप्राः श्रुतसंमताः\n",
    "13024055c": "तत्समाप्त्यर्थमिच्छन्ति तेषु दत्तं महाफलम्\n",
    "13024056a": "अव्युत्क्रान्ताश्च धर्मेषु पाषण्डसमयेषु च\n",
    "13024056c": "कृशप्राणाः कृशधनास्तेषु दत्तं महाफलम्\n",
    "13024057a": "कृतसर्वस्वहरणा निर्दोषाः प्रभविष्णुभिः\n",
    "13024057c": "स्पृहयन्ति च भुक्तान्नं तेषु दत्तं महाफलम्\n",
    "13024058a": "तपस्विनस्तपोनिष्ठास्तेषां भैक्षचराश्च ये\n",
    "13024058c": "अर्थिनः किंचिदिच्छन्ति तेषु दत्तं महाफलम्\n",
    "13024059a": "महाफलविधिर्दाने श्रुतस्ते भरतर्षभ\n",
    "13024059c": "निरयं येन गच्छन्ति स्वर्गं चैव हि तच्छृणु\n",
    "13024060a": "गुर्वर्थं वाभयार्थं वा वर्जयित्वा युधिष्ठिर\n",
    "13024060c": "येऽनृतं कथयन्ति स्म ते वै निरयगामिनः\n",
    "13024061a": "परदाराभिहर्तारः परदाराभिमर्शिनः\n",
    "13024061c": "परदारप्रयोक्तारस्ते वै निरयगामिनः\n",
    "13024062a": "ये परस्वापहर्तारः परस्वानां च नाशकाः\n",
    "13024062c": "सूचकाश्च परेषां ये ते वै निरयगामिनः\n",
    "13024063a": "प्रपाणां च सभानां च संक्रमाणां च भारत\n",
    "13024063c": "अगाराणां च भेत्तारो नरा निरयगामिनः\n",
    "13024064a": "अनाथां प्रमदां बालां वृद्धां भीतां तपस्विनीम्\n",
    "13024064c": "वञ्चयन्ति नरा ये च ते वै निरयगामिनः\n",
    "13024065a": "वृत्तिच्छेदं गृहच्छेदं दारच्छेदं च भारत\n",
    "13024065c": "मित्रच्छेदं तथाशायास्ते वै निरयगामिनः\n",
    "13024066a": "सूचकाः संधिभेत्तारः परवृत्त्युपजीवकाः\n",
    "13024066c": "अकृतज्ञाश्च मित्राणां ते वै निरयगामिनः\n",
    "13024067a": "पाषण्डा दूषकाश्चैव समयानां च दूषकाः\n",
    "13024067c": "ये प्रत्यवसिताश्चैव ते वै निरयगामिनः\n",
    "13024068a": "कृताशं कृतनिर्वेशं कृतभक्तं कृतश्रमम्\n",
    "13024068c": "भेदैर्ये व्यपकर्षन्ति ते वै निरयगामिनः\n",
    "13024069a": "पर्यश्नन्ति च ये दारानग्निभृत्यातिथींस्तथा\n",
    "13024069c": "उत्सन्नपितृदेवेज्यास्ते वै निरयगामिनः\n",
    "13024070a": "वेदविक्रयिणश्चैव वेदानां चैव दूषकाः\n",
    "13024070c": "वेदानां लेखकाश्चैव ते वै निरयगामिनः\n",
    "13024071a": "चातुराश्रम्यबाह्याश्च श्रुतिबाह्याश्च ये नराः\n",
    "13024071c": "विकर्मभिश्च जीवन्ति ते वै निरयगामिनः\n",
    "13024072a": "केशविक्रयिका राजन्विषविक्रयिकाश्च ये\n",
    "13024072c": "क्षीरविक्रयिकाश्चैव ते वै निरयगामिनः\n",
    "13024073a": "ब्राह्मणानां गवां चैव कन्यानां च युधिष्ठिर\n",
    "13024073c": "येऽन्तरं यान्ति कार्येषु ते वै निरयगामिनः\n",
    "13024074a": "शस्त्रविक्रयकाश्चैव कर्तारश्च युधिष्ठिर\n",
    "13024074c": "शल्यानां धनुषां चैव ते वै निरयगामिनः\n",
    "13024075a": "शल्यैर्वा शङ्कुभिर्वापि श्वभ्रैर्वा भरतर्षभ\n",
    "13024075c": "ये मार्गमनुरुन्धन्ति ते वै निरयगामिनः\n",
    "13024076a": "उपाध्यायांश्च भृत्यांश्च भक्तांश्च भरतर्षभ\n",
    "13024076c": "ये त्यजन्त्यसमर्थांस्तांस्ते वै निरयगामिनः\n",
    "13024077a": "अप्राप्तदमकाश्चैव नासानां वेधकास्तथा\n",
    "13024077c": "बन्धकाश्च पशूनां ये ते वै निरयगामिनः\n",
    "13024078a": "अगोप्तारश्छलद्रव्या बलिषड्भागतत्पराः\n",
    "13024078c": "समर्थाश्चाप्यदातारस्ते वै निरयगामिनः\n",
    "13024079a": "क्षान्तान्दान्तांस्तथा प्राज्ञान्दीर्घकालं सहोषितान्\n",
    "13024079c": "त्यजन्ति कृतकृत्या ये ते वै निरयगामिनः\n",
    "13024080a": "बालानामथ वृद्धानां दासानां चैव ये नराः\n",
    "13024080c": "अदत्त्वा भक्षयन्त्यग्रे ते वै निरयगामिनः\n",
    "13024081a": "एते पूर्वर्षिभिर्दृष्टाः प्रोक्ता निरयगामिनः\n",
    "13024081c": "भागिनः स्वर्गलोकस्य वक्ष्यामि भरतर्षभ\n",
    "13024082a": "सर्वेष्वेव तु कार्येषु दैवपूर्वेषु भारत\n",
    "13024082c": "हन्ति पुत्रान्पशून्कृत्स्नान्ब्राह्मणातिक्रमः कृतः\n",
    "13024083a": "दानेन तपसा चैव सत्येन च युधिष्ठिर\n",
    "13024083c": "ये धर्ममनुवर्तन्ते ते नराः स्वर्गगामिनः\n",
    "13024084a": "शुश्रूषाभिस्तपोभिश्च श्रुतमादाय भारत\n",
    "13024084c": "ये प्रतिग्रहनिःस्नेहास्ते नराः स्वर्गगामिनः\n",
    "13024085a": "भयात्पापात्तथाबाधाद्दारिद्र्याद्व्याधिधर्षणात्\n",
    "13024085c": "यत्कृते प्रतिमुच्यन्ते ते नराः स्वर्गगामिनः\n",
    "13024086a": "क्षमावन्तश्च धीराश्च धर्मकार्येषु चोत्थिताः\n",
    "13024086c": "मङ्गलाचारयुक्ताश्च ते नराः स्वर्गगामिनः\n",
    "13024087a": "निवृत्ता मधुमांसेभ्यः परदारेभ्य एव च\n",
    "13024087c": "निवृत्ताश्चैव मद्येभ्यस्ते नराः स्वर्गगामिनः\n",
    "13024088a": "आश्रमाणां च कर्तारः कुलानां चैव भारत\n",
    "13024088c": "देशानां नगराणां च ते नराः स्वर्गगामिनः\n",
    "13024089a": "वस्त्राभरणदातारो भक्षपानान्नदास्तथा\n",
    "13024089c": "कुटुम्बानां च दातारस्ते नराः स्वर्गगामिनः\n",
    "13024090a": "सर्वहिंसानिवृत्ताश्च नराः सर्वसहाश्च ये\n",
    "13024090c": "सर्वस्याश्रयभूताश्च ते नराः स्वर्गगामिनः\n",
    "13024091a": "मातरं पितरं चैव शुश्रूषन्ति जितेन्द्रियाः\n",
    "13024091c": "भ्रातॄणां चैव सस्नेहास्ते नराः स्वर्गगामिनः\n",
    "13024092a": "आढ्याश्च बलवन्तश्च यौवनस्थाश्च भारत\n",
    "13024092c": "ये वै जितेन्द्रिया धीरास्ते नराः स्वर्गगामिनः\n",
    "13024093a": "अपराद्धेषु सस्नेहा मृदवो मित्रवत्सलाः\n",
    "13024093c": "आराधनसुखाश्चापि ते नराः स्वर्गगामिनः\n",
    "13024094a": "सहस्रपरिवेष्टारस्तथैव च सहस्रदाः\n",
    "13024094c": "त्रातारश्च सहस्राणां पुरुषाः स्वर्गगामिनः\n",
    "13024095a": "सुवर्णस्य च दातारो गवां च भरतर्षभ\n",
    "13024095c": "यानानां वाहनानां च ते नराः स्वर्गगामिनः\n",
    "13024096a": "वैवाहिकानां कन्यानां प्रेष्याणां च युधिष्ठिर\n",
    "13024096c": "दातारो वाससां चैव ते नराः स्वर्गगामिनः\n",
    "13024097a": "विहारावसथोद्यानकूपारामसभाप्रदाः\n",
    "13024097c": "वप्राणां चैव कर्तारस्ते नराः स्वर्गगामिनः\n",
    "13024098a": "निवेशनानां क्षेत्राणां वसतीनां च भारत\n",
    "13024098c": "दातारः प्रार्थितानां च ते नराः स्वर्गगामिनः\n",
    "13024099a": "रसानामथ बीजानां धान्यानां च युधिष्ठिर\n",
    "13024099c": "स्वयमुत्पाद्य दातारः पुरुषाः स्वर्गगामिनः\n",
    "13024100a": "यस्मिन्कस्मिन्कुले जाता बहुपुत्राः शतायुषः\n",
    "13024100c": "सानुक्रोशा जितक्रोधाः पुरुषाः स्वर्गगामिनः\n",
    "13024101a": "एतदुक्तममुत्रार्थं दैवं पित्र्यं च भारत\n",
    "13024101c": "धर्माधर्मौ च दानस्य यथा पूर्वर्षिभिः कृतौ\n",
    "13025001": "युधिष्ठिर उवाच\n",
    "13025001a": "इदं मे तत्त्वतो राजन्वक्तुमर्हसि भारत\n",
    "13025001c": "अहिंसयित्वा केनेह ब्रह्महत्या विधीयते\n",
    "13025002": "भीष्म उवाच\n",
    "13025002a": "व्यासमामन्त्र्य राजेन्द्र पुरा यत्पृष्टवानहम्\n",
    "13025002c": "तत्तेऽहं संप्रवक्ष्यामि तदिहैकमनाः शृणु\n",
    "13025003a": "चतुर्थस्त्वं वसिष्ठस्य तत्त्वमाख्याहि मे मुने\n",
    "13025003c": "अहिंसयित्वा केनेह ब्रह्महत्या विधीयते\n",
    "13025004a": "इति पृष्टो महाराज पराशरशरीरजः\n",
    "13025004c": "अब्रवीन्निपुणो धर्मे निःसंशयमनुत्तमम्\n",
    "13025005a": "ब्राह्मणं स्वयमाहूय भिक्षार्थे कृशवृत्तिनम्\n",
    "13025005c": "ब्रूयान्नास्तीति यः पश्चात्तं विद्याद्ब्रह्मघातिनम्\n",
    "13025006a": "मध्यस्थस्येह विप्रस्य योऽनूचानस्य भारत\n",
    "13025006c": "वृत्तिं हरति दुर्बुद्धिस्तं विद्याद्ब्रह्मघातिनम्\n",
    "13025007a": "गोकुलस्य तृषार्तस्य जलार्थे वसुधाधिप\n",
    "13025007c": "उत्पादयति यो विघ्नं तं विद्याद्ब्रह्मघातिनम्\n",
    "13025008a": "यः प्रवृत्तां श्रुतिं सम्यक्शास्त्रं वा मुनिभिः कृतम्\n",
    "13025008c": "दूषयत्यनभिज्ञाय तं विद्याद्ब्रह्मघातिनम्\n",
    "13025009a": "आत्मजां रूपसंपन्नां महतीं सदृशे वरे\n",
    "13025009c": "न प्रयच्छति यः कन्यां तं विद्याद्ब्रह्मघातिनम्\n",
    "13025010a": "अधर्मनिरतो मूढो मिथ्या यो वै द्विजातिषु\n",
    "13025010c": "दद्यान्मर्मातिगं शोकं तं विद्याद्ब्रह्मघातिनम्\n",
    "13025011a": "चक्षुषा विप्रहीनस्य पङ्गुलस्य जडस्य वा\n",
    "13025011c": "हरेत यो वै सर्वस्वं तं विद्याद्ब्रह्मघातिनम्\n",
    "13025012a": "आश्रमे वा वने वा यो ग्रामे वा यदि वा पुरे\n",
    "13025012c": "अग्निं समुत्सृजेन्मोहात्तं विद्याद्ब्रह्मघातिनम्\n",
    "13026001": "युधिष्ठिर उवाच\n",
    "13026001a": "तीर्थानां दर्शनं श्रेयः स्नानं च भरतर्षभ\n",
    "13026001c": "श्रवणं च महाप्राज्ञ श्रोतुमिच्छामि तत्त्वतः\n",
    "13026002a": "पृथिव्यां यानि तीर्थानि पुण्यानि भरतर्षभ\n",
    "13026002c": "वक्तुमर्हसि मे तानि श्रोतास्मि नियतः प्रभो\n",
    "13026003": "भीष्म उवाच\n",
    "13026003a": "इममङ्गिरसा प्रोक्तं तीर्थवंशं महाद्युते\n",
    "13026003c": "श्रोतुमर्हसि भद्रं ते प्राप्स्यसे धर्ममुत्तमम्\n",
    "13026004a": "तपोवनगतं विप्रमभिगम्य महामुनिम्\n",
    "13026004c": "पप्रच्छाङ्गिरसं वीर गौतमः संशितव्रतः\n",
    "13026005a": "अस्ति मे भगवन्कश्चित्तीर्थेभ्यो धर्मसंशयः\n",
    "13026005c": "तत्सर्वं श्रोतुमिच्छामि तन्मे शंस महामुने\n",
    "13026006a": "उपस्पृश्य फलं किं स्यात्तेषु तीर्थेषु वै मुने\n",
    "13026006c": "प्रेत्यभावे महाप्राज्ञ तद्यथास्ति तथा वद\n",
    "13026007": "अङ्गिरा उवाच\n",
    "13026007a": "सप्ताहं चन्द्रभागां वै वितस्तामूर्मिमालिनीम्\n",
    "13026007c": "विगाह्य वै निराहारो निर्ममो मुनिवद्भवेत्\n",
    "13026008a": "काश्मीरमण्डले नद्यो याः पतन्ति महानदम्\n",
    "13026008c": "ता नदीः सिन्धुमासाद्य शीलवान्स्वर्गमाप्नुयात्\n",
    "13026009a": "पुष्करं च प्रभासं च नैमिषं सागरोदकम्\n",
    "13026009c": "देविकामिन्द्रमार्गं च स्वर्णबिन्दुं विगाह्य च\n",
    "13026009e": "विबोध्यते विमानस्थः सोऽप्सरोभिरभिष्टुतः\n",
    "13026010a": "हिरण्यबिन्दुं विक्षोभ्य प्रयतश्चाभिवाद्य तम्\n",
    "13026010c": "कुशेशयं च देवत्वं पूयते तस्य किल्बिषम्\n",
    "13026011a": "इन्द्रतोयां समासाद्य गन्धमादनसंनिधौ\n",
    "13026011c": "करतोयां कुरङ्गेषु त्रिरात्रोपोषितो नरः\n",
    "13026011e": "अश्वमेधमवाप्नोति विगाह्य नियतः शुचिः\n",
    "13026012a": "गङ्गाद्वारे कुशावर्ते बिल्वके नेमिपर्वते\n",
    "13026012c": "तथा कनखले स्नात्वा धूतपाप्मा दिवं व्रजेत्\n",
    "13026013a": "अपां ह्रद उपस्पृश्य वाजपेयफलं लभेत्\n",
    "13026013c": "ब्रह्मचारी जितक्रोधः सत्यसंधस्त्वहिंसकः\n",
    "13026014a": "यत्र भागीरथी गङ्गा भजते दिशमुत्तराम्\n",
    "13026014c": "महेश्वरस्य निष्ठाने यो नरस्त्वभिषिच्यते\n",
    "13026014e": "एकमासं निराहारः स्वयं पश्यति देवताः\n",
    "13026015a": "सप्तगङ्गे त्रिगङ्गे च इन्द्रमार्गे च तर्पयन्\n",
    "13026015c": "सुधां वै लभते भोक्तुं यो नरो जायते पुनः\n",
    "13026016a": "महाश्रम उपस्पृश्य योऽग्निहोत्रपरः शुचिः\n",
    "13026016c": "एकमासं निराहारः सिद्धिं मासेन स व्रजेत्\n",
    "13026017a": "महाह्रद उपस्पृश्य भृगुतुङ्गे त्वलोलुपः\n",
    "13026017c": "त्रिरात्रोपोषितो भूत्वा मुच्यते ब्रह्महत्यया\n",
    "13026018a": "कन्याकूप उपस्पृश्य बलाकायां कृतोदकः\n",
    "13026018c": "देवेषु कीर्तिं लभते यशसा च विराजते\n",
    "13026019a": "देशकाल उपस्पृश्य तथा सुन्दरिकाह्रदे\n",
    "13026019c": "अश्विभ्यां रूपवर्चस्यं प्रेत्य वै लभते नरः\n",
    "13026020a": "महागङ्गामुपस्पृश्य कृत्तिकाङ्गारके तथा\n",
    "13026020c": "पक्षमेकं निराहारः स्वर्गमाप्नोति निर्मलः\n",
    "13026021a": "वैमानिक उपस्पृश्य किङ्किणीकाश्रमे तथा\n",
    "13026021c": "निवासेऽप्सरसां दिव्ये कामचारी महीयते\n",
    "13026022a": "कालिकाश्रममासाद्य विपाशायां कृतोदकः\n",
    "13026022c": "ब्रह्मचारी जितक्रोधस्त्रिरात्रान्मुच्यते भवात्\n",
    "13026023a": "आश्रमे कृत्तिकानां तु स्नात्वा यस्तर्पयेत्पितॄन्\n",
    "13026023c": "तोषयित्वा महादेवं निर्मलः स्वर्गमाप्नुयात्\n",
    "13026024a": "महापुर उपस्पृश्य त्रिरात्रोपोषितो नरः\n",
    "13026024c": "त्रसानां स्थावराणां च द्विपदानां भयं त्यजेत्\n",
    "13026025a": "देवदारुवने स्नात्वा धूतपाप्मा कृतोदकः\n",
    "13026025c": "देवलोकमवाप्नोति सप्तरात्रोषितः शुचिः\n",
    "13026026a": "कौशन्ते च कुशस्तम्बे द्रोणशर्मपदे तथा\n",
    "13026026c": "आपःप्रपतने स्नातः सेव्यते सोऽप्सरोगणैः\n",
    "13026027a": "चित्रकूटे जनस्थाने तथा मन्दाकिनीजले\n",
    "13026027c": "विगाह्य वै निराहारो राजलक्ष्मीं निगच्छति\n",
    "13026028a": "श्यामायास्त्वाश्रमं गत्वा उष्य चैवाभिषिच्य च\n",
    "13026028c": "त्रींस्त्रिरात्रान्स संधाय गन्धर्वनगरे वसेत्\n",
    "13026029a": "रमण्यां च उपस्पृश्य तथा वै गन्धतारिके\n",
    "13026029c": "एकमासं निराहारस्त्वन्तर्धानफलं लभेत्\n",
    "13026030a": "कौशिकीद्वारमासाद्य वायुभक्षस्त्वलोलुपः\n",
    "13026030c": "एकविंशतिरात्रेण स्वर्गमारोहते नरः\n",
    "13026031a": "मतङ्गवाप्यां यः स्नायादेकरात्रेण सिध्यति\n",
    "13026031c": "विगाहति ह्यनालम्बमन्धकं वै सनातनम्\n",
    "13026032a": "नैमिषे स्वर्गतीर्थे च उपस्पृश्य जितेन्द्रियः\n",
    "13026032c": "फलं पुरुषमेधस्य लभेन्मासं कृतोदकः\n",
    "13026033a": "गङ्गाह्रद उपस्पृश्य तथा चैवोत्पलावने\n",
    "13026033c": "अश्वमेधमवाप्नोति तत्र मासं कृतोदकः\n",
    "13026034a": "गङ्गायमुनयोस्तीर्थे तथा कालंजरे गिरौ\n",
    "13026034c": "षष्टिह्रद उपस्पृश्य दानं नान्यद्विशिष्यते\n",
    "13026035a": "दश तीर्थसहस्राणि तिस्रः कोट्यस्तथापराः\n",
    "13026035c": "समागच्छन्ति माघ्यां तु प्रयागे भरतर्षभ\n",
    "13026036a": "माघमासं प्रयागे तु नियतः संशितव्रतः\n",
    "13026036c": "स्नात्वा तु भरतश्रेष्ठ निर्मलः स्वर्गमाप्नुयात्\n",
    "13026037a": "मरुद्गण उपस्पृश्य पितॄणामाश्रमे शुचिः\n",
    "13026037c": "वैवस्वतस्य तीर्थे च तीर्थभूतो भवेन्नरः\n",
    "13026038a": "तथा ब्रह्मशिरो गत्वा भागीरथ्यां कृतोदकः\n",
    "13026038c": "एकमासं निराहारः सोमलोकमवाप्नुयात्\n",
    "13026039a": "कपोतके नरः स्नात्वा अष्टावक्रे कृतोदकः\n",
    "13026039c": "द्वादशाहं निराहारो नरमेधफलं लभेत्\n",
    "13026040a": "मुञ्जपृष्ठं गयां चैव निरृतिं देवपर्वतम्\n",
    "13026040c": "तृतीयां क्रौञ्चपादीं च ब्रह्महत्या विशुध्यति\n",
    "13026041a": "कलश्यां वाप्युपस्पृश्य वेद्यां च बहुशोजलाम्\n",
    "13026041c": "अग्नेः पुरे नरः स्नात्वा विशालायां कृतोदकः\n",
    "13026041e": "देवह्रद उपस्पृश्य ब्रह्मभूतो विराजते\n",
    "13026042a": "पुरापवर्तनं नन्दां महानन्दां च सेव्य वै\n",
    "13026042c": "नन्दने सेव्यते दान्तस्त्वप्सरोभिरहिंसकः\n",
    "13026043a": "उर्वशीकृत्तिकायोगे गत्वा यः सुसमाहितः\n",
    "13026043c": "लौहित्ये विधिवत्स्नात्वा पुण्डरीकफलं लभेत्\n",
    "13026044a": "रामह्रद उपस्पृश्य विशालायां कृतोदकः\n",
    "13026044c": "द्वादशाहं निराहारः कल्मषाद्विप्रमुच्यते\n",
    "13026045a": "महाह्रद उपस्पृश्य शुद्धेन मनसा नरः\n",
    "13026045c": "एकमासं निराहारो जमदग्निगतिं लभेत्\n",
    "13026046a": "विन्ध्ये संताप्य चात्मानं सत्यसंधस्त्वहिंसकः\n",
    "13026046c": "षण्मासं पदमास्थाय मासेनैकेन शुध्यति\n",
    "13026047a": "नर्मदायामुपस्पृश्य तथा सूर्पारकोदके\n",
    "13026047c": "एकपक्षं निराहारो राजपुत्रो विधीयते\n",
    "13026048a": "जम्बूमार्गे त्रिभिर्मासैः संयतः सुसमाहितः\n",
    "13026048c": "अहोरात्रेण चैकेन सिद्धिं समधिगच्छति\n",
    "13026049a": "कोकामुखे विगाह्यापो गत्वा चण्डालिकाश्रमम्\n",
    "13026049c": "शाकभक्षश्चीरवासाः कुमारीर्विन्दते दश\n",
    "13026050a": "वैवस्वतस्य सदनं न स गच्छेत्कदाचन\n",
    "13026050c": "यस्य कन्याह्रदे वासो देवलोकं स गच्छति\n",
    "13026051a": "प्रभासे त्वेकरात्रेण अमावास्यां समाहितः\n",
    "13026051c": "सिध्यतेऽत्र महाबाहो यो नरो जायते पुनः\n",
    "13026052a": "उज्जानक उपस्पृश्य आर्ष्टिषेणस्य चाश्रमे\n",
    "13026052c": "पिङ्गायाश्चाश्रमे स्नात्वा सर्वपापैः प्रमुच्यते\n",
    "13026053a": "कुल्यायां समुपस्पृश्य जप्त्वा चैवाघमर्षणम्\n",
    "13026053c": "अश्वमेधमवाप्नोति त्रिरात्रोपोषितः शुचिः\n",
    "13026054a": "पिण्डारक उपस्पृश्य एकरात्रोषितो नरः\n",
    "13026054c": "अग्निष्टोममवाप्नोति प्रभातां शर्वरीं शुचिः\n",
    "13026055a": "तथा ब्रह्मसरो गत्वा धर्मारण्योपशोभितम्\n",
    "13026055c": "पुण्डरीकमवाप्नोति प्रभातां शर्वरीं शुचिः\n",
    "13026056a": "मैनाके पर्वते स्नात्वा तथा संध्यामुपास्य च\n",
    "13026056c": "कामं जित्वा च वै मासं सर्वमेधफलं लभेत्\n",
    "13026057a": "विख्यातो हिमवान्पुण्यः शंकरश्वशुरो गिरिः\n",
    "13026057c": "आकरः सर्वरत्नानां सिद्धचारणसेवितः\n",
    "13026058a": "शरीरमुत्सृजेत्तत्र विधिपूर्वमनाशके\n",
    "13026058c": "अध्रुवं जीवितं ज्ञात्वा यो वै वेदान्तगो द्विजः\n",
    "13026059a": "अभ्यर्च्य देवतास्तत्र नमस्कृत्य मुनींस्तथा\n",
    "13026059c": "ततः सिद्धो दिवं गच्छेद्ब्रह्मलोकं सनातनम्\n",
    "13026060a": "कामं क्रोधं च लोभं च यो जित्वा तीर्थमावसेत्\n",
    "13026060c": "न तेन किंचिन्न प्राप्तं तीर्थाभिगमनाद्भवेत्\n",
    "13026061a": "यान्यगम्यानि तीर्थानि दुर्गाणि विषमाणि च\n",
    "13026061c": "मनसा तानि गम्यानि सर्वतीर्थसमासतः\n",
    "13026062a": "इदं मेध्यमिदं धन्यमिदं स्वर्ग्यमिदं सुखम्\n",
    "13026062c": "इदं रहस्यं देवानामाप्लाव्यानां च पावनम्\n",
    "13026063a": "इदं दद्याद्द्विजातीनां साधूनामात्मजस्य वा\n",
    "13026063c": "सुहृदां च जपेत्कर्णे शिष्यस्यानुगतस्य वा\n",
    "13026064a": "दत्तवान्गौतमस्येदमङ्गिरा वै महातपाः\n",
    "13026064c": "गुरुभिः समनुज्ञातः काश्यपेन च धीमता\n",
    "13026065a": "महर्षीणामिदं जप्यं पावनानां तथोत्तमम्\n",
    "13026065c": "जपंश्चाभ्युत्थितः शश्वन्निर्मलः स्वर्गमाप्नुयात्\n",
    "13026066a": "इदं यश्चापि शृणुयाद्रहस्यं त्वङ्गिरोमतम्\n",
    "13026066c": "उत्तमे च कुले जन्म लभेज्जातिं च संस्मरेत्\n",
    "13027001": "वैशंपायन उवाच\n",
    "13027001a": "बृहस्पतिसमं बुद्ध्या क्षमया ब्रह्मणः समम्\n",
    "13027001c": "पराक्रमे शक्रसममादित्यसमतेजसम्\n",
    "13027002a": "गाङ्गेयमर्जुनेनाजौ निहतं भूरिवर्चसम्\n",
    "13027002c": "भ्रातृभिः सहितोऽन्यैश्च पर्युपास्ते युधिष्ठिरः\n",
    "13027003a": "शयानं वीरशयने कालाकाङ्क्षिणमच्युतम्\n",
    "13027003c": "आजग्मुर्भरतश्रेष्ठं द्रष्टुकामा महर्षयः\n",
    "13027004a": "अत्रिर्वसिष्ठोऽथ भृगुः पुलस्त्यः पुलहः क्रतुः\n",
    "13027004c": "अङ्गिरा गौतमोऽगस्त्यः सुमतिः स्वायुरात्मवान्\n",
    "13027005a": "विश्वामित्रः स्थूलशिराः संवर्तः प्रमतिर्दमः\n",
    "13027005c": "उशना बृहस्पतिर्व्यासश्च्यवनः काश्यपो ध्रुवः\n",
    "13027006a": "दुर्वासा जमदग्निश्च मार्कण्डेयोऽथ गालवः\n",
    "13027006c": "भरद्वाजश्च रैभ्यश्च यवक्रीतस्त्रितस्तथा\n",
    "13027007a": "स्थूलाक्षः शकलाक्षश्च कण्वो मेधातिथिः कृशः\n",
    "13027007c": "नारदः पर्वतश्चैव सुधन्वाथैकतो द्वितः\n",
    "13027008a": "नितंभूर्भुवनो धौम्यः शतानन्दोऽकृतव्रणः\n",
    "13027008c": "जामदग्न्यस्तथा रामः काम्यश्चेत्येवमादयः\n",
    "13027008e": "समागता महात्मानो भीष्मं द्रष्टुं महर्षयः\n",
    "13027009a": "तेषां महात्मनां पूजामागतानां युधिष्ठिरः\n",
    "13027009c": "भ्रातृभिः सहितश्चक्रे यथावदनुपूर्वशः\n",
    "13027010a": "ते पूजिताः सुखासीनाः कथाश्चक्रुर्महर्षयः\n",
    "13027010c": "भीष्माश्रिताः सुमधुराः सर्वेन्द्रियमनोहराः\n",
    "13027011a": "भीष्मस्तेषां कथाः श्रुत्वा ऋषीणां भावितात्मनाम्\n",
    "13027011c": "मेने दिविस्थमात्मानं तुष्ट्या परमया युतः\n",
    "13027012a": "ततस्ते भीष्ममामन्त्र्य पाण्डवांश्च महर्षयः\n",
    "13027012c": "अन्तर्धानं गताः सर्वे सर्वेषामेव पश्यताम्\n",
    "13027013a": "तानृषीन्सुमहाभागानन्तर्धानगतानपि\n",
    "13027013c": "पाण्डवास्तुष्टुवुः सर्वे प्रणेमुश्च मुहुर्मुहुः\n",
    "13027014a": "प्रसन्नमनसः सर्वे गाङ्गेयं कुरुसत्तमाः\n",
    "13027014c": "उपतस्थुर्यथोद्यन्तमादित्यं मन्त्रकोविदाः\n",
    "13027015a": "प्रभावात्तपसस्तेषामृषीणां वीक्ष्य पाण्डवाः\n",
    "13027015c": "प्रकाशन्तो दिशः सर्वा विस्मयं परमं ययुः\n",
    "13027016a": "महाभाग्यं परं तेषामृषीणामनुचिन्त्य ते\n",
    "13027016c": "पाण्डवाः सह भीष्मेण कथाश्चक्रुस्तदाश्रयाः\n",
    "13027017a": "कथान्ते शिरसा पादौ स्पृष्ट्वा भीष्मस्य पाण्डवः\n",
    "13027017c": "धर्म्यं धर्मसुतः प्रश्नं पर्यपृच्छद्युधिष्ठिरः\n",
    "13027018a": "के देशाः के जनपदा आश्रमाः के च पर्वताः\n",
    "13027018c": "प्रकृष्टाः पुण्यतः काश्च ज्ञेया नद्यः पितामह\n",
    "13027019": "भीष्म उवाच\n",
    "13027019a": "अत्राप्युदाहरन्तीममितिहासं पुरातनम्\n",
    "13027019c": "शिलोञ्छवृत्तेः संवादं सिद्धस्य च युधिष्ठिर\n",
    "13027020a": "इमां कश्चित्परिक्रम्य पृथिवीं शैलभूषिताम्\n",
    "13027020c": "असकृद्द्विपदां श्रेष्ठः श्रेष्ठस्य गृहमेधिनः\n",
    "13027021a": "शिलवृत्तेर्गृहं प्राप्तः स तेन विधिनार्चितः\n",
    "13027021c": "कृतकृत्य उपातिष्ठत्सिद्धं तमतिथिं तदा\n",
    "13027022a": "तौ समेत्य महात्मानौ सुखासीनौ कथाः शुभाः\n",
    "13027022c": "चक्रतुर्वेदसंबद्धास्तच्छेषकृतलक्षणाः\n",
    "13027023a": "शिलवृत्तिः कथान्ते तु सिद्धमामन्त्र्य यत्नतः\n",
    "13027023c": "प्रश्नं पप्रच्छ मेधावी यन्मां त्वं परिपृच्छसि\n",
    "13027024": "शिलवृत्तिरुवाच\n",
    "13027024a": "के देशाः के जनपदाः केऽऽश्रमाः के च पर्वताः\n",
    "13027024c": "प्रकृष्टाः पुण्यतः काश्च ज्ञेया नद्यस्तदुच्यताम्\n",
    "13027025": "सिद्ध उवाच\n",
    "13027025a": "ते देशास्ते जनपदास्तेऽऽश्रमास्ते च पर्वताः\n",
    "13027025c": "येषां भागीरथी गङ्गा मध्येनैति सरिद्वरा\n",
    "13027026a": "तपसा ब्रह्मचर्येण यज्ञैस्त्यागेन वा पुनः\n",
    "13027026c": "गतिं तां न लभेज्जन्तुर्गङ्गां संसेव्य यां लभेत्\n",
    "13027027a": "स्पृष्टानि येषां गाङ्गेयैस्तोयैर्गात्राणि देहिनाम्\n",
    "13027027c": "न्यस्तानि न पुनस्तेषां त्यागः स्वर्गाद्विधीयते\n",
    "13027028a": "सर्वाणि येषां गाङ्गेयैस्तोयैः कृत्यानि देहिनाम्\n",
    "13027028c": "गां त्यक्त्वा मानवा विप्र दिवि तिष्ठन्ति तेऽचलाः\n",
    "13027029a": "पूर्वे वयसि कर्माणि कृत्वा पापानि ये नराः\n",
    "13027029c": "पश्चाद्गङ्गां निषेवन्ते तेऽपि यान्त्युत्तमां गतिम्\n",
    "13027030a": "स्नातानां शुचिभिस्तोयैर्गाङ्गेयैः प्रयतात्मनाम्\n",
    "13027030c": "व्युष्टिर्भवति या पुंसां न सा क्रतुशतैरपि\n",
    "13027031a": "यावदस्थि मनुष्यस्य गङ्गातोयेषु तिष्ठति\n",
    "13027031c": "तावद्वर्षसहस्राणि स्वर्गं प्राप्य महीयते\n",
    "13027032a": "अपहत्य तमस्तीव्रं यथा भात्युदये रविः\n",
    "13027032c": "तथापहत्य पाप्मानं भाति गङ्गाजलोक्षितः\n",
    "13027033a": "विसोमा इव शर्वर्यो विपुष्पास्तरवो यथा\n",
    "13027033c": "तद्वद्देशा दिशश्चैव हीना गङ्गाजलैः शुभैः\n",
    "13027034a": "वर्णाश्रमा यथा सर्वे स्वधर्मज्ञानवर्जिताः\n",
    "13027034c": "क्रतवश्च यथासोमास्तथा गङ्गां विना जगत्\n",
    "13027035a": "यथा हीनं नभोऽर्केण भूः शैलैः खं च वायुना\n",
    "13027035c": "तथा देशा दिशश्चैव गङ्गाहीना न संशयः\n",
    "13027036a": "त्रिषु लोकेषु ये केचित्प्राणिनः सर्व एव ते\n",
    "13027036c": "तर्प्यमाणाः परां तृप्तिं यान्ति गङ्गाजलैः शुभैः\n",
    "13027037a": "यस्तु सूर्येण निष्टप्तं गाङ्गेयं पिबते जलम्\n",
    "13027037c": "गवां निर्हारनिर्मुक्ताद्यावकात्तद्विशिष्यते\n",
    "13027038a": "इन्दुव्रतसहस्रं तु चरेद्यः कायशोधनम्\n",
    "13027038c": "पिबेद्यश्चापि गङ्गाम्भः समौ स्यातां न वा समौ\n",
    "13027039a": "तिष्ठेद्युगसहस्रं तु पादेनैकेन यः पुमान्\n",
    "13027039c": "मासमेकं तु गङ्गायां समौ स्यातां न वा समौ\n",
    "13027040a": "लम्बेतावाक्शिरा यस्तु युगानामयुतं पुमान्\n",
    "13027040c": "तिष्ठेद्यथेष्टं यश्चापि गङ्गायां स विशिष्यते\n",
    "13027041a": "अग्नौ प्राप्तं प्रधूयेत यथा तूलं द्विजोत्तम\n",
    "13027041c": "तथा गङ्गावगाढस्य सर्वं पापं प्रधूयते\n",
    "13027042a": "भूतानामिह सर्वेषां दुःखोपहतचेतसाम्\n",
    "13027042c": "गतिमन्वेषमाणानां न गङ्गासदृशी गतिः\n",
    "13027043a": "भवन्ति निर्विषाः सर्पा यथा तार्क्ष्यस्य दर्शनात्\n",
    "13027043c": "गङ्गाया दर्शनात्तद्वत्सर्वपापैः प्रमुच्यते\n",
    "13027044a": "अप्रतिष्ठाश्च ये केचिदधर्मशरणाश्च ये\n",
    "13027044c": "तेषां प्रतिष्ठा गङ्गेह शरणं शर्म वर्म च\n",
    "13027045a": "प्रकृष्टैरशुभैर्ग्रस्ताननेकैः पुरुषाधमान्\n",
    "13027045c": "पततो नरके गङ्गा संश्रितान्प्रेत्य तारयेत्\n",
    "13027046a": "ते संविभक्ता मुनिभिर्नूनं देवैः सवासवैः\n",
    "13027046c": "येऽभिगच्छन्ति सततं गङ्गामभिगतां सुरैः\n",
    "13027047a": "विनयाचारहीनाश्च अशिवाश्च नराधमाः\n",
    "13027047c": "ते भवन्ति शिवा विप्र ये वै गङ्गां समाश्रिताः\n",
    "13027048a": "यथा सुराणाममृतं पितॄणां च यथा स्वधा\n",
    "13027048c": "सुधा यथा च नागानां तथा गङ्गाजलं नृणाम्\n",
    "13027049a": "उपासते यथा बाला मातरं क्षुधयार्दिताः\n",
    "13027049c": "श्रेयस्कामास्तथा गङ्गामुपासन्तीह देहिनः\n",
    "13027050a": "स्वायंभुवं यथा स्थानं सर्वेषां श्रेष्ठमुच्यते\n",
    "13027050c": "स्नातानां सरितां श्रेष्ठा गङ्गा तद्वदिहोच्यते\n",
    "13027051a": "यथोपजीविनां धेनुर्देवादीनां धरा स्मृता\n",
    "13027051c": "तथोपजीविनां गङ्गा सर्वप्राणभृतामिह\n",
    "13027052a": "देवाः सोमार्कसंस्थानि यथा सत्रादिभिर्मखैः\n",
    "13027052c": "अमृतान्युपजीवन्ति तथा गङ्गाजलं नराः\n",
    "13027053a": "जाह्नवीपुलिनोत्थाभिः सिकताभिः समुक्षितः\n",
    "13027053c": "मन्यते पुरुषोऽऽत्मानं दिविष्ठमिव शोभितम्\n",
    "13027054a": "जाह्नवीतीरसंभूतां मृदं मूर्ध्ना बिभर्ति यः\n",
    "13027054c": "बिभर्ति रूपं सोऽर्कस्य तमोनाशात्सुनिर्मलम्\n",
    "13027055a": "गङ्गोर्मिभिरथो दिग्धः पुरुषं पवनो यदा\n",
    "13027055c": "स्पृशते सोऽपि पाप्मानं सद्य एवापमार्जति\n",
    "13027056a": "व्यसनैरभितप्तस्य नरस्य विनशिष्यतः\n",
    "13027056c": "गङ्गादर्शनजा प्रीतिर्व्यसनान्यपकर्षति\n",
    "13027057a": "हंसारावैः कोकरवै रवैरन्यैश्च पक्षिणाम्\n",
    "13027057c": "पस्पर्ध गङ्गा गन्धर्वान्पुलिनैश्च शिलोच्चयान्\n",
    "13027058a": "हंसादिभिः सुबहुभिर्विविधैः पक्षिभिर्वृताम्\n",
    "13027058c": "गङ्गां गोकुलसंबाधां दृष्ट्वा स्वर्गोऽपि विस्मृतः\n",
    "13027059a": "न सा प्रीतिर्दिविष्ठस्य सर्वकामानुपाश्नतः\n",
    "13027059c": "अभवद्या परा प्रीतिर्गङ्गायाः पुलिने नृणाम्\n",
    "13027060a": "वाङ्मनःकर्मजैर्ग्रस्तः पापैरपि पुमानिह\n",
    "13027060c": "वीक्ष्य गङ्गां भवेत्पूतस्तत्र मे नास्ति संशयः\n",
    "13027061a": "सप्तावरान्सप्त परान्पितॄंस्तेभ्यश्च ये परे\n",
    "13027061c": "पुमांस्तारयते गङ्गां वीक्ष्य स्पृष्ट्वावगाह्य च\n",
    "13027062a": "श्रुताभिलषिता दृष्टा स्पृष्टा पीतावगाहिता\n",
    "13027062c": "गङ्गा तारयते नॄणामुभौ वंशौ विशेषतः\n",
    "13027063a": "दर्शनात्स्पर्शनात्पानात्तथा गङ्गेति कीर्तनात्\n",
    "13027063c": "पुनात्यपुण्यान्पुरुषाञ्शतशोऽथ सहस्रशः\n",
    "13027064a": "य इच्छेत्सफलं जन्म जीवितं श्रुतमेव च\n",
    "13027064c": "स पितॄंस्तर्पयेद्गङ्गामभिगम्य सुरांस्तथा\n",
    "13027065a": "न सुतैर्न च वित्तेन कर्मणा न च तत्फलम्\n",
    "13027065c": "प्राप्नुयात्पुरुषोऽत्यन्तं गङ्गां प्राप्य यदाप्नुयात्\n",
    "13027066a": "जात्यन्धैरिह तुल्यास्ते मृतैः पङ्गुभिरेव च\n",
    "13027066c": "समर्था ये न पश्यन्ति गङ्गां पुण्यजलां शिवाम्\n",
    "13027067a": "भूतभव्यभविष्यज्ञैर्महर्षिभिरुपस्थिताम्\n",
    "13027067c": "देवैः सेन्द्रैश्च को गङ्गां नोपसेवेत मानवः\n",
    "13027068a": "वानप्रस्थैर्गृहस्थैश्च यतिभिर्ब्रह्मचारिभिः\n",
    "13027068c": "विद्यावद्भिः श्रितां गङ्गां पुमान्को नाम नाश्रयेत्\n",
    "13027069a": "उत्क्रामद्भिश्च यः प्राणैः प्रयतः शिष्टसंमतः\n",
    "13027069c": "चिन्तयेन्मनसा गङ्गां स गतिं परमां लभेत्\n",
    "13027070a": "न भयेभ्यो भयं तस्य न पापेभ्यो न राजतः\n",
    "13027070c": "आ देहपतनाद्गङ्गामुपास्ते यः पुमानिह\n",
    "13027071a": "गगनाद्यां महापुण्यां पतन्तीं वै महेश्वरः\n",
    "13027071c": "दधार शिरसा देवीं तामेव दिवि सेवते\n",
    "13027072a": "अलंकृतास्त्रयो लोकाः पथिभिर्विमलैस्त्रिभिः\n",
    "13027072c": "यस्तु तस्या जलं सेवेत्कृतकृत्यः पुमान्भवेत्\n",
    "13027073a": "दिवि ज्योतिर्यथादित्यः पितॄणां चैव चन्द्रमाः\n",
    "13027073c": "देवेशश्च यथा नॄणां गङ्गेह सरितां तथा\n",
    "13027074a": "मात्रा पित्रा सुतैर्दारैर्वियुक्तस्य धनेन वा\n",
    "13027074c": "न भवेद्धि तथा दुःखं यथा गङ्गावियोगजम्\n",
    "13027075a": "नारण्यैर्नेष्टविषयैर्न सुतैर्न धनागमैः\n",
    "13027075c": "तथा प्रसादो भवति गङ्गां वीक्ष्य यथा नृणाम्\n",
    "13027076a": "पूर्णमिन्दुं यथा दृष्ट्वा नृणां दृष्टिः प्रसीदति\n",
    "13027076c": "गङ्गां त्रिपथगां दृष्ट्वा तथा दृष्टिः प्रसीदति\n",
    "13027077a": "तद्भावस्तद्गतमनास्तन्निष्ठस्तत्परायणः\n",
    "13027077c": "गङ्गां योऽनुगतो भक्त्या स तस्याः प्रियतां व्रजेत्\n",
    "13027078a": "भूःस्थैः खस्थैर्दिविष्ठैश्च भूतैरुच्चावचैरपि\n",
    "13027078c": "गङ्गा विगाह्या सततमेतत्कार्यतमं सताम्\n",
    "13027079a": "त्रिषु लोकेषु पुण्यत्वाद्गङ्गायाः प्रथितं यशः\n",
    "13027079c": "यत्पुत्रान्सगरस्यैषा भस्माख्याननयद्दिवम्\n",
    "13027080a": "वाय्वीरिताभिः सुमहास्वनाभि;र्द्रुताभिरत्यर्थसमुच्छ्रिताभिः\n",
    "13027080c": "गङ्गोर्मिभिर्भानुमतीभिरिद्धः; सहस्ररश्मिप्रतिमो विभाति\n",
    "13027081a": "पयस्विनीं घृतिनीमत्युदारां; समृद्धिनीं वेगिनीं दुर्विगाह्याम्\n",
    "13027081c": "गङ्गां गत्वा यैः शरीरं विसृष्टं; गता धीरास्ते विबुधैः समत्वम्\n",
    "13027082a": "अन्धाञ्जडान्द्रव्यहीनांश्च गङ्गा; यशस्विनी बृहती विश्वरूपा\n",
    "13027082c": "देवैः सेन्द्रैर्मुनिभिर्मानवैश्च; निषेविता सर्वकामैर्युनक्ति\n",
    "13027083a": "ऊर्जावतीं मधुमतीं महापुण्यां त्रिवर्त्मगाम्\n",
    "13027083c": "त्रिलोकगोप्त्रीं ये गङ्गां संश्रितास्ते दिवं गताः\n",
    "13027084a": "यो वत्स्यति द्रक्ष्यति वापि मर्त्य;स्तस्मै प्रयच्छन्ति सुखानि देवाः\n",
    "13027084c": "तद्भाविताः स्पर्शने दर्शने य;स्तस्मै देवा गतिमिष्टां दिशन्ति\n",
    "13027085a": "दक्षां पृथ्वीं बृहतीं विप्रकृष्टां; शिवामृतां सुरसां सुप्रसन्नाम्\n",
    "13027085c": "विभावरीं सर्वभूतप्रतिष्ठां; गङ्गां गता ये त्रिदिवं गतास्ते\n",
    "13027086a": "ख्यातिर्यस्याः खं दिवं गां च नित्यं; पुरा दिशो विदिशश्चावतस्थे\n",
    "13027086c": "तस्या जलं सेव्य सरिद्वराया; मर्त्याः सर्वे कृतकृत्या भवन्ति\n",
    "13027087a": "इयं गङ्गेति नियतं प्रतिष्ठा; गुहस्य रुक्मस्य च गर्भयोषा\n",
    "13027087c": "प्रातस्त्रिमार्गा घृतवहा विपाप्मा; गङ्गावतीर्णा वियतो विश्वतोया\n",
    "13027088a": "सुतावनीध्रस्य हरस्य भार्या; दिवो भुवश्चापि कक्ष्यानुरूपा\n",
    "13027088c": "भव्या पृथिव्या भाविनी भाति राज;न्गङ्गा लोकानां पुण्यदा वै त्रयाणाम्\n",
    "13027089a": "मधुप्रवाहा घृतरागोद्धृताभि;र्महोर्मिभिः शोभिता ब्राह्मणैश्च\n",
    "13027089c": "दिवश्च्युता शिरसात्ता भवेन; गङ्गावनीध्रास्त्रिदिवस्य माला\n",
    "13027090a": "योनिर्वरिष्ठा विरजा वितन्वी; शुष्मा इरा वारिवहा यशोदा\n",
    "13027090c": "विश्वावती चाकृतिरिष्टिरिद्धा; गङ्गोक्षितानां भुवनस्य पन्थाः\n",
    "13027091a": "क्षान्त्या मह्या गोपने धारणे च; दीप्त्या कृशानोस्तपनस्य चैव\n",
    "13027091c": "तुल्या गङ्गा संमता ब्राह्मणानां; गुहस्य ब्रह्मण्यतया च नित्यम्\n",
    "13027092a": "ऋषिष्टुतां विष्णुपदीं पुराणीं; सुपुण्यतोयां मनसापि लोके\n",
    "13027092c": "सर्वात्मना जाह्नवीं ये प्रपन्ना;स्ते ब्रह्मणः सदनं संप्रयाताः\n",
    "13027093a": "लोकानिमान्नयति या जननीव पुत्रा;न्सर्वात्मना सर्वगुणोपपन्ना\n",
    "13027093c": "स्वस्थानमिष्टमिह ब्राह्ममभीप्समानै;र्गङ्गा सदैवात्मवशैरुपास्या\n",
    "13027094a": "उस्रां जुष्टां मिषतीं विश्वतोया;मिरां वज्रीं रेवतीं भूधराणाम्\n",
    "13027094c": "शिष्टाश्रयाममृतां ब्रह्मकान्तां; गङ्गां श्रयेदात्मवान्सिद्धिकामः\n",
    "13027095a": "प्रसाद्य देवान्सविभून्समस्ता;न्भगीरथस्तपसोग्रेण गङ्गाम्\n",
    "13027095c": "गामानयत्तामभिगम्य शश्व;न्पुमान्भयं नेह नामुत्र विद्यात्\n",
    "13027096a": "उदाहृतः सर्वथा ते गुणानां; मयैकदेशः प्रसमीक्ष्य बुद्ध्या\n",
    "13027096c": "शक्तिर्न मे काचिदिहास्ति वक्तुं; गुणान्सर्वान्परिमातुं तथैव\n",
    "13027097a": "मेरोः समुद्रस्य च सर्वरत्नैः; संख्योपलानामुदकस्य वापि\n",
    "13027097c": "वक्तुं शक्यं नेह गङ्गाजलानां; गुणाख्यानं परिमातुं तथैव\n",
    "13027098a": "तस्मादिमान्परया श्रद्धयोक्ता;न्गुणान्सर्वाञ्जाह्नवीजांस्तथैव\n",
    "13027098c": "भजेद्वाचा मनसा कर्मणा च; भक्त्या युक्तः परया श्रद्दधानः\n",
    "13027099a": "लोकानिमांस्त्रीन्यशसा वितत्य; सिद्धिं प्राप्य महतीं तां दुरापाम्\n",
    "13027099c": "गङ्गाकृतानचिरेणैव लोका;न्यथेष्टमिष्टान्विचरिष्यसि त्वम्\n",
    "13027100a": "तव मम च गुणैर्महानुभावा; जुषतु मतिं सततं स्वधर्मयुक्तैः\n",
    "13027100c": "अभिगतजनवत्सला हि गङ्गा; भजति युनक्ति सुखैश्च भक्तिमन्तम्\n",
    "13027101": "भीष्म उवाच\n",
    "13027101a": "इति परममतिर्गुणाननेका;ञ्शिलरतये त्रिपथानुयोगरूपान्\n",
    "13027101c": "बहुविधमनुशास्य तथ्यरूपा;न्गगनतलं द्युतिमान्विवेश सिद्धः\n",
    "13027102a": "शिलवृत्तिस्तु सिद्धस्य वाक्यैः संबोधितस्तदा\n",
    "13027102c": "गङ्गामुपास्य विधिवत्सिद्धिं प्राप्तः सुदुर्लभाम्\n",
    "13027103a": "तस्मात्त्वमपि कौन्तेय भक्त्या परमया युतः\n",
    "13027103c": "गङ्गामभ्येहि सततं प्राप्स्यसे सिद्धिमुत्तमाम्\n",
    "13027104": "वैशंपायन उवाच\n",
    "13027104a": "श्रुत्वेतिहासं भीष्मोक्तं गङ्गायाः स्तवसंयुतम्\n",
    "13027104c": "युधिष्ठिरः परां प्रीतिमगच्छद्भ्रातृभिः सह\n",
    "13027105a": "इतिहासमिमं पुण्यं शृणुयाद्यः पठेत वा\n",
    "13027105c": "गङ्गायाः स्तवसंयुक्तं स मुच्येत्सर्वकिल्बिषैः\n",
    "13028001": "युधिष्ठिर उवाच\n",
    "13028001a": "प्रज्ञाश्रुताभ्यां वृत्तेन शीलेन च यथा भवान्\n",
    "13028001c": "गुणैः समुदितः सर्वैर्वयसा च समन्वितः\n",
    "13028001e": "तस्माद्भवन्तं पृच्छामि धर्मं धर्मभृतां वर\n",
    "13028002a": "क्षत्रियो यदि वा वैश्यः शूद्रो वा राजसत्तम\n",
    "13028002c": "ब्राह्मण्यं प्राप्नुयात्केन तन्मे व्याख्यातुमर्हसि\n",
    "13028003a": "तपसा वा सुमहता कर्मणा वा श्रुतेन वा\n",
    "13028003c": "ब्राह्मण्यमथ चेदिच्छेत्तन्मे ब्रूहि पितामह\n",
    "13028004": "भीष्म उवाच\n",
    "13028004a": "ब्राह्मण्यं तात दुष्प्रापं वर्णैः क्षत्रादिभिस्त्रिभिः\n",
    "13028004c": "परं हि सर्वभूतानां स्थानमेतद्युधिष्ठिर\n",
    "13028005a": "बह्वीस्तु संसरन्योनीर्जायमानः पुनः पुनः\n",
    "13028005c": "पर्याये तात कस्मिंश्चिद्ब्राह्मणो नाम जायते\n",
    "13028006a": "अत्राप्युदाहरन्तीममितिहासं पुरातनम्\n",
    "13028006c": "मतङ्गस्य च संवादं गर्दभ्याश्च युधिष्ठिर\n",
    "13028007a": "द्विजातेः कस्यचित्तात तुल्यवर्णः सुतः प्रभुः\n",
    "13028007c": "मतङ्गो नाम नाम्नाभूत्सर्वैः समुदितो गुणैः\n",
    "13028008a": "स यज्ञकारः कौन्तेय पित्रा सृष्टः परंतप\n",
    "13028008c": "प्रायाद्गर्दभयुक्तेन रथेनेहाशुगामिना\n",
    "13028009a": "स बालं गर्दभं राजन्वहन्तं मातुरन्तिके\n",
    "13028009c": "निरविध्यत्प्रतोदेन नासिकायां पुनः पुनः\n",
    "13028010a": "तं तु तीव्रव्रणं दृष्ट्वा गर्दभी पुत्रगृद्धिनी\n",
    "13028010c": "उवाच मा शुचः पुत्र चण्डालस्त्वाधितिष्ठति\n",
    "13028011a": "ब्राह्मणे दारुणं नास्ति मैत्रो ब्राह्मण उच्यते\n",
    "13028011c": "आचार्यः सर्वभूतानां शास्ता किं प्रहरिष्यति\n",
    "13028012a": "अयं तु पापप्रकृतिर्बाले न कुरुते दयाम्\n",
    "13028012c": "स्वयोनिं मानयत्येष भावो भावं निगच्छति\n",
    "13028013a": "एतच्छ्रुत्वा मतङ्गस्तु दारुणं रासभीवचः\n",
    "13028013c": "अवतीर्य रथात्तूर्णं रासभीं प्रत्यभाषत\n",
    "13028014a": "ब्रूहि रासभि कल्याणि माता मे येन दूषिता\n",
    "13028014c": "कथं मां वेत्सि चण्डालं क्षिप्रं रासभि शंस मे\n",
    "13028015a": "केन जातोऽस्मि चण्डालो ब्राह्मण्यं येन मेऽनशत्\n",
    "13028015c": "तत्त्वेनैतन्महाप्राज्ञे ब्रूहि सर्वमशेषतः\n",
    "13028016": "गर्दभ्युवाच\n",
    "13028016a": "ब्राह्मण्यां वृषलेन त्वं मत्तायां नापितेन ह\n",
    "13028016c": "जातस्त्वमसि चण्डालो ब्राह्मण्यं तेन तेऽनशत्\n",
    "13028017a": "एवमुक्तो मतङ्गस्तु प्रत्युपायाद्गृहं प्रति\n",
    "13028017c": "तमागतमभिप्रेक्ष्य पिता वाक्यमथाब्रवीत्\n",
    "13028018a": "मया त्वं यज्ञसंसिद्धौ नियुक्तो गुरुकर्मणि\n",
    "13028018c": "कस्मात्प्रतिनिवृत्तोऽसि कच्चिन्न कुशलं तव\n",
    "13028019": "मतङ्ग उवाच\n",
    "13028019a": "अयोनिरग्र्ययोनिर्वा यः स्यात्स कुशली भवेत्\n",
    "13028019c": "कुशलं तु कुतस्तस्य यस्येयं जननी पितः\n",
    "13028020a": "ब्राह्मण्यां वृषलाज्जातं पितर्वेदयतीह माम्\n",
    "13028020c": "अमानुषी गर्दभीयं तस्मात्तप्स्ये तपो महत्\n",
    "13028021a": "एवमुक्त्वा स पितरं प्रतस्थे कृतनिश्चयः\n",
    "13028021c": "ततो गत्वा महारण्यमतप्यत महत्तपः\n",
    "13028022a": "ततः संतापयामास विबुधांस्तपसान्वितः\n",
    "13028022c": "मतङ्गः सुसुखं प्रेप्सुः स्थानं सुचरितादपि\n",
    "13028023a": "तं तथा तपसा युक्तमुवाच हरिवाहनः\n",
    "13028023c": "मतङ्ग तप्यसे किं त्वं भोगानुत्सृज्य मानुषान्\n",
    "13028024a": "वरं ददानि ते हन्त वृणीष्व त्वं यदिच्छसि\n",
    "13028024c": "यच्चाप्यवाप्यमन्यत्ते सर्वं प्रब्रूहि माचिरम्\n",
    "13028025": "मतङ्ग उवाच\n",
    "13028025a": "ब्राह्मण्यं कामयानोऽहमिदमारब्धवांस्तपः\n",
    "13028025c": "गच्छेयं तदवाप्येह वर एष वृतो मया\n",
    "13028026a": "एतच्छ्रुत्वा तु वचनं तमुवाच पुरंदरः\n",
    "13028026c": "ब्राह्मण्यं प्रार्थयानस्त्वमप्राप्यमकृतात्मभिः\n",
    "13028027a": "श्रेष्ठं यत्सर्वभूतेषु तपो यन्नातिवर्तते\n",
    "13028027c": "तदग्र्यं प्रार्थयानस्त्वमचिराद्विनशिष्यसि\n",
    "13028028a": "देवतासुरमर्त्येषु यत्पवित्रं परं स्मृतम्\n",
    "13028028c": "चण्डालयोनौ जातेन न तत्प्राप्यं कथंचन\n",
    "13029001": "भीष्म उवाच\n",
    "13029001a": "एवमुक्तो मतङ्गस्तु संशितात्मा यतव्रतः\n",
    "13029001c": "अतिष्ठदेकपादेन वर्षाणां शतमच्युत\n",
    "13029002a": "तमुवाच ततः शक्रः पुनरेव महायशाः\n",
    "13029002c": "मतङ्ग परमं स्थानं प्रार्थयन्नतिदुर्लभम्\n",
    "13029003a": "मा कृथाः साहसं पुत्र नैष धर्मपथस्तव\n",
    "13029003c": "अप्राप्यं प्रार्थयानो हि नचिराद्विनशिष्यसि\n",
    "13029004a": "मतङ्ग परमं स्थानं वार्यमाणो मया सकृत्\n",
    "13029004c": "चिकीर्षस्येव तपसा सर्वथा न भविष्यसि\n",
    "13029005a": "तिर्यग्योनिगतः सर्वो मानुष्यं यदि गच्छति\n",
    "13029005c": "स जायते पुल्कसो वा चण्डालो वा कदाचन\n",
    "13029006a": "पुंश्चलः पापयोनिर्वा यः कश्चिदिह लक्ष्यते\n",
    "13029006c": "स तस्यामेव सुचिरं मतङ्ग परिवर्तते\n",
    "13029007a": "ततो दशगुणे काले लभते शूद्रतामपि\n",
    "13029007c": "शूद्रयोनावपि ततो बहुशः परिवर्तते\n",
    "13029008a": "ततस्त्रिंशद्गुणे काले लभते वैश्यतामपि\n",
    "13029008c": "वैश्यतायां चिरं कालं तत्रैव परिवर्तते\n",
    "13029009a": "ततः षष्टिगुणे काले राजन्यो नाम जायते\n",
    "13029009c": "राजन्यत्वे चिरं कालं तत्रैव परिवर्तते\n",
    "13029010a": "ततः षष्टिगुणे काले लभते ब्रह्मबन्धुताम्\n",
    "13029010c": "ब्रह्मबन्धुश्चिरं कालं तत्रैव परिवर्तते\n",
    "13029011a": "ततस्तु द्विशते काले लभते काण्डपृष्ठताम्\n",
    "13029011c": "काण्डपृष्ठश्चिरं कालं तत्रैव परिवर्तते\n",
    "13029012a": "ततस्तु त्रिशते काले लभते द्विजतामपि\n",
    "13029012c": "तां च प्राप्य चिरं कालं तत्रैव परिवर्तते\n",
    "13029013a": "ततश्चतुःशते काले श्रोत्रियो नाम जायते\n",
    "13029013c": "श्रोत्रियत्वे चिरं कालं तत्रैव परिवर्तते\n",
    "13029014a": "तदैव क्रोधहर्षौ च कामद्वेषौ च पुत्रक\n",
    "13029014c": "अतिमानातिवादौ तमाविशन्ति द्विजाधमम्\n",
    "13029015a": "तांश्चेज्जयति शत्रून्स तदा प्राप्नोति सद्गतिम्\n",
    "13029015c": "अथ ते वै जयन्त्येनं तालाग्रादिव पात्यते\n",
    "13029016a": "मतङ्ग संप्रधार्यैतद्यदहं त्वामचूचुदम्\n",
    "13029016c": "वृणीष्व काममन्यं त्वं ब्राह्मण्यं हि सुदुर्लभम्\n",
    "13030001": "भीष्म उवाच\n",
    "13030001a": "एवमुक्तो मतङ्गस्तु भृशं शोकपरायणः\n",
    "13030001c": "अतिष्ठत गयां गत्वा सोऽङ्गुष्ठेन शतं समाः\n",
    "13030002a": "सुदुष्करं वहन्योगं कृशो धमनिसंततः\n",
    "13030002c": "त्वगस्थिभूतो धर्मात्मा स पपातेति नः श्रुतम्\n",
    "13030003a": "तं पतन्तमभिद्रुत्य परिजग्राह वासवः\n",
    "13030003c": "वराणामीश्वरो दाता सर्वभूतहिते रतः\n",
    "13030004": "शक्र उवाच\n",
    "13030004a": "मतङ्ग ब्राह्मणत्वं ते संवृतं परिपन्थिभिः\n",
    "13030004c": "पूजयन्सुखमाप्नोति दुःखमाप्नोत्यपूजयन्\n",
    "13030005a": "ब्राह्मणे सर्वभूतानां योगक्षेमः समाहितः\n",
    "13030005c": "ब्राह्मणेभ्योऽनुतृप्यन्ति पितरो देवतास्तथा\n",
    "13030006a": "ब्राह्मणः सर्वभूतानां मतङ्ग पर उच्यते\n",
    "13030006c": "ब्राह्मणः कुरुते तद्धि यथा यद्यच्च वाञ्छति\n",
    "13030007a": "बह्वीस्तु संसरन्योनीर्जायमानः पुनः पुनः\n",
    "13030007c": "पर्याये तात कस्मिंश्चिद्ब्राह्मण्यमिह विन्दति\n",
    "13030008": "मतङ्ग उवाच\n",
    "13030008a": "किं मां तुदसि दुःखार्तं मृतं मारयसे च माम्\n",
    "13030008c": "तं तु शोचामि यो लब्ध्वा ब्राह्मण्यं न बुभूषते\n",
    "13030009a": "ब्राह्मण्यं यदि दुष्प्रापं त्रिभिर्वर्णैः शतक्रतो\n",
    "13030009c": "सुदुर्लभं तदावाप्य नानुतिष्ठन्ति मानवाः\n",
    "13030010a": "यः पापेभ्यः पापतमस्तेषामधम एव सः\n",
    "13030010c": "ब्राह्मण्यं योऽवजानीते धनं लब्ध्वेव दुर्लभम्\n",
    "13030011a": "दुष्प्रापं खलु विप्रत्वं प्राप्तं दुरनुपालनम्\n",
    "13030011c": "दुरवापमवाप्यैतन्नानुतिष्ठन्ति मानवाः\n",
    "13030012a": "एकारामो ह्यहं शक्र निर्द्वंद्वो निष्परिग्रहः\n",
    "13030012c": "अहिंसादमदानस्थः कथं नार्हामि विप्रताम्\n",
    "13030013a": "यथाकामविहारी स्यां कामरूपी विहंगमः\n",
    "13030013c": "ब्रह्मक्षत्राविरोधेन पूजां च प्राप्नुयामहम्\n",
    "13030013e": "यथा ममाक्षया कीर्तिर्भवेच्चापि पुरंदर\n",
    "13030014": "इन्द्र उवाच\n",
    "13030014a": "छन्दोदेव इति ख्यातः स्त्रीणां पूज्यो भविष्यसि\n",
    "13030015": "भीष्म उवाच\n",
    "13030015a": "एवं तस्मै वरं दत्त्वा वासवोऽन्तरधीयत\n",
    "13030015c": "प्राणांस्त्यक्त्वा मतङ्गोऽपि प्राप तत्स्थानमुत्तमम्\n",
    "13030016a": "एवमेतत्परं स्थानं ब्राह्मण्यं नाम भारत\n",
    "13030016c": "तच्च दुष्प्रापमिह वै महेन्द्रवचनं यथा\n",
    "13031001": "युधिष्ठिर उवाच\n",
    "13031001a": "श्रुतं मे महदाख्यानमेतत्कुरुकुलोद्वह\n",
    "13031001c": "सुदुष्प्रापं ब्रवीषि त्वं ब्राह्मण्यं वदतां वर\n",
    "13031002a": "विश्वामित्रेण च पुरा ब्राह्मण्यं प्राप्तमित्युत\n",
    "13031002c": "श्रूयते वदसे तच्च दुष्प्रापमिति सत्तम\n",
    "13031003a": "वीतहव्यश्च राजर्षिः श्रुतो मे विप्रतां गतः\n",
    "13031003c": "तदेव तावद्गाङ्गेय श्रोतुमिच्छाम्यहं विभो\n",
    "13031004a": "स केन कर्मणा प्राप्तो ब्राह्मण्यं राजसत्तम\n",
    "13031004c": "वरेण तपसा वापि तन्मे व्याख्यातुमर्हति\n",
    "13031005": "भीष्म उवाच\n",
    "13031005a": "शृणु राजन्यथा राजा वीतहव्यो महायशाः\n",
    "13031005c": "क्षत्रियः सन्पुनः प्राप्तो ब्राह्मण्यं लोकसत्कृतम्\n",
    "13031006a": "मनोर्महात्मनस्तात प्रजाधर्मेण शासतः\n",
    "13031006c": "बभूव पुत्रो धर्मात्मा शर्यातिरिति विश्रुतः\n",
    "13031007a": "तस्यान्ववाये द्वौ राजन्राजानौ संबभूवतुः\n",
    "13031007c": "हेहयस्तालजङ्घश्च वत्सेषु जयतां वर\n",
    "13031008a": "हेहयस्य तु पुत्राणां दशसु स्त्रीषु भारत\n",
    "13031008c": "शतं बभूव प्रख्यातं शूराणामनिवर्तिनाम्\n",
    "13031009a": "तुल्यरूपप्रभावाणां विदुषां युद्धशालिनाम्\n",
    "13031009c": "धनुर्वेदे च वेदे च सर्वत्रैव कृतश्रमाः\n",
    "13031010a": "काशिष्वपि नृपो राजन्दिवोदासपितामहः\n",
    "13031010c": "हर्यश्व इति विख्यातो बभूव जयतां वरः\n",
    "13031011a": "स वीतहव्यदायादैरागत्य पुरुषर्षभ\n",
    "13031011c": "गङ्गायमुनयोर्मध्ये संग्रामे विनिपातितः\n",
    "13031012a": "तं तु हत्वा नरवरं हेहयास्ते महारथाः\n",
    "13031012c": "प्रतिजग्मुः पुरीं रम्यां वत्सानामकुतोभयाः\n",
    "13031013a": "हर्यश्वस्य तु दायादः काशिराजोऽभ्यषिच्यत\n",
    "13031013c": "सुदेवो देवसंकाशः साक्षाद्धर्म इवापरः\n",
    "13031014a": "स पालयन्नेव महीं धर्मात्मा काशिनन्दनः\n",
    "13031014c": "तैर्वीतहव्यैरागत्य युधि सर्वैर्विनिर्जितः\n",
    "13031015a": "तमप्याजौ विनिर्जित्य प्रतिजग्मुर्यथागतम्\n",
    "13031015c": "सौदेविस्त्वथ काशीशो दिवोदासोऽभ्यषिच्यत\n",
    "13031016a": "दिवोदासस्तु विज्ञाय वीर्यं तेषां महात्मनाम्\n",
    "13031016c": "वाराणसीं महातेजा निर्ममे शक्रशासनात्\n",
    "13031017a": "विप्रक्षत्रियसंबाधां वैश्यशूद्रसमाकुलाम्\n",
    "13031017c": "नैकद्रव्योच्चयवतीं समृद्धविपणापणाम्\n",
    "13031018a": "गङ्गाया उत्तरे कूले वप्रान्ते राजसत्तम\n",
    "13031018c": "गोमत्या दक्षिणे चैव शक्रस्येवामरावतीम्\n",
    "13031019a": "तत्र तं राजशार्दूलं निवसन्तं महीपतिम्\n",
    "13031019c": "आगत्य हेहया भूयः पर्यधावन्त भारत\n",
    "13031020a": "स निष्पत्य ददौ युद्धं तेभ्यो राजा महाबलः\n",
    "13031020c": "देवासुरसमं घोरं दिवोदासो महाद्युतिः\n",
    "13031021a": "स तु युद्धे महाराज दिनानां दशतीर्दश\n",
    "13031021c": "हतवाहनभूयिष्ठस्ततो दैन्यमुपागमत्\n",
    "13031022a": "हतयोधस्ततो राजन्क्षीणकोशश्च भूमिपः\n",
    "13031022c": "दिवोदासः पुरीं हित्वा पलायनपरोऽभवत्\n",
    "13031023a": "स त्वाश्रममुपागम्य भरद्वाजस्य धीमतः\n",
    "13031023c": "जगाम शरणं राजा कृताञ्जलिररिंदम\n",
    "13031024": "राजोवाच\n",
    "13031024a": "भगवन्वैतहव्यैर्मे युद्धे वंशः प्रणाशितः\n",
    "13031024c": "अहमेकः परिद्यूनो भवन्तं शरणं गतः\n",
    "13031025a": "शिष्यस्नेहेन भगवन्स मां रक्षितुमर्हसि\n",
    "13031025c": "निःशेषो हि कृतो वंशो मम तैः पापकर्मभिः\n",
    "13031026a": "तमुवाच महाभागो भरद्वाजः प्रतापवान्\n",
    "13031026c": "न भेतव्यं न भेतव्यं सौदेव व्येतु ते भयम्\n",
    "13031027a": "अहमिष्टिं करोम्यद्य पुत्रार्थं ते विशां पते\n",
    "13031027c": "वैतहव्यसहस्राणि यथा त्वं प्रसहिष्यसि\n",
    "13031028a": "तत इष्टिं चकारर्षिस्तस्य वै पुत्रकामिकीम्\n",
    "13031028c": "अथास्य तनयो जज्ञे प्रतर्दन इति श्रुतः\n",
    "13031029a": "स जातमात्रो ववृधे समाः सद्यस्त्रयोदश\n",
    "13031029c": "वेदं चाधिजगे कृत्स्नं धनुर्वेदं च भारत\n",
    "13031030a": "योगेन च समाविष्टो भरद्वाजेन धीमता\n",
    "13031030c": "तेजो लौक्यं स संगृह्य तस्मिन्देशे समाविशत्\n",
    "13031031a": "ततः स कवची धन्वी बाणी दीप्त इवानलः\n",
    "13031031c": "प्रययौ स धनुर्धुन्वन्विवर्षुरिव तोयदः\n",
    "13031032a": "तं दृष्ट्वा परमं हर्षं सुदेवतनयो ययौ\n",
    "13031032c": "मेने च मनसा दग्धान्वैतहव्यान्स पार्थिवः\n",
    "13031033a": "ततस्तं यौवराज्येन स्थापयित्वा प्रतर्दनम्\n",
    "13031033c": "कृतकृत्यं तदात्मानं स राजा अभ्यनन्दत\n",
    "13031034a": "ततस्तु वैतहव्यानां वधाय स महीपतिः\n",
    "13031034c": "पुत्रं प्रस्थापयामास प्रतर्दनमरिंदमम्\n",
    "13031035a": "सरथः स तु संतीर्य गङ्गामाशु पराक्रमी\n",
    "13031035c": "प्रययौ वीतहव्यानां पुरीं परपुरंजयः\n",
    "13031036a": "वैतहव्यास्तु संश्रुत्य रथघोषं समुद्धतम्\n",
    "13031036c": "निर्ययुर्नगराकारै रथैः पररथारुजैः\n",
    "13031037a": "निष्क्रम्य ते नरव्याघ्रा दंशिताश्चित्रयोधिनः\n",
    "13031037c": "प्रतर्दनं समाजघ्नुः शरवर्षैरुदायुधाः\n",
    "13031038a": "अस्त्रैश्च विविधाकारै रथौघैश्च युधिष्ठिर\n",
    "13031038c": "अभ्यवर्षन्त राजानं हिमवन्तमिवाम्बुदाः\n",
    "13031039a": "अस्त्रैरस्त्राणि संवार्य तेषां राजा प्रतर्दनः\n",
    "13031039c": "जघान तान्महातेजा वज्रानलसमैः शरैः\n",
    "13031040a": "कृत्तोत्तमाङ्गास्ते राजन्भल्लैः शतसहस्रशः\n",
    "13031040c": "अपतन्रुधिरार्द्राङ्गा निकृत्ता इव किंशुकाः\n",
    "13031041a": "हतेषु तेषु सर्वेषु वीतहव्यः सुतेष्वथ\n",
    "13031041c": "प्राद्रवन्नगरं हित्वा भृगोराश्रममप्युत\n",
    "13031042a": "ययौ भृगुं च शरणं वीतहव्यो नराधिपः\n",
    "13031042c": "अभयं च ददौ तस्मै राज्ञे राजन्भृगुस्तथा\n",
    "13031042e": "ततो ददावासनं च तस्मै शिष्यो भृगोस्तदा\n",
    "13031043a": "अथानुपदमेवाशु तत्रागच्छत्प्रतर्दनः\n",
    "13031043c": "स प्राप्य चाश्रमपदं दिवोदासात्मजोऽब्रवीत्\n",
    "13031044a": "भो भोः केऽत्राश्रमे सन्ति भृगोः शिष्या महात्मनः\n",
    "13031044c": "द्रष्टुमिच्छे मुनिमहं तस्याचक्षत मामिति\n",
    "13031045a": "स तं विदित्वा तु भृगुर्निश्चक्रामाश्रमात्तदा\n",
    "13031045c": "पूजयामास च ततो विधिना परमेण ह\n",
    "13031046a": "उवाच चैनं राजेन्द्र किं कार्यमिति पार्थिवम्\n",
    "13031046c": "स चोवाच नृपस्तस्मै यदागमनकारणम्\n",
    "13031047a": "अयं ब्रह्मन्नितो राजा वीतहव्यो विसर्ज्यताम्\n",
    "13031047c": "अस्य पुत्रैर्हि मे ब्रह्मन्कृत्स्नो वंशः प्रणाशितः\n",
    "13031047e": "उत्सादितश्च विषयः काशीनां रत्नसंचयः\n",
    "13031048a": "एतस्य वीर्यदृप्तस्य हतं पुत्रशतं मया\n",
    "13031048c": "अस्येदानीं वधाद्ब्रह्मन्भविष्याम्यनृणः पितुः\n",
    "13031049a": "तमुवाच कृपाविष्टो भृगुर्धर्मभृतां वरः\n",
    "13031049c": "नेहास्ति क्षत्रियः कश्चित्सर्वे हीमे द्विजातयः\n",
    "13031050a": "एवं तु वचनं श्रुत्वा भृगोस्तथ्यं प्रतर्दनः\n",
    "13031050c": "पादावुपस्पृश्य शनैः प्रहसन्वाक्यमब्रवीत्\n",
    "13031051a": "एवमप्यस्मि भगवन्कृतकृत्यो न संशयः\n",
    "13031051c": "यदेष राजा वीर्येण स्वजातिं त्याजितो मया\n",
    "13031052a": "अनुजानीहि मां ब्रह्मन्ध्यायस्व च शिवेन माम्\n",
    "13031052c": "त्याजितो हि मया जातिमेष राजा भृगूद्वह\n",
    "13031053a": "ततस्तेनाभ्यनुज्ञातो ययौ राजा प्रतर्दनः\n",
    "13031053c": "यथागतं महाराज मुक्त्वा विषमिवोरगः\n",
    "13031054a": "भृगोर्वचनमात्रेण स च ब्रह्मर्षितां गतः\n",
    "13031054c": "वीतहव्यो महाराज ब्रह्मवादित्वमेव च\n",
    "13031055a": "तस्य गृत्समदः पुत्रो रूपेणेन्द्र इवापरः\n",
    "13031055c": "शक्रस्त्वमिति यो दैत्यैर्निगृहीतः किलाभवत्\n",
    "13031056a": "ऋग्वेदे वर्तते चाग्र्या श्रुतिरत्र विशां पते\n",
    "13031056c": "यत्र गृत्समदो ब्रह्मन्ब्राह्मणैः स महीयते\n",
    "13031057a": "स ब्रह्मचारी विप्रर्षिः श्रीमान्गृत्समदोऽभवत्\n",
    "13031057c": "पुत्रो गृत्समदस्यापि सुचेता अभवद्द्विजः\n",
    "13031058a": "वर्चाः सुतेजसः पुत्रो विहव्यस्तस्य चात्मजः\n",
    "13031058c": "विहव्यस्य तु पुत्रस्तु वितत्यस्तस्य चात्मजः\n",
    "13031059a": "वितत्यस्य सुतः सत्यः सन्तः सत्यस्य चात्मजः\n",
    "13031059c": "श्रवास्तस्य सुतश्चर्षिः श्रवसश्चाभवत्तमः\n",
    "13031060a": "तमसश्च प्रकाशोऽभूत्तनयो द्विजसत्तमः\n",
    "13031060c": "प्रकाशस्य च वागिन्द्रो बभूव जयतां वरः\n",
    "13031061a": "तस्यात्मजश्च प्रमतिर्वेदवेदाङ्गपारगः\n",
    "13031061c": "घृताच्यां तस्य पुत्रस्तु रुरुर्नामोदपद्यत\n",
    "13031062a": "प्रमद्वरायां तु रुरोः पुत्रः समुदपद्यत\n",
    "13031062c": "शुनको नाम विप्रर्षिर्यस्य पुत्रोऽथ शौनकः\n",
    "13031063a": "एवं विप्रत्वमगमद्वीतहव्यो नराधिपः\n",
    "13031063c": "भृगोः प्रसादाद्राजेन्द्र क्षत्रियः क्षत्रियर्षभ\n",
    "13031064a": "तथैव कथितो वंशो मया गार्त्समदस्तव\n",
    "13031064c": "विस्तरेण महाराज किमन्यदनुपृच्छसि\n",
    "13032001": "युधिष्ठिर उवाच\n",
    "13032001a": "के पूज्याः के नमस्कार्या मानवैर्भरतर्षभ\n",
    "13032001c": "विस्तरेण तदाचक्ष्व न हि तृप्यामि कथ्यताम्\n",
    "13032002": "भीष्म उवाच\n",
    "13032002a": "अत्राप्युदाहरन्तीममितिहासं पुरातनम्\n",
    "13032002c": "नारदस्य च संवादं वासुदेवस्य चोभयोः\n",
    "13032003a": "नारदं प्राञ्जलिं दृष्ट्वा पूजयानं द्विजर्षभान्\n",
    "13032003c": "केशवः परिपप्रच्छ भगवन्कान्नमस्यसि\n",
    "13032004a": "बहुमानः परः केषु भवतो यान्नमस्यसि\n",
    "13032004c": "शक्यं चेच्छ्रोतुमिच्छामि ब्रूह्येतद्धर्मवित्तम\n",
    "13032005": "नारद उवाच\n",
    "13032005a": "शृणु गोविन्द यानेतान्पूजयाम्यरिमर्दन\n",
    "13032005c": "त्वत्तोऽन्यः कः पुमाँल्लोके श्रोतुमेतदिहार्हति\n",
    "13032006a": "वरुणं वायुमादित्यं पर्जन्यं जातवेदसम्\n",
    "13032006c": "स्थाणुं स्कन्दं तथा लक्ष्मीं विष्णुं ब्रह्माणमेव च\n",
    "13032007a": "वाचस्पतिं चन्द्रमसमपः पृथ्वीं सरस्वतीम्\n",
    "13032007c": "सततं ये नमस्यन्ति तान्नमस्याम्यहं विभो\n",
    "13032008a": "तपोधनान्वेदविदो नित्यं वेदपरायणान्\n",
    "13032008c": "महार्हान्वृष्णिशार्दूल सदा संपूजयाम्यहम्\n",
    "13032009a": "अभुक्त्वा देवकार्याणि कुर्वते येऽविकत्थनाः\n",
    "13032009c": "संतुष्टाश्च क्षमायुक्तास्तान्नमस्याम्यहं विभो\n",
    "13032010a": "सम्यग्ददति ये चेष्टान्क्षान्ता दान्ता जितेन्द्रियाः\n",
    "13032010c": "सस्यं धनं क्षितिं गाश्च तान्नमस्यामि यादव\n",
    "13032011a": "ये ते तपसि वर्तन्ते वने मूलफलाशनाः\n",
    "13032011c": "असंचयाः क्रियावन्तस्तान्नमस्यामि यादव\n",
    "13032012a": "ये भृत्यभरणे सक्ताः सततं चातिथिप्रियाः\n",
    "13032012c": "भुञ्जन्ते देवशेषाणि तान्नमस्यामि यादव\n",
    "13032013a": "ये वेदं प्राप्य दुर्धर्षा वाग्मिनो ब्रह्मवादिनः\n",
    "13032013c": "याजनाध्यापने युक्ता नित्यं तान्पूजयाम्यहम्\n",
    "13032014a": "प्रसन्नहृदयाश्चैव सर्वसत्त्वेषु नित्यशः\n",
    "13032014c": "आ पृष्ठतापात्स्वाध्याये युक्तास्तान्पूजयाम्यहम्\n",
    "13032015a": "गुरुप्रसादे स्वाध्याये यतन्ते ये स्थिरव्रताः\n",
    "13032015c": "शुश्रूषवोऽनसूयन्तस्तान्नमस्यामि यादव\n",
    "13032016a": "सुव्रता मुनयो ये च ब्रह्मण्याः सत्यसंगराः\n",
    "13032016c": "वोढारो हव्यकव्यानां तान्नमस्यामि यादव\n",
    "13032017a": "भैक्ष्यचर्यासु निरताः कृशा गुरुकुलाश्रयाः\n",
    "13032017c": "निःसुखा निर्धना ये च तान्नमस्यामि यादव\n",
    "13032018a": "निर्ममा निष्प्रतिद्वंद्वा निर्ह्रीका निष्प्रयोजनाः\n",
    "13032018c": "अहिंसानिरता ये च ये च सत्यव्रता नराः\n",
    "13032018e": "दान्ताः शमपराश्चैव तान्नमस्यामि केशव\n",
    "13032019a": "देवतातिथिपूजायां प्रसक्ता गृहमेधिनः\n",
    "13032019c": "कपोतवृत्तयो नित्यं तान्नमस्यामि यादव\n",
    "13032020a": "येषां त्रिवर्गः कृत्येषु वर्तते नोपहीयते\n",
    "13032020c": "शिष्टाचारप्रवृत्ताश्च तान्नमस्याम्यहं सदा\n",
    "13032021a": "ब्राह्मणास्त्रिषु लोकेषु ये त्रिवर्गमनुष्ठिताः\n",
    "13032021c": "अलोलुपाः पुण्यशीलास्तान्नमस्यामि केशव\n",
    "13032022a": "अब्भक्षा वायुभक्षाश्च सुधाभक्षाश्च ये सदा\n",
    "13032022c": "व्रतैश्च विविधैर्युक्तास्तान्नमस्यामि माधव\n",
    "13032023a": "अयोनीनग्नियोनींश्च ब्रह्मयोनींस्तथैव च\n",
    "13032023c": "सर्वभूतात्मयोनींश्च तान्नमस्याम्यहं द्विजान्\n",
    "13032024a": "नित्यमेतान्नमस्यामि कृष्ण लोककरानृषीन्\n",
    "13032024c": "लोकज्येष्ठाञ्ज्ञाननिष्ठांस्तमोघ्नाँल्लोकभास्करान्\n",
    "13032025a": "तस्मात्त्वमपि वार्ष्णेय द्विजान्पूजय नित्यदा\n",
    "13032025c": "पूजिताः पूजनार्हा हि सुखं दास्यन्ति तेऽनघ\n",
    "13032026a": "अस्मिँल्लोके सदा ह्येते परत्र च सुखप्रदाः\n",
    "13032026c": "त एते मान्यमाना वै प्रदास्यन्ति सुखं तव\n",
    "13032027a": "ये सर्वातिथयो नित्यं गोषु च ब्राह्मणेषु च\n",
    "13032027c": "नित्यं सत्ये च निरता दुर्गाण्यतितरन्ति ते\n",
    "13032028a": "नित्यं शमपरा ये च तथा ये चानसूयकाः\n",
    "13032028c": "नित्यं स्वाध्यायिनो ये च दुर्गाण्यतितरन्ति ते\n",
    "13032029a": "सर्वान्देवान्नमस्यन्ति ये चैकं देवमाश्रिताः\n",
    "13032029c": "श्रद्दधानाश्च दान्ताश्च दुर्गाण्यतितरन्ति ते\n",
    "13032030a": "तथैव विप्रप्रवरान्नमस्कृत्य यतव्रतान्\n",
    "13032030c": "भवन्ति ये दानरता दुर्गाण्यतितरन्ति ते\n",
    "13032031a": "अग्नीनाधाय विधिवत्प्रयता धारयन्ति ये\n",
    "13032031c": "प्राप्ताः सोमाहुतिं चैव दुर्गाण्यतितरन्ति ते\n",
    "13032032a": "मातापित्रोर्गुरुषु च सम्यग्वर्तन्ति ये सदा\n",
    "13032032c": "यथा त्वं वृष्णिशार्दूलेत्युक्त्वैवं विरराम सः\n",
    "13032033a": "तस्मात्त्वमपि कौन्तेय पितृदेवद्विजातिथीन्\n",
    "13032033c": "सम्यक्पूजय येन त्वं गतिमिष्टामवाप्स्यसि\n",
    "13033001": "युधिष्ठिर उवाच\n",
    "13033001a": "किं राज्ञः सर्वकृत्यानां गरीयः स्यात्पितामह\n",
    "13033001c": "किं कुर्वन्कर्म नृपतिरुभौ लोकौ समश्नुते\n",
    "13033002": "भीष्म उवाच\n",
    "13033002a": "एतद्राज्ञः कृत्यतममभिषिक्तस्य भारत\n",
    "13033002c": "ब्राह्मणानामनुष्ठानमत्यन्तं सुखमिच्छता\n",
    "13033002e": "श्रोत्रियान्ब्राह्मणान्वृद्धान्नित्यमेवाभिपूजयेत्\n",
    "13033003a": "पौरजानपदांश्चापि ब्राह्मणांश्च बहुश्रुतान्\n",
    "13033003c": "सान्त्वेन भोगदानेन नमस्कारैस्तथार्चयेत्\n",
    "13033004a": "एतत्कृत्यतमं राज्ञो नित्यमेवेति लक्षयेत्\n",
    "13033004c": "यथात्मानं यथा पुत्रांस्तथैतान्परिपालयेत्\n",
    "13033005a": "ये चाप्येषां पूज्यतमास्तान्दृढं प्रतिपूजयेत्\n",
    "13033005c": "तेषु शान्तेषु तद्राष्ट्रं सर्वमेव विराजते\n",
    "13033006a": "ते पूज्यास्ते नमस्कार्यास्ते रक्ष्याः पितरो यथा\n",
    "13033006c": "तेष्वेव यात्रा लोकस्य भूतानामिव वासवे\n",
    "13033007a": "अभिचारैरुपायैश्च दहेयुरपि तेजसा\n",
    "13033007c": "निःशेषं कुपिताः कुर्युरुग्राः सत्यपराक्रमाः\n",
    "13033008a": "नान्तमेषां प्रपश्यामि न दिशश्चाप्यपावृताः\n",
    "13033008c": "कुपिताः समुदीक्षन्ते दावेष्वग्निशिखा इव\n",
    "13033009a": "विद्यन्तेषां साहसिका गुणास्तेषामतीव हि\n",
    "13033009c": "कूपा इव तृणच्छन्ना विशुद्धा द्यौरिवापरे\n",
    "13033010a": "प्रसह्यकारिणः केचित्कार्पासमृदवोऽपरे\n",
    "13033010c": "सन्ति चैषामतिशठास्तथान्येऽतितपस्विनः\n",
    "13033011a": "कृषिगोरक्ष्यमप्यन्ये भैक्षमन्येऽप्यनुष्ठिताः\n",
    "13033011c": "चोराश्चान्येऽनृताश्चान्ये तथान्ये नटनर्तकाः\n",
    "13033012a": "सर्वकर्मसु दृश्यन्ते प्रशान्तेष्वितरेषु च\n",
    "13033012c": "विविधाचारयुक्ताश्च ब्राह्मणा भरतर्षभ\n",
    "13033013a": "नानाकर्मसु युक्तानां बहुकर्मोपजीविनाम्\n",
    "13033013c": "धर्मज्ञानां सतां तेषां नित्यमेवानुकीर्तयेत्\n",
    "13033014a": "पितॄणां देवतानां च मनुष्योरगरक्षसाम्\n",
    "13033014c": "पुरोहिता महाभागा ब्राह्मणा वै नराधिप\n",
    "13033015a": "नैते देवैर्न पितृभिर्न गन्धर्वैर्न राक्षसैः\n",
    "13033015c": "नासुरैर्न पिशाचैश्च शक्या जेतुं द्विजातयः\n",
    "13033016a": "अदैवं दैवतं कुर्युर्दैवतं चाप्यदैवतम्\n",
    "13033016c": "यमिच्छेयुः स राजा स्याद्यं द्विष्युः स पराभवेत्\n",
    "13033017a": "परिवादं च ये कुर्युर्ब्राह्मणानामचेतसः\n",
    "13033017c": "निन्दाप्रशंसाकुशलाः कीर्त्यकीर्तिपरावराः\n",
    "13033017e": "परिकुप्यन्ति ते राजन्सततं द्विषतां द्विजाः\n",
    "13033018a": "ब्राह्मणा यं प्रशंसन्ति पुरुषः स प्रवर्धते\n",
    "13033018c": "ब्राह्मणैर्यः पराक्रुष्टः पराभूयात्क्षणाद्धि सः\n",
    "13033019a": "शका यवनकाम्बोजास्तास्ताः क्षत्रियजातयः\n",
    "13033019c": "वृषलत्वं परिगता ब्राह्मणानामदर्शनात्\n",
    "13033020a": "द्रमिळाश्च कलिङ्गाश्च पुलिन्दाश्चाप्युशीनराः\n",
    "13033020c": "कौलाः सर्पा माहिषकास्तास्ताः क्षत्रियजातयः\n",
    "13033021a": "वृषलत्वं परिगता ब्राह्मणानामदर्शनात्\n",
    "13033021c": "श्रेयान्पराजयस्तेभ्यो न जयो जयतां वर\n",
    "13033022a": "यस्तु सर्वमिदं हन्याद्ब्राह्मणं च न तत्समम्\n",
    "13033022c": "ब्रह्मवध्या महान्दोष इत्याहुः परमर्षयः\n",
    "13033023a": "परिवादो द्विजातीनां न श्रोतव्यः कथंचन\n",
    "13033023c": "आसीताधोमुखस्तूष्णीं समुत्थाय व्रजेत वा\n",
    "13033024a": "न स जातो जनिष्यो वा पृथिव्यामिह कश्चन\n",
    "13033024c": "यो ब्राह्मणविरोधेन सुखं जीवितुमुत्सहेत्\n",
    "13033025a": "दुर्ग्रहो मुष्टिना वायुर्दुःस्पर्शः पाणिना शशी\n",
    "13033025c": "दुर्धरा पृथिवी मूर्ध्ना दुर्जया ब्राह्मणा भुवि\n",
    "13034001": "भीष्म उवाच\n",
    "13034001a": "ब्राह्मणानेव सततं भृशं संप्रतिपूजयेत्\n",
    "13034001c": "एते हि सोमराजान ईश्वराः सुखदुःखयोः\n",
    "13034002a": "एते भोगैरलंकारैरन्यैश्चैव किमिच्छकैः\n",
    "13034002c": "सदा पूज्या नमस्कार्या रक्ष्याश्च पितृवन्नृपैः\n",
    "13034002e": "अतो राष्ट्रस्य शान्तिर्हि भूतानामिव वासवात्\n",
    "13034003a": "जायतां ब्रह्मवर्चस्वी राष्ट्रे वै ब्राह्मणः शुचिः\n",
    "13034003c": "महारथश्च राजन्य एष्टव्यः शत्रुतापनः\n",
    "13034004a": "ब्राह्मणं जातिसंपन्नं धर्मज्ञं संशितव्रतम्\n",
    "13034004c": "वासयेत गृहे राजन्न तस्मात्परमस्ति वै\n",
    "13034005a": "ब्राह्मणेभ्यो हविर्दत्तं प्रतिगृह्णन्ति देवताः\n",
    "13034005c": "पितरः सर्वभूतानां नैतेभ्यो विद्यते परम्\n",
    "13034006a": "आदित्यश्चन्द्रमा वायुर्भूमिरापोऽम्बरं दिशः\n",
    "13034006c": "सर्वे ब्राह्मणमाविश्य सदान्नमुपभुञ्जते\n",
    "13034007a": "न तस्याश्नन्ति पितरो यस्य विप्रा न भुञ्जते\n",
    "13034007c": "देवाश्चाप्यस्य नाश्नन्ति पापस्य ब्राह्मणद्विषः\n",
    "13034008a": "ब्राह्मणेषु तु तुष्टेषु प्रीयन्ते पितरः सदा\n",
    "13034008c": "तथैव देवता राजन्नात्र कार्या विचारणा\n",
    "13034009a": "तथैव तेऽपि प्रीयन्ते येषां भवति तद्धविः\n",
    "13034009c": "न च प्रेत्य विनश्यन्ति गच्छन्ति परमां गतिम्\n",
    "13034010a": "येन येनैव हविषा ब्राह्मणांस्तर्पयेन्नरः\n",
    "13034010c": "तेन तेनैव प्रीयन्ते पितरो देवतास्तथा\n",
    "13034011a": "ब्राह्मणादेव तद्भूतं प्रभवन्ति यतः प्रजाः\n",
    "13034011c": "यतश्चायं प्रभवति प्रेत्य यत्र च गच्छति\n",
    "13034012a": "वेदैष मार्गं स्वर्गस्य तथैव नरकस्य च\n",
    "13034012c": "आगतानागते चोभे ब्राह्मणो द्विपदां वरः\n",
    "13034012e": "ब्राह्मणो भरतश्रेष्ठ स्वधर्मं वेद मेधया\n",
    "13034013a": "ये चैनमनुवर्तन्ते ते न यान्ति पराभवम्\n",
    "13034013c": "न ते प्रेत्य विनश्यन्ति गच्छन्ति न पराभवम्\n",
    "13034014a": "ये ब्राह्मणमुखात्प्राप्तं प्रतिगृह्णन्ति वै वचः\n",
    "13034014c": "कृतात्मानो महात्मानस्ते न यान्ति पराभवम्\n",
    "13034015a": "क्षत्रियाणां प्रतपतां तेजसा च बलेन च\n",
    "13034015c": "ब्राह्मणेष्वेव शाम्यन्ति तेजांसि च बलानि च\n",
    "13034016a": "भृगवोऽजयंस्तालजङ्घान्नीपानङ्गिरसोऽजयन्\n",
    "13034016c": "भरद्वाजो वैतहव्यानैलांश्च भरतर्षभ\n",
    "13034017a": "चित्रायुधांश्चाप्यजयन्नेते कृष्णाजिनध्वजाः\n",
    "13034017c": "प्रक्षिप्याथ च कुम्भान्वै पारगामिनमारभेत्\n",
    "13034018a": "यत्किंचित्कथ्यते लोके श्रूयते पश्यतेऽपि वा\n",
    "13034018c": "सर्वं तद्ब्राह्मणेष्वेव गूढोऽग्निरिव दारुषु\n",
    "13034019a": "अत्राप्युदाहरन्तीममितिहासं पुरातनम्\n",
    "13034019c": "संवादं वासुदेवस्य पृथ्व्याश्च भरतर्षभ\n",
    "13034020": "वासुदेव उवाच\n",
    "13034020a": "मातरं सर्वभूतानां पृच्छे त्वा संशयं शुभे\n",
    "13034020c": "केन स्वित्कर्मणा पापं व्यपोहति नरो गृही\n",
    "13034021": "पृथिव्युवाच\n",
    "13034021a": "ब्राह्मणानेव सेवेत पवित्रं ह्येतदुत्तमम्\n",
    "13034021c": "ब्राह्मणान्सेवमानस्य रजः सर्वं प्रणश्यति\n",
    "13034022a": "अतो भूतिरतः कीर्तिरतो बुद्धिः प्रजायते\n",
    "13034022c": "अपरेषां परेषां च परेभ्यश्चैव ये परे\n",
    "13034023a": "ब्राह्मणा यं प्रशंसन्ति पुरुषः स प्रवर्धते\n",
    "13034023c": "अथ यो ब्राह्मणाक्रुष्टः पराभवति सोऽचिरात्\n",
    "13034024a": "यथा महार्णवे क्षिप्त आमलोष्टो विनश्यति\n",
    "13034024c": "तथा दुश्चरितं कर्म पराभावाय कल्पते\n",
    "13034025a": "पश्य चन्द्रे कृतं लक्ष्म समुद्रे लवणोदकम्\n",
    "13034025c": "तथा भगसहस्रेण महेन्द्रं परिचिह्नितम्\n",
    "13034026a": "तेषामेव प्रभावेन सहस्रनयनो ह्यसौ\n",
    "13034026c": "शतक्रतुः समभवत्पश्य माधव यादृशम्\n",
    "13034027a": "इच्छन्भूतिं च कीर्तिं च लोकांश्च मधुसूदन\n",
    "13034027c": "ब्राह्मणानुमते तिष्ठेत्पुरुषः शुचिरात्मवान्\n",
    "13034028a": "इत्येतद्वचनं श्रुत्वा मेदिन्या मधुसूदनः\n",
    "13034028c": "साधु साध्वित्यथेत्युक्त्वा मेदिनीं प्रत्यपूजयत्\n",
    "13034029a": "एतां श्रुत्वोपमां पार्थ प्रयतो ब्राह्मणर्षभान्\n",
    "13034029c": "सततं पूजयेथास्त्वं ततः श्रेयोऽभिपत्स्यसे\n",
    "13035001": "भीष्म उवाच\n",
    "13035001a": "जन्मनैव महाभागो ब्राह्मणो नाम जायते\n",
    "13035001c": "नमस्यः सर्वभूतानामतिथिः प्रसृताग्रभुक्\n",
    "13035002a": "सर्वान्नः सुहृदस्तात ब्राह्मणाः सुमनोमुखाः\n",
    "13035002c": "गीर्भिर्मङ्गलयुक्ताभिरनुध्यायन्ति पूजिताः\n",
    "13035003a": "सर्वान्नो द्विषतस्तात ब्राह्मणा जातमन्यवः\n",
    "13035003c": "गीर्भिर्दारुणयुक्ताभिरभिहन्युरपूजिताः\n",
    "13035004a": "अत्र गाथा ब्रह्मगीताः कीर्तयन्ति पुराविदः\n",
    "13035004c": "सृष्ट्वा द्विजातीन्धाता हि यथापूर्वं समादधत्\n",
    "13035005a": "न वोऽन्यदिह कर्तव्यं किंचिदूर्ध्वं यथाविधि\n",
    "13035005c": "गुप्ता गोपायत ब्रह्म श्रेयो वस्तेन शोभनम्\n",
    "13035006a": "स्वमेव कुर्वतां कर्म श्रीर्वो ब्राह्मी भविष्यति\n",
    "13035006c": "प्रमाणं सर्वभूतानां प्रग्रहं च गमिष्यथ\n",
    "13035007a": "न शौद्रं कर्म कर्तव्यं ब्राह्मणेन विपश्चिता\n",
    "13035007c": "शौद्रं हि कुर्वतः कर्म धर्मः समुपरुध्यते\n",
    "13035008a": "श्रीश्च बुद्धिश्च तेजश्च विभूतिश्च प्रतापिनी\n",
    "13035008c": "स्वाध्यायेनैव माहात्म्यं विमलं प्रतिपत्स्यथ\n",
    "13035009a": "हुत्वा चाहवनीयस्थं महाभाग्ये प्रतिष्ठिताः\n",
    "13035009c": "अग्रभोज्याः प्रसूतीनां श्रिया ब्राह्म्यानुकल्पिताः\n",
    "13035010a": "श्रद्धया परया युक्ता ह्यनभिद्रोहलब्धया\n",
    "13035010c": "दमस्वाध्यायनिरताः सर्वान्कामानवाप्स्यथ\n",
    "13035011a": "यच्चैव मानुषे लोके यच्च देवेषु किंचन\n",
    "13035011c": "सर्वं तत्तपसा साध्यं ज्ञानेन विनयेन च\n",
    "13035012a": "इत्येता ब्रह्मगीतास्ते समाख्याता मयानघ\n",
    "13035012c": "विप्रानुकम्पार्थमिदं तेन प्रोक्तं हि धीमता\n",
    "13035013a": "भूयस्तेषां बलं मन्ये यथा राज्ञस्तपस्विनः\n",
    "13035013c": "दुरासदाश्च चण्डाश्च रभसाः क्षिप्रकारिणः\n",
    "13035014a": "सन्त्येषां सिंहसत्त्वाश्च व्याघ्रसत्त्वास्तथापरे\n",
    "13035014c": "वराहमृगसत्त्वाश्च गजसत्त्वास्तथापरे\n",
    "13035015a": "कर्पासमृदवः केचित्तथान्ये मकरस्पृशः\n",
    "13035015c": "विभाष्यघातिनः केचित्तथा चक्षुर्हणोऽपरे\n",
    "13035016a": "सन्ति चाशीविषनिभाः सन्ति मन्दास्तथापरे\n",
    "13035016c": "विविधानीह वृत्तानि ब्राह्मणानां युधिष्ठिर\n",
    "13035017a": "मेकला द्रमिडाः काशाः पौण्ड्राः कोल्लगिरास्तथा\n",
    "13035017c": "शौण्डिका दरदा दर्वाश्चौराः शबरबर्बराः\n",
    "13035018a": "किराता यवनाश्चैव तास्ताः क्षत्रियजातयः\n",
    "13035018c": "वृषलत्वमनुप्राप्ता ब्राह्मणानामदर्शनात्\n",
    "13035019a": "ब्राह्मणानां परिभवादसुराः सलिलेशयाः\n",
    "13035019c": "ब्राह्मणानां प्रसादाच्च देवाः स्वर्गनिवासिनः\n",
    "13035020a": "अशक्यं स्प्रष्टुमाकाशमचाल्यो हिमवान्गिरिः\n",
    "13035020c": "अवार्या सेतुना गङ्गा दुर्जया ब्राह्मणा भुवि\n",
    "13035021a": "न ब्राह्मणविरोधेन शक्या शास्तुं वसुंधरा\n",
    "13035021c": "ब्राह्मणा हि महात्मानो देवानामपि देवताः\n",
    "13035022a": "तान्पूजयस्व सततं दानेन परिचर्यया\n",
    "13035022c": "यदीच्छसि महीं भोक्तुमिमां सागरमेखलाम्\n",
    "13035023a": "प्रतिग्रहेण तेजो हि विप्राणां शाम्यतेऽनघ\n",
    "13035023c": "प्रतिग्रहं ये नेच्छेयुस्तेऽपि रक्ष्यास्त्वयानघ\n",
    "13036001": "भीष्म उवाच\n",
    "13036001a": "अत्राप्युदाहरन्तीममितिहासं पुरातनम्\n",
    "13036001c": "शक्रशम्बरसंवादं तन्निबोध युधिष्ठिर\n",
    "13036002a": "शक्रो ह्यज्ञातरूपेण जटी भूत्वा रजोरुणः\n",
    "13036002c": "विरूपं रूपमास्थाय प्रश्नं पप्रच्छ शम्बरम्\n",
    "13036003a": "केन शम्बर वृत्तेन स्वजात्यानधितिष्ठसि\n",
    "13036003c": "श्रेष्ठं त्वां केन मन्यन्ते तन्मे प्रब्रूहि पृच्छतः\n",
    "13036004": "शम्बर उवाच\n",
    "13036004a": "नासूयामि सदा विप्रान्ब्रह्माणं च पितामहम्\n",
    "13036004c": "शास्त्राणि वदतो विप्रान्संमन्यामि यथासुखम्\n",
    "13036005a": "श्रुत्वा च नावजानामि नापराध्यामि कर्हिचित्\n",
    "13036005c": "अभ्यर्च्याननुपृच्छामि पादौ गृह्णामि धीमताम्\n",
    "13036006a": "ते विश्रब्धाः प्रभाषन्ते संयच्छन्ति च मां सदा\n",
    "13036006c": "प्रमत्तेष्वप्रमत्तोऽस्मि सदा सुप्तेषु जागृमि\n",
    "13036007a": "ते मा शास्त्रपथे युक्तं ब्रह्मण्यमनसूयकम्\n",
    "13036007c": "समासिञ्चन्ति शास्तारः क्षौद्रं मध्विव मक्षिकाः\n",
    "13036008a": "यच्च भाषन्ति ते तुष्टास्तत्तद्गृह्णामि मेधया\n",
    "13036008c": "समाधिमात्मनो नित्यमनुलोममचिन्तयन्\n",
    "13036009a": "सोऽहं वागग्रसृष्टानां रसानामवलेहकः\n",
    "13036009c": "स्वजात्यानधितिष्ठामि नक्षत्राणीव चन्द्रमाः\n",
    "13036010a": "एतत्पृथिव्याममृतमेतच्चक्षुरनुत्तमम्\n",
    "13036010c": "यद्ब्राह्मणमुखाच्छास्त्रमिह श्रुत्वा प्रवर्तते\n",
    "13036011a": "एतत्कारणमाज्ञाय दृष्ट्वा देवासुरं पुरा\n",
    "13036011c": "युद्धं पिता मे हृष्टात्मा विस्मितः प्रत्यपद्यत\n",
    "13036012a": "दृष्ट्वा च ब्राह्मणानां तु महिमानं महात्मनाम्\n",
    "13036012c": "पर्यपृच्छत्कथमिमे सिद्धा इति निशाकरम्\n",
    "13036013": "सोम उवाच\n",
    "13036013a": "ब्राह्मणास्तपसा सर्वे सिध्यन्ते वाग्बलाः सदा\n",
    "13036013c": "भुजवीर्या हि राजानो वागस्त्राश्च द्विजातयः\n",
    "13036014a": "प्रवसन्वाप्यधीयीत बह्वीर्दुर्वसतीर्वसन्\n",
    "13036014c": "निर्मन्युरपि निर्मानो यतिः स्यात्समदर्शनः\n",
    "13036015a": "अपि चेज्जातिसंपन्नः सर्वान्वेदान्पितुर्गृहे\n",
    "13036015c": "श्लाघमान इवाधीयेद्ग्राम्य इत्येव तं विदुः\n",
    "13036016a": "भूमिरेतौ निगिरति सर्पो बिलशयानिव\n",
    "13036016c": "राजानं चाप्ययोद्धारं ब्राह्मणं चाप्रवासिनम्\n",
    "13036017a": "अतिमानः श्रियं हन्ति पुरुषस्याल्पमेधसः\n",
    "13036017c": "गर्भेण दुष्यते कन्या गृहवासेन च द्विजः\n",
    "13036018a": "इत्येतन्मे पिता श्रुत्वा सोमादद्भुतदर्शनात्\n",
    "13036018c": "ब्राह्मणान्पूजयामास तथैवाहं महाव्रतान्\n",
    "13036019": "भीष्म उवाच\n",
    "13036019a": "श्रुत्वैतद्वचनं शक्रो दानवेन्द्रमुखाच्च्युतम्\n",
    "13036019c": "द्विजान्संपूजयामास महेन्द्रत्वमवाप च\n",
    "13037001": "युधिष्ठिर उवाच\n",
    "13037001a": "अपूर्वं वा भवेत्पात्रमथ वापि चिरोषितम्\n",
    "13037001c": "दूरादभ्यागतं वापि किं पात्रं स्यात्पितामह\n",
    "13037002": "भीष्म उवाच\n",
    "13037002a": "क्रिया भवति केषांचिदुपांशुव्रतमुत्तमम्\n",
    "13037002c": "यो यो याचेत यत्किंचित्सर्वं दद्याम इत्युत\n",
    "13037003a": "अपीडयन्भृत्यवर्गमित्येवमनुशुश्रुम\n",
    "13037003c": "पीडयन्भृत्यवर्गं हि आत्मानमपकर्षति\n",
    "13037004a": "अपूर्वं वापि यत्पात्रं यच्चापि स्याच्चिरोषितम्\n",
    "13037004c": "दूरादभ्यागतं चापि तत्पात्रं च विदुर्बुधाः\n",
    "13037005": "युधिष्ठिर उवाच\n",
    "13037005a": "अपीडया च भृत्यानां धर्मस्याहिंसया तथा\n",
    "13037005c": "पात्रं विद्याम तत्त्वेन यस्मै दत्तं न संतपेत्\n",
    "13037006": "भीष्म उवाच\n",
    "13037006a": "ऋत्विक्पुरोहिताचार्याः शिष्याः संबन्धिबान्धवाः\n",
    "13037006c": "सर्वे पूज्याश्च मान्याश्च श्रुतवृत्तोपसंहिताः\n",
    "13037007a": "अतोऽन्यथा वर्तमानाः सर्वे नार्हन्ति सत्क्रियाम्\n",
    "13037007c": "तस्मान्नित्यं परीक्षेत पुरुषान्प्रणिधाय वै\n",
    "13037008a": "अक्रोधः सत्यवचनमहिंसा दम आर्जवम्\n",
    "13037008c": "अद्रोहो नातिमानश्च ह्रीस्तितिक्षा तपः शमः\n",
    "13037009a": "यस्मिन्नेतानि दृश्यन्ते न चाकार्याणि भारत\n",
    "13037009c": "भावतो विनिविष्टानि तत्पात्रं मानमर्हति\n",
    "13037010a": "तथा चिरोषितं चापि संप्रत्यागतमेव च\n",
    "13037010c": "अपूर्वं चैव पूर्वं च तत्पात्रं मानमर्हति\n",
    "13037011a": "अप्रामाण्यं च वेदानां शास्त्राणां चातिलङ्घनम्\n",
    "13037011c": "सर्वत्र चानवस्थानमेतन्नाशनमात्मनः\n",
    "13037012a": "भवेत्पण्डितमानी यो ब्राह्मणो वेदनिन्दकः\n",
    "13037012c": "आन्वीक्षिकीं तर्कविद्यामनुरक्तो निरर्थिकाम्\n",
    "13037013a": "हेतुवादान्ब्रुवन्सत्सु विजेताहेतुवादिकः\n",
    "13037013c": "आक्रोष्टा चातिवक्ता च ब्राह्मणानां सदैव हि\n",
    "13037014a": "सर्वाभिशङ्की मूढश्च बालः कटुकवागपि\n",
    "13037014c": "बोद्धव्यस्तादृशस्तात नरश्वानं हि तं विदुः\n",
    "13037015a": "यथा श्वा भषितुं चैव हन्तुं चैवावसृज्यते\n",
    "13037015c": "एवं संभाषणार्थाय सर्वशास्त्रवधाय च\n",
    "13037015e": "अल्पश्रुताः कुतर्काश्च दृष्टाः स्पृष्टाः कुपण्डिताः\n",
    "13037016a": "श्रुतिस्मृतीतिहासादिपुराणारण्यवेदिनः\n",
    "13037016c": "अनुरुन्ध्याद्बहुज्ञांश्च सारज्ञांश्चैव पण्डितान्\n",
    "13037017a": "लोकयात्रा च द्रष्टव्या धर्मश्चात्महितानि च\n",
    "13037017c": "एवं नरो वर्तमानः शाश्वतीरेधते समाः\n",
    "13037018a": "ऋणमुन्मुच्य देवानामृषीणां च तथैव च\n",
    "13037018c": "पितॄणामथ विप्राणामतिथीनां च पञ्चमम्\n",
    "13037019a": "पर्यायेण विशुद्धेन सुनिर्णिक्तेन कर्मणा\n",
    "13037019c": "एवं गृहस्थः कर्माणि कुर्वन्धर्मान्न हीयते\n",
    "13038001": "युधिष्ठिर उवाच\n",
    "13038001a": "स्त्रीणां स्वभावमिच्छामि श्रोतुं भरतसत्तम\n",
    "13038001c": "स्त्रियो हि मूलं दोषाणां लघुचित्ताः पितामह\n",
    "13038002": "भीष्म उवाच\n",
    "13038002a": "अत्राप्युदाहरन्तीममितिहासं पुरातनम्\n",
    "13038002c": "नारदस्य च संवादं पुंश्चल्या पञ्चचूडया\n",
    "13038003a": "लोकाननुचरन्धीमान्देवर्षिर्नारदः पुरा\n",
    "13038003c": "ददर्शाप्सरसं ब्राह्मीं पञ्चचूडामनिन्दिताम्\n",
    "13038004a": "तां दृष्ट्वा चारुसर्वाङ्गीं पप्रच्छाप्सरसं मुनिः\n",
    "13038004c": "संशयो हृदि मे कश्चित्तन्मे ब्रूहि सुमध्यमे\n",
    "13038005a": "एवमुक्ता तु सा विप्रं प्रत्युवाचाथ नारदम्\n",
    "13038005c": "विषये सति वक्ष्यामि समर्थां मन्यसे च माम्\n",
    "13038006": "नारद उवाच\n",
    "13038006a": "न त्वामविषये भद्रे नियोक्ष्यामि कथंचन\n",
    "13038006c": "स्त्रीणां स्वभावमिच्छामि त्वत्तः श्रोतुं वरानने\n",
    "13038007": "भीष्म उवाच\n",
    "13038007a": "एतच्छ्रुत्वा वचस्तस्य देवर्षेरप्सरोत्तमा\n",
    "13038007c": "प्रत्युवाच न शक्ष्यामि स्त्री सती निन्दितुं स्त्रियः\n",
    "13038008a": "विदितास्ते स्त्रियो याश्च यादृशाश्च स्वभावतः\n",
    "13038008c": "न मामर्हसि देवर्षे नियोक्तुं प्रश्न ईदृशे\n",
    "13038009a": "तामुवाच स देवर्षिः सत्यं वद सुमध्यमे\n",
    "13038009c": "मृषावादे भवेद्दोषः सत्ये दोषो न विद्यते\n",
    "13038010a": "इत्युक्ता सा कृतमतिरभवच्चारुहासिनी\n",
    "13038010c": "स्त्रीदोषाञ्शाश्वतान्सत्यान्भाषितुं संप्रचक्रमे\n",
    "13038011": "पञ्चचूडोवाच\n",
    "13038011a": "कुलीना रूपवत्यश्च नाथवत्यश्च योषितः\n",
    "13038011c": "मर्यादासु न तिष्ठन्ति स दोषः स्त्रीषु नारद\n",
    "13038012a": "न स्त्रीभ्यः किंचिदन्यद्वै पापीयस्तरमस्ति वै\n",
    "13038012c": "स्त्रियो हि मूलं दोषाणां तथा त्वमपि वेत्थ ह\n",
    "13038013a": "समाज्ञातानृद्धिमतः प्रतिरूपान्वशे स्थितान्\n",
    "13038013c": "पतीनन्तरमासाद्य नालं नार्यः प्रतीक्षितुम्\n",
    "13038014a": "असद्धर्मस्त्वयं स्त्रीणामस्माकं भवति प्रभो\n",
    "13038014c": "पापीयसो नरान्यद्वै लज्जां त्यक्त्वा भजामहे\n",
    "13038015a": "स्त्रियं हि यः प्रार्थयते संनिकर्षं च गच्छति\n",
    "13038015c": "ईषच्च कुरुते सेवां तमेवेच्छन्ति योषितः\n",
    "13038016a": "अनर्थित्वान्मनुष्याणां भयात्परिजनस्य च\n",
    "13038016c": "मर्यादायाममर्यादाः स्त्रियस्तिष्ठन्ति भर्तृषु\n",
    "13038017a": "नासां कश्चिदगम्योऽस्ति नासां वयसि संस्थितिः\n",
    "13038017c": "विरूपं रूपवन्तं वा पुमानित्येव भुञ्जते\n",
    "13038018a": "न भयान्नाप्यनुक्रोशान्नार्थहेतोः कथंचन\n",
    "13038018c": "न ज्ञातिकुलसंबन्धात्स्त्रियस्तिष्ठन्ति भर्तृषु\n",
    "13038019a": "यौवने वर्तमानानां मृष्टाभरणवाससाम्\n",
    "13038019c": "नारीणां स्वैरवृत्तानां स्पृहयन्ति कुलस्त्रियः\n",
    "13038020a": "याश्च शश्वद्बहुमता रक्ष्यन्ते दयिताः स्त्रियः\n",
    "13038020c": "अपि ताः संप्रसज्जन्ते कुब्जान्धजडवामनैः\n",
    "13038021a": "पङ्गुष्वपि च देवर्षे ये चान्ये कुत्सिता नराः\n",
    "13038021c": "स्त्रीणामगम्यो लोकेऽस्मिन्नास्ति कश्चिन्महामुने\n",
    "13038022a": "यदि पुंसां गतिर्ब्रह्म कथंचिन्नोपपद्यते\n",
    "13038022c": "अप्यन्योन्यं प्रवर्तन्ते न हि तिष्ठन्ति भर्तृषु\n",
    "13038023a": "अलाभात्पुरुषाणां हि भयात्परिजनस्य च\n",
    "13038023c": "वधबन्धभयाच्चापि स्वयं गुप्ता भवन्ति ताः\n",
    "13038024a": "चलस्वभावा दुःसेव्या दुर्ग्राह्या भावतस्तथा\n",
    "13038024c": "प्राज्ञस्य पुरुषस्येह यथा वाचस्तथा स्त्रियः\n",
    "13038025a": "नाग्निस्तृप्यति काष्ठानां नापगानां महोदधिः\n",
    "13038025c": "नान्तकः सर्वभूतानां न पुंसां वामलोचनाः\n",
    "13038026a": "इदमन्यच्च देवर्षे रहस्यं सर्वयोषिताम्\n",
    "13038026c": "दृष्ट्वैव पुरुषं हृद्यं योनिः प्रक्लिद्यते स्त्रियः\n",
    "13038027a": "कामानामपि दातारं कर्तारं मानसान्त्वयोः\n",
    "13038027c": "रक्षितारं न मृष्यन्ति भर्तारं परमं स्त्रियः\n",
    "13038028a": "न कामभोगान्बहुलान्नालंकारार्थसंचयान्\n",
    "13038028c": "तथैव बहु मन्यन्ते यथा रत्यामनुग्रहम्\n",
    "13038029a": "अन्तकः शमनो मृत्युः पातालं वडवामुखम्\n",
    "13038029c": "क्षुरधारा विषं सर्पो वह्निरित्येकतः स्त्रियः\n",
    "13038030a": "यतश्च भूतानि महान्ति पञ्च; यतश्च लोका विहिता विधात्रा\n",
    "13038030c": "यतः पुमांसः प्रमदाश्च निर्मिता;स्तदैव दोषाः प्रमदासु नारद\n",
    "13039001": "युधिष्ठिर उवाच\n",
    "13039001a": "इमे वै मानवा लोके स्त्रीषु सज्जन्त्यभीक्ष्णशः\n",
    "13039001c": "मोहेन परमाविष्टा दैवादिष्टेन पार्थिव\n",
    "13039001e": "स्त्रियश्च पुरुषेष्वेव प्रत्यक्षं लोकसाक्षिकम्\n",
    "13039002a": "अत्र मे संशयस्तीव्रो हृदि संपरिवर्तते\n",
    "13039002c": "कथमासां नराः सङ्गं कुर्वते कुरुनन्दन\n",
    "13039002e": "स्त्रियो वा तेषु रज्यन्ते विरज्यन्तेऽथ वा पुनः\n",
    "13039003a": "इति ताः पुरुषव्याघ्र कथं शक्याः स्म रक्षितुम्\n",
    "13039003c": "प्रमदाः पुरुषेणेह तन्मे व्याख्यातुमर्हसि\n",
    "13039004a": "एता हि मयमायाभिर्वञ्चयन्तीह मानवान्\n",
    "13039004c": "न चासां मुच्यते कश्चित्पुरुषो हस्तमागतः\n",
    "13039004e": "गावो नवतृणानीव गृह्णन्त्येव नवान्नवान्\n",
    "13039005a": "शम्बरस्य च या माया या माया नमुचेरपि\n",
    "13039005c": "बलेः कुम्भीनसेश्चैव सर्वास्ता योषितो विदुः\n",
    "13039006a": "हसन्तं प्रहसन्त्येता रुदन्तं प्ररुदन्ति च\n",
    "13039006c": "अप्रियं प्रियवाक्यैश्च गृह्णते कालयोगतः\n",
    "13039007a": "उशना वेद यच्छास्त्रं यच्च वेद बृहस्पतिः\n",
    "13039007c": "स्त्रीबुद्ध्या न विशिष्येते ताः स्म रक्ष्याः कथं नरैः\n",
    "13039008a": "अनृतं सत्यमित्याहुः सत्यं चापि तथानृतम्\n",
    "13039008c": "इति यास्ताः कथं वीर संरक्ष्याः पुरुषैरिह\n",
    "13039009a": "स्त्रीणां बुद्ध्युपनिष्कर्षादर्थशास्त्राणि शत्रुहन्\n",
    "13039009c": "बृहस्पतिप्रभृतिभिर्मन्ये सद्भिः कृतानि वै\n",
    "13039010a": "संपूज्यमानाः पुरुषैर्विकुर्वन्ति मनो नृषु\n",
    "13039010c": "अपास्ताश्च तथा राजन्विकुर्वन्ति मनः स्त्रियः\n",
    "13039011a": "कस्ताः शक्तो रक्षितुं स्यादिति मे संशयो महान्\n",
    "13039011c": "तन्मे ब्रूहि महाबाहो कुरूणां वंशवर्धन\n",
    "13039012a": "यदि शक्या कुरुश्रेष्ठ रक्षा तासां कथंचन\n",
    "13039012c": "कर्तुं वा कृतपूर्वा वा तन्मे व्याख्यातुमर्हसि\n",
    "13040001": "भीष्म उवाच\n",
    "13040001a": "एवमेतन्महाबाहो नात्र मिथ्यास्ति किंचन\n",
    "13040001c": "यथा ब्रवीषि कौरव्य नारीं प्रति जनाधिप\n",
    "13040002a": "अत्र ते वर्तयिष्यामि इतिहासं पुरातनम्\n",
    "13040002c": "यथा रक्षा कृता पूर्वं विपुलेन महात्मना\n",
    "13040003a": "प्रमदाश्च यथा सृष्टा ब्रह्मणा भरतर्षभ\n",
    "13040003c": "यदर्थं तच्च ते तात प्रवक्ष्ये वसुधाधिप\n",
    "13040004a": "न हि स्त्रीभ्य परं पुत्र पापीयः किंचिदस्ति वै\n",
    "13040004c": "अग्निर्हि प्रमदा दीप्तो मायाश्च मयजा विभो\n",
    "13040004e": "क्षुरधारा विषं सर्पो मृत्युरित्येकतः स्त्रियः\n",
    "13040005a": "इमाः प्रजा महाबाहो धार्मिका इति नः श्रुतम्\n",
    "13040005c": "स्वयं गच्छन्ति देवत्वं ततो देवानियाद्भयम्\n",
    "13040006a": "अथाभ्यगच्छन्देवास्ते पितामहमरिंदम\n",
    "13040006c": "निवेद्य मानसं चापि तूष्णीमासन्नवाङ्मुखाः\n",
    "13040007a": "तेषामन्तर्गतं ज्ञात्वा देवानां स पितामहः\n",
    "13040007c": "मानवानां प्रमोहार्थं कृत्या नार्योऽसृजत्प्रभुः\n",
    "13040008a": "पूर्वसर्गे तु कौन्तेय साध्व्यो नार्य इहाभवन्\n",
    "13040008c": "असाध्व्यस्तु समुत्पन्ना कृत्या सर्गात्प्रजापतेः\n",
    "13040009a": "ताभ्यः कामान्यथाकामं प्रादाद्धि स पितामहः\n",
    "13040009c": "ताः कामलुब्धाः प्रमदाः प्रामथ्नन्त नरांस्तदा\n",
    "13040010a": "क्रोधं कामस्य देवेशः सहायं चासृजत्प्रभुः\n",
    "13040010c": "असज्जन्त प्रजाः सर्वाः कामक्रोधवशं गताः\n",
    "13040011a": "न च स्त्रीणां क्रिया काचिदिति धर्मो व्यवस्थितः\n",
    "13040011c": "निरिन्द्रिया अमन्त्राश्च स्त्रियोऽनृतमिति श्रुतिः\n",
    "13040012a": "शय्यासनमलंकारमन्नपानमनार्यताम्\n",
    "13040012c": "दुर्वाग्भावं रतिं चैव ददौ स्त्रीभ्यः प्रजापतिः\n",
    "13040013a": "न तासां रक्षणं कर्तुं शक्यं पुंसा कथंचन\n",
    "13040013c": "अपि विश्वकृता तात कुतस्तु पुरुषैरिह\n",
    "13040014a": "वाचा वा वधबन्धैर्वा क्लेशैर्वा विविधैस्तथा\n",
    "13040014c": "न शक्या रक्षितुं नार्यस्ता हि नित्यमसंयताः\n",
    "13040015a": "इदं तु पुरुषव्याघ्र पुरस्ताच्छ्रुतवानहम्\n",
    "13040015c": "यथा रक्षा कृता पूर्वं विपुलेन गुरुस्त्रियः\n",
    "13040016a": "ऋषिरासीन्महाभागो देवशर्मेति विश्रुतः\n",
    "13040016c": "तस्य भार्या रुचिर्नाम रूपेणासदृशी भुवि\n",
    "13040017a": "तस्य रूपेण संमत्ता देवगन्धर्वदानवाः\n",
    "13040017c": "विशेषतस्तु राजेन्द्र वृत्रहा पाकशासनः\n",
    "13040018a": "नारीणां चरितज्ञश्च देवशर्मा महामुनिः\n",
    "13040018c": "यथाशक्ति यथोत्साहं भार्यां तामभ्यरक्षत\n",
    "13040019a": "पुरंदरं च जानीते परस्त्रीकामचारिणम्\n",
    "13040019c": "तस्माद्यत्नेन भार्याया रक्षणं स चकार ह\n",
    "13040020a": "स कदाचिदृषिस्तात यज्ञं कर्तुमनास्तदा\n",
    "13040020c": "भार्यासंरक्षणं कार्यं कथं स्यादित्यचिन्तयत्\n",
    "13040021a": "रक्षाविधानं मनसा स विचिन्त्य महातपाः\n",
    "13040021c": "आहूय दयितं शिष्यं विपुलं प्राह भार्गवम्\n",
    "13040022a": "यज्ञकारो गमिष्यामि रुचिं चेमां सुरेश्वरः\n",
    "13040022c": "पुत्र प्रार्थयते नित्यं तां रक्षस्व यथाबलम्\n",
    "13040023a": "अप्रमत्तेन ते भाव्यं सदा प्रति पुरंदरम्\n",
    "13040023c": "स हि रूपाणि कुरुते विविधानि भृगूद्वह\n",
    "13040024a": "इत्युक्तो विपुलस्तेन तपस्वी नियतेन्द्रियः\n",
    "13040024c": "सदैवोग्रतपा राजन्नग्न्यर्कसदृशद्युतिः\n",
    "13040025a": "धर्मज्ञः सत्यवादी च तथेति प्रत्यभाषत\n",
    "13040025c": "पुनश्चेदं महाराज पप्रच्छ प्रस्थितं गुरुम्\n",
    "13040026a": "कानि रूपाणि शक्रस्य भवन्त्यागच्छतो मुने\n",
    "13040026c": "वपुस्तेजश्च कीदृग्वै तन्मे व्याख्यातुमर्हसि\n",
    "13040027a": "ततः स भगवांस्तस्मै विपुलाय महात्मने\n",
    "13040027c": "आचचक्षे यथातत्त्वं मायां शक्रस्य भारत\n",
    "13040028a": "बहुमायः स विप्रर्षे बलहा पाकशासनः\n",
    "13040028c": "तांस्तान्विकुरुते भावान्बहूनथ मुहुर्मुहुः\n",
    "13040029a": "किरीटी वज्रभृद्धन्वी मुकुटी बद्धकुण्डलः\n",
    "13040029c": "भवत्यथ मुहूर्तेन चण्डालसमदर्शनः\n",
    "13040030a": "शिखी जटी चीरवासाः पुनर्भवति पुत्रक\n",
    "13040030c": "बृहच्छरीरश्च पुनः पीवरोऽथ पुनः कृशः\n",
    "13040031a": "गौरं श्यामं च कृष्णं च वर्णं विकुरुते पुनः\n",
    "13040031c": "विरूपो रूपवांश्चैव युवा वृद्धस्तथैव च\n",
    "13040032a": "प्राज्ञो जडश्च मूकश्च ह्रस्वो दीर्घस्तथैव च\n",
    "13040032c": "ब्राह्मणः क्षत्रियश्चैव वैश्यः शूद्रस्तथैव च\n",
    "13040032e": "प्रतिलोमानुलोमश्च भवत्यथ शतक्रतुः\n",
    "13040033a": "शुकवायसरूपी च हंसकोकिलरूपवान्\n",
    "13040033c": "सिंहव्याघ्रगजानां च रूपं धारयते पुनः\n",
    "13040034a": "दैवं दैत्यमथो राज्ञां वपुर्धारयतेऽपि च\n",
    "13040034c": "सुकृशो वायुभग्नाङ्गः शकुनिर्विकृतस्तथा\n",
    "13040035a": "चतुष्पाद्बहुरूपश्च पुनर्भवति बालिशः\n",
    "13040035c": "मक्षिकामशकादीनां वपुर्धारयतेऽपि च\n",
    "13040036a": "न शक्यमस्य ग्रहणं कर्तुं विपुल केनचित्\n",
    "13040036c": "अपि विश्वकृता तात येन सृष्टमिदं जगत्\n",
    "13040037a": "पुनरन्तर्हितः शक्रो दृश्यते ज्ञानचक्षुषा\n",
    "13040037c": "वायुभूतश्च स पुनर्देवराजो भवत्युत\n",
    "13040038a": "एवं रूपाणि सततं कुरुते पाकशासनः\n",
    "13040038c": "तस्माद्विपुल यत्नेन रक्षेमां तनुमध्यमाम्\n",
    "13040039a": "यथा रुचिं नावलिहेद्देवेन्द्रो भृगुसत्तम\n",
    "13040039c": "क्रतावुपहितं न्यस्तं हविः श्वेव दुरात्मवान्\n",
    "13040040a": "एवमाख्याय स मुनिर्यज्ञकारोऽगमत्तदा\n",
    "13040040c": "देवशर्मा महाभागस्ततो भरतसत्तम\n",
    "13040041a": "विपुलस्तु वचः श्रुत्वा गुरोश्चिन्तापरोऽभवत्\n",
    "13040041c": "रक्षां च परमां चक्रे देवराजान्महाबलात्\n",
    "13040042a": "किं नु शक्यं मया कर्तुं गुरुदाराभिरक्षणे\n",
    "13040042c": "मायावी हि सुरेन्द्रोऽसौ दुर्धर्षश्चापि वीर्यवान्\n",
    "13040043a": "नापिधायाश्रमं शक्यो रक्षितुं पाकशासनः\n",
    "13040043c": "उटजं वा तथा ह्यस्य नानाविधसरूपता\n",
    "13040044a": "वायुरूपेण वा शक्रो गुरुपत्नीं प्रधर्षयेत्\n",
    "13040044c": "तस्मादिमां संप्रविश्य रुचिं स्थास्येऽहमद्य वै\n",
    "13040045a": "अथ वा पौरुषेणेयमशक्या रक्षितुं मया\n",
    "13040045c": "बहुरूपो हि भगवाञ्छ्रूयते हरिवाहनः\n",
    "13040046a": "सोऽहं योगबलादेनां रक्षिष्ये पाकशासनात्\n",
    "13040046c": "गात्राणि गात्रैरस्याहं संप्रवेक्ष्येऽभिरक्षितुम्\n",
    "13040047a": "यद्युच्छिष्टामिमां पत्नीं रुचिं पश्येत मे गुरुः\n",
    "13040047c": "शप्स्यत्यसंशयं कोपाद्दिव्यज्ञानो महातपाः\n",
    "13040048a": "न चेयं रक्षितुं शक्या यथान्या प्रमदा नृभिः\n",
    "13040048c": "मायावी हि सुरेन्द्रोऽसावहो प्राप्तोऽस्मि संशयम्\n",
    "13040049a": "अवश्यकरणीयं हि गुरोरिह हि शासनम्\n",
    "13040049c": "यदि त्वेतदहं कुर्यामाश्चर्यं स्यात्कृतं मया\n",
    "13040050a": "योगेनानुप्रविश्येह गुरुपत्न्याः कलेवरम्\n",
    "13040050c": "निर्मुक्तस्य रजोरूपान्नापराधो भवेन्मम\n",
    "13040051a": "यथा हि शून्यां पथिकः सभामध्यावसेत्पथि\n",
    "13040051c": "तथाद्यावासयिष्यामि गुरुपत्न्याः कलेवरम्\n",
    "13040052a": "असक्तः पद्मपत्रस्थो जलबिन्दुर्यथा चलः\n",
    "13040052c": "एवमेव शरीरेऽस्या निवत्स्यामि समाहितः\n",
    "13040053a": "इत्येवं धर्ममालोक्य वेदवेदांश्च सर्वशः\n",
    "13040053c": "तपश्च विपुलं दृष्ट्वा गुरोरात्मन एव च\n",
    "13040054a": "इति निश्चित्य मनसा रक्षां प्रति स भार्गवः\n",
    "13040054c": "आतिष्ठत्परमं यत्नं यथा तच्छृणु पार्थिव\n",
    "13040055a": "गुरुपत्नीमुपासीनो विपुलः स महातपाः\n",
    "13040055c": "उपासीनामनिन्द्याङ्गीं कथाभिः समलोभयत्\n",
    "13040056a": "नेत्राभ्यां नेत्रयोरस्या रश्मीन्संयोज्य रश्मिभिः\n",
    "13040056c": "विवेश विपुलः कायमाकाशं पवनो यथा\n",
    "13040057a": "लक्षणं लक्षणेनैव वदनं वदनेन च\n",
    "13040057c": "अविचेष्टन्नतिष्ठद्वै छायेवान्तर्गतो मुनिः\n",
    "13040058a": "ततो विष्टभ्य विपुलो गुरुपत्न्याः कलेवरम्\n",
    "13040058c": "उवास रक्षणे युक्तो न च सा तमबुध्यत\n",
    "13040059a": "यं कालं नागतो राजन्गुरुस्तस्य महात्मनः\n",
    "13040059c": "क्रतुं समाप्य स्वगृहं तं कालं सोऽभ्यरक्षत\n",
    "13041001": "भीष्म उवाच\n",
    "13041001a": "ततः कदाचिद्देवेन्द्रो दिव्यरूपवपुर्धरः\n",
    "13041001c": "इदमन्तरमित्येवं ततोऽभ्यागादथाश्रमम्\n",
    "13041002a": "रूपमप्रतिमं कृत्वा लोभनीयं जनाधिप\n",
    "13041002c": "दर्शनीयतमो भूत्वा प्रविवेश तमाश्रमम्\n",
    "13041003a": "स ददर्श तमासीनं विपुलस्य कलेवरम्\n",
    "13041003c": "निश्चेष्टं स्तब्धनयनं यथालेख्यगतं तथा\n",
    "13041004a": "रुचिं च रुचिरापाङ्गीं पीनश्रोणिपयोधराम्\n",
    "13041004c": "पद्मपत्रविशालाक्षीं संपूर्णेन्दुनिभाननाम्\n",
    "13041005a": "सा तमालोक्य सहसा प्रत्युत्थातुमियेष ह\n",
    "13041005c": "रूपेण विस्मिता कोऽसीत्यथ वक्तुमिहेच्छती\n",
    "13041006a": "उत्थातुकामापि सती व्यतिष्ठद्विपुलेन सा\n",
    "13041006c": "निगृहीता मनुष्येन्द्र न शशाक विचेष्टितुम्\n",
    "13041007a": "तामाबभाषे देवेन्द्रः साम्ना परमवल्गुना\n",
    "13041007c": "त्वदर्थमागतं विद्धि देवेन्द्रं मां शुचिस्मिते\n",
    "13041008a": "क्लिश्यमानमनङ्गेन त्वत्संकल्पोद्भवेन वै\n",
    "13041008c": "तत्पर्याप्नुहि मां सुभ्रु पुरा कालोऽतिवर्तते\n",
    "13041009a": "तमेवंवादिनं शक्रं शुश्राव विपुलो मुनिः\n",
    "13041009c": "गुरुपत्न्याः शरीरस्थो ददर्श च सुराधिपम्\n",
    "13041010a": "न शशाक च सा राजन्प्रत्युत्थातुमनिन्दिता\n",
    "13041010c": "वक्तुं च नाशकद्राजन्विष्टब्धा विपुलेन सा\n",
    "13041011a": "आकारं गुरुपत्न्यास्तु विज्ञाय स भृगूद्वहः\n",
    "13041011c": "निजग्राह महातेजा योगेन बलवत्प्रभो\n",
    "13041011e": "बबन्ध योगबन्धैश्च तस्याः सर्वेन्द्रियाणि सः\n",
    "13041012a": "तां निर्विकारां दृष्ट्वा तु पुनरेव शचीपतिः\n",
    "13041012c": "उवाच व्रीडितो राजंस्तां योगबलमोहिताम्\n",
    "13041013a": "एह्येहीति ततः सा तं प्रतिवक्तुमियेष च\n",
    "13041013c": "स तां वाचं गुरोः पत्न्या विपुलः पर्यवर्तयत्\n",
    "13041014a": "भोः किमागमने कृत्यमिति तस्याश्च निःसृता\n",
    "13041014c": "वक्त्राच्छशाङ्कप्रतिमाद्वाणी संस्कारभूषिता\n",
    "13041015a": "व्रीडिता सा तु तद्वाक्यमुक्त्वा परवशा तदा\n",
    "13041015c": "पुरंदरश्च संत्रस्तो बभूव विमनास्तदा\n",
    "13041016a": "स तद्वैकृतमालक्ष्य देवराजो विशां पते\n",
    "13041016c": "अवैक्षत सहस्राक्षस्तदा दिव्येन चक्षुषा\n",
    "13041017a": "ददर्श च मुनिं तस्याः शरीरान्तरगोचरम्\n",
    "13041017c": "प्रतिबिम्बमिवादर्शे गुरुपत्न्याः शरीरगम्\n",
    "13041018a": "स तं घोरेण तपसा युक्तं दृष्ट्वा पुरंदरः\n",
    "13041018c": "प्रावेपत सुसंत्रस्तः शापभीतस्तदा विभो\n",
    "13041019a": "विमुच्य गुरुपत्नीं तु विपुलः सुमहातपाः\n",
    "13041019c": "स्वं कलेवरमाविश्य शक्रं भीतमथाब्रवीत्\n",
    "13041020a": "अजितेन्द्रिय पापात्मन्कामात्मक पुरंदर\n",
    "13041020c": "न चिरं पूजयिष्यन्ति देवास्त्वां मानुषास्तथा\n",
    "13041021a": "किं नु तद्विस्मृतं शक्र न तन्मनसि ते स्थितम्\n",
    "13041021c": "गौतमेनासि यन्मुक्तो भगाङ्कपरिचिह्नितः\n",
    "13041022a": "जाने त्वां बालिशमतिमकृतात्मानमस्थिरम्\n",
    "13041022c": "मयेयं रक्ष्यते मूढ गच्छ पाप यथागतम्\n",
    "13041023a": "नाहं त्वामद्य मूढात्मन्दहेयं हि स्वतेजसा\n",
    "13041023c": "कृपायमाणस्तु न ते दग्धुमिच्छामि वासव\n",
    "13041024a": "स च घोरतपा धीमान्गुरुर्मे पापचेतसम्\n",
    "13041024c": "दृष्ट्वा त्वां निर्दहेदद्य क्रोधदीप्तेन चक्षुषा\n",
    "13041025a": "नैवं तु शक्र कर्तव्यं पुनर्मान्याश्च ते द्विजाः\n",
    "13041025c": "मा गमः ससुतामात्योऽत्ययं ब्रह्मबलार्दितः\n",
    "13041026a": "अमरोऽस्मीति यद्बुद्धिमेतामास्थाय वर्तसे\n",
    "13041026c": "मावमंस्था न तपसामसाध्यं नाम किंचन\n",
    "13041027a": "तच्छ्रुत्वा वचनं शक्रो विपुलस्य महात्मनः\n",
    "13041027c": "अकिंचिदुक्त्वा व्रीडितस्तत्रैवान्तरधीयत\n",
    "13041028a": "मुहूर्तयाते शक्रे तु देवशर्मा महातपाः\n",
    "13041028c": "कृत्वा यज्ञं यथाकाममाजगाम स्वमाश्रमम्\n",
    "13041029a": "आगतेऽथ गुरौ राजन्विपुलः प्रियकर्मकृत्\n",
    "13041029c": "रक्षितां गुरवे भार्यां न्यवेदयदनिन्दिताम्\n",
    "13041030a": "अभिवाद्य च शान्तात्मा स गुरुं गुरुवत्सलः\n",
    "13041030c": "विपुलः पर्युपातिष्ठद्यथापूर्वमशङ्कितः\n",
    "13041031a": "विश्रान्ताय ततस्तस्मै सहासीनाय भार्यया\n",
    "13041031c": "निवेदयामास तदा विपुलः शक्रकर्म तत्\n",
    "13041032a": "तच्छ्रुत्वा स मुनिस्तुष्टो विपुलस्य प्रतापवान्\n",
    "13041032c": "बभूव शीलवृत्ताभ्यां तपसा नियमेन च\n",
    "13041033a": "विपुलस्य गुरौ वृत्तिं भक्तिमात्मनि च प्रभुः\n",
    "13041033c": "धर्मे च स्थिरतां दृष्ट्वा साधु साध्वित्युवाच ह\n",
    "13041034a": "प्रतिनन्द्य च धर्मात्मा शिष्यं धर्मपरायणम्\n",
    "13041034c": "वरेण च्छन्दयामास स तस्माद्गुरुवत्सलः\n",
    "13041034e": "अनुज्ञातश्च गुरुणा चचारानुत्तमं तपः\n",
    "13041035a": "तथैव देवशर्मापि सभार्यः स महातपाः\n",
    "13041035c": "निर्भयो बलवृत्रघ्नाच्चचार विजने वने\n",
    "13042001": "भीष्म उवाच\n",
    "13042001a": "विपुलस्त्वकरोत्तीव्रं तपः कृत्वा गुरोर्वचः\n",
    "13042001c": "तपोयुक्तमथात्मानममन्यत च वीर्यवान्\n",
    "13042002a": "स तेन कर्मणा स्पर्धन्पृथिवीं पृथिवीपते\n",
    "13042002c": "चचार गतभीः प्रीतो लब्धकीर्तिर्वरो नृषु\n",
    "13042003a": "उभौ लोकौ जितौ चापि तथैवामन्यत प्रभुः\n",
    "13042003c": "कर्मणा तेन कौरव्य तपसा विपुलेन च\n",
    "13042004a": "अथ काले व्यतिक्रान्ते कस्मिंश्चित्कुरुनन्दन\n",
    "13042004c": "रुच्या भगिन्या दानं वै बभूव धनधान्यवत्\n",
    "13042005a": "एतस्मिन्नेव काले तु दिव्या काचिद्वराङ्गना\n",
    "13042005c": "बिभ्रती परमं रूपं जगामाथ विहायसा\n",
    "13042006a": "तस्याः शरीरात्पुष्पाणि पतितानि महीतले\n",
    "13042006c": "तस्याश्रमस्याविदूरे दिव्यगन्धानि भारत\n",
    "13042007a": "तान्यगृह्णात्ततो राजन्रुचिर्नलिनलोचना\n",
    "13042007c": "तदा निमन्त्रकस्तस्या अङ्गेभ्यः क्षिप्रमागमत्\n",
    "13042008a": "तस्या हि भगिनी तात ज्येष्ठा नाम्ना प्रभावती\n",
    "13042008c": "भार्या चित्ररथस्याथ बभूवाङ्गेश्वरस्य वै\n",
    "13042009a": "पिनह्य तानि पुष्पाणि केशेषु वरवर्णिनी\n",
    "13042009c": "आमन्त्रिता ततोऽगच्छद्रुचिरङ्गपतेर्गृहान्\n",
    "13042010a": "पुष्पाणि तानि दृष्ट्वाथ तदाङ्गेन्द्रवराङ्गना\n",
    "13042010c": "भगिनीं चोदयामास पुष्पार्थे चारुलोचना\n",
    "13042011a": "सा भर्त्रे सर्वमाचष्ट रुचिः सुरुचिरानना\n",
    "13042011c": "भगिन्या भाषितं सर्वमृषिस्तच्चाभ्यनन्दत\n",
    "13042012a": "ततो विपुलमानाय्य देवशर्मा महातपाः\n",
    "13042012c": "पुष्पार्थे चोदयामास गच्छ गच्छेति भारत\n",
    "13042013a": "विपुलस्तु गुरोर्वाक्यमविचार्य महातपाः\n",
    "13042013c": "स तथेत्यब्रवीद्राजंस्तं च देशं जगाम ह\n",
    "13042014a": "यस्मिन्देशे तु तान्यासन्पतितानि नभस्तलात्\n",
    "13042014c": "अम्लानान्यपि तत्रासन्कुसुमान्यपराण्यपि\n",
    "13042015a": "ततः स तानि जग्राह दिव्यानि रुचिराणि च\n",
    "13042015c": "प्राप्तानि स्वेन तपसा दिव्यगन्धानि भारत\n",
    "13042016a": "संप्राप्य तानि प्रीतात्मा गुरोर्वचनकारकः\n",
    "13042016c": "ततो जगाम तूर्णं च चम्पां चम्पकमालिनीम्\n",
    "13042017a": "स वने विजने तात ददर्श मिथुनं नृणाम्\n",
    "13042017c": "चक्रवत्परिवर्तन्तं गृहीत्वा पाणिना करम्\n",
    "13042018a": "तत्रैकस्तूर्णमगमत्तत्पदे परिवर्तयन्\n",
    "13042018c": "एकस्तु न तथा राजंश्चक्रतुः कलहं ततः\n",
    "13042019a": "त्वं शीघ्रं गच्छसीत्येकोऽब्रवीन्नेति तथापरः\n",
    "13042019c": "नेति नेति च तौ तात परस्परमथोचतुः\n",
    "13042020a": "तयोर्विस्पर्धतोरेवं शपथोऽयमभूत्तदा\n",
    "13042020c": "मनसोद्दिश्य विपुलं ततो वाक्यमथोचतुः\n",
    "13042021a": "आवयोरनृतं प्राह यस्तस्याथ द्विजस्य वै\n",
    "13042021c": "विपुलस्य परे लोके या गतिः सा भवेदिति\n",
    "13042022a": "एतच्छ्रुत्वा तु विपुलो विषण्णवदनोऽभवत्\n",
    "13042022c": "एवं तीव्रतपाश्चाहं कष्टश्चायं परिग्रहः\n",
    "13042023a": "मिथुनस्यास्य किं मे स्यात्कृतं पापं यतो गतिः\n",
    "13042023c": "अनिष्टा सर्वभूतानां कीर्तितानेन मेऽद्य वै\n",
    "13042024a": "एवं संचिन्तयन्नेव विपुलो राजसत्तम\n",
    "13042024c": "अवाङ्मुखो न्यस्तशिरा दध्यौ दुष्कृतमात्मनः\n",
    "13042025a": "ततः षडन्यान्पुरुषानक्षैः काञ्चनराजतैः\n",
    "13042025c": "अपश्यद्दीव्यमानान्वै लोभहर्षान्वितांस्तथा\n",
    "13042026a": "कुर्वतः शपथं तं वै यः कृतो मिथुनेन वै\n",
    "13042026c": "विपुलं वै समुद्दिश्य तेऽपि वाक्यमथाब्रुवन्\n",
    "13042027a": "यो लोभमास्थायास्माकं विषमं कर्तुमुत्सहेत्\n",
    "13042027c": "विपुलस्य परे लोके या गतिस्तामवाप्नुयात्\n",
    "13042028a": "एतच्छ्रुत्वा तु विपुलो नापश्यद्धर्मसंकरम्\n",
    "13042028c": "जन्मप्रभृति कौरव्य कृतपूर्वमथात्मनः\n",
    "13042029a": "स प्रदध्यौ तदा राजन्नग्नावग्निरिवाहितः\n",
    "13042029c": "दह्यमानेन मनसा शापं श्रुत्वा तथाविधम्\n",
    "13042030a": "तस्य चिन्तयतस्तात बह्व्यो दिननिशा ययुः\n",
    "13042030c": "इदमासीन्मनसि च रुच्या रक्षणकारितम्\n",
    "13042031a": "लक्षणं लक्षणेनैव वदनं वदनेन च\n",
    "13042031c": "विधाय न मया चोक्तं सत्यमेतद्गुरोस्तदा\n",
    "13042032a": "एतदात्मनि कौरव्य दुष्कृतं विपुलस्तदा\n",
    "13042032c": "अमन्यत महाभाग तथा तच्च न संशयः\n",
    "13042033a": "स चम्पां नगरीमेत्य पुष्पाणि गुरवे ददौ\n",
    "13042033c": "पूजयामास च गुरुं विधिवत्स गुरुप्रियः\n",
    "13043001": "भीष्म उवाच\n",
    "13043001a": "तमागतमभिप्रेक्ष्य शिष्यं वाक्यमथाब्रवीत्\n",
    "13043001c": "देवशर्मा महातेजा यत्तच्छृणु नराधिप\n",
    "13043002": "देवशर्मोवाच\n",
    "13043002a": "किं ते विपुल दृष्टं वै तस्मिन्नद्य महावने\n",
    "13043002c": "ते त्वा जानन्ति निपुण आत्मा च रुचिरेव च\n",
    "13043003": "विपुल उवाच\n",
    "13043003a": "ब्रह्मर्षे मिथुनं किं तत्के च ते पुरुषा विभो\n",
    "13043003c": "ये मां जानन्ति तत्त्वेन तांश्च मे वक्तुमर्हसि\n",
    "13043004": "देवशर्मोवाच\n",
    "13043004a": "यद्वै तन्मिथुनं ब्रह्मन्नहोरात्रं हि विद्धि तत्\n",
    "13043004c": "चक्रवत्परिवर्तेत तत्ते जानाति दुष्कृतम्\n",
    "13043005a": "ये च ते पुरुषा विप्र अक्षैर्दीव्यन्ति हृष्टवत्\n",
    "13043005c": "ऋतूंस्तानभिजानीहि ते ते जानन्ति दुष्कृतम्\n",
    "13043006a": "न मां कश्चिद्विजानीत इति कृत्वा न विश्वसेत्\n",
    "13043006c": "नरो रहसि पापात्मा पापकं कर्म वै द्विज\n",
    "13043007a": "कुर्वाणं हि नरं कर्म पापं रहसि सर्वदा\n",
    "13043007c": "पश्यन्ति ऋतवश्चापि तथा दिननिशेऽप्युत\n",
    "13043008a": "ते त्वां हर्षस्मितं दृष्ट्वा गुरोः कर्मानिवेदकम्\n",
    "13043008c": "स्मारयन्तस्तथा प्राहुस्ते यथा श्रुतवान्भवान्\n",
    "13043009a": "अहोरात्रं विजानाति ऋतवश्चापि नित्यशः\n",
    "13043009c": "पुरुषे पापकं कर्म शुभं वा शुभकर्मणः\n",
    "13043010a": "तत्त्वया मम यत्कर्म व्यभिचाराद्भयात्मकम्\n",
    "13043010c": "नाख्यातमिति जानन्तस्ते त्वामाहुस्तथा द्विज\n",
    "13043011a": "ते चैव हि भवेयुस्ते लोकाः पापकृतो यथा\n",
    "13043011c": "कृत्वा नाचक्षतः कर्म मम यच्च त्वया कृतम्\n",
    "13043012a": "तथा शक्या च दुर्वृत्ता रक्षितुं प्रमदा द्विज\n",
    "13043012c": "न च त्वं कृतवान्किंचिदागः प्रीतोऽस्मि तेन ते\n",
    "13043013a": "यदि त्वहं त्वा दुर्वृत्तमद्राक्षं द्विजसत्तम\n",
    "13043013c": "शपेयं त्वामहं क्रोधान्न मेऽत्रास्ति विचारणा\n",
    "13043014a": "सज्जन्ति पुरुषे नार्यः पुंसां सोऽर्थश्च पुष्कलः\n",
    "13043014c": "अन्यथा रक्षतः शापोऽभविष्यत्ते गतिश्च सा\n",
    "13043015a": "रक्षिता सा त्वया पुत्र मम चापि निवेदिता\n",
    "13043015c": "अहं ते प्रीतिमांस्तात स्वस्ति स्वर्गं गमिष्यसि\n",
    "13043016": "भीष्म उवाच\n",
    "13043016a": "इत्युक्त्वा विपुलं प्रीतो देवशर्मा महानृषिः\n",
    "13043016c": "मुमोद स्वर्गमास्थाय सहभार्यः सशिष्यकः\n",
    "13043017a": "इदमाख्यातवांश्चापि ममाख्यानं महामुनिः\n",
    "13043017c": "मार्कण्डेयः पुरा राजन्गङ्गाकूले कथान्तरे\n",
    "13043018a": "तस्माद्ब्रवीमि पार्थ त्वा स्त्रियः सर्वाः सदैव च\n",
    "13043018c": "उभयं दृश्यते तासु सततं साध्वसाधु च\n",
    "13043019a": "स्त्रियः साध्व्यो महाभागाः संमता लोकमातरः\n",
    "13043019c": "धारयन्ति महीं राजन्निमां सवनकाननाम्\n",
    "13043020a": "असाध्व्यश्चापि दुर्वृत्ताः कुलघ्न्यः पापनिश्चयाः\n",
    "13043020c": "विज्ञेया लक्षणैर्दुष्टैः स्वगात्रसहजैर्नृप\n",
    "13043021a": "एवमेतासु रक्षा वै शक्या कर्तुं महात्मभिः\n",
    "13043021c": "अन्यथा राजशार्दूल न शक्या रक्षितुं स्त्रियः\n",
    "13043022a": "एता हि मनुजव्याघ्र तीक्ष्णास्तीक्ष्णपराक्रमाः\n",
    "13043022c": "नासामस्ति प्रियो नाम मैथुने संगमे नृभिः\n",
    "13043023a": "एताः कृत्याश्च कार्याश्च कृताश्च भरतर्षभ\n",
    "13043023c": "न चैकस्मिन्रमन्त्येताः पुरुषे पाण्डुनन्दन\n",
    "13043024a": "नासु स्नेहो नृभिः कार्यस्तथैवेर्ष्या जनेश्वर\n",
    "13043024c": "खेदमास्थाय भुञ्जीत धर्ममास्थाय चैव हि\n",
    "13043025a": "विहन्येतान्यथा कुर्वन्नरः कौरवनन्दन\n",
    "13043025c": "सर्वथा राजशार्दूल युक्तिः सर्वत्र पूज्यते\n",
    "13043026a": "तेनैकेन तु रक्षा वै विपुलेन कृता स्त्रियाः\n",
    "13043026c": "नान्यः शक्तो नृलोकेऽस्मिन्रक्षितुं नृप योषितः\n",
    "13044001": "युधिष्ठिर उवाच\n",
    "13044001a": "यन्मूलं सर्वधर्माणां प्रजनस्य गृहस्य च\n",
    "13044001c": "पितृदेवातिथीनां च तन्मे ब्रूहि पितामह\n",
    "13044002": "भीष्म उवाच\n",
    "13044002a": "अयं हि सर्वधर्माणां धर्मश्चिन्त्यतमो मतः\n",
    "13044002c": "कीदृशाय प्रदेया स्यात्कन्येति वसुधाधिप\n",
    "13044003a": "शीलवृत्ते समाज्ञाय विद्यां योनिं च कर्म च\n",
    "13044003c": "अद्भिरेव प्रदातव्या कन्या गुणवते वरे\n",
    "13044003e": "ब्राह्मणानां सतामेष धर्मो नित्यं युधिष्ठिर\n",
    "13044004a": "आवाह्यमावहेदेवं यो दद्यादनुकूलतः\n",
    "13044004c": "शिष्टानां क्षत्रियाणां च धर्म एष सनातनः\n",
    "13044005a": "आत्माभिप्रेतमुत्सृज्य कन्याभिप्रेत एव यः\n",
    "13044005c": "अभिप्रेता च या यस्य तस्मै देया युधिष्ठिर\n",
    "13044005e": "गान्धर्वमिति तं धर्मं प्राहुर्धर्मविदो जनाः\n",
    "13044006a": "धनेन बहुना क्रीत्वा संप्रलोभ्य च बान्धवान्\n",
    "13044006c": "असुराणां नृपैतं वै धर्ममाहुर्मनीषिणः\n",
    "13044007a": "हत्वा छित्त्वा च शीर्षाणि रुदतां रुदतीं गृहात्\n",
    "13044007c": "प्रसह्य हरणं तात राक्षसं धर्मलक्षणम्\n",
    "13044008a": "पञ्चानां तु त्रयो धर्म्या द्वावधर्म्यौ युधिष्ठिर\n",
    "13044008c": "पैशाच आसुरश्चैव न कर्तव्यौ कथंचन\n",
    "13044009a": "ब्राह्मः क्षात्रोऽथ गान्धर्व एते धर्म्या नरर्षभ\n",
    "13044009c": "पृथग्वा यदि वा मिश्राः कर्तव्या नात्र संशयः\n",
    "13044010a": "तिस्रो भार्या ब्राह्मणस्य द्वे भार्ये क्षत्रियस्य तु\n",
    "13044010c": "वैश्यः स्वजातिं विन्देत तास्वपत्यं समं भवेत्\n",
    "13044011a": "ब्राह्मणी तु भवेज्ज्येष्ठा क्षत्रिया क्षत्रियस्य तु\n",
    "13044011c": "रत्यर्थमपि शूद्रा स्यान्नेत्याहुरपरे जनाः\n",
    "13044012a": "अपत्यजन्म शूद्रायां न प्रशंसन्ति साधवः\n",
    "13044012c": "शूद्रायां जनयन्विप्रः प्रायश्चित्ती विधीयते\n",
    "13044013a": "त्रिंशद्वर्षो दशवर्षां भार्यां विन्देत नग्निकाम्\n",
    "13044013c": "एकविंशतिवर्षो वा सप्तवर्षामवाप्नुयात्\n",
    "13044014a": "यस्यास्तु न भवेद्भ्राता पिता वा भरतर्षभ\n",
    "13044014c": "नोपयच्छेत तां जातु पुत्रिकाधर्मिणी हि सा\n",
    "13044015a": "त्रीणि वर्षाण्युदीक्षेत कन्या ऋतुमती सती\n",
    "13044015c": "चतुर्थे त्वथ संप्राप्ते स्वयं भर्तारमर्जयेत्\n",
    "13044016a": "प्रजनो हीयते तस्या रतिश्च भरतर्षभ\n",
    "13044016c": "अतोऽन्यथा वर्तमाना भवेद्वाच्या प्रजापतेः\n",
    "13044017a": "असपिण्डा च या मातुरसगोत्रा च या पितुः\n",
    "13044017c": "इत्येतामनुगच्छेत तं धर्मं मनुरब्रवीत्\n",
    "13044018": "युधिष्ठिर उवाच\n",
    "13044018a": "शुल्कमन्येन दत्तं स्याद्ददानीत्याह चापरः\n",
    "13044018c": "बलादन्यः प्रभाषेत धनमन्यः प्रदर्शयेत्\n",
    "13044019a": "पाणिग्रहीता त्वन्यः स्यात्कस्य कन्या पितामह\n",
    "13044019c": "तत्त्वं जिज्ञासमानानां चक्षुर्भवतु नो भवान्\n",
    "13044020": "भीष्म उवाच\n",
    "13044020a": "यत्किंचित्कर्म मानुष्यं संस्थानाय प्रकृष्यते\n",
    "13044020c": "मन्त्रवन्मन्त्रितं तस्य मृषावादस्तु पातकः\n",
    "13044021a": "भार्यापत्यृत्विगाचार्याः शिष्योपाध्याय एव च\n",
    "13044021c": "मृषोक्ते दण्डमर्हन्ति नेत्याहुरपरे जनाः\n",
    "13044022a": "न ह्यकामेन संवादं मनुरेवं प्रशंसति\n",
    "13044022c": "अयशस्यमधर्म्यं च यन्मृषा धर्मकोपनम्\n",
    "13044023a": "नैकान्तदोष एकस्मिंस्तद्दानं नोपलभ्यते\n",
    "13044023c": "धर्मतो यां प्रयच्छन्ति यां च क्रीणन्ति भारत\n",
    "13044024a": "बन्धुभिः समनुज्ञातो मन्त्रहोमौ प्रयोजयेत्\n",
    "13044024c": "तथा सिध्यन्ति ते मन्त्रा नादत्तायाः कथंचन\n",
    "13044025a": "यस्त्वत्र मन्त्रसमयो भार्यापत्योर्मिथः कृतः\n",
    "13044025c": "तमेवाहुर्गरीयांसं यश्चासौ ज्ञातिभिः कृतः\n",
    "13044026a": "देवदत्तां पतिर्भार्यां वेत्ति धर्मस्य शासनात्\n",
    "13044026c": "सा दैवीं मानुषीं वाचमनृतां पर्युदस्यति\n",
    "13044027": "युधिष्ठिर उवाच\n",
    "13044027a": "कन्यायां प्राप्तशुल्कायां ज्यायांश्चेदाव्रजेद्वरः\n",
    "13044027c": "धर्मकामार्थसंपन्नो वाच्यमत्रानृतं न वा\n",
    "13044028a": "तस्मिन्नुभयतो दोषे कुर्वञ्छ्रेयः समाचरेत्\n",
    "13044028c": "अयं नः सर्वधर्माणां धर्मश्चिन्त्यतमो मतः\n",
    "13044029a": "तत्त्वं जिज्ञासमानानां चक्षुर्भवतु नो भवान्\n",
    "13044029c": "तदेतत्सर्वमाचक्ष्व न हि तृप्यामि कथ्यताम्\n",
    "13044030": "भीष्म उवाच\n",
    "13044030a": "न वै निष्ठाकरं शुल्कं ज्ञात्वासीत्तेन नाहृतम्\n",
    "13044030c": "न हि शुल्कपराः सन्तः कन्यां ददति कर्हिचित्\n",
    "13044031a": "अन्यैर्गुणैरुपेतं तु शुल्कं याचन्ति बान्धवाः\n",
    "13044031c": "अलंकृत्वा वहस्वेति यो दद्यादनुकूलतः\n",
    "13044032a": "तच्च तां च ददात्येव न शुल्कं विक्रयो न सः\n",
    "13044032c": "प्रतिगृह्य भवेद्देयमेष धर्मः सनातनः\n",
    "13044033a": "दास्यामि भवते कन्यामिति पूर्वं नभाषितम्\n",
    "13044033c": "ये चैवाहुर्ये च नाहुर्ये चावश्यं वदन्त्युत\n",
    "13044034a": "तस्मादा ग्रहणात्पाणेर्याचयन्ति परस्परम्\n",
    "13044034c": "कन्यावरः पुरा दत्तो मरुद्भिरिति नः श्रुतम्\n",
    "13044035a": "नानिष्टाय प्रदातव्या कन्या इत्यृषिचोदितम्\n",
    "13044035c": "तन्मूलं काममूलस्य प्रजनस्येति मे मतिः\n",
    "13044036a": "समीक्ष्य च बहून्दोषान्संवासाद्विद्विषाणयोः\n",
    "13044036c": "यथा निष्ठाकरं शुल्कं न जात्वासीत्तथा शृणु\n",
    "13044037a": "अहं विचित्रवीर्याय द्वे कन्ये समुदावहम्\n",
    "13044037c": "जित्वा च मागधान्सर्वान्काशीनथ च कोसलान्\n",
    "13044037e": "गृहीतपाणिरेकासीत्प्राप्तशुल्कापराभवत्\n",
    "13044038a": "पाणौ गृहीता तत्रैव विसृज्या इति मे पिता\n",
    "13044038c": "अब्रवीदितरां कन्यामावहत्स तु कौरवः\n",
    "13044039a": "अप्यन्यामनुपप्रच्छ शङ्कमानः पितुर्वचः\n",
    "13044039c": "अतीव ह्यस्य धर्मेप्सा पितुर्मेऽभ्यधिकाभवत्\n",
    "13044040a": "ततोऽहमब्रुवं राजन्नाचारेप्सुरिदं वचः\n",
    "13044040c": "आचारं तत्त्वतो वेत्तुमिच्छामीति पुनः पुनः\n",
    "13044041a": "ततो मयैवमुक्ते तु वाक्ये धर्मभृतां वरः\n",
    "13044041c": "पिता मम महाराज बाह्लीको वाक्यमब्रवीत्\n",
    "13044042a": "यदि वः शुल्कतो निष्ठा न पाणिग्रहणं तथा\n",
    "13044042c": "लाजान्तरमुपासीत प्राप्तशुल्का पतिं वृतम्\n",
    "13044043a": "न हि धर्मविदः प्राहुः प्रमाणं वाक्यतः स्मृतम्\n",
    "13044043c": "येषां वै शुल्कतो निष्ठा न पाणिग्रहणात्तथा\n",
    "13044044a": "प्रसिद्धं भाषितं दाने तेषां प्रत्यसनं पुनः\n",
    "13044044c": "ये मन्यन्ते क्रयं शुल्कं न ते धर्मविदो जनाः\n",
    "13044045a": "न चैतेभ्यः प्रदातव्या न वोढव्या तथाविधा\n",
    "13044045c": "न ह्येव भार्या क्रेतव्या न विक्रेया कथंचन\n",
    "13044046a": "ये च क्रीणन्ति दासीवद्ये च विक्रीणते जनाः\n",
    "13044046c": "भवेत्तेषां तथा निष्ठा लुब्धानां पापचेतसाम्\n",
    "13044047a": "अस्मिन्धर्मे सत्यवन्तं पर्यपृच्छन्त वै जनाः\n",
    "13044047c": "कन्यायाः प्राप्तशुल्कायाः शुल्कदः प्रशमं गतः\n",
    "13044048a": "पाणिग्रहीता चान्यः स्यादत्र नो धर्मसंशयः\n",
    "13044048c": "तन्नश्छिन्धि महाप्राज्ञ त्वं हि वै प्राज्ञसंमतः\n",
    "13044048e": "तत्त्वं जिज्ञासमानानां चक्षुर्भवतु नो भवान्\n",
    "13044049a": "तानेवं ब्रुवतः सर्वान्सत्यवान्वाक्यमब्रवीत्\n",
    "13044049c": "यत्रेष्टं तत्र देया स्यान्नात्र कार्या विचारणा\n",
    "13044049e": "कुर्वते जीवतोऽप्येवं मृते नैवास्ति संशयः\n",
    "13044050a": "देवरं प्रविशेत्कन्या तप्येद्वापि महत्तपः\n",
    "13044050c": "तमेवानुव्रता भूत्वा पाणिग्राहस्य नाम सा\n",
    "13044051a": "लिखन्त्येव तु केषांचिदपरेषां शनैरपि\n",
    "13044051c": "इति ये संवदन्त्यत्र त एतं निश्चयं विदुः\n",
    "13044052a": "तत्पाणिग्रहणात्पूर्वमुत्तरं यत्र वर्तते\n",
    "13044052c": "सर्वमङ्गलमन्त्रं वै मृषावादस्तु पातकः\n",
    "13044053a": "पाणिग्रहणमन्त्राणां निष्ठा स्यात्सप्तमे पदे\n",
    "13044053c": "पाणिग्राहस्य भार्या स्याद्यस्य चाद्भिः प्रदीयते\n",
    "13044054a": "अनुकूलामनुवंशां भ्रात्रा दत्तामुपाग्निकाम्\n",
    "13044054c": "परिक्रम्य यथान्यायं भार्यां विन्देद्द्विजोत्तमः\n",
    "13045001": "युधिष्ठिर उवाच\n",
    "13045001a": "कन्यायाः प्राप्तशुल्कायाः पतिश्चेन्नास्ति कश्चन\n",
    "13045001c": "तत्र का प्रतिपत्तिः स्यात्तन्मे ब्रूहि पितामह\n",
    "13045002": "भीष्म उवाच\n",
    "13045002a": "यापुत्रकस्याप्यरिक्थस्य प्रतिपत्सा तदा भवेत्\n",
    "13045003a": "अथ चेत्साहरेच्छुल्कं क्रीता शुल्कप्रदस्य सा\n",
    "13045003c": "तस्यार्थेऽपत्यमीहेत येन न्यायेन शक्नुयात्\n",
    "13045004a": "न तस्या मन्त्रवत्कार्यं कश्चित्कुर्वीत किंचन\n",
    "13045005a": "स्वयं वृतेति सावित्री पित्रा वै प्रत्यपद्यत\n",
    "13045005c": "तत्तस्यान्ये प्रशंसन्ति धर्मज्ञा नेतरे जनाः\n",
    "13045006a": "एतत्तु नापरे चक्रुर्न परे जातु साधवः\n",
    "13045006c": "साधूनां पुनराचारो गरीयो धर्मलक्षणम्\n",
    "13045007a": "अस्मिन्नेव प्रकरणे सुक्रतुर्वाक्यमब्रवीत्\n",
    "13045007c": "नप्ता विदेहराजस्य जनकस्य महात्मनः\n",
    "13045008a": "असदाचरिते मार्गे कथं स्यादनुकीर्तनम्\n",
    "13045008c": "अनुप्रश्नः संशयो वा सतामेतदुपालभेत्\n",
    "13045009a": "असदेव हि धर्मस्य प्रमादो धर्म आसुरः\n",
    "13045009c": "नानुशुश्रुम जात्वेतामिमां पूर्वेषु जन्मसु\n",
    "13045010a": "भार्यापत्योर्हि संबन्धः स्त्रीपुंसोस्तुल्य एव सः\n",
    "13045010c": "रतिः साधारणो धर्म इति चाह स पार्थिवः\n",
    "13045011": "युधिष्ठिर उवाच\n",
    "13045011a": "अथ केन प्रमाणेन पुंसामादीयते धनम्\n",
    "13045011c": "पुत्रवद्धि पितुस्तस्य कन्या भवितुमर्हति\n",
    "13045012": "भीष्म उवाच\n",
    "13045012a": "यथैवात्मा तथा पुत्रः पुत्रेण दुहिता समा\n",
    "13045012c": "तस्यामात्मनि तिष्ठन्त्यां कथमन्यो धनं हरेत्\n",
    "13045013a": "मातुश्च यौतकं यत्स्यात्कुमारीभाग एव सः\n",
    "13045013c": "दौहित्र एव वा रिक्थमपुत्रस्य पितुर्हरेत्\n",
    "13045014a": "ददाति हि स पिण्डं वै पितुर्मातामहस्य च\n",
    "13045014c": "पुत्रदौहित्रयोर्नेह विशेषो धर्मतः स्मृतः\n",
    "13045015a": "अन्यत्र जातया सा हि प्रजया पुत्र ईहते\n",
    "13045015c": "दुहितान्यत्र जातेन पुत्रेणापि विशिष्यते\n",
    "13045016a": "दौहित्रकेण धर्मेण नात्र पश्यामि कारणम्\n",
    "13045016c": "विक्रीतासु च ये पुत्रा भवन्ति पितुरेव ते\n",
    "13045017a": "असूयवस्त्वधर्मिष्ठाः परस्वादायिनः शठाः\n",
    "13045017c": "आसुरादधिसंभूता धर्माद्विषमवृत्तयः\n",
    "13045018a": "अत्र गाथा यमोद्गीताः कीर्तयन्ति पुराविदः\n",
    "13045018c": "धर्मज्ञा धर्मशास्त्रेषु निबद्धा धर्मसेतुषु\n",
    "13045019a": "यो मनुष्यः स्वकं पुत्रं विक्रीय धनमिच्छति\n",
    "13045019c": "कन्यां वा जीवितार्थाय यः शुल्केन प्रयच्छति\n",
    "13045020a": "सप्तावरे महाघोरे निरये कालसाह्वये\n",
    "13045020c": "स्वेदं मूत्रं पुरीषं च तस्मिन्प्रेत उपाश्नुते\n",
    "13045021a": "आर्षे गोमिथुनं शुल्कं केचिदाहुर्मृषैव तत्\n",
    "13045021c": "अल्पं वा बहु वा राजन्विक्रयस्तावदेव सः\n",
    "13045022a": "यद्यप्याचरितः कैश्चिन्नैष धर्मः कथंचन\n",
    "13045022c": "अन्येषामपि दृश्यन्ते लोभतः संप्रवृत्तयः\n",
    "13045023a": "वश्यां कुमारीं विहितां ये च तामुपभुञ्जते\n",
    "13045023c": "एते पापस्य कर्तारस्तमस्यन्धेऽथ शेरते\n",
    "13045024a": "अन्योऽप्यथ न विक्रेयो मनुष्यः किं पुनः प्रजाः\n",
    "13045024c": "अधर्ममूलैर्हि धनैर्न तैरर्थोऽस्ति कश्चन\n",
    "13046001": "भीष्म उवाच\n",
    "13046001a": "प्राचेतसस्य वचनं कीर्तयन्ति पुराविदः\n",
    "13046001c": "यस्याः किंचिन्नाददते ज्ञातयो न स विक्रयः\n",
    "13046002a": "अर्हणं तत्कुमारीणामानृशंस्यतमं च तत्\n",
    "13046002c": "सर्वं च प्रतिदेयं स्यात्कन्यायै तदशेषतः\n",
    "13046003a": "पितृभिर्भ्रातृभिश्चैव श्वशुरैरथ देवरैः\n",
    "13046003c": "पूज्या लालयितव्याश्च बहुकल्याणमीप्सुभिः\n",
    "13046004a": "यदि वै स्त्री न रोचेत पुमांसं न प्रमोदयेत्\n",
    "13046004c": "अमोदनात्पुनः पुंसः प्रजनं न प्रवर्धते\n",
    "13046005a": "पूज्या लालयितव्याश्च स्त्रियो नित्यं जनाधिप\n",
    "13046005c": "अपूजिताश्च यत्रैताः सर्वास्तत्राफलाः क्रियाः\n",
    "13046005e": "तदैव तत्कुलं नास्ति यदा शोचन्ति जामयः\n",
    "13046006a": "जामीशप्तानि गेहानि निकृत्तानीव कृत्यया\n",
    "13046006c": "नैव भान्ति न वर्धन्ते श्रिया हीनानि पार्थिव\n",
    "13046007a": "स्त्रियः पुंसां परिददे मनुर्जिगमिषुर्दिवम्\n",
    "13046007c": "अबलाः स्वल्पकौपीनाः सुहृदः सत्यजिष्णवः\n",
    "13046008a": "ईर्ष्यवो मानकामाश्च चण्डा असुहृदोऽबुधाः\n",
    "13046008c": "स्त्रियो माननमर्हन्ति ता मानयत मानवाः\n",
    "13046009a": "स्त्रीप्रत्ययो हि वो धर्मो रतिभोगाश्च केवलाः\n",
    "13046009c": "परिचर्यान्नसंस्कारास्तदायत्ता भवन्तु वः\n",
    "13046010a": "उत्पादनमपत्यस्य जातस्य परिपालनम्\n",
    "13046010c": "प्रीत्यर्थं लोकयात्रा च पश्यत स्त्रीनिबन्धनम्\n",
    "13046011a": "संमान्यमानाश्चैताभिः सर्वकार्याण्यवाप्स्यथ\n",
    "13046011c": "विदेहराजदुहिता चात्र श्लोकमगायत\n",
    "13046012a": "नास्ति यज्ञः स्त्रियः कश्चिन्न श्राद्धं नोपवासकम्\n",
    "13046012c": "धर्मस्तु भर्तृशुश्रूषा तया स्वर्गं जयत्युत\n",
    "13046013a": "पिता रक्षति कौमारे भर्ता रक्षति यौवने\n",
    "13046013c": "पुत्रास्तु स्थविरीभावे न स्त्री स्वातन्त्र्यमर्हति\n",
    "13046014a": "श्रिय एताः स्त्रियो नाम सत्कार्या भूतिमिच्छता\n",
    "13046014c": "लालिता निगृहीता च स्त्री श्रीर्भवति भारत\n",
    "13047001": "युधिष्ठिर उवाच\n",
    "13047001a": "सर्वशास्त्रविधानज्ञ राजधर्मार्थवित्तम\n",
    "13047001c": "अतीव संशयच्छेत्ता भवान्वै प्रथितः क्षितौ\n",
    "13047002a": "कश्चित्तु संशयो मेऽस्ति तन्मे ब्रूहि पितामह\n",
    "13047002c": "अस्यामापदि कष्टायामन्यं पृच्छाम कं वयम्\n",
    "13047003a": "यथा नरेण कर्तव्यं यश्च धर्मः सनातनः\n",
    "13047003c": "एतत्सर्वं महाबाहो भवान्व्याख्यातुमर्हति\n",
    "13047004a": "चतस्रो विहिता भार्या ब्राह्मणस्य पितामह\n",
    "13047004c": "ब्राह्मणी क्षत्रिया वैश्या शूद्रा च रतिमिच्छतः\n",
    "13047005a": "तत्र जातेषु पुत्रेषु सर्वासां कुरुसत्तम\n",
    "13047005c": "आनुपूर्व्येण कस्तेषां पित्र्यं दायाद्यमर्हति\n",
    "13047006a": "केन वा किं ततो हार्यं पितृवित्तात्पितामह\n",
    "13047006c": "एतदिच्छामि कथितं विभागस्तेषु यः स्मृतः\n",
    "13047007": "भीष्म उवाच\n",
    "13047007a": "ब्राह्मणः क्षत्रियो वैश्यस्त्रयो वर्णा द्विजातयः\n",
    "13047007c": "एतेषु विहितो धर्मो ब्राह्मणस्य युधिष्ठिर\n",
    "13047008a": "वैषम्यादथ वा लोभात्कामाद्वापि परंतप\n",
    "13047008c": "ब्राह्मणस्य भवेच्छूद्रा न तु दृष्टान्ततः स्मृता\n",
    "13047009a": "शूद्रां शयनमारोप्य ब्राह्मणः पीडितो भवेत्\n",
    "13047009c": "प्रायश्चित्तीयते चापि विधिदृष्टेन हेतुना\n",
    "13047010a": "तत्र जातेष्वपत्येषु द्विगुणं स्याद्युधिष्ठिर\n",
    "13047010c": "अतस्ते नियमं वित्ते संप्रवक्ष्यामि भारत\n",
    "13047011a": "लक्षण्यो गोवृषो यानं यत्प्रधानतमं भवेत्\n",
    "13047011c": "ब्राह्मण्यास्तद्धरेत्पुत्र एकांशं वै पितुर्धनात्\n",
    "13047012a": "शेषं तु दशधा कार्यं ब्राह्मणस्वं युधिष्ठिर\n",
    "13047012c": "तत्र तेनैव हर्तव्याश्चत्वारोंऽशाः पितुर्धनात्\n",
    "13047013a": "क्षत्रियायास्तु यः पुत्रो ब्राह्मणः सोऽप्यसंशयः\n",
    "13047013c": "स तु मातृविशेषेण त्रीनंशान्हर्तुमर्हति\n",
    "13047014a": "वर्णे तृतीये जातस्तु वैश्यायां ब्राह्मणादपि\n",
    "13047014c": "द्विरंशस्तेन हर्तव्यो ब्राह्मणस्वाद्युधिष्ठिर\n",
    "13047015a": "शूद्रायां ब्राह्मणाज्जातो नित्यादेयधनः स्मृतः\n",
    "13047015c": "अल्पं वापि प्रदातव्यं शूद्रापुत्राय भारत\n",
    "13047016a": "दशधा प्रविभक्तस्य धनस्यैष भवेत्क्रमः\n",
    "13047016c": "सवर्णासु तु जातानां समान्भागान्प्रकल्पयेत्\n",
    "13047017a": "अब्राह्मणं तु मन्यन्ते शूद्रापुत्रमनैपुणात्\n",
    "13047017c": "त्रिषु वर्णेषु जातो हि ब्राह्मणाद्ब्राह्मणो भवेत्\n",
    "13047018a": "स्मृता वर्णाश्च चत्वारः पञ्चमो नाधिगम्यते\n",
    "13047018c": "हरेत्तु दशमं भागं शूद्रापुत्रः पितुर्धनात्\n",
    "13047019a": "तत्तु दत्तं हरेत्पित्रा नादत्तं हर्तुमर्हति\n",
    "13047019c": "अवश्यं हि धनं देयं शूद्रापुत्राय भारत\n",
    "13047020a": "आनृशंस्यं परो धर्म इति तस्मै प्रदीयते\n",
    "13047020c": "यत्र तत्र समुत्पन्नो गुणायैवोपकल्पते\n",
    "13047021a": "यदि वाप्येकपुत्रः स्यादपुत्रो यदि वा भवेत्\n",
    "13047021c": "नाधिकं दशमाद्दद्याच्छूद्रापुत्राय भारत\n",
    "13047022a": "त्रैवार्षिकाद्यदा भक्तादधिकं स्याद्द्विजस्य तु\n",
    "13047022c": "यजेत तेन द्रव्येण न वृथा साधयेद्धनम्\n",
    "13047023a": "त्रिसाहस्रपरो दायः स्त्रियो देयो धनस्य वै\n",
    "13047023c": "तच्च भर्त्रा धनं दत्तं नादत्तं भोक्तुमर्हति\n",
    "13047024a": "स्त्रीणां तु पतिदायाद्यमुपभोगफलं स्मृतम्\n",
    "13047024c": "नापहारं स्त्रियः कुर्युः पतिवित्तात्कथंचन\n",
    "13047025a": "स्त्रियास्तु यद्भवेद्वित्तं पित्रा दत्तं युधिष्ठिर\n",
    "13047025c": "ब्राह्मण्यास्तद्धरेत्कन्या यथा पुत्रस्तथा हि सा\n",
    "13047025e": "सा हि पुत्रसमा राजन्विहिता कुरुनन्दन\n",
    "13047026a": "एवमेतत्समुद्दिष्टं धर्मेषु भरतर्षभ\n",
    "13047026c": "एतद्धर्ममनुस्मृत्य न वृथा साधयेद्धनम्\n",
    "13047027": "युधिष्ठिर उवाच\n",
    "13047027a": "शूद्रायां ब्राह्मणाज्जातो यद्यदेयधनः स्मृतः\n",
    "13047027c": "केन प्रतिविशेषेण दशमोऽप्यस्य दीयते\n",
    "13047028a": "ब्राह्मण्यां ब्राह्मणाज्जातो ब्राह्मणः स्यान्न संशयः\n",
    "13047028c": "क्षत्रियायां तथैव स्याद्वैश्यायामपि चैव हि\n",
    "13047029a": "कस्मात्ते विषमं भागं भजेरन्नृपसत्तम\n",
    "13047029c": "यदा सर्वे त्रयो वर्णास्त्वयोक्ता ब्राह्मणा इति\n",
    "13047030": "भीष्म उवाच\n",
    "13047030a": "दारा इत्युच्यते लोके नाम्नैकेन परंतप\n",
    "13047030c": "प्रोक्तेन चैकनाम्नायं विशेषः सुमहान्भवेत्\n",
    "13047031a": "तिस्रः कृत्वा पुरो भार्याः पश्चाद्विन्देत ब्राह्मणीम्\n",
    "13047031c": "सा ज्येष्ठा सा च पूज्या स्यात्सा च ताभ्यो गरीयसी\n",
    "13047032a": "स्नानं प्रसाधनं भर्तुर्दन्तधावनमञ्जनम्\n",
    "13047032c": "हव्यं कव्यं च यच्चान्यद्धर्मयुक्तं भवेद्गृहे\n",
    "13047033a": "न तस्यां जातु तिष्ठन्त्यामन्या तत्कर्तुमर्हति\n",
    "13047033c": "ब्राह्मणी त्वेव तत्कुर्याद्ब्राह्मणस्य युधिष्ठिर\n",
    "13047034a": "अन्नं पानं च माल्यं च वासांस्याभरणानि च\n",
    "13047034c": "ब्राह्मण्यै तानि देयानि भर्तुः सा हि गरीयसी\n",
    "13047035a": "मनुनाभिहितं शास्त्रं यच्चापि कुरुनन्दन\n",
    "13047035c": "तत्राप्येष महाराज दृष्टो धर्मः सनातनः\n",
    "13047036a": "अथ चेदन्यथा कुर्याद्यदि कामाद्युधिष्ठिर\n",
    "13047036c": "यथा ब्राह्मणचण्डालः पूर्वदृष्टस्तथैव सः\n",
    "13047037a": "ब्राह्मण्याः सदृशः पुत्रः क्षत्रियायाश्च यो भवेत्\n",
    "13047037c": "राजन्विशेषो नास्त्यत्र वर्णयोरुभयोरपि\n",
    "13047038a": "न तु जात्या समा लोके ब्राह्मण्याः क्षत्रिया भवेत्\n",
    "13047038c": "ब्राह्मण्याः प्रथमः पुत्रो भूयान्स्याद्राजसत्तम\n",
    "13047038e": "भूयोऽपि भूयसा हार्यं पितृवित्ताद्युधिष्ठिर\n",
    "13047039a": "यथा न सदृशी जातु ब्राह्मण्याः क्षत्रिया भवेत्\n",
    "13047039c": "क्षत्रियायास्तथा वैश्या न जातु सदृशी भवेत्\n",
    "13047040a": "श्रीश्च राज्यं च कोशश्च क्षत्रियाणां युधिष्ठिर\n",
    "13047040c": "विहितं दृश्यते राजन्सागरान्ता च मेदिनी\n",
    "13047041a": "क्षत्रियो हि स्वधर्मेण श्रियं प्राप्नोति भूयसीम्\n",
    "13047041c": "राजा दण्डधरो राजन्रक्षा नान्यत्र क्षत्रियात्\n",
    "13047042a": "ब्राह्मणा हि महाभागा देवानामपि देवताः\n",
    "13047042c": "तेषु राजा प्रवर्तेत पूजया विधिपूर्वकम्\n",
    "13047043a": "प्रणीतमृषिभिर्ज्ञात्वा धर्मं शाश्वतमव्ययम्\n",
    "13047043c": "लुप्यमानाः स्वधर्मेण क्षत्रियो रक्षति प्रजाः\n",
    "13047044a": "दस्युभिर्ह्रियमाणं च धनं दाराश्च सर्वशः\n",
    "13047044c": "सर्वेषामेव वर्णानां त्राता भवति पार्थिवः\n",
    "13047045a": "भूयान्स्यात्क्षत्रियापुत्रो वैश्यापुत्रान्न संशयः\n",
    "13047045c": "भूयस्तेनापि हर्तव्यं पितृवित्ताद्युधिष्ठिर\n",
    "13047046": "युधिष्ठिर उवाच\n",
    "13047046a": "उक्तं ते विधिवद्राजन्ब्राह्मणस्वे पितामह\n",
    "13047046c": "इतरेषां तु वर्णानां कथं विनियमो भवेत्\n",
    "13047047": "भीष्म उवाच\n",
    "13047047a": "क्षत्रियस्यापि भार्ये द्वे विहिते कुरुनन्दन\n",
    "13047047c": "तृतीया च भवेच्छूद्रा न तु दृष्टान्ततः स्मृता\n",
    "13047048a": "एष एव क्रमो हि स्यात्क्षत्रियाणां युधिष्ठिर\n",
    "13047048c": "अष्टधा तु भवेत्कार्यं क्षत्रियस्वं युधिष्ठिर\n",
    "13047049a": "क्षत्रियाया हरेत्पुत्रश्चतुरोंऽशान्पितुर्धनात्\n",
    "13047049c": "युद्धावहारिकं यच्च पितुः स्यात्स हरेच्च तत्\n",
    "13047050a": "वैश्यापुत्रस्तु भागांस्त्रीन्शूद्रापुत्रस्तथाष्टमम्\n",
    "13047050c": "सोऽपि दत्तं हरेत्पित्रा नादत्तं हर्तुमर्हति\n",
    "13047051a": "एकैव हि भवेद्भार्या वैश्यस्य कुरुनन्दन\n",
    "13047051c": "द्वितीया वा भवेच्छूद्रा न तु दृष्टान्ततः स्मृता\n",
    "13047052a": "वैश्यस्य वर्तमानस्य वैश्यायां भरतर्षभ\n",
    "13047052c": "शूद्रायां चैव कौन्तेय तयोर्विनियमः स्मृतः\n",
    "13047053a": "पञ्चधा तु भवेत्कार्यं वैश्यस्वं भरतर्षभ\n",
    "13047053c": "तयोरपत्ये वक्ष्यामि विभागं च जनाधिप\n",
    "13047054a": "वैश्यापुत्रेण हर्तव्याश्चत्वारोंऽशाः पितुर्धनात्\n",
    "13047054c": "पञ्चमस्तु भवेद्भागः शूद्रापुत्राय भारत\n",
    "13047055a": "सोऽपि दत्तं हरेत्पित्रा नादत्तं हर्तुमर्हति\n",
    "13047055c": "त्रिभिर्वर्णैस्तथा जातः शूद्रो देयधनो भवेत्\n",
    "13047056a": "शूद्रस्य स्यात्सवर्णैव भार्या नान्या कथंचन\n",
    "13047056c": "शूद्रस्य समभागः स्याद्यदि पुत्रशतं भवेत्\n",
    "13047057a": "जातानां समवर्णासु पुत्राणामविशेषतः\n",
    "13047057c": "सर्वेषामेव वर्णानां समभागो धने स्मृतः\n",
    "13047058a": "ज्येष्ठस्य भागो ज्येष्ठः स्यादेकांशो यः प्रधानतः\n",
    "13047058c": "एष दायविधिः पार्थ पूर्वमुक्तः स्वयंभुवा\n",
    "13047059a": "समवर्णासु जातानां विशेषोऽस्त्यपरो नृप\n",
    "13047059c": "विवाहवैशेष्यकृतः पूर्वः पूर्वो विशिष्यते\n",
    "13047060a": "हरेज्ज्येष्ठः प्रधानांशमेकं तुल्यासुतेष्वपि\n",
    "13047060c": "मध्यमो मध्यमं चैव कनीयांस्तु कनीयसम्\n",
    "13047061a": "एवं जातिषु सर्वासु सवर्णाः श्रेष्ठतां गताः\n",
    "13047061c": "महर्षिरपि चैतद्वै मारीचः काश्यपोऽब्रवीत्\n",
    "13048001": "युधिष्ठिर उवाच\n",
    "13048001a": "अर्थाश्रयाद्वा कामाद्वा वर्णानां वाप्यनिश्चयात्\n",
    "13048001c": "अज्ञानाद्वापि वर्णानां जायते वर्णसंकरः\n",
    "13048002a": "तेषामेतेन विधिना जातानां वर्णसंकरे\n",
    "13048002c": "को धर्मः कानि कर्माणि तन्मे ब्रूहि पितामह\n",
    "13048003": "भीष्म उवाच\n",
    "13048003a": "चातुर्वर्ण्यस्य कर्माणि चातुर्वर्ण्यं च केवलम्\n",
    "13048003c": "असृजत्स ह यज्ञार्थे पूर्वमेव प्रजापतिः\n",
    "13048004a": "भार्याश्चतस्रो विप्रस्य द्वयोरात्मास्य जायते\n",
    "13048004c": "आनुपूर्व्याद्द्वयोर्हीनौ मातृजात्यौ प्रसूयतः\n",
    "13048005a": "परं शवाद्ब्राह्मणस्यैष पुत्रः; शूद्रापुत्रं पारशवं तमाहुः\n",
    "13048005c": "शुश्रूषकः स्वस्य कुलस्य स स्या;त्स्वं चारित्रं नित्यमथो न जह्यात्\n",
    "13048006a": "सर्वानुपायानपि संप्रधार्य; समुद्धरेत्स्वस्य कुलस्य तन्तुम्\n",
    "13048006c": "ज्येष्ठो यवीयानपि यो द्विजस्य; शुश्रूषवान्दानपरायणः स्यात्\n",
    "13048007a": "तिस्रः क्षत्रियसंबन्धाद्द्वयोरात्मास्य जायते\n",
    "13048007c": "हीनवर्णस्तृतीयायां शूद्र उग्र इति स्मृतः\n",
    "13048008a": "द्वे चापि भार्ये वैश्यस्य द्वयोरात्मास्य जायते\n",
    "13048008c": "शूद्रा शूद्रस्य चाप्येका शूद्रमेव प्रजायते\n",
    "13048009a": "अतो विशिष्टस्त्वधमो गुरुदारप्रधर्षकः\n",
    "13048009c": "बाह्यं वर्णं जनयति चातुर्वर्ण्यविगर्हितम्\n",
    "13048010a": "अयाज्यं क्षत्रियो व्रात्यं सूतं स्तोमक्रियापरम्\n",
    "13048010c": "वैश्यो वैदेहकं चापि मौद्गल्यमपवर्जितम्\n",
    "13048011a": "शूद्रश्चण्डालमत्युग्रं वध्यघ्नं बाह्यवासिनम्\n",
    "13048011c": "ब्राह्मण्यां संप्रजायन्त इत्येते कुलपांसनाः\n",
    "13048011e": "एते मतिमतां श्रेष्ठ वर्णसंकरजाः प्रभो\n",
    "13048012a": "बन्दी तु जायते वैश्यान्मागधो वाक्यजीवनः\n",
    "13048012c": "शूद्रान्निषादो मत्स्यघ्नः क्षत्रियायां व्यतिक्रमात्\n",
    "13048013a": "शूद्रादायोगवश्चापि वैश्यायां ग्रामधर्मिणः\n",
    "13048013c": "ब्राह्मणैरप्रतिग्राह्यस्तक्षा स वनजीवनः\n",
    "13048014a": "एतेऽपि सदृशं वर्णं जनयन्ति स्वयोनिषु\n",
    "13048014c": "मातृजात्यां प्रसूयन्ते प्रवरा हीनयोनिषु\n",
    "13048015a": "यथा चतुर्षु वर्णेषु द्वयोरात्मास्य जायते\n",
    "13048015c": "आनन्तर्यात्तु जायन्ते तथा बाह्याः प्रधानतः\n",
    "13048016a": "ते चापि सदृशं वर्णं जनयन्ति स्वयोनिषु\n",
    "13048016c": "परस्परस्य वर्तन्तो जनयन्ति विगर्हितान्\n",
    "13048017a": "यथा च शूद्रो ब्राह्मण्यां जन्तुं बाह्यं प्रसूयते\n",
    "13048017c": "एवं बाह्यतराद्बाह्यश्चातुर्वर्ण्यात्प्रसूयते\n",
    "13048018a": "प्रतिलोमं तु वर्तन्तो बाह्याद्बाह्यतरं पुनः\n",
    "13048018c": "हीना हीनात्प्रसूयन्ते वर्णाः पञ्चदशैव ते\n",
    "13048019a": "अगम्यागमनाच्चैव वर्तते वर्णसंकरः\n",
    "13048019c": "व्रात्यानामत्र जायन्ते सैरन्ध्रा मागधेषु च\n",
    "13048019e": "प्रसाधनोपचारज्ञमदासं दासजीवनम्\n",
    "13048020a": "अतश्चायोगवं सूते वागुरावनजीवनम्\n",
    "13048020c": "मैरेयकं च वैदेहः संप्रसूतेऽथ माधुकम्\n",
    "13048021a": "निषादो मुद्गरं सूते दाशं नावोपजीविनम्\n",
    "13048021c": "मृतपं चापि चण्डालः श्वपाकमतिकुत्सितम्\n",
    "13048022a": "चतुरो मागधी सूते क्रूरान्मायोपजीविनः\n",
    "13048022c": "मांसस्वादुकरं सूदं सौगन्धमिति संज्ञितम्\n",
    "13048023a": "वैदेहकाच्च पापिष्ठं क्रूरं भार्योपजीविनम्\n",
    "13048023c": "निषादान्मद्रनाभं च खरयानप्रयायिनम्\n",
    "13048024a": "चण्डालात्पुल्कसं चापि खराश्वगजभोजिनम्\n",
    "13048024c": "मृतचेलप्रतिच्छन्नं भिन्नभाजनभोजिनम्\n",
    "13048025a": "आयोगवीषु जायन्ते हीनवर्णासु ते त्रयः\n",
    "13048025c": "क्षुद्रो वैदेहकादन्ध्रो बहिर्ग्रामप्रतिश्रयः\n",
    "13048026a": "कारावरो निषाद्यां तु चर्मकारात्प्रजायते\n",
    "13048026c": "चण्डालात्पाण्डुसौपाकस्त्वक्सारव्यवहारवान्\n",
    "13048027a": "आहिण्डिको निषादेन वैदेह्यां संप्रजायते\n",
    "13048027c": "चण्डालेन तु सौपाको मौद्गल्यसमवृत्तिमान्\n",
    "13048028a": "निषादी चापि चण्डालात्पुत्रमन्तावसायिनम्\n",
    "13048028c": "श्मशानगोचरं सूते बाह्यैरपि बहिष्कृतम्\n",
    "13048029a": "इत्येताः संकरे जात्यः पितृमातृव्यतिक्रमात्\n",
    "13048029c": "प्रच्छन्ना वा प्रकाशा वा वेदितव्याः स्वकर्मभिः\n",
    "13048030a": "चतुर्णामेव वर्णानां धर्मो नान्यस्य विद्यते\n",
    "13048030c": "वर्णानां धर्महीनेषु संज्ञा नास्तीह कस्यचित्\n",
    "13048031a": "यदृच्छयोपसंपन्नैर्यज्ञसाधुबहिष्कृतैः\n",
    "13048031c": "बाह्या बाह्यैस्तु जायन्ते यथावृत्ति यथाश्रयम्\n",
    "13048032a": "चतुष्पथश्मशानानि शैलांश्चान्यान्वनस्पतीन्\n",
    "13048032c": "युञ्जन्ते चाप्यलंकारांस्तथोपकरणानि च\n",
    "13048033a": "गोब्राह्मणार्थे साहाय्यं कुर्वाणा वै न संशयः\n",
    "13048033c": "आनृशंस्यमनुक्रोशः सत्यवाक्यमथ क्षमा\n",
    "13048034a": "स्वशरीरैः परित्राणं बाह्यानां सिद्धिकारकम्\n",
    "13048034c": "मनुजव्याघ्र भवति तत्र मे नास्ति संशयः\n",
    "13048035a": "यथोपदेशं परिकीर्तितासु; नरः प्रजायेत विचार्य बुद्धिमान्\n",
    "13048035c": "विहीनयोनिर्हि सुतोऽवसादये;त्तितीर्षमाणं सलिले यथोपलम्\n",
    "13048036a": "अविद्वांसमलं लोके विद्वांसमपि वा पुनः\n",
    "13048036c": "नयन्ते ह्युत्पथं नार्यः कामक्रोधवशानुगम्\n",
    "13048037a": "स्वभावश्चैव नारीणां नराणामिह दूषणम्\n",
    "13048037c": "इत्यर्थं न प्रसज्जन्ते प्रमदासु विपश्चितः\n",
    "13048038": "युधिष्ठिर उवाच\n",
    "13048038a": "वर्णापेतमविज्ञातं नरं कलुषयोनिजम्\n",
    "13048038c": "आर्यरूपमिवानार्यं कथं विद्यामहे नृप\n",
    "13048039": "भीष्म उवाच\n",
    "13048039a": "योनिसंकलुषे जातं नानाचारसमाहितम्\n",
    "13048039c": "कर्मभिः सज्जनाचीर्णैर्विज्ञेया योनिशुद्धता\n",
    "13048040a": "अनार्यत्वमनाचारः क्रूरत्वं निष्क्रियात्मता\n",
    "13048040c": "पुरुषं व्यञ्जयन्तीह लोके कलुषयोनिजम्\n",
    "13048041a": "पित्र्यं वा भजते शीलं मातृजं वा तथोभयम्\n",
    "13048041c": "न कथंचन संकीर्णः प्रकृतिं स्वां नियच्छति\n",
    "13048042a": "यथैव सदृशो रूपे मातापित्रोर्हि जायते\n",
    "13048042c": "व्याघ्रश्चित्रैस्तथा योनिं पुरुषः स्वां नियच्छति\n",
    "13048043a": "कुलस्रोतसि संछन्ने यस्य स्याद्योनिसंकरः\n",
    "13048043c": "संश्रयत्येव तच्छीलं नरोऽल्पमपि वा बहु\n",
    "13048044a": "आर्यरूपसमाचारं चरन्तं कृतके पथि\n",
    "13048044c": "स्ववर्णमन्यवर्णं वा स्वशीलं शास्ति निश्चये\n",
    "13048045a": "नानावृत्तेषु भूतेषु नानाकर्मरतेषु च\n",
    "13048045c": "जन्मवृत्तसमं लोके सुश्लिष्टं न विरज्यते\n",
    "13048046a": "शरीरमिह सत्त्वेन नरस्य परिकृष्यते\n",
    "13048046c": "ज्येष्ठमध्यावरं सत्त्वं तुल्यसत्त्वं प्रमोदते\n",
    "13048047a": "ज्यायांसमपि शीलेन विहीनं नैव पूजयेत्\n",
    "13048047c": "अपि शूद्रं तु सद्वृत्तं धर्मज्ञमभिपूजयेत्\n",
    "13048048a": "आत्मानमाख्याति हि कर्मभिर्नरः; स्वशीलचारित्रकृतैः शुभाशुभैः\n",
    "13048048c": "प्रनष्टमप्यात्मकुलं तथा नरः; पुनः प्रकाशं कुरुते स्वकर्मभिः\n",
    "13048049a": "योनिष्वेतासु सर्वासु संकीर्णास्वितरासु च\n",
    "13048049c": "यत्रात्मानं न जनयेद्बुधस्ताः परिवर्जयेत्\n",
    "13049001": "युधिष्ठिर उवाच\n",
    "13049001a": "ब्रूहि पुत्रान्कुरुश्रेष्ठ वर्णानां त्वं पृथक्पृथक्\n",
    "13049001c": "कीदृश्यां कीदृशाश्चापि पुत्राः कस्य च के च ते\n",
    "13049002a": "विप्रवादाः सुबहुशः श्रूयन्ते पुत्रकारिताः\n",
    "13049002c": "अत्र नो मुह्यतां राजन्संशयं छेत्तुमर्हसि\n",
    "13049003": "भीष्म उवाच\n",
    "13049003a": "आत्मा पुत्रस्तु विज्ञेयस्तस्यानन्तरजश्च यः\n",
    "13049003c": "नियुक्तजश्च विज्ञेयः सुतः प्रसृतजस्तथा\n",
    "13049004a": "पतितस्य च भार्यायां भर्त्रा सुसमवेतया\n",
    "13049004c": "तथा दत्तकृतौ पुत्रावध्यूढश्च तथापरः\n",
    "13049005a": "षडपध्वंसजाश्चापि कानीनापसदास्तथा\n",
    "13049005c": "इत्येते ते समाख्यातास्तान्विजानीहि भारत\n",
    "13049006": "युधिष्ठिर उवाच\n",
    "13049006a": "षडपध्वंसजाः के स्युः के वाप्यपसदास्तथा\n",
    "13049006c": "एतत्सर्वं यथातत्त्वं व्याख्यातुं मे त्वमर्हसि\n",
    "13049007": "भीष्म उवाच\n",
    "13049007a": "त्रिषु वर्णेषु ये पुत्रा ब्राह्मणस्य युधिष्ठिर\n",
    "13049007c": "वर्णयोश्च द्वयोः स्यातां यौ राजन्यस्य भारत\n",
    "13049008a": "एको द्विवर्ण एवाथ तथात्रैवोपलक्षितः\n",
    "13049008c": "षडपध्वंसजास्ते हि तथैवापसदाञ्शृणु\n",
    "13049009a": "चण्डालो व्रात्यवेनौ च ब्राह्मण्यां क्षत्रियासु च\n",
    "13049009c": "वैश्यायां चैव शूद्रस्य लक्ष्यन्तेऽपसदास्त्रयः\n",
    "13049010a": "मागधो वामकश्चैव द्वौ वैश्यस्योपलक्षितौ\n",
    "13049010c": "ब्राह्मण्यां क्षत्रियायां च क्षत्रियस्यैक एव तु\n",
    "13049011a": "ब्राह्मण्यां लक्ष्यते सूत इत्येतेऽपसदाः स्मृताः\n",
    "13049011c": "पुत्ररेतो न शक्यं हि मिथ्या कर्तुं नराधिप\n",
    "13049012": "युधिष्ठिर उवाच\n",
    "13049012a": "क्षेत्रजं केचिदेवाहुः सुतं केचित्तु शुक्रजम्\n",
    "13049012c": "तुल्यावेतौ सुतौ कस्य तन्मे ब्रूहि पितामह\n",
    "13049013": "भीष्म उवाच\n",
    "13049013a": "रेतजो वा भवेत्पुत्रस्त्यक्तो वा क्षेत्रजो भवेत्\n",
    "13049013c": "अध्यूढः समयं भित्त्वेत्येतदेव निबोध मे\n",
    "13049014": "युधिष्ठिर उवाच\n",
    "13049014a": "रेतोजं विद्म वै पुत्रं क्षेत्रजस्यागमः कथम्\n",
    "13049014c": "अध्यूढं विद्म वै पुत्रं हित्वा च समयं कथम्\n",
    "13049015": "भीष्म उवाच\n",
    "13049015a": "आत्मजं पुत्रमुत्पाद्य यस्त्यजेत्कारणान्तरे\n",
    "13049015c": "न तत्र कारणं रेतः स क्षेत्रस्वामिनो भवेत्\n",
    "13049016a": "पुत्रकामो हि पुत्रार्थे यां वृणीते विशां पते\n",
    "13049016c": "तत्र क्षेत्रं प्रमाणं स्यान्न वै तत्रात्मजः सुतः\n",
    "13049017a": "अन्यत्र क्षेत्रजः पुत्रो लक्ष्यते भरतर्षभ\n",
    "13049017c": "न ह्यात्मा शक्यते हन्तुं दृष्टान्तोपगतो ह्यसौ\n",
    "13049018a": "कश्चिच्च कृतकः पुत्रः संग्रहादेव लक्ष्यते\n",
    "13049018c": "न तत्र रेतः क्षेत्रं वा प्रमाणं स्याद्युधिष्ठिर\n",
    "13049019": "युधिष्ठिर उवाच\n",
    "13049019a": "कीदृशः कृतकः पुत्रः संग्रहादेव लक्ष्यते\n",
    "13049019c": "शुक्रं क्षेत्रं प्रमाणं वा यत्र लक्ष्येत भारत\n",
    "13049020": "भीष्म उवाच\n",
    "13049020a": "मातापितृभ्यां संत्यक्तं पथि यं तु प्रलक्षयेत्\n",
    "13049020c": "न चास्य मातापितरौ ज्ञायेते स हि कृत्रिमः\n",
    "13049021a": "अस्वामिकस्य स्वामित्वं यस्मिन्संप्रतिलक्षयेत्\n",
    "13049021c": "सवर्णस्तं च पोषेत सवर्णस्तस्य जायते\n",
    "13049022": "युधिष्ठिर उवाच\n",
    "13049022a": "कथमस्य प्रयोक्तव्यः संस्कारः कस्य वा कथम्\n",
    "13049022c": "देया कन्या कथं चेति तन्मे ब्रूहि पितामह\n",
    "13049023": "भीष्म उवाच\n",
    "13049023a": "आत्मवत्तस्य कुर्वीत संस्कारं स्वामिवत्तथा\n",
    "13049024a": "त्यक्तो मातापितृभ्यां यः सवर्णं प्रतिपद्यते\n",
    "13049024c": "तद्गोत्रवर्णतस्तस्य कुर्यात्संस्कारमच्युत\n",
    "13049025a": "अथ देया तु कन्या स्यात्तद्वर्णेन युधिष्ठिर\n",
    "13049025c": "संस्कर्तुं मातृगोत्रं च मातृवर्णविनिश्चये\n",
    "13049026a": "कानीनाध्यूढजौ चापि विज्ञेयौ पुत्रकिल्बिषौ\n",
    "13049026c": "तावपि स्वाविव सुतौ संस्कार्याविति निश्चयः\n",
    "13049027a": "क्षेत्रजो वाप्यपसदो येऽध्यूढास्तेषु चाप्यथ\n",
    "13049027c": "आत्मवद्वै प्रयुञ्जीरन्संस्कारं ब्राह्मणादयः\n",
    "13049028a": "धर्मशास्त्रेषु वर्णानां निश्चयोऽयं प्रदृश्यते\n",
    "13049028c": "एतत्ते सर्वमाख्यातं किं भूयः श्रोतुमिच्छसि\n",
    "13050001": "युधिष्ठिर उवाच\n",
    "13050001a": "दर्शने कीदृशः स्नेहः संवासे च पितामह\n",
    "13050001c": "महाभाग्यं गवां चैव तन्मे ब्रूहि पितामह\n",
    "13050002": "भीष्म उवाच\n",
    "13050002a": "हन्त ते कथयिष्यामि पुरावृत्तं महाद्युते\n",
    "13050002c": "नहुषस्य च संवादं महर्षेश्च्यवनस्य च\n",
    "13050003a": "पुरा महर्षिश्च्यवनो भार्गवो भरतर्षभ\n",
    "13050003c": "उदवासकृतारम्भो बभूव सुमहाव्रतः\n",
    "13050004a": "निहत्य मानं क्रोधं च प्रहर्षं शोकमेव च\n",
    "13050004c": "वर्षाणि द्वादश मुनिर्जलवासे धृतव्रतः\n",
    "13050005a": "आदधत्सर्वभूतेषु विस्रम्भं परमं शुभम्\n",
    "13050005c": "जलेचरेषु सत्त्वेषु शीतरश्मिरिव प्रभुः\n",
    "13050006a": "स्थाणुभूतः शुचिर्भूत्वा दैवतेभ्यः प्रणम्य च\n",
    "13050006c": "गङ्गायमुनयोर्मध्ये जलं संप्रविवेश ह\n",
    "13050007a": "गङ्गायमुनयोर्वेगं सुभीमं भीमनिःस्वनम्\n",
    "13050007c": "प्रतिजग्राह शिरसा वातवेगसमं जवे\n",
    "13050008a": "गङ्गा च यमुना चैव सरितश्चानुगास्तयोः\n",
    "13050008c": "प्रदक्षिणमृषिं चक्रुर्न चैनं पर्यपीडयन्\n",
    "13050009a": "अन्तर्जले स सुष्वाप काष्ठभूतो महामुनिः\n",
    "13050009c": "ततश्चोर्ध्वस्थितो धीमानभवद्भरतर्षभ\n",
    "13050010a": "जलौकसां स सत्त्वानां बभूव प्रियदर्शनः\n",
    "13050010c": "उपाजिघ्रन्त च तदा मत्स्यास्तं हृष्टमानसाः\n",
    "13050010e": "तत्र तस्यासतः कालः समतीतोऽभवन्महान्\n",
    "13050011a": "ततः कदाचित्समये कस्मिंश्चिन्मत्स्यजीविनः\n",
    "13050011c": "तं देशं समुपाजग्मुर्जालहस्ता महाद्युते\n",
    "13050012a": "निषादा बहवस्तत्र मत्स्योद्धरणनिश्चिताः\n",
    "13050012c": "व्यायता बलिनः शूराः सलिलेष्वनिवर्तिनः\n",
    "13050012e": "अभ्याययुश्च तं देशं निश्चिता जालकर्मणि\n",
    "13050013a": "जालं च योजयामासुर्विशेषेण जनाधिप\n",
    "13050013c": "मत्स्योदकं समासाद्य तदा भरतसत्तम\n",
    "13050014a": "ततस्ते बहुभिर्योगैः कैवर्ता मत्स्यकाङ्क्षिणः\n",
    "13050014c": "गङ्गायमुनयोर्वारि जालैरभ्यकिरंस्ततः\n",
    "13050015a": "जालं सुविततं तेषां नवसूत्रकृतं तथा\n",
    "13050015c": "विस्तारायामसंपन्नं यत्तत्र सलिले क्षमम्\n",
    "13050016a": "ततस्ते सुमहच्चैव बलवच्च सुवर्तितम्\n",
    "13050016c": "प्रकीर्य सर्वतः सर्वे जालं चकृषिरे तदा\n",
    "13050017a": "अभीतरूपाः संहृष्टास्तेऽन्योन्यवशवर्तिनः\n",
    "13050017c": "बबन्धुस्तत्र मत्स्यांश्च तथान्याञ्जलचारिणः\n",
    "13050018a": "तथा मत्स्यैः परिवृतं च्यवनं भृगुनन्दनम्\n",
    "13050018c": "आकर्षन्त महाराज जालेनाथ यदृच्छया\n",
    "13050019a": "नदीशैवलदिग्धाङ्गं हरिश्मश्रुजटाधरम्\n",
    "13050019c": "लग्नैः शङ्खगणैर्गात्रैः कोष्ठैश्चित्रैरिवावृतम्\n",
    "13050020a": "तं जालेनोद्धृतं दृष्ट्वा ते तदा वेदपारगम्\n",
    "13050020c": "सर्वे प्राञ्जलयो दाशाः शिरोभिः प्रापतन्भुवि\n",
    "13050021a": "परिखेदपरित्रासाज्जालस्याकर्षणेन च\n",
    "13050021c": "मत्स्या बभूवुर्व्यापन्नाः स्थलसंकर्षणेन च\n",
    "13050022a": "स मुनिस्तत्तदा दृष्ट्वा मत्स्यानां कदनं कृतम्\n",
    "13050022c": "बभूव कृपयाविष्टो निःश्वसंश्च पुनः पुनः\n",
    "13050023": "निषादा ऊचुः\n",
    "13050023a": "अज्ञानाद्यत्कृतं पापं प्रसादं तत्र नः कुरु\n",
    "13050023c": "करवाम प्रियं किं ते तन्नो ब्रूहि महामुने\n",
    "13050024": "भीष्म उवाच\n",
    "13050024a": "इत्युक्तो मत्स्यमध्यस्थश्च्यवनो वाक्यमब्रवीत्\n",
    "13050024c": "यो मेऽद्य परमः कामस्तं शृणुध्वं समाहिताः\n",
    "13050025a": "प्राणोत्सर्गं विक्रयं वा मत्स्यैर्यास्याम्यहं सह\n",
    "13050025c": "संवासान्नोत्सहे त्यक्तुं सलिलाध्युषितानिमान्\n",
    "13050026a": "इत्युक्तास्ते निषादास्तु सुभृशं भयकम्पिताः\n",
    "13050026c": "सर्वे विषण्णवदना नहुषाय न्यवेदयन्\n",
    "13051001": "भीष्म उवाच\n",
    "13051001a": "नहुषस्तु ततः श्रुत्वा च्यवनं तं तथागतम्\n",
    "13051001c": "त्वरितः प्रययौ तत्र सहामात्यपुरोहितः\n",
    "13051002a": "शौचं कृत्वा यथान्यायं प्राञ्जलिः प्रयतो नृपः\n",
    "13051002c": "आत्मानमाचचक्षे च च्यवनाय महात्मने\n",
    "13051003a": "अर्चयामास तं चापि तस्य राज्ञः पुरोहितः\n",
    "13051003c": "सत्यव्रतं महाभागं देवकल्पं विशां पते\n",
    "13051004": "नहुष उवाच\n",
    "13051004a": "करवाणि प्रियं किं ते तन्मे व्याख्यातुमर्हसि\n",
    "13051004c": "सर्वं कर्तास्मि भगवन्यद्यपि स्यात्सुदुष्करम्\n",
    "13051005": "च्यवन उवाच\n",
    "13051005a": "श्रमेण महता युक्ताः कैवर्ता मत्स्यजीविनः\n",
    "13051005c": "मम मूल्यं प्रयच्छैभ्यो मत्स्यानां विक्रयैः सह\n",
    "13051006": "नहुष उवाच\n",
    "13051006a": "सहस्रं दीयतां मूल्यं निषादेभ्यः पुरोहित\n",
    "13051006c": "निष्क्रयार्थं भगवतो यथाह भृगुनन्दनः\n",
    "13051007": "च्यवन उवाच\n",
    "13051007a": "सहस्रं नाहमर्हामि किं वा त्वं मन्यसे नृप\n",
    "13051007c": "सदृशं दीयतां मूल्यं स्वबुद्ध्या निश्चयं कुरु\n",
    "13051008": "नहुष उवाच\n",
    "13051008a": "सहस्राणां शतं क्षिप्रं निषादेभ्यः प्रदीयताम्\n",
    "13051008c": "स्यादेतत्तु भवेन्मूल्यं किं वान्यन्मन्यते भवान्\n",
    "13051009": "च्यवन उवाच\n",
    "13051009a": "नाहं शतसहस्रेण निमेयः पार्थिवर्षभ\n",
    "13051009c": "दीयतां सदृशं मूल्यममात्यैः सह चिन्तय\n",
    "13051010": "नहुष उवाच\n",
    "13051010a": "कोटिः प्रदीयतां मूल्यं निषादेभ्यः पुरोहित\n",
    "13051010c": "यदेतदपि नौपम्यमतो भूयः प्रदीयताम्\n",
    "13051011": "च्यवन उवाच\n",
    "13051011a": "राजन्नार्हाम्यहं कोटिं भूयो वापि महाद्युते\n",
    "13051011c": "सदृशं दीयतां मूल्यं ब्राह्मणैः सह चिन्तय\n",
    "13051012": "नहुष उवाच\n",
    "13051012a": "अर्धराज्यं समग्रं वा निषादेभ्यः प्रदीयताम्\n",
    "13051012c": "एतन्मूल्यमहं मन्ये किं वान्यन्मन्यसे द्विज\n",
    "13051013": "च्यवन उवाच\n",
    "13051013a": "अर्धराज्यं समग्रं वा नाहमर्हामि पार्थिव\n",
    "13051013c": "सदृशं दीयतां मूल्यमृषिभिः सह चिन्त्यताम्\n",
    "13051014": "भीष्म उवाच\n",
    "13051014a": "महर्षेर्वचनं श्रुत्वा नहुषो दुःखकर्शितः\n",
    "13051014c": "स चिन्तयामास तदा सहामात्यपुरोहितः\n",
    "13051015a": "तत्र त्वन्यो वनचरः कश्चिन्मूलफलाशनः\n",
    "13051015c": "नहुषस्य समीपस्थो गविजातोऽभवन्मुनिः\n",
    "13051016a": "स समाभाष्य राजानमब्रवीद्द्विजसत्तमः\n",
    "13051016c": "तोषयिष्याम्यहं विप्रं यथा तुष्टो भविष्यति\n",
    "13051017a": "नाहं मिथ्यावचो ब्रूयां स्वैरेष्वपि कुतोऽन्यथा\n",
    "13051017c": "भवतो यदहं ब्रूयां तत्कार्यमविशङ्कया\n",
    "13051018": "नहुष उवाच\n",
    "13051018a": "ब्रवीतु भगवान्मूल्यं महर्षेः सदृशं भृगोः\n",
    "13051018c": "परित्रायस्व मामस्माद्विषयं च कुलं च मे\n",
    "13051019a": "हन्याद्धि भगवान्क्रुद्धस्त्रैलोक्यमपि केवलम्\n",
    "13051019c": "किं पुनर्मां तपोहीनं बाहुवीर्यपरायणम्\n",
    "13051020a": "अगाधेऽम्भसि मग्नस्य सामात्यस्य सहर्त्विजः\n",
    "13051020c": "प्लवो भव महर्षे त्वं कुरु मूल्यविनिश्चयम्\n",
    "13051021": "भीष्म उवाच\n",
    "13051021a": "नहुषस्य वचः श्रुत्वा गविजातः प्रतापवान्\n",
    "13051021c": "उवाच हर्षयन्सर्वानमात्यान्पार्थिवं च तम्\n",
    "13051022a": "अनर्घेया महाराज द्विजा वर्णमहत्तमाः\n",
    "13051022c": "गावश्च पृथिवीपाल गौर्मूल्यं परिकल्प्यताम्\n",
    "13051023a": "नहुषस्तु ततः श्रुत्वा महर्षेर्वचनं नृप\n",
    "13051023c": "हर्षेण महता युक्तः सहामात्यपुरोहितः\n",
    "13051024a": "अभिगम्य भृगोः पुत्रं च्यवनं संशितव्रतम्\n",
    "13051024c": "इदं प्रोवाच नृपते वाचा संतर्पयन्निव\n",
    "13051025a": "उत्तिष्ठोत्तिष्ठ विप्रर्षे गवा क्रीतोऽसि भार्गव\n",
    "13051025c": "एतन्मूल्यमहं मन्ये तव धर्मभृतां वर\n",
    "13051026": "च्यवन उवाच\n",
    "13051026a": "उत्तिष्ठाम्येष राजेन्द्र सम्यक्क्रीतोऽस्मि तेऽनघ\n",
    "13051026c": "गोभिस्तुल्यं न पश्यामि धनं किंचिदिहाच्युत\n",
    "13051027a": "कीर्तनं श्रवणं दानं दर्शनं चापि पार्थिव\n",
    "13051027c": "गवां प्रशस्यते वीर सर्वपापहरं शिवम्\n",
    "13051028a": "गावो लक्ष्म्याः सदा मूलं गोषु पाप्मा न विद्यते\n",
    "13051028c": "अन्नमेव सदा गावो देवानां परमं हविः\n",
    "13051029a": "स्वाहाकारवषट्कारौ गोषु नित्यं प्रतिष्ठितौ\n",
    "13051029c": "गावो यज्ञप्रणेत्र्यो वै तथा यज्ञस्य ता मुखम्\n",
    "13051030a": "अमृतं ह्यक्षयं दिव्यं क्षरन्ति च वहन्ति च\n",
    "13051030c": "अमृतायतनं चैताः सर्वलोकनमस्कृताः\n",
    "13051031a": "तेजसा वपुषा चैव गावो वह्निसमा भुवि\n",
    "13051031c": "गावो हि सुमहत्तेजः प्राणिनां च सुखप्रदाः\n",
    "13051032a": "निविष्टं गोकुलं यत्र श्वासं मुञ्चति निर्भयम्\n",
    "13051032c": "विराजयति तं देशं पाप्मानं चापकर्षति\n",
    "13051033a": "गावः स्वर्गस्य सोपानं गावः स्वर्गेऽपि पूजिताः\n",
    "13051033c": "गावः कामदुघा देव्यो नान्यत्किंचित्परं स्मृतम्\n",
    "13051034a": "इत्येतद्गोषु मे प्रोक्तं माहात्म्यं पार्थिवर्षभ\n",
    "13051034c": "गुणैकदेशवचनं शक्यं पारायणं न तु\n",
    "13051035": "निषादा ऊचुः\n",
    "13051035a": "दर्शनं कथनं चैव सहास्माभिः कृतं मुने\n",
    "13051035c": "सतां सप्तपदं मित्रं प्रसादं नः कुरु प्रभो\n",
    "13051036a": "हवींषि सर्वाणि यथा ह्युपभुङ्क्ते हुताशनः\n",
    "13051036c": "एवं त्वमपि धर्मात्मन्पुरुषाग्निः प्रतापवान्\n",
    "13051037a": "प्रसादयामहे विद्वन्भवन्तं प्रणता वयम्\n",
    "13051037c": "अनुग्रहार्थमस्माकमियं गौः प्रतिगृह्यताम्\n",
    "13051038": "च्यवन उवाच\n",
    "13051038a": "कृपणस्य च यच्चक्षुर्मुनेराशीविषस्य च\n",
    "13051038c": "नरं समूलं दहति कक्षमग्निरिव ज्वलन्\n",
    "13051039a": "प्रतिगृह्णामि वो धेनुं कैवर्ता मुक्तकिल्बिषाः\n",
    "13051039c": "दिवं गच्छत वै क्षिप्रं मत्स्यैर्जालोद्धृतैः सह\n",
    "13051040": "भीष्म उवाच\n",
    "13051040a": "ततस्तस्य प्रसादात्ते महर्षेर्भावितात्मनः\n",
    "13051040c": "निषादास्तेन वाक्येन सह मत्स्यैर्दिवं ययुः\n",
    "13051041a": "ततः स राजा नहुषो विस्मितः प्रेक्ष्य धीवरान्\n",
    "13051041c": "आरोहमाणांस्त्रिदिवं मत्स्यांश्च भरतर्षभ\n",
    "13051042a": "ततस्तौ गविजश्चैव च्यवनश्च भृगूद्वहः\n",
    "13051042c": "वराभ्यामनुरूपाभ्यां छन्दयामासतुर्नृपम्\n",
    "13051043a": "ततो राजा महावीर्यो नहुषः पृथिवीपतिः\n",
    "13051043c": "परमित्यब्रवीत्प्रीतस्तदा भरतसत्तम\n",
    "13051044a": "ततो जग्राह धर्मे स स्थितिमिन्द्रनिभो नृपः\n",
    "13051044c": "तथेति चोदितः प्रीतस्तावृषी प्रत्यपूजयत्\n",
    "13051045a": "समाप्तदीक्षश्च्यवनस्ततोऽगच्छत्स्वमाश्रमम्\n",
    "13051045c": "गविजश्च महातेजाः स्वमाश्रमपदं ययौ\n",
    "13051046a": "निषादाश्च दिवं जग्मुस्ते च मत्स्या जनाधिप\n",
    "13051046c": "नहुषोऽपि वरं लब्ध्वा प्रविवेश पुरं स्वकम्\n",
    "13051047a": "एतत्ते कथितं तात यन्मां त्वं परिपृच्छसि\n",
    "13051047c": "दर्शने यादृशः स्नेहः संवासे च युधिष्ठिर\n",
    "13051048a": "महाभाग्यं गवां चैव तथा धर्मविनिश्चयम्\n",
    "13051048c": "किं भूयः कथ्यतां वीर किं ते हृदि विवक्षितम्\n",
    "13052001": "युधिष्ठिर उवाच\n",
    "13052001a": "संशयो मे महाप्राज्ञ सुमहान्सागरोपमः\n",
    "13052001c": "तन्मे शृणु महाबाहो श्रुत्वा चाख्यातुमर्हसि\n",
    "13052002a": "कौतूहलं मे सुमहज्जामदग्न्यं प्रति प्रभो\n",
    "13052002c": "रामं धर्मभृतां श्रेष्ठं तन्मे व्याख्यातुमर्हसि\n",
    "13052003a": "कथमेष समुत्पन्नो रामः सत्यपराक्रमः\n",
    "13052003c": "कथं ब्रह्मर्षिवंशे च क्षत्रधर्मा व्यजायत\n",
    "13052004a": "तदस्य संभवं राजन्निखिलेनानुकीर्तय\n",
    "13052004c": "कौशिकाच्च कथं वंशात्क्षत्राद्वै ब्राह्मणोऽभवत्\n",
    "13052005a": "अहो प्रभावः सुमहानासीद्वै सुमहात्मनोः\n",
    "13052005c": "रामस्य च नरव्याघ्र विश्वामित्रस्य चैव ह\n",
    "13052006a": "कथं पुत्रानतिक्रम्य तेषां नप्तृष्वथाभवत्\n",
    "13052006c": "एष दोषः सुतान्हित्वा तन्मे व्याख्यातुमर्हसि\n",
    "13052007": "भीष्म उवाच\n",
    "13052007a": "अत्राप्युदाहरन्तीममितिहासं पुरातनम्\n",
    "13052007c": "च्यवनस्य च संवादं कुशिकस्य च भारत\n",
    "13052008a": "एतं दोषं पुरा दृष्ट्वा भार्गवश्च्यवनस्तदा\n",
    "13052008c": "आगामिनं महाबुद्धिः स्ववंशे मुनिपुंगवः\n",
    "13052009a": "संचिन्त्य मनसा सर्वं गुणदोषबलाबलम्\n",
    "13052009c": "दग्धुकामः कुलं सर्वं कुशिकानां तपोधनः\n",
    "13052010a": "च्यवनस्तमनुप्राप्य कुशिकं वाक्यमब्रवीत्\n",
    "13052010c": "वस्तुमिच्छा समुत्पन्ना त्वया सह ममानघ\n",
    "13052011": "कुशिक उवाच\n",
    "13052011a": "भगवन्सहधर्मोऽयं पण्डितैरिह धार्यते\n",
    "13052011c": "प्रदानकाले कन्यानामुच्यते च सदा बुधैः\n",
    "13052012a": "यत्तु तावदतिक्रान्तं धर्मद्वारं तपोधन\n",
    "13052012c": "तत्कार्यं प्रकरिष्यामि तदनुज्ञातुमर्हसि\n",
    "13052013": "भीष्म उवाच\n",
    "13052013a": "अथासनमुपादाय च्यवनस्य महामुनेः\n",
    "13052013c": "कुशिको भार्यया सार्धमाजगाम यतो मुनिः\n",
    "13052014a": "प्रगृह्य राजा भृङ्गारं पाद्यमस्मै न्यवेदयत्\n",
    "13052014c": "कारयामास सर्वाश्च क्रियास्तस्य महात्मनः\n",
    "13052015a": "ततः स राजा च्यवनं मधुपर्कं यथाविधि\n",
    "13052015c": "प्रत्यग्राहयदव्यग्रो महात्मा नियतव्रतः\n",
    "13052016a": "सत्कृत्य स तथा विप्रमिदं वचनमब्रवीत्\n",
    "13052016c": "भगवन्परवन्तौ स्वो ब्रूहि किं करवावहे\n",
    "13052017a": "यदि राज्यं यदि धनं यदि गाः संशितव्रत\n",
    "13052017c": "यज्ञदानानि च तथा ब्रूहि सर्वं ददामि ते\n",
    "13052018a": "इदं गृहमिदं राज्यमिदं धर्मासनं च ते\n",
    "13052018c": "राजा त्वमसि शाध्युर्वीं भृत्योऽहं परवांस्त्वयि\n",
    "13052019a": "एवमुक्ते ततो वाक्ये च्यवनो भार्गवस्तदा\n",
    "13052019c": "कुशिकं प्रत्युवाचेदं मुदा परमया युतः\n",
    "13052020a": "न राज्यं कामये राजन्न धनं न च योषितः\n",
    "13052020c": "न च गा न च ते देशान्न यज्ञाञ्श्रूयतामिदम्\n",
    "13052021a": "नियमं कंचिदारप्स्ये युवयोर्यदि रोचते\n",
    "13052021c": "परिचर्योऽस्मि यत्ताभ्यां युवाभ्यामविशङ्कया\n",
    "13052022a": "एवमुक्ते तदा तेन दंपती तौ जहर्षतुः\n",
    "13052022c": "प्रत्यब्रूतां च तमृषिमेवमस्त्विति भारत\n",
    "13052023a": "अथ तं कुशिको हृष्टः प्रावेशयदनुत्तमम्\n",
    "13052023c": "गृहोद्देशं ततस्तत्र दर्शनीयमदर्शयत्\n",
    "13052024a": "इयं शय्या भगवतो यथाकाममिहोष्यताम्\n",
    "13052024c": "प्रयतिष्यावहे प्रीतिमाहर्तुं ते तपोधन\n",
    "13052025a": "अथ सूर्योऽतिचक्राम तेषां संवदतां तथा\n",
    "13052025c": "अथर्षिश्चोदयामास पानमन्नं तथैव च\n",
    "13052026a": "तमपृच्छत्ततो राजा कुशिकः प्रणतस्तदा\n",
    "13052026c": "किमन्नजातमिष्टं ते किमुपस्थापयाम्यहम्\n",
    "13052027a": "ततः स परया प्रीत्या प्रत्युवाच जनाधिपम्\n",
    "13052027c": "औपपत्तिकमाहारं प्रयच्छस्वेति भारत\n",
    "13052028a": "तद्वचः पूजयित्वा तु तथेत्याह स पार्थिवः\n",
    "13052028c": "यथोपपन्नं चाहारं तस्मै प्रादाज्जनाधिपः\n",
    "13052029a": "ततः स भगवान्भुक्त्वा दंपती प्राह धर्मवित्\n",
    "13052029c": "स्वप्तुमिच्छाम्यहं निद्रा बाधते मामिति प्रभो\n",
    "13052030a": "ततः शय्यागृहं प्राप्य भगवानृषिसत्तमः\n",
    "13052030c": "संविवेश नरेन्द्रस्तु सपत्नीकः स्थितोऽभवत्\n",
    "13052031a": "न प्रबोध्योऽस्मि संसुप्त इत्युवाचाथ भार्गवः\n",
    "13052031c": "संवाहितव्यौ पादौ मे जागर्तव्यं च वां निशि\n",
    "13052032a": "अविशङ्कश्च कुशिकस्तथेत्याह स धर्मवित्\n",
    "13052032c": "न प्रबोधयतां तं च तौ तदा रजनीक्षये\n",
    "13052033a": "यथादेशं महर्षेस्तु शुश्रूषापरमौ तदा\n",
    "13052033c": "बभूवतुर्महाराज प्रयतावथ दंपती\n",
    "13052034a": "ततः स भगवान्विप्रः समादिश्य नराधिपम्\n",
    "13052034c": "सुष्वापैकेन पार्श्वेन दिवसानेकविंशतिम्\n",
    "13052035a": "स तु राजा निराहारः सभार्यः कुरुनन्दन\n",
    "13052035c": "पर्युपासत तं हृष्टश्च्यवनाराधने रतः\n",
    "13052036a": "भार्गवस्तु समुत्तस्थौ स्वयमेव तपोधनः\n",
    "13052036c": "अकिंचिदुक्त्वा तु गृहान्निश्चक्राम महातपाः\n",
    "13052037a": "तमन्वगच्छतां तौ तु क्षुधितौ श्रमकर्शितौ\n",
    "13052037c": "भार्यापती मुनिश्रेष्ठो न च ताववलोकयत्\n",
    "13052038a": "तयोस्तु प्रेक्षतोरेव भार्गवाणां कुलोद्वहः\n",
    "13052038c": "अन्तर्हितोऽभूद्राजेन्द्र ततो राजापतत्क्षितौ\n",
    "13052039a": "स मुहूर्तं समाश्वस्य सह देव्या महाद्युतिः\n",
    "13052039c": "पुनरन्वेषणे यत्नमकरोत्परमं तदा\n",
    "13053001": "युधिष्ठिर उवाच\n",
    "13053001a": "तस्मिन्नन्तर्हिते विप्रे राजा किमकरोत्तदा\n",
    "13053001c": "भार्या चास्य महाभागा तन्मे ब्रूहि पितामह\n",
    "13053002": "भीष्म उवाच\n",
    "13053002a": "अदृष्ट्वा स महीपालस्तमृषिं सह भार्यया\n",
    "13053002c": "परिश्रान्तो निववृते व्रीडितो नष्टचेतनः\n",
    "13053003a": "स प्रविश्य पुरीं दीनो नाभ्यभाषत किंचन\n",
    "13053003c": "तदेव चिन्तयामास च्यवनस्य विचेष्टितम्\n",
    "13053004a": "अथ शून्येन मनसा प्रविवेश गृहं नृपः\n",
    "13053004c": "ददर्श शयने तस्मिञ्शयानं भृगुनन्दनम्\n",
    "13053005a": "विस्मितौ तौ तु दृष्ट्वा तं तदाश्चर्यं विचिन्त्य च\n",
    "13053005c": "दर्शनात्तस्य च मुनेर्विश्रान्तौ संबभूवतुः\n",
    "13053006a": "यथास्थानं तु तौ स्थित्वा भूयस्तं संववाहतुः\n",
    "13053006c": "अथापरेण पार्श्वेन सुष्वाप स महामुनिः\n",
    "13053007a": "तेनैव च स कालेन प्रत्यबुध्यत वीर्यवान्\n",
    "13053007c": "न च तौ चक्रतुः किंचिद्विकारं भयशङ्कितौ\n",
    "13053008a": "प्रतिबुद्धस्तु स मुनिस्तौ प्रोवाच विशां पते\n",
    "13053008c": "तैलाभ्यङ्गो दीयतां मे स्नास्येऽहमिति भारत\n",
    "13053009a": "तथेति तौ प्रतिश्रुत्य क्षुधितौ श्रमकर्शितौ\n",
    "13053009c": "शतपाकेन तैलेन महार्हेणोपतस्थतुः\n",
    "13053010a": "ततः सुखासीनमृषिं वाग्यतौ संववाहतुः\n",
    "13053010c": "न च पर्याप्तमित्याह भार्गवः सुमहातपाः\n",
    "13053011a": "यदा तौ निर्विकारौ तु लक्षयामास भार्गवः\n",
    "13053011c": "तत उत्थाय सहसा स्नानशालां विवेश ह\n",
    "13053011e": "कॢप्तमेव तु तत्रासीत्स्नानीयं पार्थिवोचितम्\n",
    "13053012a": "असत्कृत्य तु तत्सर्वं तत्रैवान्तरधीयत\n",
    "13053012c": "स मुनिः पुनरेवाथ नृपतेः पश्यतस्तदा\n",
    "13053012e": "नासूयां चक्रतुस्तौ च दंपती भरतर्षभ\n",
    "13053013a": "अथ स्नातः स भगवान्सिंहासनगतः प्रभुः\n",
    "13053013c": "दर्शयामास कुशिकं सभार्यं भृगुनन्दनः\n",
    "13053014a": "संहृष्टवदनो राजा सभार्यः कुशिको मुनिम्\n",
    "13053014c": "सिद्धमन्नमिति प्रह्वो निर्विकारो न्यवेदयत्\n",
    "13053015a": "आनीयतामिति मुनिस्तं चोवाच नराधिपम्\n",
    "13053015c": "राजा च समुपाजह्रे तदन्नं सह भार्यया\n",
    "13053016a": "मांसप्रकारान्विविधाञ्शाकानि विविधानि च\n",
    "13053016c": "वेसवारविकारांश्च पानकानि लघूनि च\n",
    "13053017a": "रसालापूपकांश्चित्रान्मोदकानथ षाडवान्\n",
    "13053017c": "रसान्नानाप्रकारांश्च वन्यं च मुनिभोजनम्\n",
    "13053018a": "फलानि च विचित्राणि तथा भोज्यानि भूरिशः\n",
    "13053018c": "बदरेङ्गुदकाश्मर्यभल्लातकवटानि च\n",
    "13053019a": "गृहस्थानां च यद्भोज्यं यच्चापि वनवासिनाम्\n",
    "13053019c": "सर्वमाहारयामास राजा शापभयान्मुनेः\n",
    "13053020a": "अथ सर्वमुपन्यस्तमग्रतश्च्यवनस्य तत्\n",
    "13053020c": "ततः सर्वं समानीय तच्च शय्यासनं मुनिः\n",
    "13053021a": "वस्त्रैः शुभैरवच्छाद्य भोजनोपस्करैः सह\n",
    "13053021c": "सर्वमादीपयामास च्यवनो भृगुनन्दनः\n",
    "13053022a": "न च तौ चक्रतुः कोपं दंपती सुमहाव्रतौ\n",
    "13053022c": "तयोः संप्रेक्षतोरेव पुनरन्तर्हितोऽभवत्\n",
    "13053023a": "तत्रैव च स राजर्षिस्तस्थौ तां रजनीं तदा\n",
    "13053023c": "सभार्यो वाग्यतः श्रीमान्न च तं कोप आविशत्\n",
    "13053024a": "नित्यं संस्कृतमन्नं तु विविधं राजवेश्मनि\n",
    "13053024c": "शयनानि च मुख्यानि परिषेकाश्च पुष्कलाः\n",
    "13053025a": "वस्त्रं च विविधाकारमभवत्समुपार्जितम्\n",
    "13053025c": "न शशाक ततो द्रष्टुमन्तरं च्यवनस्तदा\n",
    "13053026a": "पुनरेव च विप्रर्षिः प्रोवाच कुशिकं नृपम्\n",
    "13053026c": "सभार्यो मां रथेनाशु वह यत्र ब्रवीम्यहम्\n",
    "13053027a": "तथेति च प्राह नृपो निर्विशङ्कस्तपोधनम्\n",
    "13053027c": "क्रीडारथोऽस्तु भगवन्नुत सांग्रामिको रथः\n",
    "13053028a": "इत्युक्तः स मुनिस्तेन राज्ञा हृष्टेन तद्वचः\n",
    "13053028c": "च्यवनः प्रत्युवाचेदं हृष्टः परपुरंजयम्\n",
    "13053029a": "सज्जीकुरु रथं क्षिप्रं यस्ते सांग्रामिको मतः\n",
    "13053029c": "सायुधः सपताकश्च सशक्तिः कणयष्टिमान्\n",
    "13053030a": "किङ्किणीशतनिर्घोषो युक्तस्तोमरकल्पनैः\n",
    "13053030c": "गदाखड्गनिबद्धश्च परमेषुशतान्वितः\n",
    "13053031a": "ततः स तं तथेत्युक्त्वा कल्पयित्वा महारथम्\n",
    "13053031c": "भार्यां वामे धुरि तदा चात्मानं दक्षिणे तथा\n",
    "13053032a": "त्रिदंष्ट्रं वज्रसूच्यग्रं प्रतोदं तत्र चादधत्\n",
    "13053032c": "सर्वमेतत्ततो दत्त्वा नृपो वाक्यमथाब्रवीत्\n",
    "13053033a": "भगवन्क्व रथो यातु ब्रवीतु भृगुनन्दनः\n",
    "13053033c": "यत्र वक्ष्यसि विप्रर्षे तत्र यास्यति ते रथः\n",
    "13053034a": "एवमुक्तस्तु भगवान्प्रत्युवाचाथ तं नृपम्\n",
    "13053034c": "इतःप्रभृति यातव्यं पदकं पदकं शनैः\n",
    "13053035a": "श्रमो मम यथा न स्यात्तथा मे छन्दचारिणौ\n",
    "13053035c": "सुखं चैवास्मि वोढव्यो जनः सर्वश्च पश्यतु\n",
    "13053036a": "नोत्सार्यः पथिकः कश्चित्तेभ्यो दास्याम्यहं वसु\n",
    "13053036c": "ब्राह्मणेभ्यश्च ये कामानर्थयिष्यन्ति मां पथि\n",
    "13053037a": "सर्वं दास्याम्यशेषेण धनं रत्नानि चैव हि\n",
    "13053037c": "क्रियतां निखिलेनैतन्मा विचारय पार्थिव\n",
    "13053038a": "तस्य तद्वचनं श्रुत्वा राजा भृत्यानथाब्रवीत्\n",
    "13053038c": "यद्यद्ब्रूयान्मुनिस्तत्तत्सर्वं देयमशङ्कितैः\n",
    "13053039a": "ततो रत्नान्यनेकानि स्त्रियो युग्यमजाविकम्\n",
    "13053039c": "कृताकृतं च कनकं गजेन्द्राश्चाचलोपमाः\n",
    "13053040a": "अन्वगच्छन्त तमृषिं राजामात्याश्च सर्वशः\n",
    "13053040c": "हाहाभूतं च तत्सर्वमासीन्नगरमार्तिमत्\n",
    "13053041a": "तौ तीक्ष्णाग्रेण सहसा प्रतोदेन प्रचोदितौ\n",
    "13053041c": "पृष्ठे विद्धौ कटे चैव निर्विकारौ तमूहतुः\n",
    "13053042a": "वेपमानौ विराहारौ पञ्चाशद्रात्रकर्शितौ\n",
    "13053042c": "कथंचिदूहतुर्वीरौ दंपती तं रथोत्तमम्\n",
    "13053043a": "बहुशो भृशविद्धौ तौ क्षरमाणौ क्षतोद्भवम्\n",
    "13053043c": "ददृशाते महाराज पुष्पिताविव किंशुकौ\n",
    "13053044a": "तौ दृष्ट्वा पौरवर्गस्तु भृशं शोकपरायणः\n",
    "13053044c": "अभिशापभयात्त्रस्तो न च किंचिदुवाच ह\n",
    "13053045a": "द्वन्द्वशश्चाब्रुवन्सर्वे पश्यध्वं तपसो बलम्\n",
    "13053045c": "क्रुद्धा अपि मुनिश्रेष्ठं वीक्षितुं नैव शक्नुमः\n",
    "13053046a": "अहो भगवतो वीर्यं महर्षेर्भावितात्मनः\n",
    "13053046c": "राज्ञश्चापि सभार्यस्य धैर्यं पश्यत यादृशम्\n",
    "13053047a": "श्रान्तावपि हि कृच्छ्रेण रथमेतं समूहतुः\n",
    "13053047c": "न चैतयोर्विकारं वै ददर्श भृगुनन्दनः\n",
    "13053048": "भीष्म उवाच\n",
    "13053048a": "ततः स निर्विकारौ तौ दृष्ट्वा भृगुकुलोद्वहः\n",
    "13053048c": "वसु विश्राणयामास यथा वैश्रवणस्तथा\n",
    "13053049a": "तत्रापि राजा प्रीतात्मा यथाज्ञप्तमथाकरोत्\n",
    "13053049c": "ततोऽस्य भगवान्प्रीतो बभूव मुनिसत्तमः\n",
    "13053050a": "अवतीर्य रथश्रेष्ठाद्दंपती तौ मुमोच ह\n",
    "13053050c": "विमोच्य चैतौ विधिवत्ततो वाक्यमुवाच ह\n",
    "13053051a": "स्निग्धगम्भीरया वाचा भार्गवः सुप्रसन्नया\n",
    "13053051c": "ददानि वां वरं श्रेष्ठं तद्ब्रूतामिति भारत\n",
    "13053052a": "सुकुमारौ च तौ विद्वान्कराभ्यां मुनिसत्तमः\n",
    "13053052c": "पस्पर्शामृतकल्पाभ्यां स्नेहाद्भरतसत्तम\n",
    "13053053a": "अथाब्रवीन्नृपो वाक्यं श्रमो नास्त्यावयोरिह\n",
    "13053053c": "विश्रान्तौ स्वः प्रभावात्ते ध्यानेनैवेति भार्गव\n",
    "13053054a": "अथ तौ भगवान्प्राह प्रहृष्टश्च्यवनस्तदा\n",
    "13053054c": "न वृथा व्याहृतं पूर्वं यन्मया तद्भविष्यति\n",
    "13053055a": "रमणीयः समुद्देशो गङ्गातीरमिदं शुभम्\n",
    "13053055c": "कंचित्कालं व्रतपरो निवत्स्यामीह पार्थिव\n",
    "13053056a": "गम्यतां स्वपुरं पुत्र विश्रान्तः पुनरेष्यसि\n",
    "13053056c": "इहस्थं मां सभार्यस्त्वं द्रष्टासि श्वो नराधिप\n",
    "13053057a": "न च मन्युस्त्वया कार्यः श्रेयस्ते समुपस्थितम्\n",
    "13053057c": "यत्काङ्क्षितं हृदिस्थं ते तत्सर्वं संभविष्यति\n",
    "13053058a": "इत्येवमुक्तः कुशिकः प्रहृष्टेनान्तरात्मना\n",
    "13053058c": "प्रोवाच मुनिशार्दूलमिदं वचनमर्थवत्\n",
    "13053059a": "न मे मन्युर्महाभाग पूतोऽस्मि भगवंस्त्वया\n",
    "13053059c": "संवृत्तौ यौवनस्थौ स्वो वपुष्मन्तौ बलान्वितौ\n",
    "13053060a": "प्रतोदेन व्रणा ये मे सभार्यस्य कृतास्त्वया\n",
    "13053060c": "तान्न पश्यामि गात्रेषु स्वस्थोऽस्मि सह भार्यया\n",
    "13053061a": "इमां च देवीं पश्यामि मुने दिव्याप्सरोपमाम्\n",
    "13053061c": "श्रिया परमया युक्तां यथादृष्टां मया पुरा\n",
    "13053062a": "तव प्रसादात्संवृत्तमिदं सर्वं महामुने\n",
    "13053062c": "नैतच्चित्रं तु भगवंस्त्वयि सत्यपराक्रम\n",
    "13053063a": "इत्युक्तः प्रत्युवाचेदं च्यवनः कुशिकं तदा\n",
    "13053063c": "आगच्छेथाः सभार्यश्च त्वमिहेति नराधिप\n",
    "13053064a": "इत्युक्तः समनुज्ञातो राजर्षिरभिवाद्य तम्\n",
    "13053064c": "प्रययौ वपुषा युक्तो नगरं देवराजवत्\n",
    "13053065a": "तत एनमुपाजग्मुरमात्याः सपुरोहिताः\n",
    "13053065c": "बलस्था गणिकायुक्ताः सर्वाः प्रकृतयस्तथा\n",
    "13053066a": "तैर्वृतः कुशिको राजा श्रिया परमया ज्वलन्\n",
    "13053066c": "प्रविवेश पुरं हृष्टः पूज्यमानोऽथ बन्दिभिः\n",
    "13053067a": "ततः प्रविश्य नगरं कृत्वा सर्वाह्णिकक्रियाः\n",
    "13053067c": "भुक्त्वा सभार्यो रजनीमुवास स महीपतिः\n",
    "13053068a": "ततस्तु तौ नवमभिवीक्ष्य यौवनं; परस्परं विगतजराविवामरौ\n",
    "13053068c": "ननन्दतुः शयनगतौ वपुर्धरौ; श्रिया युतौ द्विजवरदत्तया तया\n",
    "13053069a": "स चाप्यृषिर्भृगुकुलकीर्तिवर्धन;स्तपोधनो वनमभिराममृद्धिमत्\n",
    "13053069c": "मनीषया बहुविधरत्नभूषितं; ससर्ज यन्नास्ति शतक्रतोरपि\n",
    "13054001": "भीष्म उवाच\n",
    "13054001a": "ततः स राजा रात्र्यन्ते प्रतिबुद्धो महामनाः\n",
    "13054001c": "कृतपूर्वाह्णिकः प्रायात्सभार्यस्तद्वनं प्रति\n",
    "13054002a": "ततो ददर्श नृपतिः प्रासादं सर्वकाञ्चनम्\n",
    "13054002c": "मणिस्तम्भसहस्राढ्यं गन्धर्वनगरोपमम्\n",
    "13054002e": "तत्र दिव्यानभिप्रायान्ददर्श कुशिकस्तदा\n",
    "13054003a": "पर्वतान्रम्यसानूंश्च नलिनीश्च सपङ्कजाः\n",
    "13054003c": "चित्रशालाश्च विविधास्तोरणानि च भारत\n",
    "13054003e": "शाद्वलोपचितां भूमिं तथा काञ्चनकुट्टिमाम्\n",
    "13054004a": "सहकारान्प्रफुल्लांश्च केतकोद्दालकान्धवान्\n",
    "13054004c": "अशोकान्मुचुकुन्दांश्च फुल्लांश्चैवातिमुक्तकान्\n",
    "13054005a": "चम्पकांस्तिलकान्भव्यान्पनसान्वञ्जुलानपि\n",
    "13054005c": "पुष्पितान्कर्णिकारांश्च तत्र तत्र ददर्श ह\n",
    "13054006a": "श्यामां वारणपुष्पीं च तथाष्टापदिकां लताम्\n",
    "13054006c": "तत्र तत्र परिकॢप्ता ददर्श स महीपतिः\n",
    "13054007a": "वृक्षान्पद्मोत्पलधरान्सर्वर्तुकुसुमांस्तथा\n",
    "13054007c": "विमानच्छन्दकांश्चापि प्रासादान्पद्मसंनिभान्\n",
    "13054008a": "शीतलानि च तोयानि क्वचिदुष्णानि भारत\n",
    "13054008c": "आसनानि विचित्राणि शयनप्रवराणि च\n",
    "13054009a": "पर्यङ्कान्सर्वसौवर्णान्परार्ध्यास्तरणास्तृतान्\n",
    "13054009c": "भक्ष्यभोज्यमनन्तं च तत्र तत्रोपकल्पितम्\n",
    "13054010a": "वाणीवादाञ्छुकांश्चापि शारिकाभृङ्गराजकान्\n",
    "13054010c": "कोकिलाञ्छतपत्रांश्च कोयष्टिमककुक्कुटान्\n",
    "13054011a": "मयूरान्कुक्कुटांश्चापि पुत्रकाञ्जीवजीवकान्\n",
    "13054011c": "चकोरान्वानरान्हंसान्सारसांश्चक्रसाह्वयान्\n",
    "13054012a": "समन्ततः प्रणदितान्ददर्श सुमनोहरान्\n",
    "13054012c": "क्वचिदप्सरसां संघान्गन्धर्वाणां च पार्थिव\n",
    "13054013a": "कान्ताभिरपरांस्तत्र परिष्वक्तान्ददर्श ह\n",
    "13054013c": "न ददर्श च तान्भूयो ददर्श च पुनर्नृपः\n",
    "13054014a": "गीतध्वनिं सुमधुरं तथैवाध्ययनध्वनिम्\n",
    "13054014c": "हंसान्सुमधुरांश्चापि तत्र शुश्राव पार्थिवः\n",
    "13054015a": "तं दृष्ट्वात्यद्भुतं राजा मनसाचिन्तयत्तदा\n",
    "13054015c": "स्वप्नोऽयं चित्तविभ्रंश उताहो सत्यमेव तु\n",
    "13054016a": "अहो सह शरीरेण प्राप्तोऽस्मि परमां गतिम्\n",
    "13054016c": "उत्तरान्वा कुरून्पुण्यानथ वाप्यमरावतीम्\n",
    "13054017a": "किं त्विदं महदाश्चर्यं संपश्यामीत्यचिन्तयत्\n",
    "13054017c": "एवं संचिन्तयन्नेव ददर्श मुनिपुंगवम्\n",
    "13054018a": "तस्मिन्विमाने सौवर्णे मणिस्तम्भसमाकुले\n",
    "13054018c": "महार्हे शयने दिव्ये शयानं भृगुनन्दनम्\n",
    "13054019a": "तमभ्ययात्प्रहर्षेण नरेन्द्रः सह भार्यया\n",
    "13054019c": "अन्तर्हितस्ततो भूयश्च्यवनः शयनं च तत्\n",
    "13054020a": "ततोऽन्यस्मिन्वनोद्देशे पुनरेव ददर्श तम्\n",
    "13054020c": "कौश्यां बृस्यां समासीनं जपमानं महाव्रतम्\n",
    "13054020e": "एवं योगबलाद्विप्रो मोहयामास पार्थिवम्\n",
    "13054021a": "क्षणेन तद्वनं चैव ते चैवाप्सरसां गणाः\n",
    "13054021c": "गन्धर्वाः पादपाश्चैव सर्वमन्तरधीयत\n",
    "13054022a": "निःशब्दमभवच्चापि गङ्गाकूलं पुनर्नृप\n",
    "13054022c": "कुशवल्मीकभूयिष्ठं बभूव च यथा पुरा\n",
    "13054023a": "ततः स राजा कुशिकः सभार्यस्तेन कर्मणा\n",
    "13054023c": "विस्मयं परमं प्राप्तस्तद्दृष्ट्वा महदद्भुतम्\n",
    "13054024a": "ततः प्रोवाच कुशिको भार्यां हर्षसमन्वितः\n",
    "13054024c": "पश्य भद्रे यथा भावाश्चित्रा दृष्टाः सुदुर्लभाः\n",
    "13054025a": "प्रसादाद्भृगुमुख्यस्य किमन्यत्र तपोबलात्\n",
    "13054025c": "तपसा तदवाप्यं हि यन्न शक्यं मनोरथैः\n",
    "13054026a": "त्रैलोक्यराज्यादपि हि तप एव विशिष्यते\n",
    "13054026c": "तपसा हि सुतप्तेन क्रीडत्येष तपोधनः\n",
    "13054027a": "अहो प्रभावो ब्रह्मर्षेश्च्यवनस्य महात्मनः\n",
    "13054027c": "इच्छन्नेष तपोवीर्यादन्याँल्लोकान्सृजेदपि\n",
    "13054028a": "ब्राह्मणा एव जायेरन्पुण्यवाग्बुद्धिकर्मणः\n",
    "13054028c": "उत्सहेदिह कर्तुं हि कोऽन्यो वै च्यवनादृते\n",
    "13054029a": "ब्राह्मण्यं दुर्लभं लोके राज्यं हि सुलभं नरैः\n",
    "13054029c": "ब्राह्मण्यस्य प्रभावाद्धि रथे युक्तौ स्वधुर्यवत्\n",
    "13054030a": "इत्येवं चिन्तयानः स विदितश्च्यवनस्य वै\n",
    "13054030c": "संप्रेक्ष्योवाच स नृपं क्षिप्रमागम्यतामिति\n",
    "13054031a": "इत्युक्तः सहभार्यस्तमभ्यगच्छन्महामुनिम्\n",
    "13054031c": "शिरसा वन्दनीयं तमवन्दत स पार्थिवः\n",
    "13054032a": "तस्याशिषः प्रयुज्याथ स मुनिस्तं नराधिपम्\n",
    "13054032c": "निषीदेत्यब्रवीद्धीमान्सान्त्वयन्पुरुषर्षभ\n",
    "13054033a": "ततः प्रकृतिमापन्नो भार्गवो नृपते नृपम्\n",
    "13054033c": "उवाच श्लक्ष्णया वाचा तर्पयन्निव भारत\n",
    "13054034a": "राजन्सम्यग्जितानीह पञ्च पञ्चसु यत्त्वया\n",
    "13054034c": "मनःषष्ठानीन्द्रियाणि कृच्छ्रान्मुक्तोऽसि तेन वै\n",
    "13054035a": "सम्यगाराधितः पुत्र त्वयाहं वदतां वर\n",
    "13054035c": "न हि ते वृजिनं किंचित्सुसूक्ष्ममपि विद्यते\n",
    "13054036a": "अनुजानीहि मां राजन्गमिष्यामि यथागतम्\n",
    "13054036c": "प्रीतोऽस्मि तव राजेन्द्र वरश्च प्रतिगृह्यताम्\n",
    "13054037": "कुशिक उवाच\n",
    "13054037a": "अग्निमध्यगतेनेदं भगवन्संनिधौ मया\n",
    "13054037c": "वर्तितं भृगुशार्दूल यन्न दग्धोऽस्मि तद्बहु\n",
    "13054038a": "एष एव वरो मुख्यः प्राप्तो मे भृगुनन्दन\n",
    "13054038c": "यत्प्रीतोऽसि समाचारात्कुलं पूतं ममानघ\n",
    "13054039a": "एष मेऽनुग्रहो विप्र जीविते च प्रयोजनम्\n",
    "13054039c": "एतद्राज्यफलं चैव तपश्चैतत्परं मम\n",
    "13054040a": "यदि तु प्रीतिमान्विप्र मयि त्वं भृगुनन्दन\n",
    "13054040c": "अस्ति मे संशयः कश्चित्तन्मे व्याख्यातुमर्हसि\n",
    "13055001": "च्यवन उवाच\n",
    "13055001a": "वरश्च गृह्यतां मत्तो यश्च ते संशयो हृदि\n",
    "13055001c": "तं च ब्रूहि नरश्रेष्ठ सर्वं संपादयामि ते\n",
    "13055002": "कुशिक उवाच\n",
    "13055002a": "यदि प्रीतोऽसि भगवंस्ततो मे वद भार्गव\n",
    "13055002c": "कारणं श्रोतुमिच्छामि मद्गृहे वासकारितम्\n",
    "13055003a": "शयनं चैकपार्श्वेन दिवसानेकविंशतिम्\n",
    "13055003c": "अकिंचिदुक्त्वा गमनं बहिश्च मुनिपुंगव\n",
    "13055004a": "अन्तर्धानमकस्माच्च पुनरेव च दर्शनम्\n",
    "13055004c": "पुनश्च शयनं विप्र दिवसानेकविंशतिम्\n",
    "13055005a": "तैलाभ्यक्तस्य गमनं भोजनं च गृहे मम\n",
    "13055005c": "समुपानीय विविधं यद्दग्धं जातवेदसा\n",
    "13055005e": "निर्याणं च रथेनाशु सहसा यत्कृतं त्वया\n",
    "13055006a": "धनानां च विसर्गस्य वनस्यापि च दर्शनम्\n",
    "13055006c": "प्रासादानां बहूनां च काञ्चनानां महामुने\n",
    "13055007a": "मणिविद्रुमपादानां पर्यङ्कानां च दर्शनम्\n",
    "13055007c": "पुनश्चादर्शनं तस्य श्रोतुमिच्छामि कारणम्\n",
    "13055008a": "अतीव ह्यत्र मुह्यामि चिन्तयानो दिवानिशम्\n",
    "13055008c": "न चैवात्राधिगच्छामि सर्वस्यास्य विनिश्चयम्\n",
    "13055008e": "एतदिच्छामि कार्त्स्न्येन सत्यं श्रोतुं तपोधन\n",
    "13055009": "च्यवन उवाच\n",
    "13055009a": "शृणु सर्वमशेषेण यदिदं येन हेतुना\n",
    "13055009c": "न हि शक्यमनाख्यातुमेवं पृष्टेन पार्थिव\n",
    "13055010a": "पितामहस्य वदतः पुरा देवसमागमे\n",
    "13055010c": "श्रुतवानस्मि यद्राजंस्तन्मे निगदतः शृणु\n",
    "13055011a": "ब्रह्मक्षत्रविरोधेन भविता कुलसंकरः\n",
    "13055011c": "पौत्रस्ते भविता राजंस्तेजोवीर्यसमन्वितः\n",
    "13055012a": "ततः स्वकुलरक्षार्थमहं त्वा समुपागमम्\n",
    "13055012c": "चिकीर्षन्कुशिकोच्छेदं संदिधक्षुः कुलं तव\n",
    "13055013a": "ततोऽहमागम्य पुरा त्वामवोचं महीपते\n",
    "13055013c": "नियमं कंचिदारप्स्ये शुश्रूषा क्रियतामिति\n",
    "13055014a": "न च ते दुष्कृतं किंचिदहमासादयं गृहे\n",
    "13055014c": "तेन जीवसि राजर्षे न भवेथास्ततोऽन्यथा\n",
    "13055015a": "एतां बुद्धिं समास्थाय दिवसानेकविंशतिम्\n",
    "13055015c": "सुप्तोऽस्मि यदि मां कश्चिद्बोधयेदिति पार्थिव\n",
    "13055016a": "यदा त्वया सभार्येण संसुप्तो न प्रबोधितः\n",
    "13055016c": "अहं तदैव ते प्रीतो मनसा राजसत्तम\n",
    "13055017a": "उत्थाय चास्मि निष्क्रान्तो यदि मां त्वं महीपते\n",
    "13055017c": "पृच्छेः क्व यास्यसीत्येवं शपेयं त्वामिति प्रभो\n",
    "13055018a": "अन्तर्हितश्चास्मि पुनः पुनरेव च ते गृहे\n",
    "13055018c": "योगमास्थाय संविष्टो दिवसानेकविंशतिम्\n",
    "13055019a": "क्षुधितो मामसूयेथाः श्रमाद्वेति नराधिप\n",
    "13055019c": "एतां बुद्धिं समास्थाय कर्शितौ वां मया क्षुधा\n",
    "13055020a": "न च तेऽभूत्सुसूक्ष्मोऽपि मन्युर्मनसि पार्थिव\n",
    "13055020c": "सभार्यस्य नरश्रेष्ठ तेन ते प्रीतिमानहम्\n",
    "13055021a": "भोजनं च समानाय्य यत्तदादीपितं मया\n",
    "13055021c": "क्रुध्येथा यदि मात्सर्यादिति तन्मर्षितं च ते\n",
    "13055022a": "ततोऽहं रथमारुह्य त्वामवोचं नराधिप\n",
    "13055022c": "सभार्यो मां वहस्वेति तच्च त्वं कृतवांस्तथा\n",
    "13055023a": "अविशङ्को नरपते प्रीतोऽहं चापि तेन ते\n",
    "13055023c": "धनोत्सर्गेऽपि च कृते न त्वां क्रोधः प्रधर्षयत्\n",
    "13055024a": "ततः प्रीतेन ते राजन्पुनरेतत्कृतं तव\n",
    "13055024c": "सभार्यस्य वनं भूयस्तद्विद्धि मनुजाधिप\n",
    "13055025a": "प्रीत्यर्थं तव चैतन्मे स्वर्गसंदर्शनं कृतम्\n",
    "13055025c": "यत्ते वनेऽस्मिन्नृपते दृष्टं दिव्यं निदर्शनम्\n",
    "13055026a": "स्वर्गोद्देशस्त्वया राजन्सशरीरेण पार्थिव\n",
    "13055026c": "मुहूर्तमनुभूतोऽसौ सभार्येण नृपोत्तम\n",
    "13055027a": "निदर्शनार्थं तपसो धर्मस्य च नराधिप\n",
    "13055027c": "तत्र यासीत्स्पृहा राजंस्तच्चापि विदितं मम\n",
    "13055028a": "ब्राह्मण्यं काङ्क्षसे हि त्वं तपश्च पृथिवीपते\n",
    "13055028c": "अवमन्य नरेन्द्रत्वं देवेन्द्रत्वं च पार्थिव\n",
    "13055029a": "एवमेतद्यथात्थ त्वं ब्राह्मण्यं तात दुर्लभम्\n",
    "13055029c": "ब्राह्मण्ये सति चर्षित्वमृषित्वे च तपस्विता\n",
    "13055030a": "भविष्यत्येष ते कामः कुशिकात्कौशिको द्विजः\n",
    "13055030c": "तृतीयं पुरुषं प्राप्य ब्राह्मणत्वं गमिष्यति\n",
    "13055031a": "वंशस्ते पार्थिवश्रेष्ठ भृगूणामेव तेजसा\n",
    "13055031c": "पौत्रस्ते भविता विप्र तपस्वी पावकद्युतिः\n",
    "13055032a": "यः स देवमनुष्याणां भयमुत्पादयिष्यति\n",
    "13055032c": "त्रयाणां चैव लोकानां सत्यमेतद्ब्रवीमि ते\n",
    "13055033a": "वरं गृहाण राजर्षे यस्ते मनसि वर्तते\n",
    "13055033c": "तीर्थयात्रां गमिष्यामि पुरा कालोऽतिवर्तते\n",
    "13055034": "कुशिक उवाच\n",
    "13055034a": "एष एव वरो मेऽद्य यत्त्वं प्रीतो महामुने\n",
    "13055034c": "भवत्वेतद्यथात्थ त्वं तपः पौत्रे ममानघ\n",
    "13055034e": "ब्राह्मण्यं मे कुलस्यास्तु भगवन्नेष मे वरः\n",
    "13055035a": "पुनश्चाख्यातुमिच्छामि भगवन्विस्तरेण वै\n",
    "13055035c": "कथमेष्यति विप्रत्वं कुलं मे भृगुनन्दन\n",
    "13055035e": "कश्चासौ भविता बन्धुर्मम कश्चापि संमतः\n",
    "13056001": "च्यवन उवाच\n",
    "13056001a": "अवश्यं कथनीयं मे तवैतन्नरपुंगव\n",
    "13056001c": "यदर्थं त्वाहमुच्छेत्तुं संप्राप्तो मनुजाधिप\n",
    "13056002a": "भृगूणां क्षत्रिया याज्या नित्यमेव जनाधिप\n",
    "13056002c": "ते च भेदं गमिष्यन्ति दैवयुक्तेन हेतुना\n",
    "13056003a": "क्षत्रियाश्च भृगून्सर्वान्वधिष्यन्ति नराधिप\n",
    "13056003c": "आ गर्भादनुकृन्तन्तो दैवदण्डनिपीडिताः\n",
    "13056004a": "तत उत्पत्स्यतेऽस्माकं कुले गोत्रविवर्धनः\n",
    "13056004c": "और्वो नाम महातेजा ज्वलनार्कसमद्युतिः\n",
    "13056005a": "स त्रैलोक्यविनाशाय कोपाग्निं जनयिष्यति\n",
    "13056005c": "महीं सपर्वतवनां यः करिष्यति भस्मसात्\n",
    "13056006a": "कंचित्कालं तु तं वह्निं स एव शमयिष्यति\n",
    "13056006c": "समुद्रे वडवावक्त्रे प्रक्षिप्य मुनिसत्तमः\n",
    "13056007a": "पुत्रं तस्य महाभागमृचीकं भृगुनन्दनम्\n",
    "13056007c": "साक्षात्कृत्स्नो धनुर्वेदः समुपस्थास्यतेऽनघ\n",
    "13056008a": "क्षत्रियाणामभावाय दैवयुक्तेन हेतुना\n",
    "13056008c": "स तु तं प्रतिगृह्यैव पुत्रे संक्रामयिष्यति\n",
    "13056009a": "जमदग्नौ महाभागे तपसा भावितात्मनि\n",
    "13056009c": "स चापि भृगुशार्दूलस्तं वेदं धारयिष्यति\n",
    "13056010a": "कुलात्तु तव धर्मात्मन्कन्यां सोऽधिगमिष्यति\n",
    "13056010c": "उद्भावनार्थं भवतो वंशस्य नृपसत्तम\n",
    "13056011a": "गाधेर्दुहितरं प्राप्य पौत्रीं तव महातपाः\n",
    "13056011c": "ब्राह्मणं क्षत्रधर्माणं राममुत्पादयिष्यति\n",
    "13056012a": "क्षत्रियं विप्रकर्माणं बृहस्पतिमिवौजसा\n",
    "13056012c": "विश्वामित्रं तव कुले गाधेः पुत्रं सुधार्मिकम्\n",
    "13056012e": "तपसा महता युक्तं प्रदास्यति महाद्युते\n",
    "13056013a": "स्त्रियौ तु कारणं तत्र परिवर्ते भविष्यतः\n",
    "13056013c": "पितामहनियोगाद्वै नान्यथैतद्भविष्यति\n",
    "13056014a": "तृतीये पुरुषे तुभ्यं ब्राह्मणत्वमुपैष्यति\n",
    "13056014c": "भविता त्वं च संबन्धी भृगूणां भावितात्मनाम्\n",
    "13056015": "भीष्म उवाच\n",
    "13056015a": "कुशिकस्तु मुनेर्वाक्यं च्यवनस्य महात्मनः\n",
    "13056015c": "श्रुत्वा हृष्टोऽभवद्राजा वाक्यं चेदमुवाच ह\n",
    "13056015e": "एवमस्त्विति धर्मात्मा तदा भरतसत्तम\n",
    "13056016a": "च्यवनस्तु महातेजाः पुनरेव नराधिपम्\n",
    "13056016c": "वरार्थं चोदयामास तमुवाच स पार्थिवः\n",
    "13056017a": "बाढमेवं ग्रहीष्यामि कामं त्वत्तो महामुने\n",
    "13056017c": "ब्रह्मभूतं कुलं मेऽस्तु धर्मे चास्य मनो भवेत्\n",
    "13056018a": "एवमुक्तस्तथेत्येवं प्रत्युक्त्वा च्यवनो मुनिः\n",
    "13056018c": "अभ्यनुज्ञाय नृपतिं तीर्थयात्रां ययौ तदा\n",
    "13056019a": "एतत्ते कथितं सर्वमशेषेण मया नृप\n",
    "13056019c": "भृगूणां कुशिकानां च प्रति संबन्धकारणम्\n",
    "13056020a": "यथोक्तं मुनिना चापि तथा तदभवन्नृप\n",
    "13056020c": "जन्म रामस्य च मुनेर्विश्वामित्रस्य चैव ह\n",
    "13057001": "युधिष्ठिर उवाच\n",
    "13057001a": "मुह्यामीव निशम्याद्य चिन्तयानः पुनः पुनः\n",
    "13057001c": "हीनां पार्थिवसंघातैः श्रीमद्भिः पृथिवीमिमाम्\n",
    "13057002a": "प्राप्य राज्यानि शतशो महीं जित्वापि भारत\n",
    "13057002c": "कोटिशः पुरुषान्हत्वा परितप्ये पितामह\n",
    "13057003a": "का नु तासां वरस्त्रीणामवस्थाद्य भविष्यति\n",
    "13057003c": "या हीनाः पतिभिः पुत्रैर्मातुलैर्भ्रातृभिस्तथा\n",
    "13057004a": "वयं हि तान्गुरून्हत्वा ज्ञातींश्च सुहृदोऽपि च\n",
    "13057004c": "अवाक्शीर्षाः पतिष्यामो नरके नात्र संशयः\n",
    "13057005a": "शरीरं योक्तुमिच्छामि तपसोग्रेण भारत\n",
    "13057005c": "उपदिष्टमिहेच्छामि तत्त्वतोऽहं विशां पते\n",
    "13057006": "वैशंपायन उवाच\n",
    "13057006a": "युधिष्ठिरस्य तद्वाक्यं श्रुत्वा भीष्मो महामनाः\n",
    "13057006c": "परीक्ष्य निपुणं बुद्ध्या युधिष्ठिरमभाषत\n",
    "13057007a": "रहस्यमद्भुतं चैव शृणु वक्ष्यामि यत्त्वयि\n",
    "13057007c": "या गतिः प्राप्यते येन प्रेत्यभावेषु भारत\n",
    "13057008a": "तपसा प्राप्यते स्वर्गस्तपसा प्राप्यते यशः\n",
    "13057008c": "आयुःप्रकर्षो भोगाश्च लभ्यन्ते तपसा विभो\n",
    "13057009a": "ज्ञानं विज्ञानमारोग्यं रूपं संपत्तथैव च\n",
    "13057009c": "सौभाग्यं चैव तपसा प्राप्यते भरतर्षभ\n",
    "13057010a": "धनं प्राप्नोति तपसा मौनं ज्ञानं प्रयच्छति\n",
    "13057010c": "उपभोगांस्तु दानेन ब्रह्मचर्येण जीवितम्\n",
    "13057011a": "अहिंसायाः फलं रूपं दीक्षाया जन्म वै कुले\n",
    "13057011c": "फलमूलाशिनां राज्यं स्वर्गः पर्णाशिनां भवेत्\n",
    "13057012a": "पयोभक्षो दिवं याति स्नानेन द्रविणाधिकः\n",
    "13057012c": "गुरुशुश्रूषया विद्या नित्यश्राद्धेन संततिः\n",
    "13057013a": "गवाढ्यः शाकदीक्षाभिः स्वर्गमाहुस्तृणाशनात्\n",
    "13057013c": "स्त्रियस्त्रिषवणस्नानाद्वायुं पीत्वा क्रतुं लभेत्\n",
    "13057014a": "नित्यस्नायी भवेद्दक्षः संध्ये तु द्वे जपन्द्विजः\n",
    "13057014c": "मरुं साधयतो राज्यं नाकपृष्ठमनाशके\n",
    "13057015a": "स्थण्डिले शयमानानां गृहाणि शयनानि च\n",
    "13057015c": "चीरवल्कलवासोभिर्वासांस्याभरणानि च\n",
    "13057016a": "शय्यासनानि यानानि योगयुक्ते तपोधने\n",
    "13057016c": "अग्निप्रवेशे नियतं ब्रह्मलोको विधीयते\n",
    "13057017a": "रसानां प्रतिसंहारात्सौभाग्यमिह विन्दति\n",
    "13057017c": "आमिषप्रतिसंहारात्प्रजास्यायुष्मती भवेत्\n",
    "13057018a": "उदवासं वसेद्यस्तु स नराधिपतिर्भवेत्\n",
    "13057018c": "सत्यवादी नरश्रेष्ठ दैवतैः सह मोदते\n",
    "13057019a": "कीर्तिर्भवति दानेन तथारोग्यमहिंसया\n",
    "13057019c": "द्विजशुश्रूषया राज्यं द्विजत्वं वापि पुष्कलम्\n",
    "13057020a": "पानीयस्य प्रदानेन कीर्तिर्भवति शाश्वती\n",
    "13057020c": "अन्नपानप्रदानेन तृप्यते कामभोगतः\n",
    "13057021a": "सान्त्वदः सर्वभूतानां सर्वशोकैर्विमुच्यते\n",
    "13057021c": "देवशुश्रूषया राज्यं दिव्यं रूपं नियच्छति\n",
    "13057022a": "दीपालोकप्रदानेन चक्षुष्मान्भवते नरः\n",
    "13057022c": "प्रेक्षणीयप्रदानेन स्मृतिं मेधां च विन्दति\n",
    "13057023a": "गन्धमाल्यनिवृत्त्या तु कीर्तिर्भवति पुष्कला\n",
    "13057023c": "केशश्मश्रून्धारयतामग्र्या भवति संततिः\n",
    "13057024a": "उपवासं च दीक्षां च अभिषेकं च पार्थिव\n",
    "13057024c": "कृत्वा द्वादश वर्षाणि वीरस्थानाद्विशिष्यते\n",
    "13057025a": "दासीदासमलंकारान्क्षेत्राणि च गृहाणि च\n",
    "13057025c": "ब्रह्मदेयां सुतां दत्त्वा प्राप्नोति मनुजर्षभ\n",
    "13057026a": "क्रतुभिश्चोपवासैश्च त्रिदिवं याति भारत\n",
    "13057026c": "लभते च चिरं स्थानं बलिपुष्पप्रदो नरः\n",
    "13057027a": "सुवर्णशृङ्गैस्तु विभूषितानां; गवां सहस्रस्य नरः प्रदाता\n",
    "13057027c": "प्राप्नोति पुण्यं दिवि देवलोक;मित्येवमाहुर्मुनिदेवसंघाः\n",
    "13057028a": "प्रयच्छते यः कपिलां सचैलां; कांस्योपदोहां कनकाग्रशृङ्गीम्\n",
    "13057028c": "तैस्तैर्गुणैः कामदुघास्य भूत्वा; नरं प्रदातारमुपैति सा गौः\n",
    "13057029a": "यावन्ति लोमानि भवन्ति धेन्वा;स्तावत्फलं प्राप्नुते गोप्रदाता\n",
    "13057029c": "पुत्रांश्च पौत्रांश्च कुलं च सर्व;मासप्तमं तारयते परत्र\n",
    "13057030a": "सदक्षिणां काञ्चनचारुशृङ्गीं; कांस्योपदोहां द्रविणोत्तरीयाम्\n",
    "13057030c": "धेनुं तिलानां ददतो द्विजाय; लोका वसूनां सुलभा भवन्ति\n",
    "13057031a": "स्वकर्मभिर्मानवं संनिबद्धं; तीव्रान्धकारे नरके पतन्तम्\n",
    "13057031c": "महार्णवे नौरिव वायुयुक्ता; दानं गवां तारयते परत्र\n",
    "13057032a": "यो ब्रह्मदेयां तु ददाति कन्यां; भूमिप्रदानं च करोति विप्रे\n",
    "13057032c": "ददाति चान्नं विधिवच्च यश्च; स लोकमाप्नोति पुरंदरस्य\n",
    "13057033a": "नैवेशिकं सर्वगुणोपपन्नं; ददाति वै यस्तु नरो द्विजाय\n",
    "13057033c": "स्वाध्यायचारित्रगुणान्विताय; तस्यापि लोकाः कुरुषूत्तरेषु\n",
    "13057034a": "धुर्यप्रदानेन गवां तथाश्वै;र्लोकानवाप्नोति नरो वसूनाम्\n",
    "13057034c": "स्वर्गाय चाहुर्हि हिरण्यदानं; ततो विशिष्टं कनकप्रदानम्\n",
    "13057035a": "छत्रप्रदानेन गृहं वरिष्ठं; यानं तथोपानहसंप्रदाने\n",
    "13057035c": "वस्त्रप्रदानेन फलं सुरूपं; गन्धप्रदाने सुरभिर्नरः स्यात्\n",
    "13057036a": "पुष्पोपगं वाथ फलोपगं वा; यः पादपं स्पर्शयते द्विजाय\n",
    "13057036c": "स स्त्रीसमृद्धं बहुरत्नपूर्णं; लभत्ययत्नोपगतं गृहं वै\n",
    "13057037a": "भक्षान्नपानीयरसप्रदाता; सर्वानवाप्नोति रसान्प्रकामम्\n",
    "13057037c": "प्रतिश्रयाच्छादनसंप्रदाता; प्राप्नोति तानेव न संशयोऽत्र\n",
    "13057038a": "स्रग्धूपगन्धान्यनुलेपनानि; स्नानानि माल्यानि च मानवो यः\n",
    "13057038c": "दद्याद्द्विजेभ्यः स भवेदरोग;स्तथाभिरूपश्च नरेन्द्रलोके\n",
    "13057039a": "बीजैरशून्यं शयनैरुपेतं; दद्याद्गृहं यः पुरुषो द्विजाय\n",
    "13057039c": "पुण्याभिरामं बहुरत्नपूर्णं; लभत्यधिष्ठानवरं स राजन्\n",
    "13057040a": "सुगन्धचित्रास्तरणोपपन्नं; दद्यान्नरो यः शयनं द्विजाय\n",
    "13057040c": "रूपान्वितां पक्षवतीं मनोज्ञां; भार्यामयत्नोपगतां लभेत्सः\n",
    "13057041a": "पितामहस्यानुचरो वीरशायी भवेन्नरः\n",
    "13057041c": "नाधिकं विद्यते तस्मादित्याहुः परमर्षयः\n",
    "13057042": "वैशंपायन उवाच\n",
    "13057042a": "तस्य तद्वचनं श्रुत्वा प्रीतात्मा कुरुनन्दनः\n",
    "13057042c": "नाश्रमेऽरोचयद्वासं वीरमार्गाभिकाङ्क्षया\n",
    "13057043a": "ततो युधिष्ठिरः प्राह पाण्डवान्भरतर्षभ\n",
    "13057043c": "पितामहस्य यद्वाक्यं तद्वो रोचत्विति प्रभुः\n",
    "13057044a": "ततस्तु पाण्डवाः सर्वे द्रौपदी च यशस्विनी\n",
    "13057044c": "युधिष्ठिरस्य तद्वाक्यं बाढमित्यभ्यपूजयन्\n",
    "13058001": "युधिष्ठिर उवाच\n",
    "13058001a": "यानीमानि बहिर्वेद्यां दानानि परिचक्षते\n",
    "13058001c": "तेभ्यो विशिष्टं किं दानं मतं ते कुरुपुंगव\n",
    "13058002a": "कौतूहलं हि परमं तत्र मे वर्तते प्रभो\n",
    "13058002c": "दातारं दत्तमन्वेति यद्दानं तत्प्रचक्ष्व मे\n",
    "13058003": "भीष्म उवाच\n",
    "13058003a": "अभयं सर्वभूतेभ्यो व्यसने चाप्यनुग्रहम्\n",
    "13058003c": "यच्चाभिलषितं दद्यात्तृषितायाभियाचते\n",
    "13058004a": "दत्तं मन्येत यद्दत्त्वा तद्दानं श्रेष्ठमुच्यते\n",
    "13058004c": "दत्तं दातारमन्वेति यद्दानं भरतर्षभ\n",
    "13058005a": "हिरण्यदानं गोदानं पृथिवीदानमेव च\n",
    "13058005c": "एतानि वै पवित्राणि तारयन्त्यपि दुष्कृतम्\n",
    "13058006a": "एतानि पुरुषव्याघ्र साधुभ्यो देहि नित्यदा\n",
    "13058006c": "दानानि हि नरं पापान्मोक्षयन्ति न संशयः\n",
    "13058007a": "यद्यदिष्टतमं लोके यच्चास्य दयितं गृहे\n",
    "13058007c": "तत्तद्गुणवते देयं तदेवाक्षयमिच्छता\n",
    "13058008a": "प्रियाणि लभते लोके प्रियदः प्रियकृत्तथा\n",
    "13058008c": "प्रियो भवति भूतानामिह चैव परत्र च\n",
    "13058009a": "याचमानमभीमानादाशावन्तमकिंचनम्\n",
    "13058009c": "यो नार्चति यथाशक्ति स नृशंसो युधिष्ठिर\n",
    "13058010a": "अमित्रमपि चेद्दीनं शरणैषिणमागतम्\n",
    "13058010c": "व्यसने योऽनुगृह्णाति स वै पुरुषसत्तमः\n",
    "13058011a": "कृशाय ह्रीमते तात वृत्तिक्षीणाय सीदते\n",
    "13058011c": "अपहन्यात्क्षुधं यस्तु न तेन पुरुषः समः\n",
    "13058012a": "ह्रिया तु नियतान्साधून्पुत्रदारैश्च कर्शितान्\n",
    "13058012c": "अयाचमानान्कौन्तेय सर्वोपायैर्निमन्त्रय\n",
    "13058013a": "आशिषं ये न देवेषु न मर्त्येषु च कुर्वते\n",
    "13058013c": "अर्हन्तो नित्यसत्त्वस्था यथालब्धोपजीविनः\n",
    "13058014a": "आशीविषसमेभ्यश्च तेभ्यो रक्षस्व भारत\n",
    "13058014c": "तान्युक्तैरुपजिज्ञास्य तथा द्विजवरोत्तमान्\n",
    "13058015a": "कृतैरावसथैर्नित्यं सप्रेष्यैः सपरिच्छदैः\n",
    "13058015c": "निमन्त्रयेथाः कौरव्य सर्वकामसुखावहैः\n",
    "13058016a": "यदि ते प्रतिगृह्णीयुः श्रद्धापूतं युधिष्ठिर\n",
    "13058016c": "कार्यमित्येव मन्वाना धार्मिकाः पुण्यकर्मिणः\n",
    "13058017a": "विद्यास्नाता व्रतस्नाता ये व्यपाश्रित्यजीविनः\n",
    "13058017c": "गूढस्वाध्यायतपसो ब्राह्मणाः संशितव्रताः\n",
    "13058018a": "तेषु शुद्धेषु दान्तेषु स्वदारनिरतेषु च\n",
    "13058018c": "यत्करिष्यसि कल्याणं तत्त्वा लोकेषु धास्यति\n",
    "13058019a": "यथाग्निहोत्रं सुहुतं सायं प्रातर्द्विजातिना\n",
    "13058019c": "तथा भवति दत्तं वै द्विजेभ्योऽथ कृतात्मना\n",
    "13058020a": "एष ते विततो यज्ञः श्रद्धापूतः सदक्षिणः\n",
    "13058020c": "विशिष्टः सर्वयज्ञेभ्यो ददतस्तात वर्तताम्\n",
    "13058021a": "निवापो दानसदृशस्तादृशेषु युधिष्ठिर\n",
    "13058021c": "निवपन्पूजयंश्चैव तेष्वानृण्यं निगच्छति\n",
    "13058022a": "य एव नो न कुप्यन्ति न लुभ्यन्ति तृणेष्वपि\n",
    "13058022c": "त एव नः पूज्यतमा ये चान्ये प्रियवादिनः\n",
    "13058023a": "ये नो न बहु मन्यन्ते न प्रवर्तन्ति चापरे\n",
    "13058023c": "पुत्रवत्परिपाल्यास्ते नमस्तेभ्यस्तथाभयम्\n",
    "13058024a": "ऋत्विक्पुरोहिताचार्या मृदुब्रह्मधरा हि ते\n",
    "13058024c": "क्षत्रेणापि हि संसृष्टं तेजः शाम्यति वै द्विजे\n",
    "13058025a": "अस्ति मे बलवानस्मि राजास्मीति युधिष्ठिर\n",
    "13058025c": "ब्राह्मणान्मा स्म पर्यश्नीर्वासोभिरशनेन च\n",
    "13058026a": "यच्छोभार्थं बलार्थं वा वित्तमस्ति तवानघ\n",
    "13058026c": "तेन ते ब्राह्मणाः पूज्याः स्वधर्ममनुतिष्ठता\n",
    "13058027a": "नमस्कार्यास्त्वया विप्रा वर्तमाना यथातथम्\n",
    "13058027c": "यथासुखं यथोत्साहं ललन्तु त्वयि पुत्रवत्\n",
    "13058028a": "को ह्यन्यः सुप्रसादानां सुहृदामल्पतोषिणाम्\n",
    "13058028c": "वृत्तिमर्हत्युपक्षेप्तुं त्वदन्यः कुरुसत्तम\n",
    "13058029a": "यथा पत्याश्रयो धर्मः स्त्रीणां लोके सनातनः\n",
    "13058029c": "स देवः सा गतिर्नान्या तथास्माकं द्विजातयः\n",
    "13058030a": "यदि नो ब्राह्मणास्तात संत्यजेयुरपूजिताः\n",
    "13058030c": "पश्यन्तो दारुणं कर्म सततं क्षत्रिये स्थितम्\n",
    "13058031a": "अवेदानामकीर्तीनामलोकानामयज्वनाम्\n",
    "13058031c": "कोऽस्माकं जीवितेनार्थस्तद्धि नो ब्राह्मणाश्रयम्\n",
    "13058032a": "अत्र ते वर्तयिष्यामि यथा धर्मः सनातनः\n",
    "13058032c": "राजन्यो ब्राह्मणं राजन्पुरा परिचचार ह\n",
    "13058032e": "वैश्यो राजन्यमित्येव शूद्रो वैश्यमिति श्रुतिः\n",
    "13058033a": "दूराच्छूद्रेणोपचर्यो ब्राह्मणोऽग्निरिव ज्वलन्\n",
    "13058033c": "संस्पर्शपरिचर्यस्तु वैश्येन क्षत्रियेण च\n",
    "13058034a": "मृदुभावान्सत्यशीलान्सत्यधर्मानुपालकान्\n",
    "13058034c": "आशीविषानिव क्रुद्धांस्तानुपाचरत द्विजान्\n",
    "13058035a": "अपरेषां परेषां च परेभ्यश्चैव ये परे\n",
    "13058035c": "क्षत्रियाणां प्रतपतां तेजसा च बलेन च\n",
    "13058035e": "ब्राह्मणेष्वेव शाम्यन्ति तेजांसि च तपांसि च\n",
    "13058036a": "न मे पिता प्रियतरो न त्वं तात तथा प्रियः\n",
    "13058036c": "न मे पितुः पिता राजन्न चात्मा न च जीवितम्\n",
    "13058037a": "त्वत्तश्च मे प्रियतरः पृथिव्यां नास्ति कश्चन\n",
    "13058037c": "त्वत्तोऽपि मे प्रियतरा ब्राह्मणा भरतर्षभ\n",
    "13058038a": "ब्रवीमि सत्यमेतच्च यथाहं पाण्डुनन्दन\n",
    "13058038c": "तेन सत्येन गच्छेयं लोकान्यत्र स शंतनुः\n",
    "13058039a": "पश्येयं च सतां लोकाञ्छुचीन्ब्रह्मपुरस्कृतान्\n",
    "13058039c": "तत्र मे तात गन्तव्यमह्नाय च चिराय च\n",
    "13058040a": "सोऽहमेतादृशाँल्लोकान्दृष्ट्वा भरतसत्तम\n",
    "13058040c": "यन्मे कृतं ब्राह्मणेषु न तप्ये तेन पार्थिव\n",
    "13059001": "युधिष्ठिर उवाच\n",
    "13059001a": "यौ तु स्यातां चरणेनोपपन्नौ; यौ विद्यया सदृशौ जन्मना च\n",
    "13059001c": "ताभ्यां दानं कतरस्मै विशिष्ट;मयाचमानाय च याचते च\n",
    "13059002": "भीष्म उवाच\n",
    "13059002a": "श्रेयो वै याचतः पार्थ दत्तमाहुरयाचते\n",
    "13059002c": "अर्हत्तमो वै धृतिमान्कृपणादधृतात्मनः\n",
    "13059003a": "क्षत्रियो रक्षणधृतिर्ब्राह्मणोऽनर्थनाधृतिः\n",
    "13059003c": "ब्राह्मणो धृतिमान्विद्वान्देवान्प्रीणाति तुष्टिमान्\n",
    "13059004a": "याच्ञामाहुरनीशस्य अभिहारं च भारत\n",
    "13059004c": "उद्वेजयति याचन्हि सदा भूतानि दस्युवत्\n",
    "13059005a": "म्रियते याचमानो वै तमनु म्रियते ददत्\n",
    "13059005c": "ददत्संजीवयत्येनमात्मानं च युधिष्ठिर\n",
    "13059006a": "आनृशंस्यं परो धर्मो याचते यत्प्रदीयते\n",
    "13059006c": "अयाचतः सीदमानान्सर्वोपायैर्निमन्त्रय\n",
    "13059007a": "यदि वै तादृशा राष्ट्रे वसेयुस्ते द्विजोत्तमाः\n",
    "13059007c": "भस्मच्छन्नानिवाग्नींस्तान्बुध्येथास्त्वं प्रयत्नतः\n",
    "13059008a": "तपसा दीप्यमानास्ते दहेयुः पृथिवीमपि\n",
    "13059008c": "पूज्या हि ज्ञानविज्ञानतपोयोगसमन्विताः\n",
    "13059009a": "तेभ्यः पूजां प्रयुञ्जीथा ब्राह्मणेभ्यः परंतप\n",
    "13059009c": "ददद्बहुविधान्दायानुपच्छन्दानयाचताम्\n",
    "13059010a": "यदग्निहोत्रे सुहुते सायंप्रातर्भवेत्फलम्\n",
    "13059010c": "विद्यावेदव्रतवति तद्दानफलमुच्यते\n",
    "13059011a": "विद्यावेदव्रतस्नातानव्यपाश्रयजीविनः\n",
    "13059011c": "गूढस्वाध्यायतपसो ब्राह्मणान्संशितव्रतान्\n",
    "13059012a": "कृतैरावसथैर्हृद्यैः सप्रेष्यैः सपरिच्छदैः\n",
    "13059012c": "निमन्त्रयेथाः कौन्तेय कामैश्चान्यैर्द्विजोत्तमान्\n",
    "13059013a": "अपि ते प्रतिगृह्णीयुः श्रद्धापूतं युधिष्ठिर\n",
    "13059013c": "कार्यमित्येव मन्वाना धर्मज्ञाः सूक्ष्मदर्शिनः\n",
    "13059014a": "अपि ते ब्राह्मणा भुक्त्वा गताः सोद्धरणान्गृहान्\n",
    "13059014c": "येषां दाराः प्रतीक्षन्ते पर्जन्यमिव कर्षकाः\n",
    "13059015a": "अन्नानि प्रातःसवने नियता ब्रह्मचारिणः\n",
    "13059015c": "ब्राह्मणास्तात भुञ्जानास्त्रेताग्नीन्प्रीणयन्तु ते\n",
    "13059016a": "माध्यंदिनं ते सवनं ददतस्तात वर्तताम्\n",
    "13059016c": "गा हिरण्यानि वासांसि तेनेन्द्रः प्रीयतां तव\n",
    "13059017a": "तृतीयं सवनं तत्ते वैश्वदेवं युधिष्ठिर\n",
    "13059017c": "यद्देवेभ्यः पितृभ्यश्च विप्रेभ्यश्च प्रयच्छसि\n",
    "13059018a": "अहिंसा सर्वभूतेभ्यः संविभागश्च सर्वशः\n",
    "13059018c": "दमस्त्यागो धृतिः सत्यं भवत्ववभृथाय ते\n",
    "13059019a": "एष ते विततो यज्ञः श्रद्धापूतः सदक्षिणः\n",
    "13059019c": "विशिष्टः सर्वयज्ञेभ्यो नित्यं तात प्रवर्तताम्\n",
    "13060001": "युधिष्ठिर उवाच\n",
    "13060001a": "दानं यज्ञक्रिया चेह किं स्वित्प्रेत्य महाफलम्\n",
    "13060001c": "कस्य ज्यायः फलं प्रोक्तं कीदृशेभ्यः कथं कदा\n",
    "13060002a": "एतदिच्छामि विज्ञातुं याथातथ्येन भारत\n",
    "13060002c": "विद्वञ्जिज्ञासमानाय दानधर्मान्प्रचक्ष्व मे\n",
    "13060003a": "अन्तर्वेद्यां च यद्दत्तं श्रद्धया चानृशंस्यतः\n",
    "13060003c": "किं स्विन्निःश्रेयसं तात तन्मे ब्रूहि पितामह\n",
    "13060004": "भीष्म उवाच\n",
    "13060004a": "रौद्रं कर्म क्षत्रियस्य सततं तात वर्तते\n",
    "13060004c": "तस्य वैतानिकं कर्म दानं चैवेह पावनम्\n",
    "13060005a": "न तु पापकृतां राज्ञां प्रतिगृह्णन्ति साधवः\n",
    "13060005c": "एतस्मात्कारणाद्यज्ञैर्यजेद्राजाप्तदक्षिणैः\n",
    "13060006a": "अथ चेत्प्रतिगृह्णीयुर्दद्यादहरहर्नृपः\n",
    "13060006c": "श्रद्धामास्थाय परमां पावनं ह्येतदुत्तमम्\n",
    "13060007a": "ब्राह्मणांस्तर्पयेद्द्रव्यैस्ततो यज्ञे यतव्रतः\n",
    "13060007c": "मैत्रान्साधून्वेदविदः शीलवृत्ततपोन्वितान्\n",
    "13060008a": "यत्ते तेन करिष्यन्ति कृतं तेन भविष्यति\n",
    "13060008c": "यज्ञान्साधय साधुभ्यः स्वाद्वन्नान्दक्षिणावतः\n",
    "13060009a": "इष्टं दत्तं च मन्येथा आत्मानं दानकर्मणा\n",
    "13060009c": "पूजयेथा यायजूकांस्तवाप्यंशो भवेद्यथा\n",
    "13060010a": "प्रजावतो भरेथाश्च ब्राह्मणान्बहुभारिणः\n",
    "13060010c": "प्रजावांस्तेन भवति यथा जनयिता तथा\n",
    "13060011a": "यावतो वै साधुधर्मान्सन्तः संवर्तयन्त्युत\n",
    "13060011c": "सर्वे ते चापि भर्तव्या नरा ये बहुभारिणः\n",
    "13060012a": "समृद्धः संप्रयच्छस्व ब्राह्मणेभ्यो युधिष्ठिर\n",
    "13060012c": "धेनूरनडुहोऽन्नानि च्छत्रं वासांस्युपानहौ\n",
    "13060013a": "आज्यानि यजमानेभ्यस्तथान्नाद्यानि भारत\n",
    "13060013c": "अश्ववन्ति च यानानि वेश्मानि शयनानि च\n",
    "13060014a": "एते देया व्युष्टिमन्तो लघूपायाश्च भारत\n",
    "13060014c": "अजुगुप्सांश्च विज्ञाय ब्राह्मणान्वृत्तिकर्शितान्\n",
    "13060015a": "उपच्छन्नं प्रकाशं वा वृत्त्या तान्प्रतिपादय\n",
    "13060015c": "राजसूयाश्वमेधाभ्यां श्रेयस्तत्क्षत्रियान्प्रति\n",
    "13060016a": "एवं पापैर्विमुक्तस्त्वं पूतः स्वर्गमवाप्स्यसि\n",
    "13060016c": "स्रंसयित्वा पुनः कोशं यद्राष्ट्रं पालयिष्यसि\n",
    "13060017a": "ततश्च ब्रह्मभूयस्त्वमवाप्स्यसि धनानि च\n",
    "13060017c": "आत्मनश्च परेषां च वृत्तिं संरक्ष भारत\n",
    "13060018a": "पुत्रवच्चापि भृत्यान्स्वान्प्रजाश्च परिपालय\n",
    "13060018c": "योगक्षेमश्च ते नित्यं ब्राह्मणेष्वस्तु भारत\n",
    "13060019a": "अरक्षितारं हर्तारं विलोप्तारमदायकम्\n",
    "13060019c": "तं स्म राजकलिं हन्युः प्रजाः संभूय निर्घृणम्\n",
    "13060020a": "अहं वो रक्षितेत्युक्त्वा यो न रक्षति भूमिपः\n",
    "13060020c": "स संहत्य निहन्तव्यः श्वेव सोन्माद आतुरः\n",
    "13060021a": "पापं कुर्वन्ति यत्किंचित्प्रजा राज्ञा ह्यरक्षिताः\n",
    "13060021c": "चतुर्थं तस्य पापस्य राजा भारत विन्दति\n",
    "13060022a": "अप्याहुः सर्वमेवेति भूयोऽर्धमिति निश्चयः\n",
    "13060022c": "चतुर्थं मतमस्माकं मनोः श्रुत्वानुशासनम्\n",
    "13060023a": "शुभं वा यत्प्रकुर्वन्ति प्रजा राज्ञा सुरक्षिताः\n",
    "13060023c": "चतुर्थं तस्य पुण्यस्य राजा चाप्नोति भारत\n",
    "13060024a": "जीवन्तं त्वानुजीवन्तु प्रजाः सर्वा युधिष्ठिर\n",
    "13060024c": "पर्जन्यमिव भूतानि महाद्रुममिव द्विजाः\n",
    "13060025a": "कुबेरमिव रक्षांसि शतक्रतुमिवामराः\n",
    "13060025c": "ज्ञातयस्त्वानुजीवन्तु सुहृदश्च परंतप\n",
    "13061001": "युधिष्ठिर उवाच\n",
    "13061001a": "इदं देयमिदं देयमितीयं श्रुतिचोदना\n",
    "13061001c": "बहुदेयाश्च राजानः किं स्विद्देयमनुत्तमम्\n",
    "13061002": "भीष्म उवाच\n",
    "13061002a": "अति दानानि सर्वाणि पृथिवीदानमुच्यते\n",
    "13061002c": "अचला ह्यक्षया भूमिर्दोग्ध्री कामाननुत्तमान्\n",
    "13061003a": "दोग्ध्री वासांसि रत्नानि पशून्व्रीहियवांस्तथा\n",
    "13061003c": "भूमिदः सर्वभूतेषु शाश्वतीरेधते समाः\n",
    "13061004a": "यावद्भूमेरायुरिह तावद्भूमिद एधते\n",
    "13061004c": "न भूमिदानादस्तीह परं किंचिद्युधिष्ठिर\n",
    "13061005a": "अप्यल्पं प्रददुः पूर्वे पृथिव्या इति नः श्रुतम्\n",
    "13061005c": "भूमिमेते ददुः सर्वे ये भूमिं भुञ्जते जनाः\n",
    "13061006a": "स्वकर्मैवोपजीवन्ति नरा इह परत्र च\n",
    "13061006c": "भूमिर्भूतिर्महादेवी दातारं कुरुते प्रियम्\n",
    "13061007a": "य एतां दक्षिणां दद्यादक्षयां पृथिवीपतिः\n",
    "13061007c": "पुनर्नरत्वं संप्राप्य भवेत्स पृथिवीपतिः\n",
    "13061008a": "यथा दानं तथा भोग इति धर्मेषु निश्चयः\n",
    "13061008c": "संग्रामे वा तनुं जह्याद्दद्याद्वा पृथिवीमिमाम्\n",
    "13061009a": "इत्येतां क्षत्रबन्धूनां वदन्ति परमाशिषम्\n",
    "13061009c": "पुनाति दत्ता पृथिवी दातारमिति शुश्रुम\n",
    "13061010a": "अपि पापसमाचारं ब्रह्मघ्नमपि वानृतम्\n",
    "13061010c": "सैव पापं पावयति सैव पापात्प्रमोचयेत्\n",
    "13061011a": "अपि पापकृतां राज्ञां प्रतिगृह्णन्ति साधवः\n",
    "13061011c": "पृथिवीं नान्यदिच्छन्ति पावनं जननी यथा\n",
    "13061012a": "नामास्याः प्रियदत्तेति गुह्यं देव्याः सनातनम्\n",
    "13061012c": "दानं वाप्यथ वा ज्ञानं नाम्नोऽस्याः परमं प्रियम्\n",
    "13061012e": "तस्मात्प्राप्यैव पृथिवीं दद्याद्विप्राय पार्थिवः\n",
    "13061013a": "नाभूमिपतिना भूमिरधिष्ठेया कथंचन\n",
    "13061013c": "न वा पात्रेण वा गूहेदन्तर्धानेन वा चरेत्\n",
    "13061013e": "ये चान्ये भूमिमिच्छेयुः कुर्युरेवमसंशयम्\n",
    "13061014a": "यः साधोर्भूमिमादत्ते न भूमिं विन्दते तु सः\n",
    "13061014c": "भूमिं तु दत्त्वा साधुभ्यो विन्दते भूमिमेव हि\n",
    "13061014e": "प्रेत्येह च स धर्मात्मा संप्राप्नोति महद्यशः\n",
    "13061015a": "यस्य विप्रानुशासन्ति साधोर्भूमिं सदैव हि\n",
    "13061015c": "न तस्य शत्रवो राजन्प्रशासन्ति वसुंधराम्\n",
    "13061016a": "यत्किंचित्पुरुषः पापं कुरुते वृत्तिकर्शितः\n",
    "13061016c": "अपि गोचर्ममात्रेण भूमिदानेन पूयते\n",
    "13061017a": "येऽपि संकीर्णकर्माणो राजानो रौद्रकर्मिणः\n",
    "13061017c": "तेभ्यः पवित्रमाख्येयं भूमिदानमनुत्तमम्\n",
    "13061018a": "अल्पान्तरमिदं शश्वत्पुराणा मेनिरे जनाः\n",
    "13061018c": "यो यजेदश्वमेधेन दद्याद्वा साधवे महीम्\n",
    "13061019a": "अपि चेत्सुकृतं कृत्वा शङ्केरन्नपि पण्डिताः\n",
    "13061019c": "अशक्यमेकमेवैतद्भूमिदानमनुत्तमम्\n",
    "13061020a": "सुवर्णं रजतं वस्त्रं मणिमुक्तावसूनि च\n",
    "13061020c": "सर्वमेतन्महाप्राज्ञ ददाति वसुधां ददत्\n",
    "13061021a": "तपो यज्ञः श्रुतं शीलमलोभः सत्यसंधता\n",
    "13061021c": "गुरुदैवतपूजा च नातिवर्तन्ति भूमिदम्\n",
    "13061022a": "भर्तुर्निःश्रेयसे युक्तास्त्यक्तात्मानो रणे हताः\n",
    "13061022c": "ब्रह्मलोकगताः सिद्धा नातिक्रामन्ति भूमिदम्\n",
    "13061023a": "यथा जनित्री क्षीरेण स्वपुत्रं भरते सदा\n",
    "13061023c": "अनुगृह्णाति दातारं तथा सर्वरसैर्मही\n",
    "13061024a": "मृत्योर्वै किंकरो दण्डस्तापो वह्नेः सुदारुणः\n",
    "13061024c": "घोराश्च वारुणाः पाशा नोपसर्पन्ति भूमिदम्\n",
    "13061025a": "पितॄंश्च पितृलोकस्थान्देवलोके च देवताः\n",
    "13061025c": "संतर्पयति शान्तात्मा यो ददाति वसुंधराम्\n",
    "13061026a": "कृशाय म्रियमाणाय वृत्तिम्लानाय सीदते\n",
    "13061026c": "भूमिं वृत्तिकरीं दत्त्वा सत्री भवति मानवः\n",
    "13061027a": "यथा धावति गौर्वत्सं क्षीरमभ्युत्सृजन्त्युत\n",
    "13061027c": "एवमेव महाभाग भूमिर्भवति भूमिदम्\n",
    "13061028a": "हलकृष्टां महीं दत्त्वा सबीजां सफलामपि\n",
    "13061028c": "उदीर्णं वापि शरणं तथा भवति कामदः\n",
    "13061029a": "ब्राह्मणं वृत्तसंपन्नमाहिताग्निं शुचिव्रतम्\n",
    "13061029c": "नरः प्रतिग्राह्य महीं न याति यमसादनम्\n",
    "13061030a": "यथा चन्द्रमसो वृद्धिरहन्यहनि जायते\n",
    "13061030c": "तथा भूमिकृतं दानं सस्ये सस्ये विवर्धते\n",
    "13061031a": "अत्र गाथा भूमिगीताः कीर्तयन्ति पुराविदः\n",
    "13061031c": "याः श्रुत्वा जामदग्न्येन दत्ता भूः काश्यपाय वै\n",
    "13061032a": "मामेवादत्त मां दत्त मां दत्त्वा मामवाप्स्यथ\n",
    "13061032c": "अस्मिँल्लोके परे चैव ततश्चाजनने पुनः\n",
    "13061033a": "य इमां व्याहृतिं वेद ब्राह्मणो ब्रह्मसंश्रितः\n",
    "13061033c": "श्राद्धस्य हूयमानस्य ब्रह्मभूयं स गच्छति\n",
    "13061034a": "कृत्यानामभिशस्तानां दुरिष्टशमनं महत्\n",
    "13061034c": "प्रायश्चित्तमहं कृत्वा पुनात्युभयतो दश\n",
    "13061035a": "पुनाति य इदं वेद वेद चाहं तथैव च\n",
    "13061035c": "प्रकृतिः सर्वभूतानां भूमिर्वै शाश्वती मता\n",
    "13061036a": "अभिषिच्यैव नृपतिं श्रावयेदिममागमम्\n",
    "13061036c": "यथा श्रुत्वा महीं दद्यान्नादद्यात्साधुतश्च ताम्\n",
    "13061037a": "सोऽयं कृत्स्नो ब्राह्मणार्थो राजार्थश्चाप्यसंशयम्\n",
    "13061037c": "राजा हि धर्मकुशलः प्रथमं भूतिलक्षणम्\n",
    "13061038a": "अथ येषामधर्मज्ञो राजा भवति नास्तिकः\n",
    "13061038c": "न ते सुखं प्रबुध्यन्ते न सुखं प्रस्वपन्ति च\n",
    "13061039a": "सदा भवन्ति चोद्विग्नास्तस्य दुश्चरितैर्नराः\n",
    "13061039c": "योगक्षेमा हि बहवो राष्ट्रं नास्याविशन्ति तत्\n",
    "13061040a": "अथ येषां पुनः प्राज्ञो राजा भवति धार्मिकः\n",
    "13061040c": "सुखं ते प्रतिबुध्यन्ते सुसुखं प्रस्वपन्ति च\n",
    "13061041a": "तस्य राज्ञः शुभैरार्यैः कर्मभिर्निर्वृताः प्रजाः\n",
    "13061041c": "योगक्षेमेण वृष्ट्या च विवर्धन्ते स्वकर्मभिः\n",
    "13061042a": "स कुलीनः स पुरुषः स बन्धुः स च पुण्यकृत्\n",
    "13061042c": "स दाता स च विक्रान्तो यो ददाति वसुंधराम्\n",
    "13061043a": "आदित्या इव दीप्यन्ते तेजसा भुवि मानवाः\n",
    "13061043c": "ददन्ति वसुधां स्फीतां ये वेदविदुषि द्विजे\n",
    "13061044a": "यथा बीजानि रोहन्ति प्रकीर्णानि महीतले\n",
    "13061044c": "तथा कामाः प्ररोहन्ति भूमिदानसमार्जिताः\n",
    "13061045a": "आदित्यो वरुणो विष्णुर्ब्रह्मा सोमो हुताशनः\n",
    "13061045c": "शूलपाणिश्च भगवान्प्रतिनन्दन्ति भूमिदम्\n",
    "13061046a": "भूमौ जायन्ति पुरुषा भूमौ निष्ठां व्रजन्ति च\n",
    "13061046c": "चतुर्विधो हि लोकोऽयं योऽयं भूमिगुणात्मकः\n",
    "13061047a": "एषा माता पिता चैव जगतः पृथिवीपते\n",
    "13061047c": "नानया सदृशं भूतं किंचिदस्ति जनाधिप\n",
    "13061048a": "अत्राप्युदाहरन्तीममितिहासं पुरातनम्\n",
    "13061048c": "बृहस्पतेश्च संवादमिन्द्रस्य च युधिष्ठिर\n",
    "13061049a": "इष्ट्वा क्रतुशतेनाथ महता दक्षिणावता\n",
    "13061049c": "मघवा वाग्विदां श्रेष्ठं पप्रच्छेदं बृहस्पतिम्\n",
    "13061050a": "भगवन्केन दानेन स्वर्गतः सुखमेधते\n",
    "13061050c": "यदक्षयं महार्घं च तद्ब्रूहि वदतां वर\n",
    "13061051a": "इत्युक्तः स सुरेन्द्रेण ततो देवपुरोहितः\n",
    "13061051c": "बृहस्पतिर्महातेजाः प्रत्युवाच शतक्रतुम्\n",
    "13061052a": "सुवर्णदानं गोदानं भूमिदानं च वृत्रहन्\n",
    "13061052c": "दददेतान्महाप्राज्ञः सर्वपापैः प्रमुच्यते\n",
    "13061053a": "न भूमिदानाद्देवेन्द्र परं किंचिदिति प्रभो\n",
    "13061053c": "विशिष्टमिति मन्यामि यथा प्राहुर्मनीषिणः\n",
    "13061054a": "ये शूरा निहता युद्धे स्वर्याता दानगृद्धिनः\n",
    "13061054c": "सर्वे ते विबुधश्रेष्ठ नातिक्रामन्ति भूमिदम्\n",
    "13061055a": "भर्तुर्निःश्रेयसे युक्तास्त्यक्तात्मानो रणे हताः\n",
    "13061055c": "ब्रह्मलोकगताः शूरा नातिक्रामन्ति भूमिदम्\n",
    "13061056a": "पञ्च पूर्वादिपुरुषाः षट्च ये वसुधां गताः\n",
    "13061056c": "एकादश ददद्भूमिं परित्रातीह मानवः\n",
    "13061057a": "रत्नोपकीर्णां वसुधां यो ददाति पुरंदर\n",
    "13061057c": "स मुक्तः सर्वकलुषैः स्वर्गलोके महीयते\n",
    "13061058a": "महीं स्फीतां ददद्राजा सर्वकामगुणान्विताम्\n",
    "13061058c": "राजाधिराजो भवति तद्धि दानमनुत्तमम्\n",
    "13061059a": "सर्वकामसमायुक्तां काश्यपीं यः प्रयच्छति\n",
    "13061059c": "सर्वभूतानि मन्यन्ते मां ददातीति वासव\n",
    "13061060a": "सर्वकामदुघां धेनुं सर्वकामपुरोगमाम्\n",
    "13061060c": "ददाति यः सहस्राक्ष स स्वर्गं याति मानवः\n",
    "13061061a": "मधुसर्पिःप्रवाहिन्यः पयोदधिवहास्तथा\n",
    "13061061c": "सरितस्तर्पयन्तीह सुरेन्द्र वसुधाप्रदम्\n",
    "13061062a": "भूमिप्रदानान्नृपतिर्मुच्यते राजकिल्बिषात्\n",
    "13061062c": "न हि भूमिप्रदानेन दानमन्यद्विशिष्यते\n",
    "13061063a": "ददाति यः समुद्रान्तां पृथिवीं शस्त्रनिर्जिताम्\n",
    "13061063c": "तं जनाः कथयन्तीह यावद्धरति गौरियम्\n",
    "13061064a": "पुण्यामृद्धरसां भूमिं यो ददाति पुरंदर\n",
    "13061064c": "न तस्य लोकाः क्षीयन्ते भूमिदानगुणार्जिताः\n",
    "13061065a": "सर्वथा पार्थिवेनेह सततं भूतिमिच्छता\n",
    "13061065c": "भूर्देया विधिवच्छक्र पात्रे सुखमभीप्सता\n",
    "13061066a": "अपि कृत्वा नरः पापं भूमिं दत्त्वा द्विजातये\n",
    "13061066c": "समुत्सृजति तत्पापं जीर्णां त्वचमिवोरगः\n",
    "13061067a": "सागरान्सरितः शैलान्काननानि च सर्वशः\n",
    "13061067c": "सर्वमेतन्नरः शक्र ददाति वसुधां ददत्\n",
    "13061068a": "तडागान्युदपानानि स्रोतांसि च सरांसि च\n",
    "13061068c": "स्नेहान्सर्वरसांश्चैव ददाति वसुधां ददत्\n",
    "13061069a": "ओषधीः क्षीरसंपन्ना नगान्पुष्पफलान्वितान्\n",
    "13061069c": "काननोपलशैलांश्च ददाति वसुधां ददत्\n",
    "13061070a": "अग्निष्टोमप्रभृतिभिरिष्ट्वा च स्वाप्तदक्षिणैः\n",
    "13061070c": "न तत्फलमवाप्नोति भूमिदानाद्यदश्नुते\n",
    "13061071a": "दाता दशानुगृह्णाति दश हन्ति तथा क्षिपन्\n",
    "13061071c": "पूर्वदत्तां हरन्भूमिं नरकायोपगच्छति\n",
    "13061072a": "न ददाति प्रतिश्रुत्य दत्त्वा वा हरते तु यः\n",
    "13061072c": "स बद्धो वारुणैः पाशैस्तप्यते मृत्युशासनात्\n",
    "13061073a": "आहिताग्निं सदायज्ञं कृशभृत्यं प्रियातिथिम्\n",
    "13061073c": "ये भरन्ति द्विजश्रेष्ठं नोपसर्पन्ति ते यमम्\n",
    "13061074a": "ब्राह्मणेष्वृणभूतं स्यात्पार्थिवस्य पुरंदर\n",
    "13061074c": "इतरेषां तु वर्णानां तारयेत्कृशदुर्बलान्\n",
    "13061075a": "नाच्छिन्द्यात्स्पर्शितां भूमिं परेण त्रिदशाधिप\n",
    "13061075c": "ब्राह्मणाय सुरश्रेष्ठ कृशभृत्याय कश्चन\n",
    "13061076a": "अथाश्रु पतितं तेषां दीनानामवसीदताम्\n",
    "13061076c": "ब्राह्मणानां हृते क्षेत्रे हन्यात्त्रिपुरुषं कुलम्\n",
    "13061077a": "भूमिपालं च्युतं राष्ट्राद्यस्तु संस्थापयेत्पुनः\n",
    "13061077c": "तस्य वासः सहस्राक्ष नाकपृष्ठे महीयते\n",
    "13061078a": "इक्षुभिः संततां भूमिं यवगोधूमसंकुलाम्\n",
    "13061078c": "गोश्ववाहनसंपूर्णां बाहुवीर्यसमार्जिताम्\n",
    "13061079a": "निधिगर्भां ददद्भूमिं सर्वरत्नपरिच्छदाम्\n",
    "13061079c": "अक्षयाँल्लभते लोकान्भूमिसत्रं हि तस्य तत्\n",
    "13061080a": "विधूय कलुषं सर्वं विरजाः संमतः सताम्\n",
    "13061080c": "लोके महीयते सद्भिर्यो ददाति वसुंधराम्\n",
    "13061081a": "यथाप्सु पतितः शक्र तैलबिन्दुर्विसर्पति\n",
    "13061081c": "तथा भूमिकृतं दानं सस्ये सस्ये विसर्पति\n",
    "13061082a": "ये रणाग्रे महीपालाः शूराः समितिशोभनाः\n",
    "13061082c": "वध्यन्तेऽभिमुखाः शक्र ब्रह्मलोकं व्रजन्ति ते\n",
    "13061083a": "नृत्यगीतपरा नार्यो दिव्यमाल्यविभूषिताः\n",
    "13061083c": "उपतिष्ठन्ति देवेन्द्र सदा भूमिप्रदं दिवि\n",
    "13061084a": "मोदते च सुखं स्वर्गे देवगन्धर्वपूजितः\n",
    "13061084c": "यो ददाति महीं सम्यग्विधिनेह द्विजातये\n",
    "13061085a": "शतमप्सरसश्चैव दिव्यमाल्यविभूषिताः\n",
    "13061085c": "उपतिष्ठन्ति देवेन्द्र सदा भूमिप्रदं नरम्\n",
    "13061086a": "शङ्खं भद्रासनं छत्रं वराश्वा वरवारणाः\n",
    "13061086c": "भूमिप्रदानात्पुष्पाणि हिरण्यनिचयास्तथा\n",
    "13061087a": "आज्ञा सदाप्रतिहता जयशब्दो भवत्यथ\n",
    "13061087c": "भूमिदानस्य पुष्पाणि फलं स्वर्गः पुरंदर\n",
    "13061088a": "हिरण्यपुष्पाश्चौषध्यः कुशकाञ्चनशाड्वलाः\n",
    "13061088c": "अमृतप्रसवां भूमिं प्राप्नोति पुरुषो ददत्\n",
    "13061089a": "नास्ति भूमिसमं दानं नास्ति मातृसमो गुरुः\n",
    "13061089c": "नास्ति सत्यसमो धर्मो नास्ति दानसमो निधिः\n",
    "13061090a": "एतदाङ्गिरसाच्छ्रुत्वा वासवो वसुधामिमाम्\n",
    "13061090c": "वसुरत्नसमाकीर्णां ददावाङ्गिरसे तदा\n",
    "13061091a": "य इमं श्रावयेच्छ्राद्धे भूमिदानस्य संस्तवम्\n",
    "13061091c": "न तस्य रक्षसां भागो नासुराणां भवत्युत\n",
    "13061092a": "अक्षयं च भवेद्दत्तं पितृभ्यस्तन्न संशयः\n",
    "13061092c": "तस्माच्छ्राद्धेष्विदं विप्रो भुञ्जतः श्रावयेद्द्विजान्\n",
    "13061093a": "इत्येतत्सर्वदानानां श्रेष्ठमुक्तं तवानघ\n",
    "13061093c": "मया भरतशार्दूल किं भूयः श्रोतुमिच्छसि\n",
    "13062001": "युधिष्ठिर उवाच\n",
    "13062001a": "कानि दानानि लोकेऽस्मिन्दातुकामो महीपतिः\n",
    "13062001c": "गुणाधिकेभ्यो विप्रेभ्यो दद्याद्भरतसत्तम\n",
    "13062002a": "केन तुष्यन्ति ते सद्यस्तुष्टाः किं प्रदिशन्त्युत\n",
    "13062002c": "शंस मे तन्महाबाहो फलं पुण्यकृतं महत्\n",
    "13062003a": "दत्तं किं फलवद्राजन्निह लोके परत्र च\n",
    "13062003c": "भवतः श्रोतुमिच्छामि तन्मे विस्तरतो वद\n",
    "13062004": "भीष्म उवाच\n",
    "13062004a": "इममर्थं पुरा पृष्टो नारदो देवदर्शनः\n",
    "13062004c": "यदुक्तवानसौ तन्मे गदतः शृणु भारत\n",
    "13062005": "नारद उवाच\n",
    "13062005a": "अन्नमेव प्रशंसन्ति देवाः सर्षिगणाः पुरा\n",
    "13062005c": "लोकतन्त्रं हि यज्ञाश्च सर्वमन्ने प्रतिष्ठितम्\n",
    "13062006a": "अन्नेन सदृशं दानं न भूतं न भविष्यति\n",
    "13062006c": "तस्मादन्नं विशेषेण दातुमिच्छन्ति मानवाः\n",
    "13062007a": "अन्नमूर्जस्करं लोके प्राणाश्चान्ने प्रतिष्ठिताः\n",
    "13062007c": "अन्नेन धार्यते सर्वं विश्वं जगदिदं प्रभो\n",
    "13062008a": "अन्नाद्गृहस्था लोकेऽस्मिन्भिक्षवस्तत एव च\n",
    "13062008c": "अन्नात्प्रभवति प्राणः प्रत्यक्षं नात्र संशयः\n",
    "13062009a": "कुटुम्बं पीडयित्वापि ब्राह्मणाय महात्मने\n",
    "13062009c": "दातव्यं भिक्षवे चान्नमात्मनो भूतिमिच्छता\n",
    "13062010a": "ब्राह्मणायाभिरूपाय यो दद्यादन्नमर्थिने\n",
    "13062010c": "निदधाति निधिं श्रेष्ठं पारलौकिकमात्मनः\n",
    "13062011a": "श्रान्तमध्वनि वर्तन्तं वृद्धमर्हमुपस्थितम्\n",
    "13062011c": "अर्चयेद्भूतिमन्विच्छन्गृहस्थो गृहमागतम्\n",
    "13062012a": "क्रोधमुत्पतितं हित्वा सुशीलो वीतमत्सरः\n",
    "13062012c": "अन्नदः प्राप्नुते राजन्दिवि चेह च यत्सुखम्\n",
    "13062013a": "नावमन्येदभिगतं न प्रणुद्यात्कथंचन\n",
    "13062013c": "अपि श्वपाके शुनि वा न दानं विप्रणश्यति\n",
    "13062014a": "यो दद्यादपरिक्लिष्टमन्नमध्वनि वर्तते\n",
    "13062014c": "श्रान्तायादृष्टपूर्वाय स महद्धर्ममाप्नुयात्\n",
    "13062015a": "पितॄन्देवानृषीन्विप्रानतिथींश्च जनाधिप\n",
    "13062015c": "यो नरः प्रीणयत्यन्नैस्तस्य पुण्यफलं महत्\n",
    "13062016a": "कृत्वापि पापकं कर्म यो दद्यादन्नमर्थिने\n",
    "13062016c": "ब्राह्मणाय विशेषेण न स पापेन युज्यते\n",
    "13062017a": "ब्राह्मणेष्वक्षयं दानमन्नं शूद्रे महाफलम्\n",
    "13062017c": "अन्नदानं च शूद्रे च ब्राह्मणे च विशिष्यते\n",
    "13062018a": "न पृच्छेद्गोत्रचरणं स्वाध्यायं देशमेव वा\n",
    "13062018c": "भिक्षितो ब्राह्मणेनेह जन्म वान्नं प्रयाचितः\n",
    "13062019a": "अन्नदस्यान्नवृक्षाश्च सर्वकामफलान्विताः\n",
    "13062019c": "भवन्तीहाथ वामुत्र नृपते नात्र संशयः\n",
    "13062020a": "आशंसन्ते हि पितरः सुवृष्टिमिव कर्षकाः\n",
    "13062020c": "अस्माकमपि पुत्रो वा पौत्रो वान्नं प्रदास्यति\n",
    "13062021a": "ब्राह्मणो हि महद्भूतं स्वयं देहीति याचते\n",
    "13062021c": "अकामो वा सकामो वा दत्त्वा पुण्यमवाप्नुयात्\n",
    "13062022a": "ब्राह्मणः सर्वभूतानामतिथिः प्रसृताग्रभुक्\n",
    "13062022c": "विप्रा यमभिगच्छन्ति भिक्षमाणा गृहं सदा\n",
    "13062023a": "सत्कृताश्च निवर्तन्ते तदतीव प्रवर्धते\n",
    "13062023c": "महाभोगे कुले जन्म प्रेत्य प्राप्नोति भारत\n",
    "13062024a": "दत्त्वा त्वन्नं नरो लोके तथा स्थानमनुत्तमम्\n",
    "13062024c": "मृष्टमृष्टान्नदायी तु स्वर्गे वसति सत्कृतः\n",
    "13062025a": "अन्नं प्राणा नराणां हि सर्वमन्ने प्रतिष्ठितम्\n",
    "13062025c": "अन्नदः पशुमान्पुत्री धनवान्भोगवानपि\n",
    "13062026a": "प्राणवांश्चापि भवति रूपवांश्च तथा नृप\n",
    "13062026c": "अन्नदः प्राणदो लोके सर्वदः प्रोच्यते तु सः\n",
    "13062027a": "अन्नं हि दत्त्वातिथये ब्राह्मणाय यथाविधि\n",
    "13062027c": "प्रदाता सुखमाप्नोति देवैश्चाप्यभिपूज्यते\n",
    "13062028a": "ब्राह्मणो हि महद्भूतं क्षेत्रं चरति पादवत्\n",
    "13062028c": "उप्यते तत्र यद्बीजं तद्धि पुण्यफलं महत्\n",
    "13062029a": "प्रत्यक्षं प्रीतिजननं भोक्तृदात्रोर्भवत्युत\n",
    "13062029c": "सर्वाण्यन्यानि दानानि परोक्षफलवन्त्युत\n",
    "13062030a": "अन्नाद्धि प्रसवं विद्धि रतिमन्नाद्धि भारत\n",
    "13062030c": "धर्मार्थावन्नतो विद्धि रोगनाशं तथान्नतः\n",
    "13062031a": "अन्नं ह्यमृतमित्याह पुराकल्पे प्रजापतिः\n",
    "13062031c": "अन्नं भुवं दिवं खं च सर्वमन्ने प्रतिष्ठितम्\n",
    "13062032a": "अन्नप्रणाशे भिद्यन्ते शरीरे पञ्च धातवः\n",
    "13062032c": "बलं बलवतोऽपीह प्रणश्यत्यन्नहानितः\n",
    "13062033a": "आवाहाश्च विवाहाश्च यज्ञाश्चान्नमृते तथा\n",
    "13062033c": "न वर्तन्ते नरश्रेष्ठ ब्रह्म चात्र प्रलीयते\n",
    "13062034a": "अन्नतः सर्वमेतद्धि यत्किंचित्स्थाणु जङ्गमम्\n",
    "13062034c": "त्रिषु लोकेषु धर्मार्थमन्नं देयमतो बुधैः\n",
    "13062035a": "अन्नदस्य मनुष्यस्य बलमोजो यशः सुखम्\n",
    "13062035c": "कीर्तिश्च वर्धते शश्वत्त्रिषु लोकेषु पार्थिव\n",
    "13062036a": "मेघेष्वम्भः संनिधत्ते प्राणानां पवनः शिवः\n",
    "13062036c": "तच्च मेघगतं वारि शक्रो वर्षति भारत\n",
    "13062037a": "आदत्ते च रसं भौममादित्यः स्वगभस्तिभिः\n",
    "13062037c": "वायुरादित्यतस्तांश्च रसान्देवः प्रजापतिः\n",
    "13062038a": "तद्यदा मेघतो वारि पतितं भवति क्षितौ\n",
    "13062038c": "तदा वसुमती देवी स्निग्धा भवति भारत\n",
    "13062039a": "ततः सस्यानि रोहन्ति येन वर्तयते जगत्\n",
    "13062039c": "मांसमेदोस्थिशुक्राणां प्रादुर्भावस्ततः पुनः\n",
    "13062040a": "संभवन्ति ततः शुक्रात्प्राणिनः पृथिवीपते\n",
    "13062040c": "अग्नीषोमौ हि तच्छुक्रं प्रजनः पुष्यतश्च ह\n",
    "13062041a": "एवमन्नं च सूर्यश्च पवनः शुक्रमेव च\n",
    "13062041c": "एक एव स्मृतो राशिर्यतो भूतानि जज्ञिरे\n",
    "13062042a": "प्राणान्ददाति भूतानां तेजश्च भरतर्षभ\n",
    "13062042c": "गृहमभ्यागतायाशु यो दद्यादन्नमर्थिने\n",
    "13062043": "भीष्म उवाच\n",
    "13062043a": "नारदेनैवमुक्तोऽहमदामन्नं सदा नृप\n",
    "13062043c": "अनसूयुस्त्वमप्यन्नं तस्माद्देहि गतज्वरः\n",
    "13062044a": "दत्त्वान्नं विधिवद्राजन्विप्रेभ्यस्त्वमपि प्रभो\n",
    "13062044c": "यथावदनुरूपेभ्यस्ततः स्वर्गमवाप्स्यसि\n",
    "13062045a": "अन्नदानां हि ये लोकास्तांस्त्वं शृणु नराधिप\n",
    "13062045c": "भवनानि प्रकाशन्ते दिवि तेषां महात्मनाम्\n",
    "13062045e": "नानासंस्थानरूपाणि नानास्तम्भान्वितानि च\n",
    "13062046a": "चन्द्रमण्डलशुभ्राणि किङ्किणीजालवन्ति च\n",
    "13062046c": "तरुणादित्यवर्णानि स्थावराणि चराणि च\n",
    "13062047a": "अनेकशतभौमानि सान्तर्जलवनानि च\n",
    "13062047c": "वैडूर्यार्कप्रकाशानि रौप्यरुक्ममयानि च\n",
    "13062048a": "सर्वकामफलाश्चापि वृक्षा भवनसंस्थिताः\n",
    "13062048c": "वाप्यो वीथ्यः सभाः कूपा दीर्घिकाश्चैव सर्वशः\n",
    "13062049a": "घोषवन्ति च यानानि युक्तान्यथ सहस्रशः\n",
    "13062049c": "भक्ष्यभोज्यमयाः शैला वासांस्याभरणानि च\n",
    "13062050a": "क्षीरं स्रवन्त्यः सरितस्तथा चैवान्नपर्वताः\n",
    "13062050c": "प्रासादाः पाण्डुराभ्राभाः शय्याश्च कनकोज्ज्वलाः\n",
    "13062050e": "तानन्नदाः प्रपद्यन्ते तस्मादन्नप्रदो भव\n",
    "13062051a": "एते लोकाः पुण्यकृतामन्नदानां महात्मनाम्\n",
    "13062051c": "तस्मादन्नं विशेषेण दातव्यं मानवैर्भुवि\n",
    "13063001": "युधिष्ठिर उवाच\n",
    "13063001a": "श्रुतं मे भवतो वाक्यमन्नदानस्य यो विधिः\n",
    "13063001c": "नक्षत्रयोगस्येदानीं दानकल्पं ब्रवीहि मे\n",
    "13063002": "भीष्म उवाच\n",
    "13063002a": "अत्राप्युदाहरन्तीममितिहासं पुरातनम्\n",
    "13063002c": "देवक्याश्चैव संवादं देवर्षेर्नारदस्य च\n",
    "13063003a": "द्वारकामनुसंप्राप्तं नारदं देवदर्शनम्\n",
    "13063003c": "पप्रच्छैनं ततः प्रश्नं देवकी धर्मदर्शिनी\n",
    "13063004a": "तस्याः संपृच्छमानाया देवर्षिर्नारदस्तदा\n",
    "13063004c": "आचष्ट विधिवत्सर्वं यत्तच्छृणु विशां पते\n",
    "13063005": "नारद उवाच\n",
    "13063005a": "कृत्तिकासु महाभागे पायसेन ससर्पिषा\n",
    "13063005c": "संतर्प्य ब्राह्मणान्साधूँल्लोकानाप्नोत्यनुत्तमान्\n",
    "13063006a": "रोहिण्यां प्रथितैर्मांसैर्माषैरन्नेन सर्पिषा\n",
    "13063006c": "पयोऽनुपानं दातव्यमानृण्यार्थं द्विजातये\n",
    "13063007a": "दोग्ध्रीं दत्त्वा सवत्सां तु नक्षत्रे सोमदैवते\n",
    "13063007c": "गच्छन्ति मानुषाल्लोकात्स्वर्गलोकमनुत्तमम्\n",
    "13063008a": "आर्द्रायां कृसरं दत्त्वा तैलमिश्रमुपोषितः\n",
    "13063008c": "नरस्तरति दुर्गाणि क्षुरधारांश्च पर्वतान्\n",
    "13063009a": "अपूपान्पुनर्वसौ दत्त्वा तथैवान्नानि शोभने\n",
    "13063009c": "यशस्वी रूपसंपन्नो बह्वन्ने जायते कुले\n",
    "13063010a": "पुष्ये तु कनकं दत्त्वा कृतं चाकृतमेव च\n",
    "13063010c": "अनालोकेषु लोकेषु सोमवत्स विराजते\n",
    "13063011a": "आश्लेषायां तु यो रूप्यमृषभं वा प्रयच्छति\n",
    "13063011c": "स सर्वभयनिर्मुक्तः शात्रवानधितिष्ठति\n",
    "13063012a": "मघासु तिलपूर्णानि वर्धमानानि मानवः\n",
    "13063012c": "प्रदाय पुत्रपशुमानिह प्रेत्य च मोदते\n",
    "13063013a": "फल्गुनीपूर्वसमये ब्राह्मणानामुपोषितः\n",
    "13063013c": "भक्षान्फाणितसंयुक्तान्दत्त्वा सौभाग्यमृच्छति\n",
    "13063014a": "घृतक्षीरसमायुक्तं विधिवत्षष्टिकौदनम्\n",
    "13063014c": "उत्तराविषये दत्त्वा स्वर्गलोके महीयते\n",
    "13063015a": "यद्यत्प्रदीयते दानमुत्तराविषये नरैः\n",
    "13063015c": "महाफलमनन्तं च भवतीति विनिश्चयः\n",
    "13063016a": "हस्ते हस्तिरथं दत्त्वा चतुर्युक्तमुपोषितः\n",
    "13063016c": "प्राप्नोति परमाँल्लोकान्पुण्यकामसमन्वितान्\n",
    "13063017a": "चित्रायामृषभं दत्त्वा पुण्यान्गन्धांश्च भारत\n",
    "13063017c": "चरत्यप्सरसां लोके रमते नन्दने तथा\n",
    "13063018a": "स्वातावथ धनं दत्त्वा यदिष्टतममात्मनः\n",
    "13063018c": "प्राप्नोति लोकान्स शुभानिह चैव महद्यशः\n",
    "13063019a": "विशाखायामनड्वाहं धेनुं दत्त्वा च दुग्धदाम्\n",
    "13063019c": "सप्रासङ्गं च शकटं सधान्यं वस्त्रसंयुतम्\n",
    "13063020a": "पितॄन्देवांश्च प्रीणाति प्रेत्य चानन्त्यमश्नुते\n",
    "13063020c": "न च दुर्गाण्यवाप्नोति स्वर्गलोकं च गच्छति\n",
    "13063021a": "दत्त्वा यथोक्तं विप्रेभ्यो वृत्तिमिष्टां स विन्दति\n",
    "13063021c": "नरकादींश्च संक्लेशान्नाप्नोतीति विनिश्चयः\n",
    "13063022a": "अनुराधासु प्रावारं वस्त्रान्तरमुपोषितः\n",
    "13063022c": "दत्त्वा युगशतं चापि नरः स्वर्गे महीयते\n",
    "13063023a": "कालशाकं तु विप्रेभ्यो दत्त्वा मर्त्यः समूलकम्\n",
    "13063023c": "ज्येष्ठायामृद्धिमिष्टां वै गतिमिष्टां च विन्दति\n",
    "13063024a": "मूले मूलफलं दत्त्वा ब्राह्मणेभ्यः समाहितः\n",
    "13063024c": "पितॄन्प्रीणयते चापि गतिमिष्टां च गच्छति\n",
    "13063025a": "अथ पूर्वास्वषाढासु दधिपात्राण्युपोषितः\n",
    "13063025c": "कुलवृत्तोपसंपन्ने ब्राह्मणे वेदपारगे\n",
    "13063025e": "प्रदाय जायते प्रेत्य कुले सुबहुगोकुले\n",
    "13063026a": "उदमन्थं ससर्पिष्कं प्रभूतमधुफाणितम्\n",
    "13063026c": "दत्त्वोत्तरास्वषाढासु सर्वकामानवाप्नुयात्\n",
    "13063027a": "दुग्धं त्वभिजिते योगे दत्त्वा मधुघृताप्लुतम्\n",
    "13063027c": "धर्मनित्यो मनीषिभ्यः स्वर्गलोके महीयते\n",
    "13063028a": "श्रवणे कम्बलं दत्त्वा वस्त्रान्तरितमेव च\n",
    "13063028c": "श्वेतेन याति यानेन सर्वलोकानसंवृतान्\n",
    "13063029a": "गोप्रयुक्तं धनिष्ठासु यानं दत्त्वा समाहितः\n",
    "13063029c": "वस्त्ररश्मिधरं सद्यः प्रेत्य राज्यं प्रपद्यते\n",
    "13063030a": "गन्धाञ्शतभिषग्योगे दत्त्वा सागुरुचन्दनान्\n",
    "13063030c": "प्राप्नोत्यप्सरसां लोकान्प्रेत्य गन्धांश्च शाश्वतान्\n",
    "13063031a": "पूर्वभाद्रपदायोगे राजमाषान्प्रदाय तु\n",
    "13063031c": "सर्वभक्षफलोपेतः स वै प्रेत्य सुखी भवेत्\n",
    "13063032a": "औरभ्रमुत्तरायोगे यस्तु मांसं प्रयच्छति\n",
    "13063032c": "स पितॄन्प्रीणयति वै प्रेत्य चानन्त्यमश्नुते\n",
    "13063033a": "कांस्योपदोहनां धेनुं रेवत्यां यः प्रयच्छति\n",
    "13063033c": "सा प्रेत्य कामानादाय दातारमुपतिष्ठति\n",
    "13063034a": "रथमश्वसमायुक्तं दत्त्वाश्विन्यां नरोत्तमः\n",
    "13063034c": "हस्त्यश्वरथसंपन्ने वर्चस्वी जायते कुले\n",
    "13063035a": "भरणीषु द्विजातिभ्यस्तिलधेनुं प्रदाय वै\n",
    "13063035c": "गाः सुप्रभूताः प्राप्नोति नरः प्रेत्य यशस्तथा\n",
    "13063036": "भीष्म उवाच\n",
    "13063036a": "इत्येष लक्षणोद्देशः प्रोक्तो नक्षत्रयोगतः\n",
    "13063036c": "देवक्या नारदेनेह सा स्नुषाभ्योऽब्रवीदिदम्\n",
    "13064001": "भीष्म उवाच\n",
    "13064001a": "सर्वान्कामान्प्रयच्छन्ति ये प्रयच्छन्ति काञ्चनम्\n",
    "13064001c": "इत्येवं भगवानत्रिः पितामहसुतोऽब्रवीत्\n",
    "13064002a": "पवित्रं शुच्यथायुष्यं पितॄणामक्षयं च तत्\n",
    "13064002c": "सुवर्णं मनुजेन्द्रेण हरिश्चन्द्रेण कीर्तितम्\n",
    "13064003a": "पानीयदानं परमं दानानां मनुरब्रवीत्\n",
    "13064003c": "तस्माद्वापीश्च कूपांश्च तडागानि च खानयेत्\n",
    "13064004a": "अर्धं पापस्य हरति पुरुषस्येह कर्मणः\n",
    "13064004c": "कूपः प्रवृत्तपानीयः सुप्रवृत्तश्च नित्यशः\n",
    "13064005a": "सर्वं तारयते वंशं यस्य खाते जलाशये\n",
    "13064005c": "गावः पिबन्ति विप्राश्च साधवश्च नराः सदा\n",
    "13064006a": "निदाघकाले पानीयं यस्य तिष्ठत्यवारितम्\n",
    "13064006c": "स दुर्गं विषमं कृच्छ्रं न कदाचिदवाप्नुते\n",
    "13064007a": "बृहस्पतेर्भगवतः पूष्णश्चैव भगस्य च\n",
    "13064007c": "अश्विनोश्चैव वह्नेश्च प्रीतिर्भवति सर्पिषा\n",
    "13064008a": "परमं भेषजं ह्येतद्यज्ञानामेतदुत्तमम्\n",
    "13064008c": "रसानामुत्तमं चैतत्फलानां चैतदुत्तमम्\n",
    "13064009a": "फलकामो यशस्कामः पुष्टिकामश्च नित्यदा\n",
    "13064009c": "घृतं दद्याद्द्विजातिभ्यः पुरुषः शुचिरात्मवान्\n",
    "13064010a": "घृतं मासे आश्वयुजि विप्रेभ्यो यः प्रयच्छति\n",
    "13064010c": "तस्मै प्रयच्छतो रूपं प्रीतौ देवाविहाश्विनौ\n",
    "13064011a": "पायसं सर्पिषा मिश्रं द्विजेभ्यो यः प्रयच्छति\n",
    "13064011c": "गृहं तस्य न रक्षांसि धर्षयन्ति कदाचन\n",
    "13064012a": "पिपासया न म्रियते सोपच्छन्दश्च दृश्यते\n",
    "13064012c": "न प्राप्नुयाच्च व्यसनं करकान्यः प्रयच्छति\n",
    "13064013a": "प्रयतो ब्राह्मणाग्रेभ्यः श्रद्धया परया युतः\n",
    "13064013c": "उपस्पर्शनषड्भागं लभते पुरुषः सदा\n",
    "13064014a": "यः साधनार्थं काष्ठानि ब्राह्मणेभ्यः प्रयच्छति\n",
    "13064014c": "प्रतापार्थं च राजेन्द्र वृत्तवद्भ्यः सदा नरः\n",
    "13064015a": "सिध्यन्त्यर्थाः सदा तस्य कार्याणि विविधानि च\n",
    "13064015c": "उपर्युपरि शत्रूणां वपुषा दीप्यते च सः\n",
    "13064016a": "भगवांश्चास्य सुप्रीतो वह्निर्भवति नित्यशः\n",
    "13064016c": "न तं त्यजन्ते पशवः संग्रामे च जयत्यपि\n",
    "13064017a": "पुत्राञ्छ्रियं च लभते यश्छत्रं संप्रयच्छति\n",
    "13064017c": "चक्षुर्व्याधिं न लभते यज्ञभागमथाश्नुते\n",
    "13064018a": "निदाघकाले वर्षे वा यश्छत्रं संप्रयच्छति\n",
    "13064018c": "नास्य कश्चिन्मनोदाहः कदाचिदपि जायते\n",
    "13064018e": "कृच्छ्रात्स विषमाच्चैव विप्र मोक्षमवाप्नुते\n",
    "13064019a": "प्रदानं सर्वदानानां शकटस्य विशिष्यते\n",
    "13064019c": "एवमाह महाभागः शाण्डिल्यो भगवानृषिः\n",
    "13065001": "युधिष्ठिर उवाच\n",
    "13065001a": "दह्यमानाय विप्राय यः प्रयच्छत्युपानहौ\n",
    "13065001c": "यत्फलं तस्य भवति तन्मे ब्रूहि पितामह\n",
    "13065002": "भीष्म उवाच\n",
    "13065002a": "उपानहौ प्रयच्छेद्यो ब्राह्मणेभ्यः समाहितः\n",
    "13065002c": "मर्दते कण्टकान्सर्वान्विषमान्निस्तरत्यपि\n",
    "13065002e": "स शत्रूणामुपरि च संतिष्ठति युधिष्ठिर\n",
    "13065003a": "यानं चाश्वतरीयुक्तं तस्य शुभ्रं विशां पते\n",
    "13065003c": "उपतिष्ठति कौन्तेय रूप्यकाञ्चनभूषणम्\n",
    "13065003e": "शकटं दम्यसंयुक्तं दत्तं भवति चैव हि\n",
    "13065004": "युधिष्ठिर उवाच\n",
    "13065004a": "यत्फलं तिलदाने च भूमिदाने च कीर्तितम्\n",
    "13065004c": "गोप्रदानेऽन्नदाने च भूयस्तद्ब्रूहि कौरव\n",
    "13065005": "भीष्म उवाच\n",
    "13065005a": "शृणुष्व मम कौन्तेय तिलदानस्य यत्फलम्\n",
    "13065005c": "निशम्य च यथान्यायं प्रयच्छ कुरुसत्तम\n",
    "13065006a": "पितॄणां प्रथमं भोज्यं तिलाः सृष्टाः स्वयंभुवा\n",
    "13065006c": "तिलदानेन वै तस्मात्पितृपक्षः प्रमोदते\n",
    "13065007a": "माघमासे तिलान्यस्तु ब्राह्मणेभ्यः प्रयच्छति\n",
    "13065007c": "सर्वसत्त्वसमाकीर्णं नरकं स न पश्यति\n",
    "13065008a": "सर्वकामैः स यजते यस्तिलैर्यजते पितॄन्\n",
    "13065008c": "न चाकामेन दातव्यं तिलश्राद्धं कथंचन\n",
    "13065009a": "महर्षेः कश्यपस्यैते गात्रेभ्यः प्रसृतास्तिलाः\n",
    "13065009c": "ततो दिव्यं गता भावं प्रदानेषु तिलाः प्रभो\n",
    "13065010a": "पौष्टिका रूपदाश्चैव तथा पापविनाशनाः\n",
    "13065010c": "तस्मात्सर्वप्रदानेभ्यस्तिलदानं विशिष्यते\n",
    "13065011a": "आपस्तम्बश्च मेधावी शङ्खश्च लिखितस्तथा\n",
    "13065011c": "महर्षिर्गौतमश्चापि तिलदानैर्दिवं गताः\n",
    "13065012a": "तिलहोमपरा विप्राः सर्वे संयतमैथुनाः\n",
    "13065012c": "समा गव्येन हविषा प्रवृत्तिषु च संस्थिताः\n",
    "13065013a": "सर्वेषामेव दानानां तिलदानं परं स्मृतम्\n",
    "13065013c": "अक्षयं सर्वदानानां तिलदानमिहोच्यते\n",
    "13065014a": "उत्पन्ने च पुरा हव्ये कुशिकर्षिः परंतप\n",
    "13065014c": "तिलैरग्नित्रयं हुत्वा प्राप्तवान्गतिमुत्तमाम्\n",
    "13065015a": "इति प्रोक्तं कुरुश्रेष्ठ तिलदानमनुत्तमम्\n",
    "13065015c": "विधानं येन विधिना तिलानामिह शस्यते\n",
    "13065016a": "अत ऊर्ध्वं निबोधेदं देवानां यष्टुमिच्छताम्\n",
    "13065016c": "समागमं महाराज ब्रह्मणा वै स्वयंभुवा\n",
    "13065017a": "देवाः समेत्य ब्रह्माणं भूमिभागं यियक्षवः\n",
    "13065017c": "शुभं देशमयाचन्त यजेम इति पार्थिव\n",
    "13065018": "देवा ऊचुः\n",
    "13065018a": "भगवंस्त्वं प्रभुर्भूमेः सर्वस्य त्रिदिवस्य च\n",
    "13065018c": "यजेमहि महाभाग यज्ञं भवदनुज्ञया\n",
    "13065018e": "नाननुज्ञातभूमिर्हि यज्ञस्य फलमश्नुते\n",
    "13065019a": "त्वं हि सर्वस्य जगतः स्थावरस्य चरस्य च\n",
    "13065019c": "प्रभुर्भवसि तस्मात्त्वं समनुज्ञातुमर्हसि\n",
    "13065020": "ब्रह्मोवाच\n",
    "13065020a": "ददामि मेदिनीभागं भवद्भ्योऽहं सुरर्षभाः\n",
    "13065020c": "यस्मिन्देशे करिष्यध्वं यज्ञं काश्यपनन्दनाः\n",
    "13065021": "देवा ऊचुः\n",
    "13065021a": "भगवन्कृतकामाः स्मो यक्ष्यामस्त्वाप्तदक्षिणैः\n",
    "13065021c": "इमं तु देशं मुनयः पर्युपासन्त नित्यदा\n",
    "13065022": "भीष्म उवाच\n",
    "13065022a": "ततोऽगस्त्यश्च कण्वश्च भृगुरत्रिर्वृषाकपिः\n",
    "13065022c": "असितो देवलश्चैव देवयज्ञमुपागमन्\n",
    "13065023a": "ततो देवा महात्मान ईजिरे यज्ञमच्युत\n",
    "13065023c": "तथा समापयामासुर्यथाकालं सुरर्षभाः\n",
    "13065024a": "त इष्टयज्ञास्त्रिदशा हिमवत्यचलोत्तमे\n",
    "13065024c": "षष्ठमंशं क्रतोस्तस्य भूमिदानं प्रचक्रिरे\n",
    "13065025a": "प्रादेशमात्रं भूमेस्तु यो दद्यादनुपस्कृतम्\n",
    "13065025c": "न सीदति स कृच्छ्रेषु न च दुर्गाण्यवाप्नुते\n",
    "13065026a": "शीतवातातपसहां गृहभूमिं सुसंस्कृताम्\n",
    "13065026c": "प्रदाय सुरलोकस्थः पुण्यान्तेऽपि न चाल्यते\n",
    "13065027a": "मुदितो वसते प्राज्ञः शक्रेण सह पार्थिव\n",
    "13065027c": "प्रतिश्रयप्रदाता च सोऽपि स्वर्गे महीयते\n",
    "13065028a": "अध्यापककुले जातः श्रोत्रियो नियतेन्द्रियः\n",
    "13065028c": "गृहे यस्य वसेत्तुष्टः प्रधानं लोकमश्नुते\n",
    "13065029a": "तथा गवार्थे शरणं शीतवर्षसहं महत्\n",
    "13065029c": "आसप्तमं तारयति कुलं भरतसत्तम\n",
    "13065030a": "क्षेत्रभूमिं ददल्लोके पुत्र श्रियमवाप्नुयात्\n",
    "13065030c": "रत्नभूमिं प्रदत्त्वा तु कुलवंशं विवर्धयेत्\n",
    "13065031a": "न चोषरां न निर्दग्धां महीं दद्यात्कथंचन\n",
    "13065031c": "न श्मशानपरीतां च न च पापनिषेविताम्\n",
    "13065032a": "पारक्ये भूमिदेशे तु पितॄणां निर्वपेत्तु यः\n",
    "13065032c": "तद्भूमिस्वामिपितृभिः श्राद्धकर्म विहन्यते\n",
    "13065033a": "तस्मात्क्रीत्वा महीं दद्यात्स्वल्पामपि विचक्षणः\n",
    "13065033c": "पिण्डः पितृभ्यो दत्तो वै तस्यां भवति शाश्वतः\n",
    "13065034a": "अटवीपर्वताश्चैव नदीतीर्थानि यानि च\n",
    "13065034c": "सर्वाण्यस्वामिकान्याहुर्न हि तत्र परिग्रहः\n",
    "13065035a": "इत्येतद्भूमिदानस्य फलमुक्तं विशां पते\n",
    "13065035c": "अतः परं तु गोदानं कीर्तयिष्यामि तेऽनघ\n",
    "13065036a": "गावोऽधिकास्तपस्विभ्यो यस्मात्सर्वेभ्य एव च\n",
    "13065036c": "तस्मान्महेश्वरो देवस्तपस्ताभिः समास्थितः\n",
    "13065037a": "ब्रह्मलोके वसन्त्येताः सोमेन सह भारत\n",
    "13065037c": "आसां ब्रह्मर्षयः सिद्धाः प्रार्थयन्ति परां गतिम्\n",
    "13065038a": "पयसा हविषा दध्ना शकृताप्यथ चर्मणा\n",
    "13065038c": "अस्थिभिश्चोपकुर्वन्ति शृङ्गैर्वालैश्च भारत\n",
    "13065039a": "नासां शीतातपौ स्यातां सदैताः कर्म कुर्वते\n",
    "13065039c": "न वर्षं विषमं वापि दुःखमासां भवत्युत\n",
    "13065040a": "ब्राह्मणैः सहिता यान्ति तस्मात्परतरं पदम्\n",
    "13065040c": "एकं गोब्राह्मणं तस्मात्प्रवदन्ति मनीषिणः\n",
    "13065041a": "रन्तिदेवस्य यज्ञे ताः पशुत्वेनोपकल्पिताः\n",
    "13065041c": "ततश्चर्मण्वती राजन्गोचर्मभ्यः प्रवर्तिता\n",
    "13065042a": "पशुत्वाच्च विनिर्मुक्ताः प्रदानायोपकल्पिताः\n",
    "13065042c": "ता इमा विप्रमुख्येभ्यो यो ददाति महीपते\n",
    "13065042e": "निस्तरेदापदं कृच्छ्रां विषमस्थोऽपि पार्थिव\n",
    "13065043a": "गवां सहस्रदः प्रेत्य नरकं न प्रपश्यति\n",
    "13065043c": "सर्वत्र विजयं चापि लभते मनुजाधिप\n",
    "13065044a": "अमृतं वै गवां क्षीरमित्याह त्रिदशाधिपः\n",
    "13065044c": "तस्माद्ददाति यो धेनुममृतं स प्रयच्छति\n",
    "13065045a": "अग्नीनामव्ययं ह्येतद्धौम्यं वेदविदो विदुः\n",
    "13065045c": "तस्माद्ददाति यो धेनुं स हौम्यं संप्रयच्छति\n",
    "13065046a": "स्वर्गो वै मूर्तिमानेष वृषभं यो गवां पतिम्\n",
    "13065046c": "विप्रे गुणयुते दद्यात्स वै स्वर्गे महीयते\n",
    "13065047a": "प्राणा वै प्राणिनामेते प्रोच्यन्ते भरतर्षभ\n",
    "13065047c": "तस्माद्ददाति यो धेनुं प्राणान्वै स प्रयच्छति\n",
    "13065048a": "गावः शरण्या भूतानामिति वेदविदो विदुः\n",
    "13065048c": "तस्माद्ददाति यो धेनुं शरणं संप्रयच्छति\n",
    "13065049a": "न वधार्थं प्रदातव्या न कीनाशे न नास्तिके\n",
    "13065049c": "गोजीविने न दातव्या तथा गौः पुरुषर्षभ\n",
    "13065050a": "ददाति तादृशानां वै नरो गाः पापकर्मणाम्\n",
    "13065050c": "अक्षयं नरकं यातीत्येवमाहुर्मनीषिणः\n",
    "13065051a": "न कृशां पापवत्सां वा वन्ध्यां रोगान्वितां तथा\n",
    "13065051c": "न व्यङ्गां न परिश्रान्तां दद्याद्गां ब्राह्मणाय वै\n",
    "13065052a": "दशगोसहस्रदः सम्यक्शक्रेण सह मोदते\n",
    "13065052c": "अक्षयाँल्लभते लोकान्नरः शतसहस्रदः\n",
    "13065053a": "इत्येतद्गोप्रदानं च तिलदानं च कीर्तितम्\n",
    "13065053c": "तथा भूमिप्रदानं च शृणुष्वान्ने च भारत\n",
    "13065054a": "अन्नदानं प्रधानं हि कौन्तेय परिचक्षते\n",
    "13065054c": "अन्नस्य हि प्रदानेन रन्तिदेवो दिवं गतः\n",
    "13065055a": "श्रान्ताय क्षुधितायान्नं यः प्रयच्छति भूमिप\n",
    "13065055c": "स्वायंभुवं महाभागं स पश्यति नराधिप\n",
    "13065056a": "न हिरण्यैर्न वासोभिर्नाश्वदानेन भारत\n",
    "13065056c": "प्राप्नुवन्ति नराः श्रेयो यथेहान्नप्रदाः प्रभो\n",
    "13065057a": "अन्नं वै परमं द्रव्यमन्नं श्रीश्च परा मता\n",
    "13065057c": "अन्नात्प्राणः प्रभवति तेजो वीर्यं बलं तथा\n",
    "13065058a": "सद्भ्यो ददाति यश्चान्नं सदैकाग्रमना नरः\n",
    "13065058c": "न स दुर्गाण्यवाप्नोतीत्येवमाह पराशरः\n",
    "13065059a": "अर्चयित्वा यथान्यायं देवेभ्योऽन्नं निवेदयेत्\n",
    "13065059c": "यदन्नो हि नरो राजंस्तदन्नास्तस्य देवताः\n",
    "13065060a": "कौमुद्यां शुक्लपक्षे तु योऽन्नदानं करोत्युत\n",
    "13065060c": "स संतरति दुर्गाणि प्रेत्य चानन्त्यमश्नुते\n",
    "13065061a": "अभुक्त्वातिथये चान्नं प्रयच्छेद्यः समाहितः\n",
    "13065061c": "स वै ब्रह्मविदां लोकान्प्राप्नुयाद्भरतर्षभ\n",
    "13065062a": "सुकृच्छ्रामापदं प्राप्तश्चान्नदः पुरुषस्तरेत्\n",
    "13065062c": "पापं तरति चैवेह दुष्कृतं चापकर्षति\n",
    "13065063a": "इत्येतदन्नदानस्य तिलदानस्य चैव ह\n",
    "13065063c": "भूमिदानस्य च फलं गोदानस्य च कीर्तितम्\n",
    "13066001": "युधिष्ठिर उवाच\n",
    "13066001a": "श्रुतं दानफलं तात यत्त्वया परिकीर्तितम्\n",
    "13066001c": "अन्नं तु ते विशेषेण प्रशस्तमिह भारत\n",
    "13066002a": "पानीयदानं परमं कथं चेह महाफलम्\n",
    "13066002c": "इत्येतच्छ्रोतुमिच्छामि विस्तरेण पितामह\n",
    "13066003": "भीष्म उवाच\n",
    "13066003a": "हन्त ते वर्तयिष्यामि यथावद्भरतर्षभ\n",
    "13066003c": "गदतस्तन्ममाद्येह शृणु सत्यपराक्रम\n",
    "13066003e": "पानीयदानात्प्रभृति सर्वं वक्ष्यामि तेऽनघ\n",
    "13066004a": "यदन्नं यच्च पानीयं संप्रदायाश्नुते नरः\n",
    "13066004c": "न तस्मात्परमं दानं किंचिदस्तीति मे मतिः\n",
    "13066005a": "अन्नात्प्राणभृतस्तात प्रवर्तन्ते हि सर्वशः\n",
    "13066005c": "तस्मादन्नं परं लोके सर्वदानेषु कथ्यते\n",
    "13066006a": "अन्नाद्बलं च तेजश्च प्राणिनां वर्धते सदा\n",
    "13066006c": "अन्नदानमतस्तस्माच्छ्रेष्ठमाह प्रजापतिः\n",
    "13066007a": "सावित्र्या ह्यपि कौन्तेय श्रुतं ते वचनं शुभम्\n",
    "13066007c": "यतश्चैतद्यथा चैतद्देवसत्रे महामते\n",
    "13066008a": "अन्ने दत्ते नरेणेह प्राणा दत्ता भवन्त्युत\n",
    "13066008c": "प्राणदानाद्धि परमं न दानमिह विद्यते\n",
    "13066009a": "श्रुतं हि ते महाबाहो लोमशस्यापि तद्वचः\n",
    "13066009c": "प्राणान्दत्त्वा कपोताय यत्प्राप्तं शिबिना पुरा\n",
    "13066010a": "तां गतिं लभते दत्त्वा द्विजस्यान्नं विशां पते\n",
    "13066010c": "गतिं विशिष्टां गच्छन्ति प्राणदा इति नः श्रुतम्\n",
    "13066011a": "अन्नं चापि प्रभवति पानीयात्कुरुसत्तम\n",
    "13066011c": "नीरजातेन हि विना न किंचित्संप्रवर्तते\n",
    "13066012a": "नीरजातश्च भगवान्सोमो ग्रहगणेश्वरः\n",
    "13066012c": "अमृतं च सुधा चैव स्वाहा चैव वषट्तथा\n",
    "13066013a": "अन्नौषध्यो महाराज वीरुधश्च जलोद्भवाः\n",
    "13066013c": "यतः प्राणभृतां प्राणाः संभवन्ति विशां पते\n",
    "13066014a": "देवानाममृतं चान्नं नागानां च सुधा तथा\n",
    "13066014c": "पितॄणां च स्वधा प्रोक्ता पशूनां चापि वीरुधः\n",
    "13066015a": "अन्नमेव मनुष्याणां प्राणानाहुर्मनीषिणः\n",
    "13066015c": "तच्च सर्वं नरव्याघ्र पानीयात्संप्रवर्तते\n",
    "13066016a": "तस्मात्पानीयदानाद्वै न परं विद्यते क्वचित्\n",
    "13066016c": "तच्च दद्यान्नरो नित्यं य इच्छेद्भूतिमात्मनः\n",
    "13066017a": "धन्यं यशस्यमायुष्यं जलदानं विशां पते\n",
    "13066017c": "शत्रूंश्चाप्यधि कौन्तेय सदा तिष्ठति तोयदः\n",
    "13066018a": "सर्वकामानवाप्नोति कीर्तिं चैवेह शाश्वतीम्\n",
    "13066018c": "प्रेत्य चानन्त्यमाप्नोति पापेभ्यश्च प्रमुच्यते\n",
    "13066019a": "तोयदो मनुजव्याघ्र स्वर्गं गत्वा महाद्युते\n",
    "13066019c": "अक्षयान्समवाप्नोति लोकानित्यब्रवीन्मनुः\n",
    "13067001": "युधिष्ठिर उवाच\n",
    "13067001a": "तिलानां कीदृशं दानमथ दीपस्य चैव ह\n",
    "13067001c": "अन्नानां वाससां चैव भूय एव ब्रवीहि मे\n",
    "13067002": "भीष्म उवाच\n",
    "13067002a": "अत्राप्युदाहरन्तीममितिहासं पुरातनम्\n",
    "13067002c": "ब्राह्मणस्य च संवादं यमस्य च युधिष्ठिर\n",
    "13067003a": "मध्यदेशे महान्ग्रामो ब्राह्मणानां बभूव ह\n",
    "13067003c": "गङ्गायमुनयोर्मध्ये यामुनस्य गिरेरधः\n",
    "13067004a": "पर्णशालेति विख्यातो रमणीयो नराधिप\n",
    "13067004c": "विद्वांसस्तत्र भूयिष्ठा ब्राह्मणाश्चावसंस्तदा\n",
    "13067005a": "अथ प्राह यमः कंचित्पुरुषं कृष्णवाससम्\n",
    "13067005c": "रक्ताक्षमूर्ध्वरोमाणं काकजङ्घाक्षिनासिकम्\n",
    "13067006a": "गच्छ त्वं ब्राह्मणग्रामं ततो गत्वा तमानय\n",
    "13067006c": "अगस्त्यं गोत्रतश्चापि नामतश्चापि शर्मिणम्\n",
    "13067007a": "शमे निविष्टं विद्वांसमध्यापकमनादृतम्\n",
    "13067007c": "मा चान्यमानयेथास्त्वं सगोत्रं तस्य पार्श्वतः\n",
    "13067008a": "स हि तादृग्गुणस्तेन तुल्योऽध्ययनजन्मना\n",
    "13067008c": "अपत्येषु तथा वृत्ते समस्तेनैव धीमता\n",
    "13067008e": "तमानय यथोद्दिष्टं पूजा कार्या हि तस्य मे\n",
    "13067009a": "स गत्वा प्रतिकूलं तच्चकार यमशासनम्\n",
    "13067009c": "तमाक्रम्यानयामास प्रतिषिद्धो यमेन यः\n",
    "13067010a": "तस्मै यमः समुत्थाय पूजां कृत्वा च वीर्यवान्\n",
    "13067010c": "प्रोवाच नीयतामेष सोऽन्य आनीयतामिति\n",
    "13067011a": "एवमुक्ते तु वचने धर्मराजेन स द्विजः\n",
    "13067011c": "उवाच धर्मराजानं निर्विण्णोऽध्ययनेन वै\n",
    "13067011e": "यो मे कालो भवेच्छेषस्तं वसेयमिहाच्युत\n",
    "13067012": "यम उवाच\n",
    "13067012a": "नाहं कालस्य विहितं प्राप्नोमीह कथंचन\n",
    "13067012c": "यो हि धर्मं चरति वै तं तु जानामि केवलम्\n",
    "13067013a": "गच्छ विप्र त्वमद्यैव आलयं स्वं महाद्युते\n",
    "13067013c": "ब्रूहि वा त्वं यथा स्वैरं करवाणि किमित्युत\n",
    "13067014": "ब्राह्मण उवाच\n",
    "13067014a": "यत्तत्र कृत्वा सुमहत्पुण्यं स्यात्तद्ब्रवीहि मे\n",
    "13067014c": "सर्वस्य हि प्रमाणं त्वं त्रैलोक्यस्यापि सत्तम\n",
    "13067015": "यम उवाच\n",
    "13067015a": "शृणु तत्त्वेन विप्रर्षे प्रदानविधिमुत्तमम्\n",
    "13067015c": "तिलाः परमकं दानं पुण्यं चैवेह शाश्वतम्\n",
    "13067016a": "तिलाश्च संप्रदातव्या यथाशक्ति द्विजर्षभ\n",
    "13067016c": "नित्यदानात्सर्वकामांस्तिला निर्वर्तयन्त्युत\n",
    "13067017a": "तिलाञ्श्राद्धे प्रशंसन्ति दानमेतद्ध्यनुत्तमम्\n",
    "13067017c": "तान्प्रयच्छस्व विप्रेभ्यो विधिदृष्टेन कर्मणा\n",
    "13067018a": "तिला भक्षयितव्याश्च सदा त्वालभनं च तैः\n",
    "13067018c": "कार्यं सततमिच्छद्भिः श्रेयः सर्वात्मना गृहे\n",
    "13067019a": "तथापः सर्वदा देयाः पेयाश्चैव न संशयः\n",
    "13067019c": "पुष्करिण्यस्तडागानि कूपांश्चैवात्र खानयेत्\n",
    "13067020a": "एतत्सुदुर्लभतरमिह लोके द्विजोत्तम\n",
    "13067020c": "आपो नित्यं प्रदेयास्ते पुण्यं ह्येतदनुत्तमम्\n",
    "13067021a": "प्रपाश्च कार्याः पानार्थं नित्यं ते द्विजसत्तम\n",
    "13067021c": "भुक्तेऽप्यथ प्रदेयं ते पानीयं वै विशेषतः\n",
    "13067022a": "इत्युक्ते स तदा तेन यमदूतेन वै गृहान्\n",
    "13067022c": "नीतश्चकार च तथा सर्वं तद्यमशासनम्\n",
    "13067023a": "नीत्वा तं यमदूतोऽपि गृहीत्वा शर्मिणं तदा\n",
    "13067023c": "ययौ स धर्मराजाय न्यवेदयत चापि तम्\n",
    "13067024a": "तं धर्मराजो धर्मज्ञं पूजयित्वा प्रतापवान्\n",
    "13067024c": "कृत्वा च संविदं तेन विससर्ज यथागतम्\n",
    "13067025a": "तस्यापि च यमः सर्वमुपदेशं चकार ह\n",
    "13067025c": "प्रत्येत्य च स तत्सर्वं चकारोक्तं यमेन तत्\n",
    "13067026a": "तथा प्रशंसते दीपान्यमः पितृहितेप्सया\n",
    "13067026c": "तस्माद्दीपप्रदो नित्यं संतारयति वै पितॄन्\n",
    "13067027a": "दातव्याः सततं दीपास्तस्माद्भरतसत्तम\n",
    "13067027c": "देवानां च पितॄणां च चक्षुष्यास्ते मताः प्रभो\n",
    "13067028a": "रत्नदानं च सुमहत्पुण्यमुक्तं जनाधिप\n",
    "13067028c": "तानि विक्रीय यजते ब्राह्मणो ह्यभयंकरः\n",
    "13067029a": "यद्वै ददाति विप्रेभ्यो ब्राह्मणः प्रतिगृह्य वै\n",
    "13067029c": "उभयोः स्यात्तदक्षय्यं दातुरादातुरेव च\n",
    "13067030a": "यो ददाति स्थितः स्थित्यां तादृशाय प्रतिग्रहम्\n",
    "13067030c": "उभयोरक्षयं धर्मं तं मनुः प्राह धर्मवित्\n",
    "13067031a": "वाससां तु प्रदानेन स्वदारनिरतो नरः\n",
    "13067031c": "सुवस्त्रश्च सुवेषश्च भवतीत्यनुशुश्रुम\n",
    "13067032a": "गावः सुवर्णं च तथा तिलाश्चैवानुवर्णिताः\n",
    "13067032c": "बहुशः पुरुषव्याघ्र वेदप्रामाण्यदर्शनात्\n",
    "13067033a": "विवाहांश्चैव कुर्वीत पुत्रानुत्पादयेत च\n",
    "13067033c": "पुत्रलाभो हि कौरव्य सर्वलाभाद्विशिष्यते\n",
    "13068001": "युधिष्ठिर उवाच\n",
    "13068001a": "भूय एव कुरुश्रेष्ठ दानानां विधिमुत्तमम्\n",
    "13068001c": "कथयस्व महाप्राज्ञ भूमिदानं विशेषतः\n",
    "13068002a": "पृथिवीं क्षत्रियो दद्याद्ब्राह्मणस्तां स्वकर्मणा\n",
    "13068002c": "विधिवत्प्रतिगृह्णीयान्न त्वन्यो दातुमर्हति\n",
    "13068003a": "सर्ववर्णैस्तु यच्छक्यं प्रदातुं फलकाङ्क्षिभिः\n",
    "13068003c": "वेदे वा यत्समाम्नातं तन्मे व्याख्यातुमर्हसि\n",
    "13068004": "भीष्म उवाच\n",
    "13068004a": "तुल्यनामानि देयानि त्रीणि तुल्यफलानि च\n",
    "13068004c": "सर्वकामफलानीह गावः पृथ्वी सरस्वती\n",
    "13068005a": "यो ब्रूयाच्चापि शिष्याय धर्म्यां ब्राह्मीं सरस्वतीम्\n",
    "13068005c": "पृथिवीगोप्रदानाभ्यां स तुल्यं फलमश्नुते\n",
    "13068006a": "तथैव गाः प्रशंसन्ति न च देयं ततः परम्\n",
    "13068006c": "संनिकृष्टफलास्ता हि लघ्वर्थाश्च युधिष्ठिर\n",
    "13068006e": "मातरः सर्वभूतानां गावः सर्वसुखप्रदाः\n",
    "13068007a": "वृद्धिमाकाङ्क्षता नित्यं गावः कार्याः प्रदक्षिणाः\n",
    "13068007c": "मङ्गलायतनं देव्यस्तस्मात्पूज्याः सदैव हि\n",
    "13068008a": "प्रचोदनं देवकृतं गवां कर्मसु वर्तताम्\n",
    "13068008c": "पूर्वमेवाक्षरं नान्यदभिधेयं कथंचन\n",
    "13068009a": "प्रचारे वा निपाने वा बुधो नोद्वेजयेत गाः\n",
    "13068009c": "तृषिता ह्यभिवीक्षन्त्यो नरं हन्युः सबान्धवम्\n",
    "13068010a": "पितृसद्मानि सततं देवतायतनानि च\n",
    "13068010c": "पूयन्ते शकृता यासां पूतं किमधिकं ततः\n",
    "13068011a": "ग्रासमुष्टिं परगवे दद्यात्संवत्सरं तु यः\n",
    "13068011c": "अकृत्वा स्वयमाहारं व्रतं तत्सार्वकामिकम्\n",
    "13068012a": "स हि पुत्रान्यशोर्थं च श्रियं चाप्यधिगच्छति\n",
    "13068012c": "नाशयत्यशुभं चैव दुःस्वप्नं च व्यपोहति\n",
    "13068013": "युधिष्ठिर उवाच\n",
    "13068013a": "देयाः किंलक्षणा गावः काश्चापि परिवर्जयेत्\n",
    "13068013c": "कीदृशाय प्रदातव्या न देयाः कीदृशाय च\n",
    "13068014": "भीष्म उवाच\n",
    "13068014a": "असद्वृत्ताय पापाय लुब्धायानृतवादिने\n",
    "13068014c": "हव्यकव्यव्यपेताय न देया गौः कथंचन\n",
    "13068015a": "भिक्षवे बहुपुत्राय श्रोत्रियायाहिताग्नये\n",
    "13068015c": "दत्त्वा दशगवां दाता लोकानाप्नोत्यनुत्तमान्\n",
    "13068016a": "यं चैव धर्मं कुरुते तस्य पुण्यफलं च यत्\n",
    "13068016c": "सर्वस्यैवांशभाग्दाता तन्निमित्तं प्रवृत्तयः\n",
    "13068017a": "यश्चैनमुत्पादयति यश्चैनं त्रायते भयात्\n",
    "13068017c": "यश्चास्य कुरुते वृत्तिं सर्वे ते पितरस्त्रयः\n",
    "13068018a": "कल्मषं गुरुशुश्रूषा हन्ति मानो महद्यशः\n",
    "13068018c": "अपुत्रतां त्रयः पुत्रा अवृत्तिं दश धेनवः\n",
    "13068019a": "वेदान्तनिष्ठस्य बहुश्रुतस्य; प्रज्ञानतृप्तस्य जितेन्द्रियस्य\n",
    "13068019c": "शिष्टस्य दान्तस्य यतस्य चैव; भूतेषु नित्यं प्रियवादिनश्च\n",
    "13068020a": "यः क्षुद्भयाद्वै न विकर्म कुर्या;न्मृदुर्दान्तश्चातिथेयश्च नित्यम्\n",
    "13068020c": "वृत्तिं विप्रायातिसृजेत तस्मै; यस्तुल्यशीलश्च सपुत्रदारः\n",
    "13068021a": "शुभे पात्रे ये गुणा गोप्रदाने; तावान्दोषो ब्राह्मणस्वापहारे\n",
    "13068021c": "सर्वावस्थं ब्राह्मणस्वापहारो; दाराश्चैषां दूरतो वर्जनीयाः\n",
    "13069001": "भीष्म उवाच\n",
    "13069001a": "अत्रैव कीर्त्यते सद्भिर्ब्राह्मणस्वाभिमर्शने\n",
    "13069001c": "नृगेण सुमहत्कृच्छ्रं यदवाप्तं कुरूद्वह\n",
    "13069002a": "निविशन्त्यां पुरा पार्थ द्वारवत्यामिति श्रुतिः\n",
    "13069002c": "अदृश्यत महाकूपस्तृणवीरुत्समावृतः\n",
    "13069003a": "प्रयत्नं तत्र कुर्वाणास्तस्मात्कूपाज्जलार्थिनः\n",
    "13069003c": "श्रमेण महता युक्तास्तस्मिंस्तोये सुसंवृते\n",
    "13069004a": "ददृशुस्ते महाकायं कृकलासमवस्थितम्\n",
    "13069004c": "तस्य चोद्धरणे यत्नमकुर्वंस्ते सहस्रशः\n",
    "13069005a": "प्रग्रहैश्चर्मपट्टैश्च तं बद्ध्वा पर्वतोपमम्\n",
    "13069005c": "नाशक्नुवन्समुद्धर्तुं ततो जग्मुर्जनार्दनम्\n",
    "13069006a": "खमावृत्योदपानस्य कृकलासः स्थितो महान्\n",
    "13069006c": "तस्य नास्ति समुद्धर्तेत्यथ कृष्णे न्यवेदयन्\n",
    "13069007a": "स वासुदेवेन समुद्धृतश्च; पृष्टश्च कामान्निजगाद राजा\n",
    "13069007c": "नृगस्तदात्मानमथो न्यवेदय;त्पुरातनं यज्ञसहस्रयाजिनम्\n",
    "13069008a": "तथा ब्रुवाणं तु तमाह माधवः; शुभं त्वया कर्म कृतं न पापकम्\n",
    "13069008c": "कथं भवान्दुर्गतिमीदृशीं गतो; नरेन्द्र तद्ब्रूहि किमेतदीदृशम्\n",
    "13069009a": "शतं सहस्राणि शतं गवां पुनः; पुनः शतान्यष्ट शतायुतानि\n",
    "13069009c": "त्वया पुरा दत्तमितीह शुश्रुम; नृप द्विजेभ्यः क्व नु तद्गतं तव\n",
    "13069010a": "नृगस्ततोऽब्रवीत्कृष्णं ब्राह्मणस्याग्निहोत्रिणः\n",
    "13069010c": "प्रोषितस्य परिभ्रष्टा गौरेका मम गोधने\n",
    "13069011a": "गवां सहस्रे संख्याता तदा सा पशुपैर्मम\n",
    "13069011c": "सा ब्राह्मणाय मे दत्ता प्रेत्यार्थमभिकाङ्क्षता\n",
    "13069012a": "अपश्यत्परिमार्गंश्च तां यां परगृहे द्विजः\n",
    "13069012c": "ममेयमिति चोवाच ब्राह्मणो यस्य साभवत्\n",
    "13069013a": "तावुभौ समनुप्राप्तौ विवदन्तौ भृशज्वरौ\n",
    "13069013c": "भवान्दाता भवान्हर्तेत्यथ तौ मां तदोचतुः\n",
    "13069014a": "शतेन शतसंख्येन गवां विनिमयेन वै\n",
    "13069014c": "याचे प्रतिग्रहीतारं स तु मामब्रवीदिदम्\n",
    "13069015a": "देशकालोपसंपन्ना दोग्ध्री क्षान्तातिवत्सला\n",
    "13069015c": "स्वादुक्षीरप्रदा धन्या मम नित्यं निवेशने\n",
    "13069016a": "कृशं च भरते या गौर्मम पुत्रमपस्तनम्\n",
    "13069016c": "न सा शक्या मया हातुमित्युक्त्वा स जगाम ह\n",
    "13069017a": "ततस्तमपरं विप्रं याचे विनिमयेन वै\n",
    "13069017c": "गवां शतसहस्रं वै तत्कृते गृह्यतामिति\n",
    "13069018": "ब्राह्मण उवाच\n",
    "13069018a": "न राज्ञां प्रतिगृह्णामि शक्तोऽहं स्वस्य मार्गणे\n",
    "13069018c": "सैव गौर्दीयतां शीघ्रं ममेति मधुसूदन\n",
    "13069019a": "रुक्ममश्वांश्च ददतो रजतं स्यन्दनांस्तथा\n",
    "13069019c": "न जग्राह ययौ चापि तदा स ब्राह्मणर्षभः\n",
    "13069020a": "एतस्मिन्नेव काले तु चोदितः कालधर्मणा\n",
    "13069020c": "पितृलोकमहं प्राप्य धर्मराजमुपागमम्\n",
    "13069021a": "यमस्तु पूजयित्वा मां ततो वचनमब्रवीत्\n",
    "13069021c": "नान्तः संख्यायते राजंस्तव पुण्यस्य कर्मणः\n",
    "13069022a": "अस्ति चैव कृतं पापमज्ञानात्तदपि त्वया\n",
    "13069022c": "चरस्व पापं पश्चाद्वा पूर्वं वा त्वं यथेच्छसि\n",
    "13069023a": "रक्षितास्मीति चोक्तं ते प्रतिज्ञा चानृता तव\n",
    "13069023c": "ब्राह्मणस्वस्य चादानं त्रिविधस्ते व्यतिक्रमः\n",
    "13069024a": "पूर्वं कृच्छ्रं चरिष्येऽहं पश्चाच्छुभमिति प्रभो\n",
    "13069024c": "धर्मराजं ब्रुवन्नेवं पतितोऽस्मि महीतले\n",
    "13069025a": "अश्रौषं प्रच्युतश्चाहं यमस्योच्चैः प्रभाषतः\n",
    "13069025c": "वासुदेवः समुद्धर्ता भविता ते जनार्दनः\n",
    "13069026a": "पूर्णे वर्षसहस्रान्ते क्षीणे कर्मणि दुष्कृते\n",
    "13069026c": "प्राप्स्यसे शाश्वताँल्लोकाञ्जितान्स्वेनैव कर्मणा\n",
    "13069027a": "कूपेऽऽत्मानमधःशीर्षमपश्यं पतितं च ह\n",
    "13069027c": "तिर्यग्योनिमनुप्राप्तं न तु मामजहात्स्मृतिः\n",
    "13069028a": "त्वया तु तारितोऽस्म्यद्य किमन्यत्र तपोबलात्\n",
    "13069028c": "अनुजानीहि मां कृष्ण गच्छेयं दिवमद्य वै\n",
    "13069029a": "अनुज्ञातः स कृष्णेन नमस्कृत्य जनार्दनम्\n",
    "13069029c": "विमानं दिव्यमास्थाय ययौ दिवमरिंदम\n",
    "13069030a": "ततस्तस्मिन्दिवं प्राप्ते नृगे भरतसत्तम\n",
    "13069030c": "वासुदेव इमं श्लोकं जगाद कुरुनन्दन\n",
    "13069031a": "ब्राह्मणस्वं न हर्तव्यं पुरुषेण विजानता\n",
    "13069031c": "ब्राह्मणस्वं हृतं हन्ति नृगं ब्राह्मणगौरिव\n",
    "13069032a": "सतां समागमः सद्भिर्नाफलः पार्थ विद्यते\n",
    "13069032c": "विमुक्तं नरकात्पश्य नृगं साधुसमागमात्\n",
    "13069033a": "प्रदानं फलवत्तत्र द्रोहस्तत्र तथाफलः\n",
    "13069033c": "अपचारं गवां तस्माद्वर्जयेत युधिष्ठिर\n",
    "13070001": "युधिष्ठिर उवाच\n",
    "13070001a": "दत्तानां फलसंप्राप्तिं गवां प्रब्रूहि मेऽनघ\n",
    "13070001c": "विस्तरेण महाबाहो न हि तृप्यामि कथ्यताम्\n",
    "13070002": "भीष्म उवाच\n",
    "13070002a": "अत्राप्युदाहरन्तीममितिहासं पुरातनम्\n",
    "13070002c": "ऋषेरुद्दालकेर्वाक्यं नाचिकेतस्य चोभयोः\n",
    "13070003a": "ऋषिरुद्दालकिर्दीक्षामुपगम्य ततः सुतम्\n",
    "13070003c": "त्वं मामुपचरस्वेति नाचिकेतमभाषत\n",
    "13070003e": "समाप्ते नियमे तस्मिन्महर्षिः पुत्रमब्रवीत्\n",
    "13070004a": "उपस्पर्शनसक्तस्य स्वाध्यायनिरतस्य च\n",
    "13070004c": "इध्मा दर्भाः सुमनसः कलशश्चाभितो जलम्\n",
    "13070004e": "विस्मृतं मे तदादाय नदीतीरादिहाव्रज\n",
    "13070005a": "गत्वानवाप्य तत्सर्वं नदीवेगसमाप्लुतम्\n",
    "13070005c": "न पश्यामि तदित्येवं पितरं सोऽब्रवीन्मुनिः\n",
    "13070006a": "क्षुत्पिपासाश्रमाविष्टो मुनिरुद्दालकिस्तदा\n",
    "13070006c": "यमं पश्येति तं पुत्रमशपत्स महातपाः\n",
    "13070007a": "तथा स पित्राभिहतो वाग्वज्रेण कृताञ्जलिः\n",
    "13070007c": "प्रसीदेति ब्रुवन्नेव गतसत्त्वोऽपतद्भुवि\n",
    "13070008a": "नाचिकेतं पिता दृष्ट्वा पतितं दुःखमूर्छितः\n",
    "13070008c": "किं मया कृतमित्युक्त्वा निपपात महीतले\n",
    "13070009a": "तस्य दुःखपरीतस्य स्वं पुत्रमुपगूहतः\n",
    "13070009c": "व्यतीतं तदहःशेषं सा चोग्रा तत्र शर्वरी\n",
    "13070010a": "पित्र्येणाश्रुप्रपातेन नाचिकेतः कुरूद्वह\n",
    "13070010c": "प्रास्पन्दच्छयने कौश्ये वृष्ट्या सस्यमिवाप्लुतम्\n",
    "13070011a": "स पर्यपृच्छत्तं पुत्रं श्लाघ्यं प्रत्यागतं पुनः\n",
    "13070011c": "दिव्यैर्गन्धैः समादिग्धं क्षीणस्वप्नमिवोत्थितम्\n",
    "13070012a": "अपि पुत्र जिता लोकाः शुभास्ते स्वेन कर्मणा\n",
    "13070012c": "दिष्ट्या चासि पुनः प्राप्तो न हि ते मानुषं वपुः\n",
    "13070013a": "प्रत्यक्षदर्शी सर्वस्य पित्रा पृष्टो महात्मना\n",
    "13070013c": "अन्वर्थं तं पितुर्मध्ये महर्षीणां न्यवेदयत्\n",
    "13070014a": "कुर्वन्भवच्छासनमाशु यातो; ह्यहं विशालां रुचिरप्रभावाम्\n",
    "13070014c": "वैवस्वतीं प्राप्य सभामपश्यं; सहस्रशो योजनहैमभौमाम्\n",
    "13070015a": "दृष्ट्वैव मामभिमुखमापतन्तं; गृहं निवेद्यासनमादिदेश\n",
    "13070015c": "वैवस्वतोऽर्घ्यादिभिरर्हणैश्च; भवत्कृते पूजयामास मां सः\n",
    "13070016a": "ततस्त्वहं तं शनकैरवोचं; वृतं सदस्यैरभिपूज्यमानम्\n",
    "13070016c": "प्राप्तोऽस्मि ते विषयं धर्मराज; लोकानर्हे यान्स्म तान्मे विधत्स्व\n",
    "13070017a": "यमोऽब्रवीन्मां न मृतोऽसि सौम्य; यमं पश्येत्याह तु त्वां तपस्वी\n",
    "13070017c": "पिता प्रदीप्ताग्निसमानतेजा; न तच्छक्यमनृतं विप्र कर्तुम्\n",
    "13070018a": "दृष्टस्तेऽहं प्रतिगच्छस्व तात; शोचत्यसौ तव देहस्य कर्ता\n",
    "13070018c": "ददामि किं चापि मनःप्रणीतं; प्रियातिथे तव कामान्वृणीष्व\n",
    "13070019a": "तेनैवमुक्तस्तमहं प्रत्यवोचं; प्राप्तोऽस्मि ते विषयं दुर्निवर्त्यम्\n",
    "13070019c": "इच्छाम्यहं पुण्यकृतां समृद्धाँ;ल्लोकान्द्रष्टुं यदि तेऽहं वरार्हः\n",
    "13070020a": "यानं समारोप्य तु मां स देवो; वाहैर्युक्तं सुप्रभं भानुमन्तम्\n",
    "13070020c": "संदर्शयामास तदा स्म लोका;न्सर्वांस्तदा पुण्यकृतां द्विजेन्द्र\n",
    "13070021a": "अपश्यं तत्र वेश्मानि तैजसानि कृतात्मनाम्\n",
    "13070021c": "नानासंस्थानरूपाणि सर्वरत्नमयानि च\n",
    "13070022a": "चन्द्रमण्डलशुभ्राणि किङ्किणीजालवन्ति च\n",
    "13070022c": "अनेकशतभौमानि सान्तर्जलवनानि च\n",
    "13070023a": "वैडूर्यार्कप्रकाशानि रूप्यरुक्ममयानि च\n",
    "13070023c": "तरुणादित्यवर्णानि स्थावराणि चराणि च\n",
    "13070024a": "भक्ष्यभोज्यमयाञ्शैलान्वासांसि शयनानि च\n",
    "13070024c": "सर्वकामफलांश्चैव वृक्षान्भवनसंस्थितान्\n",
    "13070025a": "नद्यो वीथ्यः सभा वापी दीर्घिकाश्चैव सर्वशः\n",
    "13070025c": "घोषवन्ति च यानानि युक्तान्येव सहस्रशः\n",
    "13070026a": "क्षीरस्रवा वै सरितो गिरींश्च; सर्पिस्तथा विमलं चापि तोयम्\n",
    "13070026c": "वैवस्वतस्यानुमतांश्च देशा;नदृष्टपूर्वान्सुबहूनपश्यम्\n",
    "13070027a": "सर्वं दृष्ट्वा तदहं धर्मराज;मवोचं वै प्रभविष्णुं पुराणम्\n",
    "13070027c": "क्षीरस्यैताः सर्पिषश्चैव नद्यः; शश्वत्स्रोताः कस्य भोज्याः प्रदिष्टाः\n",
    "13070028a": "यमोऽब्रवीद्विद्धि भोज्यास्त्वमेता; ये दातारः साधवो गोरसानाम्\n",
    "13070028c": "अन्ये लोकाः शाश्वता वीतशोकाः; समाकीर्णा गोप्रदाने रतानाम्\n",
    "13070029a": "न त्वेवासां दानमात्रं प्रशस्तं; पात्रं कालो गोविशेषो विधिश्च\n",
    "13070029c": "ज्ञात्वा देया विप्र गवान्तरं हि; दुःखं ज्ञातुं पावकादित्यभूतम्\n",
    "13070030a": "स्वाध्यायाढ्यो योऽतिमात्रं तपस्वी; वैतानस्थो ब्राह्मणः पात्रमासाम्\n",
    "13070030c": "कृच्छ्रोत्सृष्टाः पोषणाभ्यागताश्च; द्वारैरेतैर्गोविशेषाः प्रशस्ताः\n",
    "13070031a": "तिस्रो रात्रीरद्भिरुपोष्य भूमौ; तृप्ता गावस्तर्पितेभ्यः प्रदेयाः\n",
    "13070031c": "वत्सैः प्रीताः सुप्रजाः सोपचारा;स्त्र्यहं दत्त्वा गोरसैर्वर्तितव्यम्\n",
    "13070032a": "दत्त्वा धेनुं सुव्रतां कांस्यदोहां; कल्याणवत्सामपलायिनीं च\n",
    "13070032c": "यावन्ति लोमानि भवन्ति तस्या;स्तावद्वर्षाण्यश्नुते स्वर्गलोकम्\n",
    "13070033a": "तथानड्वाहं ब्राह्मणाय प्रदाय; दान्तं धुर्यं बलवन्तं युवानम्\n",
    "13070033c": "कुलानुजीवं वीर्यवन्तं बृहन्तं; भुङ्क्ते लोकान्संमितान्धेनुदस्य\n",
    "13070034a": "गोषु क्षान्तं गोशरण्यं कृतज्ञं; वृत्तिग्लानं तादृशं पात्रमाहुः\n",
    "13070034c": "वृत्तिग्लाने संभ्रमे वा महार्थे; कृष्यर्थे वा होमहेतोः प्रसूत्याम्\n",
    "13070035a": "गुर्वर्थे वा बालपुष्ट्याभिषङ्गा;द्गावो दातुं देशकालोऽविशिष्टः\n",
    "13070035c": "अन्तर्जाताः सुक्रयज्ञानलब्धाः; प्राणक्रीता निर्जिताश्चौदकाश्च\n",
    "13070036": "नाचिकेत उवाच\n",
    "13070036a": "श्रुत्वा वैवस्वतवचस्तमहं पुनरब्रुवम्\n",
    "13070036c": "अगोमी गोप्रदातॄणां कथं लोकान्निगच्छति\n",
    "13070037a": "ततो यमोऽब्रवीद्धीमान्गोप्रदाने परां गतिम्\n",
    "13070037c": "गोप्रदानानुकल्पं तु गामृते सन्ति गोप्रदाः\n",
    "13070038a": "अलाभे यो गवां दद्याद्घृतधेनुं यतव्रतः\n",
    "13070038c": "तस्यैता घृतवाहिन्यः क्षरन्ते वत्सला इव\n",
    "13070039a": "घृतालाभे च यो दद्यात्तिलधेनुं यतव्रतः\n",
    "13070039c": "स दुर्गात्तारितो धेन्वा क्षीरनद्यां प्रमोदते\n",
    "13070040a": "तिलालाभे च यो दद्याज्जलधेनुं यतव्रतः\n",
    "13070040c": "स कामप्रवहां शीतां नदीमेतामुपाश्नुते\n",
    "13070041a": "एवमादीनि मे तत्र धर्मराजो न्यदर्शयत्\n",
    "13070041c": "दृष्ट्वा च परमं हर्षमवापमहमच्युत\n",
    "13070042a": "निवेदये चापि प्रियं भवत्सु; क्रतुर्महानल्पधनप्रचारः\n",
    "13070042c": "प्राप्तो मया तात स मत्प्रसूतः; प्रपत्स्यते वेदविधिप्रवृत्तः\n",
    "13070043a": "शापो ह्ययं भवतोऽनुग्रहाय; प्राप्तो मया यत्र दृष्टो यमो मे\n",
    "13070043c": "दानव्युष्टिं तत्र दृष्ट्वा महार्थां; निःसंदिग्धं दानधर्मांश्चरिष्ये\n",
    "13070044a": "इदं च मामब्रवीद्धर्मराजः; पुनः पुनः संप्रहृष्टो द्विजर्षे\n",
    "13070044c": "दानेन तात प्रयतोऽभूः सदैव; विशेषतो गोप्रदानं च कुर्याः\n",
    "13070045a": "शुद्धो ह्यर्थो नावमन्यः स्वधर्मा;त्पात्रे देयं देशकालोपपन्ने\n",
    "13070045c": "तस्माद्गावस्ते नित्यमेव प्रदेया; मा भूच्च ते संशयः कश्चिदत्र\n",
    "13070046a": "एताः पुरा अददन्नित्यमेव; शान्तात्मानो दानपथे निविष्टाः\n",
    "13070046c": "तपांस्युग्राण्यप्रतिशङ्कमाना;स्ते वै दानं प्रददुश्चापि शक्त्या\n",
    "13070047a": "काले शक्त्या मत्सरं वर्जयित्वा; शुद्धात्मानः श्रद्धिनः पुण्यशीलाः\n",
    "13070047c": "दत्त्वा तप्त्वा लोकममुं प्रपन्ना; देदीप्यन्ते पुण्यशीलाश्च नाके\n",
    "13070048a": "एतद्दानं न्यायलब्धं द्विजेभ्यः; पात्रे दत्तं प्रापणीयं परीक्ष्य\n",
    "13070048c": "काम्याष्टम्यां वर्तितव्यं दशाहं; रसैर्गवां शकृता प्रस्नवैर्वा\n",
    "13070049a": "वेदव्रती स्याद्वृषभप्रदाता; वेदावाप्तिर्गोयुगस्य प्रदाने\n",
    "13070049c": "तीर्थावाप्तिर्गोप्रयुक्तप्रदाने; पापोत्सर्गः कपिलायाः प्रदाने\n",
    "13070050a": "गामप्येकां कपिलां संप्रदाय; न्यायोपेतां कल्मषाद्विप्रमुच्येत्\n",
    "13070050c": "गवां रसात्परमं नास्ति किंचि;द्गवां दानं सुमहत्तद्वदन्ति\n",
    "13070051a": "गावो लोकान्धारयन्ति क्षरन्त्यो; गावश्चान्नं संजनयन्ति लोके\n",
    "13070051c": "यस्तज्जानन्न गवां हार्दमेति; स वै गन्ता निरयं पापचेताः\n",
    "13070052a": "यत्ते दातुं गोसहस्रं शतं वा; शतार्धं वा दश वा साधुवत्साः\n",
    "13070052c": "अप्येकां वा साधवे ब्राह्मणाय; सास्यामुष्मिन्पुण्यतीर्था नदी वै\n",
    "13070053a": "प्राप्त्या पुष्ट्या लोकसंरक्षणेन; गावस्तुल्याः सूर्यपादैः पृथिव्याम्\n",
    "13070053c": "शब्दश्चैकः संततिश्चोपभोग;स्तस्माद्गोदः सूर्य इवाभिभाति\n",
    "13070054a": "गुरुं शिष्यो वरयेद्गोप्रदाने; स वै वक्ता नियतं स्वर्गदाता\n",
    "13070054c": "विधिज्ञानां सुमहानेष धर्मो; विधिं ह्याद्यं विधयः संश्रयन्ति\n",
    "13070055a": "एतद्दानं न्यायलब्धं द्विजेभ्यः; पात्रे दत्त्वा प्रापयेथाः परीक्ष्य\n",
    "13070055c": "त्वय्याशंसन्त्यमरा मानवाश्च; वयं चापि प्रसृते पुण्यशीलाः\n",
    "13070056a": "इत्युक्तोऽहं धर्मराज्ञा महर्षे; धर्मात्मानं शिरसाभिप्रणम्य\n",
    "13070056c": "अनुज्ञातस्तेन वैवस्वतेन; प्रत्यागमं भगवत्पादमूलम्\n",
    "13071001": "युधिष्ठिर उवाच\n",
    "13071001a": "उक्तं वै गोप्रदानं ते नाचिकेतमृषिं प्रति\n",
    "13071001c": "माहात्म्यमपि चैवोक्तमुद्देशेन गवां प्रभो\n",
    "13071002a": "नृगेण च यथा दुःखमनुभूतं महात्मना\n",
    "13071002c": "एकापराधादज्ञानात्पितामह महामते\n",
    "13071003a": "द्वारवत्यां यथा चासौ निविशन्त्यां समुद्धृतः\n",
    "13071003c": "मोक्षहेतुरभूत्कृष्णस्तदप्यवधृतं मया\n",
    "13071004a": "किं त्वस्ति मम संदेहो गवां लोकं प्रति प्रभो\n",
    "13071004c": "तत्त्वतः श्रोतुमिच्छामि गोदा यत्र विशन्त्युत\n",
    "13071005": "भीष्म उवाच\n",
    "13071005a": "अत्राप्युदाहरन्तीममितिहासं पुरातनम्\n",
    "13071005c": "यथापृच्छत्पद्मयोनिमेतदेव शतक्रतुः\n",
    "13071006": "शक्र उवाच\n",
    "13071006a": "स्वर्लोकवासिनां लक्ष्मीमभिभूय स्वया त्विषा\n",
    "13071006c": "गोलोकवासिनः पश्ये व्रजतः संशयोऽत्र मे\n",
    "13071007a": "कीदृशा भगवँल्लोका गवां तद्ब्रूहि मेऽनघ\n",
    "13071007c": "यानावसन्ति दातार एतदिच्छामि वेदितुम्\n",
    "13071008a": "कीदृशाः किंफलाः कः स्वित्परमस्तत्र वै गुणः\n",
    "13071008c": "कथं च पुरुषास्तत्र गच्छन्ति विगतज्वराः\n",
    "13071009a": "कियत्कालं प्रदानस्य दाता च फलमश्नुते\n",
    "13071009c": "कथं बहुविधं दानं स्यादल्पमपि वा कथम्\n",
    "13071010a": "बह्वीनां कीदृशं दानमल्पानां वापि कीदृशम्\n",
    "13071010c": "अदत्त्वा गोप्रदाः सन्ति केन वा तच्च शंस मे\n",
    "13071011a": "कथं च बहुदाता स्यादल्पदात्रा समः प्रभो\n",
    "13071011c": "अल्पप्रदाता बहुदः कथं च स्यादिहेश्वर\n",
    "13071012a": "कीदृशी दक्षिणा चैव गोप्रदाने विशिष्यते\n",
    "13071012c": "एतत्तथ्येन भगवन्मम शंसितुमर्हसि\n",
    "13072001": "ब्रह्मोवाच\n",
    "13072001a": "योऽयं प्रश्नस्त्वया पृष्टो गोप्रदानाधिकारवान्\n",
    "13072001c": "नास्य प्रष्टास्ति लोकेऽस्मिंस्त्वत्तोऽन्यो हि शतक्रतो\n",
    "13072002a": "सन्ति नानाविधा लोका यांस्त्वं शक्र न पश्यसि\n",
    "13072002c": "पश्यामि यानहं लोकानेकपत्न्यश्च याः स्त्रियः\n",
    "13072003a": "कर्मभिश्चापि सुशुभैः सुव्रता ऋषयस्तथा\n",
    "13072003c": "सशरीरा हि तान्यान्ति ब्राह्मणाः शुभवृत्तयः\n",
    "13072004a": "शरीरन्यासमोक्षेण मनसा निर्मलेन च\n",
    "13072004c": "स्वप्नभूतांश्च ताँल्लोकान्पश्यन्तीहापि सुव्रताः\n",
    "13072005a": "ते तु लोकाः सहस्राक्ष शृणु यादृग्गुणान्विताः\n",
    "13072005c": "न तत्र क्रमते कालो न जरा न च पापकम्\n",
    "13072005e": "तथान्यन्नाशुभं किंचिन्न व्याधिस्तत्र न क्लमः\n",
    "13072006a": "यद्यच्च गावो मनसा तस्मिन्वाञ्छन्ति वासव\n",
    "13072006c": "तत्सर्वं प्रापयन्ति स्म मम प्रत्यक्षदर्शनात्\n",
    "13072006e": "कामगाः कामचारिण्यः कामात्कामांश्च भुञ्जते\n",
    "13072007a": "वाप्यः सरांसि सरितो विविधानि वनानि च\n",
    "13072007c": "गृहाणि पर्वताश्चैव यावद्द्रव्यं च किंचन\n",
    "13072008a": "मनोज्ञं सर्वभूतेभ्यः सर्वं तत्र प्रदृश्यते\n",
    "13072008c": "ईदृशान्विद्धि ताँल्लोकान्नास्ति लोकस्ततोऽधिकः\n",
    "13072009a": "तत्र सर्वसहाः क्षान्ता वत्सला गुरुवर्तिनः\n",
    "13072009c": "अहंकारैर्विरहिता यान्ति शक्र नरोत्तमाः\n",
    "13072010a": "यः सर्वमांसानि न भक्षयीत; पुमान्सदा यावदन्ताय युक्तः\n",
    "13072010c": "मातापित्रोरर्चिता सत्ययुक्तः; शुश्रूषिता ब्राह्मणानामनिन्द्यः\n",
    "13072011a": "अक्रोधनो गोषु तथा द्विजेषु; धर्मे रतो गुरुशुश्रूषकश्च\n",
    "13072011c": "यावज्जीवं सत्यवृत्ते रतश्च; दाने रतो यः क्षमी चापराधे\n",
    "13072012a": "मृदुर्दान्तो देवपरायणश्च; सर्वातिथिश्चापि तथा दयावान्\n",
    "13072012c": "ईदृग्गुणो मानवः संप्रयाति; लोकं गवां शाश्वतं चाव्ययं च\n",
    "13072013a": "न पारदारी पश्यति लोकमेनं; न वै गुरुघ्नो न मृषाप्रलापी\n",
    "13072013c": "सदापवादी ब्राह्मणः शान्तवेदो; दोषैरन्यैर्यश्च युक्तो दुरात्मा\n",
    "13072014a": "न मित्रध्रुङ्नैकृतिकः कृतघ्नः; शठोऽनृजुर्धर्मविद्वेषकश्च\n",
    "13072014c": "न ब्रह्महा मनसापि प्रपश्ये;द्गवां लोकं पुण्यकृतां निवासम्\n",
    "13072015a": "एतत्ते सर्वमाख्यातं नैपुणेन सुरेश्वर\n",
    "13072015c": "गोप्रदानरतानां तु फलं शृणु शतक्रतो\n",
    "13072016a": "दायाद्यलब्धैरर्थैर्यो गाः क्रीत्वा संप्रयच्छति\n",
    "13072016c": "धर्मार्जितधनक्रीतान्स लोकानश्नुतेऽक्षयान्\n",
    "13072017a": "यो वै द्यूते धनं जित्वा गाः क्रीत्वा संप्रयच्छति\n",
    "13072017c": "स दिव्यमयुतं शक्र वर्षाणां फलमश्नुते\n",
    "13072018a": "दायाद्या यस्य वै गावो न्यायपूर्वैरुपार्जिताः\n",
    "13072018c": "प्रदत्तास्ताः प्रदातॄणां संभवन्त्यक्षया ध्रुवाः\n",
    "13072019a": "प्रतिगृह्य च यो दद्याद्गाः सुशुद्धेन चेतसा\n",
    "13072019c": "तस्यापीहाक्षयाँल्लोकान्ध्रुवान्विद्धि शचीपते\n",
    "13072020a": "जन्मप्रभृति सत्यं च यो ब्रूयान्नियतेन्द्रियः\n",
    "13072020c": "गुरुद्विजसहः क्षान्तस्तस्य गोभिः समा गतिः\n",
    "13072021a": "न जातु ब्राह्मणो वाच्यो यदवाच्यं शचीपते\n",
    "13072021c": "मनसा गोषु न द्रुह्येद्गोवृत्तिर्गोनुकम्पकः\n",
    "13072022a": "सत्ये धर्मे च निरतस्तस्य शक्र फलं शृणु\n",
    "13072022c": "गोसहस्रेण समिता तस्य धेनुर्भवत्युत\n",
    "13072023a": "क्षत्रियस्य गुणैरेभिरन्वितस्य फलं शृणु\n",
    "13072023c": "तस्यापि शततुल्या गौर्भवतीति विनिश्चयः\n",
    "13072024a": "वैश्यस्यैते यदि गुणास्तस्य पञ्चाशतं भवेत्\n",
    "13072024c": "शूद्रस्यापि विनीतस्य चतुर्भागफलं स्मृतम्\n",
    "13072025a": "एतच्चैवं योऽनुतिष्ठेत युक्तः; सत्येन युक्तो गुरुशुश्रूषया च\n",
    "13072025c": "दान्तः क्षान्तो देवतार्ची प्रशान्तः; शुचिर्बुद्धो धर्मशीलोऽनहंवाक्\n",
    "13072026a": "महत्फलं प्राप्नुते स द्विजाय; दत्त्वा दोग्ध्रीं विधिनानेन धेनुम्\n",
    "13072026c": "नित्यं दद्यादेकभक्तः सदा च; सत्ये स्थितो गुरुशुश्रूषिता च\n",
    "13072027a": "वेदाध्यायी गोषु यो भक्तिमांश्च; नित्यं दृष्ट्वा योऽभिनन्देत गाश्च\n",
    "13072027c": "आ जातितो यश्च गवां नमेत; इदं फलं शक्र निबोध तस्य\n",
    "13072028a": "यत्स्यादिष्ट्वा राजसूये फलं तु; यत्स्यादिष्ट्वा बहुना काञ्चनेन\n",
    "13072028c": "एतत्तुल्यं फलमस्याहुरग्र्यं; सर्वे सन्तस्त्वृषयो ये च सिद्धाः\n",
    "13072029a": "योऽग्रं भक्तान्किंचिदप्राश्य दद्या;द्गोभ्यो नित्यं गोव्रती सत्यवादी\n",
    "13072029c": "शान्तो बुद्धो गोसहस्रस्य पुण्यं; संवत्सरेणाप्नुयात्पुण्यशीलः\n",
    "13072030a": "य एकं भक्तमश्नीयाद्दद्यादेकं गवां च यत्\n",
    "13072030c": "दश वर्षाण्यनन्तानि गोव्रती गोनुकम्पकः\n",
    "13072031a": "एकेनैव च भक्तेन यः क्रीत्वा गां प्रयच्छति\n",
    "13072031c": "यावन्ति तस्य प्रोक्तानि दिवसानि शतक्रतो\n",
    "13072031e": "तावच्छतानां स गवां फलमाप्नोति शाश्वतम्\n",
    "13072032a": "ब्राह्मणस्य फलं हीदं क्षत्रियेऽभिहितं शृणु\n",
    "13072032c": "पञ्चवार्षिकमेतत्तु क्षत्रियस्य फलं स्मृतम्\n",
    "13072032e": "ततोऽर्धेन तु वैश्यस्य शूद्रो वैश्यार्धतः स्मृतः\n",
    "13072033a": "यश्चात्मविक्रयं कृत्वा गाः क्रीत्वा संप्रयच्छति\n",
    "13072033c": "यावतीः स्पर्शयेद्गा वै तावत्तु फलमश्नुते\n",
    "13072033e": "लोम्नि लोम्नि महाभाग लोकाश्चास्याक्षयाः स्मृताः\n",
    "13072034a": "संग्रामेष्वर्जयित्वा तु यो वै गाः संप्रयच्छति\n",
    "13072034c": "आत्मविक्रयतुल्यास्ताः शाश्वता विद्धि कौशिक\n",
    "13072035a": "अलाभे यो गवां दद्यात्तिलधेनुं यतव्रतः\n",
    "13072035c": "दुर्गात्स तारितो धेन्वा क्षीरनद्यां प्रमोदते\n",
    "13072036a": "न त्वेवासां दानमात्रं प्रशस्तं; पात्रं कालो गोविशेषो विधिश्च\n",
    "13072036c": "कालज्ञानं विप्र गवान्तरं हि; दुःखं ज्ञातुं पावकादित्यभूतम्\n",
    "13072037a": "स्वाध्यायाढ्यं शुद्धयोनिं प्रशान्तं; वैतानस्थं पापभीरुं कृतज्ञम्\n",
    "13072037c": "गोषु क्षान्तं नातितीक्ष्णं शरण्यं; वृत्तिग्लानं तादृशं पात्रमाहुः\n",
    "13072038a": "वृत्तिग्लाने सीदति चातिमात्रं; कृष्यर्थं वा होमहेतोः प्रसूत्याम्\n",
    "13072038c": "गुर्वर्थं वा बालसंवृद्धये वा; धेनुं दद्याद्देशकाले विशिष्टे\n",
    "13072039a": "अन्तर्जाताः सुक्रयज्ञानलब्धाः; प्राणक्रीता निर्जिताश्चौकजाश्च\n",
    "13072039c": "कृच्छ्रोत्सृष्टाः पोषणाभ्यागताश्च; द्वारैरेतैर्गोविशेषाः प्रशस्ताः\n",
    "13072040a": "बलान्विताः शीलवयोपपन्नाः; सर्वाः प्रशंसन्ति सुगन्धवत्यः\n",
    "13072040c": "यथा हि गङ्गा सरितां वरिष्ठा; तथार्जुनीनां कपिला वरिष्ठा\n",
    "13072041a": "तिस्रो रात्रीस्त्वद्भिरुपोष्य भूमौ; तृप्ता गावस्तर्पितेभ्यः प्रदेयाः\n",
    "13072041c": "वत्सैः पुष्टैः क्षीरपैः सुप्रचारा;स्त्र्यहं दत्त्वा गोरसैर्वर्तितव्यम्\n",
    "13072042a": "दत्त्वा धेनुं सुव्रतां साधुवत्सां; कल्याणवृत्तामपलायिनीं च\n",
    "13072042c": "यावन्ति लोमानि भवन्ति तस्या;स्तावन्ति वर्षाणि वसत्यमुत्र\n",
    "13072043a": "तथानड्वाहं ब्राह्मणायाथ धुर्यं; दत्त्वा युवानं बलिनं विनीतम्\n",
    "13072043c": "हलस्य वोढारमनन्तवीर्यं; प्राप्नोति लोकान्दशधेनुदस्य\n",
    "13072044a": "कान्तारे ब्राह्मणान्गाश्च यः परित्राति कौशिक\n",
    "13072044c": "क्षेमेण च विमुच्येत तस्य पुण्यफलं शृणु\n",
    "13072044e": "अश्वमेधक्रतोस्तुल्यं फलं भवति शाश्वतम्\n",
    "13072045a": "मृत्युकाले सहस्राक्ष यां वृत्तिमनुकाङ्क्षते\n",
    "13072045c": "लोकान्बहुविधान्दिव्यान्यद्वास्य हृदि वर्तते\n",
    "13072046a": "तत्सर्वं समवाप्नोति कर्मणा तेन मानवः\n",
    "13072046c": "गोभिश्च समनुज्ञातः सर्वत्र स महीयते\n",
    "13072047a": "यस्त्वेतेनैव विधिना गां वनेष्वनुगच्छति\n",
    "13072047c": "तृणगोमयपर्णाशी निःस्पृहो नियतः शुचिः\n",
    "13072048a": "अकामं तेन वस्तव्यं मुदितेन शतक्रतो\n",
    "13072048c": "मम लोके सुरैः सार्धं लोके यत्रापि चेच्छति\n",
    "13073001": "इन्द्र उवाच\n",
    "13073001a": "जानन्यो गामपहरेद्विक्रीयाद्वार्थकारणात्\n",
    "13073001c": "एतद्विज्ञातुमिच्छामि का नु तस्य गतिर्भवेत्\n",
    "13073002": "ब्रह्मोवाच\n",
    "13073002a": "भक्षार्थं विक्रयार्थं वा येऽपहारं हि कुर्वते\n",
    "13073002c": "दानार्थं वा ब्राह्मणाय तत्रेदं श्रूयतां फलम्\n",
    "13073003a": "विक्रयार्थं हि यो हिंस्याद्भक्षयेद्वा निरङ्कुशः\n",
    "13073003c": "घातयानं हि पुरुषं येऽनुमन्येयुरर्थिनः\n",
    "13073004a": "घातकः खादको वापि तथा यश्चानुमन्यते\n",
    "13073004c": "यावन्ति तस्या लोमानि तावद्वर्षाणि मज्जति\n",
    "13073005a": "ये दोषा यादृशाश्चैव द्विजयज्ञोपघातके\n",
    "13073005c": "विक्रये चापहारे च ते दोषा वै स्मृताः प्रभो\n",
    "13073006a": "अपहृत्य तु यो गां वै ब्राह्मणाय प्रयच्छति\n",
    "13073006c": "यावद्दाने फलं तस्यास्तावन्निरयमृच्छति\n",
    "13073007a": "सुवर्णं दक्षिणामाहुर्गोप्रदाने महाद्युते\n",
    "13073007c": "सुवर्णं परमं ह्युक्तं दक्षिणार्थमसंशयम्\n",
    "13073008a": "गोप्रदानं तारयते सप्त पूर्वांस्तथा परान्\n",
    "13073008c": "सुवर्णं दक्षिणां दत्त्वा तावद्द्विगुणमुच्यते\n",
    "13073009a": "सुवर्णं परमं दानं सुवर्णं दक्षिणा परा\n",
    "13073009c": "सुवर्णं पावनं शक्र पावनानां परं स्मृतम्\n",
    "13073010a": "कुलानां पावनं प्राहुर्जातरूपं शतक्रतो\n",
    "13073010c": "एषा मे दक्षिणा प्रोक्ता समासेन महाद्युते\n",
    "13073011": "भीष्म उवाच\n",
    "13073011a": "एतत्पितामहेनोक्तमिन्द्राय भरतर्षभ\n",
    "13073011c": "इन्द्रो दशरथायाह रामायाह पिता तथा\n",
    "13073012a": "राघवोऽपि प्रियभ्रात्रे लक्ष्मणाय यशस्विने\n",
    "13073012c": "ऋषिभ्यो लक्ष्मणेनोक्तमरण्ये वसता विभो\n",
    "13073013a": "पारंपर्यागतं चेदमृषयः संशितव्रताः\n",
    "13073013c": "दुर्धरं धारयामासू राजानश्चैव धार्मिकाः\n",
    "13073013e": "उपाध्यायेन गदितं मम चेदं युधिष्ठिर\n",
    "13073014a": "य इदं ब्राह्मणो नित्यं वदेद्ब्राह्मणसंसदि\n",
    "13073014c": "यज्ञेषु गोप्रदानेषु द्वयोरपि समागमे\n",
    "13073015a": "तस्य लोकाः किलाक्षय्या दैवतैः सह नित्यदा\n",
    "13073015c": "इति ब्रह्मा स भगवानुवाच परमेश्वरः\n",
    "13074001": "युधिष्ठिर उवाच\n",
    "13074001a": "विस्रम्भितोऽहं भवता धर्मान्प्रवदता विभो\n",
    "13074001c": "प्रवक्ष्यामि तु संदेहं तन्मे ब्रूहि पितामह\n",
    "13074002a": "व्रतानां किं फलं प्रोक्तं कीदृशं वा महाद्युते\n",
    "13074002c": "नियमानां फलं किं च स्वधीतस्य च किं फलम्\n",
    "13074003a": "दमस्येह फलं किं च वेदानां धारणे च किम्\n",
    "13074003c": "अध्यापने फलं किं च सर्वमिच्छामि वेदितुम्\n",
    "13074004a": "अप्रतिग्राहके किं च फलं लोके पितामह\n",
    "13074004c": "तस्य किं च फलं दृष्टं श्रुतं यः संप्रयच्छति\n",
    "13074005a": "स्वकर्मनिरतानां च शूराणां चापि किं फलम्\n",
    "13074005c": "सत्ये च किं फलं प्रोक्तं ब्रह्मचर्ये च किं फलम्\n",
    "13074006a": "पितृशुश्रूषणे किं च मातृशुश्रूषणे तथा\n",
    "13074006c": "आचार्यगुरुशुश्रूषास्वनुक्रोशानुकम्पने\n",
    "13074007a": "एतत्सर्वमशेषेण पितामह यथातथम्\n",
    "13074007c": "वेत्तुमिच्छामि धर्मज्ञ परं कौतूहलं हि मे\n",
    "13074008": "भीष्म उवाच\n",
    "13074008a": "यो व्रतं वै यथोद्दिष्टं तथा संप्रतिपद्यते\n",
    "13074008c": "अखण्डं सम्यगारब्धं तस्य लोकाः सनातनाः\n",
    "13074009a": "नियमानां फलं राजन्प्रत्यक्षमिह दृश्यते\n",
    "13074009c": "नियमानां क्रतूनां च त्वयावाप्तमिदं फलम्\n",
    "13074010a": "स्वधीतस्यापि च फलं दृश्यतेऽमुत्र चेह च\n",
    "13074010c": "इहलोकेऽर्थवान्नित्यं ब्रह्मलोके च मोदते\n",
    "13074011a": "दमस्य तु फलं राजञ्शृणु त्वं विस्तरेण मे\n",
    "13074011c": "दान्ताः सर्वत्र सुखिनो दान्ताः सर्वत्र निर्वृताः\n",
    "13074012a": "यत्रेच्छागामिनो दान्ताः सर्वशत्रुनिषूदनाः\n",
    "13074012c": "प्रार्थयन्ति च यद्दान्ता लभन्ते तन्न संशयः\n",
    "13074013a": "युज्यन्ते सर्वकामैर्हि दान्ताः सर्वत्र पाण्डव\n",
    "13074013c": "स्वर्गे तथा प्रमोदन्ते तपसा विक्रमेण च\n",
    "13074014a": "दानैर्यज्ञैश्च विविधैर्यथा दान्ताः क्षमान्विताः\n",
    "13074014c": "दाता कुप्यति नो दान्तस्तस्माद्दानात्परो दमः\n",
    "13074015a": "यस्तु दद्यादकुप्यन्हि तस्य लोकाः सनातनाः\n",
    "13074015c": "क्रोधो हन्ति हि यद्दानं तस्माद्दानात्परो दमः\n",
    "13074016a": "अदृश्यानि महाराज स्थानान्ययुतशो दिवि\n",
    "13074016c": "ऋषीणां सर्वलोकेषु यानीतो यान्ति देवताः\n",
    "13074017a": "दमेन यानि नृपते गच्छन्ति परमर्षयः\n",
    "13074017c": "कामयाना महत्स्थानं तस्माद्दानात्परो दमः\n",
    "13074018a": "अध्यापकः परिक्लेशादक्षयं फलमश्नुते\n",
    "13074018c": "विधिवत्पावकं हुत्वा ब्रह्मलोके नराधिप\n",
    "13074019a": "अधीत्यापि हि यो वेदान्न्यायविद्भ्यः प्रयच्छति\n",
    "13074019c": "गुरुकर्मप्रशंसी च सोऽपि स्वर्गे महीयते\n",
    "13074020a": "क्षत्रियोऽध्ययने युक्तो यजने दानकर्मणि\n",
    "13074020c": "युद्धे यश्च परित्राता सोऽपि स्वर्गे महीयते\n",
    "13074021a": "वैश्यः स्वकर्मनिरतः प्रदानाल्लभते महत्\n",
    "13074021c": "शूद्रः स्वकर्मनिरतः स्वर्गं शुश्रूषयार्च्छति\n",
    "13074022a": "शूरा बहुविधाः प्रोक्तास्तेषामर्थांश्च मे शृणु\n",
    "13074022c": "शूरान्वयानां निर्दिष्टं फलं शूरस्य चैव ह\n",
    "13074023a": "यज्ञशूरा दमे शूराः सत्यशूरास्तथापरे\n",
    "13074023c": "युद्धशूरास्तथैवोक्ता दानशूराश्च मानवाः\n",
    "13074024a": "बुद्धिशूरास्तथैवान्ये क्षमाशूरास्तथापरे\n",
    "13074024c": "आर्जवे च तथा शूराः शमे वर्तन्ति मानवाः\n",
    "13074025a": "तैस्तैस्तु नियमैः शूरा बहवः सन्ति चापरे\n",
    "13074025c": "वेदाध्ययनशूराश्च शूराश्चाध्यापने रताः\n",
    "13074026a": "गुरुशुश्रूषया शूराः पितृशुश्रूषयापरे\n",
    "13074026c": "मातृशुश्रूषया शूरा भैक्ष्यशूरास्तथापरे\n",
    "13074027a": "सांख्यशूराश्च बहवो योगशूरास्तथापरे\n",
    "13074027c": "अरण्ये गृहवासे च शूराश्चातिथिपूजने\n",
    "13074027e": "सर्वे यान्ति पराँल्लोकान्स्वकर्मफलनिर्जितान्\n",
    "13074028a": "धारणं सर्ववेदानां सर्वतीर्थावगाहनम्\n",
    "13074028c": "सत्यं च ब्रुवतो नित्यं समं वा स्यान्न वा समम्\n",
    "13074029a": "अश्वमेधसहस्रं च सत्यं च तुलया धृतम्\n",
    "13074029c": "अश्वमेधसहस्राद्धि सत्यमेव विशिष्यते\n",
    "13074030a": "सत्येन सूर्यस्तपति सत्येनाग्निः प्रदीप्यते\n",
    "13074030c": "सत्येन मारुतो वाति सर्वं सत्ये प्रतिष्ठितम्\n",
    "13074031a": "सत्येन देवान्प्रीणाति पितॄन्वै ब्राह्मणांस्तथा\n",
    "13074031c": "सत्यमाहुः परं धर्मं तस्मात्सत्यं न लङ्घयेत्\n",
    "13074032a": "मुनयः सत्यनिरता मुनयः सत्यविक्रमाः\n",
    "13074032c": "मुनयः सत्यशपथास्तस्मात्सत्यं विशिष्यते\n",
    "13074032e": "सत्यवन्तः स्वर्गलोके मोदन्ते भरतर्षभ\n",
    "13074033a": "दमः सत्यफलावाप्तिरुक्ता सर्वात्मना मया\n",
    "13074033c": "असंशयं विनीतात्मा सर्वः स्वर्गे महीयते\n",
    "13074034a": "ब्रह्मचर्यस्य तु गुणाञ्शृणु मे वसुधाधिप\n",
    "13074034c": "आ जन्ममरणाद्यस्तु ब्रह्मचारी भवेदिह\n",
    "13074034e": "न तस्य किंचिदप्राप्यमिति विद्धि जनाधिप\n",
    "13074035a": "बह्व्यः कोट्यस्त्वृषीणां तु ब्रह्मलोके वसन्त्युत\n",
    "13074035c": "सत्ये रतानां सततं दान्तानामूर्ध्वरेतसाम्\n",
    "13074036a": "ब्रह्मचर्यं दहेद्राजन्सर्वपापान्युपासितम्\n",
    "13074036c": "ब्राह्मणेन विशेषेण ब्राह्मणो ह्यग्निरुच्यते\n",
    "13074037a": "प्रत्यक्षं च तवाप्येतद्ब्राह्मणेषु तपस्विषु\n",
    "13074037c": "बिभेति हि यथा शक्रो ब्रह्मचारिप्रधर्षितः\n",
    "13074037e": "तद्ब्रह्मचर्यस्य फलमृषीणामिह दृश्यते\n",
    "13074038a": "मातापित्रोः पूजने यो धर्मस्तमपि मे शृणु\n",
    "13074038c": "शुश्रूषते यः पितरं न चासूयेत्कथंचन\n",
    "13074038e": "मातरं वानहंवादी गुरुमाचार्यमेव च\n",
    "13074039a": "तस्य राजन्फलं विद्धि स्वर्लोके स्थानमुत्तमम्\n",
    "13074039c": "न च पश्येत नरकं गुरुशुश्रूषुरात्मवान्\n",
    "13075001": "युधिष्ठिर उवाच\n",
    "13075001a": "विधिं गवां परमहं श्रोतुमिच्छामि तत्त्वतः\n",
    "13075001c": "येन ताञ्शाश्वताँल्लोकानखिलानश्नुवीमहि\n",
    "13075002": "भीष्म उवाच\n",
    "13075002a": "न गोदानात्परं किंचिद्विद्यते वसुधाधिप\n",
    "13075002c": "गौर्हि न्यायागता दत्ता सद्यस्तारयते कुलम्\n",
    "13075003a": "सतामर्थे सम्यगुत्पादितो यः; स वै कॢप्तः सम्यगिष्टः प्रजाभ्यः\n",
    "13075003c": "तस्मात्पूर्वं ह्यादिकाले प्रवृत्तं; गवां दाने शृणु राजन्विधिं मे\n",
    "13075004a": "पुरा गोषूपनीतासु गोषु संदिग्धदर्शिना\n",
    "13075004c": "मान्धात्रा प्रकृतं प्रश्नं बृहस्पतिरभाषत\n",
    "13075005a": "द्विजातिमभिसत्कृत्य श्वः कालमभिवेद्य च\n",
    "13075005c": "प्रदानार्थे नियुञ्जीत रोहिणीं नियतव्रतः\n",
    "13075006a": "आह्वानं च प्रयुञ्जीत समङ्गे बहुलेति च\n",
    "13075006c": "प्रविश्य च गवां मध्यमिमां श्रुतिमुदाहरेत्\n",
    "13075007a": "गौर्मे माता गोवृषभः पिता मे; दिवं शर्म जगती मे प्रतिष्ठा\n",
    "13075007c": "प्रपद्यैवं शर्वरीमुष्य गोषु; मुनिर्वाणीमुत्सृजेद्गोप्रदाने\n",
    "13075008a": "स तामेकां निशां गोभिः समसख्यः समव्रतः\n",
    "13075008c": "ऐकात्म्यगमनात्सद्यः कल्मषाद्विप्रमुच्यते\n",
    "13075009a": "उत्सृष्टवृषवत्सा हि प्रदेया सूर्यदर्शने\n",
    "13075009c": "त्रिविधं प्रतिपत्तव्यमर्थवादाशिषः स्तवाः\n",
    "13075010a": "ऊर्जस्विन्य ऊर्जमेधाश्च यज्ञो; गर्भोऽमृतस्य जगतश्च प्रतिष्ठा\n",
    "13075010c": "क्षितौ राधःप्रभवः शश्वदेव; प्राजापत्याः सर्वमित्यर्थवादः\n",
    "13075011a": "गावो ममैनः प्रणुदन्तु सौर्या;स्तथा सौम्याः स्वर्गयानाय सन्तु\n",
    "13075011c": "आम्नाता मे ददतीराश्रयं तु; तथानुक्ताः सन्तु सर्वाशिषो मे\n",
    "13075012a": "शेषोत्सर्गे कर्मभिर्देहमोक्षे; सरस्वत्यः श्रेयसि संप्रवृत्ताः\n",
    "13075012c": "यूयं नित्यं पुण्यकर्मोपवाह्या; दिशध्वं मे गतिमिष्टां प्रपन्नाः\n",
    "13075013a": "या वै यूयं सोऽहमद्यैकभावो; युष्मान्दत्त्वा चाहमात्मप्रदाता\n",
    "13075013c": "मनश्च्युता मनएवोपपन्नाः; संधुक्षध्वं सौम्यरूपोग्ररूपाः\n",
    "13075014a": "एवं तस्याग्रे पूर्वमर्धं वदेत; गवां दाता विधिवत्पूर्वदृष्टम्\n",
    "13075014c": "प्रतिब्रूयाच्छेषमर्धं द्विजातिः; प्रतिगृह्णन्वै गोप्रदाने विधिज्ञः\n",
    "13075015a": "गां ददानीति वक्तव्यमर्घ्यवस्त्रवसुप्रदः\n",
    "13075015c": "ऊधस्या भरितव्या च वैष्णवीति च चोदयेत्\n",
    "13075016a": "नाम संकीर्तयेत्तस्या यथासंख्योत्तरं स वै\n",
    "13075016c": "फलं षड्विंशदष्टौ च सहस्राणि च विंशतिः\n",
    "13075017a": "एवमेतान्गुणान्वृद्धान्गवादीनां यथाक्रमम्\n",
    "13075017c": "गोप्रदाता समाप्नोति समस्तानष्टमे क्रमे\n",
    "13075018a": "गोदः शीली निर्भयश्चार्घदाता; न स्याद्दुःखी वसुदाता च कामी\n",
    "13075018c": "ऊधस्योढा भारत यश्च विद्वा;न्व्याख्यातास्ते वैष्णवाश्चन्द्रलोकाः\n",
    "13075019a": "गा वै दत्त्वा गोव्रती स्यात्त्रिरात्रं; निशां चैकां संवसेतेह ताभिः\n",
    "13075019c": "काम्याष्टम्यां वर्तितव्यं त्रिरात्रं; रसैर्वा गोः शकृता प्रस्नवैर्वा\n",
    "13075020a": "वेदव्रती स्याद्वृषभप्रदाता; वेदावाप्तिर्गोयुगस्य प्रदाने\n",
    "13075020c": "तथा गवां विधिमासाद्य यज्वा; लोकानग्र्यान्विन्दते नाविधिज्ञः\n",
    "13075021a": "कामान्सर्वान्पार्थिवानेकसंस्था;न्यो वै दद्यात्कामदुघां च धेनुम्\n",
    "13075021c": "सम्यक्ताः स्युर्हव्यकव्यौघवत्य;स्तासामुक्ष्णां ज्यायसां संप्रदानम्\n",
    "13075022a": "न चाशिष्यायाव्रतायोपकुर्या;न्नाश्रद्दधानाय न वक्रबुद्धये\n",
    "13075022c": "गुह्यो ह्ययं सर्वलोकस्य धर्मो; नेमं धर्मं यत्र तत्र प्रजल्पेत्\n",
    "13075023a": "सन्ति लोके श्रद्दधाना मनुष्याः; सन्ति क्षुद्रा राक्षसा मानुषेषु\n",
    "13075023c": "येषां दानं दीयमानं ह्यनिष्टं; नास्तिक्यं चाप्याश्रयन्ते ह्यपुण्याः\n",
    "13075024a": "बार्हस्पत्यं वाक्यमेतन्निशम्य; ये राजानो गोप्रदानानि कृत्वा\n",
    "13075024c": "लोकान्प्राप्ताः पुण्यशीलाः सुवृत्ता;स्तान्मे राजन्कीर्त्यमानान्निबोध\n",
    "13075025a": "उशीनरो विष्वगश्वो नृगश्च; भगीरथो विश्रुतो यौवनाश्वः\n",
    "13075025c": "मान्धाता वै मुचुकुन्दश्च राजा; भूरिद्युम्नो नैषधः सोमकश्च\n",
    "13075026a": "पुरूरवा भरतश्चक्रवर्ती; यस्यान्वये भारताः सर्व एव\n",
    "13075026c": "तथा वीरो दाशरथिश्च रामो; ये चाप्यन्ये विश्रुताः कीर्तिमन्तः\n",
    "13075027a": "तथा राजा पृथुकर्मा दिलीपो; दिवं प्राप्तो गोप्रदाने विधिज्ञः\n",
    "13075027c": "यज्ञैर्दानैस्तपसा राजधर्मै;र्मान्धाताभूद्गोप्रदानैश्च युक्तः\n",
    "13075028a": "तस्मात्पार्थ त्वमपीमां मयोक्तां; बार्हस्पतीं भारतीं धारयस्व\n",
    "13075028c": "द्विजाग्र्येभ्यः संप्रयच्छ प्रतीतो; गाः पुण्या वै प्राप्य राज्यं कुरूणाम्\n",
    "13075029": "वैशंपायन उवाच\n",
    "13075029a": "तथा सर्वं कृतवान्धर्मराजो; भीष्मेणोक्तो विधिवद्गोप्रदाने\n",
    "13075029c": "स मान्धातुर्देवदेवोपदिष्टं; सम्यग्धर्मं धारयामास राजा\n",
    "13075030a": "इति नृप सततं गवां प्रदाने; यवशकलान्सह गोमयैः पिबानः\n",
    "13075030c": "क्षितितलशयनः शिखी यतात्मा; वृष इव राजवृषस्तदा बभूव\n",
    "13075031a": "स नृपतिरभवत्सदैव ताभ्यः; प्रयतमना ह्यभिसंस्तुवंश्च गा वै\n",
    "13075031c": "नृपधुरि च न गामयुङ्क्त भूय;स्तुरगवरैरगमच्च यत्र तत्र\n",
    "13076001": "वैशंपायन उवाच\n",
    "13076001a": "ततो युधिष्ठिरो राजा भूयः शांतनवं नृप\n",
    "13076001c": "गोदाने विस्तरं धीमान्पप्रच्छ विनयान्वितः\n",
    "13076002": "युधिष्ठिर उवाच\n",
    "13076002a": "गोप्रदाने गुणान्सम्यक्पुनः प्रब्रूहि भारत\n",
    "13076002c": "न हि तृप्याम्यहं वीर शृण्वानोऽमृतमीदृशम्\n",
    "13076003a": "इत्युक्तो धर्मराजेन तदा शांतनवो नृप\n",
    "13076003c": "सम्यगाह गुणांस्तस्मै गोप्रदानस्य केवलान्\n",
    "13076004": "भीष्म उवाच\n",
    "13076004a": "वत्सलां गुणसंपन्नां तरुणीं वस्त्रसंवृताम्\n",
    "13076004c": "दत्त्वेदृशीं गां विप्राय सर्वपापैः प्रमुच्यते\n",
    "13076005a": "असुर्या नाम ते लोका गां दत्त्वा तत्र गच्छति\n",
    "13076005c": "पीतोदकां जग्धतृणां नष्टदुग्धां निरिन्द्रियाम्\n",
    "13076006a": "जरोग्रामुपयुक्तार्थां जीर्णां कूपमिवाजलम्\n",
    "13076006c": "दत्त्वा तमः प्रविशति द्विजं क्लेशेन योजयेत्\n",
    "13076007a": "दुष्टा रुष्टा व्याधिता दुर्बला वा; न दातव्या याश्च मूल्यैरदत्तैः\n",
    "13076007c": "क्लेशैर्विप्रं योऽफलैः संयुनक्ति; तस्यावीर्याश्चाफलाश्चैव लोकाः\n",
    "13076008a": "बलान्विताः शीलवयोपपन्नाः; सर्वाः प्रशंसन्ति सुगन्धवत्यः\n",
    "13076008c": "यथा हि गङ्गा सरितां वरिष्ठा; तथार्जुनीनां कपिला वरिष्ठा\n",
    "13076009": "युधिष्ठिर उवाच\n",
    "13076009a": "कस्मात्समाने बहुलाप्रदाने; सद्भिः प्रशस्तं कपिलाप्रदानम्\n",
    "13076009c": "विशेषमिच्छामि महानुभाव; श्रोतुं समर्थो हि भवान्प्रवक्तुम्\n",
    "13076010": "भीष्म उवाच\n",
    "13076010a": "वृद्धानां ब्रुवतां तात श्रुतं मे यत्प्रभाषसे\n",
    "13076010c": "वक्ष्यामि तदशेषेण रोहिण्यो निर्मिता यथा\n",
    "13076011a": "प्रजाः सृजेति व्यादिष्टः पूर्वं दक्षः स्वयंभुवा\n",
    "13076011c": "असृजद्वृत्तिमेवाग्रे प्रजानां हितकाम्यया\n",
    "13076012a": "यथा ह्यमृतमाश्रित्य वर्तयन्ति दिवौकसः\n",
    "13076012c": "तथा वृत्तिं समाश्रित्य वर्तयन्ति प्रजा विभो\n",
    "13076013a": "अचरेभ्यश्च भूतेभ्यश्चराः श्रेष्ठास्ततो नराः\n",
    "13076013c": "ब्राह्मणाश्च ततः श्रेष्ठास्तेषु यज्ञाः प्रतिष्ठिताः\n",
    "13076014a": "यज्ञैराप्यायते सोमः स च गोषु प्रतिष्ठितः\n",
    "13076014c": "सर्वे देवाः प्रमोदन्ते पूर्ववृत्तास्ततः प्रजाः\n",
    "13076015a": "एतान्येव तु भूतानि प्राक्रोशन्वृत्तिकाङ्क्षया\n",
    "13076015c": "वृत्तिदं चान्वपद्यन्त तृषिताः पितृमातृवत्\n",
    "13076016a": "इतीदं मनसा गत्वा प्रजासर्गार्थमात्मनः\n",
    "13076016c": "प्रजापतिर्बलाधानममृतं प्रापिबत्तदा\n",
    "13076017a": "स गतस्तस्य तृप्तिं तु गन्धं सुरभिमुद्गिरन्\n",
    "13076017c": "ददर्शोद्गारसंवृत्तां सुरभिं मुखजां सुताम्\n",
    "13076018a": "सासृजत्सौरभेयीस्तु सुरभिर्लोकमातरः\n",
    "13076018c": "सुवर्णवर्णाः कपिलाः प्रजानां वृत्तिधेनवः\n",
    "13076019a": "तासाममृतवर्णानां क्षरन्तीनां समन्ततः\n",
    "13076019c": "बभूवामृतजः फेनः स्रवन्तीनामिवोर्मिजः\n",
    "13076020a": "स वत्समुखविभ्रष्टो भवस्य भुवि तिष्ठतः\n",
    "13076020c": "शिरस्यवाप तत्क्रुद्धः स तदोदैक्षत प्रभुः\n",
    "13076020e": "ललाटप्रभवेनाक्ष्णा रोहिणीः प्रदहन्निव\n",
    "13076021a": "तत्तेजस्तु ततो रौद्रं कपिला गा विशां पते\n",
    "13076021c": "नानावर्णत्वमनयन्मेघानिव दिवाकरः\n",
    "13076022a": "यास्तु तस्मादपक्रम्य सोममेवाभिसंश्रिताः\n",
    "13076022c": "यथोत्पन्नाः स्ववर्णस्थास्ता नीता नान्यवर्णताम्\n",
    "13076023a": "अथ क्रुद्धं महादेवं प्रजापतिरभाषत\n",
    "13076023c": "अमृतेनावसिक्तस्त्वं नोच्छिष्टं विद्यते गवाम्\n",
    "13076024a": "यथा ह्यमृतमादाय सोमो विष्यन्दते पुनः\n",
    "13076024c": "तथा क्षीरं क्षरन्त्येता रोहिण्योऽमृतसंभवाः\n",
    "13076025a": "न दुष्यत्यनिलो नाग्निर्न सुवर्णं न चोदधिः\n",
    "13076025c": "नामृतेनामृतं पीतं वत्सपीता न वत्सला\n",
    "13076026a": "इमाँल्लोकान्भरिष्यन्ति हविषा प्रस्नवेन च\n",
    "13076026c": "आसामैश्वर्यमश्नीहि सर्वामृतमयं शुभम्\n",
    "13076027a": "वृषभं च ददौ तस्मै सह ताभिः प्रजापतिः\n",
    "13076027c": "प्रसादयामास मनस्तेन रुद्रस्य भारत\n",
    "13076028a": "प्रीतश्चापि महादेवश्चकार वृषभं तदा\n",
    "13076028c": "ध्वजं च वाहनं चैव तस्मात्स वृषभध्वजः\n",
    "13076029a": "ततो देवैर्महादेवस्तदा पशुपतिः कृतः\n",
    "13076029c": "ईश्वरः स गवां मध्ये वृषाङ्क इति चोच्यते\n",
    "13076030a": "एवमव्यग्रवर्णानां कपिलानां महौजसाम्\n",
    "13076030c": "प्रदाने प्रथमः कल्पः सर्वासामेव कीर्तितः\n",
    "13076031a": "लोकज्येष्ठा लोकवृत्तिप्रवृत्ता; रुद्रोपेताः सोमविष्यन्दभूताः\n",
    "13076031c": "सौम्याः पुण्याः कामदाः प्राणदाश्च; गा वै दत्त्वा सर्वकामप्रदः स्यात्\n",
    "13076032a": "इमं गवां प्रभवविधानमुत्तमं; पठन्सदा शुचिरतिमङ्गलप्रियः\n",
    "13076032c": "विमुच्यते कलिकलुषेण मानवः; प्रियं सुतान्पशुधनमाप्नुयात्तथा\n",
    "13076033a": "हव्यं कव्यं तर्पणं शान्तिकर्म; यानं वासो वृद्धबालस्य पुष्टिम्\n",
    "13076033c": "एतान्सर्वान्गोप्रदाने गुणान्वै; दाता राजन्नाप्नुयाद्वै सदैव\n",
    "13076034": "वैशंपायन उवाच\n",
    "13076034a": "पितामहस्याथ निशम्य वाक्यं; राजा सह भ्रातृभिराजमीढः\n",
    "13076034c": "सौवर्णकांस्योपदुहास्ततो गाः; पार्थो ददौ ब्राह्मणसत्तमेभ्यः\n",
    "13076035a": "तथैव तेभ्योऽभिददौ द्विजेभ्यो; गवां सहस्राणि शतानि चैव\n",
    "13076035c": "यज्ञान्समुद्दिश्य च दक्षिणार्थे; लोकान्विजेतुं परमां च कीर्तिम्\n",
    "13077001": "भीष्म उवाच\n",
    "13077001a": "एतस्मिन्नेव काले तु वसिष्ठमृषिसत्तमम्\n",
    "13077001c": "इक्ष्वाकुवंशजो राजा सौदासो ददतां वरः\n",
    "13077002a": "सर्वलोकचरं सिद्धं ब्रह्मकोशं सनातनम्\n",
    "13077002c": "पुरोहितमिदं प्रष्टुमभिवाद्योपचक्रमे\n",
    "13077003": "सौदास उवाच\n",
    "13077003a": "त्रैलोक्ये भगवन्किं स्वित्पवित्रं कथ्यतेऽनघ\n",
    "13077003c": "यत्कीर्तयन्सदा मर्त्यः प्राप्नुयात्पुण्यमुत्तमम्\n",
    "13077004": "भीष्म उवाच\n",
    "13077004a": "तस्मै प्रोवाच वचनं प्रणताय हितं तदा\n",
    "13077004c": "गवामुपनिषद्विद्वान्नमस्कृत्य गवां शुचिः\n",
    "13077005a": "गावः सुरभिगन्धिन्यस्तथा गुग्गुलुगन्धिकाः\n",
    "13077005c": "गावः प्रतिष्ठा भूतानां गावः स्वस्त्ययनं महत्\n",
    "13077006a": "गावो भूतं भविष्यच्च गावः पुष्टिः सनातनी\n",
    "13077006c": "गावो लक्ष्म्यास्तथा मूलं गोषु दत्तं न नश्यति\n",
    "13077006e": "अन्नं हि सततं गावो देवानां परमं हविः\n",
    "13077007a": "स्वाहाकारवषट्कारौ गोषु नित्यं प्रतिष्ठितौ\n",
    "13077007c": "गावो यज्ञस्य हि फलं गोषु यज्ञाः प्रतिष्ठिताः\n",
    "13077008a": "सायं प्रातश्च सततं होमकाले महामते\n",
    "13077008c": "गावो ददति वै होम्यमृषिभ्यः पुरुषर्षभ\n",
    "13077009a": "कानिचिद्यानि दुर्गाणि दुष्कृतानि कृतानि च\n",
    "13077009c": "तरन्ति चैव पाप्मानं धेनुं ये ददति प्रभो\n",
    "13077010a": "एकां च दशगुर्दद्याद्दश दद्याच्च गोशती\n",
    "13077010c": "शतं सहस्रगुर्दद्यात्सर्वे तुल्यफला हि ते\n",
    "13077011a": "अनाहिताग्निः शतगुरयज्वा च सहस्रगुः\n",
    "13077011c": "समृद्धो यश्च कीनाशो नार्घ्यमर्हन्ति ते त्रयः\n",
    "13077012a": "कपिलां ये प्रयच्छन्ति सवत्सां कांस्यदोहनाम्\n",
    "13077012c": "सुव्रतां वस्त्रसंवीतामुभौ लोकौ जयन्ति ते\n",
    "13077013a": "युवानमिन्द्रियोपेतं शतेन सह यूथपम्\n",
    "13077013c": "गवेन्द्रं ब्राह्मणेन्द्राय भूरिशृङ्गमलंकृतम्\n",
    "13077014a": "वृषभं ये प्रयच्छन्ति श्रोत्रियाय परंतप\n",
    "13077014c": "ऐश्वर्यं तेऽभिजायन्ते जायमानाः पुनः पुनः\n",
    "13077015a": "नाकीर्तयित्वा गाः सुप्यान्नास्मृत्य पुनरुत्पतेत्\n",
    "13077015c": "सायं प्रातर्नमस्येच्च गास्ततः पुष्टिमाप्नुयात्\n",
    "13077016a": "गवां मूत्रपुरीषस्य नोद्विजेत कदाचन\n",
    "13077016c": "न चासां मांसमश्नीयाद्गवां व्युष्टिं तथाश्नुते\n",
    "13077017a": "गाश्च संकीर्तयेन्नित्यं नावमन्येत गास्तथा\n",
    "13077017c": "अनिष्टं स्वप्नमालक्ष्य गां नरः संप्रकीर्तयेत्\n",
    "13077018a": "गोमयेन सदा स्नायाद्गोकरीषे च संविशेत्\n",
    "13077018c": "श्लेष्ममूत्रपुरीषाणि प्रतिघातं च वर्जयेत्\n",
    "13077019a": "सार्द्रचर्मणि भुञ्जीत निरीक्षन्वारुणीं दिशम्\n",
    "13077019c": "वाग्यतः सर्पिषा भूमौ गवां व्युष्टिं तथाश्नुते\n",
    "13077020a": "घृतेन जुहुयादग्निं घृतेन स्वस्ति वाचयेत्\n",
    "13077020c": "घृतं दद्याद्घृतं प्राशेद्गवां व्युष्टिं तथाश्नुते\n",
    "13077021a": "गोमत्या विद्यया धेनुं तिलानामभिमन्त्र्य यः\n",
    "13077021c": "रसरत्नमयीं दद्यान्न स शोचेत्कृताकृते\n",
    "13077022a": "गावो मामुपतिष्ठन्तु हेमशृङ्गाः पयोमुचः\n",
    "13077022c": "सुरभ्यः सौरभेयाश्च सरितः सागरं यथा\n",
    "13077023a": "गावः पश्यन्तु मां नित्यं गावः पश्याम्यहं तदा\n",
    "13077023c": "गावोऽस्माकं वयं तासां यतो गावस्ततो वयम्\n",
    "13077024a": "एवं रात्रौ दिवा चैव समेषु विषमेषु च\n",
    "13077024c": "महाभयेषु च नरः कीर्तयन्मुच्यते भयात्\n",
    "13078001": "वसिष्ठ उवाच\n",
    "13078001a": "शतं वर्षसहस्राणां तपस्तप्तं सुदुश्चरम्\n",
    "13078001c": "गोभिः पूर्वविसृष्टाभिर्गच्छेम श्रेष्ठतामिति\n",
    "13078002a": "लोकेऽस्मिन्दक्षिणानां च सर्वासां वयमुत्तमाः\n",
    "13078002c": "भवेम न च लिप्येम दोषेणेति परंतप\n",
    "13078003a": "स एव चेतसा तेन हतो लिप्येत सर्वदा\n",
    "13078003c": "शकृता च पवित्रार्थं कुर्वीरन्देवमानुषाः\n",
    "13078004a": "तथा सर्वाणि भूतानि स्थावराणि चराणि च\n",
    "13078004c": "प्रदातारश्च गोलोकान्गच्छेयुरिति मानद\n",
    "13078005a": "ताभ्यो वरं ददौ ब्रह्मा तपसोऽन्ते स्वयं प्रभुः\n",
    "13078005c": "एवं भवत्विति विभुर्लोकांस्तारयतेति च\n",
    "13078006a": "उत्तस्थुः सिद्धिकामास्ता भूतभव्यस्य मातरः\n",
    "13078006c": "तपसोऽन्ते महाराज गावो लोकपरायणाः\n",
    "13078007a": "तस्माद्गावो महाभागाः पवित्रं परमुच्यते\n",
    "13078007c": "तथैव सर्वभूतानां गावस्तिष्ठन्ति मूर्धनि\n",
    "13078008a": "समानवत्सां कपिलां धेनुं दत्त्वा पयस्विनीम्\n",
    "13078008c": "सुव्रतां वस्त्रसंवीतां ब्रह्मलोके महीयते\n",
    "13078009a": "रोहिणीं तुल्यवत्सां तु धेनुं दत्त्वा पयस्विनीम्\n",
    "13078009c": "सुव्रतां वस्त्रसंवीतां सूर्यलोके महीयते\n",
    "13078010a": "समानवत्सां शबलां धेनुं दत्त्वा पयस्विनीम्\n",
    "13078010c": "सुव्रतां वस्त्रसंवीतां सोमलोके महीयते\n",
    "13078011a": "समानवत्सां श्वेतां तु धेनुं दत्त्वा पयस्विनीम्\n",
    "13078011c": "सुव्रतां वस्त्रसंवीतामिन्द्रलोके महीयते\n",
    "13078012a": "समानवत्सां कृष्णां तु धेनुं दत्त्वा पयस्विनीम्\n",
    "13078012c": "सुव्रतां वस्त्रसंवीतामग्निलोके महीयते\n",
    "13078013a": "समानवत्सां धूम्रां तु धेनुं दत्त्वा पयस्विनीम्\n",
    "13078013c": "सुव्रतां वस्त्रसंवीतां याम्यलोके महीयते\n",
    "13078014a": "अपां फेनसवर्णां तु सवत्सां कांस्यदोहनाम्\n",
    "13078014c": "प्रदाय वस्त्रसंवीतां वारुणं लोकमश्नुते\n",
    "13078015a": "वातरेणुसवर्णां तु सवत्सां कांस्यदोहनाम्\n",
    "13078015c": "प्रदाय वस्त्रसंवीतां वायुलोके महीयते\n",
    "13078016a": "हिरण्यवर्णां पिङ्गाक्षीं सवत्सां कांस्यदोहनाम्\n",
    "13078016c": "प्रदाय वस्त्रसंवीतां कौबेरं लोकमश्नुते\n",
    "13078017a": "पलालधूम्रवर्णां तु सवत्सां कांस्यदोहनाम्\n",
    "13078017c": "प्रदाय वस्त्रसंवीतां पितृलोके महीयते\n",
    "13078018a": "सवत्सां पीवरीं दत्त्वा शितिकण्ठामलंकृताम्\n",
    "13078018c": "वैश्वदेवमसंबाधं स्थानं श्रेष्ठं प्रपद्यते\n",
    "13078019a": "समानवत्सां गौरीं तु धेनुं दत्त्वा पयस्विनीम्\n",
    "13078019c": "सुव्रतां वस्त्रसंवीतां वसूनां लोकमश्नुते\n",
    "13078020a": "पाण्डुकम्बलवर्णां तु सवत्सां कांस्यदोहनाम्\n",
    "13078020c": "प्रदाय वस्त्रसंवीतां साध्यानां लोकमश्नुते\n",
    "13078021a": "वैराटपृष्ठमुक्षाणं सर्वरत्नैरलंकृतम्\n",
    "13078021c": "प्रदाय मरुतां लोकानजरान्प्रतिपद्यते\n",
    "13078022a": "वत्सोपपन्नां नीलाङ्गां सर्वरत्नसमन्विताम्\n",
    "13078022c": "गन्धर्वाप्सरसां लोकान्दत्त्वा प्राप्नोति मानवः\n",
    "13078023a": "शितिकण्ठमनड्वाहं सर्वरत्नैरलंकृतम्\n",
    "13078023c": "दत्त्वा प्रजापतेर्लोकान्विशोकः प्रतिपद्यते\n",
    "13078024a": "गोप्रदानरतो याति भित्त्वा जलदसंचयान्\n",
    "13078024c": "विमानेनार्कवर्णेन दिवि राजन्विराजता\n",
    "13078025a": "तं चारुवेषाः सुश्रोण्यः सहस्रं वरयोषितः\n",
    "13078025c": "रमयन्ति नरश्रेष्ठ गोप्रदानरतं नरम्\n",
    "13078026a": "वीणानां वल्लकीनां च नूपुराणां च शिञ्जितैः\n",
    "13078026c": "हासैश्च हरिणाक्षीणां प्रसुप्तः प्रतिबोध्यते\n",
    "13078027a": "यावन्ति लोमानि भवन्ति धेन्वा;स्तावन्ति वर्षाणि महीयते सः\n",
    "13078027c": "स्वर्गाच्च्युतश्चापि ततो नृलोके; कुले समुत्पत्स्यति गोमिनां सः\n",
    "13079001": "वसिष्ठ उवाच\n",
    "13079001a": "घृतक्षीरप्रदा गावो घृतयोन्यो घृतोद्भवाः\n",
    "13079001c": "घृतनद्यो घृतावर्तास्ता मे सन्तु सदा गृहे\n",
    "13079002a": "घृतं मे हृदये नित्यं घृतं नाभ्यां प्रतिष्ठितम्\n",
    "13079002c": "घृतं सर्वेषु गात्रेषु घृतं मे मनसि स्थितम्\n",
    "13079003a": "गावो ममाग्रतो नित्यं गावः पृष्ठत एव च\n",
    "13079003c": "गावो मे सर्वतश्चैव गवां मध्ये वसाम्यहम्\n",
    "13079004a": "इत्याचम्य जपेत्सायं प्रातश्च पुरुषः सदा\n",
    "13079004c": "यदह्ना कुरुते पापं तस्मात्स परिमुच्यते\n",
    "13079005a": "प्रासादा यत्र सौवर्णा वसोर्धारा च यत्र सा\n",
    "13079005c": "गन्धर्वाप्सरसो यत्र तत्र यान्ति सहस्रदाः\n",
    "13079006a": "नवनीतपङ्काः क्षीरोदा दधिशैवलसंकुलाः\n",
    "13079006c": "वहन्ति यत्र नद्यो वै तत्र यान्ति सहस्रदाः\n",
    "13079007a": "गवां शतसहस्रं तु यः प्रयच्छेद्यथाविधि\n",
    "13079007c": "परामृद्धिमवाप्याथ स गोलोके महीयते\n",
    "13079008a": "दश चोभयतः प्रेत्य मातापित्रोः पितामहान्\n",
    "13079008c": "दधाति सुकृताँल्लोकान्पुनाति च कुलं नरः\n",
    "13079009a": "धेन्वाः प्रमाणेन समप्रमाणां; धेनुं तिलानामपि च प्रदाय\n",
    "13079009c": "पानीयदाता च यमस्य लोके; न यातनां कांचिदुपैति तत्र\n",
    "13079010a": "पवित्रमग्र्यं जगतः प्रतिष्ठा; दिवौकसां मातरोऽथाप्रमेयाः\n",
    "13079010c": "अन्वालभेद्दक्षिणतो व्रजेच्च; दद्याच्च पात्रे प्रसमीक्ष्य कालम्\n",
    "13079011a": "धेनुं सवत्सां कपिलां भूरिशृङ्गां; कांस्योपदोहां वसनोत्तरीयाम्\n",
    "13079011c": "प्रदाय तां गाहति दुर्विगाह्यां; याम्यां सभां वीतभयो मनुष्यः\n",
    "13079012a": "सुरूपा बहुरूपाश्च विश्वरूपाश्च मातरः\n",
    "13079012c": "गावो मामुपतिष्ठन्तामिति नित्यं प्रकीर्तयेत्\n",
    "13079013a": "नातः पुण्यतरं दानं नातः पुण्यतरं फलम्\n",
    "13079013c": "नातो विशिष्टं लोकेषु भूतं भवितुमर्हति\n",
    "13079014a": "त्वचा लोम्नाथ शृङ्गैश्च वालैः क्षीरेण मेदसा\n",
    "13079014c": "यज्ञं वहन्ति संभूय किमस्त्यभ्यधिकं ततः\n",
    "13079015a": "यया सर्वमिदं व्याप्तं जगत्स्थावरजङ्गमम्\n",
    "13079015c": "तां धेनुं शिरसा वन्दे भूतभव्यस्य मातरम्\n",
    "13079016a": "गुणवचनसमुच्चयैकदेशो; नृवर मयैष गवां प्रकीर्तितस्ते\n",
    "13079016c": "न हि परमिह दानमस्ति गोभ्यो; भवन्ति न चापि परायणं तथान्यत्\n",
    "13079017": "भीष्म उवाच\n",
    "13079017a": "परमिदमिति भूमिपो विचिन्त्य; प्रवरमृषेर्वचनं ततो महात्मा\n",
    "13079017c": "व्यसृजत नियतात्मवान्द्विजेभ्यः; सुबहु च गोधनमाप्तवांश्च लोकान्\n",
    "13080001": "युधिष्ठिर उवाच\n",
    "13080001a": "पवित्राणां पवित्रं यच्छ्रेष्ठं लोके च यद्भवेत्\n",
    "13080001c": "पावनं परमं चैव तन्मे ब्रूहि पितामह\n",
    "13080002": "भीष्म उवाच\n",
    "13080002a": "गावो महार्थाः पुण्याश्च तारयन्ति च मानवान्\n",
    "13080002c": "धारयन्ति प्रजाश्चेमाः पयसा हविषा तथा\n",
    "13080003a": "न हि पुण्यतमं किंचिद्गोभ्यो भरतसत्तम\n",
    "13080003c": "एताः पवित्राः पुण्याश्च त्रिषु लोकेष्वनुत्तमाः\n",
    "13080004a": "देवानामुपरिष्टाच्च गावः प्रतिवसन्ति वै\n",
    "13080004c": "दत्त्वा चैता नरपते यान्ति स्वर्गं मनीषिणः\n",
    "13080005a": "मान्धाता यौवनाश्वश्च ययातिर्नहुषस्तथा\n",
    "13080005c": "गावो ददन्तः सततं सहस्रशतसंमिताः\n",
    "13080005e": "गताः परमकं स्थानं देवैरपि सुदुर्लभम्\n",
    "13080006a": "अपि चात्र पुरावृत्तं कथयिष्यामि तेऽनघ\n",
    "13080007a": "ऋषीणामुत्तमं धीमान्कृष्णद्वैपायनं शुकः\n",
    "13080007c": "अभिवाद्याह्निकं कृत्वा शुचिः प्रयतमानसः\n",
    "13080007e": "पितरं परिपप्रच्छ दृष्टलोकपरावरम्\n",
    "13080008a": "को यज्ञः सर्वयज्ञानां वरिष्ठ उपलक्ष्यते\n",
    "13080008c": "किं च कृत्वा परं स्वर्गं प्राप्नुवन्ति मनीषिणः\n",
    "13080009a": "केन देवाः पवित्रेण स्वर्गमश्नन्ति वा विभो\n",
    "13080009c": "किं च यज्ञस्य यज्ञत्वं क्व च यज्ञः प्रतिष्ठितः\n",
    "13080010a": "दानानामुत्तमं किं च किं च सत्रमतः परम्\n",
    "13080010c": "पवित्राणां पवित्रं च यत्तद्ब्रूहि ममानघ\n",
    "13080011a": "एतच्छ्रुत्वा तु वचनं व्यासः परमधर्मवित्\n",
    "13080011c": "पुत्रायाकथयत्सर्वं तत्त्वेन भरतर्षभ\n",
    "13080012": "व्यास उवाच\n",
    "13080012a": "गावः प्रतिष्ठा भूतानां तथा गावः परायणम्\n",
    "13080012c": "गावः पुण्याः पवित्राश्च पावनं धर्म एव च\n",
    "13080013a": "पूर्वमासन्नशृङ्गा वै गाव इत्यनुशुश्रुमः\n",
    "13080013c": "शृङ्गार्थे समुपासन्त ताः किल प्रभुमव्ययम्\n",
    "13080014a": "ततो ब्रह्मा तु गाः प्रायमुपविष्टाः समीक्ष्य ह\n",
    "13080014c": "ईप्सितं प्रददौ ताभ्यो गोभ्यः प्रत्येकशः प्रभुः\n",
    "13080015a": "तासां शृङ्गाण्यजायन्त यस्या यादृङ्मनोगतम्\n",
    "13080015c": "नानावर्णाः शृङ्गवन्त्यस्ता व्यरोचन्त पुत्रक\n",
    "13080016a": "ब्रह्मणा वरदत्तास्ता हव्यकव्यप्रदाः शुभाः\n",
    "13080016c": "पुण्याः पवित्राः सुभगा दिव्यसंस्थानलक्षणाः\n",
    "13080016e": "गावस्तेजो महद्दिव्यं गवां दानं प्रशस्यते\n",
    "13080017a": "ये चैताः संप्रयच्छन्ति साधवो वीतमत्सराः\n",
    "13080017c": "ते वै सुकृतिनः प्रोक्ताः सर्वदानप्रदाश्च ते\n",
    "13080017e": "गवां लोकं तथा पुण्यमाप्नुवन्ति च तेऽनघ\n",
    "13080018a": "यत्र वृक्षा मधुफला दिव्यपुष्पफलोपगाः\n",
    "13080018c": "पुष्पाणि च सुगन्धीनि दिव्यानि द्विजसत्तम\n",
    "13080019a": "सर्वा मणिमयी भूमिः सूक्ष्मकाञ्चनवालुका\n",
    "13080019c": "सर्वत्र सुखसंस्पर्शा निष्पङ्का नीरजा शुभा\n",
    "13080020a": "रक्तोत्पलवनैश्चैव मणिदण्डैर्हिरण्मयैः\n",
    "13080020c": "तरुणादित्यसंकाशैर्भान्ति तत्र जलाशयाः\n",
    "13080021a": "महार्हमणिपत्रैश्च काञ्चनप्रभकेसरैः\n",
    "13080021c": "नीलोत्पलविमिश्रैश्च सरोभिर्बहुपङ्कजैः\n",
    "13080022a": "करवीरवनैः फुल्लैः सहस्रावर्तसंवृतैः\n",
    "13080022c": "संतानकवनैः फुल्लैर्वृक्षैश्च समलंकृताः\n",
    "13080023a": "निर्मलाभिश्च मुक्ताभिर्मणिभिश्च महाधनैः\n",
    "13080023c": "उद्धूतपुलिनास्तत्र जातरूपैश्च निम्नगाः\n",
    "13080024a": "सर्वरत्नमयैश्चित्रैरवगाढा नगोत्तमैः\n",
    "13080024c": "जातरूपमयैश्चान्यैर्हुताशनसमप्रभैः\n",
    "13080025a": "सौवर्णगिरयस्तत्र मणिरत्नशिलोच्चयाः\n",
    "13080025c": "सर्वरत्नमयैर्भान्ति शृङ्गैश्चारुभिरुच्छ्रितैः\n",
    "13080026a": "नित्यपुष्पफलास्तत्र नगाः पत्ररथाकुलाः\n",
    "13080026c": "दिव्यगन्धरसैः पुष्पैः फलैश्च भरतर्षभ\n",
    "13080027a": "रमन्ते पुण्यकर्माणस्तत्र नित्यं युधिष्ठिर\n",
    "13080027c": "सर्वकामसमृद्धार्था निःशोका गतमन्यवः\n",
    "13080028a": "विमानेषु विचित्रेषु रमणीयेषु भारत\n",
    "13080028c": "मोदन्ते पुण्यकर्माणो विहरन्तो यशस्विनः\n",
    "13080029a": "उपक्रीडन्ति तान्राजञ्शुभाश्चाप्सरसां गणाः\n",
    "13080029c": "एताँल्लोकानवाप्नोति गां दत्त्वा वै युधिष्ठिर\n",
    "13080030a": "यासामधिपतिः पूषा मारुतो बलवान्बली\n",
    "13080030c": "ऐश्वर्ये वरुणो राजा ता मां पान्तु युगंधराः\n",
    "13080031a": "सुरूपा बहुरूपाश्च विश्वरूपाश्च मातरः\n",
    "13080031c": "प्राजापत्या इति ब्रह्मञ्जपेन्नित्यं यतव्रतः\n",
    "13080032a": "गास्तु शुश्रूषते यश्च समन्वेति च सर्वशः\n",
    "13080032c": "तस्मै तुष्टाः प्रयच्छन्ति वरानपि सुदुर्लभान्\n",
    "13080033a": "न द्रुह्येन्मनसा चापि गोषु ता हि सुखप्रदाः\n",
    "13080033c": "अर्चयेत सदा चैव नमस्कारैश्च पूजयेत्\n",
    "13080033e": "दान्तः प्रीतमना नित्यं गवां व्युष्टिं तथाश्नुते\n",
    "13080034a": "येन देवाः पवित्रेण भुञ्जते लोकमुत्तमम्\n",
    "13080034c": "यत्पवित्रं पवित्राणां तद्घृतं शिरसा वहेत्\n",
    "13080035a": "घृतेन जुहुयादग्निं घृतेन स्वस्ति वाचयेत्\n",
    "13080035c": "घृतं प्राशेद्घृतं दद्याद्गवां व्युष्टिं तथाश्नुते\n",
    "13080036a": "त्र्यहमुष्णं पिबेन्मूत्रं त्र्यहमुष्णं पिबेत्पयः\n",
    "13080036c": "गवामुष्णं पयः पीत्वा त्र्यहमुष्णं घृतं पिबेत्\n",
    "13080036e": "त्र्यहमुष्णं घृतं पीत्वा वायुभक्षो भवेत्त्र्यहम्\n",
    "13080037a": "निर्हृतैश्च यवैर्गोभिर्मासं प्रसृतयावकः\n",
    "13080037c": "ब्रह्महत्यासमं पापं सर्वमेतेन शुध्यति\n",
    "13080038a": "पराभवार्थं दैत्यानां देवैः शौचमिदं कृतम्\n",
    "13080038c": "देवत्वमपि च प्राप्ताः संसिद्धाश्च महाबलाः\n",
    "13080039a": "गावः पवित्राः पुण्याश्च पावनं परमं महत्\n",
    "13080039c": "ताश्च दत्त्वा द्विजातिभ्यो नरः स्वर्गमुपाश्नुते\n",
    "13080040a": "गवां मध्ये शुचिर्भूत्वा गोमतीं मनसा जपेत्\n",
    "13080040c": "पूताभिरद्भिराचम्य शुचिर्भवति निर्मलः\n",
    "13080041a": "अग्निमध्ये गवां मध्ये ब्राह्मणानां च संसदि\n",
    "13080041c": "विद्यावेदव्रतस्नाता ब्राह्मणाः पुण्यकर्मिणः\n",
    "13080042a": "अध्यापयेरञ्शिष्यान्वै गोमतीं यज्ञसंमिताम्\n",
    "13080042c": "त्रिरात्रोपोषितः श्रुत्वा गोमतीं लभते वरम्\n",
    "13080043a": "पुत्रकामश्च लभते पुत्रं धनमथापि च\n",
    "13080043c": "पतिकामा च भर्तारं सर्वकामांश्च मानवः\n",
    "13080043e": "गावस्तुष्टाः प्रयच्छन्ति सेविता वै न संशयः\n",
    "13080044a": "एवमेता महाभागा यज्ञियाः सर्वकामदाः\n",
    "13080044c": "रोहिण्य इति जानीहि नैताभ्यो विद्यते परम्\n",
    "13080045a": "इत्युक्तः स महातेजाः शुकः पित्रा महात्मना\n",
    "13080045c": "पूजयामास गा नित्यं तस्मात्त्वमपि पूजय\n",
    "13081001": "युधिष्ठिर उवाच\n",
    "13081001a": "मया गवां पुरीषं वै श्रिया जुष्टमिति श्रुतम्\n",
    "13081001c": "एतदिच्छाम्यहं श्रोतुं संशयोऽत्र हि मे महान्\n",
    "13081002": "भीष्म उवाच\n",
    "13081002a": "अत्राप्युदाहरन्तीममितिहासं पुरातनम्\n",
    "13081002c": "गोभिर्नृपेह संवादं श्रिया भरतसत्तम\n",
    "13081003a": "श्रीः कृत्वेह वपुः कान्तं गोमध्यं प्रविवेश ह\n",
    "13081003c": "गावोऽथ विस्मितास्तस्या दृष्ट्वा रूपस्य संपदम्\n",
    "13081004": "गाव ऊचुः\n",
    "13081004a": "कासि देवि कुतो वा त्वं रूपेणाप्रतिमा भुवि\n",
    "13081004c": "विस्मिताः स्म महाभागे तव रूपस्य संपदा\n",
    "13081005a": "इच्छामस्त्वां वयं ज्ञातुं का त्वं क्व च गमिष्यसि\n",
    "13081005c": "तत्त्वेन च सुवर्णाभे सर्वमेतद्ब्रवीहि नः\n",
    "13081006": "श्रीरुवाच\n",
    "13081006a": "लोककान्तास्मि भद्रं वः श्रीर्नाम्नेह परिश्रुता\n",
    "13081006c": "मया दैत्याः परित्यक्ता विनष्टाः शाश्वतीः समाः\n",
    "13081007a": "इन्द्रो विवस्वान्सोमश्च विष्णुरापोऽग्निरेव च\n",
    "13081007c": "मयाभिपन्ना ऋध्यन्ते ऋषयो देवतास्तथा\n",
    "13081008a": "यांश्च द्विषाम्यहं गावस्ते विनश्यन्ति सर्वशः\n",
    "13081008c": "धर्मार्थकामहीनाश्च ते भवन्त्यसुखान्विताः\n",
    "13081009a": "एवंप्रभावां मां गावो विजानीत सुखप्रदाम्\n",
    "13081009c": "इच्छामि चापि युष्मासु वस्तुं सर्वासु नित्यदा\n",
    "13081009e": "आगता प्रार्थयानाहं श्रीजुष्टा भवतानघाः\n",
    "13081010": "गाव ऊचुः\n",
    "13081010a": "अध्रुवां चञ्चलां च त्वां सामान्यां बहुभिः सह\n",
    "13081010c": "न त्वामिच्छामि भद्रं ते गम्यतां यत्र रोचते\n",
    "13081011a": "वपुष्मन्त्यो वयं सर्वाः किमस्माकं त्वयाद्य वै\n",
    "13081011c": "यत्रेष्टं गम्यतां तत्र कृतकार्या वयं त्वया\n",
    "13081012": "श्रीरुवाच\n",
    "13081012a": "किमेतद्वः क्षमं गावो यन्मां नेहाभ्यनन्दथ\n",
    "13081012c": "न मां संप्रति गृह्णीथ कस्माद्वै दुर्लभां सतीम्\n",
    "13081013a": "सत्यश्च लोकवादोऽयं लोके चरति सुव्रताः\n",
    "13081013c": "स्वयं प्राप्ते परिभवो भवतीति विनिश्चयः\n",
    "13081014a": "महदुग्रं तपः कृत्वा मां निषेवन्ति मानवाः\n",
    "13081014c": "देवदानवगन्धर्वाः पिशाचोरगराक्षसाः\n",
    "13081015a": "क्षममेतद्धि वो गावः प्रतिगृह्णीत मामिह\n",
    "13081015c": "नावमन्या ह्यहं सौम्यास्त्रैलोक्ये सचराचरे\n",
    "13081016": "गाव ऊचुः\n",
    "13081016a": "नावमन्यामहे देवि न त्वां परिभवामहे\n",
    "13081016c": "अध्रुवा चलचित्तासि ततस्त्वां वर्जयामहे\n",
    "13081017a": "बहुनात्र किमुक्तेन गम्यतां यत्र वाञ्छसि\n",
    "13081017c": "वपुष्मत्यो वयं सर्वाः किमस्माकं त्वयानघे\n",
    "13081018": "श्रीरुवाच\n",
    "13081018a": "अवज्ञाता भविष्यामि सर्वलोकेषु मानदाः\n",
    "13081018c": "प्रत्याख्यानेन युष्माभिः प्रसादः क्रियतामिति\n",
    "13081019a": "महाभागा भवत्यो वै शरण्याः शरणागताम्\n",
    "13081019c": "परित्रायन्तु मां नित्यं भजमानामनिन्दिताम्\n",
    "13081019e": "माननां त्वहमिच्छामि भवत्यः सततं शुभाः\n",
    "13081020a": "अप्येकाङ्गे तु वो वस्तुमिच्छामि च सुकुत्सिते\n",
    "13081020c": "न वोऽस्ति कुत्सितं किंचिदङ्गेष्वालक्ष्यतेऽनघाः\n",
    "13081021a": "पुण्याः पवित्राः सुभगा ममादेशं प्रयच्छत\n",
    "13081021c": "वसेयं यत्र चाङ्गेऽहं तन्मे व्याख्यातुमर्हथ\n",
    "13081022": "भीष्म उवाच\n",
    "13081022a": "एवमुक्तास्तु ता गावः शुभाः करुणवत्सलाः\n",
    "13081022c": "संमन्त्र्य सहिताः सर्वाः श्रियमूचुर्नराधिप\n",
    "13081023a": "अवश्यं मानना कार्या तवास्माभिर्यशस्विनि\n",
    "13081023c": "शकृन्मूत्रे निवस नः पुण्यमेतद्धि नः शुभे\n",
    "13081024": "श्रीरुवाच\n",
    "13081024a": "दिष्ट्या प्रसादो युष्माभिः कृतो मेऽनुग्रहात्मकः\n",
    "13081024c": "एवं भवतु भद्रं वः पूजितास्मि सुखप्रदाः\n",
    "13081025": "भीष्म उवाच\n",
    "13081025a": "एवं कृत्वा तु समयं श्रीर्गोभिः सह भारत\n",
    "13081025c": "पश्यन्तीनां ततस्तासां तत्रैवान्तरधीयत\n",
    "13081026a": "एतद्गोशकृतः पुत्र माहात्म्यं तेऽनुवर्णितम्\n",
    "13081026c": "माहात्म्यं च गवां भूयः श्रूयतां गदतो मम\n",
    "13082001": "भीष्म उवाच\n",
    "13082001a": "ये च गाः संप्रयच्छन्ति हुतशिष्टाशिनश्च ये\n",
    "13082001c": "तेषां सत्राणि यज्ञाश्च नित्यमेव युधिष्ठिर\n",
    "13082002a": "ऋते दधिघृतेनेह न यज्ञः संप्रवर्तते\n",
    "13082002c": "तेन यज्ञस्य यज्ञत्वमतोमूलं च लक्ष्यते\n",
    "13082003a": "दानानामपि सर्वेषां गवां दानं प्रशस्यते\n",
    "13082003c": "गावः श्रेष्ठाः पवित्राश्च पावनं ह्येतदुत्तमम्\n",
    "13082004a": "पुष्ट्यर्थमेताः सेवेत शान्त्यर्थमपि चैव ह\n",
    "13082004c": "पयो दधि घृतं यासां सर्वपापप्रमोचनम्\n",
    "13082005a": "गावस्तेजः परं प्रोक्तमिह लोके परत्र च\n",
    "13082005c": "न गोभ्यः परमं किंचित्पवित्रं पुरुषर्षभ\n",
    "13082006a": "अत्राप्युदाहरन्तीममितिहासं पुरातनम्\n",
    "13082006c": "पितामहस्य संवादमिन्द्रस्य च युधिष्ठिर\n",
    "13082007a": "पराभूतेषु दैत्येषु शक्रे त्रिभुवनेश्वरे\n",
    "13082007c": "प्रजाः समुदिताः सर्वाः सत्यधर्मपरायणाः\n",
    "13082008a": "अथर्षयः सगन्धर्वाः किंनरोरगराक्षसाः\n",
    "13082008c": "देवासुरसुपर्णाश्च प्रजानां पतयस्तथा\n",
    "13082008e": "पर्युपासन्त कौरव्य कदाचिद्वै पितामहम्\n",
    "13082009a": "नारदः पर्वतश्चैव विश्वावसुहहाहुहू\n",
    "13082009c": "दिव्यतानेषु गायन्तः पर्युपासन्त तं प्रभुम्\n",
    "13082010a": "तत्र दिव्यानि पुष्पाणि प्रावहत्पवनस्तथा\n",
    "13082010c": "आजह्रुरृतवश्चापि सुगन्धीनि पृथक्पृथक्\n",
    "13082011a": "तस्मिन्देवसमावाये सर्वभूतसमागमे\n",
    "13082011c": "दिव्यवादित्रसंघुष्टे दिव्यस्त्रीचारणावृते\n",
    "13082011e": "इन्द्रः पप्रच्छ देवेशमभिवाद्य प्रणम्य च\n",
    "13082012a": "देवानां भगवन्कस्माल्लोकेशानां पितामह\n",
    "13082012c": "उपरिष्टाद्गवां लोक एतदिच्छामि वेदितुम्\n",
    "13082013a": "किं तपो ब्रह्मचर्यं वा गोभिः कृतमिहेश्वर\n",
    "13082013c": "देवानामुपरिष्टाद्यद्वसन्त्यरजसः सुखम्\n",
    "13082014a": "ततः प्रोवाच तं ब्रह्मा शक्रं बलनिसूदनम्\n",
    "13082014c": "अवज्ञातास्त्वया नित्यं गावो बलनिसूदन\n",
    "13082015a": "तेन त्वमासां माहात्म्यं न वेत्थ शृणु तत्प्रभो\n",
    "13082015c": "गवां प्रभावं परमं माहात्म्यं च सुरर्षभ\n",
    "13082016a": "यज्ञाङ्गं कथिता गावो यज्ञ एव च वासव\n",
    "13082016c": "एताभिश्चाप्यृते यज्ञो न प्रवर्तेत्कथंचन\n",
    "13082017a": "धारयन्ति प्रजाश्चैव पयसा हविषा तथा\n",
    "13082017c": "एतासां तनयाश्चापि कृषियोगमुपासते\n",
    "13082018a": "जनयन्ति च धान्यानि बीजानि विविधानि च\n",
    "13082018c": "ततो यज्ञाः प्रवर्तन्ते हव्यं कव्यं च सर्वशः\n",
    "13082019a": "पयो दधि घृतं चैव पुण्याश्चैताः सुराधिप\n",
    "13082019c": "वहन्ति विविधान्भारान्क्षुत्तृष्णापरिपीडिताः\n",
    "13082020a": "मुनींश्च धारयन्तीह प्रजाश्चैवापि कर्मणा\n",
    "13082020c": "वासवाकूटवाहिन्यः कर्मणा सुकृतेन च\n",
    "13082020e": "उपरिष्टात्ततोऽस्माकं वसन्त्येताः सदैव हि\n",
    "13082021a": "एतत्ते कारणं शक्र निवासकृतमद्य वै\n",
    "13082021c": "गवां देवोपरिष्टाद्धि समाख्यातं शतक्रतो\n",
    "13082022a": "एता हि वरदत्ताश्च वरदाश्चैव वासव\n",
    "13082022c": "सौरभ्यः पुण्यकर्मिण्यः पावनाः शुभलक्षणाः\n",
    "13082023a": "यदर्थं गा गताश्चैव सौरभ्यः सुरसत्तम\n",
    "13082023c": "तच्च मे शृणु कार्त्स्न्येन वदतो बलसूदन\n",
    "13082024a": "पुरा देवयुगे तात दैत्येन्द्रेषु महात्मसु\n",
    "13082024c": "त्रीँल्लोकाननुशासत्सु विष्णौ गर्भत्वमागते\n",
    "13082025a": "अदित्यास्तप्यमानायास्तपो घोरं सुदुश्चरम्\n",
    "13082025c": "पुत्रार्थममरश्रेष्ठ पादेनैकेन नित्यदा\n",
    "13082026a": "तां तु दृष्ट्वा महादेवीं तप्यमानां महत्तपः\n",
    "13082026c": "दक्षस्य दुहिता देवी सुरभिर्नाम नामतः\n",
    "13082027a": "अतप्यत तपो घोरं हृष्टा धर्मपरायणा\n",
    "13082027c": "कैलासशिखरे रम्ये देवगन्धर्वसेविते\n",
    "13082028a": "व्यतिष्ठदेकपादेन परमं योगमास्थिता\n",
    "13082028c": "दश वर्षसहस्राणि दश वर्षशतानि च\n",
    "13082029a": "संतप्तास्तपसा तस्या देवाः सर्षिमहोरगाः\n",
    "13082029c": "तत्र गत्वा मया सार्धं पर्युपासन्त तां शुभाम्\n",
    "13082030a": "अथाहमब्रुवं तत्र देवीं तां तपसान्विताम्\n",
    "13082030c": "किमर्थं तप्यते देवि तपो घोरमनिन्दिते\n",
    "13082031a": "प्रीतस्तेऽहं महाभागे तपसानेन शोभने\n",
    "13082031c": "वरयस्व वरं देवि दातास्मीति पुरंदर\n",
    "13082032": "सुरभ्युवाच\n",
    "13082032a": "वरेण भगवन्मह्यं कृतं लोकपितामह\n",
    "13082032c": "एष एव वरो मेऽद्य यत्प्रीतोऽसि ममानघ\n",
    "13082033": "ब्रह्मोवाच\n",
    "13082033a": "तामेवं ब्रुवतीं देवीं सुरभीं त्रिदशेश्वर\n",
    "13082033c": "प्रत्यब्रुवं यद्देवेन्द्र तन्निबोध शचीपते\n",
    "13082034a": "अलोभकाम्यया देवि तपसा च शुभेन ते\n",
    "13082034c": "प्रसन्नोऽहं वरं तस्मादमरत्वं ददानि ते\n",
    "13082035a": "त्रयाणामपि लोकानामुपरिष्टान्निवत्स्यसि\n",
    "13082035c": "मत्प्रसादाच्च विख्यातो गोलोकः स भविष्यति\n",
    "13082036a": "मानुषेषु च कुर्वाणाः प्रजाः कर्म सुतास्तव\n",
    "13082036c": "निवत्स्यन्ति महाभागे सर्वा दुहितरश्च ते\n",
    "13082037a": "मनसा चिन्तिता भोगास्त्वया वै दिव्यमानुषाः\n",
    "13082037c": "यच्च स्वर्गसुखं देवि तत्ते संपत्स्यते शुभे\n",
    "13082038a": "तस्या लोकाः सहस्राक्ष सर्वकामसमन्विताः\n",
    "13082038c": "न तत्र क्रमते मृत्युर्न जरा न च पावकः\n",
    "13082038e": "न दैन्यं नाशुभं किंचिद्विद्यते तत्र वासव\n",
    "13082039a": "तत्र दिव्यान्यरण्यानि दिव्यानि भवनानि च\n",
    "13082039c": "विमानानि च युक्तानि कामगानि च वासव\n",
    "13082040a": "व्रतैश्च विविधैः पुण्यैस्तथा तीर्थानुसेवनात्\n",
    "13082040c": "तपसा महता चैव सुकृतेन च कर्मणा\n",
    "13082040e": "शक्यः समासादयितुं गोलोकः पुष्करेक्षण\n",
    "13082041a": "एतत्ते सर्वमाख्यातं मया शक्रानुपृच्छते\n",
    "13082041c": "न ते परिभवः कार्यो गवामरिनिसूदन\n",
    "13082042": "भीष्म उवाच\n",
    "13082042a": "एतच्छ्रुत्वा सहस्राक्षः पूजयामास नित्यदा\n",
    "13082042c": "गाश्चक्रे बहुमानं च तासु नित्यं युधिष्ठिर\n",
    "13082043a": "एतत्ते सर्वमाख्यातं पावनं च महाद्युते\n",
    "13082043c": "पवित्रं परमं चापि गवां माहात्म्यमुत्तमम्\n",
    "13082043e": "कीर्तितं पुरुषव्याघ्र सर्वपापविनाशनम्\n",
    "13082044a": "य इदं कथयेन्नित्यं ब्राह्मणेभ्यः समाहितः\n",
    "13082044c": "हव्यकव्येषु यज्ञेषु पितृकार्येषु चैव ह\n",
    "13082044e": "सार्वकामिकमक्षय्यं पितॄंस्तस्योपतिष्ठति\n",
    "13082045a": "गोषु भक्तश्च लभते यद्यदिच्छति मानवः\n",
    "13082045c": "स्त्रियोऽपि भक्ता या गोषु ताश्च कामानवाप्नुयुः\n",
    "13082046a": "पुत्रार्थी लभते पुत्रं कन्या पतिमवाप्नुयात्\n",
    "13082046c": "धनार्थी लभते वित्तं धर्मार्थी धर्ममाप्नुयात्\n",
    "13082047a": "विद्यार्थी प्राप्नुयाद्विद्यां सुखार्थी प्राप्नुयात्सुखम्\n",
    "13082047c": "न किंचिद्दुर्लभं चैव गवां भक्तस्य भारत\n",
    "13083001": "युधिष्ठिर उवाच\n",
    "13083001a": "उक्तं पितामहेनेदं गवां दानमनुत्तमम्\n",
    "13083001c": "विशेषेण नरेन्द्राणामिति धर्ममवेक्षताम्\n",
    "13083002a": "राज्यं हि सततं दुःखमाश्रमाश्च सुदुर्विदाः\n",
    "13083002c": "परिवारेण वै दुःखं दुर्धरं चाकृतात्मभिः\n",
    "13083002e": "भूयिष्ठं च नरेन्द्राणां विद्यते न शुभा गतिः\n",
    "13083003a": "पूयन्ते तेऽत्र नियतं प्रयच्छन्तो वसुंधराम्\n",
    "13083003c": "पूर्वं च कथिता धर्मास्त्वया मे कुरुनन्दन\n",
    "13083004a": "एवमेव गवामुक्तं प्रदानं ते नृगेण ह\n",
    "13083004c": "ऋषिणा नाचिकेतेन पूर्वमेव निदर्शितम्\n",
    "13083005a": "वेदोपनिषदे चैव सर्वकर्मसु दक्षिणा\n",
    "13083005c": "सर्वक्रतुषु चोद्दिष्टं भूमिर्गावोऽथ काञ्चनम्\n",
    "13083006a": "तत्र श्रुतिस्तु परमा सुवर्णं दक्षिणेति वै\n",
    "13083006c": "एतदिच्छाम्यहं श्रोतुं पितामह यथातथम्\n",
    "13083007a": "किं सुवर्णं कथं जातं कस्मिन्काले किमात्मकम्\n",
    "13083007c": "किं दानं किं फलं चैव कस्माच्च परमुच्यते\n",
    "13083008a": "कस्माद्दानं सुवर्णस्य पूजयन्ति मनीषिणः\n",
    "13083008c": "कस्माच्च दक्षिणार्थं तद्यज्ञकर्मसु शस्यते\n",
    "13083009a": "कस्माच्च पावनं श्रेष्ठं भूमेर्गोभ्यश्च काञ्चनम्\n",
    "13083009c": "परमं दक्षिणार्थे च तद्ब्रवीहि पितामह\n",
    "13083010": "भीष्म उवाच\n",
    "13083010a": "शृणु राजन्नवहितो बहुकारणविस्तरम्\n",
    "13083010c": "जातरूपसमुत्पत्तिमनुभूतं च यन्मया\n",
    "13083011a": "पिता मम महातेजाः शंतनुर्निधनं गतः\n",
    "13083011c": "तस्य दित्सुरहं श्राद्धं गङ्गाद्वारमुपागमम्\n",
    "13083012a": "तत्रागम्य पितुः पुत्र श्राद्धकर्म समारभम्\n",
    "13083012c": "माता मे जाह्नवी चैव साहाय्यमकरोत्तदा\n",
    "13083013a": "ततोऽग्रतस्तपःसिद्धानुपवेश्य बहूनृषीन्\n",
    "13083013c": "तोयप्रदानात्प्रभृति कार्याण्यहमथारभम्\n",
    "13083014a": "तत्समाप्य यथोद्दिष्टं पूर्वकर्म समाहितः\n",
    "13083014c": "दातुं निर्वपणं सम्यग्यथावदहमारभम्\n",
    "13083015a": "ततस्तं दर्भविन्यासं भित्त्वा सुरुचिराङ्गदः\n",
    "13083015c": "प्रलम्बाभरणो बाहुरुदतिष्ठद्विशां पते\n",
    "13083016a": "तमुत्थितमहं दृष्ट्वा परं विस्मयमागमम्\n",
    "13083016c": "प्रतिग्रहीता साक्षान्मे पितेति भरतर्षभ\n",
    "13083017a": "ततो मे पुनरेवासीत्संज्ञा संचिन्त्य शास्त्रतः\n",
    "13083017c": "नायं वेदेषु विहितो विधिर्हस्त इति प्रभो\n",
    "13083017e": "पिण्डो देयो नरेणेह ततो मतिरभून्मम\n",
    "13083018a": "साक्षान्नेह मनुष्यस्य पितरोऽन्तर्हिताः क्वचित्\n",
    "13083018c": "गृह्णन्ति विहितं त्वेवं पिण्डो देयः कुशेष्विति\n",
    "13083019a": "ततोऽहं तदनादृत्य पितुर्हस्तनिदर्शनम्\n",
    "13083019c": "शास्त्रप्रमाणात्सूक्ष्मं तु विधिं पार्थिव संस्मरन्\n",
    "13083020a": "ततो दर्भेषु तत्सर्वमददं भरतर्षभ\n",
    "13083020c": "शास्त्रमार्गानुसारेण तद्विद्धि मनुजर्षभ\n",
    "13083021a": "ततः सोऽन्तर्हितो बाहुः पितुर्मम नराधिप\n",
    "13083021c": "ततो मां दर्शयामासुः स्वप्नान्ते पितरस्तदा\n",
    "13083022a": "प्रीयमाणास्तु मामूचुः प्रीताः स्म भरतर्षभ\n",
    "13083022c": "विज्ञानेन तवानेन यन्न मुह्यसि धर्मतः\n",
    "13083023a": "त्वया हि कुर्वता शास्त्रं प्रमाणमिह पार्थिव\n",
    "13083023c": "आत्मा धर्मः श्रुतं वेदाः पितरश्च महर्षिभिः\n",
    "13083024a": "साक्षात्पितामहो ब्रह्मा गुरवोऽथ प्रजापतिः\n",
    "13083024c": "प्रमाणमुपनीता वै स्थितिश्च न विचालिता\n",
    "13083025a": "तदिदं सम्यगारब्धं त्वयाद्य भरतर्षभ\n",
    "13083025c": "किं तु भूमेर्गवां चार्थे सुवर्णं दीयतामिति\n",
    "13083026a": "एवं वयं च धर्मश्च सर्वे चास्मत्पितामहाः\n",
    "13083026c": "पाविता वै भविष्यन्ति पावनं परमं हि तत्\n",
    "13083027a": "दश पूर्वान्दश परांस्तथा संतारयन्ति ते\n",
    "13083027c": "सुवर्णं ये प्रयच्छन्ति एवं मे पितरोऽब्रुवन्\n",
    "13083028a": "ततोऽहं विस्मितो राजन्प्रतिबुद्धो विशां पते\n",
    "13083028c": "सुवर्णदानेऽकरवं मतिं भरतसत्तम\n",
    "13083029a": "इतिहासमिमं चापि शृणु राजन्पुरातनम्\n",
    "13083029c": "जामदग्न्यं प्रति विभो धन्यमायुष्यमेव च\n",
    "13083030a": "जामदग्न्येन रामेण तीव्ररोषान्वितेन वै\n",
    "13083030c": "त्रिःसप्तकृत्वः पृथिवी कृता निःक्षत्रिया पुरा\n",
    "13083031a": "ततो जित्वा महीं कृत्स्नां रामो राजीवलोचनः\n",
    "13083031c": "आजहार क्रतुं वीरो ब्रह्मक्षत्रेण पूजितम्\n",
    "13083032a": "वाजिमेधं महाराज सर्वकामसमन्वितम्\n",
    "13083032c": "पावनं सर्वभूतानां तेजोद्युतिविवर्धनम्\n",
    "13083033a": "विपाप्मापि स तेजस्वी तेन क्रतुफलेन वै\n",
    "13083033c": "नैवात्मनोऽथ लघुतां जामदग्न्योऽभ्यगच्छत\n",
    "13083034a": "स तु क्रतुवरेणेष्ट्वा महात्मा दक्षिणावता\n",
    "13083034c": "पप्रच्छागमसंपन्नानृषीन्देवांश्च भार्गवः\n",
    "13083035a": "पावनं यत्परं नॄणामुग्रे कर्मणि वर्तताम्\n",
    "13083035c": "तदुच्यतां महाभागा इति जातघृणोऽब्रवीत्\n",
    "13083036": "वसिष्ठ उवाच\n",
    "13083036a": "देवतास्ते प्रयच्छन्ति सुवर्णं ये ददत्युत\n",
    "13083036c": "अग्निर्हि देवताः सर्वाः सुवर्णं च तदात्मकम्\n",
    "13083037a": "तस्मात्सुवर्णं ददता दत्ताः सर्वाश्च देवताः\n",
    "13083037c": "भवन्ति पुरुषव्याघ्र न ह्यतः परमं विदुः\n",
    "13083038a": "भूय एव च माहात्म्यं सुवर्णस्य निबोध मे\n",
    "13083038c": "गदतो मम विप्रर्षे सर्वशस्त्रभृतां वर\n",
    "13083039a": "मया श्रुतमिदं पूर्वं पुराणे भृगुनन्दन\n",
    "13083039c": "प्रजापतेः कथयतो मनोः स्वायंभुवस्य वै\n",
    "13083040a": "शूलपाणेर्भगवतो रुद्रस्य च महात्मनः\n",
    "13083040c": "गिरौ हिमवति श्रेष्ठे तदा भृगुकुलोद्वह\n",
    "13083041a": "देव्या विवाहे निर्वृत्ते रुद्राण्या भृगुनन्दन\n",
    "13083041c": "समागमे भगवतो देव्या सह महात्मनः\n",
    "13083041e": "ततः सर्वे समुद्विग्ना भगवन्तमुपागमन्\n",
    "13083042a": "ते महादेवमासीनं देवीं च वरदामुमाम्\n",
    "13083042c": "प्रसाद्य शिरसा सर्वे रुद्रमूचुर्भृगूद्वह\n",
    "13083043a": "अयं समागमो देव देव्या सह तवानघ\n",
    "13083043c": "तपस्विनस्तपस्विन्या तेजस्विन्यातितेजसः\n",
    "13083043e": "अमोघतेजास्त्वं देव देवी चेयमुमा तथा\n",
    "13083044a": "अपत्यं युवयोर्देव बलवद्भविता प्रभो\n",
    "13083044c": "तन्नूनं त्रिषु लोकेषु न किंचिच्छेषयिष्यति\n",
    "13083045a": "तदेभ्यः प्रणतेभ्यस्त्वं देवेभ्यः पृथुलोचन\n",
    "13083045c": "वरं प्रयच्छ लोकेश त्रैलोक्यहितकाम्यया\n",
    "13083045e": "अपत्यार्थं निगृह्णीष्व तेजो ज्वलितमुत्तमम्\n",
    "13083046a": "इति तेषां कथयतां भगवान्गोवृषध्वजः\n",
    "13083046c": "एवमस्त्विति देवांस्तान्विप्रर्षे प्रत्यभाषत\n",
    "13083047a": "इत्युक्त्वा चोर्ध्वमनयत्तद्रेतो वृषवाहनः\n",
    "13083047c": "ऊर्ध्वरेताः समभवत्ततःप्रभृति चापि सः\n",
    "13083048a": "रुद्राणी तु ततः क्रुद्धा प्रजोच्छेदे तथा कृते\n",
    "13083048c": "देवानथाब्रवीत्तत्र स्त्रीभावात्परुषं वचः\n",
    "13083049a": "यस्मादपत्यकामो वै भर्ता मे विनिवर्तितः\n",
    "13083049c": "तस्मात्सर्वे सुरा यूयमनपत्या भविष्यथ\n",
    "13083050a": "प्रजोच्छेदो मम कृतो यस्माद्युष्माभिरद्य वै\n",
    "13083050c": "तस्मात्प्रजा वः खगमाः सर्वेषां न भविष्यति\n",
    "13083051a": "पावकस्तु न तत्रासीच्छापकाले भृगूद्वह\n",
    "13083051c": "देवा देव्यास्तथा शापादनपत्यास्तदाभवन्\n",
    "13083052a": "रुद्रस्तु तेजोऽप्रतिमं धारयामास तत्तदा\n",
    "13083052c": "प्रस्कन्नं तु ततस्तस्मात्किंचित्तत्रापतद्भुवि\n",
    "13083053a": "तत्पपात तदा चाग्नौ ववृधे चाद्भुतोपमम्\n",
    "13083053c": "तेजस्तेजसि संपृक्तमेकयोनित्वमागतम्\n",
    "13083054a": "एतस्मिन्नेव काले तु देवाः शक्रपुरोगमाः\n",
    "13083054c": "असुरस्तारको नाम तेन संतापिता भृशम्\n",
    "13083055a": "आदित्या वसवो रुद्रा मरुतोऽथाश्विनावपि\n",
    "13083055c": "साध्याश्च सर्वे संत्रस्ता दैतेयस्य पराक्रमात्\n",
    "13083056a": "स्थानानि देवतानां हि विमानानि पुराणि च\n",
    "13083056c": "ऋषीणामाश्रमाश्चैव बभूवुरसुरैर्हृताः\n",
    "13083057a": "ते दीनमनसः सर्वे देवाश्च ऋषयश्च ह\n",
    "13083057c": "प्रजग्मुः शरणं देवं ब्रह्माणमजरं प्रभुम्\n",
    "13084001": "देवा ऊचुः\n",
    "13084001a": "असुरस्तारको नाम त्वया दत्तवरः प्रभो\n",
    "13084001c": "सुरानृषींश्च क्लिश्नाति वधस्तस्य विधीयताम्\n",
    "13084002a": "तस्माद्भयं समुत्पन्नमस्माकं वै पितामह\n",
    "13084002c": "परित्रायस्व नो देव न ह्यन्या गतिरस्ति नः\n",
    "13084003": "ब्रह्मोवाच\n",
    "13084003a": "समोऽहं सर्वभूतानामधर्मं नेह रोचये\n",
    "13084003c": "हन्यतां तारकः क्षिप्रं सुरर्षिगणबाधकः\n",
    "13084004a": "वेदा धर्माश्च नोत्सादं गच्छेयुः सुरसत्तमाः\n",
    "13084004c": "विहितं पूर्वमेवात्र मया वै व्येतु वो ज्वरः\n",
    "13084005": "देवा ऊचुः\n",
    "13084005a": "वरदानाद्भगवतो दैतेयो बलगर्वितः\n",
    "13084005c": "देवैर्न शक्यते हन्तुं स कथं प्रशमं व्रजेत्\n",
    "13084006a": "स हि नैव स्म देवानां नासुराणां न रक्षसाम्\n",
    "13084006c": "वध्यः स्यामिति जग्राह वरं त्वत्तः पितामह\n",
    "13084007a": "देवाश्च शप्ता रुद्राण्या प्रजोच्छेदे पुरा कृते\n",
    "13084007c": "न भविष्यति वोऽपत्यमिति सर्वजगत्पते\n",
    "13084008": "ब्रह्मोवाच\n",
    "13084008a": "हुताशनो न तत्रासीच्छापकाले सुरोत्तमाः\n",
    "13084008c": "स उत्पादयितापत्यं वधार्थं त्रिदशद्विषाम्\n",
    "13084009a": "तद्वै सर्वानतिक्रम्य देवदानवराक्षसान्\n",
    "13084009c": "मानुषानथ गन्धर्वान्नागानथ च पक्षिणः\n",
    "13084010a": "अस्त्रेणामोघपातेन शक्त्या तं घातयिष्यति\n",
    "13084010c": "यतो वो भयमुत्पन्नं ये चान्ये सुरशत्रवः\n",
    "13084011a": "सनातनो हि संकल्पः काम इत्यभिधीयते\n",
    "13084011c": "रुद्रस्य तेजः प्रस्कन्नमग्नौ निपतितं च तत्\n",
    "13084012a": "तत्तेजोऽग्निर्महद्भूतं द्वितीयमिव पावकम्\n",
    "13084012c": "वधार्थं देवशत्रूणां गङ्गायां जनयिष्यति\n",
    "13084013a": "स तु नावाप तं शापं नष्टः स हुतभुक्तदा\n",
    "13084013c": "तस्माद्वो भयहृद्देवाः समुत्पत्स्यति पावकिः\n",
    "13084014a": "अन्विष्यतां वै ज्वलनस्तथा चाद्य नियुज्यताम्\n",
    "13084014c": "तारकस्य वधोपायः कथितो वै मयानघाः\n",
    "13084015a": "न हि तेजस्विनां शापास्तेजःसु प्रभवन्ति वै\n",
    "13084015c": "बलान्यतिबलं प्राप्य नबलानि भवन्ति वै\n",
    "13084016a": "हन्यादवध्यान्वरदानपि चैव तपस्विनः\n",
    "13084016c": "संकल्पाभिरुचिः कामः सनातनतमोऽनलः\n",
    "13084017a": "जगत्पतिरनिर्देश्यः सर्वगः सर्वभावनः\n",
    "13084017c": "हृच्छयः सर्वभूतानां ज्येष्ठो रुद्रादपि प्रभुः\n",
    "13084018a": "अन्विष्यतां स तु क्षिप्रं तेजोराशिर्हुताशनः\n",
    "13084018c": "स वो मनोगतं कामं देवः संपादयिष्यति\n",
    "13084019a": "एतद्वाक्यमुपश्रुत्य ततो देवा महात्मनः\n",
    "13084019c": "जग्मुः संसिद्धसंकल्पाः पर्येषन्तो विभावसुम्\n",
    "13084020a": "ततस्त्रैलोक्यमृषयो व्यचिन्वन्त सुरैः सह\n",
    "13084020c": "काङ्क्षन्तो दर्शनं वह्नेः सर्वे तद्गतमानसाः\n",
    "13084021a": "परेण तपसा युक्ताः श्रीमन्तो लोकविश्रुताः\n",
    "13084021c": "लोकानन्वचरन्सिद्धाः सर्व एव भृगूद्वह\n",
    "13084021e": "नष्टमात्मनि संलीनं नाधिजग्मुर्हुताशनम्\n",
    "13084022a": "ततः संजातसंत्रासानग्नेर्दर्शनलालसान्\n",
    "13084022c": "जलेचरः क्लान्तमनास्तेजसाग्नेः प्रदीपितः\n",
    "13084022e": "उवाच देवान्मण्डूको रसातलतलोत्थितः\n",
    "13084023a": "रसातलतले देवा वसत्यग्निरिति प्रभो\n",
    "13084023c": "संतापादिह संप्राप्तः पावकप्रभवादहम्\n",
    "13084024a": "स संसुप्तो जले देवा भगवान्हव्यवाहनः\n",
    "13084024c": "अपः संसृज्य तेजोभिस्तेन संतापिता वयम्\n",
    "13084025a": "तस्य दर्शनमिष्टं वो यदि देवा विभावसोः\n",
    "13084025c": "तत्रैनमभिगच्छध्वं कार्यं वो यदि वह्निना\n",
    "13084026a": "गम्यतां साधयिष्यामो वयं ह्यग्निभयात्सुराः\n",
    "13084026c": "एतावदुक्त्वा मण्डूकस्त्वरितो जलमाविशत्\n",
    "13084027a": "हुताशनस्तु बुबुधे मण्डूकस्याथ पैशुनम्\n",
    "13084027c": "शशाप स तमासाद्य न रसान्वेत्स्यसीति वै\n",
    "13084028a": "तं स संयुज्य शापेन मण्डूकं पावको ययौ\n",
    "13084028c": "अन्यत्र वासाय विभुर्न च देवानदर्शयत्\n",
    "13084029a": "देवास्त्वनुग्रहं चक्रुर्मण्डूकानां भृगूद्वह\n",
    "13084029c": "यत्तच्छृणु महाबाहो गदतो मम सर्वशः\n",
    "13084030": "देवा ऊचुः\n",
    "13084030a": "अग्निशापादजिह्वापि रसज्ञानबहिष्कृताः\n",
    "13084030c": "सरस्वतीं बहुविधां यूयमुच्चारयिष्यथ\n",
    "13084031a": "बिलवासगतांश्चैव निरादानानचेतसः\n",
    "13084031c": "गतासूनपि वः शुष्कान्भूमिः संधारयिष्यति\n",
    "13084031e": "तमोगतायामपि च निशायां विचरिष्यथ\n",
    "13084032a": "इत्युक्त्वा तांस्ततो देवाः पुनरेव महीमिमाम्\n",
    "13084032c": "परीयुर्ज्वलनस्यार्थे न चाविन्दन्हुताशनम्\n",
    "13084033a": "अथ तान्द्विरदः कश्चित्सुरेन्द्रद्विरदोपमः\n",
    "13084033c": "अश्वत्थस्थोऽग्निरित्येवं प्राह देवान्भृगूद्वह\n",
    "13084034a": "शशाप ज्वलनः सर्वान्द्विरदान्क्रोधमूर्छितः\n",
    "13084034c": "प्रतीपा भवतां जिह्वा भवित्रीति भृगूद्वह\n",
    "13084035a": "इत्युक्त्वा निःसृतोऽश्वत्थादग्निर्वारणसूचितः\n",
    "13084035c": "प्रविवेश शमीगर्भमथ वह्निः सुषुप्सया\n",
    "13084036a": "अनुग्रहं तु नागानां यं चक्रुः शृणु तं प्रभो\n",
    "13084036c": "देवा भृगुकुलश्रेष्ठ प्रीताः सत्यपराक्रमाः\n",
    "13084037": "देवा ऊचुः\n",
    "13084037a": "प्रतीपया जिह्वयापि सर्वाहारान्करिष्यथ\n",
    "13084037c": "वाचं चोच्चारयिष्यध्वमुच्चैरव्यञ्जिताक्षरम्\n",
    "13084037e": "इत्युक्त्वा पुनरेवाग्निमनुसस्रुर्दिवौकसः\n",
    "13084038a": "अश्वत्थान्निःसृतश्चाग्निः शमीगर्भगतस्तदा\n",
    "13084038c": "शुकेन ख्यापितो विप्र तं देवाः समुपाद्रवन्\n",
    "13084039a": "शशाप शुकमग्निस्तु वाग्विहीनो भविष्यसि\n",
    "13084039c": "जिह्वां चावर्तयामास तस्यापि हुतभुक्तदा\n",
    "13084040a": "दृष्ट्वा तु ज्वलनं देवाः शुकमूचुर्दयान्विताः\n",
    "13084040c": "भविता न त्वमत्यन्तं शकुने नष्टवागिति\n",
    "13084041a": "आवृत्तजिह्वस्य सतो वाक्यं कान्तं भविष्यति\n",
    "13084041c": "बालस्येव प्रवृद्धस्य कलमव्यक्तमद्भुतम्\n",
    "13084042a": "इत्युक्त्वा तं शमीगर्भे वह्निमालक्ष्य देवताः\n",
    "13084042c": "तदेवायतनं चक्रुः पुण्यं सर्वक्रियास्वपि\n",
    "13084043a": "ततःप्रभृति चाप्यग्निः शमीगर्भेषु दृश्यते\n",
    "13084043c": "उत्पादने तथोपायमनुजग्मुश्च मानवाः\n",
    "13084044a": "आपो रसातले यास्तु संसृष्टाश्चित्रभानुना\n",
    "13084044c": "ताः पर्वतप्रस्रवणैरूष्मां मुञ्चन्ति भार्गव\n",
    "13084044e": "पावकेनाधिशयता संतप्तास्तस्य तेजसा\n",
    "13084045a": "ततोऽग्निर्देवता दृष्ट्वा बभूव व्यथितस्तदा\n",
    "13084045c": "किमागमनमित्येवं तानपृच्छत पावकः\n",
    "13084046a": "तमूचुर्विबुधाः सर्वे ते चैव परमर्षयः\n",
    "13084046c": "त्वां नियोक्ष्यामहे कार्ये तद्भवान्कर्तुमर्हति\n",
    "13084046e": "कृते च तस्मिन्भविता तवापि सुमहान्गुणः\n",
    "13084047": "अग्निरुवाच\n",
    "13084047a": "ब्रूत यद्भवतां कार्यं सर्वं कर्तास्मि तत्सुराः\n",
    "13084047c": "भवतां हि नियोज्योऽहं मा वोऽत्रास्तु विचारणा\n",
    "13084048": "देवा ऊचुः\n",
    "13084048a": "असुरस्तारको नाम ब्रह्मणो वरदर्पितः\n",
    "13084048c": "अस्मान्प्रबाधते वीर्याद्वधस्तस्य विधीयताम्\n",
    "13084049a": "इमान्देवगणांस्तात प्रजापतिगणांस्तथा\n",
    "13084049c": "ऋषींश्चापि महाभागान्परित्रायस्व पावक\n",
    "13084050a": "अपत्यं तेजसा युक्तं प्रवीरं जनय प्रभो\n",
    "13084050c": "यद्भयं नोऽसुरात्तस्मान्नाशयेद्धव्यवाहन\n",
    "13084051a": "शप्तानां नो महादेव्या नान्यदस्ति परायणम्\n",
    "13084051c": "अन्यत्र भवतो वीर्यं तस्मात्त्रायस्व नस्ततः\n",
    "13084052a": "इत्युक्तः स तथेत्युक्त्वा भगवान्हव्यकव्यभुक्\n",
    "13084052c": "जगामाथ दुराधर्षो गङ्गां भागीरथीं प्रति\n",
    "13084053a": "तया चाप्यभवन्मिश्रो गर्भश्चास्याभवत्तदा\n",
    "13084053c": "ववृधे स तदा गर्भः कक्षे कृष्णगतिर्यथा\n",
    "13084054a": "तेजसा तस्य गर्भस्य गङ्गा विह्वलचेतना\n",
    "13084054c": "संतापमगमत्तीव्रं सा सोढुं न शशाक ह\n",
    "13084055a": "आहिते ज्वलनेनाथ गर्भे तेजःसमन्विते\n",
    "13084055c": "गङ्गायामसुरः कश्चिद्भैरवं नादमुत्सृजत्\n",
    "13084056a": "अबुद्धापतितेनाथ नादेन विपुलेन सा\n",
    "13084056c": "वित्रस्तोद्भ्रान्तनयना गङ्गा विप्लुतलोचना\n",
    "13084056e": "विसंज्ञा नाशकद्गर्भं संधारयितुमात्मना\n",
    "13084057a": "सा तु तेजःपरीताङ्गी कम्पमाना च जाह्नवी\n",
    "13084057c": "उवाच वचनं विप्र तदा गर्भबलोद्धता\n",
    "13084057e": "न ते शक्तास्मि भगवंस्तेजसोऽस्य विधारणे\n",
    "13084058a": "विमूढास्मि कृतानेन तथास्वास्थ्यं कृतं परम्\n",
    "13084058c": "विह्वला चास्मि भगवंस्तेजो नष्टं च मेऽनघ\n",
    "13084059a": "धारणे नास्य शक्ताहं गर्भस्य तपतां वर\n",
    "13084059c": "उत्स्रक्ष्येऽहमिमं दुःखान्न तु कामात्कथंचन\n",
    "13084060a": "न चेतसोऽस्ति संस्पर्शो मम देव विभावसो\n",
    "13084060c": "आपदर्थे हि संबन्धः सुसूक्ष्मोऽपि महाद्युते\n",
    "13084061a": "यदत्र गुणसंपन्नमितरं वा हुताशन\n",
    "13084061c": "त्वय्येव तदहं मन्ये धर्माधर्मौ च केवलौ\n",
    "13084062a": "तामुवाच ततो वह्निर्धार्यतां धार्यतामयम्\n",
    "13084062c": "गर्भो मत्तेजसा युक्तो महागुणफलोदयः\n",
    "13084063a": "शक्ता ह्यसि महीं कृत्स्नां वोढुं धारयितुं तथा\n",
    "13084063c": "न हि ते किंचिदप्राप्यं मद्रेतोधारणादृते\n",
    "13084064a": "सा वह्निना वार्यमाणा देवैश्चापि सरिद्वरा\n",
    "13084064c": "समुत्ससर्ज तं गर्भं मेरौ गिरिवरे तदा\n",
    "13084065a": "समर्था धारणे चापि रुद्रतेजःप्रधर्षिता\n",
    "13084065c": "नाशकत्तं तदा गर्भं संधारयितुमोजसा\n",
    "13084066a": "सा समुत्सृज्य तं दुःखाद्दीप्तवैश्वानरप्रभम्\n",
    "13084066c": "दर्शयामास चाग्निस्तां तदा गङ्गां भृगूद्वह\n",
    "13084066e": "पप्रच्छ सरितां श्रेष्ठां कच्चिद्गर्भः सुखोदयः\n",
    "13084067a": "कीदृग्वर्णोऽपि वा देवि कीदृग्रूपश्च दृश्यते\n",
    "13084067c": "तेजसा केन वा युक्तः सर्वमेतद्ब्रवीहि मे\n",
    "13084068": "गङ्गोवाच\n",
    "13084068a": "जातरूपः स गर्भो वै तेजसा त्वमिवानल\n",
    "13084068c": "सुवर्णो विमलो दीप्तः पर्वतं चावभासयत्\n",
    "13084069a": "पद्मोत्पलविमिश्राणां ह्रदानामिव शीतलः\n",
    "13084069c": "गन्धोऽस्य स कदम्बानां तुल्यो वै तपतां वर\n",
    "13084070a": "तेजसा तस्य गर्भस्य भास्करस्येव रश्मिभिः\n",
    "13084070c": "यद्द्रव्यं परिसंसृष्टं पृथिव्यां पर्वतेषु वा\n",
    "13084070e": "तत्सर्वं काञ्चनीभूतं समन्तात्प्रत्यदृश्यत\n",
    "13084071a": "पर्यधावत शैलांश्च नदीः प्रस्रवणानि च\n",
    "13084071c": "व्यदीपयत्तेजसा च त्रैलोक्यं सचराचरम्\n",
    "13084072a": "एवंरूपः स भगवान्पुत्रस्ते हव्यवाहन\n",
    "13084072c": "सूर्यवैश्वानरसमः कान्त्या सोम इवापरः\n",
    "13084072e": "एवमुक्त्वा तु सा देवी तत्रैवान्तरधीयत\n",
    "13084073a": "पावकश्चापि तेजस्वी कृत्वा कार्यं दिवौकसाम्\n",
    "13084073c": "जगामेष्टं ततो देशं तदा भार्गवनन्दन\n",
    "13084074a": "एतैः कर्मगुणैर्लोके नामाग्नेः परिगीयते\n",
    "13084074c": "हिरण्यरेता इति वै ऋषिभिर्विबुधैस्तथा\n",
    "13084074e": "पृथिवी च तदा देवी ख्याता वसुमतीति वै\n",
    "13084075a": "स तु गर्भो महातेजा गाङ्गेयः पावकोद्भवः\n",
    "13084075c": "दिव्यं शरवणं प्राप्य ववृधेऽद्भुतदर्शनः\n",
    "13084076a": "ददृशुः कृत्तिकास्तं तु बालार्कसदृशद्युतिम्\n",
    "13084076c": "जातस्नेहाश्च तं बालं पुपुषुः स्तन्यविस्रवैः\n",
    "13084077a": "ततः स कार्त्तिकेयत्वमवाप परमद्युतिः\n",
    "13084077c": "स्कन्नत्वात्स्कन्दतां चापि गुहावासाद्गुहोऽभवत्\n",
    "13084078a": "एवं सुवर्णमुत्पन्नमपत्यं जातवेदसः\n",
    "13084078c": "तत्र जाम्बूनदं श्रेष्ठं देवानामपि भूषणम्\n",
    "13084079a": "ततःप्रभृति चाप्येतज्जातरूपमुदाहृतम्\n",
    "13084079c": "यत्सुवर्णं स भगवानग्निरीशः प्रजापतिः\n",
    "13084080a": "पवित्राणां पवित्रं हि कनकं द्विजसत्तम\n",
    "13084080c": "अग्नीषोमात्मकं चैव जातरूपमुदाहृतम्\n",
    "13084081a": "रत्नानामुत्तमं रत्नं भूषणानां तथोत्तमम्\n",
    "13084081c": "पवित्रं च पवित्राणां मङ्गलानां च मङ्गलम्\n",
    "13085001": "वसिष्ठ उवाच\n",
    "13085001a": "अपि चेदं पुरा राम श्रुतं मे ब्रह्मदर्शनम्\n",
    "13085001c": "पितामहस्य यद्वृत्तं ब्रह्मणः परमात्मनः\n",
    "13085002a": "देवस्य महतस्तात वारुणीं बिभ्रतस्तनुम्\n",
    "13085002c": "ऐश्वर्ये वारुणे राम रुद्रस्येशस्य वै प्रभो\n",
    "13085003a": "आजग्मुर्मुनयः सर्वे देवाश्चाग्निपुरोगमाः\n",
    "13085003c": "यज्ञाङ्गानि च सर्वाणि वषट्कारश्च मूर्तिमान्\n",
    "13085004a": "मूर्तिमन्ति च सामानि यजूंषि च सहस्रशः\n",
    "13085004c": "ऋग्वेदश्चागमत्तत्र पदक्रमविभूषितः\n",
    "13085005a": "लक्षणानि स्वराः स्तोभा निरुक्तं स्वरभक्तयः\n",
    "13085005c": "ओंकारश्चावसन्नेत्रे निग्रहप्रग्रहौ तथा\n",
    "13085006a": "वेदाश्च सोपनिषदो विद्या सावित्र्यथापि च\n",
    "13085006c": "भूतं भव्यं भविष्यच्च दधार भगवाञ्शिवः\n",
    "13085006e": "जुह्वच्चात्मन्यथात्मानं स्वयमेव तदा प्रभो\n",
    "13085007a": "देवपत्न्यश्च कन्याश्च देवानां चैव मातरः\n",
    "13085007c": "आजग्मुः सहितास्तत्र तदा भृगुकुलोद्वह\n",
    "13085008a": "यज्ञं पशुपतेः प्रीता वरुणस्य महात्मनः\n",
    "13085008c": "स्वयंभुवस्तु ता दृष्ट्वा रेतः समपतद्भुवि\n",
    "13085009a": "तस्य शुक्रस्य निष्पन्दात्पांसून्संगृह्य भूमितः\n",
    "13085009c": "प्रास्यत्पूषा कराभ्यां वै तस्मिन्नेव हुताशने\n",
    "13085010a": "ततस्तस्मिन्संप्रवृत्ते सत्रे ज्वलितपावके\n",
    "13085010c": "ब्रह्मणो जुह्वतस्तत्र प्रादुर्भावो बभूव ह\n",
    "13085011a": "स्कन्नमात्रं च तच्छुक्रं स्रुवेण प्रतिगृह्य सः\n",
    "13085011c": "आज्यवन्मन्त्रवच्चापि सोऽजुहोद्भृगुनन्दन\n",
    "13085012a": "ततः संजनयामास भूतग्रामं स वीर्यवान्\n",
    "13085012c": "ततस्तु तेजसस्तस्माज्जज्ञे लोकेषु तैजसम्\n",
    "13085013a": "तमसस्तामसा भावा व्यापि सत्त्वं तथोभयम्\n",
    "13085013c": "सगुणस्तेजसो नित्यं तमस्याकाशमेव च\n",
    "13085014a": "सर्वभूतेष्वथ तथा सत्त्वं तेजस्तथा तमः\n",
    "13085014c": "शुक्रे हुतेऽग्नौ तस्मिंस्तु प्रादुरासंस्त्रयः प्रभो\n",
    "13085015a": "पुरुषा वपुषा युक्ता युक्ताः प्रसवजैर्गुणैः\n",
    "13085015c": "भृगित्येव भृगुः पूर्वमङ्गारेभ्योऽङ्गिराभवत्\n",
    "13085016a": "अङ्गारसंश्रयाच्चैव कविरित्यपरोऽभवत्\n",
    "13085016c": "सह ज्वालाभिरुत्पन्नो भृगुस्तस्माद्भृगुः स्मृतः\n",
    "13085017a": "मरीचिभ्यो मरीचिस्तु मारीचः कश्यपो ह्यभूत्\n",
    "13085017c": "अङ्गारेभ्योऽङ्गिरास्तात वालखिल्याः शिलोच्चयात्\n",
    "13085017e": "अत्रैवात्रेति च विभो जातमत्रिं वदन्त्यपि\n",
    "13085018a": "तथा भस्मव्यपोहेभ्यो ब्रह्मर्षिगणसंमिताः\n",
    "13085018c": "वैखानसाः समुत्पन्नास्तपःश्रुतगुणेप्सवः\n",
    "13085018e": "अश्रुतोऽस्य समुत्पन्नावश्विनौ रूपसंमतौ\n",
    "13085019a": "शेषाः प्रजानां पतयः स्रोतोभ्यस्तस्य जज्ञिरे\n",
    "13085019c": "ऋषयो लोमकूपेभ्यः स्वेदाच्छन्दो मलात्मकम्\n",
    "13085020a": "एतस्मात्कारणादाहुरग्निं सर्वास्तु देवताः\n",
    "13085020c": "ऋषयः श्रुतसंपन्ना वेदप्रामाण्यदर्शनात्\n",
    "13085021a": "यानि दारूणि ते मासा निर्यासाः पक्षसंज्ञिताः\n",
    "13085021c": "अहोरात्रा मुहूर्तास्तु पित्तं ज्योतिश्च वारुणम्\n",
    "13085022a": "रौद्रं लोहितमित्याहुर्लोहितात्कनकं स्मृतम्\n",
    "13085022c": "तन्मैत्रमिति विज्ञेयं धूमाच्च वसवः स्मृताः\n",
    "13085023a": "अर्चिषो याश्च ते रुद्रास्तथादित्या महाप्रभाः\n",
    "13085023c": "उद्दिष्टास्ते तथाङ्गारा ये धिष्ण्येषु दिवि स्थिताः\n",
    "13085024a": "आदिनाथश्च लोकस्य तत्परं ब्रह्म तद्ध्रुवम्\n",
    "13085024c": "सर्वकामदमित्याहुस्तत्र हव्यमुदावहत्\n",
    "13085025a": "ततोऽब्रवीन्महादेवो वरुणः परमात्मकः\n",
    "13085025c": "मम सत्रमिदं दिव्यमहं गृहपतिस्त्विह\n",
    "13085026a": "त्रीणि पूर्वाण्यपत्यानि मम तानि न संशयः\n",
    "13085026c": "इति जानीत खगमा मम यज्ञफलं हि तत्\n",
    "13085027": "अग्निरुवाच\n",
    "13085027a": "मदङ्गेभ्यः प्रसूतानि मदाश्रयकृतानि च\n",
    "13085027c": "ममैव तान्यपत्यानि वरुणो ह्यवशात्मकः\n",
    "13085028a": "अथाब्रवील्लोकगुरुर्ब्रह्मा लोकपितामहः\n",
    "13085028c": "ममैव तान्यपत्यानि मम शुक्रं हुतं हि तत्\n",
    "13085029a": "अहं वक्ता च मन्त्रस्य होता शुक्रस्य चैव ह\n",
    "13085029c": "यस्य बीजं फलं तस्य शुक्रं चेत्कारणं मतम्\n",
    "13085030a": "ततोऽब्रुवन्देवगणाः पितामहमुपेत्य वै\n",
    "13085030c": "कृताञ्जलिपुटाः सर्वे शिरोभिरभिवन्द्य च\n",
    "13085031a": "वयं च भगवन्सर्वे जगच्च सचराचरम्\n",
    "13085031c": "तवैव प्रसवाः सर्वे तस्मादग्निर्विभावसुः\n",
    "13085031e": "वरुणश्चेश्वरो देवो लभतां काममीप्सितम्\n",
    "13085032a": "निसर्गाद्वरुणश्चापि ब्रह्मणो यादसां पतिः\n",
    "13085032c": "जग्राह वै भृगुं पूर्वमपत्यं सूर्यवर्चसम्\n",
    "13085033a": "ईश्वरोऽङ्गिरसं चाग्नेरपत्यार्थेऽभ्यकल्पयत्\n",
    "13085033c": "पितामहस्त्वपत्यं वै कविं जग्राह तत्त्ववित्\n",
    "13085034a": "तदा स वारुणः ख्यातो भृगुः प्रसवकर्मकृत्\n",
    "13085034c": "आग्नेयस्त्वङ्गिराः श्रीमान्कविर्ब्राह्मो महायशाः\n",
    "13085034e": "भार्गवाङ्गिरसौ लोके लोकसंतानलक्षणौ\n",
    "13085035a": "एते विप्रवराः सर्वे प्रजानां पतयस्त्रयः\n",
    "13085035c": "सर्वं संतानमेतेषामिदमित्युपधारय\n",
    "13085036a": "भृगोस्तु पुत्रास्तत्रासन्सप्त तुल्या भृगोर्गुणैः\n",
    "13085036c": "च्यवनो वज्रशीर्षश्च शुचिरौर्वस्तथैव च\n",
    "13085037a": "शुक्रो वरेण्यश्च विभुः सवनश्चेति सप्त ते\n",
    "13085037c": "भार्गवा वारुणाः सर्वे येषां वंशे भवानपि\n",
    "13085038a": "अष्टौ चाङ्गिरसः पुत्रा वारुणास्तेऽप्युदाहृताः\n",
    "13085038c": "बृहस्पतिरुतथ्यश्च वयस्यः शान्तिरेव च\n",
    "13085039a": "घोरो विरूपः संवर्तः सुधन्वा चाष्टमः स्मृतः\n",
    "13085039c": "एतेऽष्टावग्निजाः सर्वे ज्ञाननिष्ठा निरामयाः\n",
    "13085040a": "ब्राह्मणस्य कवेः पुत्रा वारुणास्तेऽप्युदाहृताः\n",
    "13085040c": "अष्टौ प्रसवजैर्युक्ता गुणैर्ब्रह्मविदः शुभाः\n",
    "13085041a": "कविः काव्यश्च विष्णुश्च बुद्धिमानुशनास्तथा\n",
    "13085041c": "भृगुश्च विरजाश्चैव काशी चोग्रश्च धर्मवित्\n",
    "13085042a": "अष्टौ कविसुता ह्येते सर्वमेभिर्जगत्ततम्\n",
    "13085042c": "प्रजापतय एते हि प्रजानां यैरिमाः प्रजाः\n",
    "13085043a": "एवमङ्गिरसश्चैव कवेश्च प्रसवान्वयैः\n",
    "13085043c": "भृगोश्च भृगुशार्दूल वंशजैः सततं जगत्\n",
    "13085044a": "वरुणश्चादितो विप्र जग्राह प्रभुरीश्वरः\n",
    "13085044c": "कविं तात भृगुं चैव तस्मात्तौ वारुणौ स्मृतौ\n",
    "13085045a": "जग्राहाङ्गिरसं देवः शिखी तस्माद्धुताशनः\n",
    "13085045c": "तस्मादङ्गिरसो ज्ञेयाः सर्व एव तदन्वयाः\n",
    "13085046a": "ब्रह्मा पितामहः पूर्वं देवताभिः प्रसादितः\n",
    "13085046c": "इमे नः संतरिष्यन्ति प्रजाभिर्जगदीश्वराः\n",
    "13085047a": "सर्वे प्रजानां पतयः सर्वे चातितपस्विनः\n",
    "13085047c": "त्वत्प्रसादादिमं लोकं तारयिष्यन्ति शाश्वतम्\n",
    "13085048a": "तथैव वंशकर्तारस्तव तेजोविवर्धनाः\n",
    "13085048c": "भवेयुर्वेदविदुषः सर्वे वाक्पतयस्तथा\n",
    "13085049a": "देवपक्षधराः सौम्याः प्राजापत्या महर्षयः\n",
    "13085049c": "आप्नुवन्ति तपश्चैव ब्रह्मचर्यं परं तथा\n",
    "13085050a": "सर्वे हि वयमेते च तवैव प्रसवः प्रभो\n",
    "13085050c": "देवानां ब्राह्मणानां च त्वं हि कर्ता पितामह\n",
    "13085051a": "मरीचिमादितः कृत्वा सर्वे चैवाथ भार्गवाः\n",
    "13085051c": "अपत्यानीति संप्रेक्ष्य क्षमयाम पितामह\n",
    "13085052a": "ते त्वनेनैव रूपेण प्रजनिष्यन्ति वै प्रजाः\n",
    "13085052c": "स्थापयिष्यन्ति चात्मानं युगादिनिधने तथा\n",
    "13085053a": "एवमेतत्पुरा वृत्तं तस्य यज्ञे महात्मनः\n",
    "13085053c": "देवश्रेष्ठस्य लोकादौ वारुणीं बिभ्रतस्तनुम्\n",
    "13085054a": "अग्निर्ब्रह्मा पशुपतिः शर्वो रुद्रः प्रजापतिः\n",
    "13085054c": "अग्नेरपत्यमेतद्वै सुवर्णमिति धारणा\n",
    "13085055a": "अग्न्यभावे च कुर्वन्ति वह्निस्थानेषु काञ्चनम्\n",
    "13085055c": "जामदग्न्य प्रमाणज्ञा वेदश्रुतिनिदर्शनात्\n",
    "13085056a": "कुशस्तम्बे जुहोत्यग्निं सुवर्णं तत्र संस्थितम्\n",
    "13085056c": "हुते प्रीतिकरीमृद्धिं भगवांस्तत्र मन्यते\n",
    "13085057a": "तस्मादग्निपराः सर्वा देवता इति शुश्रुम\n",
    "13085057c": "ब्रह्मणो हि प्रसूतोऽग्निरग्नेरपि च काञ्चनम्\n",
    "13085058a": "तस्माद्ये वै प्रयच्छन्ति सुवर्णं धर्मदर्शिनः\n",
    "13085058c": "देवतास्ते प्रयच्छन्ति समस्ता इति नः श्रुतम्\n",
    "13085059a": "तस्य चातमसो लोका गच्छतः परमां गतिम्\n",
    "13085059c": "स्वर्लोके राजराज्येन सोऽभिषिच्येत भार्गव\n",
    "13085060a": "आदित्योदयने प्राप्ते विधिमन्त्रपुरस्कृतम्\n",
    "13085060c": "ददाति काञ्चनं यो वै दुःस्वप्नं प्रतिहन्ति सः\n",
    "13085061a": "ददात्युदितमात्रे यस्तस्य पाप्मा विधूयते\n",
    "13085061c": "मध्याह्ने ददतो रुक्मं हन्ति पापमनागतम्\n",
    "13085062a": "ददाति पश्चिमां संध्यां यः सुवर्णं धृतव्रतः\n",
    "13085062c": "ब्रह्मवाय्वग्निसोमानां सालोक्यमुपयाति सः\n",
    "13085063a": "सेन्द्रेषु चैव लोकेषु प्रतिष्ठां प्राप्नुते शुभाम्\n",
    "13085063c": "इह लोके यशः प्राप्य शान्तपाप्मा प्रमोदते\n",
    "13085064a": "ततः संपद्यतेऽन्येषु लोकेष्वप्रतिमः सदा\n",
    "13085064c": "अनावृतगतिश्चैव कामचारी भवत्युत\n",
    "13085065a": "न च क्षरति तेभ्यः स शश्वच्चैवाप्नुते महत्\n",
    "13085065c": "सुवर्णमक्षयं दत्त्वा लोकानाप्नोति पुष्कलान्\n",
    "13085066a": "यस्तु संजनयित्वाग्निमादित्योदयनं प्रति\n",
    "13085066c": "दद्याद्वै व्रतमुद्दिश्य सर्वान्कामान्समश्नुते\n",
    "13085067a": "अग्निरित्येव तत्प्राहुः प्रदानं वै सुखावहम्\n",
    "13085067c": "यथेष्टगुणसंपन्नं प्रवर्तकमिति स्मृतम्\n",
    "13085068": "भीष्म उवाच\n",
    "13085068a": "इत्युक्तः स वसिष्ठेन जामदग्न्यः प्रतापवान्\n",
    "13085068c": "ददौ सुवर्णं विप्रेभ्यो व्यमुच्यत च किल्बिषात्\n",
    "13085069a": "एतत्ते सर्वमाख्यातं सुवर्णस्य महीपते\n",
    "13085069c": "प्रदानस्य फलं चैव जन्म चाग्न्यमनुत्तमम्\n",
    "13085070a": "तस्मात्त्वमपि विप्रेभ्यः प्रयच्छ कनकं बहु\n",
    "13085070c": "ददत्सुवर्णं नृपते किल्बिषाद्विप्रमोक्ष्यसि\n",
    "13086001": "युधिष्ठिर उवाच\n",
    "13086001a": "उक्ताः पितामहेनेह सुवर्णस्य विधानतः\n",
    "13086001c": "विस्तरेण प्रदानस्य ये गुणाः श्रुतिलक्षणाः\n",
    "13086002a": "यत्तु कारणमुत्पत्तेः सुवर्णस्येह कीर्तितम्\n",
    "13086002c": "स कथं तारकः प्राप्तो निधनं तद्ब्रवीहि मे\n",
    "13086003a": "उक्तः स देवतानां हि अवध्य इति पार्थिव\n",
    "13086003c": "न च तस्येह ते मृत्युर्विस्तरेण प्रकीर्तितः\n",
    "13086004a": "एतदिच्छाम्यहं श्रोतुं त्वत्तः कुरुकुलोद्वह\n",
    "13086004c": "कार्त्स्न्येन तारकवधं परं कौतूहलं हि मे\n",
    "13086005": "भीष्म उवाच\n",
    "13086005a": "विपन्नकृत्या राजेन्द्र देवता ऋषयस्तथा\n",
    "13086005c": "कृत्तिकाश्चोदयामासुरपत्यभरणाय वै\n",
    "13086006a": "न देवतानां काचिद्धि समर्था जातवेदसः\n",
    "13086006c": "एकापि शक्ता तं गर्भं संधारयितुमोजसा\n",
    "13086007a": "षण्णां तासां ततः प्रीतः पावको गर्भधारणात्\n",
    "13086007c": "स्वेन तेजोविसर्गेण वीर्येण परमेण च\n",
    "13086008a": "तास्तु षट्कृत्तिका गर्भं पुपुषुर्जातवेदसः\n",
    "13086008c": "षट्सु वर्त्मसु तेजोऽग्नेः सकलं निहितं प्रभो\n",
    "13086009a": "ततस्ता वर्धमानस्य कुमारस्य महात्मनः\n",
    "13086009c": "तेजसाभिपरीताङ्ग्यो न क्वचिच्छर्म लेभिरे\n",
    "13086010a": "ततस्तेजःपरीताङ्ग्यः सर्वाः काल उपस्थिते\n",
    "13086010c": "समं गर्भं सुषुविरे कृत्तिकास्ता नरर्षभ\n",
    "13086011a": "ततस्तं षडधिष्ठानं गर्भमेकत्वमागतम्\n",
    "13086011c": "पृथिवी प्रतिजग्राह कान्तीपुरसमीपतः\n",
    "13086012a": "स गर्भो दिव्यसंस्थानो दीप्तिमान्पावकप्रभः\n",
    "13086012c": "दिव्यं शरवणं प्राप्य ववृधे प्रियदर्शनः\n",
    "13086013a": "ददृशुः कृत्तिकास्तं तु बालं वह्निसमद्युतिम्\n",
    "13086013c": "जातस्नेहाश्च सौहार्दात्पुपुषुः स्तन्यविस्रवैः\n",
    "13086014a": "अभवत्कार्त्तिकेयः स त्रैलोक्ये सचराचरे\n",
    "13086014c": "स्कन्नत्वात्स्कन्दतां चाप गुहावासाद्गुहोऽभवत्\n",
    "13086015a": "ततो देवास्त्रयस्त्रिंशद्दिशश्च सदिगीश्वराः\n",
    "13086015c": "रुद्रो धाता च विष्णुश्च यज्ञः पूषार्यमा भगः\n",
    "13086016a": "अंशो मित्रश्च साध्याश्च वसवो वासवोऽश्विनौ\n",
    "13086016c": "आपो वायुर्नभश्चन्द्रो नक्षत्राणि ग्रहा रविः\n",
    "13086017a": "पृथग्भूतानि चान्यानि यानि देवार्पणानि वै\n",
    "13086017c": "आजग्मुस्तत्र तं द्रष्टुं कुमारं ज्वलनात्मजम्\n",
    "13086017e": "ऋषयस्तुष्टुवुश्चैव गन्धर्वाश्च जगुस्तथा\n",
    "13086018a": "षडाननं कुमारं तं द्विषडक्षं द्विजप्रियम्\n",
    "13086018c": "पीनांसं द्वादशभुजं पावकादित्यवर्चसम्\n",
    "13086019a": "शयानं शरगुल्मस्थं दृष्ट्वा देवाः सहर्षिभिः\n",
    "13086019c": "लेभिरे परमं हर्षं मेनिरे चासुरं हतम्\n",
    "13086020a": "ततो देवाः प्रियाण्यस्य सर्व एव समाचरन्\n",
    "13086020c": "क्रीडतः क्रीडनीयानि ददुः पक्षिगणांश्च ह\n",
    "13086021a": "सुपर्णोऽस्य ददौ पत्रं मयूरं चित्रबर्हिणम्\n",
    "13086021c": "राक्षसाश्च ददुस्तस्मै वराहमहिषावुभौ\n",
    "13086022a": "कुक्कुटं चाग्निसंकाशं प्रददौ वरुणः स्वयम्\n",
    "13086022c": "चन्द्रमाः प्रददौ मेषमादित्यो रुचिरां प्रभाम्\n",
    "13086023a": "गवां माता च गा देवी ददौ शतसहस्रशः\n",
    "13086023c": "छागमग्निर्गुणोपेतमिला पुष्पफलं बहु\n",
    "13086024a": "सुधन्वा शकटं चैव रथं चामितकूबरम्\n",
    "13086024c": "वरुणो वारुणान्दिव्यान्भुजंगान्प्रददौ शुभान्\n",
    "13086024e": "सिंहान्सुरेन्द्रो व्याघ्रांश्च द्वीपिनोऽन्यांश्च दंष्ट्रिणः\n",
    "13086025a": "श्वापदांश्च बहून्घोरांश्छत्राणि विविधानि च\n",
    "13086025c": "राक्षसासुरसंघाश्च येऽनुजग्मुस्तमीश्वरम्\n",
    "13086026a": "वर्धमानं तु तं दृष्ट्वा प्रार्थयामास तारकः\n",
    "13086026c": "उपायैर्बहुभिर्हन्तुं नाशकच्चापि तं विभुम्\n",
    "13086027a": "सेनापत्येन तं देवाः पूजयित्वा गुहालयम्\n",
    "13086027c": "शशंसुर्विप्रकारं तं तस्मै तारककारितम्\n",
    "13086028a": "स विवृद्धो महावीर्यो देवसेनापतिः प्रभुः\n",
    "13086028c": "जघानामोघया शक्त्या दानवं तारकं गुहः\n",
    "13086029a": "तेन तस्मिन्कुमारेण क्रीडता निहतेऽसुरे\n",
    "13086029c": "सुरेन्द्रः स्थापितो राज्ये देवानां पुनरीश्वरः\n",
    "13086030a": "स सेनापतिरेवाथ बभौ स्कन्दः प्रतापवान्\n",
    "13086030c": "ईशो गोप्ता च देवानां प्रियकृच्छंकरस्य च\n",
    "13086031a": "हिरण्यमूर्तिर्भगवानेष एव च पावकिः\n",
    "13086031c": "सदा कुमारो देवानां सेनापत्यमवाप्तवान्\n",
    "13086032a": "तस्मात्सुवर्णं मङ्गल्यं रत्नमक्षय्यमुत्तमम्\n",
    "13086032c": "सहजं कार्त्तिकेयस्य वह्नेस्तेजः परं मतम्\n",
    "13086033a": "एवं रामाय कौरव्य वसिष्ठोऽकथयत्पुरा\n",
    "13086033c": "तस्मात्सुवर्णदानाय प्रयतस्व नराधिप\n",
    "13086034a": "रामः सुवर्णं दत्त्वा हि विमुक्तः सर्वकिल्बिषैः\n",
    "13086034c": "त्रिविष्टपे महत्स्थानमवापासुलभं नरैः\n",
    "13087001": "युधिष्ठिर उवाच\n",
    "13087001a": "चातुर्वर्ण्यस्य धर्मात्मन्धर्मः प्रोक्तस्त्वयानघ\n",
    "13087001c": "तथैव मे श्राद्धविधिं कृत्स्नं प्रब्रूहि पार्थिव\n",
    "13087002": "वैशंपायन उवाच\n",
    "13087002a": "युधिष्ठिरेणैवमुक्तो भीष्मः शांतनवस्तदा\n",
    "13087002c": "इमं श्राद्धविधिं कृत्स्नं प्रवक्तुमुपचक्रमे\n",
    "13087003": "भीष्म उवाच\n",
    "13087003a": "शृणुष्वावहितो राजञ्श्राद्धकल्पमिमं शुभम्\n",
    "13087003c": "धन्यं यशस्यं पुत्रीयं पितृयज्ञं परंतप\n",
    "13087004a": "देवासुरमनुष्याणां गन्धर्वोरगरक्षसाम्\n",
    "13087004c": "पिशाचकिंनराणां च पूज्या वै पितरः सदा\n",
    "13087005a": "पितॄन्पूज्यादितः पश्चाद्देवान्संतर्पयन्ति वै\n",
    "13087005c": "तस्मात्सर्वप्रयत्नेन पुरुषः पूजयेत्सदा\n",
    "13087006a": "अन्वाहार्यं महाराज पितॄणां श्राद्धमुच्यते\n",
    "13087006c": "तच्चामिषेण विधिना विधिः प्रथमकल्पितः\n",
    "13087007a": "सर्वेष्वहःसु प्रीयन्ते कृतैः श्राद्धैः पितामहाः\n",
    "13087007c": "प्रवक्ष्यामि तु ते सर्वांस्तिथ्यां तिथ्यां गुणागुणान्\n",
    "13087008a": "येष्वहःसु कृतैः श्राद्धैर्यत्फलं प्राप्यतेऽनघ\n",
    "13087008c": "तत्सर्वं कीर्तयिष्यामि यथावत्तन्निबोध मे\n",
    "13087009a": "पितॄनर्च्य प्रतिपदि प्राप्नुयात्स्वगृहे स्त्रियः\n",
    "13087009c": "अभिरूपप्रजायिन्यो दर्शनीया बहुप्रजाः\n",
    "13087010a": "स्त्रियो द्वितीयां जायन्ते तृतीयायां तु वन्दिनः\n",
    "13087010c": "चतुर्थ्यां क्षुद्रपशवो भवन्ति बहवो गृहे\n",
    "13087011a": "पञ्चम्यां बहवः पुत्रा जायन्ते कुर्वतां नृप\n",
    "13087011c": "कुर्वाणास्तु नराः षष्ठ्यां भवन्ति द्युतिभागिनः\n",
    "13087012a": "कृषिभागी भवेच्छ्राद्धं कुर्वाणः सप्तमीं नृप\n",
    "13087012c": "अष्टम्यां तु प्रकुर्वाणो वाणिज्ये लाभमाप्नुयात्\n",
    "13087013a": "नवम्यां कुर्वतः श्राद्धं भवत्येकशफं बहु\n",
    "13087013c": "विवर्धन्ते तु दशमीं गावः श्राद्धानि कुर्वतः\n",
    "13087014a": "कुप्यभागी भवेन्मर्त्यः कुर्वन्नेकादशीं नृप\n",
    "13087014c": "ब्रह्मवर्चस्विनः पुत्रा जायन्ते तस्य वेश्मनि\n",
    "13087015a": "द्वादश्यामीहमानस्य नित्यमेव प्रदृश्यते\n",
    "13087015c": "रजतं बहु चित्रं च सुवर्णं च मनोरमम्\n",
    "13087016a": "ज्ञातीनां तु भवेच्छ्रेष्ठः कुर्वञ्श्राद्धं त्रयोदशीम्\n",
    "13087016c": "अवश्यं तु युवानोऽस्य प्रमीयन्ते नरा गृहे\n",
    "13087017a": "युद्धभागी भवेन्मर्त्यः श्राद्धं कुर्वंश्चतुर्दशीम्\n",
    "13087017c": "अमावास्यां तु निवपन्सर्वान्कामानवाप्नुयात्\n",
    "13087018a": "कृष्णपक्षे दशम्यादौ वर्जयित्वा चतुर्दशीम्\n",
    "13087018c": "श्राद्धकर्मणि तिथ्यः स्युः प्रशस्ता न तथेतराः\n",
    "13087019a": "यथा चैवापरः पक्षः पूर्वपक्षाद्विशिष्यते\n",
    "13087019c": "तथा श्राद्धस्य पूर्वाह्णादपराह्णो विशिष्यते\n",
    "13088001": "युधिष्ठिर उवाच\n",
    "13088001a": "किं स्विद्दत्तं पितृभ्यो वै भवत्यक्षयमीश्वर\n",
    "13088001c": "किं हविश्चिररात्राय किमानन्त्याय कल्पते\n",
    "13088002": "भीष्म उवाच\n",
    "13088002a": "हवींषि श्राद्धकल्पे तु यानि श्राद्धविदो विदुः\n",
    "13088002c": "तानि मे शृणु काम्यानि फलं चैषां युधिष्ठिर\n",
    "13088003a": "तिलैर्व्रीहियवैर्माषैरद्भिर्मूलफलैस्तथा\n",
    "13088003c": "दत्तेन मासं प्रीयन्ते श्राद्धेन पितरो नृप\n",
    "13088004a": "वर्धमानतिलं श्राद्धमक्षयं मनुरब्रवीत्\n",
    "13088004c": "सर्वेष्वेव तु भोज्येषु तिलाः प्राधान्यतः स्मृताः\n",
    "13088005a": "द्वौ मासौ तु भवेत्तृप्तिर्मत्स्यैः पितृगणस्य ह\n",
    "13088005c": "त्रीन्मासानाविकेनाहुश्चातुर्मास्यं शशेन तु\n",
    "13088006a": "आजेन मासान्प्रीयन्ते पञ्चैव पितरो नृप\n",
    "13088006c": "वाराहेण तु षण्मासान्सप्त वै शाकुनेन तु\n",
    "13088007a": "मासानष्टौ पार्षतेन रौरवेण नवैव तु\n",
    "13088007c": "गवयस्य तु मांसेन तृप्तिः स्याद्दशमासिकी\n",
    "13088008a": "मासानेकादश प्रीतिः पितॄणां माहिषेण तु\n",
    "13088008c": "गव्येन दत्ते श्राद्धे तु संवत्सरमिहोच्यते\n",
    "13088009a": "यथा गव्यं तथा युक्तं पायसं सर्पिषा सह\n",
    "13088009c": "वाध्रीणसस्य मांसेन तृप्तिर्द्वादशवार्षिकी\n",
    "13088010a": "आनन्त्याय भवेद्दत्तं खड्गमांसं पितृक्षये\n",
    "13088010c": "कालशाकं च लौहं चाप्यानन्त्यं छाग उच्यते\n",
    "13088011a": "गाथाश्चाप्यत्र गायन्ति पितृगीता युधिष्ठिर\n",
    "13088011c": "सनत्कुमारो भगवान्पुरा मय्यभ्यभाषत\n",
    "13088012a": "अपि नः स कुले जायाद्यो नो दद्यात्त्रयोदशीम्\n",
    "13088012c": "मघासु सर्पिषा युक्तं पायसं दक्षिणायने\n",
    "13088013a": "आजेन वापि लौहेन मघास्वेव यतव्रतः\n",
    "13088013c": "हस्तिच्छायासु विधिवत्कर्णव्यजनवीजितम्\n",
    "13088014a": "एष्टव्या बहवः पुत्रा यद्येकोऽपि गयां व्रजेत्\n",
    "13088014c": "यत्रासौ प्रथितो लोकेष्वक्षय्यकरणो वटः\n",
    "13088015a": "आपो मूलं फलं मांसमन्नं वापि पितृक्षये\n",
    "13088015c": "यत्किंचिन्मधुसंमिश्रं तदानन्त्याय कल्पते\n",
    "13089001": "भीष्म उवाच\n",
    "13089001a": "यमस्तु यानि श्राद्धानि प्रोवाच शशबिन्दवे\n",
    "13089001c": "तानि मे शृणु काम्यानि नक्षत्रेषु पृथक्पृथक्\n",
    "13089002a": "श्राद्धं यः कृत्तिकायोगे कुर्वीत सततं नरः\n",
    "13089002c": "अग्नीनाधाय सापत्यो यजेत विगतज्वरः\n",
    "13089003a": "अपत्यकामो रोहिण्यामोजस्कामो मृगोत्तमे\n",
    "13089003c": "क्रूरकर्मा ददच्छ्राद्धमार्द्रायां मानवो भवेत्\n",
    "13089004a": "कृषिभागी भवेन्मर्त्यः कुर्वञ्श्राद्धं पुनर्वसौ\n",
    "13089004c": "पुष्टिकामोऽथ पुष्येण श्राद्धमीहेत मानवः\n",
    "13089005a": "आश्लेषायां ददच्छ्राद्धं वीरान्पुत्रान्प्रजायते\n",
    "13089005c": "ज्ञातीनां तु भवेच्छ्रेष्ठो मघासु श्राद्धमावपन्\n",
    "13089006a": "फल्गुनीषु ददच्छ्राद्धं सुभगः श्राद्धदो भवेत्\n",
    "13089006c": "अपत्यभागुत्तरासु हस्तेन फलभाग्भवेत्\n",
    "13089007a": "चित्रायां तु ददच्छ्राद्धं लभेद्रूपवतः सुतान्\n",
    "13089007c": "स्वातियोगे पितॄनर्च्य वाणिज्यमुपजीवति\n",
    "13089008a": "बहुपुत्रो विशाखासु पित्र्यमीहन्भवेन्नरः\n",
    "13089008c": "अनुराधासु कुर्वाणो राजचक्रं प्रवर्तयेत्\n",
    "13089009a": "आदिपत्यं व्रजेन्मर्त्यो ज्येष्ठायामपवर्जयन्\n",
    "13089009c": "नरः कुरुकुलश्रेष्ठ श्रद्धादमपुरःसरः\n",
    "13089010a": "मूले त्वारोग्यमर्च्छेत यशोऽषाढास्वनुत्तमम्\n",
    "13089010c": "उत्तरासु त्वषाढासु वीतशोकश्चरेन्महीम्\n",
    "13089011a": "श्राद्धं त्वभिजिता कुर्वन्विद्यां श्रेष्ठामवाप्नुयात्\n",
    "13089011c": "श्रवणे तु ददच्छ्राद्धं प्रेत्य गच्छेत्परां गतिम्\n",
    "13089012a": "राज्यभागी धनिष्ठायां प्राप्नुयान्नापदं नरः\n",
    "13089012c": "नक्षत्रे वारुणे कुर्वन्भिषक्सिद्धिमवाप्नुयात्\n",
    "13089013a": "पूर्वप्रोष्ठपदाः कुर्वन्बहु विन्देदजाविकम्\n",
    "13089013c": "उत्तरास्वथ कुर्वाणो विन्दते गाः सहस्रशः\n",
    "13089014a": "बहुरूप्यकृतं वित्तं विन्दते रेवतीं श्रितः\n",
    "13089014c": "अश्वांश्चाश्वयुजे वेत्ति भरणीष्वायुरुत्तमम्\n",
    "13089015a": "इमं श्राद्धविधिं श्रुत्वा शशबिन्दुस्तथाकरोत्\n",
    "13089015c": "अक्लेशेनाजयच्चापि महीं सोऽनुशशास ह\n",
    "13090001": "युधिष्ठिर उवाच\n",
    "13090001a": "कीदृशेभ्यः प्रदातव्यं भवेच्छ्राद्धं पितामह\n",
    "13090001c": "द्विजेभ्यः कुरुशार्दूल तन्मे व्याख्यातुमर्हसि\n",
    "13090002": "भीष्म उवाच\n",
    "13090002a": "ब्राह्मणान्न परीक्षेत क्षत्रियो दानधर्मवित्\n",
    "13090002c": "दैवे कर्मणि पित्र्ये तु न्याय्यमाहुः परीक्षणम्\n",
    "13090003a": "देवताः पूजयन्तीह दैवेनैवेह तेजसा\n",
    "13090003c": "उपेत्य तस्माद्देवेभ्यः सर्वेभ्यो दापयेन्नरः\n",
    "13090004a": "श्राद्धे त्वथ महाराज परीक्षेद्ब्राह्मणान्बुधः\n",
    "13090004c": "कुलशीलवयोरूपैर्विद्ययाभिजनेन च\n",
    "13090005a": "एषामन्ये पङ्क्तिदूषास्तथान्ये पङ्क्तिपावनाः\n",
    "13090005c": "अपाङ्क्तेयास्तु ये राजन्कीर्तयिष्यामि ताञ्शृणु\n",
    "13090006a": "कितवो भ्रूणहा यक्ष्मी पशुपालो निराकृतिः\n",
    "13090006c": "ग्रामप्रेष्यो वार्धुषिको गायनः सर्वविक्रयी\n",
    "13090007a": "अगारदाही गरदः कुण्डाशी सोमविक्रयी\n",
    "13090007c": "सामुद्रिको राजभृत्यस्तैलिकः कूटकारकः\n",
    "13090008a": "पित्रा विवदमानश्च यस्य चोपपतिर्गृहे\n",
    "13090008c": "अभिशस्तस्तथा स्तेनः शिल्पं यश्चोपजीवति\n",
    "13090009a": "पर्वकारश्च सूची च मित्रध्रुक्पारदारिकः\n",
    "13090009c": "अव्रतानामुपाध्यायः काण्डपृष्ठस्तथैव च\n",
    "13090010a": "श्वभिर्यश्च परिक्रामेद्यः शुना दष्ट एव च\n",
    "13090010c": "परिवित्तिश्च यश्च स्याद्दुश्चर्मा गुरुतल्पगः\n",
    "13090010e": "कुशीलवो देवलको नक्षत्रैर्यश्च जीवति\n",
    "13090011a": "एतानिह विजानीयादपाङ्क्तेयान्द्विजाधमान्\n",
    "13090011c": "शूद्राणामुपदेशं च ये कुर्वन्त्यल्पचेतसः\n",
    "13090012a": "षष्टिं काणः शतं षण्ढः श्वित्री यावत्प्रपश्यति\n",
    "13090012c": "पङ्क्त्यां समुपविष्टायां तावद्दूषयते नृप\n",
    "13090013a": "यद्वेष्टितशिरा भुङ्क्ते यद्भुङ्क्ते दक्षिणामुखः\n",
    "13090013c": "सोपानत्कश्च यद्भुङ्क्ते सर्वं विद्यात्तदासुरम्\n",
    "13090014a": "असूयता च यद्दत्तं यच्च श्रद्धाविवर्जितम्\n",
    "13090014c": "सर्वं तदसुरेन्द्राय ब्रह्मा भागमकल्पयत्\n",
    "13090015a": "श्वानश्च पङ्क्तिदूषाश्च नावेक्षेरन्कथंचन\n",
    "13090015c": "तस्मात्परिवृते दद्यात्तिलांश्चान्ववकीरयेत्\n",
    "13090016a": "तिलादाने च क्रव्यादा ये च क्रोधवशा गणाः\n",
    "13090016c": "यातुधानाः पिशाचाश्च विप्रलुम्पन्ति तद्धविः\n",
    "13090017a": "यावद्ध्यपङ्क्त्यः पङ्क्त्यां वै भुञ्जानाननुपश्यति\n",
    "13090017c": "तावत्फलाद्भ्रंशयति दातारं तस्य बालिशम्\n",
    "13090018a": "इमे तु भरतश्रेष्ठ विज्ञेयाः पङ्क्तिपावनाः\n",
    "13090018c": "ये त्वतस्तान्प्रवक्ष्यामि परीक्षस्वेह तान्द्विजान्\n",
    "13090019a": "वेदविद्याव्रतस्नाता ब्राह्मणाः सर्व एव हि\n",
    "13090019c": "पाङ्क्तेयान्यांस्तु वक्ष्यामि ज्ञेयास्ते पङ्क्तिपावनाः\n",
    "13090020a": "त्रिणाचिकेतः पञ्चाग्निस्त्रिसुपर्णः षडङ्गवित्\n",
    "13090020c": "ब्रह्मदेयानुसंतानश्छन्दोगो ज्येष्ठसामगः\n",
    "13090021a": "मातापित्रोर्यश्च वश्यः श्रोत्रियो दशपूरुषः\n",
    "13090021c": "ऋतुकालाभिगामी च धर्मपत्नीषु यः सदा\n",
    "13090021e": "वेदविद्याव्रतस्नातो विप्रः पङ्क्तिं पुनात्युत\n",
    "13090022a": "अथर्वशिरसोऽध्येता ब्रह्मचारी यतव्रतः\n",
    "13090022c": "सत्यवादी धर्मशीलः स्वकर्मनिरतश्च यः\n",
    "13090023a": "ये च पुण्येषु तीर्थेषु अभिषेककृतश्रमाः\n",
    "13090023c": "मखेषु च समन्त्रेषु भवन्त्यवभृथाप्लुताः\n",
    "13090024a": "अक्रोधना अचपलाः क्षान्ता दान्ता जितेन्द्रियाः\n",
    "13090024c": "सर्वभूतहिता ये च श्राद्धेष्वेतान्निमन्त्रयेत्\n",
    "13090024e": "एतेषु दत्तमक्षय्यमेते वै पङ्क्तिपावनाः\n",
    "13090025a": "इमे परे महाराज विज्ञेयाः पङ्क्तिपावनाः\n",
    "13090025c": "यतयो मोक्षधर्मज्ञा योगाः सुचरितव्रताः\n",
    "13090026a": "ये चेतिहासं प्रयताः श्रावयन्ति द्विजोत्तमान्\n",
    "13090026c": "ये च भाष्यविदः केचिद्ये च व्याकरणे रताः\n",
    "13090027a": "अधीयते पुराणं ये धर्मशास्त्राण्यथापि च\n",
    "13090027c": "अधीत्य च यथान्यायं विधिवत्तस्य कारिणः\n",
    "13090028a": "उपपन्नो गुरुकुले सत्यवादी सहस्रदः\n",
    "13090028c": "अग्र्यः सर्वेषु वेदेषु सर्वप्रवचनेषु च\n",
    "13090029a": "यावदेते प्रपश्यन्ति पङ्क्त्यास्तावत्पुनन्त्युत\n",
    "13090029c": "ततो हि पावनात्पङ्क्त्याः पङ्क्तिपावन उच्यते\n",
    "13090030a": "क्रोशादर्धतृतीयात्तु पावयेदेक एव हि\n",
    "13090030c": "ब्रह्मदेयानुसंतान इति ब्रह्मविदो विदुः\n",
    "13090031a": "अनृत्विगनुपाध्यायः स चेदग्रासनं व्रजेत्\n",
    "13090031c": "ऋत्विग्भिरननुज्ञातः पङ्क्त्या हरति दुष्कृतम्\n",
    "13090032a": "अथ चेद्वेदवित्सर्वैः पङ्क्तिदोषैर्विवर्जितः\n",
    "13090032c": "न च स्यात्पतितो राजन्पङ्क्तिपावन एव सः\n",
    "13090033a": "तस्मात्सर्वप्रयत्नेन परीक्ष्यामन्त्रयेद्द्विजान्\n",
    "13090033c": "स्वकर्मनिरतान्दान्तान्कुले जातान्बहुश्रुतान्\n",
    "13090034a": "यस्य मित्रप्रधानानि श्राद्धानि च हवींषि च\n",
    "13090034c": "न प्रीणाति पितॄन्देवान्स्वर्गं च न स गच्छति\n",
    "13090035a": "यश्च श्राद्धे कुरुते संगतानि; न देवयानेन पथा स याति\n",
    "13090035c": "स वै मुक्तः पिप्पलं बन्धनाद्वा; स्वर्गाल्लोकाच्च्यवते श्राद्धमित्रः\n",
    "13090036a": "तस्मान्मित्रं श्राद्धकृन्नाद्रियेत; दद्यान्मित्रेभ्यः संग्रहार्थं धनानि\n",
    "13090036c": "यं मन्यते नैव शत्रुं न मित्रं; तं मध्यस्थं भोजयेद्धव्यकव्ये\n",
    "13090037a": "यथोषरे बीजमुप्तं न रोहे;न्न चास्योप्ता प्राप्नुयाद्बीजभागम्\n",
    "13090037c": "एवं श्राद्धं भुक्तमनर्हमाणै;र्न चेह नामुत्र फलं ददाति\n",
    "13090038a": "ब्राह्मणो ह्यनधीयानस्तृणाग्निरिव शाम्यति\n",
    "13090038c": "तस्मै श्राद्धं न दातव्यं न हि भस्मनि हूयते\n",
    "13090039a": "संभोजनी नाम पिशाचदक्षिणा; सा नैव देवान्न पितॄनुपैति\n",
    "13090039c": "इहैव सा भ्राम्यति क्षीणपुण्या; शालान्तरे गौरिव नष्टवत्सा\n",
    "13090040a": "यथाग्नौ शान्ते घृतमाजुहोति; तन्नैव देवान्न पितॄनुपैति\n",
    "13090040c": "तथा दत्तं नर्तने गायने च; यां चानृचे दक्षिणामावृणोति\n",
    "13090041a": "उभौ हिनस्ति न भुनक्ति चैषा; या चानृचे दक्षिणा दीयते वै\n",
    "13090041c": "आघातनी गर्हितैषा पतन्ती; तेषां प्रेतान्पातयेद्देवयानात्\n",
    "13090042a": "ऋषीणां समयं नित्यं ये चरन्ति युधिष्ठिर\n",
    "13090042c": "निश्चिताः सर्वधर्मज्ञास्तान्देवा ब्राह्मणान्विदुः\n",
    "13090043a": "स्वाध्यायनिष्ठा ऋषयो ज्ञाननिष्ठास्तथैव च\n",
    "13090043c": "तपोनिष्ठाश्च बोद्धव्याः कर्मनिष्ठाश्च भारत\n",
    "13090044a": "कव्यानि ज्ञाननिष्ठेभ्यः प्रतिष्ठाप्यानि भारत\n",
    "13090044c": "तत्र ये ब्राह्मणाः केचिन्न निन्दति हि ते वराः\n",
    "13090045a": "ये तु निन्दन्ति जल्पेषु न ताञ्श्राद्धेषु भोजयेत्\n",
    "13090045c": "ब्राह्मणा निन्दिता राजन्हन्युस्त्रिपुरुषं कुलम्\n",
    "13090046a": "वैखानसानां वचनमृषीणां श्रूयते नृप\n",
    "13090046c": "दूरादेव परीक्षेत ब्राह्मणान्वेदपारगान्\n",
    "13090046e": "प्रियान्वा यदि वा द्वेष्यांस्तेषु तच्छ्राद्धमावपेत्\n",
    "13090047a": "यः सहस्रं सहस्राणां भोजयेदनृचां नरः\n",
    "13090047c": "एकस्तान्मन्त्रवित्प्रीतः सर्वानर्हति भारत\n",
    "13091001": "युधिष्ठिर उवाच\n",
    "13091001a": "केन संकल्पितं श्राद्धं कस्मिन्काले किमात्मकम्\n",
    "13091001c": "भृग्वङ्गिरसके काले मुनिना कतरेण वा\n",
    "13091002a": "कानि श्राद्धेषु वर्ज्यानि तथा मूलफलानि च\n",
    "13091002c": "धान्यजातिश्च का वर्ज्या तन्मे ब्रूहि पितामह\n",
    "13091003": "भीष्म उवाच\n",
    "13091003a": "यथा श्राद्धं संप्रवृत्तं यस्मिन्काले यदात्मकम्\n",
    "13091003c": "येन संकल्पितं चैव तन्मे शृणु जनाधिप\n",
    "13091004a": "स्वायंभुवोऽत्रिः कौरव्य परमर्षिः प्रतापवान्\n",
    "13091004c": "तस्य वंशे महाराज दत्तात्रेय इति स्मृतः\n",
    "13091005a": "दत्तात्रेयस्य पुत्रोऽभून्निमिर्नाम तपोधनः\n",
    "13091005c": "निमेश्चाप्यभवत्पुत्रः श्रीमान्नाम श्रिया वृतः\n",
    "13091006a": "पूर्णे वर्षसहस्रान्ते स कृत्वा दुष्करं तपः\n",
    "13091006c": "कालधर्मपरीतात्मा निधनं समुपागतः\n",
    "13091007a": "निमिस्तु कृत्वा शौचानि विधिदृष्टेन कर्मणा\n",
    "13091007c": "संतापमगमत्तीव्रं पुत्रशोकपरायणः\n",
    "13091008a": "अथ कृत्वोपहार्याणि चतुर्दश्यां महामतिः\n",
    "13091008c": "तमेव गणयञ्शोकं विरात्रे प्रत्यबुध्यत\n",
    "13091009a": "तस्यासीत्प्रतिबुद्धस्य शोकेन पिहितात्मनः\n",
    "13091009c": "मनः संहृत्य विषये बुद्धिर्विस्तरगामिनी\n",
    "13091010a": "ततः संचिन्तयामास श्राद्धकल्पं समाहितः\n",
    "13091010c": "यानि तस्यैव भोज्यानि मूलानि च फलानि च\n",
    "13091011a": "उक्तानि यानि चान्यानि यानि चेष्टानि तस्य ह\n",
    "13091011c": "तानि सर्वाणि मनसा विनिश्चित्य तपोधनः\n",
    "13091012a": "अमावास्यां महाप्राज्ञ विप्रानानाय्य पूजितान्\n",
    "13091012c": "दक्षिणावर्तिकाः सर्वा बृसीः स्वयमथाकरोत्\n",
    "13091013a": "सप्त विप्रांस्ततो भोज्ये युगपत्समुपानयत्\n",
    "13091013c": "ऋते च लवणं भोज्यं श्यामाकान्नं ददौ प्रभुः\n",
    "13091014a": "दक्षिणाग्रास्ततो दर्भा विष्टरेषु निवेशिताः\n",
    "13091014c": "पादयोश्चैव विप्राणां ये त्वन्नमुपभुञ्जते\n",
    "13091015a": "कृत्वा च दक्षिणाग्रान्वै दर्भान्सुप्रयतः शुचिः\n",
    "13091015c": "प्रददौ श्रीमते पिण्डं नामगोत्रमुदाहरन्\n",
    "13091016a": "तत्कृत्वा स मुनिश्रेष्ठो धर्मसंकरमात्मनः\n",
    "13091016c": "पश्चात्तापेन महता तप्यमानोऽभ्यचिन्तयत्\n",
    "13091017a": "अकृतं मुनिभिः पूर्वं किं मयैतदनुष्ठितम्\n",
    "13091017c": "कथं नु शापेन न मां दहेयुर्ब्राह्मणा इति\n",
    "13091018a": "ततः संचिन्तयामास वंशकर्तारमात्मनः\n",
    "13091018c": "ध्यातमात्रस्तथा चात्रिराजगाम तपोधनः\n",
    "13091019a": "अथात्रिस्तं तथा दृष्ट्वा पुत्रशोकेन कर्शितम्\n",
    "13091019c": "भृशमाश्वासयामास वाग्भिरिष्टाभिरव्ययः\n",
    "13091020a": "निमे संकल्पितस्तेऽयं पितृयज्ञस्तपोधनः\n",
    "13091020c": "मा ते भूद्भीः पूर्वदृष्टो धर्मोऽयं ब्रह्मणा स्वयम्\n",
    "13091021a": "सोऽयं स्वयंभुविहितो धर्मः संकल्पितस्त्वया\n",
    "13091021c": "ऋते स्वयंभुवः कोऽन्यः श्राद्धेयं विधिमाहरेत्\n",
    "13091022a": "आख्यास्यामि च ते भूयः श्राद्धेयं विधिमुत्तमम्\n",
    "13091022c": "स्वयंभुविहितं पुत्र तत्कुरुष्व निबोध मे\n",
    "13091023a": "कृत्वाग्निकरणं पूर्वं मन्त्रपूर्वं तपोधन\n",
    "13091023c": "ततोऽर्यम्णे च सोमाय वरुणाय च नित्यशः\n",
    "13091024a": "विश्वेदेवाश्च ये नित्यं पितृभिः सह गोचराः\n",
    "13091024c": "तेभ्यः संकल्पिता भागाः स्वयमेव स्वयंभुवा\n",
    "13091025a": "स्तोतव्या चेह पृथिवी निवापस्येह धारिणी\n",
    "13091025c": "वैष्णवी काश्यपी चेति तथैवेहाक्षयेति च\n",
    "13091026a": "उदकानयने चैव स्तोतव्यो वरुणो विभुः\n",
    "13091026c": "ततोऽग्निश्चैव सोमश्च आप्याय्याविह तेऽनघ\n",
    "13091027a": "देवास्तु पितरो नाम निर्मिता वै स्वयंभुवा\n",
    "13091027c": "ऊष्मपाः सुमहाभागास्तेषां भागाः प्रकल्पिताः\n",
    "13091028a": "ते श्राद्धेनार्च्यमाना वै विमुच्यन्ते ह किल्बिषात्\n",
    "13091028c": "सप्तकः पितृवंशस्तु पूर्वदृष्टः स्वयंभुवा\n",
    "13091029a": "विश्वे चाग्निमुखा देवाः संख्याताः पूर्वमेव ते\n",
    "13091029c": "तेषां नामानि वक्ष्यामि भागार्हाणां महात्मनाम्\n",
    "13091030a": "सहः कृतिर्विपाप्मा च पुण्यकृत्पावनस्तथा\n",
    "13091030c": "ग्राम्निः क्षेमः समूहश्च दिव्यसानुस्तथैव च\n",
    "13091031a": "विवस्वान्वीर्यवान्ह्रीमान्कीर्तिमान्कृत एव च\n",
    "13091031c": "विपूर्वः सोमपूर्वश्च सूर्यश्रीश्चेति नामतः\n",
    "13091032a": "सोमपः सूर्यसावित्रो दत्तात्मा पुष्करीयकः\n",
    "13091032c": "उष्णीनाभो नभोदश्च विश्वायुर्दीप्तिरेव च\n",
    "13091033a": "चमूहरः सुवेषश्च व्योमारिः शंकरो भवः\n",
    "13091033c": "ईशः कर्ता कृतिर्दक्षो भुवनो दिव्यकर्मकृत्\n",
    "13091034a": "गणितः पञ्चवीर्यश्च आदित्यो रश्मिमांस्तथा\n",
    "13091034c": "सप्तकृत्सोमवर्चाश्च विश्वकृत्कविरेव च\n",
    "13091035a": "अनुगोप्ता सुगोप्ता च नप्ता चेश्वर एव च\n",
    "13091035c": "जितात्मा मुनिवीर्यश्च दीप्तलोमा भयंकरः\n",
    "13091036a": "अतिकर्मा प्रतीतश्च प्रदाता चांशुमांस्तथा\n",
    "13091036c": "शैलाभः परमक्रोधी धीरोष्णी भूपतिस्तथा\n",
    "13091037a": "स्रजी वज्री वरी चैव विश्वेदेवाः सनातनाः\n",
    "13091037c": "कीर्तितास्ते महाभागाः कालस्य गतिगोचराः\n",
    "13091038a": "अश्राद्धेयानि धान्यानि कोद्रवाः पुलकास्तथा\n",
    "13091038c": "हिङ्गु द्रव्येषु शाकेषु पलाण्डुं लशुनं तथा\n",
    "13091039a": "पलाण्डुः सौभञ्जनकस्तथा गृञ्जनकादयः\n",
    "13091039c": "कूष्माण्डजात्यलाबुं च कृष्णं लवणमेव च\n",
    "13091040a": "ग्राम्यं वाराहमांसं च यच्चैवाप्रोक्षितं भवेत्\n",
    "13091040c": "कृष्णाजाजी विडश्चैव शीतपाकी तथैव च\n",
    "13091040e": "अङ्कुराद्यास्तथा वर्ज्या इह शृङ्गाटकानि च\n",
    "13091041a": "वर्जयेल्लवणं सर्वं तथा जम्बूफलानि च\n",
    "13091041c": "अवक्षुतावरुदितं तथा श्राद्धेषु वर्जयेत्\n",
    "13091042a": "निवापे हव्यकव्ये वा गर्हितं च श्वदर्शनम्\n",
    "13091042c": "पितरश्चैव देवाश्च नाभिनन्दन्ति तद्धविः\n",
    "13091043a": "चण्डालश्वपचौ वर्ज्यौ निवापे समुपस्थिते\n",
    "13091043c": "काषायवासी कुष्ठी वा पतितो ब्रह्महापि वा\n",
    "13091044a": "संकीर्णयोनिर्विप्रश्च संबन्धी पतितश्च यः\n",
    "13091044c": "वर्जनीया बुधैरेते निवापे समुपस्थिते\n",
    "13091045a": "इत्येवमुक्त्वा भगवान्स्ववंशजमृषिं पुरा\n",
    "13091045c": "पितामहसभां दिव्यां जगामात्रिस्तपोधनः\n",
    "13092001": "भीष्म उवाच\n",
    "13092001a": "तथा विधौ प्रवृत्ते तु सर्व एव महर्षयः\n",
    "13092001c": "पितृयज्ञानकुर्वन्त विधिदृष्टेन कर्मणा\n",
    "13092002a": "ऋषयो धर्मनित्यास्तु कृत्वा निवपनान्युत\n",
    "13092002c": "तर्पणं चाप्यकुर्वन्त तीर्थाम्भोभिर्यतव्रताः\n",
    "13092003a": "निवापैर्दीयमानैश्च चातुर्वर्ण्येन भारत\n",
    "13092003c": "तर्पिताः पितरो देवास्ते नान्नं जरयन्ति वै\n",
    "13092004a": "अजीर्णेनाभिहन्यन्ते ते देवाः पितृभिः सह\n",
    "13092004c": "सोममेवाभ्यपद्यन्त निवापान्नाभिपीडिताः\n",
    "13092005a": "तेऽब्रुवन्सोममासाद्य पितरोऽजीर्णपीडिताः\n",
    "13092005c": "निवापान्नेन पीड्यामः श्रेयो नोऽत्र विधीयताम्\n",
    "13092006a": "तान्सोमः प्रत्युवाचाथ श्रेयश्चेदीप्सितं सुराः\n",
    "13092006c": "स्वयंभूसदनं यात स वः श्रेयो विधास्यति\n",
    "13092007a": "ते सोमवचनाद्देवाः पितृभिः सह भारत\n",
    "13092007c": "मेरुशृङ्गे समासीनं पितामहमुपागमन्\n",
    "13092008": "पितर ऊचुः\n",
    "13092008a": "निवापान्नेन भगवन्भृशं पीड्यामहे वयम्\n",
    "13092008c": "प्रसादं कुरु नो देव श्रेयो नः संविधीयताम्\n",
    "13092009a": "इति तेषां वचः श्रुत्वा स्वयंभूरिदमब्रवीत्\n",
    "13092009c": "एष मे पार्श्वतो वह्निर्युष्मच्छ्रेयो विधास्यति\n",
    "13092010": "अग्निरुवाच\n",
    "13092010a": "सहितास्तात भोक्ष्यामो निवापे समुपस्थिते\n",
    "13092010c": "जरयिष्यथ चाप्यन्नं मया सार्धं न संशयः\n",
    "13092011a": "एतच्छ्रुत्वा तु पितरस्ततस्ते विज्वराभवन्\n",
    "13092011c": "एतस्मात्कारणाच्चाग्नेः प्राक्तनं दीयते नृप\n",
    "13092012a": "निवप्ते चाग्निपूर्वे वै निवापे पुरुषर्षभ\n",
    "13092012c": "न ब्रह्मराक्षसास्तं वै निवापं धर्षयन्त्युत\n",
    "13092012e": "रक्षांसि चापवर्तन्ते स्थिते देवे विभावसौ\n",
    "13092013a": "पूर्वं पिण्डं पितुर्दद्यात्ततो दद्यात्पितामहे\n",
    "13092013c": "प्रपितामहाय च तत एष श्राद्धविधिः स्मृतः\n",
    "13092014a": "ब्रूयाच्छ्राद्धे च सावित्रीं पिण्डे पिण्डे समाहितः\n",
    "13092014c": "सोमायेति च वक्तव्यं तथा पितृमतेति च\n",
    "13092015a": "रजस्वला च या नारी व्यङ्गिता कर्णयोश्च या\n",
    "13092015c": "निवापे नोपतिष्ठेत संग्राह्या नान्यवंशजाः\n",
    "13092016a": "जलं प्रतरमाणश्च कीर्तयेत पितामहान्\n",
    "13092016c": "नदीमासाद्य कुर्वीत पितॄणां पिण्डतर्पणम्\n",
    "13092017a": "पूर्वं स्ववंशजानां तु कृत्वाद्भिस्तर्पणं पुनः\n",
    "13092017c": "सुहृत्संबन्धिवर्गाणां ततो दद्याज्जलाञ्जलिम्\n",
    "13092018a": "कल्माषगोयुगेनाथ युक्तेन तरतो जलम्\n",
    "13092018c": "पितरोऽभिलषन्ते वै नावं चाप्यधिरोहतः\n",
    "13092018e": "सदा नावि जलं तज्ज्ञाः प्रयच्छन्ति समाहिताः\n",
    "13092019a": "मासार्धे कृष्णपक्षस्य कुर्यान्निवपनानि वै\n",
    "13092019c": "पुष्टिरायुस्तथा वीर्यं श्रीश्चैव पितृवर्तिनः\n",
    "13092020a": "पितामहः पुलस्त्यश्च वसिष्ठः पुलहस्तथा\n",
    "13092020c": "अङ्गिराश्च क्रतुश्चैव कश्यपश्च महानृषिः\n",
    "13092020e": "एते कुरुकुलश्रेष्ठ महायोगेश्वराः स्मृताः\n",
    "13092021a": "एते च पितरो राजन्नेष श्राद्धविधिः परः\n",
    "13092021c": "प्रेतास्तु पिण्डसंबन्धान्मुच्यन्ते तेन कर्मणा\n",
    "13092022a": "इत्येषा पुरुषश्रेष्ठ श्राद्धोत्पत्तिर्यथागमम्\n",
    "13092022c": "ख्यापिता पूर्वनिर्दिष्टा दानं वक्ष्याम्यतः परम्\n",
    "13093001": "युधिष्ठिर उवाच\n",
    "13093001a": "द्विजातयो व्रतोपेता हविस्ते यदि भुञ्जते\n",
    "13093001c": "अन्नं ब्राह्मणकामाय कथमेतत्पितामह\n",
    "13093002": "भीष्म उवाच\n",
    "13093002a": "अवेदोक्तव्रताश्चैव भुञ्जानाः कार्यकारिणः\n",
    "13093002c": "वेदोक्तेषु तु भुञ्जाना व्रतलुप्ता युधिष्ठिर\n",
    "13093003": "युधिष्ठिर उवाच\n",
    "13093003a": "यदिदं तप इत्याहुरुपवासं पृथग्जनाः\n",
    "13093003c": "तपः स्यादेतदिह वै तपोऽन्यद्वापि किं भवेत्\n",
    "13093004": "भीष्म उवाच\n",
    "13093004a": "मासार्धमासौ नोपवसेद्यत्तपो मन्यते जनः\n",
    "13093004c": "आत्मतन्त्रोपघाती यो न तपस्वी न धर्मवित्\n",
    "13093005a": "त्यागस्यापि च संपत्तिः शिष्यते तप उत्तमम्\n",
    "13093005c": "सदोपवासी च भवेद्ब्रह्मचारी तथैव च\n",
    "13093006a": "मुनिश्च स्यात्सदा विप्रो देवांश्चैव सदा यजेत्\n",
    "13093006c": "कुटुम्बिको धर्मकामः सदास्वप्नश्च भारत\n",
    "13093007a": "अमृताशी सदा च स्यात्पवित्री च सदा भवेत्\n",
    "13093007c": "ऋतवादी सदा च स्यान्नियतश्च सदा भवेत्\n",
    "13093008a": "विघसाशी सदा च स्यात्सदा चैवातिथिप्रियः\n",
    "13093008c": "अमांसाशी सदा च स्यात्पवित्री च सदा भवेत्\n",
    "13093009": "युधिष्ठिर उवाच\n",
    "13093009a": "कथं सदोपवासी स्याद्ब्रह्मचारी च पार्थिव\n",
    "13093009c": "विघसाशी कथं च स्यात्कथं चैवातिथिप्रियः\n",
    "13093010": "भीष्म उवाच\n",
    "13093010a": "अन्तरा सायमाशं च प्रातराशं तथैव च\n",
    "13093010c": "सदोपवासी भवति यो न भुङ्क्तेऽन्तरा पुनः\n",
    "13093011a": "भार्यां गच्छन्ब्रह्मचारी सदा भवति चैव ह\n",
    "13093011c": "ऋतवादी सदा च स्याद्दानशीलश्च मानवः\n",
    "13093012a": "अभक्षयन्वृथा मांसममांसाशी भवत्युत\n",
    "13093012c": "दानं ददत्पवित्री स्यादस्वप्नश्च दिवास्वपन्\n",
    "13093013a": "भृत्यातिथिषु यो भुङ्क्ते भुक्तवत्सु नरः सदा\n",
    "13093013c": "अमृतं केवलं भुङ्क्ते इति विद्धि युधिष्ठिर\n",
    "13093014a": "अभुक्तवत्सु नाश्नाति ब्राह्मणेषु तु यो नरः\n",
    "13093014c": "अभोजनेन तेनास्य जितः स्वर्गो भवत्युत\n",
    "13093015a": "देवेभ्यश्च पितृभ्यश्च भृत्येभ्योऽतिथिभिः सह\n",
    "13093015c": "अवशिष्टानि यो भुङ्क्ते तमाहुर्विघसाशिनम्\n",
    "13093016a": "तेषां लोका ह्यपर्यन्ताः सदने ब्रह्मणः स्मृताः\n",
    "13093016c": "उपस्थिता ह्यप्सरोभिर्गन्धर्वैश्च जनाधिप\n",
    "13093017a": "देवतातिथिभिः सार्धं पितृभिश्चोपभुञ्जते\n",
    "13093017c": "रमन्ते पुत्रपौत्रैश्च तेषां गतिरनुत्तमा\n",
    "13094001": "युधिष्ठिर उवाच\n",
    "13094001a": "ब्राह्मणेभ्यः प्रयच्छन्ति दानानि विविधानि च\n",
    "13094001c": "दातृप्रतिग्रहीत्रोर्वा को विशेषः पितामह\n",
    "13094002": "भीष्म उवाच\n",
    "13094002a": "साधोर्यः प्रतिगृह्णीयात्तथैवासाधुतो द्विजः\n",
    "13094002c": "गुणवत्यल्पदोषः स्यान्निर्गुणे तु निमज्जति\n",
    "13094003a": "अत्राप्युदाहरन्तीममितिहासं पुरातनम्\n",
    "13094003c": "वृषादर्भेश्च संवादं सप्तर्षीणां च भारत\n",
    "13094004a": "कश्यपोऽत्रिर्वसिष्ठश्च भरद्वाजोऽथ गौतमः\n",
    "13094004c": "विश्वामित्रो जमदग्निः साध्वी चैवाप्यरुन्धती\n",
    "13094005a": "सर्वेषामथ तेषां तु गण्डाभूत्कर्मकारिका\n",
    "13094005c": "शूद्रः पशुसखश्चैव भर्ता चास्या बभूव ह\n",
    "13094006a": "ते वै सर्वे तपस्यन्तः पुरा चेरुर्महीमिमाम्\n",
    "13094006c": "समाधिनोपशिक्षन्तो ब्रह्मलोकं सनातनम्\n",
    "13094007a": "अथाभवदनावृष्टिर्महती कुरुनन्दन\n",
    "13094007c": "कृच्छ्रप्राणोऽभवद्यत्र लोकोऽयं वै क्षुधान्वितः\n",
    "13094008a": "कस्मिंश्चिच्च पुरा यज्ञे याज्येन शिबिसूनुना\n",
    "13094008c": "दक्षिणार्थेऽथ ऋत्विग्भ्यो दत्तः पुत्रो निजः किल\n",
    "13094009a": "तस्मिन्कालेऽथ सोऽल्पायुर्दिष्टान्तमगमत्प्रभो\n",
    "13094009c": "ते तं क्षुधाभिसंतप्ताः परिवार्योपतस्थिरे\n",
    "13094010a": "याज्यात्मजमथो दृष्ट्वा गतासुमृषिसत्तमाः\n",
    "13094010c": "अपचन्त तदा स्थाल्यां क्षुधार्ताः किल भारत\n",
    "13094011a": "निराद्ये मर्त्यलोकेऽस्मिन्नात्मानं ते परीप्सवः\n",
    "13094011c": "कृच्छ्रामापेदिरे वृत्तिमन्नहेतोस्तपस्विनः\n",
    "13094012a": "अटमानोऽथ तान्मार्गे पचमानान्महीपतिः\n",
    "13094012c": "राजा शैब्यो वृषादर्भिः क्लिश्यमानान्ददर्श ह\n",
    "13094013": "वृषादर्भिरुवाच\n",
    "13094013a": "प्रतिग्रहस्तारयति पुष्टिर्वै प्रतिगृह्णताम्\n",
    "13094013c": "मयि यद्विद्यते वित्तं तच्छृणुध्वं तपोधनाः\n",
    "13094014a": "प्रियो हि मे ब्राह्मणो याचमानो; दद्यामहं वोऽश्वतरीसहस्रम्\n",
    "13094014c": "एकैकशः सवृषाः संप्रसूताः; सर्वेषां वै शीघ्रगाः श्वेतलोमाः\n",
    "13094015a": "कुलंभराननडुहः शतंशता;न्धुर्याञ्शुभान्सर्वशोऽहं ददानि\n",
    "13094015c": "पृथ्वीवाहान्पीवरांश्चैव ताव;दग्र्या गृष्ट्यो धेनवः सुव्रताश्च\n",
    "13094016a": "वरान्ग्रामान्व्रीहियवं रसांश्च; रत्नं चान्यद्दुर्लभं किं ददानि\n",
    "13094016c": "मा स्माभक्ष्ये भावमेवं कुरुध्वं; पुष्ट्यर्थं वै किं प्रयच्छाम्यहं वः\n",
    "13094017": "ऋषय ऊचुः\n",
    "13094017a": "राजन्प्रतिग्रहो राज्ञो मध्वास्वादो विषोपमः\n",
    "13094017c": "तज्जानमानः कस्मात्त्वं कुरुषे नः प्रलोभनम्\n",
    "13094018a": "क्षत्रं हि दैवतमिव ब्राह्मणं समुपाश्रितम्\n",
    "13094018c": "अमलो ह्येष तपसा प्रीतः प्रीणाति देवताः\n",
    "13094019a": "अह्नापीह तपो जातु ब्राह्मणस्योपजायते\n",
    "13094019c": "तद्दाव इव निर्दह्यात्प्राप्तो राजप्रतिग्रहः\n",
    "13094020a": "कुशलं सह दानेन राजन्नस्तु सदा तव\n",
    "13094020c": "अर्थिभ्यो दीयतां सर्वमित्युक्त्वा ते ततो ययुः\n",
    "13094021a": "अपक्वमेव तन्मांसमभूत्तेषां च धीमताम्\n",
    "13094021c": "अथ हित्वा ययुः सर्वे वनमाहारकाङ्क्षिणः\n",
    "13094022a": "ततः प्रचोदिता राज्ञा वनं गत्वास्य मन्त्रिणः\n",
    "13094022c": "प्रचीयोदुम्बराणि स्म दानं दातुं प्रचक्रमुः\n",
    "13094023a": "उदुम्बराण्यथान्यानि हेमगर्भाण्युपाहरन्\n",
    "13094023c": "भृत्यास्तेषां ततस्तानि प्रग्राहितुमुपाद्रवन्\n",
    "13094024a": "गुरूणीति विदित्वाथ न ग्राह्याण्यत्रिरब्रवीत्\n",
    "13094024c": "न स्म हे मूढविज्ञाना न स्म हे मन्दबुद्धयः\n",
    "13094024e": "हैमानीमानि जानीमः प्रतिबुद्धाः स्म जागृमः\n",
    "13094025a": "इह ह्येतदुपादत्तं प्रेत्य स्यात्कटुकोदयम्\n",
    "13094025c": "अप्रतिग्राह्यमेवैतत्प्रेत्य चेह सुखेप्सुना\n",
    "13094026": "वसिष्ठ उवाच\n",
    "13094026a": "शतेन निष्कं गणितं सहस्रेण च संमितम्\n",
    "13094026c": "यथा बहु प्रतीच्छन्हि पापिष्ठां लभते गतिम्\n",
    "13094027": "कश्यप उवाच\n",
    "13094027a": "यत्पृथिव्यां व्रीहियवं हिरण्यं पशवः स्त्रियः\n",
    "13094027c": "सर्वं तन्नालमेकस्य तस्माद्विद्वाञ्शमं व्रजेत्\n",
    "13094028": "भरद्वाज उवाच\n",
    "13094028a": "उत्पन्नस्य रुरोः शृङ्गं वर्धमानस्य वर्धते\n",
    "13094028c": "प्रार्थना पुरुषस्येव तस्य मात्रा न विद्यते\n",
    "13094029": "गौतम उवाच\n",
    "13094029a": "न तल्लोके द्रव्यमस्ति यल्लोकं प्रतिपूरयेत्\n",
    "13094029c": "समुद्रकल्पः पुरुषो न कदाचन पूर्यते\n",
    "13094030": "विश्वामित्र उवाच\n",
    "13094030a": "कामं कामयमानस्य यदा कामः समृध्यते\n",
    "13094030c": "अथैनमपरः कामस्तृष्णा विध्यति बाणवत्\n",
    "13094031": "जमदग्निरुवाच\n",
    "13094031a": "प्रतिग्रहे संयमो वै तपो धारयते ध्रुवम्\n",
    "13094031c": "तद्धनं ब्राह्मणस्येह लुभ्यमानस्य विस्रवेत्\n",
    "13094032": "अरुन्धत्युवाच\n",
    "13094032a": "धर्मार्थं संचयो यो वै द्रव्याणां पक्षसंमतः\n",
    "13094032c": "तपःसंचय एवेह विशिष्टो द्रव्यसंचयात्\n",
    "13094033": "गण्डोवाच\n",
    "13094033a": "उग्रादितो भयाद्यस्माद्बिभ्यतीमे ममेश्वराः\n",
    "13094033c": "बलीयांसो दुर्बलवद्बिभेम्यहमतः परम्\n",
    "13094034": "पशुसख उवाच\n",
    "13094034a": "यद्वै धर्मे परं नास्ति ब्राह्मणास्तद्धनं विदुः\n",
    "13094034c": "विनयार्थं सुविद्वांसमुपासेयं यथातथम्\n",
    "13094035": "ऋषय ऊचुः\n",
    "13094035a": "कुशलं सह दानाय तस्मै यस्य प्रजा इमाः\n",
    "13094035c": "फलान्युपधियुक्तानि य एवं नः प्रयच्छसि\n",
    "13094036": "भीष्म उवाच\n",
    "13094036a": "इत्युक्त्वा हेमगर्भाणि हित्वा तानि फलानि ते\n",
    "13094036c": "ऋषयो जग्मुरन्यत्र सर्व एव धृतव्रताः\n",
    "13094037": "मन्त्रिणः ऊचुः\n",
    "13094037a": "उपधिं शङ्कमानास्ते हित्वेमानि फलानि वै\n",
    "13094037c": "ततोऽन्येनैव गच्छन्ति विदितं तेऽस्तु पार्थिव\n",
    "13094038a": "इत्युक्तः स तु भृत्यैस्तैर्वृषादर्भिश्चुकोप ह\n",
    "13094038c": "तेषां संप्रतिकर्तुं च सर्वेषामगमद्गृहम्\n",
    "13094039a": "स गत्वाहवनीयेऽग्नौ तीव्रं नियममास्थितः\n",
    "13094039c": "जुहाव संस्कृतां मन्त्रैरेकैकामाहुतिं नृपः\n",
    "13094040a": "तस्मादग्नेः समुत्तस्थौ कृत्या लोकभयंकरी\n",
    "13094040c": "तस्या नाम वृषादर्भिर्यातुधानीत्यथाकरोत्\n",
    "13094041a": "सा कृत्या कालरात्रीव कृताञ्जलिरुपस्थिता\n",
    "13094041c": "वृषादर्भिं नरपतिं किं करोमीति चाब्रवीत्\n",
    "13094042": "वृषादर्भिरुवाच\n",
    "13094042a": "ऋषीणां गच्छ सप्तानामरुन्धत्यास्तथैव च\n",
    "13094042c": "दासीभर्तुश्च दास्याश्च मनसा नाम धारय\n",
    "13094043a": "ज्ञात्वा नामानि चैतेषां सर्वानेतान्विनाशय\n",
    "13094043c": "विनष्टेषु यथा स्वैरं गच्छ यत्रेप्सितं तव\n",
    "13094044a": "सा तथेति प्रतिश्रुत्य यातुधानी स्वरूपिणी\n",
    "13094044c": "जगाम तद्वनं यत्र विचेरुस्ते महर्षयः\n",
    "13095001": "भीष्म उवाच\n",
    "13095001a": "अथात्रिप्रमुखा राजन्वने तस्मिन्महर्षयः\n",
    "13095001c": "व्यचरन्भक्षयन्तो वै मूलानि च फलानि च\n",
    "13095002a": "अथापश्यन्सुपीनांसपाणिपादमुखोदरम्\n",
    "13095002c": "परिव्रजन्तं स्थूलाङ्गं परिव्राजं शुनःसखम्\n",
    "13095003a": "अरुन्धती तु तं दृष्ट्वा सर्वाङ्गोपचितं शुभा\n",
    "13095003c": "भवितारो भवन्तो वै नैवमित्यब्रवीदृषीन्\n",
    "13095004": "वसिष्ठ उवाच\n",
    "13095004a": "नैतस्येह यथास्माकमग्निहोत्रमनिर्हुतम्\n",
    "13095004c": "सायं प्रातश्च होतव्यं तेन पीवाञ्शुनःसखः\n",
    "13095005": "अत्रिरुवाच\n",
    "13095005a": "नैतस्येह यथास्माकं क्षुधा वीर्यं समाहतम्\n",
    "13095005c": "कृच्छ्राधीतं प्रनष्टं च तेन पीवाञ्शुनःसखः\n",
    "13095006": "विश्वामित्र उवाच\n",
    "13095006a": "नैतस्येह यथास्माकं शश्वच्छास्त्रं जरद्गवः\n",
    "13095006c": "अलसः क्षुत्परो मूर्खस्तेन पीवाञ्शुनःसखः\n",
    "13095007": "जमदग्निरुवाच\n",
    "13095007a": "नैतस्येह यथास्माकं भक्तमिन्धनमेव च\n",
    "13095007c": "संचिन्त्य वार्षिकं किंचित्तेन पीवाञ्शुनःसखः\n",
    "13095008": "कश्यप उवाच\n",
    "13095008a": "नैतस्येह यथास्माकं चत्वारश्च सहोदराः\n",
    "13095008c": "देहि देहीति भिक्षन्ति तेन पीवाञ्शुनःसखः\n",
    "13095009": "भरद्वाज उवाच\n",
    "13095009a": "नैतस्येह यथास्माकं ब्रह्मबन्धोरचेतसः\n",
    "13095009c": "शोको भार्यापवादेन तेन पीवाञ्शुनःसखः\n",
    "13095010": "गौतम उवाच\n",
    "13095010a": "नैतस्येह यथास्माकं त्रिकौशेयं हि राङ्कवम्\n",
    "13095010c": "एकैकं वै त्रिवार्षीयं तेन पीवाञ्शुनःसखः\n",
    "13095011": "भीष्म उवाच\n",
    "13095011a": "अथ दृष्ट्वा परिव्राट्स तान्महर्षीञ्शुनःसखः\n",
    "13095011c": "अभिगम्य यथान्यायं पाणिस्पर्शमथाचरत्\n",
    "13095012a": "परिचर्यां वने तां तु क्षुत्प्रतीघातकारिकाम्\n",
    "13095012c": "अन्योन्येन निवेद्याथ प्रातिष्ठन्त सहैव ते\n",
    "13095013a": "एकनिश्चयकार्याश्च व्यचरन्त वनानि ते\n",
    "13095013c": "आददानाः समुद्धृत्य मूलानि च फलानि च\n",
    "13095014a": "कदाचिद्विचरन्तस्ते वृक्षैरविरलैर्वृताम्\n",
    "13095014c": "शुचिवारिप्रसन्नोदां ददृशुः पद्मिनीं शुभाम्\n",
    "13095015a": "बालादित्यवपुःप्रख्यैः पुष्करैरुपशोभिताम्\n",
    "13095015c": "वैदूर्यवर्णसदृशैः पद्मपत्रैरथावृताम्\n",
    "13095016a": "नानाविधैश्च विहगैर्जलप्रकरसेविभिः\n",
    "13095016c": "एकद्वारामनादेयां सूपतीर्थामकर्दमाम्\n",
    "13095017a": "वृषादर्भिप्रयुक्ता तु कृत्या विकृतदर्शना\n",
    "13095017c": "यातुधानीति विख्याता पद्मिनीं तामरक्षत\n",
    "13095018a": "शुनःसखसहायास्तु बिसार्थं ते महर्षयः\n",
    "13095018c": "पद्मिनीमभिजग्मुस्ते सर्वे कृत्याभिरक्षिताम्\n",
    "13095019a": "ततस्ते यातुधानीं तां दृष्ट्वा विकृतदर्शनाम्\n",
    "13095019c": "स्थितां कमलिनीतीरे कृत्यामूचुर्महर्षयः\n",
    "13095020a": "एका तिष्ठसि का नु त्वं कस्यार्थे किं प्रयोजनम्\n",
    "13095020c": "पद्मिनीतीरमाश्रित्य ब्रूहि त्वं किं चिकीर्षसि\n",
    "13095021": "यातुधान्युवाच\n",
    "13095021a": "यास्मि सास्म्यनुयोगो मे न कर्तव्यः कथंचन\n",
    "13095021c": "आरक्षिणीं मां पद्मिन्या वित्त सर्वे तपोधनाः\n",
    "13095022": "ऋषय ऊचुः\n",
    "13095022a": "सर्व एव क्षुधार्ताः स्म न चान्यत्किंचिदस्ति नः\n",
    "13095022c": "भवत्याः संमते सर्वे गृह्णीमहि बिसान्युत\n",
    "13095023": "यातुधान्युवाच\n",
    "13095023a": "समयेन बिसानीतो गृह्णीध्वं कामकारतः\n",
    "13095023c": "एकैको नाम मे प्रोक्त्वा ततो गृह्णीत माचिरम्\n",
    "13095024": "भीष्म उवाच\n",
    "13095024a": "विज्ञाय यातुधानीं तां कृत्यामृषिवधैषिणीम्\n",
    "13095024c": "अत्रिः क्षुधापरीतात्मा ततो वचनमब्रवीत्\n",
    "13095025a": "अरात्रिरत्रेः सा रात्रिर्यां नाधीते त्रिरद्य वै\n",
    "13095025c": "अरात्रिरत्रिरित्येव नाम मे विद्धि शोभने\n",
    "13095026": "यातुधान्युवाच\n",
    "13095026a": "यथोदाहृतमेतत्ते मयि नाम महामुने\n",
    "13095026c": "दुर्धार्यमेतन्मनसा गच्छावतर पद्मिनीम्\n",
    "13095027": "वसिष्ठ उवाच\n",
    "13095027a": "वसिष्ठोऽस्मि वरिष्ठोऽस्मि वसे वासं गृहेष्वपि\n",
    "13095027c": "वरिष्ठत्वाच्च वासाच्च वसिष्ठ इति विद्धि माम्\n",
    "13095028": "यातुधान्युवाच\n",
    "13095028a": "नामनैरुक्तमेतत्ते दुःखव्याभाषिताक्षरम्\n",
    "13095028c": "नैतद्धारयितुं शक्यं गच्छावतर पद्मिनीम्\n",
    "13095029": "कश्यप उवाच\n",
    "13095029a": "कुलं कुलं च कुपपः कुपयः कश्यपो द्विजः\n",
    "13095029c": "काश्यः काशनिकाशत्वादेतन्मे नाम धारय\n",
    "13095030": "यातुधान्युवाच\n",
    "13095030a": "यथोदाहृतमेतत्ते मयि नाम महामुने\n",
    "13095030c": "दुर्धार्यमेतन्मनसा गच्छावतर पद्मिनीम्\n",
    "13095031": "भरद्वाज उवाच\n",
    "13095031a": "भरे सुतान्भरे शिष्यान्भरे देवान्भरे द्विजान्\n",
    "13095031c": "भरे भार्यामनव्याजो भरद्वाजोऽस्मि शोभने\n",
    "13095032": "यातुधान्युवाच\n",
    "13095032a": "नामनैरुक्तमेतत्ते दुःखव्याभाषिताक्षरम्\n",
    "13095032c": "नैतद्धारयितुं शक्यं गच्छावतर पद्मिनीम्\n",
    "13095033": "गौतम उवाच\n",
    "13095033a": "गोदमो दमगोऽधूमो दमो दुर्दर्शनश्च ते\n",
    "13095033c": "विद्धि मां गौतमं कृत्ये यातुधानि निबोध मे\n",
    "13095034": "यातुधान्युवाच\n",
    "13095034a": "यथोदाहृतमेतत्ते मयि नाम महामुने\n",
    "13095034c": "नैतद्धारयितुं शक्यं गच्छावतर पद्मिनीम्\n",
    "13095035": "विश्वामित्र उवाच\n",
    "13095035a": "विश्वेदेवाश्च मे मित्रं मित्रमस्मि गवां तथा\n",
    "13095035c": "विश्वामित्रमिति ख्यातं यातुधानि निबोध मे\n",
    "13095036": "यातुधान्युवाच\n",
    "13095036a": "नामनैरुक्तमेतत्ते दुःखव्याभाषिताक्षरम्\n",
    "13095036c": "नैतद्धारयितुं शक्यं गच्छावतर पद्मिनीम्\n",
    "13095037": "जमदग्निरुवाच\n",
    "13095037a": "जाजमद्यजजा नाम मृजा माह जिजायिषे\n",
    "13095037c": "जमदग्निरिति ख्यातमतो मां विद्धि शोभने\n",
    "13095038": "यातुधान्युवाच\n",
    "13095038a": "यथोदाहृतमेतत्ते मयि नाम महामुने\n",
    "13095038c": "नैतद्धारयितुं शक्यं गच्छावतर पद्मिनीम्\n",
    "13095039": "अरुन्धत्युवाच\n",
    "13095039a": "धरां धरित्रीं वसुधां भर्तुस्तिष्ठाम्यनन्तरम्\n",
    "13095039c": "मनोऽनुरुन्धती भर्तुरिति मां विद्ध्यरुन्धतीम्\n",
    "13095040": "यातुधान्युवाच\n",
    "13095040a": "नामनैरुक्तमेतत्ते दुःखव्याभाषिताक्षरम्\n",
    "13095040c": "नैतद्धारयितुं शक्यं गच्छावतर पद्मिनीम्\n",
    "13095041": "गण्डोवाच\n",
    "13095041a": "गण्डं गण्डं गतवती गण्डगण्डेति संज्ञिता\n",
    "13095041c": "गण्डगण्डेव गण्डेति विद्धि मानलसंभवे\n",
    "13095042": "यातुधान्युवाच\n",
    "13095042a": "नामनैरुक्तमेतत्ते दुःखव्याभाषिताक्षरम्\n",
    "13095042c": "नैतद्धारयितुं शक्यं गच्छावतर पद्मिनीम्\n",
    "13095043": "पशुसख उवाच\n",
    "13095043a": "सखा सखे यः सख्येयः पशूनां च सखा सदा\n",
    "13095043c": "गौणं पशुसखेत्येवं विद्धि मामग्निसंभवे\n",
    "13095044": "यातुधान्युवाच\n",
    "13095044a": "नामनैरुक्तमेतत्ते दुःखव्याभाषिताक्षरम्\n",
    "13095044c": "नैतद्धारयितुं शक्यं गच्छावतर पद्मिनीम्\n",
    "13095045": "शुनःसख उवाच\n",
    "13095045a": "एभिरुक्तं यथा नाम नाहं वक्तुमिहोत्सहे\n",
    "13095045c": "शुनःसखसखायं मां यातुधान्युपधारय\n",
    "13095046": "यातुधान्युवाच\n",
    "13095046a": "नाम तेऽव्यक्तमुक्तं वै वाक्यं संदिग्धया गिरा\n",
    "13095046c": "तस्मात्सकृदिदानीं त्वं ब्रूहि यन्नाम ते द्विज\n",
    "13095047": "शुनःसख उवाच\n",
    "13095047a": "सकृदुक्तं मया नाम न गृहीतं यदा त्वया\n",
    "13095047c": "तस्मात्त्रिदण्डाभिहता गच्छ भस्मेति माचिरम्\n",
    "13095048": "भीष्म उवाच\n",
    "13095048a": "सा ब्रह्मदण्डकल्पेन तेन मूर्ध्नि हता तदा\n",
    "13095048c": "कृत्या पपात मेदिन्यां भस्मसाच्च जगाम ह\n",
    "13095049a": "शुनःसखश्च हत्वा तां यातुधानीं महाबलाम्\n",
    "13095049c": "भुवि त्रिदण्डं विष्टभ्य शाद्वले समुपाविशत्\n",
    "13095050a": "ततस्ते मुनयः सर्वे पुष्कराणि बिसानि च\n",
    "13095050c": "यथाकाममुपादाय समुत्तस्थुर्मुदान्विताः\n",
    "13095051a": "श्रमेण महता युक्तास्ते बिसानि कलापशः\n",
    "13095051c": "तीरे निक्षिप्य पद्मिन्यास्तर्पणं चक्रुरम्भसा\n",
    "13095052a": "अथोत्थाय जलात्तस्मात्सर्वे ते वै समागमन्\n",
    "13095052c": "नापश्यंश्चापि ते तानि बिसानि पुरुषर्षभ\n",
    "13095053": "ऋषय ऊचुः\n",
    "13095053a": "केन क्षुधाभिभूतानामस्माकं पापकर्मणा\n",
    "13095053c": "नृशंसेनापनीतानि बिसान्याहारकाङ्क्षिणाम्\n",
    "13095054a": "ते शङ्कमानास्त्वन्योन्यं पप्रच्छुर्द्विजसत्तमाः\n",
    "13095054c": "त ऊचुः शपथं सर्वे कुर्म इत्यरिकर्शन\n",
    "13095055a": "त उक्त्वा बाढमित्येव सर्व एव शुनःसखम्\n",
    "13095055c": "क्षुधार्ताः सुपरिश्रान्ताः शपथायोपचक्रमुः\n",
    "13095056": "अत्रिरुवाच\n",
    "13095056a": "स गां स्पृशतु पादेन सूर्यं च प्रतिमेहतु\n",
    "13095056c": "अनध्यायेष्वधीयीत बिसस्तैन्यं करोति यः\n",
    "13095057": "वसिष्ठ उवाच\n",
    "13095057a": "अनध्यायपरो लोके शुनः स परिकर्षतु\n",
    "13095057c": "परिव्राट्कामवृत्तोऽस्तु बिसस्तैन्यं करोति यः\n",
    "13095058a": "शरणागतं हन्तु मित्रं स्वसुतां चोपजीवतु\n",
    "13095058c": "अर्थान्काङ्क्षतु कीनाशाद्बिसस्तैन्यं करोति यः\n",
    "13095059": "कश्यप उवाच\n",
    "13095059a": "सर्वत्र सर्वं पणतु न्यासलोपं करोतु च\n",
    "13095059c": "कूटसाक्षित्वमभ्येतु बिसस्तैन्यं करोति यः\n",
    "13095060a": "वृथामांसं समश्नातु वृथादानं करोतु च\n",
    "13095060c": "यातु स्त्रियं दिवा चैव बिसस्तैन्यं करोति यः\n",
    "13095061": "भरद्वाज उवाच\n",
    "13095061a": "नृशंसस्त्यक्तधर्मास्तु स्त्रीषु ज्ञातिषु गोषु च\n",
    "13095061c": "ब्राह्मणं चापि जयतां बिसस्तैन्यं करोति यः\n",
    "13095062a": "उपाध्यायमधः कृत्वा ऋचोऽध्येतु यजूंषि च\n",
    "13095062c": "जुहोतु च स कक्षाग्नौ बिसस्तैन्यं करोति यः\n",
    "13095063": "जमदग्निरुवाच\n",
    "13095063a": "पुरीषमुत्सृजत्वप्सु हन्तु गां चापि दोहिनीम्\n",
    "13095063c": "अनृतौ मैथुनं यातु बिसस्तैन्यं करोति यः\n",
    "13095064a": "द्वेष्यो भार्योपजीवी स्याद्दूरबन्धुश्च वैरवान्\n",
    "13095064c": "अन्योन्यस्यातिथिश्चास्तु बिसस्तैन्यं करोति यः\n",
    "13095065": "गौतम उवाच\n",
    "13095065a": "अधीत्य वेदांस्त्यजतु त्रीनग्नीनपविध्यतु\n",
    "13095065c": "विक्रीणातु तथा सोमं बिसस्तैन्यं करोति यः\n",
    "13095066a": "उदपानप्लवे ग्रामे ब्राह्मणो वृषलीपतिः\n",
    "13095066c": "तस्य सालोक्यतां यातु बिसस्तैन्यं करोति यः\n",
    "13095067": "विश्वामित्र उवाच\n",
    "13095067a": "जीवतो वै गुरून्भृत्यान्भरन्त्वस्य परे जनाः\n",
    "13095067c": "अगतिर्बहुपुत्रः स्याद्बिसस्तैन्यं करोति यः\n",
    "13095068a": "अशुचिर्ब्रह्मकूटोऽस्तु ऋद्ध्या चैवाप्यहंकृतः\n",
    "13095068c": "कर्षको मत्सरी चास्तु बिसस्तैन्यं करोति यः\n",
    "13095069a": "वर्षान्करोतु भृतको राज्ञश्चास्तु पुरोहितः\n",
    "13095069c": "अयाज्यस्य भवेदृत्विग्बिसस्तैन्यं करोति यः\n",
    "13095070": "अरुन्धत्युवाच\n",
    "13095070a": "नित्यं परिवदेच्छ्वश्रूं भर्तुर्भवतु दुर्मनाः\n",
    "13095070c": "एका स्वादु समश्नातु बिसस्तैन्यं करोति या\n",
    "13095071a": "ज्ञातीनां गृहमध्यस्था सक्तूनत्तु दिनक्षये\n",
    "13095071c": "अभाग्यावीरसूरस्तु बिसस्तैन्यं करोति या\n",
    "13095072": "गण्डोवाच\n",
    "13095072a": "अनृतं भाषतु सदा साधुभिश्च विरुध्यतु\n",
    "13095072c": "ददातु कन्यां शुल्केन बिसस्तैन्यं करोति या\n",
    "13095073a": "साधयित्वा स्वयं प्राशेद्दास्ये जीवतु चैव ह\n",
    "13095073c": "विकर्मणा प्रमीयेत बिसस्तैन्यं करोति या\n",
    "13095074": "पशुसख उवाच\n",
    "13095074a": "दास्य एव प्रजायेत सोऽप्रसूतिरकिंचनः\n",
    "13095074c": "दैवतेष्वनमस्कारो बिसस्तैन्यं करोति यः\n",
    "13095075": "शुनःसख उवाच\n",
    "13095075a": "अध्वर्यवे दुहितरं ददातु; च्छन्दोगे वा चरितब्रह्मचर्ये\n",
    "13095075c": "आथर्वणं वेदमधीत्य विप्रः; स्नायीत यो वै हरते बिसानि\n",
    "13095076": "ऋषय ऊचुः\n",
    "13095076a": "इष्टमेतद्द्विजातीनां योऽयं ते शपथः कृतः\n",
    "13095076c": "त्वया कृतं बिसस्तैन्यं सर्वेषां नः शुनःसख\n",
    "13095077": "शुनःसख उवाच\n",
    "13095077a": "न्यस्तमाद्यमपश्यद्भिर्यदुक्तं कृतकर्मभिः\n",
    "13095077c": "सत्यमेतन्न मिथ्यैतद्बिसस्तैन्यं कृतं मया\n",
    "13095078a": "मया ह्यन्तर्हितानीह बिसानीमानि पश्यत\n",
    "13095078c": "परीक्षार्थं भगवतां कृतमेतन्मयानघाः\n",
    "13095078e": "रक्षणार्थं च सर्वेषां भवतामहमागतः\n",
    "13095079a": "यातुधानी ह्यतिक्रुद्धा कृत्यैषा वो वधैषिणी\n",
    "13095079c": "वृषादर्भिप्रयुक्तैषा निहता मे तपोधनाः\n",
    "13095080a": "दुष्टा हिंस्यादियं पापा युष्मान्प्रत्यग्निसंभवा\n",
    "13095080c": "तस्मादस्म्यागतो विप्रा वासवं मां निबोधत\n",
    "13095081a": "अलोभादक्षया लोकाः प्राप्ता वः सार्वकामिकाः\n",
    "13095081c": "उत्तिष्ठध्वमितः क्षिप्रं तानवाप्नुत वै द्विजाः\n",
    "13095082": "भीष्म उवाच\n",
    "13095082a": "ततो महर्षयः प्रीतास्तथेत्युक्त्वा पुरंदरम्\n",
    "13095082c": "सहैव त्रिदशेन्द्रेण सर्वे जग्मुस्त्रिविष्टपम्\n",
    "13095083a": "एवमेते महात्मानो भोगैर्बहुविधैरपि\n",
    "13095083c": "क्षुधा परमया युक्ताश्छन्द्यमाना महात्मभिः\n",
    "13095083e": "नैव लोभं तदा चक्रुस्ततः स्वर्गमवाप्नुवन्\n",
    "13095084a": "तस्मात्सर्वास्ववस्थासु नरो लोभं विवर्जयेत्\n",
    "13095084c": "एष धर्मः परो राजन्नलोभ इति विश्रुतः\n",
    "13095085a": "इदं नरः सच्चरितं समवायेषु कीर्तयेत्\n",
    "13095085c": "सुखभागी च भवति न च दुर्गाण्यवाप्नुते\n",
    "13095086a": "प्रीयन्ते पितरश्चास्य ऋषयो देवतास्तथा\n",
    "13095086c": "यशोधर्मार्थभागी च भवति प्रेत्य मानवः\n",
    "13096001": "भीष्म उवाच\n",
    "13096001a": "अत्रैवोदाहरन्तीममितिहासं पुरातनम्\n",
    "13096001c": "यद्वृत्तं तीर्थयात्रायां शपथं प्रति तच्छृणु\n",
    "13096002a": "पुष्करार्थं कृतं स्तैन्यं पुरा भरतसत्तम\n",
    "13096002c": "राजर्षिभिर्महाराज तथैव च द्विजर्षिभिः\n",
    "13096003a": "ऋषयः समेताः पश्चिमे वै प्रभासे; समागता मन्त्रममन्त्रयन्त\n",
    "13096003c": "चराम सर्वे पृथिवीं पुण्यतीर्थां; तन्नः कार्यं हन्त गच्छाम सर्वे\n",
    "13096004a": "शुक्रोऽङ्गिराश्चैव कविश्च विद्वां;स्तथागस्त्यो नारदपर्वतौ च\n",
    "13096004c": "भृगुर्वसिष्ठः कश्यपो गौतमश्च; विश्वामित्रो जमदग्निश्च राजन्\n",
    "13096005a": "ऋषिस्तथा गालवोऽथाष्टकश्च; भरद्वाजोऽरुन्धती वालखिल्याः\n",
    "13096005c": "शिबिर्दिलीपो नहुषोऽम्बरीषो; राजा ययातिर्धुन्धुमारोऽथ पूरुः\n",
    "13096006a": "जग्मुः पुरस्कृत्य महानुभावं; शतक्रतुं वृत्रहणं नरेन्द्र\n",
    "13096006c": "तीर्थानि सर्वाणि परिक्रमन्तो; माघ्यां ययुः कौशिकीं पुण्यतीर्थाम्\n",
    "13096007a": "सर्वेषु तीर्थेष्वथ धूतपापा; जग्मुस्ततो ब्रह्मसरः सुपुण्यम्\n",
    "13096007c": "देवस्य तीर्थे जलमग्निकल्पा; विगाह्य ते भुक्तबिसप्रसूनाः\n",
    "13096008a": "केचिद्बिसान्यखनंस्तत्र राज;न्नन्ये मृणालान्यखनंस्तत्र विप्राः\n",
    "13096008c": "अथापश्यन्पुष्करं ते ह्रियन्तं; ह्रदादगस्त्येन समुद्धृतं वै\n",
    "13096009a": "तानाह सर्वानृषिमुख्यानगस्त्यः; केनादत्तं पुष्करं मे सुजातम्\n",
    "13096009c": "युष्माञ्शङ्के दीयतां पुष्करं मे; न वै भवन्तो हर्तुमर्हन्ति पद्मम्\n",
    "13096010a": "शृणोमि कालो हिंसते धर्मवीर्यं; सेयं प्राप्ता वर्धते धर्मपीडा\n",
    "13096010c": "पुराधर्मो वर्धते नेह याव;त्तावद्गच्छामि परलोकं चिराय\n",
    "13096011a": "पुरा वेदान्ब्राह्मणा ग्राममध्ये; घुष्टस्वरा वृषलाञ्श्रावयन्ति\n",
    "13096011c": "पुरा राजा व्यवहारानधर्म्या;न्पश्यत्यहं परलोकं व्रजामि\n",
    "13096012a": "पुरावरान्प्रत्यवरान्गरीयसो; यावन्नरा नावमंस्यन्ति सर्वे\n",
    "13096012c": "तमोत्तरं यावदिदं न वर्तते; तावद्व्रजामि परलोकं चिराय\n",
    "13096013a": "पुरा प्रपश्यामि परेण मर्त्या;न्बलीयसा दुर्बलान्भुज्यमानान्\n",
    "13096013c": "तस्माद्यास्यामि परलोकं चिराय; न ह्युत्सहे द्रष्टुमीदृङ्नृलोके\n",
    "13096014a": "तमाहुरार्ता ऋषयो महर्षिं; न ते वयं पुष्करं चोरयामः\n",
    "13096014c": "मिथ्याभिषङ्गो भवता न कार्यः; शपाम तीक्ष्णाञ्शपथान्महर्षे\n",
    "13096015a": "ते निश्चितास्तत्र महर्षयस्तु; संमन्यन्तो धर्ममेवं नरेन्द्र\n",
    "13096015c": "ततोऽशपञ्शपथान्पर्ययेण; सहैव ते पार्थिव पुत्रपौत्रैः\n",
    "13096016": "भृगुरुवाच\n",
    "13096016a": "प्रत्याक्रोशेदिहाक्रुष्टस्ताडितः प्रतिताडयेत्\n",
    "13096016c": "खादेच्च पृष्ठमांसानि यस्ते हरति पुष्करम्\n",
    "13096017": "वसिष्ठ उवाच\n",
    "13096017a": "अस्वाध्यायपरो लोके श्वानं च परिकर्षतु\n",
    "13096017c": "पुरे च भिक्षुर्भवतु यस्ते हरति पुष्करम्\n",
    "13096018": "कश्यप उवाच\n",
    "13096018a": "सर्वत्र सर्वं पणतु न्यासे लोभं करोतु च\n",
    "13096018c": "कूटसाक्षित्वमभ्येतु यस्ते हरति पुष्करम्\n",
    "13096019": "गौतम उवाच\n",
    "13096019a": "जीवत्वहंकृतो बुद्ध्या विपणत्वधमेन सः\n",
    "13096019c": "कर्षको मत्सरी चास्तु यस्ते हरति पुष्करम्\n",
    "13096020": "अङ्गिरा उवाच\n",
    "13096020a": "अशुचिर्ब्रह्मकूटोऽस्तु श्वानं च परिकर्षतु\n",
    "13096020c": "ब्रह्महानिकृतिश्चास्तु यस्ते हरति पुष्करम्\n",
    "13096021": "धुन्धुमार उवाच\n",
    "13096021a": "अकृतज्ञोऽस्तु मित्राणां शूद्रायां तु प्रजायतु\n",
    "13096021c": "एकः संपन्नमश्नातु यस्ते हरति पुष्करम्\n",
    "13096022": "पूरुरुवाच\n",
    "13096022a": "चिकित्सायां प्रचरतु भार्यया चैव पुष्यतु\n",
    "13096022c": "श्वशुरात्तस्य वृत्तिः स्याद्यस्ते हरति पुष्करम्\n",
    "13096023": "दिलीप उवाच\n",
    "13096023a": "उदपानप्लवे ग्रामे ब्राह्मणो वृषलीपतिः\n",
    "13096023c": "तस्य लोकान्स व्रजतु यस्ते हरति पुष्करम्\n",
    "13096024": "शुक्र उवाच\n",
    "13096024a": "पृष्ठमांसं समश्नातु दिवा गच्छतु मैथुनम्\n",
    "13096024c": "प्रेष्यो भवतु राज्ञश्च यस्ते हरति पुष्करम्\n",
    "13096025": "जमदग्निरुवाच\n",
    "13096025a": "अनध्यायेष्वधीयीत मित्रं श्राद्धे च भोजयेत्\n",
    "13096025c": "श्राद्धे शूद्रस्य चाश्नीयाद्यस्ते हरति पुष्करम्\n",
    "13096026": "शिबिरुवाच\n",
    "13096026a": "अनाहिताग्निर्म्रियतां यज्ञे विघ्नं करोतु च\n",
    "13096026c": "तपस्विभिर्विरुध्येत यस्ते हरति पुष्करम्\n",
    "13096027": "ययातिरुवाच\n",
    "13096027a": "अनृतौ जटी व्रतिन्यां वै भार्यायां संप्रजायतु\n",
    "13096027c": "निराकरोतु वेदांश्च यस्ते हरति पुष्करम्\n",
    "13096028": "नहुष उवाच\n",
    "13096028a": "अतिथिं गृहस्थो नुदतु कामवृत्तोऽस्तु दीक्षितः\n",
    "13096028c": "विद्यां प्रयच्छतु भृतो यस्ते हरति पुष्करम्\n",
    "13096029": "अम्बरीष उवाच\n",
    "13096029a": "नृशंसस्त्यक्तधर्मोऽस्तु स्त्रीषु ज्ञातिषु गोषु च\n",
    "13096029c": "ब्राह्मणं चापि जहतु यस्ते हरति पुष्करम्\n",
    "13096030": "नारद उवाच\n",
    "13096030a": "गूढोऽज्ञानी बहिः शास्त्रं पठतां विस्वरं पदम्\n",
    "13096030c": "गरीयसोऽवजानातु यस्ते हरति पुष्करम्\n",
    "13096031": "नाभाग उवाच\n",
    "13096031a": "अनृतं भाषतु सदा सद्भिश्चैव विरुध्यतु\n",
    "13096031c": "शुल्केन कन्यां ददतु यस्ते हरति पुष्करम्\n",
    "13096032": "कविरुवाच\n",
    "13096032a": "पदा स गां ताडयतु सूर्यं च प्रति मेहतु\n",
    "13096032c": "शरणागतं च त्यजतु यस्ते हरति पुष्करम्\n",
    "13096033": "विश्वामित्र उवाच\n",
    "13096033a": "करोतु भृतकोऽवर्षां राज्ञश्चास्तु पुरोहितः\n",
    "13096033c": "ऋत्विगस्तु ह्ययाज्यस्य यस्ते हरति पुष्करम्\n",
    "13096034": "पर्वत उवाच\n",
    "13096034a": "ग्रामे चाधिकृतः सोऽस्तु खरयानेन गच्छतु\n",
    "13096034c": "शुनः कर्षतु वृत्त्यर्थे यस्ते हरति पुष्करम्\n",
    "13096035": "भरद्वाज उवाच\n",
    "13096035a": "सर्वपापसमादानं नृशंसे चानृते च यत्\n",
    "13096035c": "तत्तस्यास्तु सदा पापं यस्ते हरति पुष्करम्\n",
    "13096036": "अष्टक उवाच\n",
    "13096036a": "स राजास्त्वकृतप्रज्ञः कामवृत्तिश्च पापकृत्\n",
    "13096036c": "अधर्मेणानुशास्तूर्वीं यस्ते हरति पुष्करम्\n",
    "13096037": "गालव उवाच\n",
    "13096037a": "पापिष्ठेभ्यस्त्वनर्घार्हः स नरोऽस्तु स्वपापकृत्\n",
    "13096037c": "दत्त्वा दानं कीर्तयतु यस्ते हरति पुष्करम्\n",
    "13096038": "अरुन्धत्युवाच\n",
    "13096038a": "श्वश्र्वापवादं वदतु भर्तुर्भवतु दुर्मनाः\n",
    "13096038c": "एका स्वादु समश्नातु या ते हरति पुष्करम्\n",
    "13096039": "वालखिल्या ऊचुः\n",
    "13096039a": "एकपादेन वृत्त्यर्थं ग्रामद्वारे स तिष्ठतु\n",
    "13096039c": "धर्मज्ञस्त्यक्तधर्मोऽस्तु यस्ते हरति पुष्करम्\n",
    "13096040": "पशुसख उवाच\n",
    "13096040a": "अग्निहोत्रमनादृत्य सुखं स्वपतु स द्विजः\n",
    "13096040c": "परिव्राट्कामवृत्तोऽस्तु यस्ते हरति पुष्करम्\n",
    "13096041": "सुरभ्युवाच\n",
    "13096041a": "बाल्वजेन निदानेन कांस्यं भवतु दोहनम्\n",
    "13096041c": "दुह्येत परवत्सेन या ते हरति पुष्करम्\n",
    "13096042": "भीष्म उवाच\n",
    "13096042a": "ततस्तु तैः शपथैः शप्यमानै;र्नानाविधैर्बहुभिः कौरवेन्द्र\n",
    "13096042c": "सहस्राक्षो देवराट्संप्रहृष्टः; समीक्ष्य तं कोपनं विप्रमुख्यम्\n",
    "13096043a": "अथाब्रवीन्मघवा प्रत्ययं स्वं; समाभाष्य तमृषिं जातरोषम्\n",
    "13096043c": "ब्रह्मर्षिदेवर्षिनृपर्षिमध्ये; यत्तन्निबोधेह ममाद्य राजन्\n",
    "13096044": "शक्र उवाच\n",
    "13096044a": "अध्वर्यवे दुहितरं ददातु; च्छन्दोगे वा चरितब्रह्मचर्ये\n",
    "13096044c": "आथर्वणं वेदमधीत्य विप्रः; स्नायीत यः पुष्करमाददाति\n",
    "13096045a": "सर्वान्वेदानधीयीत पुण्यशीलोऽस्तु धार्मिकः\n",
    "13096045c": "ब्रह्मणः सदनं यातु यस्ते हरति पुष्करम्\n",
    "13096046": "अगस्त्य उवाच\n",
    "13096046a": "आशीर्वादस्त्वया प्रोक्तः शपथो बलसूदन\n",
    "13096046c": "दीयतां पुष्करं मह्यमेष धर्मः सनातनः\n",
    "13096047": "इन्द्र उवाच\n",
    "13096047a": "न मया भगवँल्लोभाद्धृतं पुष्करमद्य वै\n",
    "13096047c": "धर्मं तु श्रोतुकामेन हृतं न क्रोद्धुमर्हसि\n",
    "13096048a": "धर्मः श्रुतिसमुत्कर्षो धर्मसेतुरनामयः\n",
    "13096048c": "आर्षो वै शाश्वतो नित्यमव्ययोऽयं मया श्रुतः\n",
    "13096049a": "तदिदं गृह्यतां विद्वन्पुष्करं मुनिसत्तम\n",
    "13096049c": "अतिक्रमं मे भगवन्क्षन्तुमर्हस्यनिन्दित\n",
    "13096050a": "इत्युक्तः स महेन्द्रेण तपस्वी कोपनो भृशम्\n",
    "13096050c": "जग्राह पुष्करं धीमान्प्रसन्नश्चाभवन्मुनिः\n",
    "13096051a": "प्रययुस्ते ततो भूयस्तीर्थानि वनगोचराः\n",
    "13096051c": "पुण्यतीर्थेषु च तथा गात्राण्याप्लावयन्ति ते\n",
    "13096052a": "आख्यानं य इदं युक्तः पठेत्पर्वणि पर्वणि\n",
    "13096052c": "न मूर्खं जनयेत्पुत्रं न भवेच्च निराकृतिः\n",
    "13096053a": "न तमापत्स्पृशेत्काचिन्न ज्वरो न रुजश्च ह\n",
    "13096053c": "विरजाः श्रेयसा युक्तः प्रेत्य स्वर्गमवाप्नुयात्\n",
    "13096054a": "यश्च शास्त्रमनुध्यायेदृषिभिः परिपालितम्\n",
    "13096054c": "स गच्छेद्ब्रह्मणो लोकमव्ययं च नरोत्तम\n",
    "13097001": "युधिष्ठिर उवाच\n",
    "13097001a": "यदिदं श्राद्धधर्मेषु दीयते भरतर्षभ\n",
    "13097001c": "छत्रं चोपानहौ चैव केनैतत्संप्रवर्तितम्\n",
    "13097001e": "कथं चैतत्समुत्पन्नं किमर्थं च प्रदीयते\n",
    "13097002a": "न केवलं श्राद्धधर्मे पुण्यकेष्वपि दीयते\n",
    "13097002c": "एतद्विस्तरतो राजञ्श्रोतुमिच्छामि तत्त्वतः\n",
    "13097003": "भीष्म उवाच\n",
    "13097003a": "शृणु राजन्नवहितश्छत्रोपानहविस्तरम्\n",
    "13097003c": "यथैतत्प्रथितं लोके येन चैतत्प्रवर्तितम्\n",
    "13097004a": "यथा चाक्षय्यतां प्राप्तं पुण्यतां च यथा गतम्\n",
    "13097004c": "सर्वमेतदशेषेण प्रवक्ष्यामि जनाधिप\n",
    "13097005a": "इतिहासं पुरावृत्तमिमं शृणु नराधिप\n",
    "13097005c": "जमदग्नेश्च संवादं सूर्यस्य च महात्मनः\n",
    "13097006a": "पुरा स भगवान्साक्षाद्धनुषाक्रीडत प्रभो\n",
    "13097006c": "संधाय संधाय शरांश्चिक्षेप किल भार्गवः\n",
    "13097007a": "तान्क्षिप्तान्रेणुका सर्वांस्तस्येषून्दीप्ततेजसः\n",
    "13097007c": "आनाय्य सा तदा तस्मै प्रादादसकृदच्युत\n",
    "13097008a": "अथ तेन स शब्देन ज्यातलस्य शरस्य च\n",
    "13097008c": "प्रहृष्टः संप्रचिक्षेप सा च प्रत्याजहार तान्\n",
    "13097009a": "ततो मध्याह्नमारूढे ज्येष्ठामूले दिवाकरे\n",
    "13097009c": "स सायकान्द्विजो विद्ध्वा रेणुकामिदमब्रवीत्\n",
    "13097010a": "गच्छानय विशालाक्षि शरानेतान्धनुश्च्युतान्\n",
    "13097010c": "यावदेतान्पुनः सुभ्रु क्षिपामीति जनाधिप\n",
    "13097011a": "सा गच्छत्यन्तरा छायां वृक्षमाश्रित्य भामिनी\n",
    "13097011c": "तस्थौ तस्या हि संतप्तं शिरः पादौ तथैव च\n",
    "13097012a": "स्थिता सा तु मुहूर्तं वै भर्तुः शापभयाच्छुभा\n",
    "13097012c": "ययावानयितुं भूयः सायकानसितेक्षणा\n",
    "13097012e": "प्रत्याजगाम च शरांस्तानादाय यशस्विनी\n",
    "13097013a": "सा प्रस्विन्ना सुचार्वङ्गी पद्भ्यां दुःखं नियच्छती\n",
    "13097013c": "उपाजगाम भर्तारं भयाद्भर्तुः प्रवेपती\n",
    "13097014a": "स तामृषिस्ततः क्रुद्धो वाक्यमाह शुभाननाम्\n",
    "13097014c": "रेणुके किं चिरेण त्वमागतेति पुनः पुनः\n",
    "13097015": "रेणुकोवाच\n",
    "13097015a": "शिरस्तावत्प्रदीप्तं मे पादौ चैव तपोधन\n",
    "13097015c": "सूर्यतेजोनिरुद्धाहं वृक्षच्छायामुपाश्रिता\n",
    "13097016a": "एतस्मात्कारणाद्ब्रह्मंश्चिरमेतत्कृतं मया\n",
    "13097016c": "एतज्ज्ञात्वा मम विभो मा क्रुधस्त्वं तपोधन\n",
    "13097017": "जमदग्निरुवाच\n",
    "13097017a": "अद्यैनं दीप्तकिरणं रेणुके तव दुःखदम्\n",
    "13097017c": "शरैर्निपातयिष्यामि सूर्यमस्त्राग्नितेजसा\n",
    "13097018": "भीष्म उवाच\n",
    "13097018a": "स विस्फार्य धनुर्दिव्यं गृहीत्वा च बहूञ्शरान्\n",
    "13097018c": "अतिष्ठत्सूर्यमभितो यतो याति ततोमुखः\n",
    "13097019a": "अथ तं प्रहरिष्यन्तं सूर्योऽभ्येत्य वचोऽब्रवीत्\n",
    "13097019c": "द्विजरूपेण कौन्तेय किं ते सूर्योऽपराध्यते\n",
    "13097020a": "आदत्ते रश्मिभिः सूर्यो दिवि विद्वंस्ततस्ततः\n",
    "13097020c": "रसं स तं वै वर्षासु प्रवर्षति दिवाकरः\n",
    "13097021a": "ततोऽन्नं जायते विप्र मनुष्याणां सुखावहम्\n",
    "13097021c": "अन्नं प्राणा इति यथा वेदेषु परिपठ्यते\n",
    "13097022a": "अथाभ्रेषु निगूढश्च रश्मिभिः परिवारितः\n",
    "13097022c": "सप्त द्वीपानिमान्ब्रह्मन्वर्षेणाभिप्रवर्षति\n",
    "13097023a": "ततस्तदौषधीनां च वीरुधां पत्रपुष्पजम्\n",
    "13097023c": "सर्वं वर्षाभिनिर्वृत्तमन्नं संभवति प्रभो\n",
    "13097024a": "जातकर्माणि सर्वाणि व्रतोपनयनानि च\n",
    "13097024c": "गोदानानि विवाहाश्च तथा यज्ञसमृद्धयः\n",
    "13097025a": "सत्राणि दानानि तथा संयोगा वित्तसंचयाः\n",
    "13097025c": "अन्नतः संप्रवर्तन्ते यथा त्वं वेत्थ भार्गव\n",
    "13097026a": "रमणीयानि यावन्ति यावदारम्भकाणि च\n",
    "13097026c": "सर्वमन्नात्प्रभवति विदितं कीर्तयामि ते\n",
    "13097027a": "सर्वं हि वेत्थ विप्र त्वं यदेतत्कीर्तितं मया\n",
    "13097027c": "प्रसादये त्वा विप्रर्षे किं ते सूर्यो निपात्यते\n",
    "13098001": "युधिष्ठिर उवाच\n",
    "13098001a": "एवं तदा प्रयाचन्तं भास्करं मुनिसत्तमः\n",
    "13098001c": "जमदग्निर्महातेजाः किं कार्यं प्रत्यपद्यत\n",
    "13098002": "भीष्म उवाच\n",
    "13098002a": "तथा प्रयाचमानस्य मुनिरग्निसमप्रभः\n",
    "13098002c": "जमदग्निः शमं नैव जगाम कुरुनन्दन\n",
    "13098003a": "ततः सूर्यो मधुरया वाचा तमिदमब्रवीत्\n",
    "13098003c": "कृताञ्जलिर्विप्ररूपी प्रणम्येदं विशां पते\n",
    "13098004a": "चलं निमित्तं विप्रर्षे सदा सूर्यस्य गच्छतः\n",
    "13098004c": "कथं चलं वेत्स्यसि त्वं सदा यान्तं दिवाकरम्\n",
    "13098005": "जमदग्निरुवाच\n",
    "13098005a": "स्थिरं वापि चलं वापि जाने त्वां ज्ञानचक्षुषा\n",
    "13098005c": "अवश्यं विनयाधानं कार्यमद्य मया तव\n",
    "13098006a": "अपराह्णे निमेषार्धं तिष्ठसि त्वं दिवाकर\n",
    "13098006c": "तत्र वेत्स्यामि सूर्य त्वां न मेऽत्रास्ति विचारणा\n",
    "13098007": "सूर्य उवाच\n",
    "13098007a": "असंशयं मां विप्रर्षे वेत्स्यसे धन्विनां वर\n",
    "13098007c": "अपकारिणं तु मां विद्धि भगवञ्शरणागतम्\n",
    "13098008": "भीष्म उवाच\n",
    "13098008a": "ततः प्रहस्य भगवाञ्जमदग्निरुवाच तम्\n",
    "13098008c": "न भीः सूर्य त्वया कार्या प्रणिपातगतो ह्यसि\n",
    "13098009a": "ब्राह्मणेष्वार्जवं यच्च स्थैर्यं च धरणीतले\n",
    "13098009c": "सौम्यतां चैव सोमस्य गाम्भीर्यं वरुणस्य च\n",
    "13098010a": "दीप्तिमग्नेः प्रभां मेरोः प्रतापं तपनस्य च\n",
    "13098010c": "एतान्यतिक्रमेद्यो वै स हन्याच्छरणागतम्\n",
    "13098011a": "भवेत्स गुरुतल्पी च ब्रह्महा च तथा भवेत्\n",
    "13098011c": "सुरापानं च कुर्यात्स यो हन्याच्छरणागतम्\n",
    "13098012a": "एतस्य त्वपनीतस्य समाधिं तात चिन्तय\n",
    "13098012c": "यथा सुखगमः पन्था भवेत्त्वद्रश्मितापितः\n",
    "13098013": "भीष्म उवाच\n",
    "13098013a": "एतावदुक्त्वा स तदा तूष्णीमासीद्भृगूद्वहः\n",
    "13098013c": "अथ सूर्यो ददौ तस्मै छत्रोपानहमाशु वै\n",
    "13098014": "सूर्य उवाच\n",
    "13098014a": "महर्षे शिरसस्त्राणं छत्रं मद्रश्मिवारणम्\n",
    "13098014c": "प्रतिगृह्णीष्व पद्भ्यां च त्राणार्थं चर्मपादुके\n",
    "13098015a": "अद्यप्रभृति चैवैतल्लोके संप्रचरिष्यति\n",
    "13098015c": "पुण्यदानेषु सर्वेषु परमक्षय्यमेव च\n",
    "13098016": "भीष्म उवाच\n",
    "13098016a": "उपानच्छत्रमेतद्वै सूर्येणेह प्रवर्तितम्\n",
    "13098016c": "पुण्यमेतदभिख्यातं त्रिषु लोकेषु भारत\n",
    "13098017a": "तस्मात्प्रयच्छ विप्रेभ्यश्छत्रोपानहमुत्तमम्\n",
    "13098017c": "धर्मस्ते सुमहान्भावी न मेऽत्रास्ति विचारणा\n",
    "13098018a": "छत्रं हि भरतश्रेष्ठ यः प्रदद्याद्द्विजातये\n",
    "13098018c": "शुभ्रं शतशलाकं वै स प्रेत्य सुखमेधते\n",
    "13098019a": "स शक्रलोके वसति पूज्यमानो द्विजातिभिः\n",
    "13098019c": "अप्सरोभिश्च सततं देवैश्च भरतर्षभ\n",
    "13098020a": "दह्यमानाय विप्राय यः प्रयच्छत्युपानहौ\n",
    "13098020c": "स्नातकाय महाबाहो संशिताय द्विजातये\n",
    "13098021a": "सोऽपि लोकानवाप्नोति दैवतैरभिपूजितान्\n",
    "13098021c": "गोलोके स मुदा युक्तो वसति प्रेत्य भारत\n",
    "13098022a": "एतत्ते भरतश्रेष्ठ मया कार्त्स्न्येन कीर्तितम्\n",
    "13098022c": "छत्रोपानहदानस्य फलं भरतसत्तम\n",
    "13099001": "युधिष्ठिर उवाच\n",
    "13099001a": "आरामाणां तडागानां यत्फलं कुरुनन्दन\n",
    "13099001c": "तदहं श्रोतुमिच्छामि त्वत्तोऽद्य भरतर्षभ\n",
    "13099002": "भीष्म उवाच\n",
    "13099002a": "सुप्रदर्शा वनवती चित्रधातुविभूषिता\n",
    "13099002c": "उपेता सर्वबीजैश्च श्रेष्ठा भूमिरिहोच्यते\n",
    "13099003a": "तस्याः क्षेत्रविशेषं च तडागानां निवेशनम्\n",
    "13099003c": "औदकानि च सर्वाणि प्रवक्ष्याम्यनुपूर्वशः\n",
    "13099004a": "तडागानां च वक्ष्यामि कृतानां चापि ये गुणाः\n",
    "13099004c": "त्रिषु लोकेषु सर्वत्र पूजितो यस्तडागवान्\n",
    "13099005a": "अथ वा मित्रसदनं मैत्रं मित्रविवर्धनम्\n",
    "13099005c": "कीर्तिसंजननं श्रेष्ठं तडागानां निवेशनम्\n",
    "13099006a": "धर्मस्यार्थस्य कामस्य फलमाहुर्मनीषिणः\n",
    "13099006c": "तडागं सुकृतं देशे क्षेत्रमेव महाश्रयम्\n",
    "13099007a": "चतुर्विधानां भूतानां तडागमुपलक्षयेत्\n",
    "13099007c": "तडागानि च सर्वाणि दिशन्ति श्रियमुत्तमाम्\n",
    "13099008a": "देवा मनुष्या गन्धर्वाः पितरोरगराक्षसाः\n",
    "13099008c": "स्थावराणि च भूतानि संश्रयन्ति जलाशयम्\n",
    "13099009a": "तस्मात्तांस्ते प्रवक्ष्यामि तडागे ये गुणाः स्मृताः\n",
    "13099009c": "या च तत्र फलावाप्तिरृषिभिः समुदाहृता\n",
    "13099010a": "वर्षमात्रे तडागे तु सलिलं यस्य तिष्ठति\n",
    "13099010c": "अग्निहोत्रफलं तस्य फलमाहुर्मनीषिणः\n",
    "13099011a": "शरत्काले तु सलिलं तडागे यस्य तिष्ठति\n",
    "13099011c": "गोसहस्रस्य स प्रेत्य लभते फलमुत्तमम्\n",
    "13099012a": "हेमन्तकाले सलिलं तडागे यस्य तिष्ठति\n",
    "13099012c": "स वै बहुसुवर्णस्य यज्ञस्य लभते फलम्\n",
    "13099013a": "यस्य वै शैशिरे काले तडागे सलिलं भवेत्\n",
    "13099013c": "अग्निष्टोमस्य यज्ञस्य फलमाहुर्मनीषिणः\n",
    "13099014a": "तडागं सुकृतं यस्य वसन्ते तु महाश्रयम्\n",
    "13099014c": "अतिरात्रस्य यज्ञस्य फलं स समुपाश्नुते\n",
    "13099015a": "निदाघकाले पानीयं तडागे यस्य तिष्ठति\n",
    "13099015c": "वाजपेयसमं तस्य फलं वै मुनयो विदुः\n",
    "13099016a": "स कुलं तारयेत्सर्वं यस्य खाते जलाशये\n",
    "13099016c": "गावः पिबन्ति पानीयं साधवश्च नराः सदा\n",
    "13099017a": "तडागे यस्य गावस्तु पिबन्ति तृषिता जलम्\n",
    "13099017c": "मृगपक्षिमनुष्याश्च सोऽश्वमेधफलं लभेत्\n",
    "13099018a": "यत्पिबन्ति जलं तत्र स्नायन्ते विश्रमन्ति च\n",
    "13099018c": "तडागदस्य तत्सर्वं प्रेत्यानन्त्याय कल्पते\n",
    "13099019a": "दुर्लभं सलिलं तात विशेषेण परत्र वै\n",
    "13099019c": "पानीयस्य प्रदानेन प्रीतिर्भवति शाश्वती\n",
    "13099020a": "तिलान्ददत पानीयं दीपान्ददत जाग्रत\n",
    "13099020c": "ज्ञातिभिः सह मोदध्वमेतत्प्रेतेषु दुर्लभम्\n",
    "13099021a": "सर्वदानैर्गुरुतरं सर्वदानैर्विशिष्यते\n",
    "13099021c": "पानीयं नरशार्दूल तस्माद्दातव्यमेव हि\n",
    "13099022a": "एवमेतत्तडागेषु कीर्तितं फलमुत्तमम्\n",
    "13099022c": "अत ऊर्ध्वं प्रवक्ष्यामि वृक्षाणामपि रोपणे\n",
    "13099023a": "स्थावराणां च भूतानां जातयः षट्प्रकीर्तिताः\n",
    "13099023c": "वृक्षगुल्मलतावल्ल्यस्त्वक्सारास्तृणजातयः\n",
    "13099024a": "एता जात्यस्तु वृक्षाणां तेषां रोपे गुणास्त्विमे\n",
    "13099024c": "कीर्तिश्च मानुषे लोके प्रेत्य चैव फलं शुभम्\n",
    "13099025a": "लभते नाम लोके च पितृभिश्च महीयते\n",
    "13099025c": "देवलोकगतस्यापि नाम तस्य न नश्यति\n",
    "13099026a": "अतीतानागते चोभे पितृवंशं च भारत\n",
    "13099026c": "तारयेद्वृक्षरोपी च तस्माद्वृक्षान्प्ररोपयेत्\n",
    "13099027a": "तस्य पुत्रा भवन्त्येते पादपा नात्र संशयः\n",
    "13099027c": "परलोकगतः स्वर्गं लोकांश्चाप्नोति सोऽव्ययान्\n",
    "13099028a": "पुष्पैः सुरगणान्वृक्षाः फलैश्चापि तथा पितॄन्\n",
    "13099028c": "छायया चातिथींस्तात पूजयन्ति महीरुहाः\n",
    "13099029a": "किंनरोरगरक्षांसि देवगन्धर्वमानवाः\n",
    "13099029c": "तथा ऋषिगणाश्चैव संश्रयन्ति महीरुहान्\n",
    "13099030a": "पुष्पिताः फलवन्तश्च तर्पयन्तीह मानवान्\n",
    "13099030c": "वृक्षदं पुत्रवद्वृक्षास्तारयन्ति परत्र च\n",
    "13099031a": "तस्मात्तडागे वृक्षा वै रोप्याः श्रेयोर्थिना सदा\n",
    "13099031c": "पुत्रवत्परिपाल्याश्च पुत्रास्ते धर्मतः स्मृताः\n",
    "13099032a": "तडागकृद्वृक्षरोपी इष्टयज्ञश्च यो द्विजः\n",
    "13099032c": "एते स्वर्गे महीयन्ते ये चान्ये सत्यवादिनः\n",
    "13099033a": "तस्मात्तडागं कुर्वीत आरामांश्चैव रोपयेत्\n",
    "13099033c": "यजेच्च विविधैर्यज्ञैः सत्यं च सततं वदेत्\n",
    "13100001": "युधिष्ठिर उवाच\n",
    "13100001a": "गार्हस्थ्यं धर्ममखिलं प्रब्रूहि भरतर्षभ\n",
    "13100001c": "ऋद्धिमाप्नोति किं कृत्वा मनुष्य इह पार्थिव\n",
    "13100002": "भीष्म उवाच\n",
    "13100002a": "अत्र ते वर्तयिष्यामि पुरावृत्तं जनाधिप\n",
    "13100002c": "वासुदेवस्य संवादं पृथिव्याश्चैव भारत\n",
    "13100003a": "संस्तूय पृथिवीं देवीं वासुदेवः प्रतापवान्\n",
    "13100003c": "पप्रच्छ भरतश्रेष्ठ यदेतत्पृच्छसेऽद्य माम्\n",
    "13100004": "वासुदेव उवाच\n",
    "13100004a": "गार्हस्थ्यं धर्ममाश्रित्य मया वा मद्विधेन वा\n",
    "13100004c": "किमवश्यं धरे कार्यं किं वा कृत्वा सुखी भवेत्\n",
    "13100005": "पृथिव्युवाच\n",
    "13100005a": "ऋषयः पितरो देवा मनुष्याश्चैव माधव\n",
    "13100005c": "इज्याश्चैवार्चनीयाश्च यथा चैवं निबोध मे\n",
    "13100006a": "सदा यज्ञेन देवांश्च आतिथ्येन च मानवान्\n",
    "13100006c": "छन्दतश्च यथानित्यमर्हान्युञ्जीत नित्यशः\n",
    "13100006e": "तेन ह्यृषिगणाः प्रीता भवन्ति मधुसूदन\n",
    "13100007a": "नित्यमग्निं परिचरेदभुक्त्वा बलिकर्म च\n",
    "13100007c": "कुर्यात्तथैव देवा वै प्रीयन्ते मधुसूदन\n",
    "13100008a": "कुर्यादहरहः श्राद्धमन्नाद्येनोदकेन वा\n",
    "13100008c": "पयोमूलफलैर्वापि पितॄणां प्रीतिमाहरन्\n",
    "13100009a": "सिद्धान्नाद्वैश्वदेवं वै कुर्यादग्नौ यथाविधि\n",
    "13100009c": "अग्नीषोमं वैश्वदेवं धान्वन्तर्यमनन्तरम्\n",
    "13100010a": "प्रजानां पतये चैव पृथग्घोमो विधीयते\n",
    "13100010c": "तथैव चानुपूर्व्येण बलिकर्म प्रयोजयेत्\n",
    "13100011a": "दक्षिणायां यमायेह प्रतीच्यां वरुणाय च\n",
    "13100011c": "सोमाय चाप्युदीच्यां वै वास्तुमध्ये द्विजातये\n",
    "13100012a": "धन्वन्तरेः प्रागुदीच्यां प्राच्यां शक्राय माधव\n",
    "13100012c": "मनोर्वै इति च प्राहुर्बलिं द्वारे गृहस्य वै\n",
    "13100012e": "मरुद्भ्यो देवताभ्यश्च बलिमन्तर्गृहे हरेत्\n",
    "13100013a": "तथैव विश्वेदेवेभ्यो बलिमाकाशतो हरेत्\n",
    "13100013c": "निशाचरेभ्यो भूतेभ्यो बलिं नक्तं तथा हरेत्\n",
    "13100014a": "एवं कृत्वा बलिं सम्यग्दद्याद्भिक्षां द्विजातये\n",
    "13100014c": "अलाभे ब्राह्मणस्याग्नावग्रमुत्क्षिप्य निक्षिपेत्\n",
    "13100015a": "यदा श्राद्धं पितृभ्यश्च दातुमिच्छेत मानवः\n",
    "13100015c": "तदा पश्चात्प्रकुर्वीत निवृत्ते श्राद्धकर्मणि\n",
    "13100016a": "पितॄन्संतर्पयित्वा तु बलिं कुर्याद्विधानतः\n",
    "13100016c": "वैश्वदेवं ततः कुर्यात्पश्चाद्ब्राह्मणवाचनम्\n",
    "13100017a": "ततोऽन्नेनावशेषेण भोजयेदतिथीनपि\n",
    "13100017c": "अर्चापूर्वं महाराज ततः प्रीणाति मानुषान्\n",
    "13100018a": "अनित्यं हि स्थितो यस्मात्तस्मादतिथिरुच्यते\n",
    "13100019a": "आचार्यस्य पितुश्चैव सख्युराप्तस्य चातिथेः\n",
    "13100019c": "इदमस्ति गृहे मह्यमिति नित्यं निवेदयेत्\n",
    "13100020a": "ते यद्वदेयुस्तत्कुर्यादिति धर्मो विधीयते\n",
    "13100020c": "गृहस्थः पुरुषः कृष्ण शिष्टाशी च सदा भवेत्\n",
    "13100021a": "राजर्त्विजं स्नातकं च गुरुं श्वशुरमेव च\n",
    "13100021c": "अर्चयेन्मधुपर्केण परिसंवत्सरोषितान्\n",
    "13100022a": "श्वभ्यश्च श्वपचेभ्यश्च वयोभ्यश्चावपेद्भुवि\n",
    "13100022c": "वैश्वदेवं हि नामैतत्सायंप्रातर्विधीयते\n",
    "13100023a": "एतांस्तु धर्मान्गार्हस्थान्यः कुर्यादनसूयकः\n",
    "13100023c": "स इहर्द्धिं परां प्राप्य प्रेत्य नाके महीयते\n",
    "13100024": "भीष्म उवाच\n",
    "13100024a": "इति भूमेर्वचः श्रुत्वा वासुदेवः प्रतापवान्\n",
    "13100024c": "तथा चकार सततं त्वमप्येवं समाचर\n",
    "13100025a": "एवं गृहस्थधर्मं त्वं चेतयानो नराधिप\n",
    "13100025c": "इहलोके यशः प्राप्य प्रेत्य स्वर्गमवाप्स्यसि\n",
    "13101001": "युधिष्ठिर उवाच\n",
    "13101001a": "आलोकदानं नामैतत्कीदृशं भरतर्षभ\n",
    "13101001c": "कथमेतत्समुत्पन्नं फलं चात्र ब्रवीहि मे\n",
    "13101002": "भीष्म उवाच\n",
    "13101002a": "अत्राप्युदाहरन्तीममितिहासं पुरातनम्\n",
    "13101002c": "मनोः प्रजापतेर्वादं सुवर्णस्य च भारत\n",
    "13101003a": "तपस्वी कश्चिदभवत्सुवर्णो नाम नामतः\n",
    "13101003c": "वर्णतो हेमवर्णः स सुवर्ण इति पप्रथे\n",
    "13101004a": "कुलशीलगुणोपेतः स्वाध्याये च परं गतः\n",
    "13101004c": "बहून्स्ववंशप्रभवान्समतीतः स्वकैर्गुणैः\n",
    "13101005a": "स कदाचिन्मनुं विप्रो ददर्शोपससर्प च\n",
    "13101005c": "कुशलप्रश्नमन्योन्यं तौ च तत्र प्रचक्रतुः\n",
    "13101006a": "ततस्तौ सिद्धसंकल्पौ मेरौ काञ्चनपर्वते\n",
    "13101006c": "रमणीये शिलापृष्ठे सहितौ संन्यषीदताम्\n",
    "13101007a": "तत्र तौ कथयामास्तां कथा नानाविधाश्रयाः\n",
    "13101007c": "ब्रह्मर्षिदेवदैत्यानां पुराणानां महात्मनाम्\n",
    "13101008a": "सुवर्णस्त्वब्रवीद्वाक्यं मनुं स्वायंभुवं प्रभुम्\n",
    "13101008c": "हितार्थं सर्वभूतानां प्रश्नं मे वक्तुमर्हसि\n",
    "13101009a": "सुमनोभिर्यदिज्यन्ते दैवतानि प्रजेश्वर\n",
    "13101009c": "किमेतत्कथमुत्पन्नं फलयोगं च शंस मे\n",
    "13101010": "मनुरुवाच\n",
    "13101010a": "अत्राप्युदाहरन्तीममितिहासं पुरातनम्\n",
    "13101010c": "शुक्रस्य च बलेश्चैव संवादं वै समागमे\n",
    "13101011a": "बलेर्वैरोचनस्येह त्रैलोक्यमनुशासतः\n",
    "13101011c": "समीपमाजगामाशु शुक्रो भृगुकुलोद्वहः\n",
    "13101012a": "तमर्घ्यादिभिरभ्यर्च्य भार्गवं सोऽसुराधिपः\n",
    "13101012c": "निषसादासने पश्चाद्विधिवद्भूरिदक्षिणः\n",
    "13101013a": "कथेयमभवत्तत्र या त्वया परिकीर्तिता\n",
    "13101013c": "सुमनोधूपदीपानां संप्रदाने फलं प्रति\n",
    "13101014a": "ततः पप्रच्छ दैत्येन्द्रः कवीन्द्रं प्रश्नमुत्तमम्\n",
    "13101014c": "सुमनोधूपदीपानां किं फलं ब्रह्मवित्तम\n",
    "13101014e": "प्रदानस्य द्विजश्रेष्ठ तद्भवान्वक्तुमर्हति\n",
    "13101015": "शुक्र उवाच\n",
    "13101015a": "तपः पूर्वं समुत्पन्नं धर्मस्तस्मादनन्तरम्\n",
    "13101015c": "एतस्मिन्नन्तरे चैव वीरुदोषध्य एव च\n",
    "13101016a": "सोमस्यात्मा च बहुधा संभूतः पृथिवीतले\n",
    "13101016c": "अमृतं च विषं चैव याश्चान्यास्तुल्यजातयः\n",
    "13101017a": "अमृतं मनसः प्रीतिं सद्यः पुष्टिं ददाति च\n",
    "13101017c": "मनो ग्लपयते तीव्रं विषं गन्धेन सर्वशः\n",
    "13101018a": "अमृतं मङ्गलं विद्धि महद्विषममङ्गलम्\n",
    "13101018c": "ओषध्यो ह्यमृतं सर्वं विषं तेजोऽग्निसंभवम्\n",
    "13101019a": "मनो ह्लादयते यस्माच्छ्रियं चापि दधाति ह\n",
    "13101019c": "तस्मात्सुमनसः प्रोक्ता नरैः सुकृतकर्मभिः\n",
    "13101020a": "देवताभ्यः सुमनसो यो ददाति नरः शुचिः\n",
    "13101020c": "तस्मात्सुमनसः प्रोक्ता यस्मात्तुष्यन्ति देवताः\n",
    "13101021a": "यं यमुद्दिश्य दीयेरन्देवं सुमनसः प्रभो\n",
    "13101021c": "मङ्गलार्थं स तेनास्य प्रीतो भवति दैत्यप\n",
    "13101022a": "ज्ञेयास्तूग्राश्च सौम्याश्च तेजस्विन्यश्च ताः पृथक्\n",
    "13101022c": "ओषध्यो बहुवीर्याश्च बहुरूपास्तथैव च\n",
    "13101023a": "यज्ञियानां च वृक्षाणामयज्ञियान्निबोध मे\n",
    "13101023c": "आसुराणि च माल्यानि दैवतेभ्यो हितानि च\n",
    "13101024a": "राक्षसानां सुराणां च यक्षाणां च तथा प्रियाः\n",
    "13101024c": "पितॄणां मानुषाणां च कान्ता यास्त्वनुपूर्वशः\n",
    "13101025a": "वन्या ग्राम्याश्चेह तथा कृष्टोप्ताः पर्वताश्रयाः\n",
    "13101025c": "अकण्टकाः कण्टकिन्यो गन्धरूपरसान्विताः\n",
    "13101026a": "द्विविधो हि स्मृतो गन्ध इष्टोऽनिष्टश्च पुष्पजः\n",
    "13101026c": "इष्टगन्धानि देवानां पुष्पाणीति विभावयेत्\n",
    "13101027a": "अकण्टकानां वृक्षाणां श्वेतप्रायाश्च वर्णतः\n",
    "13101027c": "तेषां पुष्पाणि देवानामिष्टानि सततं प्रभो\n",
    "13101028a": "जलजानि च माल्यानि पद्मादीनि च यानि च\n",
    "13101028c": "गन्धर्वनागयक्षेभ्यस्तानि दद्याद्विचक्षणः\n",
    "13101029a": "ओषध्यो रक्तपुष्पाश्च कटुकाः कण्टकान्विताः\n",
    "13101029c": "शत्रूणामभिचारार्थमथर्वसु निदर्शिताः\n",
    "13101030a": "तीक्ष्णवीर्यास्तु भूतानां दुरालम्भाः सकण्टकाः\n",
    "13101030c": "रक्तभूयिष्ठवर्णाश्च कृष्णाश्चैवोपहारयेत्\n",
    "13101031a": "मनोहृदयनन्दिन्यो विमर्दे मधुराश्च याः\n",
    "13101031c": "चारुरूपाः सुमनसो मानुषाणां स्मृता विभो\n",
    "13101032a": "न तु श्मशानसंभूता न देवायतनोद्भवाः\n",
    "13101032c": "संनयेत्पुष्टियुक्तेषु विवाहेषु रहःसु च\n",
    "13101033a": "गिरिसानुरुहाः सौम्या देवानामुपपादयेत्\n",
    "13101033c": "प्रोक्षिताभ्युक्षिताः सौम्या यथायोगं यथास्मृति\n",
    "13101034a": "गन्धेन देवास्तुष्यन्ति दर्शनाद्यक्षराक्षसाः\n",
    "13101034c": "नागाः समुपभोगेन त्रिभिरेतैस्तु मानुषाः\n",
    "13101035a": "सद्यः प्रीणाति देवान्वै ते प्रीता भावयन्त्युत\n",
    "13101035c": "संकल्पसिद्धा मर्त्यानामीप्सितैश्च मनोरथैः\n",
    "13101036a": "देवाः प्रीणन्ति सततं मानिता मानयन्ति च\n",
    "13101036c": "अवज्ञातावधूताश्च निर्दहन्त्यधमान्नरान्\n",
    "13101037a": "अतऊर्ध्वं प्रवक्ष्यामि धूपदानविधौ फलम्\n",
    "13101037c": "धूपांश्च विविधान्साधूनसाधूंश्च निबोध मे\n",
    "13101038a": "निर्यासः सरलश्चैव कृत्रिमश्चैव ते त्रयः\n",
    "13101038c": "इष्टानिष्टो भवेद्गन्धस्तन्मे विस्तरतः शृणु\n",
    "13101039a": "निर्यासाः सल्लकीवर्ज्या देवानां दयितास्तु ते\n",
    "13101039c": "गुग्गुलुः प्रवरस्तेषां सर्वेषामिति निश्चयः\n",
    "13101040a": "अगुरुः सारिणां श्रेष्ठो यक्षराक्षसभोगिनाम्\n",
    "13101040c": "दैत्यानां सल्लकीजश्च काङ्क्षितो यश्च तद्विधः\n",
    "13101041a": "अथ सर्जरसादीनां गन्धैः पार्थिवदारवैः\n",
    "13101041c": "फाणितासवसंयुक्तैर्मनुष्याणां विधीयते\n",
    "13101042a": "देवदानवभूतानां सद्यस्तुष्टिकरः स्मृतः\n",
    "13101042c": "येऽन्ये वैहारिकास्ते तु मानुषाणामिति स्मृताः\n",
    "13101043a": "य एवोक्ताः सुमनसां प्रदाने गुणहेतवः\n",
    "13101043c": "धूपेष्वपि परिज्ञेयास्त एव प्रीतिवर्धनाः\n",
    "13101044a": "दीपदाने प्रवक्ष्यामि फलयोगमनुत्तमम्\n",
    "13101044c": "यथा येन यदा चैव प्रदेया यादृशाश्च ते\n",
    "13101045a": "ज्योतिस्तेजः प्रकाशश्चाप्यूर्ध्वगं चापि वर्ण्यते\n",
    "13101045c": "प्रदानं तेजसां तस्मात्तेजो वर्धयते नृणाम्\n",
    "13101046a": "अन्धं तमस्तमिस्रं च दक्षिणायनमेव च\n",
    "13101046c": "उत्तरायणमेतस्माज्ज्योतिर्दानं प्रशस्यते\n",
    "13101047a": "यस्मादूर्ध्वगमेतत्तु तमसश्चैव भेषजम्\n",
    "13101047c": "तस्मादूर्ध्वगतेर्दाता भवेदिति विनिश्चयः\n",
    "13101048a": "देवास्तेजस्विनो यस्मात्प्रभावन्तः प्रकाशकाः\n",
    "13101048c": "तामसा राक्षसाश्चेति तस्माद्दीपः प्रदीयते\n",
    "13101049a": "आलोकदानाच्चक्षुष्मान्प्रभायुक्तो भवेन्नरः\n",
    "13101049c": "तान्दत्त्वा नोपहिंसेत न हरेन्नोपनाशयेत्\n",
    "13101050a": "दीपहर्ता भवेदन्धस्तमोगतिरसुप्रभः\n",
    "13101050c": "दीपप्रदः स्वर्गलोके दीपमाली विराजते\n",
    "13101051a": "हविषा प्रथमः कल्पो द्वितीयस्त्वौषधीरसैः\n",
    "13101051c": "वसामेदोस्थिनिर्यासैर्न कार्यः पुष्टिमिच्छता\n",
    "13101052a": "गिरिप्रपाते गहने चैत्यस्थाने चतुष्पथे\n",
    "13101052c": "दीपदाता भवेन्नित्यं य इच्छेद्भूतिमात्मनः\n",
    "13101053a": "कुलोद्द्योतो विशुद्धात्मा प्रकाशत्वं च गच्छति\n",
    "13101053c": "ज्योतिषां चैव सालोक्यं दीपदाता नरः सदा\n",
    "13101054a": "बलिकर्मसु वक्ष्यामि गुणान्कर्मफलोदयान्\n",
    "13101054c": "देवयक्षोरगनृणां भूतानामथ रक्षसाम्\n",
    "13101055a": "येषां नाग्रभुजो विप्रा देवतातिथिबालकाः\n",
    "13101055c": "राक्षसानेव तान्विद्धि निर्वषट्कारमङ्गलान्\n",
    "13101056a": "तस्मादग्रं प्रयच्छेत देवेभ्यः प्रतिपूजितम्\n",
    "13101056c": "शिरसा प्रणतश्चापि हरेद्बलिमतन्द्रितः\n",
    "13101057a": "गृह्या हि देवता नित्यमाशंसन्ति गृहात्सदा\n",
    "13101057c": "बाह्याश्चागन्तवो येऽन्ये यक्षराक्षसपन्नगाः\n",
    "13101058a": "इतो दत्तेन जीवन्ति देवताः पितरस्तथा\n",
    "13101058c": "ते प्रीताः प्रीणयन्त्येतानायुषा यशसा धनैः\n",
    "13101059a": "बलयः सह पुष्पैस्तु देवानामुपहारयेत्\n",
    "13101059c": "दधिद्रप्सयुताः पुण्याः सुगन्धाः प्रियदर्शनाः\n",
    "13101060a": "कार्या रुधिरमांसाढ्या बलयो यक्षरक्षसाम्\n",
    "13101060c": "सुरासवपुरस्कारा लाजोल्लेपनभूषिताः\n",
    "13101061a": "नागानां दयिता नित्यं पद्मोत्पलविमिश्रिताः\n",
    "13101061c": "तिलान्गुडसुसंपन्नान्भूतानामुपहारयेत्\n",
    "13101062a": "अग्रदाताग्रभोगी स्याद्बलवर्णसमन्वितः\n",
    "13101062c": "तस्मादग्रं प्रयच्छेत देवेभ्यः प्रतिपूजितम्\n",
    "13101063a": "ज्वलत्यहरहो वेश्म याश्चास्य गृहदेवताः\n",
    "13101063c": "ताः पूज्या भूतिकामेन प्रसृताग्रप्रदायिना\n",
    "13101064a": "इत्येतदसुरेन्द्राय काव्यः प्रोवाच भार्गवः\n",
    "13101064c": "सुवर्णाय मनुः प्राह सुवर्णो नारदाय च\n",
    "13101065a": "नारदोऽपि मयि प्राह गुणानेतान्महाद्युते\n",
    "13101065c": "त्वमप्येतद्विदित्वेह सर्वमाचर पुत्रक\n",
    "13102001": "युधिष्ठिर उवाच\n",
    "13102001a": "श्रुतं मे भरतश्रेष्ठ पुष्पधूपप्रदायिनाम्\n",
    "13102001c": "फलं बलिविधाने च तद्भूयो वक्तुमर्हसि\n",
    "13102002a": "धूपप्रदानस्य फलं प्रदीपस्य तथैव च\n",
    "13102002c": "बलयश्च किमर्थं वै क्षिप्यन्ते गृहमेधिभिः\n",
    "13102003": "भीष्म उवाच\n",
    "13102003a": "अत्राप्युदाहरन्तीममितिहासं पुरातनम्\n",
    "13102003c": "नहुषं प्रति संवादमगस्त्यस्य भृगोस्तथा\n",
    "13102004a": "नहुषो हि महाराज राजर्षिः सुमहातपाः\n",
    "13102004c": "देवराज्यमनुप्राप्तः सुकृतेनेह कर्मणा\n",
    "13102005a": "तत्रापि प्रयतो राजन्नहुषस्त्रिदिवे वसन्\n",
    "13102005c": "मानुषीश्चैव दिव्याश्च कुर्वाणो विविधाः क्रियाः\n",
    "13102006a": "मानुष्यस्तत्र सर्वाः स्म क्रियास्तस्य महात्मनः\n",
    "13102006c": "प्रवृत्तास्त्रिदिवे राजन्दिव्याश्चैव सनातनाः\n",
    "13102007a": "अग्निकार्याणि समिधः कुशाः सुमनसस्तथा\n",
    "13102007c": "बलयश्चान्नलाजाभिर्धूपनं दीपकर्म च\n",
    "13102008a": "सर्वं तस्य गृहे राज्ञः प्रावर्तत महात्मनः\n",
    "13102008c": "जपयज्ञान्मनोयज्ञांस्त्रिदिवेऽपि चकार सः\n",
    "13102009a": "दैवतान्यर्चयंश्चापि विधिवत्स सुरेश्वरः\n",
    "13102009c": "सर्वाण्येव यथान्यायं यथापूर्वमरिंदम\n",
    "13102010a": "अथेन्द्रस्य भविष्यत्वादहंकारस्तमाविशत्\n",
    "13102010c": "सर्वाश्चैव क्रियास्तस्य पर्यहीयन्त भूपते\n",
    "13102011a": "स ऋषीन्वाहयामास वरदानमदान्वितः\n",
    "13102011c": "परिहीनक्रियश्चापि दुर्बलत्वमुपेयिवान्\n",
    "13102012a": "तस्य वाहयतः कालो मुनिमुख्यांस्तपोधनान्\n",
    "13102012c": "अहंकाराभिभूतस्य सुमहानत्यवर्तत\n",
    "13102013a": "अथ पर्यायश ऋषीन्वाहनायोपचक्रमे\n",
    "13102013c": "पर्यायश्चाप्यगस्त्यस्य समपद्यत भारत\n",
    "13102014a": "अथागम्य महातेजा भृगुर्ब्रह्मविदां वरः\n",
    "13102014c": "अगस्त्यमाश्रमस्थं वै समुपेत्येदमब्रवीत्\n",
    "13102015a": "एवं वयमसत्कारं देवेन्द्रस्यास्य दुर्मतेः\n",
    "13102015c": "नहुषस्य किमर्थं वै मर्षयाम महामुने\n",
    "13102016": "अगस्त्य उवाच\n",
    "13102016a": "कथमेष मया शक्यः शप्तुं यस्य महामुने\n",
    "13102016c": "वरदेन वरो दत्तो भवतो विदितश्च सः\n",
    "13102017a": "यो मे दृष्टिपथं गच्छेत्स मे वश्यो भवेदिति\n",
    "13102017c": "इत्यनेन वरो देवाद्याचितो गच्छता दिवम्\n",
    "13102018a": "एवं न दग्धः स मया भवता च न संशयः\n",
    "13102018c": "अन्येनाप्यृषिमुख्येन न शप्तो न च पातितः\n",
    "13102019a": "अमृतं चैव पानाय दत्तमस्मै पुरा विभो\n",
    "13102019c": "महात्मने तदर्थं च नास्माभिर्विनिपात्यते\n",
    "13102020a": "प्रायच्छत वरं देवः प्रजानां दुःखकारकम्\n",
    "13102020c": "द्विजेष्वधर्मयुक्तानि स करोति नराधमः\n",
    "13102021a": "अत्र यत्प्राप्तकालं नस्तद्ब्रूहि वदतां वर\n",
    "13102021c": "भवांश्चापि यथा ब्रूयात्कुर्वीमहि तथा वयम्\n",
    "13102022": "भृगुरुवाच\n",
    "13102022a": "पितामहनियोगेन भवन्तमहमागतः\n",
    "13102022c": "प्रतिकर्तुं बलवति नहुषे दर्पमास्थिते\n",
    "13102023a": "अद्य हि त्वा सुदुर्बुद्धी रथे योक्ष्यति देवराट्\n",
    "13102023c": "अद्यैनमहमुद्वृत्तं करिष्येऽनिन्द्रमोजसा\n",
    "13102024a": "अद्येन्द्रं स्थापयिष्यामि पश्यतस्ते शतक्रतुम्\n",
    "13102024c": "संचाल्य पापकर्माणमिन्द्रस्थानात्सुदुर्मतिम्\n",
    "13102025a": "अद्य चासौ कुदेवेन्द्रस्त्वां पदा धर्षयिष्यति\n",
    "13102025c": "दैवोपहतचित्तत्वादात्मनाशाय मन्दधीः\n",
    "13102026a": "व्युत्क्रान्तधर्मं तमहं धर्षणामर्षितो भृशम्\n",
    "13102026c": "अहिर्भवस्वेति रुषा शप्स्ये पापं द्विजद्रुहम्\n",
    "13102027a": "तत एनं सुदुर्बुद्धिं धिक्शब्दाभिहतत्विषम्\n",
    "13102027c": "धरण्यां पातयिष्यामि प्रेक्षतस्ते महामुने\n",
    "13102028a": "नहुषं पापकर्माणमैश्वर्यबलमोहितम्\n",
    "13102028c": "यथा च रोचते तुभ्यं तथा कर्तास्म्यहं मुने\n",
    "13102029a": "एवमुक्तस्तु भृगुणा मैत्रावरुणिरव्ययः\n",
    "13102029c": "अगस्त्यः परमप्रीतो बभूव विगतज्वरः\n",
    "13103001": "युधिष्ठिर उवाच\n",
    "13103001a": "कथं स वै विपन्नश्च कथं वै पातितो भुवि\n",
    "13103001c": "कथं चानिन्द्रतां प्राप्तस्तद्भवान्वक्तुमर्हति\n",
    "13103002": "भीष्म उवाच\n",
    "13103002a": "एवं तयोः संवदतोः क्रियास्तस्य महात्मनः\n",
    "13103002c": "सर्वा एवाभ्यवर्तन्त या दिव्या याश्च मानुषाः\n",
    "13103003a": "तथैव दीपदानानि सर्वोपकरणानि च\n",
    "13103003c": "बलिकर्म च यच्चान्यदुत्सेकाश्च पृथग्विधाः\n",
    "13103003e": "सर्वास्तस्य समुत्पन्ना देवराज्ञो महात्मनः\n",
    "13103004a": "देवलोके नृलोके च सदाचारा बुधैः स्मृताः\n",
    "13103004c": "ते चेद्भवन्ति राजेन्द्र ऋध्यन्ते गृहमेधिनः\n",
    "13103004e": "धूपप्रदानैर्दीपैश्च नमस्कारैस्तथैव च\n",
    "13103005a": "यथा सिद्धस्य चान्नस्य द्विजायाग्रं प्रदीयते\n",
    "13103005c": "बलयश्च गृहोद्देशे अतः प्रीयन्ति देवताः\n",
    "13103006a": "यथा च गृहिणस्तोषो भवेद्वै बलिकर्मणा\n",
    "13103006c": "तथा शतगुणा प्रीतिर्देवतानां स्म जायते\n",
    "13103007a": "एवं धूपप्रदानं च दीपदानं च साधवः\n",
    "13103007c": "प्रशंसन्ति नमस्कारैर्युक्तमात्मगुणावहम्\n",
    "13103008a": "स्नानेनाद्भिश्च यत्कर्म क्रियते वै विपश्चिता\n",
    "13103008c": "नमस्कारप्रयुक्तेन तेन प्रीयन्ति देवताः\n",
    "13103008e": "गृह्याश्च देवताः सर्वाः प्रीयन्ते विधिनार्चिताः\n",
    "13103009a": "इत्येतां बुद्धिमास्थाय नहुषः स नरेश्वरः\n",
    "13103009c": "सुरेन्द्रत्वं महत्प्राप्य कृतवानेतदद्भुतम्\n",
    "13103010a": "कस्यचित्त्वथ कालस्य भाग्यक्षय उपस्थिते\n",
    "13103010c": "सर्वमेतदवज्ञाय न चकारैतदीदृशम्\n",
    "13103011a": "ततः स परिहीणोऽभूत्सुरेन्द्रो बलिकर्मतः\n",
    "13103011c": "धूपदीपोदकविधिं न यथावच्चकार ह\n",
    "13103011e": "ततोऽस्य यज्ञविषयो रक्षोभिः पर्यबाध्यत\n",
    "13103012a": "अथागस्त्यमृषिश्रेष्ठं वाहनायाजुहाव ह\n",
    "13103012c": "द्रुतं सरस्वतीकूलात्स्मयन्निव महाबलः\n",
    "13103013a": "ततो भृगुर्महातेजा मैत्रावरुणिमब्रवीत्\n",
    "13103013c": "निमीलयस्व नयने जटा यावद्विशामि ते\n",
    "13103014a": "स्थाणुभूतस्य तस्याथ जटाः प्राविशदच्युतः\n",
    "13103014c": "भृगुः स सुमहातेजाः पातनाय नृपस्य ह\n",
    "13103015a": "ततः स देवराट्प्राप्तस्तमृषिं वाहनाय वै\n",
    "13103015c": "ततोऽगस्त्यः सुरपतिं वाक्यमाह विशां पते\n",
    "13103016a": "योजयस्वेन्द्र मां क्षिप्रं कं च देशं वहामि ते\n",
    "13103016c": "यत्र वक्ष्यसि तत्र त्वां नयिष्यामि सुराधिप\n",
    "13103017a": "इत्युक्तो नहुषस्तेन योजयामास तं मुनिम्\n",
    "13103017c": "भृगुस्तस्य जटासंस्थो बभूव हृषितो भृशम्\n",
    "13103018a": "न चापि दर्शनं तस्य चकार स भृगुस्तदा\n",
    "13103018c": "वरदानप्रभावज्ञो नहुषस्य महात्मनः\n",
    "13103019a": "न चुकोप स चागस्त्यो युक्तोऽपि नहुषेण वै\n",
    "13103019c": "तं तु राजा प्रतोदेन चोदयामास भारत\n",
    "13103020a": "न चुकोप स धर्मात्मा ततः पादेन देवराट्\n",
    "13103020c": "अगस्त्यस्य तदा क्रुद्धो वामेनाभ्यहनच्छिरः\n",
    "13103021a": "तस्मिञ्शिरस्यभिहते स जटान्तर्गतो भृगुः\n",
    "13103021c": "शशाप बलवत्क्रुद्धो नहुषं पापचेतसम्\n",
    "13103022": "भृगुरुवाच\n",
    "13103022a": "यस्मात्पदाहनः क्रोधाच्छिरसीमं महामुनिम्\n",
    "13103022c": "तस्मादाशु महीं गच्छ सर्पो भूत्वा सुदुर्मते\n",
    "13103023a": "इत्युक्तः स तदा तेन सर्पो भूत्वा पपात ह\n",
    "13103023c": "अदृष्टेनाथ भृगुणा भूतले भरतर्षभ\n",
    "13103024a": "भृगुं हि यदि सोऽद्राक्षीन्नहुषः पृथिवीपते\n",
    "13103024c": "न स शक्तोऽभविष्यद्वै पातने तस्य तेजसा\n",
    "13103025a": "स तु तैस्तैः प्रदानैश्च तपोभिर्नियमैस्तथा\n",
    "13103025c": "पतितोऽपि महाराज भूतले स्मृतिमानभूत्\n",
    "13103025e": "प्रसादयामास भृगुं शापान्तो मे भवेदिति\n",
    "13103026a": "ततोऽगस्त्यः कृपाविष्टः प्रासादयत तं भृगुम्\n",
    "13103026c": "शापान्तार्थं महाराज स च प्रादात्कृपान्वितः\n",
    "13103027": "भृगुरुवाच\n",
    "13103027a": "राजा युधिष्ठिरो नाम भविष्यति कुरूद्वहः\n",
    "13103027c": "स त्वां मोक्षयिता शापादित्युक्त्वान्तरधीयत\n",
    "13103028a": "अगस्त्योऽपि महातेजाः कृत्वा कार्यं शतक्रतोः\n",
    "13103028c": "स्वमाश्रमपदं प्रायात्पूज्यमानो द्विजातिभिः\n",
    "13103029a": "नहुषोऽपि त्वया राजंस्तस्माच्छापात्समुद्धृतः\n",
    "13103029c": "जगाम ब्रह्मसदनं पश्यतस्ते जनाधिप\n",
    "13103030a": "तदा तु पातयित्वा तं नहुषं भूतले भृगुः\n",
    "13103030c": "जगाम ब्रह्मसदनं ब्रह्मणे च न्यवेदयत्\n",
    "13103031a": "ततः शक्रं समानाय्य देवानाह पितामहः\n",
    "13103031c": "वरदानान्मम सुरा नहुषो राज्यमाप्तवान्\n",
    "13103031e": "स चागस्त्येन क्रुद्धेन भ्रंशितो भूतलं गतः\n",
    "13103032a": "न च शक्यं विना राज्ञा सुरा वर्तयितुं क्वचित्\n",
    "13103032c": "तस्मादयं पुनः शक्रो देवराज्येऽभिषिच्यताम्\n",
    "13103033a": "एवं संभाषमाणं तु देवाः पार्थ पितामहम्\n",
    "13103033c": "एवमस्त्विति संहृष्टाः प्रत्यूचुस्ते पितामहम्\n",
    "13103034a": "सोऽभिषिक्तो भगवता देवराज्येन वासवः\n",
    "13103034c": "ब्रह्मणा राजशार्दूल यथापूर्वं व्यरोचत\n",
    "13103035a": "एवमेतत्पुरावृत्तं नहुषस्य व्यतिक्रमात्\n",
    "13103035c": "स च तैरेव संसिद्धो नहुषः कर्मभिः पुनः\n",
    "13103036a": "तस्माद्दीपाः प्रदातव्याः सायं वै गृहमेधिभिः\n",
    "13103036c": "दिव्यं चक्षुरवाप्नोति प्रेत्य दीपप्रदायकः\n",
    "13103036e": "पूर्णचन्द्रप्रतीकाशा दीपदाश्च भवन्त्युत\n",
    "13103037a": "यावदक्षिनिमेषाणि ज्वलते तावतीः समाः\n",
    "13103037c": "रूपवान्धनवांश्चापि नरो भवति दीपदः\n",
    "13104001": "युधिष्ठिर उवाच\n",
    "13104001a": "ब्राह्मणस्वानि ये मन्दा हरन्ति भरतर्षभ\n",
    "13104001c": "नृशंसकारिणो मूढाः क्व ते गच्छन्ति मानवाः\n",
    "13104002": "भीष्म उवाच\n",
    "13104002a": "अत्राप्युदाहरन्तीममितिहासं पुरातनम्\n",
    "13104002c": "चण्डालस्य च संवादं क्षत्रबन्धोश्च भारत\n",
    "13104003": "राजन्य उवाच\n",
    "13104003a": "वृद्धरूपोऽसि चण्डाल बालवच्च विचेष्टसे\n",
    "13104003c": "श्वखराणां रजःसेवी कस्मादुद्विजसे गवाम्\n",
    "13104004a": "साधुभिर्गर्हितं कर्म चण्डालस्य विधीयते\n",
    "13104004c": "कस्माद्गोरजसा ध्वस्तमपां कुण्डे निषिञ्चसि\n",
    "13104005": "चण्डाल उवाच\n",
    "13104005a": "ब्राह्मणस्य गवां राजन्ह्रियतीनां रजः पुरा\n",
    "13104005c": "सोममुद्ध्वंसयामास तं सोमं येऽपिबन्द्विजाः\n",
    "13104006a": "दीक्षितश्च स राजापि क्षिप्रं नरकमाविशत्\n",
    "13104006c": "सह तैर्याजकैः सर्वैर्ब्रह्मस्वमुपजीव्य तत्\n",
    "13104007a": "येऽपि तत्रापिबन्क्षीरं घृतं दधि च मानवाः\n",
    "13104007c": "ब्राह्मणाः सहराजन्याः सर्वे नरकमाविशन्\n",
    "13104008a": "जघ्नुस्ताः पयसा पुत्रांस्तथा पौत्रान्विधुन्वतीः\n",
    "13104008c": "पशूनवेक्षमाणाश्च साधुवृत्तेन दंपती\n",
    "13104009a": "अहं तत्रावसं राजन्ब्रह्मचारी जितेन्द्रियः\n",
    "13104009c": "तासां मे रजसा ध्वस्तं भैक्षमासीन्नराधिप\n",
    "13104010a": "चण्डालोऽहं ततो राजन्भुक्त्वा तदभवं मृतः\n",
    "13104010c": "ब्रह्मस्वहारी च नृपः सोऽप्रतिष्ठां गतिं ययौ\n",
    "13104011a": "तस्माद्धरेन्न विप्रस्वं कदाचिदपि किंचन\n",
    "13104011c": "ब्रह्मस्वरजसा ध्वस्तं भुक्त्वा मां पश्य यादृशम्\n",
    "13104012a": "तस्मात्सोमोऽप्यविक्रेयः पुरुषेण विपश्चिता\n",
    "13104012c": "विक्रयं हीह सोमस्य गर्हयन्ति मनीषिणः\n",
    "13104013a": "ये चैनं क्रीणते राजन्ये च विक्रीणते जनाः\n",
    "13104013c": "ते तु वैवस्वतं प्राप्य रौरवं यान्ति सर्वशः\n",
    "13104014a": "सोमं तु रजसा ध्वस्तं विक्रीयाद्बुद्धिपूर्वकम्\n",
    "13104014c": "श्रोत्रियो वार्धुषी भूत्वा चिररात्राय नश्यति\n",
    "13104014e": "नरकं त्रिंशतं प्राप्य श्वविष्ठामुपजीवति\n",
    "13104015a": "श्वचर्यामतिमानं च सखिदारेषु विप्लवम्\n",
    "13104015c": "तुलयाधारयद्धर्मो ह्यतिमानोऽतिरिच्यते\n",
    "13104016a": "श्वानं वै पापिनं पश्य विवर्णं हरिणं कृशम्\n",
    "13104016c": "अतिमानेन भूतानामिमां गतिमुपागतम्\n",
    "13104017a": "अहं वै विपुले जातः कुले धनसमन्विते\n",
    "13104017c": "अन्यस्मिञ्जन्मनि विभो ज्ञानविज्ञानपारगः\n",
    "13104018a": "अभवं तत्र जानानो ह्येतान्दोषान्मदात्तदा\n",
    "13104018c": "संरब्ध एव भूतानां पृष्ठमांसान्यभक्षयम्\n",
    "13104019a": "सोऽहं तेन च वृत्तेन भोजनेन च तेन वै\n",
    "13104019c": "इमामवस्थां संप्राप्तः पश्य कालस्य पर्ययम्\n",
    "13104020a": "आदीप्तमिव चैलान्तं भ्रमरैरिव चार्दितम्\n",
    "13104020c": "धावमानं सुसंरब्धं पश्य मां रजसान्वितम्\n",
    "13104021a": "स्वाध्यायैस्तु महत्पापं तरन्ति गृहमेधिनः\n",
    "13104021c": "दानैः पृथग्विधैश्चापि यथा प्राहुर्मनीषिणः\n",
    "13104022a": "तथा पापकृतं विप्रमाश्रमस्थं महीपते\n",
    "13104022c": "सर्वसङ्गविनिर्मुक्तं छन्दांस्युत्तारयन्त्युत\n",
    "13104023a": "अहं तु पापयोन्यां वै प्रसूतः क्षत्रियर्षभ\n",
    "13104023c": "निश्चयं नाधिगच्छामि कथं मुच्येयमित्युत\n",
    "13104024a": "जातिस्मरत्वं तु मम केनचित्पूर्वकर्मणा\n",
    "13104024c": "शुभेन येन मोक्षं वै प्राप्तुमिच्छाम्यहं नृप\n",
    "13104025a": "त्वमिमं मे प्रपन्नाय संशयं ब्रूहि पृच्छते\n",
    "13104025c": "चण्डालत्वात्कथमहं मुच्येयमिति सत्तम\n",
    "13104026": "राजन्य उवाच\n",
    "13104026a": "चण्डाल प्रतिजानीहि येन मोक्षमवाप्स्यसि\n",
    "13104026c": "ब्राह्मणार्थे त्यजन्प्राणान्गतिमिष्टामवाप्स्यसि\n",
    "13104027a": "दत्त्वा शरीरं क्रव्याद्भ्यो रणाग्नौ द्विजहेतुकम्\n",
    "13104027c": "हुत्वा प्राणान्प्रमोक्षस्ते नान्यथा मोक्षमर्हसि\n",
    "13104028": "भीष्म उवाच\n",
    "13104028a": "इत्युक्तः स तदा राजन्ब्रह्मस्वार्थे परंतप\n",
    "13104028c": "हुत्वा रणमुखे प्राणान्गतिमिष्टामवाप ह\n",
    "13104029a": "तस्माद्रक्ष्यं त्वया पुत्र ब्रह्मस्वं भरतर्षभ\n",
    "13104029c": "यदीच्छसि महाबाहो शाश्वतीं गतिमुत्तमाम्\n",
    "13105001": "युधिष्ठिर उवाच\n",
    "13105001a": "एको लोकः सुकृतिनां सर्वे त्वाहो पितामह\n",
    "13105001c": "उत तत्रापि नानात्वं तन्मे ब्रूहि पितामह\n",
    "13105002": "भीष्म उवाच\n",
    "13105002a": "कर्मभिः पार्थ नानात्वं लोकानां यान्ति मानवाः\n",
    "13105002c": "पुण्यान्पुण्यकृतो यान्ति पापान्पापकृतो जनाः\n",
    "13105003a": "अत्राप्युदाहरन्तीममितिहासं पुरातनम्\n",
    "13105003c": "गौतमस्य मुनेस्तात संवादं वासवस्य च\n",
    "13105004a": "ब्राह्मणो गौतमः कश्चिन्मृदुर्दान्तो जितेन्द्रियः\n",
    "13105004c": "महावने हस्तिशिशुं परिद्यूनममातृकम्\n",
    "13105005a": "तं दृष्ट्वा जीवयामास सानुक्रोशो धृतव्रतः\n",
    "13105005c": "स तु दीर्घेण कालेन बभूवातिबलो महान्\n",
    "13105006a": "तं प्रभिन्नं महानागं प्रस्रुतं सर्वतो मदम्\n",
    "13105006c": "धृतराष्ट्रस्य रूपेण शक्रो जग्राह हस्तिनम्\n",
    "13105007a": "ह्रियमाणं तु तं दृष्ट्वा गौतमः संशितव्रतः\n",
    "13105007c": "अभ्यभाषत राजानं धृतराष्ट्रं महातपाः\n",
    "13105008a": "मा मे हार्षीर्हस्तिनं पुत्रमेनं; दुःखात्पुष्टं धृतराष्ट्राकृतज्ञ\n",
    "13105008c": "मित्रं सतां सप्तपदं वदन्ति; मित्रद्रोहो नैव राजन्स्पृशेत्त्वाम्\n",
    "13105009a": "इध्मोदकप्रदातारं शून्यपालकमाश्रमे\n",
    "13105009c": "विनीतमाचार्यकुले सुयुक्तं गुरुकर्मणि\n",
    "13105010a": "शिष्टं दान्तं कृतज्ञं च प्रियं च सततं मम\n",
    "13105010c": "न मे विक्रोशतो राजन्हर्तुमर्हसि कुञ्जरम्\n",
    "13105011": "धृतराष्ट्र उवाच\n",
    "13105011a": "गवां सहस्रं भवते ददामि; दासीशतं निष्कशतानि पञ्च\n",
    "13105011c": "अन्यच्च वित्तं विविधं महर्षे; किं ब्राह्मणस्येह गजेन कृत्यम्\n",
    "13105012": "गौतम उवाच\n",
    "13105012a": "त्वामेव गावोऽभि भवन्तु राज;न्दास्यः सनिष्का विविधं च रत्नम्\n",
    "13105012c": "अन्यच्च वित्तं विविधं नरेन्द्र; किं ब्राह्मणस्येह धनेन कृत्यम्\n",
    "13105013": "धृतराष्ट्र उवाच\n",
    "13105013a": "ब्राह्मणानां हस्तिभिर्नास्ति कृत्यं; राजन्यानां नागकुलानि विप्र\n",
    "13105013c": "स्वं वाहनं नयतो नास्त्यधर्मो; नागश्रेष्ठाद्गौतमास्मान्निवर्त\n",
    "13105014": "गौतम उवाच\n",
    "13105014a": "यत्र प्रेतो नन्दति पुण्यकर्मा; यत्र प्रेतः शोचति पापकर्मा\n",
    "13105014c": "वैवस्वतस्य सदने महात्मन;स्तत्र त्वाहं हस्तिनं यातयिष्ये\n",
    "13105015": "धृतराष्ट्र उवाच\n",
    "13105015a": "ये निष्क्रिया नास्तिकाः श्रद्दधानाः; पापात्मान इन्द्रियार्थे निविष्टाः\n",
    "13105015c": "यमस्य ते यातनां प्राप्नुवन्ति; परं गन्ता धृतराष्ट्रो न तत्र\n",
    "13105016": "गौतम उवाच\n",
    "13105016a": "वैवस्वती संयमनी जनानां; यत्रानृतं नोच्यते यत्र सत्यम्\n",
    "13105016c": "यत्राबला बलिनं यातयन्ति; तत्र त्वाहं हस्तिनं यातयिष्ये\n",
    "13105017": "धृतराष्ट्र उवाच\n",
    "13105017a": "ज्येष्ठां स्वसारं पितरं मातरं च; गुरुं यथा मानयन्तश्चरन्ति\n",
    "13105017c": "तथाविधानामेष लोको महर्षे; परं गन्ता धृतराष्ट्रो न तत्र\n",
    "13105018": "गौतम उवाच\n",
    "13105018a": "मन्दाकिनी वैश्रवणस्य राज्ञो; महाभोगा भोगिजनप्रवेश्या\n",
    "13105018c": "गन्धर्वयक्षैरप्सरोभिश्च जुष्टा; तत्र त्वाहं हस्तिनं यातयिष्ये\n",
    "13105019": "धृतराष्ट्र उवाच\n",
    "13105019a": "अतिथिव्रताः सुव्रता ये जना वै; प्रतिश्रयं ददति ब्राह्मणेभ्यः\n",
    "13105019c": "शिष्टाशिनः संविभज्याश्रितांश्च; मन्दाकिनीं तेऽपि विभूषयन्ति\n",
    "13105020": "गौतम उवाच\n",
    "13105020a": "मेरोरग्रे यद्वनं भाति रम्यं; सुपुष्पितं किंनरगीतजुष्टम्\n",
    "13105020c": "सुदर्शना यत्र जम्बूर्विशाला; तत्र त्वाहं हस्तिनं यातयिष्ये\n",
    "13105021": "धृतराष्ट्र उवाच\n",
    "13105021a": "ये ब्राह्मणा मृदवः सत्यशीला; बहुश्रुताः सर्वभूताभिरामाः\n",
    "13105021c": "येऽधीयन्ते सेतिहासं पुराणं; मध्वाहुत्या जुह्वति च द्विजेभ्यः\n",
    "13105022a": "तथाविधानामेष लोको महर्षे; परं गन्ता धृतराष्ट्रो न तत्र\n",
    "13105022c": "यद्विद्यते विदितं स्थानमस्ति; तद्ब्रूहि त्वं त्वरितो ह्येष यामि\n",
    "13105023": "गौतम उवाच\n",
    "13105023a": "सुपुष्पितं किंनरराजजुष्टं; प्रियं वनं नन्दनं नारदस्य\n",
    "13105023c": "गन्धर्वाणामप्सरसां च सद्म; तत्र त्वाहं हस्तिनं यातयिष्ये\n",
    "13105024": "धृतराष्ट्र उवाच\n",
    "13105024a": "ये नृत्तगीतकुशला जनाः सदा; ह्ययाचमानाः सहिताश्चरन्ति\n",
    "13105024c": "तथाविधानामेष लोको महर्षे; परं गन्ता धृतराष्ट्रो न तत्र\n",
    "13105025": "गौतम उवाच\n",
    "13105025a": "यत्रोत्तराः कुरवो भान्ति रम्या; देवैः सार्धं मोदमाना नरेन्द्र\n",
    "13105025c": "यत्राग्नियौनाश्च वसन्ति विप्रा; ह्ययोनयः पर्वतयोनयश्च\n",
    "13105026a": "यत्र शक्रो वर्षति सर्वकामा;न्यत्र स्त्रियः कामचाराश्चरन्ति\n",
    "13105026c": "यत्र चेर्ष्या नास्ति नारीनराणां; तत्र त्वाहं हस्तिनं यातयिष्ये\n",
    "13105027": "धृतराष्ट्र उवाच\n",
    "13105027a": "ये सर्वभूतेषु निवृत्तकामा; अमांसादा न्यस्तदण्डाश्चरन्ति\n",
    "13105027c": "न हिंसन्ति स्थावरं जङ्गमं च; भूतानां ये सर्वभूतात्मभूताः\n",
    "13105028a": "निराशिषो निर्ममा वीतरागा; लाभालाभे तुल्यनिन्दाप्रशंसाः\n",
    "13105028c": "तथाविधानामेष लोको महर्षे; परं गन्ता धृतराष्ट्रो न तत्र\n",
    "13105029": "गौतम उवाच\n",
    "13105029a": "ततः परं भान्ति लोकाः सनातनाः; सुपुण्यगन्धा निर्मला वीतशोकाः\n",
    "13105029c": "सोमस्य राज्ञः सदने महात्मन;स्तत्र त्वाहं हस्तिनं यातयिष्ये\n",
    "13105030": "धृतराष्ट्र उवाच\n",
    "13105030a": "ये दानशीला न प्रतिगृह्णते सदा; न चाप्यर्थानाददते परेभ्यः\n",
    "13105030c": "येषामदेयमर्हते नास्ति किंचि;त्सर्वातिथ्याः सुप्रसादा जनाश्च\n",
    "13105031a": "ये क्षन्तारो नाभिजल्पन्ति चान्या;ञ्शक्ता भूत्वा सततं पुण्यशीलाः\n",
    "13105031c": "तथाविधानामेष लोको महर्षे; परं गन्ता धृतराष्ट्रो न तत्र\n",
    "13105032": "गौतम उवाच\n",
    "13105032a": "ततः परं भान्ति लोकाः सनातना; विरजसो वितमस्का विशोकाः\n",
    "13105032c": "आदित्यस्य सुमहान्तः सुवृत्ता;स्तत्र त्वाहं हस्तिनं यातयिष्ये\n",
    "13105033": "धृतराष्ट्र उवाच\n",
    "13105033a": "स्वाध्यायशीला गुरुशुश्रूषणे रता;स्तपस्विनः सुव्रताः सत्यसंधाः\n",
    "13105033c": "आचार्याणामप्रतिकूलभाषिणो; नित्योत्थिता गुरुकर्मस्वचोद्याः\n",
    "13105034a": "तथाविधानामेष लोको महर्षे; विशुद्धानां भावितवाङ्मतीनाम्\n",
    "13105034c": "सत्ये स्थितानां वेदविदां महात्मनां; परं गन्ता धृतराष्ट्रो न तत्र\n",
    "13105035": "गौतम उवाच\n",
    "13105035a": "ततः परे भान्ति लोकाः सनातनाः; सुपुण्यगन्धा विरजा विशोकाः\n",
    "13105035c": "वरुणस्य राज्ञः सदने महात्मन;स्तत्र त्वाहं हस्तिनं यातयिष्ये\n",
    "13105036": "धृतराष्ट्र उवाच\n",
    "13105036a": "चातुर्मास्यैर्ये यजन्ते जनाः सदा; तथेष्टीनां दशशतं प्राप्नुवन्ति\n",
    "13105036c": "ये चाग्निहोत्रं जुह्वति श्रद्दधाना; यथान्यायं त्रीणि वर्षाणि विप्राः\n",
    "13105037a": "स्वदारिणां धर्मधुरे महात्मनां; यथोचिते वर्त्मनि सुस्थितानाम्\n",
    "13105037c": "धर्मात्मनामुद्वहतां गतिं तां; परं गन्ता धृतराष्ट्रो न तत्र\n",
    "13105038": "गौतम उवाच\n",
    "13105038a": "इन्द्रस्य लोका विरजा विशोका; दुरन्वयाः काङ्क्षिता मानवानाम्\n",
    "13105038c": "तस्याहं ते भवने भूरितेजसो; राजन्निमं हस्तिनं यातयिष्ये\n",
    "13105039": "धृतराष्ट्र उवाच\n",
    "13105039a": "शतवर्षजीवी यश्च शूरो मनुष्यो; वेदाध्यायी यश्च यज्वाप्रमत्तः\n",
    "13105039c": "एते सर्वे शक्रलोकं व्रजन्ति; परं गन्ता धृतराष्ट्रो न तत्र\n",
    "13105040": "गौतम उवाच\n",
    "13105040a": "प्राजापत्याः सन्ति लोका महान्तो; नाकस्य पृष्ठे पुष्कला वीतशोकाः\n",
    "13105040c": "मनीषिताः सर्वलोकोद्भवानां; तत्र त्वाहं हस्तिनं यातयिष्ये\n",
    "13105041": "धृतराष्ट्र उवाच\n",
    "13105041a": "ये राजानो राजसूयाभिषिक्ता; धर्मात्मानो रक्षितारः प्रजानाम्\n",
    "13105041c": "ये चाश्वमेधावभृथाप्लुताङ्गा;स्तेषां लोका धृतराष्ट्रो न तत्र\n",
    "13105042": "गौतम उवाच\n",
    "13105042a": "ततः परं भान्ति लोकाः सनातनाः; सुपुण्यगन्धा विरजा वीतशोकाः\n",
    "13105042c": "तस्मिन्नहं दुर्लभे त्वाप्रधृष्ये; गवां लोके हस्तिनं यातयिष्ये\n",
    "13105043": "धृतराष्ट्र उवाच\n",
    "13105043a": "यो गोसहस्री शतदः समां समां; यो गोशती दश दद्याच्च शक्त्या\n",
    "13105043c": "तथा दशभ्यो यश्च दद्यादिहैकां; पञ्चभ्यो वा दानशीलस्तथैकाम्\n",
    "13105044a": "ये जीर्यन्ते ब्रह्मचर्येण विप्रा; ब्राह्मीं वाचं परिरक्षन्ति चैव\n",
    "13105044c": "मनस्विनस्तीर्थयात्रापरायणा;स्ते तत्र मोदन्ति गवां विमाने\n",
    "13105045a": "प्रभासं मानसं पुण्यं पुष्कराणि महत्सरः\n",
    "13105045c": "पुण्यं च नैमिषं तीर्थं बाहुदां करतोयिनीम्\n",
    "13105046a": "गयां गयशिरश्चैव विपाशां स्थूलवालुकाम्\n",
    "13105046c": "तूष्णींगङ्गां दशगङ्गां महाह्रदमथापि च\n",
    "13105047a": "गौतमीं कौशिकीं पाकां महात्मानो धृतव्रताः\n",
    "13105047c": "सरस्वतीदृषद्वत्यौ यमुनां ये प्रयान्ति च\n",
    "13105048a": "तत्र ते दिव्यसंस्थाना दिव्यमाल्यधराः शिवाः\n",
    "13105048c": "प्रयान्ति पुण्यगन्धाढ्या धृतराष्ट्रो न तत्र वै\n",
    "13105049": "गौतम उवाच\n",
    "13105049a": "यत्र शीतभयं नास्ति न चोष्णभयमण्वपि\n",
    "13105049c": "न क्षुत्पिपासे न ग्लानिर्न दुःखं न सुखं तथा\n",
    "13105050a": "न द्वेष्यो न प्रियः कश्चिन्न बन्धुर्न रिपुस्तथा\n",
    "13105050c": "न जरामरणे वापि न पुण्यं न च पातकम्\n",
    "13105051a": "तस्मिन्विरजसि स्फीते प्रज्ञासत्त्वव्यवस्थिते\n",
    "13105051c": "स्वयंभुभवने पुण्ये हस्तिनं मे यतिष्यति\n",
    "13105052": "धृतराष्ट्र उवाच\n",
    "13105052a": "निर्मुक्ताः सर्वसङ्गेभ्यो कृतात्मानो यतव्रताः\n",
    "13105052c": "अध्यात्मयोगसंस्थाने युक्ताः स्वर्गगतिं गताः\n",
    "13105053a": "ते ब्रह्मभवनं पुण्यं प्राप्नुवन्तीह सात्त्विकाः\n",
    "13105053c": "न तत्र धृतराष्ट्रस्ते शक्यो द्रष्टुं महामुने\n",
    "13105054": "गौतम उवाच\n",
    "13105054a": "रथन्तरं यत्र बृहच्च गीयते; यत्र वेदी पुण्डरीकैः स्तृणोति\n",
    "13105054c": "यत्रोपयाति हरिभिः सोमपीथी; तत्र त्वाहं हस्तिनं यातयिष्ये\n",
    "13105055a": "बुध्यामि त्वां वृत्रहणं शतक्रतुं; व्यतिक्रमन्तं भुवनानि विश्वा\n",
    "13105055c": "कच्चिन्न वाचा वृजिनं कदाचि;दकार्षं ते मनसोऽभिषङ्गात्\n",
    "13105056": "शक्र उवाच\n",
    "13105056a": "यस्मादिमं लोकपथं प्रजाना;मन्वागमं पदवादे गजस्य\n",
    "13105056c": "तस्माद्भवान्प्रणतं मानुशास्तु; ब्रवीषि यत्तत्करवाणि सर्वम्\n",
    "13105057": "गौतम उवाच\n",
    "13105057a": "श्वेतं करेणुं मम पुत्रनागं; यं मेऽहार्षीर्दशवर्षाणि बालम्\n",
    "13105057c": "यो मे वने वसतोऽभूद्द्वितीय;स्तमेव मे देहि सुरेन्द्र नागम्\n",
    "13105058": "शक्र उवाच\n",
    "13105058a": "अयं सुतस्ते द्विजमुख्य नाग;श्चाघ्रायते त्वामभिवीक्षमाणः\n",
    "13105058c": "पादौ च ते नासिकयोपजिघ्रते; श्रेयो मम ध्याहि नमश्च तेऽस्तु\n",
    "13105059": "गौतम उवाच\n",
    "13105059a": "शिवं सदैवेह सुरेन्द्र तुभ्यं; ध्यायामि पूजां च सदा प्रयुञ्जे\n",
    "13105059c": "ममापि त्वं शक्र शिवं ददस्व; त्वया दत्तं प्रतिगृह्णामि नागम्\n",
    "13105060": "शक्र उवाच\n",
    "13105060a": "येषां वेदा निहिता वै गुहायां; मनीषिणां सत्त्ववतां महात्मनाम्\n",
    "13105060c": "तेषां त्वयैकेन महात्मनास्मि; बुद्धस्तस्मात्प्रीतिमांस्तेऽहमद्य\n",
    "13105061a": "हन्तैहि ब्राह्मण क्षिप्रं सह पुत्रेण हस्तिना\n",
    "13105061c": "प्राप्नुहि त्वं शुभाँल्लोकानह्नाय च चिराय च\n",
    "13105062": "भीष्म उवाच\n",
    "13105062a": "स गौतमं पुरस्कृत्य सह पुत्रेण हस्तिना\n",
    "13105062c": "दिवमाचक्रमे वज्री सद्भिः सह दुरासदम्\n",
    "13106001": "युधिष्ठिर उवाच\n",
    "13106001a": "दानं बहुविधाकारं शान्तिः सत्यमहिंसता\n",
    "13106001c": "स्वदारतुष्टिश्चोक्ता ते फलं दानस्य चैव यत्\n",
    "13106002a": "पितामहस्य विदितं किमन्यत्र तपोबलात्\n",
    "13106002c": "तपसो यत्परं तेऽद्य तन्मे व्याख्यातुमर्हसि\n",
    "13106003": "भीष्म उवाच\n",
    "13106003a": "तपः प्रचक्षते यावत्तावल्लोका युधिष्ठिर\n",
    "13106003c": "मतं मम तु कौन्तेय तपो नानशनात्परम्\n",
    "13106004a": "अत्राप्युदाहरन्तीममितिहासं पुरातनम्\n",
    "13106004c": "भगीरथस्य संवादं ब्रह्मणश्च महात्मनः\n",
    "13106005a": "अतीत्य सुरलोकं च गवां लोकं च भारत\n",
    "13106005c": "ऋषिलोकं च सोऽगच्छद्भगीरथ इति श्रुतिः\n",
    "13106006a": "तं दृष्ट्वा स वचः प्राह ब्रह्मा राजन्भगीरथम्\n",
    "13106006c": "कथं भगीरथागास्त्वमिमं देशं दुरासदम्\n",
    "13106007a": "न हि देवा न गन्धर्वा न मनुष्या भगीरथ\n",
    "13106007c": "आयान्त्यतप्ततपसः कथं वै त्वमिहागतः\n",
    "13106008": "भगीरथ उवाच\n",
    "13106008a": "निःशङ्कमन्नमददं ब्राह्मणेभ्यः; शतं सहस्राणि सदैव दानम्\n",
    "13106008c": "ब्राह्मं व्रतं नित्यमास्थाय विद्धि; न त्वेवाहं तस्य फलादिहागाम्\n",
    "13106009a": "दशैकरात्रान्दश पञ्चरात्रा;नेकादशैकादशकान्क्रतूंश्च\n",
    "13106009c": "ज्योतिष्टोमानां च शतं यदिष्टं; फलेन तेनापि च नागतोऽहम्\n",
    "13106010a": "यच्चावसं जाह्नवीतीरनित्यः; शतं समास्तप्यमानस्तपोऽहम्\n",
    "13106010c": "अदां च तत्राश्वतरीसहस्रं; नारीपुरं न च तेनाहमागाम्\n",
    "13106011a": "दशायुतानि चाश्वानामयुतानि च विंशतिम्\n",
    "13106011c": "पुष्करेषु द्विजातिभ्यः प्रादां गाश्च सहस्रशः\n",
    "13106012a": "सुवर्णचन्द्रोडुपधारिणीनां; कन्योत्तमानामददं स्रग्विणीनाम्\n",
    "13106012c": "षष्टिं सहस्राणि विभूषितानां; जाम्बूनदैराभरणैर्न तेन\n",
    "13106013a": "दशार्बुदान्यददं गोसवेज्या;स्वेकैकशो दश गा लोकनाथ\n",
    "13106013c": "समानवत्साः पयसा समन्विताः; सुवर्णकांस्योपदुहा न तेन\n",
    "13106014a": "अप्तोर्यामेषु नियतमेकैकस्मिन्दशाददम्\n",
    "13106014c": "गृष्टीनां क्षीरदात्रीणां रोहिणीनां न तेन च\n",
    "13106015a": "दोग्ध्रीणां वै गवां चैव प्रयुतानि दशैव ह\n",
    "13106015c": "प्रादां दशगुणं ब्रह्मन्न च तेनाहमागतः\n",
    "13106016a": "वाजिनां बाह्लिजातानामयुतान्यददं दश\n",
    "13106016c": "कर्काणां हेममालानां न च तेनाहमागतः\n",
    "13106017a": "कोटीश्च काञ्चनस्याष्टौ प्रादां ब्रह्मन्दश त्वहम्\n",
    "13106017c": "एकैकस्मिन्क्रतौ तेन फलेनाहं न चागतः\n",
    "13106018a": "वाजिनां श्यामकर्णानां हरितानां पितामह\n",
    "13106018c": "प्रादां हेमस्रजां ब्रह्मन्कोटीर्दश च सप्त च\n",
    "13106019a": "ईषादन्तान्महाकायान्काञ्चनस्रग्विभूषितान्\n",
    "13106019c": "पत्नीमतः सहस्राणि प्रायच्छं दश सप्त च\n",
    "13106020a": "अलंकृतानां देवेश दिव्यैः कनकभूषणैः\n",
    "13106020c": "रथानां काञ्चनाङ्गानां सहस्राण्यददं दश\n",
    "13106020e": "सप्त चान्यानि युक्तानि वाजिभिः समलंकृतैः\n",
    "13106021a": "दक्षिणावयवाः केचिद्वेदैर्ये संप्रकीर्तिताः\n",
    "13106021c": "वाजपेयेषु दशसु प्रादां तेनापि नाप्यहम्\n",
    "13106022a": "शक्रतुल्यप्रभावानामिज्यया विक्रमेण च\n",
    "13106022c": "सहस्रं निष्ककण्ठानामददं दक्षिणामहम्\n",
    "13106023a": "विजित्य नृपतीन्सर्वान्मखैरिष्ट्वा पितामह\n",
    "13106023c": "अष्टभ्यो राजसूयेभ्यो न च तेनाहमागतः\n",
    "13106024a": "स्रोतश्च यावद्गङ्गायाश्छन्नमासीज्जगत्पते\n",
    "13106024c": "दक्षिणाभिः प्रवृत्ताभिर्मम नागां च तत्कृते\n",
    "13106025a": "वाजिनां च सहस्रे द्वे सुवर्णशतभूषिते\n",
    "13106025c": "वरं ग्रामशतं चाहमेकैकस्य त्रिधाददम्\n",
    "13106025e": "तपस्वी नियताहारः शममास्थाय वाग्यतः\n",
    "13106026a": "दीर्घकालं हिमवति गङ्गायाश्च दुरुत्सहाम्\n",
    "13106026c": "मूर्ध्ना धारां महादेवः शिरसा यामधारयत्\n",
    "13106026e": "न तेनाप्यहमागच्छं फलेनेह पितामह\n",
    "13106027a": "शम्याक्षेपैरयजं यच्च देवा;न्सद्यस्कानामयुतैश्चापि यत्तत्\n",
    "13106027c": "त्रयोदशद्वादशाहांश्च देव; सपौण्डरीकान्न च तेषां फलेन\n",
    "13106028a": "अष्टौ सहस्राणि ककुद्मिनामहं; शुक्लर्षभाणामददं ब्राह्मणेभ्यः\n",
    "13106028c": "एकैकं वै काञ्चनं शृङ्गमेभ्यः; पत्नीश्चैषामददं निष्ककण्ठीः\n",
    "13106029a": "हिरण्यरत्ननिचितानददं रत्नपर्वतान्\n",
    "13106029c": "धनधान्यसमृद्धांश्च ग्रामाञ्शतसहस्रशः\n",
    "13106030a": "शतं शतानां गृष्टीनामददं चाप्यतन्द्रितः\n",
    "13106030c": "इष्ट्वानेकैर्महायज्ञैर्ब्राह्मणेभ्यो न तेन च\n",
    "13106031a": "एकादशाहैरयजं सदक्षिणै;र्द्विर्द्वादशाहैरश्वमेधैश्च देव\n",
    "13106031c": "आर्कायणैः षोडशभिश्च ब्रह्मं;स्तेषां फलेनेह न चागतोऽस्मि\n",
    "13106032a": "निष्कैककण्ठमददं योजनायतं; तद्विस्तीर्णं काञ्चनपादपानाम्\n",
    "13106032c": "वनं चूतानां रत्नविभूषितानां; न चैव तेषामागतोऽहं फलेन\n",
    "13106033a": "तुरायणं हि व्रतमप्रधृष्य;मक्रोधनोऽकरवं त्रिंशतोऽब्दान्\n",
    "13106033c": "शतं गवामष्ट शतानि चैव; दिने दिने ह्यददं ब्राह्मणेभ्यः\n",
    "13106034a": "पयस्विनीनामथ रोहिणीनां; तथैव चाप्यनडुहां लोकनाथ\n",
    "13106034c": "प्रादां नित्यं ब्राह्मणेभ्यः सुरेश; नेहागतस्तेन फलेन चाहम्\n",
    "13106035a": "त्रिंशदग्निमहं ब्रह्मन्नयजं यच्च नित्यदा\n",
    "13106035c": "अष्टाभिः सर्वमेधैश्च नरमेधैश्च सप्तभिः\n",
    "13106036a": "दशभिर्विश्वजिद्भिश्च शतैरष्टादशोत्तरैः\n",
    "13106036c": "न चैव तेषां देवेश फलेनाहमिहागतः\n",
    "13106037a": "सरय्वां बाहुदायां च गङ्गायामथ नैमिषे\n",
    "13106037c": "गवां शतानामयुतमददं न च तेन वै\n",
    "13106038a": "इन्द्रेण गुह्यं निहितं वै गुहायां; यद्भार्गवस्तपसेहाभ्यविन्दत्\n",
    "13106038c": "जाज्वल्यमानमुशनस्तेजसेह; तत्साधयामास महं वरेण्यम्\n",
    "13106039a": "ततो मे ब्राह्मणास्तुष्टास्तस्मिन्कर्मणि साधिते\n",
    "13106039c": "सहस्रमृषयश्चासन्ये वै तत्र समागताः\n",
    "13106039e": "उक्तस्तैरस्मि गच्छ त्वं ब्रह्मलोकमिति प्रभो\n",
    "13106040a": "प्रीतेनोक्तः सहस्रेण ब्राह्मणानामहं प्रभो\n",
    "13106040c": "इमं लोकमनुप्राप्तो मा भूत्तेऽत्र विचारणा\n",
    "13106041a": "कामं यथावद्विहितं विधात्रा; पृष्टेन वाच्यं तु मया यथावत्\n",
    "13106041c": "तपो हि नान्यच्चानशनान्मतं मे; नमोऽस्तु ते देववर प्रसीद\n",
    "13106042": "भीष्म उवाच\n",
    "13106042a": "इत्युक्तवन्तं तं ब्रह्मा राजानं स्म भगीरथम्\n",
    "13106042c": "पूजयामास पूजार्हं विधिदृष्टेन कर्मणा\n",
    "13107001": "युधिष्ठिर उवाच\n",
    "13107001a": "शतायुरुक्तः पुरुषः शतवीर्यश्च वैदिके\n",
    "13107001c": "कस्मान्म्रियन्ते पुरुषा बाला अपि पितामह\n",
    "13107002a": "आयुष्मान्केन भवति स्वल्पायुर्वापि मानवः\n",
    "13107002c": "केन वा लभते कीर्तिं केन वा लभते श्रियम्\n",
    "13107003a": "तपसा ब्रह्मचर्येण जपैर्होमैस्तथौषधैः\n",
    "13107003c": "जन्मना यदि वाचारात्तन्मे ब्रूहि पितामह\n",
    "13107004": "भीष्म उवाच\n",
    "13107004a": "अत्र ते वर्तयिष्यामि यन्मां त्वमनुपृच्छसि\n",
    "13107004c": "अल्पायुर्येन भवति दीर्घायुर्वापि मानवः\n",
    "13107005a": "येन वा लभते कीर्तिं येन वा लभते श्रियम्\n",
    "13107005c": "यथा च वर्तन्पुरुषः श्रेयसा संप्रयुज्यते\n",
    "13107006a": "आचाराल्लभते ह्यायुराचाराल्लभते श्रियम्\n",
    "13107006c": "आचारात्कीर्तिमाप्नोति पुरुषः प्रेत्य चेह च\n",
    "13107007a": "दुराचारो हि पुरुषो नेहायुर्विन्दते महत्\n",
    "13107007c": "त्रसन्ति यस्माद्भूतानि तथा परिभवन्ति च\n",
    "13107008a": "तस्मात्कुर्यादिहाचारं य इच्छेद्भूतिमात्मनः\n",
    "13107008c": "अपि पापशरीरस्य आचारो हन्त्यलक्षणम्\n",
    "13107009a": "आचारलक्षणो धर्मः सन्तश्चाचारलक्षणाः\n",
    "13107009c": "साधूनां च यथा वृत्तमेतदाचारलक्षणम्\n",
    "13107010a": "अप्यदृष्टं श्रुतं वापि पुरुषं धर्मचारिणम्\n",
    "13107010c": "भूतिकर्माणि कुर्वाणं तं जनाः कुर्वते प्रियम्\n",
    "13107011a": "ये नास्तिका निष्क्रियाश्च गुरुशास्त्रातिलङ्घिनः\n",
    "13107011c": "अधर्मज्ञा दुराचारास्ते भवन्ति गतायुषः\n",
    "13107012a": "विशीला भिन्नमर्यादा नित्यं संकीर्णमैथुनाः\n",
    "13107012c": "अल्पायुषो भवन्तीह नरा निरयगामिनः\n",
    "13107013a": "सर्वलक्षणहीनोऽपि समुदाचारवान्नरः\n",
    "13107013c": "श्रद्दधानोऽनसूयश्च शतं वर्षाणि जीवति\n",
    "13107014a": "अक्रोधनः सत्यवादी भूतानामविहिंसकः\n",
    "13107014c": "अनसूयुरजिह्मश्च शतं वर्षाणि जीवति\n",
    "13107015a": "लोष्टमर्दी तृणच्छेदी नखखादी च यो नरः\n",
    "13107015c": "नित्योच्छिष्टः संकुसुको नेहायुर्विन्दते महत्\n",
    "13107016a": "ब्राह्मे मुहूर्ते बुध्येत धर्मार्थौ चानुचिन्तयेत्\n",
    "13107016c": "उत्थायाचम्य तिष्ठेत पूर्वां संध्यां कृताञ्जलिः\n",
    "13107017a": "एवमेवापरां संध्यां समुपासीत वाग्यतः\n",
    "13107017c": "नेक्षेतादित्यमुद्यन्तं नास्तं यान्तं कदाचन\n",
    "13107018a": "ऋषयो दीर्घसंध्यत्वाद्दीर्घमायुरवाप्नुवन्\n",
    "13107018c": "तस्मात्तिष्ठेत्सदा पूर्वां पश्चिमां चैव वाग्यतः\n",
    "13107019a": "ये च पूर्वामुपासन्ते द्विजाः संध्यां न पश्चिमाम्\n",
    "13107019c": "सर्वांस्तान्धार्मिको राजा शूद्रकर्माणि कारयेत्\n",
    "13107020a": "परदारा न गन्तव्याः सर्ववर्णेषु कर्हिचित्\n",
    "13107020c": "न हीदृशमनायुष्यं लोके किंचन विद्यते\n",
    "13107020e": "यादृशं पुरुषस्येह परदारोपसेवनम्\n",
    "13107021a": "प्रसाधनं च केशानामञ्जनं दन्तधावनम्\n",
    "13107021c": "पूर्वाह्ण एव कुर्वीत देवतानां च पूजनम्\n",
    "13107022a": "पुरीषमूत्रे नोदीक्षेन्नाधितिष्ठेत्कदाचन\n",
    "13107022c": "उदक्यया च संभाषां न कुर्वीत कदाचन\n",
    "13107023a": "नोत्सृजेत पुरीषं च क्षेत्रे ग्रामस्य चान्तिके\n",
    "13107023c": "उभे मूत्रपुरीषे तु नाप्सु कुर्यात्कदाचन\n",
    "13107024a": "प्राङ्मुखो नित्यमश्नीयाद्वाग्यतोऽन्नमकुत्सयन्\n",
    "13107024c": "प्रस्कन्दयेच्च मनसा भुक्त्वा चाग्निमुपस्पृशेत्\n",
    "13107025a": "आयुष्यं प्राङ्मुखो भुङ्क्ते यशस्यं दक्षिणामुखः\n",
    "13107025c": "धन्यं पश्चान्मुखो भुङ्क्ते ऋतं भुङ्क्ते उदङ्मुखः\n",
    "13107026a": "नाधितिष्ठेत्तुषाञ्जातु केशभस्मकपालिकाः\n",
    "13107026c": "अन्यस्य चाप्युपस्थानं दूरतः परिवर्जयेत्\n",
    "13107027a": "शान्तिहोमांश्च कुर्वीत सावित्राणि च कारयेत्\n",
    "13107027c": "निषण्णश्चापि खादेत न तु गच्छन्कथंचन\n",
    "13107028a": "मूत्रं न तिष्ठता कार्यं न भस्मनि न गोव्रजे\n",
    "13107029a": "आर्द्रपादस्तु भुञ्जीत नार्द्रपादस्तु संविशेत्\n",
    "13107029c": "आर्द्रपादस्तु भुञ्जानो वर्षाणां जीवते शतम्\n",
    "13107030a": "त्रीणि तेजांसि नोच्छिष्ट आलभेत कदाचन\n",
    "13107030c": "अग्निं गां ब्राह्मणं चैव तथास्यायुर्न रिष्यते\n",
    "13107031a": "त्रीणि तेजांसि नोच्छिष्ट उदीक्षेत कदाचन\n",
    "13107031c": "सूर्याचन्द्रमसौ चैव नक्षत्राणि च सर्वशः\n",
    "13107032a": "ऊर्ध्वं प्राणा ह्युत्क्रामन्ति यूनः स्थविर आयति\n",
    "13107032c": "प्रत्युत्थानाभिवादाभ्यां पुनस्तान्प्रतिपद्यते\n",
    "13107033a": "अभिवादयेत वृद्धांश्च आसनं चैव दापयेत्\n",
    "13107033c": "कृताञ्जलिरुपासीत गच्छन्तं पृष्ठतोऽन्वियात्\n",
    "13107034a": "न चासीतासने भिन्ने भिन्नं कांस्यं च वर्जयेत्\n",
    "13107034c": "नैकवस्त्रेण भोक्तव्यं न नग्नः स्नातुमर्हति\n",
    "13107034e": "स्वप्तव्यं नैव नग्नेन न चोच्छिष्टोऽपि संविशेत्\n",
    "13107035a": "उच्छिष्टो न स्पृशेच्छीर्षं सर्वे प्राणास्तदाश्रयाः\n",
    "13107035c": "केशग्रहान्प्रहारांश्च शिरस्येतान्विवर्जयेत्\n",
    "13107036a": "न पाणिभ्यामुभाभ्यां च कण्डूयेज्जातु वै शिरः\n",
    "13107036c": "न चाभीक्ष्णं शिरः स्नायात्तथास्यायुर्न रिष्यते\n",
    "13107037a": "शिरःस्नातश्च तैलेन नाङ्गं किंचिदुपस्पृशेत्\n",
    "13107037c": "तिलपिष्टं न चाश्नीयात्तथायुर्विन्दते महत्\n",
    "13107038a": "नाध्यापयेत्तथोच्छिष्टो नाधीयीत कदाचन\n",
    "13107038c": "वाते च पूतिगन्धे च मनसापि न चिन्तयेत्\n",
    "13107039a": "अत्र गाथा यमोद्गीताः कीर्तयन्ति पुराविदः\n",
    "13107039c": "आयुरस्य निकृन्तामि प्रजामस्याददे तथा\n",
    "13107040a": "य उच्छिष्टः प्रवदति स्वाध्यायं चाधिगच्छति\n",
    "13107040c": "यश्चानध्यायकालेऽपि मोहादभ्यस्यति द्विजः\n",
    "13107040e": "तस्माद्युक्तोऽप्यनध्याये नाधीयीत कदाचन\n",
    "13107041a": "प्रत्यादित्यं प्रत्यनिलं प्रति गां च प्रति द्विजान्\n",
    "13107041c": "ये मेहन्ति च पन्थानं ते भवन्ति गतायुषः\n",
    "13107042a": "उभे मूत्रपुरीषे तु दिवा कुर्यादुदङ्मुखः\n",
    "13107042c": "दक्षिणाभिमुखो रात्रौ तथास्यायुर्न रिष्यते\n",
    "13107043a": "त्रीन्कृशान्नावजानीयाद्दीर्घमायुर्जिजीविषुः\n",
    "13107043c": "ब्राह्मणं क्षत्रियं सर्पं सर्वे ह्याशीविषास्त्रयः\n",
    "13107044a": "दहत्याशीविषः क्रुद्धो यावत्पश्यति चक्षुषा\n",
    "13107044c": "क्षत्रियोऽपि दहेत्क्रुद्धो यावत्स्पृशति तेजसा\n",
    "13107045a": "ब्राह्मणस्तु कुलं हन्याद्ध्यानेनावेक्षितेन च\n",
    "13107045c": "तस्मादेतत्त्रयं यत्नादुपसेवेत पण्डितः\n",
    "13107046a": "गुरुणा वैरनिर्बन्धो न कर्तव्यः कदाचन\n",
    "13107046c": "अनुमान्यः प्रसाद्यश्च गुरुः क्रुद्धो युधिष्ठिर\n",
    "13107047a": "सम्यङ्मिथ्याप्रवृत्तेऽपि वर्तितव्यं गुराविह\n",
    "13107047c": "गुरुनिन्दा दहत्यायुर्मनुष्याणां न संशयः\n",
    "13107048a": "दूरादावसथान्मूत्रं दूरात्पादावसेचनम्\n",
    "13107048c": "उच्छिष्टोत्सर्जनं चैव दूरे कार्यं हितैषिणा\n",
    "13107049a": "नातिकल्पं नातिसायं न च मध्यंदिने स्थिते\n",
    "13107049c": "नाज्ञातैः सह गच्छेत नैको न वृषलैः सह\n",
    "13107050a": "पन्था देयो ब्राह्मणाय गोभ्यो राजभ्य एव च\n",
    "13107050c": "वृद्धाय भारतप्ताय गर्भिण्यै दुर्बलाय च\n",
    "13107051a": "प्रदक्षिणं च कुर्वीत परिज्ञातान्वनस्पतीन्\n",
    "13107051c": "चतुष्पथान्प्रकुर्वीत सर्वानेव प्रदक्षिणान्\n",
    "13107052a": "मध्यंदिने निशाकाले मध्यरात्रे च सर्वदा\n",
    "13107052c": "चतुष्पथान्न सेवेत उभे संध्ये तथैव च\n",
    "13107053a": "उपानहौ च वस्त्रं च धृतमन्यैर्न धारयेत्\n",
    "13107053c": "ब्रह्मचारी च नित्यं स्यात्पादं पादेन नाक्रमेत्\n",
    "13107054a": "अमावास्यां पौर्णमास्यां चतुर्दश्यां च सर्वशः\n",
    "13107054c": "अष्टम्यां सर्वपक्षाणां ब्रह्मचारी सदा भवेत्\n",
    "13107055a": "वृथा मांसं न खादेत पृष्ठमांसं तथैव च\n",
    "13107055c": "आक्रोशं परिवादं च पैशुन्यं च विवर्जयेत्\n",
    "13107056a": "नारुंतुदः स्यान्न नृशंसवादी; न हीनतः परमभ्याददीत\n",
    "13107056c": "ययास्य वाचा पर उद्विजेत; न तां वदेद्रुशतीं पापलोक्याम्\n",
    "13107057a": "वाक्सायका वदनान्निष्पतन्ति; यैराहतः शोचति रात्र्यहानि\n",
    "13107057c": "परस्य नामर्मसु ते पतन्ति; तान्पण्डितो नावसृजेत्परेषु\n",
    "13107058a": "रोहते सायकैर्विद्धं वनं परशुना हतम्\n",
    "13107058c": "वाचा दुरुक्तं बीभत्सं न संरोहति वाक्क्षतम्\n",
    "13107059a": "हीनाङ्गानतिरिक्ताङ्गान्विद्याहीनान्वयोधिकान्\n",
    "13107059c": "रूपद्रविणहीनांश्च सत्त्वहीनांश्च नाक्षिपेत्\n",
    "13107060a": "नास्तिक्यं वेदनिन्दां च देवतानां च कुत्सनम्\n",
    "13107060c": "द्वेषस्तम्भाभिमानांश्च तैक्ष्ण्यं च परिवर्जयेत्\n",
    "13107061a": "परस्य दण्डं नोद्यच्छेत्क्रोद्धो नैनं निपातयेत्\n",
    "13107061c": "अन्यत्र पुत्राच्छिष्याद्वा शिक्षार्थं ताडनं स्मृतम्\n",
    "13107062a": "न ब्राह्मणान्परिवदेन्नक्षत्राणि न निर्दिशेत्\n",
    "13107062c": "तिथिं पक्षस्य न ब्रूयात्तथास्यायुर्न रिष्यते\n",
    "13107063a": "कृत्वा मूत्रपुरीषे तु रथ्यामाक्रम्य वा पुनः\n",
    "13107063c": "पादप्रक्षालनं कुर्यात्स्वाध्याये भोजने तथा\n",
    "13107064a": "त्रीणि देवाः पवित्राणि ब्राह्मणानामकल्पयन्\n",
    "13107064c": "अदृष्टमद्भिर्निर्णिक्तं यच्च वाचा प्रशस्यते\n",
    "13107065a": "संयावं कृसरं मांसं शष्कुली पायसं तथा\n",
    "13107065c": "आत्मार्थं न प्रकर्तव्यं देवार्थं तु प्रकल्पयेत्\n",
    "13107066a": "नित्यमग्निं परिचरेद्भिक्षां दद्याच्च नित्यदा\n",
    "13107066c": "वाग्यतो दन्तकाष्ठं च नित्यमेव समाचरेत्\n",
    "13107066e": "न चाभ्युदितशायी स्यात्प्रायश्चित्ती तथा भवेत्\n",
    "13107067a": "मातापितरमुत्थाय पूर्वमेवाभिवादयेत्\n",
    "13107067c": "आचार्यमथ वाप्येनं तथायुर्विन्दते महत्\n",
    "13107068a": "वर्जयेद्दन्तकाष्ठानि वर्जनीयानि नित्यशः\n",
    "13107068c": "भक्षयेच्छास्त्रदृष्टानि पर्वस्वपि च वर्जयेत्\n",
    "13107069a": "उदङ्मुखश्च सततं शौचं कुर्यात्समाहितः\n",
    "13107070a": "अकृत्वा देवतापूजां नान्यं गच्छेत्कदाचन\n",
    "13107070c": "अन्यत्र तु गुरुं वृद्धं धार्मिकं वा विचक्षणम्\n",
    "13107071a": "अवलोक्यो न चादर्शो मलिनो बुद्धिमत्तरैः\n",
    "13107071c": "न चाज्ञातां स्त्रियं गच्छेद्गर्भिणीं वा कदाचन\n",
    "13107072a": "उदक्शिरा न स्वपेत तथा प्रत्यक्शिरा न च\n",
    "13107072c": "प्राक्शिरास्तु स्वपेद्विद्वानथ वा दक्षिणाशिराः\n",
    "13107073a": "न भग्ने नावदीर्णे वा शयने प्रस्वपेत च\n",
    "13107073c": "नान्तर्धाने न संयुक्ते न च तिर्यक्कदाचन\n",
    "13107074a": "न नग्नः कर्हिचित्स्नायान्न निशायां कदाचन\n",
    "13107074c": "स्नात्वा च नावमृज्येत गात्राणि सुविचक्षणः\n",
    "13107075a": "न चानुलिम्पेदस्नात्वा स्नात्वा वासो न निर्धुनेत्\n",
    "13107075c": "आर्द्र एव तु वासांसि नित्यं सेवेत मानवः\n",
    "13107075e": "स्रजश्च नावकर्षेत न बहिर्धारयेत च\n",
    "13107076a": "रक्तमाल्यं न धार्यं स्याच्छुक्लं धार्यं तु पण्डितैः\n",
    "13107076c": "वर्जयित्वा तु कमलं तथा कुवलयं विभो\n",
    "13107077a": "रक्तं शिरसि धार्यं तु तथा वानेयमित्यपि\n",
    "13107077c": "काञ्चनी चैव या माला न सा दुष्यति कर्हिचित्\n",
    "13107077e": "स्नातस्य वर्णकं नित्यमार्द्रं दद्याद्विशां पते\n",
    "13107078a": "विपर्ययं न कुर्वीत वाससो बुद्धिमान्नरः\n",
    "13107078c": "तथा नान्यधृतं धार्यं न चापदशमेव च\n",
    "13107079a": "अन्यदेव भवेद्वासः शयनीये नरोत्तम\n",
    "13107079c": "अन्यद्रथ्यासु देवानामर्चायामन्यदेव हि\n",
    "13107080a": "प्रियङ्गुचन्दनाभ्यां च बिल्वेन तगरेण च\n",
    "13107080c": "पृथगेवानुलिम्पेत केसरेण च बुद्धिमान्\n",
    "13107081a": "उपवासं च कुर्वीत स्नातः शुचिरलंकृतः\n",
    "13107081c": "पर्वकालेषु सर्वेषु ब्रह्मचारी सदा भवेत्\n",
    "13107082a": "नालीढया परिहतं भक्षयीत कदाचन\n",
    "13107082c": "तथा नोद्धृतसाराणि प्रेक्षतां नाप्रदाय च\n",
    "13107083a": "न संनिकृष्टो मेधावी नाशुचिर्न च सत्सु च\n",
    "13107083c": "प्रतिषिद्धान्न धर्मेषु भक्षान्भुञ्जीत पृष्ठतः\n",
    "13107084a": "पिप्पलं च वटं चैव शणशाकं तथैव च\n",
    "13107084c": "उदुम्बरं न खादेच्च भवार्थी पुरुषोत्तमः\n",
    "13107085a": "आजं गव्यं च यन्मांसं मायूरं चैव वर्जयेत्\n",
    "13107085c": "वर्जयेच्छुष्कमांसं च तथा पर्युषितं च यत्\n",
    "13107086a": "न पाणौ लवणं विद्वान्प्राश्नीयान्न च रात्रिषु\n",
    "13107086c": "दधिसक्तून्न भुञ्जीत वृथामांसं च वर्जयेत्\n",
    "13107087a": "वालेन तु न भुञ्जीत परश्राद्धं तथैव च\n",
    "13107087c": "सायं प्रातश्च भुञ्जीत नान्तराले समाहितः\n",
    "13107088a": "वाग्यतो नैकवस्त्रश्च नासंविष्टः कदाचन\n",
    "13107088c": "भूमौ सदैव नाश्नीयान्नानासीनो न शब्दवत्\n",
    "13107089a": "तोयपूर्वं प्रदायान्नमतिथिभ्यो विशां पते\n",
    "13107089c": "पश्चाद्भुञ्जीत मेधावी न चाप्यन्यमना नरः\n",
    "13107090a": "समानमेकपङ्क्त्यां तु भोज्यमन्नं नरेश्वर\n",
    "13107090c": "विषं हालाहलं भुङ्क्ते योऽप्रदाय सुहृज्जने\n",
    "13107091a": "पानीयं पायसं सर्पिर्दधिसक्तुमधून्यपि\n",
    "13107091c": "निरस्य शेषमेतेषां न प्रदेयं तु कस्यचित्\n",
    "13107092a": "भुञ्जानो मनुजव्याघ्र नैव शङ्कां समाचरेत्\n",
    "13107092c": "दधि चाप्यनुपानं वै न कर्तव्यं भवार्थिना\n",
    "13107093a": "आचम्य चैव हस्तेन परिस्राव्य तथोदकम्\n",
    "13107093c": "अङ्गुष्ठं चरणस्याथ दक्षिणस्यावसेचयेत्\n",
    "13107094a": "पाणिं मूर्ध्नि समाधाय स्पृष्ट्वा चाग्निं समाहितः\n",
    "13107094c": "ज्ञातिश्रैष्ठ्यमवाप्नोति प्रयोगकुशलो नरः\n",
    "13107095a": "अद्भिः प्राणान्समालभ्य नाभिं पाणितलेन च\n",
    "13107095c": "स्पृशंश्चैव प्रतिष्ठेत न चाप्यार्द्रेण पाणिना\n",
    "13107096a": "अङ्गुष्ठस्यान्तराले च ब्राह्मं तीर्थमुदाहृतम्\n",
    "13107096c": "कनिष्ठिकायाः पश्चात्तु देवतीर्थमिहोच्यते\n",
    "13107097a": "अङ्गुष्ठस्य च यन्मध्यं प्रदेशिन्याश्च भारत\n",
    "13107097c": "तेन पित्र्याणि कुर्वीत स्पृष्ट्वापो न्यायतस्तथा\n",
    "13107098a": "परापवादं न ब्रूयान्नाप्रियं च कदाचन\n",
    "13107098c": "न मन्युः कश्चिदुत्पाद्यः पुरुषेण भवार्थिना\n",
    "13107099a": "पतितैस्तु कथां नेच्छेद्दर्शनं चापि वर्जयेत्\n",
    "13107099c": "संसर्गं च न गच्छेत तथायुर्विन्दते महत्\n",
    "13107100a": "न दिवा मैथुनं गच्छेन्न कन्यां न च बन्धकीम्\n",
    "13107100c": "न चास्नातां स्त्रियं गच्छेत्तथायुर्विन्दते महत्\n",
    "13107101a": "स्वे स्वे तीर्थे समाचम्य कार्ये समुपकल्पिते\n",
    "13107101c": "त्रिः पीत्वापो द्विः प्रमृज्य कृतशौचो भवेन्नरः\n",
    "13107102a": "इन्द्रियाणि सकृत्स्पृश्य त्रिरभ्युक्ष्य च मानवः\n",
    "13107102c": "कुर्वीत पित्र्यं दैवं च वेददृष्टेन कर्मणा\n",
    "13107103a": "ब्राह्मणार्थे च यच्छौचं तच्च मे शृणु कौरव\n",
    "13107103c": "प्रवृत्तं च हितं चोक्त्वा भोजनाद्यन्तयोस्तथा\n",
    "13107104a": "सर्वशौचेषु ब्राह्मेण तीर्थेन समुपस्पृशेत्\n",
    "13107104c": "निष्ठीव्य तु तथा क्षुत्वा स्पृश्यापो हि शुचिर्भवेत्\n",
    "13107105a": "वृद्धो ज्ञातिस्तथा मित्रं दरिद्रो यो भवेदपि\n",
    "13107105c": "गृहे वासयितव्यास्ते धन्यमायुष्यमेव च\n",
    "13107106a": "गृहे पारावता धन्याः शुकाश्च सहसारिकाः\n",
    "13107106c": "गृहेष्वेते न पापाय तथा वै तैलपायिकाः\n",
    "13107107a": "उद्दीपकाश्च गृध्राश्च कपोता भ्रमरास्तथा\n",
    "13107107c": "निविशेयुर्यदा तत्र शान्तिमेव तदाचरेत्\n",
    "13107108a": "अमङ्गल्यानि चैतानि तथाक्रोशो महात्मनाम्\n",
    "13107108c": "महात्मनां च गुह्यानि न वक्तव्यानि कर्हिचित्\n",
    "13107109a": "अगम्याश्च न गच्छेत राजपत्नीः सखीस्तथा\n",
    "13107109c": "वैद्यानां बालवृद्धानां भृत्यानां च युधिष्ठिर\n",
    "13107110a": "बन्धूनां ब्राह्मणानां च तथा शारणिकस्य च\n",
    "13107110c": "संबन्धिनां च राजेन्द्र तथायुर्विन्दते महत्\n",
    "13107111a": "ब्राह्मणस्थपतिभ्यां च निर्मितं यन्निवेशनम्\n",
    "13107111c": "तदावसेत्सदा प्राज्ञो भवार्थी मनुजेश्वर\n",
    "13107112a": "संध्यायां न स्वपेद्राजन्विद्यां न च समाचरेत्\n",
    "13107112c": "न भुञ्जीत च मेधावी तथायुर्विन्दते महत्\n",
    "13107113a": "नक्तं न कुर्यात्पित्र्याणि भुक्त्वा चैव प्रसाधनम्\n",
    "13107113c": "पानीयस्य क्रिया नक्तं न कार्या भूतिमिच्छता\n",
    "13107114a": "वर्जनीयाश्च वै नित्यं सक्तवो निशि भारत\n",
    "13107114c": "शेषाणि चावदातानि पानीयं चैव भोजने\n",
    "13107115a": "सौहित्यं च न कर्तव्यं रात्रौ नैव समाचरेत्\n",
    "13107115c": "द्विजच्छेदं न कुर्वीत भुक्त्वा न च समाचरेत्\n",
    "13107116a": "महाकुलप्रसूतां च प्रशस्तां लक्षणैस्तथा\n",
    "13107116c": "वयःस्थां च महाप्राज्ञ कन्यामावोढुमर्हति\n",
    "13107117a": "अपत्यमुत्पाद्य ततः प्रतिष्ठाप्य कुलं तथा\n",
    "13107117c": "पुत्राः प्रदेया ज्ञानेषु कुलधर्मेषु भारत\n",
    "13107118a": "कन्या चोत्पाद्य दातव्या कुलपुत्राय धीमते\n",
    "13107118c": "पुत्रा निवेश्याश्च कुलाद्भृत्या लभ्याश्च भारत\n",
    "13107119a": "शिरःस्नातोऽथ कुर्वीत दैवं पित्र्यमथापि च\n",
    "13107119c": "नक्षत्रे न च कुर्वीत यस्मिञ्जातो भवेन्नरः\n",
    "13107119e": "न प्रोष्ठपदयोः कार्यं तथाग्नेये च भारत\n",
    "13107120a": "दारुणेषु च सर्वेषु प्रत्यहं च विवर्जयेत्\n",
    "13107120c": "ज्योतिषे यानि चोक्तानि तानि सर्वाणि वर्जयेत्\n",
    "13107121a": "प्राङ्मुखः श्मश्रुकर्माणि कारयेत समाहितः\n",
    "13107121c": "उदङ्मुखो वा राजेन्द्र तथायुर्विन्दते महत्\n",
    "13107122a": "परिवादं न च ब्रूयात्परेषामात्मनस्तथा\n",
    "13107122c": "परिवादो न धर्माय प्रोच्यते भरतर्षभ\n",
    "13107123a": "वर्जयेद्व्यङ्गिनीं नारीं तथा कन्यां नरोत्तम\n",
    "13107123c": "समार्षां व्यङ्गितां चैव मातुः स्वकुलजां तथा\n",
    "13107124a": "वृद्धां प्रव्रजितां चैव तथैव च पतिव्रताम्\n",
    "13107124c": "तथातिकृष्णवर्णां च वर्णोत्कृष्टां च वर्जयेत्\n",
    "13107125a": "अयोनिं च वियोनिं च न गच्छेत विचक्षणः\n",
    "13107125c": "पिङ्गलां कुष्ठिनीं नारीं न त्वमावोढुमर्हसि\n",
    "13107126a": "अपस्मारिकुले जातां निहीनां चैव वर्जयेत्\n",
    "13107126c": "श्वित्रिणां च कुले जातां त्रयाणां मनुजेश्वर\n",
    "13107127a": "लक्षणैरन्विता या च प्रशस्ता या च लक्षणैः\n",
    "13107127c": "मनोज्ञा दर्शनीया च तां भवान्वोढुमर्हति\n",
    "13107128a": "महाकुले निवेष्टव्यं सदृशे वा युधिष्ठिर\n",
    "13107128c": "अवरा पतिता चैव न ग्राह्या भूतिमिच्छता\n",
    "13107129a": "अग्नीनुत्पाद्य यत्नेन क्रियाः सुविहिताश्च याः\n",
    "13107129c": "वेदेषु ब्राह्मणैः प्रोक्तास्ताश्च सर्वाः समाचरेत्\n",
    "13107130a": "न चेर्ष्या स्त्रीषु कर्तव्या दारा रक्ष्याश्च सर्वशः\n",
    "13107130c": "अनायुष्या भवेदीर्ष्या तस्मादीर्ष्यां विवर्जयेत्\n",
    "13107131a": "अनायुष्यो दिवास्वप्नस्तथाभ्युदितशायिता\n",
    "13107131c": "प्रातर्निशायां च तथा ये चोच्छिष्टाः स्वपन्ति वै\n",
    "13107132a": "पारदार्यमनायुष्यं नापितोच्छिष्टता तथा\n",
    "13107132c": "यत्नतो वै न कर्तव्यमभ्यासश्चैव भारत\n",
    "13107133a": "संध्यां न भुञ्जेन्न स्नायान्न पुरीषं समुत्सृजेत्\n",
    "13107133c": "प्रयतश्च भवेत्तस्यां न च किंचित्समाचरेत्\n",
    "13107134a": "ब्राह्मणान्पूजयेच्चापि तथा स्नात्वा नराधिप\n",
    "13107134c": "देवांश्च प्रणमेत्स्नातो गुरूंश्चाप्यभिवादयेत्\n",
    "13107135a": "अनिमन्त्रितो न गच्छेत यज्ञं गच्छेत्तु दर्शकः\n",
    "13107135c": "अनिमन्त्रिते ह्यनायुष्यं गमनं तत्र भारत\n",
    "13107136a": "न चैकेन परिव्राज्यं न गन्तव्यं तथा निशि\n",
    "13107136c": "अनागतायां संध्यायां पश्चिमायां गृहे वसेत्\n",
    "13107137a": "मातुः पितुर्गुरूणां च कार्यमेवानुशासनम्\n",
    "13107137c": "हितं वाप्यहितं वापि न विचार्यं नरर्षभ\n",
    "13107138a": "धनुर्वेदे च वेदे च यत्नः कार्यो नराधिप\n",
    "13107138c": "हस्तिपृष्ठेऽश्वपृष्ठे च रथचर्यासु चैव ह\n",
    "13107138e": "यत्नवान्भव राजेन्द्र यत्नवान्सुखमेधते\n",
    "13107139a": "अप्रधृष्यश्च शत्रूणां भृत्यानां स्वजनस्य च\n",
    "13107139c": "प्रजापालनयुक्तश्च न क्षतिं लभते क्वचित्\n",
    "13107140a": "युक्तिशास्त्रं च ते ज्ञेयं शब्दशास्त्रं च भारत\n",
    "13107140c": "गन्धर्वशास्त्रं च कलाः परिज्ञेया नराधिप\n",
    "13107141a": "पुराणमितिहासाश्च तथाख्यानानि यानि च\n",
    "13107141c": "महात्मनां च चरितं श्रोतव्यं नित्यमेव ते\n",
    "13107142a": "पत्नीं रजस्वलां चैव नाभिगच्छेन्न चाह्वयेत्\n",
    "13107142c": "स्नातां चतुर्थे दिवसे रात्रौ गच्छेद्विचक्षणः\n",
    "13107143a": "पञ्चमे दिवसे नारी षष्ठेऽहनि पुमान्भवेत्\n",
    "13107143c": "एतेन विधिना पत्नीमुपगच्छेत पण्डितः\n",
    "13107144a": "ज्ञातिसंबन्धिमित्राणि पूजनीयानि नित्यशः\n",
    "13107144c": "यष्टव्यं च यथाशक्ति यज्ञैर्विविधदक्षिणैः\n",
    "13107144e": "अतऊर्ध्वमरण्यं च सेवितव्यं नराधिप\n",
    "13107145a": "एष ते लक्षणोद्देश आयुष्याणां प्रकीर्तितः\n",
    "13107145c": "शेषस्त्रैविद्यवृद्धेभ्यः प्रत्याहार्यो युधिष्ठिर\n",
    "13107146a": "आचारो भूतिजनन आचारः कीर्तिवर्धनः\n",
    "13107146c": "आचाराद्वर्धते ह्यायुराचारो हन्त्यलक्षणम्\n",
    "13107147a": "आगमानां हि सर्वेषामाचारः श्रेष्ठ उच्यते\n",
    "13107147c": "आचारप्रभवो धर्मो धर्मादायुर्विवर्धते\n",
    "13107148a": "एतद्यशस्यमायुष्यं स्वर्ग्यं स्वस्त्ययनं महत्\n",
    "13107148c": "अनुकम्पता सर्ववर्णान्ब्रह्मणा समुदाहृतम्\n",
    "13108001": "युधिष्ठिर उवाच\n",
    "13108001a": "यथा ज्येष्ठः कनिष्ठेषु वर्तते भरतर्षभ\n",
    "13108001c": "कनिष्ठाश्च यथा ज्येष्ठे वर्तेरंस्तद्ब्रवीहि मे\n",
    "13108002": "भीष्म उवाच\n",
    "13108002a": "ज्येष्ठवत्तात वर्तस्व ज्येष्ठो हि सततं भवान्\n",
    "13108002c": "गुरोर्गरीयसी वृत्तिर्या चेच्छिष्यस्य भारत\n",
    "13108003a": "न गुरावकृतप्रज्ञे शक्यं शिष्येण वर्तितुम्\n",
    "13108003c": "गुरोर्हि दीर्घदर्शित्वं यत्तच्छिष्यस्य भारत\n",
    "13108004a": "अन्धः स्यादन्धवेलायां जडः स्यादपि वा बुधः\n",
    "13108004c": "परिहारेण तद्ब्रूयाद्यस्तेषां स्याद्व्यतिक्रमः\n",
    "13108005a": "प्रत्यक्षं भिन्नहृदया भेदयेयुः कृतं नराः\n",
    "13108005c": "श्रियाभितप्ताः कौन्तेय भेदकामास्तथारयः\n",
    "13108006a": "ज्येष्ठः कुलं वर्धयति विनाशयति वा पुनः\n",
    "13108006c": "हन्ति सर्वमपि ज्येष्ठः कुलं यत्रावजायते\n",
    "13108007a": "अथ यो विनिकुर्वीत ज्येष्ठो भ्राता यवीयसः\n",
    "13108007c": "अज्येष्ठः स्यादभागश्च नियम्यो राजभिश्च सः\n",
    "13108008a": "निकृती हि नरो लोकान्पापान्गच्छत्यसंशयम्\n",
    "13108008c": "विदुलस्येव तत्पुष्पं मोघं जनयितुः स्मृतम्\n",
    "13108009a": "सर्वानर्थः कुले यत्र जायते पापपूरुषः\n",
    "13108009c": "अकीर्तिं जनयत्येव कीर्तिमन्तर्दधाति च\n",
    "13108010a": "सर्वे चापि विकर्मस्था भागं नार्हन्ति सोदराः\n",
    "13108010c": "नाप्रदाय कनिष्ठेभ्यो ज्येष्ठः कुर्वीत यौतकम्\n",
    "13108011a": "अनुजं हि पितुर्दायो जङ्घाश्रमफलोऽध्वगः\n",
    "13108011c": "स्वयमीहितलब्धं तु नाकामो दातुमर्हति\n",
    "13108012a": "भ्रातॄणामविभक्तानामुत्थानमपि चेत्सह\n",
    "13108012c": "न पुत्रभागं विषमं पिता दद्यात्कथंचन\n",
    "13108013a": "न ज्येष्ठानवमन्येत दुष्कृतः सुकृतोऽपि वा\n",
    "13108013c": "यदि स्त्री यद्यवरजः श्रेयः पश्येत्तथाचरेत्\n",
    "13108013e": "धर्मं हि श्रेय इत्याहुरिति धर्मविदो विदुः\n",
    "13108014a": "दशाचार्यानुपाध्याय उपाध्यायान्पिता दश\n",
    "13108014c": "दश चैव पितॄन्माता सर्वां वा पृथिवीमपि\n",
    "13108015a": "गौरवेणाभिभवति नास्ति मातृसमो गुरुः\n",
    "13108015c": "माता गरीयसी यच्च तेनैतां मन्यते जनः\n",
    "13108016a": "ज्येष्ठो भ्राता पितृसमो मृते पितरि भारत\n",
    "13108016c": "स ह्येषां वृत्तिदाता स्यात्स चैतान्परिपालयेत्\n",
    "13108017a": "कनिष्ठास्तं नमस्येरन्सर्वे छन्दानुवर्तिनः\n",
    "13108017c": "तमेव चोपजीवेरन्यथैव पितरं तथा\n",
    "13108018a": "शरीरमेतौ सृजतः पिता माता च भारत\n",
    "13108018c": "आचार्यशास्ता या जातिः सा सत्या साजरामरा\n",
    "13108019a": "ज्येष्ठा मातृसमा चापि भगिनी भरतर्षभ\n",
    "13108019c": "भ्रातुर्भार्या च तद्वत्स्याद्यस्या बाल्ये स्तनं पिबेत्\n",
    "13109001": "युधिष्ठिर उवाच\n",
    "13109001a": "सर्वेषामेव वर्णानां म्लेच्छानां च पितामह\n",
    "13109001c": "उपवासे मतिरियं कारणं च न विद्महे\n",
    "13109002a": "ब्रह्मक्षत्रेण नियमाश्चर्तव्या इति नः श्रुतम्\n",
    "13109002c": "उपवासे कथं तेषां कृत्यमस्ति पितामह\n",
    "13109003a": "नियमं चोपवासानां सर्वेषां ब्रूहि पार्थिव\n",
    "13109003c": "अवाप्नोति गतिं कां च उपवासपरायणः\n",
    "13109004a": "उपवासः परं पुण्यमुपवासः परायणम्\n",
    "13109004c": "उपोष्येह नरश्रेष्ठ किं फलं प्रतिपद्यते\n",
    "13109005a": "अधर्मान्मुच्यते केन धर्ममाप्नोति वै कथम्\n",
    "13109005c": "स्वर्गं पुण्यं च लभते कथं भरतसत्तम\n",
    "13109006a": "उपोष्य चापि किं तेन प्रदेयं स्यान्नराधिप\n",
    "13109006c": "धर्मेण च सुखानर्थाँल्लभेद्येन ब्रवीहि तम्\n",
    "13109007": "वैशंपायन उवाच\n",
    "13109007a": "एवं ब्रुवाणं कौन्तेयं धर्मज्ञं धर्मतत्त्ववित्\n",
    "13109007c": "धर्मपुत्रमिदं वाक्यं भीष्मः शांतनवोऽब्रवीत्\n",
    "13109008a": "इदं खलु महाराज श्रुतमासीत्पुरातनम्\n",
    "13109008c": "उपवासविधौ श्रेष्ठा ये गुणा भरतर्षभ\n",
    "13109009a": "प्राजापत्यं ह्यङ्गिरसं पृष्टवानस्मि भारत\n",
    "13109009c": "यथा मां त्वं तथैवाहं पृष्टवांस्तं तपोधनम्\n",
    "13109010a": "प्रश्नमेतं मया पृष्टो भगवानग्निसंभवः\n",
    "13109010c": "उपवासविधिं पुण्यमाचष्ट भरतर्षभ\n",
    "13109011": "अङ्गिरा उवाच\n",
    "13109011a": "ब्रह्मक्षत्रे त्रिरात्रं तु विहितं कुरुनन्दन\n",
    "13109011c": "द्विस्त्रिरात्रमथैवात्र निर्दिष्टं पुरुषर्षभ\n",
    "13109012a": "वैश्यशूद्रौ तु यौ मोहादुपवासं प्रकुर्वते\n",
    "13109012c": "त्रिरात्रं द्विस्त्रिरात्रं वा तयोः पुष्टिर्न विद्यते\n",
    "13109013a": "चतुर्थभक्तक्षपणं वैश्यशूद्रे विधीयते\n",
    "13109013c": "त्रिरात्रं न तु धर्मज्ञैर्विहितं ब्रह्मवादिभिः\n",
    "13109014a": "पञ्चम्यां चैव षष्ठ्यां च पौर्णमास्यां च भारत\n",
    "13109014c": "क्षमावान्रूपसंपन्नः श्रुतवांश्चैव जायते\n",
    "13109015a": "नानपत्यो भवेत्प्राज्ञो दरिद्रो वा कदाचन\n",
    "13109015c": "यजिष्णुः पञ्चमीं षष्ठीं क्षपेद्यो भोजयेद्द्विजान्\n",
    "13109016a": "अष्टमीमथ कौन्तेय शुक्लपक्षे चतुर्दशीम्\n",
    "13109016c": "उपोष्य व्याधिरहितो वीर्यवानभिजायते\n",
    "13109017a": "मार्गशीर्षं तु यो मासमेकभक्तेन संक्षिपेत्\n",
    "13109017c": "भोजयेच्च द्विजान्भक्त्या स मुच्येद्व्याधिकिल्बिषैः\n",
    "13109018a": "सर्वकल्याणसंपूर्णः सर्वौषधिसमन्वितः\n",
    "13109018c": "कृषिभागी बहुधनो बहुपुत्रश्च जायते\n",
    "13109019a": "पौषमासं तु कौन्तेय भक्तेनैकेन यः क्षपेत्\n",
    "13109019c": "सुभगो दर्शनीयश्च यशोभागी च जायते\n",
    "13109020a": "पितृभक्तो माघमासमेकभक्तेन यः क्षपेत्\n",
    "13109020c": "श्रीमत्कुले ज्ञातिमध्ये स महत्त्वं प्रपद्यते\n",
    "13109021a": "भगदैवं तु यो मासमेकभक्तेन यः क्षपेत्\n",
    "13109021c": "स्त्रीषु वल्लभतां याति वश्याश्चास्य भवन्ति ताः\n",
    "13109022a": "चैत्रं तु नियतो मासमेकभक्तेन यः क्षपेत्\n",
    "13109022c": "सुवर्णमणिमुक्ताढ्ये कुले महति जायते\n",
    "13109023a": "निस्तरेदेकभक्तेन वैशाखं यो जितेन्द्रियः\n",
    "13109023c": "नरो वा यदि वा नारी ज्ञातीनां श्रेष्ठतां व्रजेत्\n",
    "13109024a": "ज्येष्ठामूलं तु यो मासमेकभक्तेन संक्षपेत्\n",
    "13109024c": "ऐश्वर्यमतुलं श्रेष्ठं पुमान्स्त्री वाभिजायते\n",
    "13109025a": "आषाढमेकभक्तेन स्थित्वा मासमतन्द्रितः\n",
    "13109025c": "बहुधान्यो बहुधनो बहुपुत्रश्च जायते\n",
    "13109026a": "श्रावणं नियतो मासमेकभक्तेन यः क्षपेत्\n",
    "13109026c": "यत्र तत्राभिषेकेण युज्यते ज्ञातिवर्धनः\n",
    "13109027a": "प्रौष्ठपदं तु यो मासमेकाहारो भवेन्नरः\n",
    "13109027c": "धनाढ्यं स्फीतमचलमैश्वर्यं प्रतिपद्यते\n",
    "13109028a": "तथैवाश्वयुजं मासमेकभक्तेन यः क्षपेत्\n",
    "13109028c": "प्रजावान्वाहनाढ्यश्च बहुपुत्रश्च जायते\n",
    "13109029a": "कार्त्तिकं तु नरो मासं यः कुर्यादेकभोजनम्\n",
    "13109029c": "शूरश्च बहुभार्यश्च कीर्तिमांश्चैव जायते\n",
    "13109030a": "इति मासा नरव्याघ्र क्षपतां परिकीर्तिताः\n",
    "13109030c": "तिथीनां नियमा ये तु शृणु तानपि पार्थिव\n",
    "13109031a": "पक्षे पक्षे गते यस्तु भक्तमश्नाति भारत\n",
    "13109031c": "गवाढ्यो बहुपुत्रश्च दीर्घायुश्च स जायते\n",
    "13109032a": "मासि मासि त्रिरात्राणि कृत्वा वर्षाणि द्वादश\n",
    "13109032c": "गणाधिपत्यं प्राप्नोति निःसपत्नमनाविलम्\n",
    "13109033a": "एते तु नियमाः सर्वे कर्तव्याः शरदो दश\n",
    "13109033c": "द्वे चान्ये भरतश्रेष्ठ प्रवृत्तिमनुवर्तता\n",
    "13109034a": "यस्तु प्रातस्तथा सायं भुञ्जानो नान्तरा पिबेत्\n",
    "13109034c": "अहिंसानिरतो नित्यं जुह्वानो जातवेदसम्\n",
    "13109035a": "षड्भिः स वर्षैर्नृपते सिध्यते नात्र संशयः\n",
    "13109035c": "अग्निष्टोमस्य यज्ञस्य फलं प्राप्नोति मानवः\n",
    "13109036a": "अधिवासे सोऽप्सरसां नृत्यगीतविनादिते\n",
    "13109036c": "तप्तकाञ्चनवर्णाभं विमानमधिरोहति\n",
    "13109037a": "पूर्णं वर्षसहस्रं तु ब्रह्मलोके महीयते\n",
    "13109037c": "तत्क्षयादिह चागम्य माहात्म्यं प्रतिपद्यते\n",
    "13109038a": "यस्तु संवत्सरं पूर्णमेकाहारो भवेन्नरः\n",
    "13109038c": "अतिरात्रस्य यज्ञस्य स फलं समुपाश्नुते\n",
    "13109039a": "दशवर्षसहस्राणि स्वर्गे च स महीयते\n",
    "13109039c": "तत्क्षयादिह चागम्य माहात्म्यं प्रतिपद्यते\n",
    "13109040a": "यस्तु संवत्सरं पूर्णं चतुर्थं भक्तमश्नुते\n",
    "13109040c": "अहिंसानिरतो नित्यं सत्यवाङ्नियतेन्द्रियः\n",
    "13109041a": "वाजपेयस्य यज्ञस्य फलं वै समुपाश्नुते\n",
    "13109041c": "त्रिंशद्वर्षसहस्राणि स्वर्गे च स महीयते\n",
    "13109042a": "षष्ठे काले तु कौन्तेय नरः संवत्सरं क्षपेत्\n",
    "13109042c": "अश्वमेधस्य यज्ञस्य फलं प्राप्नोति मानवः\n",
    "13109043a": "चक्रवाकप्रयुक्तेन विमानेन स गच्छति\n",
    "13109043c": "चत्वारिंशत्सहस्राणि वर्षाणां दिवि मोदते\n",
    "13109044a": "अष्टमेन तु भक्तेन जीवन्संवत्सरं नृप\n",
    "13109044c": "गवामयस्य यज्ञस्य फलं प्राप्नोति मानवः\n",
    "13109045a": "हंससारसयुक्तेन विमानेन स गच्छति\n",
    "13109045c": "पञ्चाशतं सहस्राणि वर्षाणां दिवि मोदते\n",
    "13109046a": "पक्षे पक्षे गते राजन्योऽश्नीयाद्वर्षमेव तु\n",
    "13109046c": "षण्मासानशनं तस्य भगवानङ्गिराब्रवीत्\n",
    "13109046e": "षष्टिं वर्षसहस्राणि दिवमावसते च सः\n",
    "13109047a": "वीणानां वल्लकीनां च वेणूनां च विशां पते\n",
    "13109047c": "सुघोषैर्मधुरैः शब्दैः सुप्तः स प्रतिबोध्यते\n",
    "13109048a": "संवत्सरमिहैकं तु मासि मासि पिबेत्पयः\n",
    "13109048c": "फलं विश्वजितस्तात प्राप्नोति स नरो नृप\n",
    "13109049a": "सिंहव्याघ्रप्रयुक्तेन विमानेन स गच्छति\n",
    "13109049c": "सप्ततिं च सहस्राणि वर्षाणां दिवि मोदते\n",
    "13109050a": "मासादूर्ध्वं नरव्याघ्र नोपवासो विधीयते\n",
    "13109050c": "विधिं त्वनशनस्याहुः पार्थ धर्मविदो जनाः\n",
    "13109051a": "अनार्तो व्याधिरहितो गच्छेदनशनं तु यः\n",
    "13109051c": "पदे पदे यज्ञफलं स प्राप्नोति न संशयः\n",
    "13109052a": "दिवं हंसप्रयुक्तेन विमानेन स गच्छति\n",
    "13109052c": "शतं चाप्सरसः कन्या रमयन्त्यपि तं नरम्\n",
    "13109053a": "आर्तो वा व्याधितो वापि गच्छेदनशनं तु यः\n",
    "13109053c": "शतं वर्षसहस्राणां मोदते दिवि स प्रभो\n",
    "13109053e": "काञ्चीनूपुरशब्देन सुप्तश्चैव प्रबोध्यते\n",
    "13109054a": "सहस्रहंससंयुक्ते विमाने सोमवर्चसि\n",
    "13109054c": "स गत्वा स्त्रीशताकीर्णे रमते भरतर्षभ\n",
    "13109055a": "क्षीणस्याप्यायनं दृष्टं क्षतस्य क्षतरोहणम्\n",
    "13109055c": "व्याधितस्यौषधग्रामः क्रुद्धस्य च प्रसादनम्\n",
    "13109056a": "दुःखितस्यार्थमानाभ्यां द्रव्याणां प्रतिपादनम्\n",
    "13109056c": "न चैते स्वर्गकामस्य रोचन्ते सुखमेधसः\n",
    "13109057a": "अतः स कामसंयुक्तो विमाने हेमसंनिभे\n",
    "13109057c": "रमते स्त्रीशताकीर्णे पुरुषोऽलंकृतः शुभे\n",
    "13109058a": "स्वस्थः सफलसंकल्पः सुखी विगतकल्मषः\n",
    "13109058c": "अनश्नन्देहमुत्सृज्य फलं प्राप्नोति मानवः\n",
    "13109059a": "बालसूर्यप्रतीकाशे विमाने हेमवर्चसि\n",
    "13109059c": "वैडूर्यमुक्ताखचिते वीणामुरजनादिते\n",
    "13109060a": "पताकादीपिकाकीर्णे दिव्यघण्टानिनादिते\n",
    "13109060c": "स्त्रीसहस्रानुचरिते स नरः सुखमेधते\n",
    "13109061a": "यावन्ति रोमकूपाणि तस्य गात्रेषु पाण्डव\n",
    "13109061c": "तावन्त्येव सहस्राणि वर्षाणां दिवि मोदते\n",
    "13109062a": "नास्ति वेदात्परं शास्त्रं नास्ति मातृसमो गुरुः\n",
    "13109062c": "न धर्मात्परमो लाभस्तपो नानशनात्परम्\n",
    "13109063a": "ब्राह्मणेभ्यः परं नास्ति पावनं दिवि चेह च\n",
    "13109063c": "उपवासैस्तथा तुल्यं तपःकर्म न विद्यते\n",
    "13109064a": "उपोष्य विधिवद्देवास्त्रिदिवं प्रतिपेदिरे\n",
    "13109064c": "ऋषयश्च परां सिद्धिमुपवासैरवाप्नुवन्\n",
    "13109065a": "दिव्यं वर्षसहस्रं हि विश्वामित्रेण धीमता\n",
    "13109065c": "क्षान्तमेकेन भक्तेन तेन विप्रत्वमागतः\n",
    "13109066a": "च्यवनो जमदग्निश्च वसिष्ठो गौतमो भृगुः\n",
    "13109066c": "सर्व एव दिवं प्राप्ताः क्षमावन्तो महर्षयः\n",
    "13109067a": "इदमङ्गिरसा पूर्वं महर्षिभ्यः प्रदर्शितम्\n",
    "13109067c": "यः प्रदर्शयते नित्यं न स दुःखमवाप्नुते\n",
    "13109068a": "इमं तु कौन्तेय यथाक्रमं विधिं; प्रवर्तितं ह्यङ्गिरसा महर्षिणा\n",
    "13109068c": "पठेत यो वै शृणुयाच्च नित्यदा; न विद्यते तस्य नरस्य किल्बिषम्\n",
    "13109069a": "विमुच्यते चापि स सर्वसंकरै;र्न चास्य दोषैरभिभूयते मनः\n",
    "13109069c": "वियोनिजानां च विजानते रुतं; ध्रुवां च कीर्तिं लभते नरोत्तमः\n",
    "13110001": "युधिष्ठिर उवाच\n",
    "13110001a": "पितामहेन विधिवद्यज्ञाः प्रोक्ता महात्मना\n",
    "13110001c": "गुणाश्चैषां यथातत्त्वं प्रेत्य चेह च सर्वशः\n",
    "13110002a": "न ते शक्या दरिद्रेण यज्ञाः प्राप्तुं पितामह\n",
    "13110002c": "बहूपकरणा यज्ञा नानासंभारविस्तराः\n",
    "13110003a": "पार्थिवै राजपुत्रैर्वा शक्याः प्राप्तुं पितामह\n",
    "13110003c": "नार्थन्यूनैरवगुणैरेकात्मभिरसंहतैः\n",
    "13110004a": "यो दरिद्रैरपि विधिः शक्यः प्राप्तुं सदा भवेत्\n",
    "13110004c": "तुल्यो यज्ञफलैरेतैस्तन्मे ब्रूहि पितामह\n",
    "13110005": "भीष्म उवाच\n",
    "13110005a": "इदमङ्गिरसा प्रोक्तमुपवासफलात्मकम्\n",
    "13110005c": "विधिं यज्ञफलैस्तुल्यं तन्निबोध युधिष्ठिर\n",
    "13110006a": "यस्तु कल्यं तथा सायं भुञ्जानो नान्तरा पिबेत्\n",
    "13110006c": "अहिंसानिरतो नित्यं जुह्वानो जातवेदसम्\n",
    "13110007a": "षड्भिरेव तु वर्षैः स सिध्यते नात्र संशयः\n",
    "13110007c": "तप्तकाञ्चनवर्णं च विमानं लभते नरः\n",
    "13110008a": "देवस्त्रीणामधीवासे नृत्यगीतनिनादिते\n",
    "13110008c": "प्राजापत्ये वसेत्पद्मं वर्षाणामग्निसंनिभे\n",
    "13110009a": "त्रीणि वर्षाणि यः प्राशेत्सततं त्वेकभोजनम्\n",
    "13110009c": "धर्मपत्नीरतो नित्यमग्निष्टोमफलं लभेत्\n",
    "13110010a": "द्वितीये दिवसे यस्तु प्राश्नीयादेकभोजनम्\n",
    "13110010c": "सदा द्वादशमासांस्तु जुह्वानो जातवेदसम्\n",
    "13110010e": "यज्ञं बहुसुवर्णं वा वासवप्रियमाहरेत्\n",
    "13110011a": "सत्यवाग्दानशीलश्च ब्रह्मण्यश्चानसूयकः\n",
    "13110011c": "क्षान्तो दान्तो जितक्रोधः स गच्छति परां गतिम्\n",
    "13110012a": "पाण्डुराभ्रप्रतीकाशे विमाने हंसलक्षणे\n",
    "13110012c": "द्वे समाप्ते ततः पद्मे सोऽप्सरोभिर्वसेत्सह\n",
    "13110013a": "तृतीये दिवसे यस्तु प्राश्नीयादेकभोजनम्\n",
    "13110013c": "सदा द्वादशमासांस्तु जुह्वानो जातवेदसम्\n",
    "13110014a": "अतिरात्रस्य यज्ञस्य फलं प्राप्नोत्यनुत्तमम्\n",
    "13110014c": "मयूरहंससंयुक्तं विमानं लभते नरः\n",
    "13110015a": "सप्तर्षीणां सदा लोके सोऽप्सरोभिर्वसेत्सह\n",
    "13110015c": "निवर्तनं च तत्रास्य त्रीणि पद्मानि वै विदुः\n",
    "13110016a": "दिवसे यश्चतुर्थे तु प्राश्नीयादेकभोजनम्\n",
    "13110016c": "सदा द्वादशमासान्वै जुह्वानो जातवेदसम्\n",
    "13110017a": "वाजपेयस्य यज्ञस्य फलं प्राप्नोत्यनुत्तमम्\n",
    "13110017c": "इन्द्रकन्याभिरूढं च विमानं लभते नरः\n",
    "13110018a": "सागरस्य च पर्यन्ते वासवं लोकमावसेत्\n",
    "13110018c": "देवराजस्य च क्रीडां नित्यकालमवेक्षते\n",
    "13110019a": "दिवसे पञ्चमे यस्तु प्राश्नीयादेकभोजनम्\n",
    "13110019c": "सदा द्वादशमासांस्तु जुह्वानो जातवेदसम्\n",
    "13110020a": "अलुब्धः सत्यवादी च ब्रह्मण्यश्चाविहिंसकः\n",
    "13110020c": "अनसूयुरपापस्थो द्वादशाहफलं लभेत्\n",
    "13110021a": "जाम्बूनदमयं दिव्यं विमानं हंसलक्षणम्\n",
    "13110021c": "सूर्यमालासमाभासमारोहेत्पाण्डुरं गृहम्\n",
    "13110022a": "आवर्तनानि चत्वारि तथा पद्मानि द्वादश\n",
    "13110022c": "शराग्निपरिमाणं च तत्रासौ वसते सुखम्\n",
    "13110023a": "दिवसे यस्तु षष्ठे वै मुनिः प्राशेत भोजनम्\n",
    "13110023c": "सदा द्वादशमासान्वै जुह्वानो जातवेदसम्\n",
    "13110024a": "सदा त्रिषवणस्नायी ब्रह्मचार्यनसूयकः\n",
    "13110024c": "गवामयस्य यज्ञस्य फलं प्राप्नोत्यनुत्तमम्\n",
    "13110025a": "अग्निज्वालासमाभासं हंसबर्हिणसेवितम्\n",
    "13110025c": "शातकुम्भमयं युक्तं साधयेद्यानमुत्तमम्\n",
    "13110026a": "तथैवाप्सरसामङ्के प्रसुप्तः प्रतिबुध्यते\n",
    "13110026c": "नूपुराणां निनादेन मेखलानां च निस्वनैः\n",
    "13110027a": "कोटीसहस्रं वर्षाणां त्रीणि कोटिशतानि च\n",
    "13110027c": "पद्मान्यष्टादश तथा पताके द्वे तथैव च\n",
    "13110028a": "अयुतानि च पञ्चाशदृक्षचर्मशतस्य च\n",
    "13110028c": "लोम्नां प्रमाणेन समं ब्रह्मलोके महीयते\n",
    "13110029a": "दिवसे सप्तमे यस्तु प्राश्नीयादेकभोजनम्\n",
    "13110029c": "सदा द्वादशमासान्वै जुह्वानो जातवेदसम्\n",
    "13110030a": "सरस्वतीं गोपयानो ब्रह्मचर्यं समाचरन्\n",
    "13110030c": "सुमनोवर्णकं चैव मधुमांसं च वर्जयेत्\n",
    "13110031a": "पुरुषो मरुतां लोकमिन्द्रलोकं च गच्छति\n",
    "13110031c": "तत्र तत्र च सिद्धार्थो देवकन्याभिरुह्यते\n",
    "13110032a": "फलं बहुसुवर्णस्य यज्ञस्य लभते नरः\n",
    "13110032c": "संख्यामतिगुणां चापि तेषु लोकेषु मोदते\n",
    "13110033a": "यस्तु संवत्सरं क्षान्तो भुङ्क्तेऽहन्यष्टमे नरः\n",
    "13110033c": "देवकार्यपरो नित्यं जुह्वानो जातवेदसम्\n",
    "13110034a": "पौण्डरीकस्य यज्ञस्य फलं प्राप्नोत्यनुत्तमम्\n",
    "13110034c": "पद्मवर्णनिभं चैव विमानमधिरोहति\n",
    "13110035a": "कृष्णाः कनकगौर्यश्च नार्यः श्यामास्तथापराः\n",
    "13110035c": "वयोरूपविलासिन्यो लभते नात्र संशयः\n",
    "13110036a": "यस्तु संवत्सरं भुङ्क्ते नवमे नवमेऽहनि\n",
    "13110036c": "सदा द्वादशमासान्वै जुह्वानो जातवेदसम्\n",
    "13110037a": "अश्वमेधस्य यज्ञस्य फलं प्राप्नोति मानवः\n",
    "13110037c": "पुण्डरीकप्रकाशं च विमानं लभते नरः\n",
    "13110038a": "दीप्तसूर्याग्नितेजोभिर्दिव्यमालाभिरेव च\n",
    "13110038c": "नीयते रुद्रकन्याभिः सोऽन्तरिक्षं सनातनम्\n",
    "13110039a": "अष्टादशसहस्राणि वर्षाणां कल्पमेव च\n",
    "13110039c": "कोटीशतसहस्रं च तेषु लोकेषु मोदते\n",
    "13110040a": "यस्तु संवत्सरं भुङ्क्ते दशाहे वै गते गते\n",
    "13110040c": "सदा द्वादशमासान्वै जुह्वानो जातवेदसम्\n",
    "13110041a": "ब्रह्मकन्यानिवेशे च सर्वभूतमनोहरे\n",
    "13110041c": "अश्वमेधसहस्रस्य फलं प्राप्नोत्यनुत्तमम्\n",
    "13110042a": "रूपवत्यश्च तं कन्या रमयन्ति सदा नरम्\n",
    "13110042c": "नीलोत्पलनिभैर्वर्णै रक्तोत्पलनिभैस्तथा\n",
    "13110043a": "विमानं मण्डलावर्तमावर्तगहनावृतम्\n",
    "13110043c": "सागरोर्मिप्रतीकाशं साधयेद्यानमुत्तमम्\n",
    "13110044a": "विचित्रमणिमालाभिर्नादितं शङ्खपुष्करैः\n",
    "13110044c": "स्फाटिकैर्वज्रसारैश्च स्तम्भैः सुकृतवेदिकम्\n",
    "13110044e": "आरोहति महद्यानं हंससारसवाहनम्\n",
    "13110045a": "एकादशे तु दिवसे यः प्राप्ते प्राशते हविः\n",
    "13110045c": "सदा द्वादशमासान्वै जुह्वानो जातवेदसम्\n",
    "13110046a": "परस्त्रियो नाभिलषेद्वाचाथ मनसापि वा\n",
    "13110046c": "अनृतं च न भाषेत मातापित्रोः कृतेऽपि वा\n",
    "13110047a": "अभिगच्छेन्महादेवं विमानस्थं महाबलम्\n",
    "13110047c": "स्वयंभुवं च पश्येत विमानं समुपस्थितम्\n",
    "13110048a": "कुमार्यः काञ्चनाभासा रूपवत्यो नयन्ति तम्\n",
    "13110048c": "रुद्राणां तमधीवासं दिवि दिव्यं मनोहरम्\n",
    "13110049a": "वर्षाण्यपरिमेयानि युगान्तमपि चावसेत्\n",
    "13110049c": "कोटीशतसहस्रं च दश कोटिशतानि च\n",
    "13110050a": "रुद्रं नित्यं प्रणमते देवदानवसंमतम्\n",
    "13110050c": "स तस्मै दर्शनं प्राप्तो दिवसे दिवसे भवेत्\n",
    "13110051a": "दिवसे द्वादशे यस्तु प्राप्ते वै प्राशते हविः\n",
    "13110051c": "सदा द्वादशमासान्वै सर्वमेधफलं लभेत्\n",
    "13110052a": "आदित्यैर्द्वादशैस्तस्य विमानं संविधीयते\n",
    "13110052c": "मणिमुक्ताप्रवालैश्च महार्हैरुपशोभितम्\n",
    "13110053a": "हंसमालापरिक्षिप्तं नागवीथीसमाकुलम्\n",
    "13110053c": "मयूरैश्चक्रवाकैश्च कूजद्भिरुपशोभितम्\n",
    "13110054a": "अट्टैर्महद्भिः संयुक्तं ब्रह्मलोके प्रतिष्ठितम्\n",
    "13110054c": "नित्यमावसते राजन्नरनारीसमावृतम्\n",
    "13110054e": "ऋषिरेवं महाभागस्त्वङ्गिराः प्राह धर्मवित्\n",
    "13110055a": "त्रयोदशे तु दिवसे यः प्राप्ते प्राशते हविः\n",
    "13110055c": "सदा द्वादश मासान्वै देवसत्रफलं लभेत्\n",
    "13110056a": "रक्तपद्मोदयं नाम विमानं साधयेन्नरः\n",
    "13110056c": "जातरूपप्रयुक्तं च रत्नसंचयभूषितम्\n",
    "13110057a": "देवकन्याभिराकीर्णं दिव्याभरणभूषितम्\n",
    "13110057c": "पुण्यगन्धोदयं दिव्यं वायव्यैरुपशोभितम्\n",
    "13110058a": "तत्र शङ्कुपताकं च युगान्तं कल्पमेव च\n",
    "13110058c": "अयुतायुतं तथा पद्मं समुद्रं च तथा वसेत्\n",
    "13110059a": "गीतगन्धर्वघोषैश्च भेरीपणवनिस्वनैः\n",
    "13110059c": "सदा प्रमुदितस्ताभिर्देवकन्याभिरीड्यते\n",
    "13110060a": "चतुर्दशे तु दिवसे यः पूर्णे प्राशते हविः\n",
    "13110060c": "सदा द्वादश मासान्वै महामेधफलं लभेत्\n",
    "13110061a": "अनिर्देश्यवयोरूपा देवकन्याः स्वलंकृताः\n",
    "13110061c": "मृष्टतप्ताङ्गदधरा विमानैरनुयान्ति तम्\n",
    "13110062a": "कलहंसविनिर्घोषैर्नूपुराणां च निस्वनैः\n",
    "13110062c": "काञ्चीनां च समुत्कर्षैस्तत्र तत्र विबोध्यते\n",
    "13110063a": "देवकन्यानिवासे च तस्मिन्वसति मानवः\n",
    "13110063c": "जाह्नवीवालुकाकीर्णे पूर्णं संवत्सरं नरः\n",
    "13110064a": "यस्तु पक्षे गते भुङ्क्ते एकभक्तं जितेन्द्रियः\n",
    "13110064c": "सदा द्वादश मासांस्तु जुह्वानो जातवेदसम्\n",
    "13110064e": "राजसूयसहस्रस्य फलं प्राप्नोत्यनुत्तमम्\n",
    "13110065a": "यानमारोहते नित्यं हंसबर्हिणसेवितम्\n",
    "13110065c": "मणिमण्डलकैश्चित्रं जातरूपसमावृतम्\n",
    "13110066a": "दिव्याभरणशोभाभिर्वरस्त्रीभिरलंकृतम्\n",
    "13110066c": "एकस्तम्भं चतुर्द्वारं सप्तभौमं सुमङ्गलम्\n",
    "13110066e": "वैजयन्तीसहस्रैश्च शोभितं गीतनिस्वनैः\n",
    "13110067a": "दिव्यं दिव्यगुणोपेतं विमानमधिरोहति\n",
    "13110067c": "मणिमुक्ताप्रवालैश्च भूषितं वैद्युतप्रभम्\n",
    "13110067e": "वसेद्युगसहस्रं च खड्गकुञ्जरवाहनः\n",
    "13110068a": "षोडशे दिवसे यस्तु संप्राप्ते प्राशते हविः\n",
    "13110068c": "सदा द्वादश मासान्वै सोमयज्ञफलं लभेत्\n",
    "13110069a": "सोमकन्यानिवासेषु सोऽध्यावसति नित्यदा\n",
    "13110069c": "सौम्यगन्धानुलिप्तश्च कामचारगतिर्भवेत्\n",
    "13110070a": "सुदर्शनाभिर्नारीभिर्मधुराभिस्तथैव च\n",
    "13110070c": "अर्च्यते वै विमानस्थः कामभोगैश्च सेव्यते\n",
    "13110071a": "फलं पद्मशतप्रख्यं महाकल्पं दशाधिकम्\n",
    "13110071c": "आवर्तनानि चत्वारि सागरे यात्यसौ नरः\n",
    "13110072a": "दिवसे सप्तदशमे यः प्राप्ते प्राशते हविः\n",
    "13110072c": "सदा द्वादश मासान्वै जुह्वानो जातवेदसम्\n",
    "13110073a": "स्थानं वारुणमैन्द्रं च रौद्रं चैवाधिगच्छति\n",
    "13110073c": "मारुतौशनसे चैव ब्रह्मलोकं च गच्छति\n",
    "13110074a": "तत्र दैवतकन्याभिरासनेनोपचर्यते\n",
    "13110074c": "भूर्भुवं चापि देवर्षिं विश्वरूपमवेक्षते\n",
    "13110075a": "तत्र देवाधिदेवस्य कुमार्यो रमयन्ति तम्\n",
    "13110075c": "द्वात्रिंशद्रूपधारिण्यो मधुराः समलंकृताः\n",
    "13110076a": "चन्द्रादित्यावुभौ यावद्गगने चरतः प्रभो\n",
    "13110076c": "तावच्चरत्यसौ वीरः सुधामृतरसाशनः\n",
    "13110077a": "अष्टादशे तु दिवसे प्राश्नीयादेकभोजनम्\n",
    "13110077c": "सदा द्वादश मासान्वै सप्त लोकान्स पश्यति\n",
    "13110078a": "रथैः सनन्दिघोषैश्च पृष्ठतः सोऽनुगम्यते\n",
    "13110078c": "देवकन्याधिरूढैस्तु भ्राजमानैः स्वलंकृतैः\n",
    "13110079a": "व्याघ्रसिंहप्रयुक्तं च मेघस्वननिनादितम्\n",
    "13110079c": "विमानमुत्तमं दिव्यं सुसुखी ह्यधिरोहति\n",
    "13110080a": "तत्र कल्पसहस्रं स कान्ताभिः सह मोदते\n",
    "13110080c": "सुधारसं च भुञ्जीत अमृतोपममुत्तमम्\n",
    "13110081a": "एकोनविंशे दिवसे यो भुङ्क्ते एकभोजनम्\n",
    "13110081c": "सदा द्वादश मासान्वै सप्त लोकान्स पश्यति\n",
    "13110082a": "उत्तमं लभते स्थानमप्सरोगणसेवितम्\n",
    "13110082c": "गन्धर्वैरुपगीतं च विमानं सूर्यवर्चसम्\n",
    "13110083a": "तत्रामरवरस्त्रीभिर्मोदते विगतज्वरः\n",
    "13110083c": "दिव्याम्बरधरः श्रीमानयुतानां शतं समाः\n",
    "13110084a": "पूर्णेऽथ दिवसे विंशे यो भुङ्क्ते ह्येकभोजनम्\n",
    "13110084c": "सदा द्वादश मासांस्तु सत्यवादी धृतव्रतः\n",
    "13110085a": "अमांसाशी ब्रह्मचारी सर्वभूतहिते रतः\n",
    "13110085c": "स लोकान्विपुलान्दिव्यानादित्यानामुपाश्नुते\n",
    "13110086a": "गन्धर्वैरप्सरोभिश्च दिव्यमाल्यानुलेपनैः\n",
    "13110086c": "विमानैः काञ्चनैर्दिव्यैः पृष्ठतश्चानुगम्यते\n",
    "13110087a": "एकविंशे तु दिवसे यो भुङ्क्ते ह्येकभोजनम्\n",
    "13110087c": "सदा द्वादश मासान्वै जुह्वानो जातवेदसम्\n",
    "13110088a": "लोकमौशनसं दिव्यं शक्रलोकं च गच्छति\n",
    "13110088c": "अश्विनोर्मरुतां चैव सुखेष्वभिरतः सदा\n",
    "13110089a": "अनभिज्ञश्च दुःखानां विमानवरमास्थितः\n",
    "13110089c": "सेव्यमानो वरस्त्रीभिः क्रीडत्यमरवत्प्रभुः\n",
    "13110090a": "द्वाविंशे दिवसे प्राप्ते यो भुङ्क्ते ह्येकभोजनम्\n",
    "13110090c": "सदा द्वादश मासान्वै जुह्वानो जातवेदसम्\n",
    "13110091a": "धृतिमानहिंसानिरतः सत्यवागनसूयकः\n",
    "13110091c": "लोकान्वसूनामाप्नोति दिवाकरसमप्रभः\n",
    "13110092a": "कामचारी सुधाहारो विमानवरमास्थितः\n",
    "13110092c": "रमते देवकन्याभिर्दिव्याभरणभूषितः\n",
    "13110093a": "त्रयोविंशे तु दिवसे प्राशेद्यस्त्वेकभोजनम्\n",
    "13110093c": "सदा द्वादश मासांस्तु मिताहारो जितेन्द्रियः\n",
    "13110094a": "वायोरुशनसश्चैव रुद्रलोकं च गच्छति\n",
    "13110094c": "कामचारी कामगमः पूज्यमानोऽप्सरोगणैः\n",
    "13110095a": "अनेकगुणपर्यन्तं विमानवरमास्थितः\n",
    "13110095c": "रमते देवकन्याभिर्दिव्याभरणभूषितः\n",
    "13110096a": "चतुर्विंशे तु दिवसे यः प्राशेदेकभोजनम्\n",
    "13110096c": "सदा द्वादश मासान्वै जुह्वानो जातवेदसम्\n",
    "13110097a": "आदित्यानामधीवासे मोदमानो वसेच्चिरम्\n",
    "13110097c": "दिव्यमाल्याम्बरधरो दिव्यगन्धानुलेपनः\n",
    "13110098a": "विमाने काञ्चने दिव्ये हंसयुक्ते मनोरमे\n",
    "13110098c": "रमते देवकन्यानां सहस्रैरयुतैस्तथा\n",
    "13110099a": "पञ्चविंशे तु दिवसे यः प्राशेदेकभोजनम्\n",
    "13110099c": "सदा द्वादश मासांस्तु पुष्कलं यानमारुहेत्\n",
    "13110100a": "सिंहव्याघ्रप्रयुक्तैश्च मेघस्वननिनादितैः\n",
    "13110100c": "रथैः सनन्दिघोषैश्च पृष्ठतः सोऽनुगम्यते\n",
    "13110101a": "देवकन्यासमारूढै राजतैर्विमलैः शुभैः\n",
    "13110101c": "विमानमुत्तमं दिव्यमास्थाय सुमनोहरम्\n",
    "13110102a": "तत्र कल्पसहस्रं वै वसते स्त्रीशतावृते\n",
    "13110102c": "सुधारसं चोपजीवन्नमृतोपममुत्तमम्\n",
    "13110103a": "षड्विंशे दिवसे यस्तु प्राश्नीयादेकभोजनम्\n",
    "13110103c": "सदा द्वादश मासांस्तु नियतो नियताशनः\n",
    "13110104a": "जितेन्द्रियो वीतरागो जुह्वानो जातवेदसम्\n",
    "13110104c": "स प्राप्नोति महाभागः पूज्यमानोऽप्सरोगणैः\n",
    "13110105a": "सप्तानां मरुतां लोकान्वसूनां चापि सोऽश्नुते\n",
    "13110105c": "विमाने स्फाटिके दिव्ये सर्वरत्नैरलंकृते\n",
    "13110106a": "गन्धर्वैरप्सरोभिश्च पूज्यमानः प्रमोदते\n",
    "13110106c": "द्वे युगानां सहस्रे तु दिव्ये दिव्येन तेजसा\n",
    "13110107a": "सप्तविंशे तु दिवसे यः प्राशेदेकभोजनम्\n",
    "13110107c": "सदा द्वादश मासांस्तु जुह्वानो जातवेदसम्\n",
    "13110108a": "फलं प्राप्नोति विपुलं देवलोके च पूज्यते\n",
    "13110108c": "अमृताशी वसंस्तत्र स वितृप्तः प्रमोदते\n",
    "13110109a": "देवर्षिचरितं राजन्राजर्षिभिरधिष्ठितम्\n",
    "13110109c": "अध्यावसति दिव्यात्मा विमानवरमास्थितः\n",
    "13110110a": "स्त्रीभिर्मनोभिरामाभी रममाणो मदोत्कटः\n",
    "13110110c": "युगकल्पसहस्राणि त्रीण्यावसति वै सुखम्\n",
    "13110111a": "योऽष्टाविंशे तु दिवसे प्राश्नीयादेकभोजनम्\n",
    "13110111c": "सदा द्वादश मासांस्तु जितात्मा विजितेन्द्रियः\n",
    "13110112a": "फलं देवर्षिचरितं विपुलं समुपाश्नुते\n",
    "13110112c": "भोगवांस्तेजसा भाति सहस्रांशुरिवामलः\n",
    "13110113a": "सुकुमार्यश्च नार्यस्तं रममाणाः सुवर्चसः\n",
    "13110113c": "पीनस्तनोरुजघना दिव्याभरणभूषिताः\n",
    "13110114a": "रमयन्ति मनः कान्ता विमाने सूर्यसंनिभे\n",
    "13110114c": "सर्वकामगमे दिव्ये कल्पायुतशतं समाः\n",
    "13110115a": "एकोनत्रिंशे दिवसे यः प्राशेदेकभोजनम्\n",
    "13110115c": "सदा द्वादश मासान्वै सत्यव्रतपरायणः\n",
    "13110116a": "तस्य लोकाः शुभा दिव्या देवराजर्षिपूजिताः\n",
    "13110116c": "विमानं चन्द्रशुभ्राभं दिव्यं समधिगच्छति\n",
    "13110117a": "जातरूपमयं युक्तं सर्वरत्नविभूषितम्\n",
    "13110117c": "अप्सरोगणसंपूर्णं गन्धर्वैरभिनादितम्\n",
    "13110118a": "तत्र चैनं शुभा नार्यो दिव्याभरणभूषिताः\n",
    "13110118c": "मनोभिरामा मधुरा रमयन्ति मदोत्कटाः\n",
    "13110119a": "भोगवांस्तेजसा युक्तो वैश्वानरसमप्रभः\n",
    "13110119c": "दिव्यो दिव्येन वपुषा भ्राजमान इवामरः\n",
    "13110120a": "वसूनां मरुतां चैव साध्यानामश्विनोस्तथा\n",
    "13110120c": "रुद्राणां च तथा लोकान्ब्रह्मलोकं च गच्छति\n",
    "13110121a": "यस्तु मासे गते भुङ्क्ते एकभक्तं शमात्मकः\n",
    "13110121c": "सदा द्वादश मासान्वै ब्रह्मलोकमवाप्नुयात्\n",
    "13110122a": "सुधारसकृताहारः श्रीमान्सर्वमनोहरः\n",
    "13110122c": "तेजसा वपुषा लक्ष्म्या भ्राजते रश्मिवानिव\n",
    "13110123a": "दिव्यमाल्याम्बरधरो दिव्यगन्धानुलेपनः\n",
    "13110123c": "सुखेष्वभिरतो योगी दुःखानामविजानकः\n",
    "13110124a": "स्वयंप्रभाभिर्नारीभिर्विमानस्थो महीयते\n",
    "13110124c": "रुद्रदेवर्षिकन्याभिः सततं चाभिपूज्यते\n",
    "13110125a": "नानाविधसुरूपाभिर्नानारागाभिरेव च\n",
    "13110125c": "नानामधुरभाषाभिर्नानारतिभिरेव च\n",
    "13110126a": "विमाने नगराकारे सूर्यवत्सूर्यसंनिभे\n",
    "13110126c": "पृष्ठतः सोमसंकाशे उदक्चैवाभ्रसंनिभे\n",
    "13110127a": "दक्षिणायां तु रक्ताभे अधस्तान्नीलमण्डले\n",
    "13110127c": "ऊर्ध्वं चित्राभिसंकाशे नैको वसति पूजितः\n",
    "13110128a": "यावद्वर्षसहस्रं तु जम्बूद्वीपे प्रवर्षति\n",
    "13110128c": "तावत्संवत्सराः प्रोक्ता ब्रह्मलोकस्य धीमतः\n",
    "13110129a": "विप्रुषश्चैव यावन्त्यो निपतन्ति नभस्तलात्\n",
    "13110129c": "वर्षासु वर्षतस्तावन्निवसत्यमरप्रभः\n",
    "13110130a": "मासोपवासी वर्षैस्तु दशभिः स्वर्गमुत्तमम्\n",
    "13110130c": "महर्षित्वमथासाद्य सशरीरगतिर्भवेत्\n",
    "13110131a": "मुनिर्दान्तो जितक्रोधो जितशिश्नोदरः सदा\n",
    "13110131c": "जुह्वन्नग्नींश्च नियतः संध्योपासनसेविता\n",
    "13110132a": "बहुभिर्नियमैरेवं मासानश्नाति यो नरः\n",
    "13110132c": "अभ्रावकाशशीलश्च तस्य वासो निरुच्यते\n",
    "13110133a": "दिवं गत्वा शरीरेण स्वेन राजन्यथामरः\n",
    "13110133c": "स्वर्गं पुण्यं यथाकाममुपभुङ्क्ते यथाविधि\n",
    "13110134a": "एष ते भरतश्रेष्ठ यज्ञानां विधिरुत्तमः\n",
    "13110134c": "व्याख्यातो ह्यानुपूर्व्येण उपवासफलात्मकः\n",
    "13110135a": "दरिद्रैर्मनुजैः पार्थ प्राप्यं यज्ञफलं यथा\n",
    "13110135c": "उपवासमिमं कृत्वा गच्छेच्च परमां गतिम्\n",
    "13110135e": "देवद्विजातिपूजायां रतो भरतसत्तम\n",
    "13110136a": "उपवासविधिस्त्वेष विस्तरेण प्रकीर्तितः\n",
    "13110136c": "नियतेष्वप्रमत्तेषु शौचवत्सु महात्मसु\n",
    "13110137a": "दम्भद्रोहनिवृत्तेषु कृतबुद्धिषु भारत\n",
    "13110137c": "अचलेष्वप्रकम्पेषु मा ते भूदत्र संशयः\n",
    "13111001": "युधिष्ठिर उवाच\n",
    "13111001a": "यद्वरं सर्वतीर्थानां तद्ब्रवीहि पितामह\n",
    "13111001c": "यत्र वै परमं शौचं तन्मे व्याख्यातुमर्हसि\n",
    "13111002": "भीष्म उवाच\n",
    "13111002a": "सर्वाणि खलु तीर्थानि गुणवन्ति मनीषिणाम्\n",
    "13111002c": "यत्तु तीर्थं च शौचं च तन्मे शृणु समाहितः\n",
    "13111003a": "अगाधे विमले शुद्धे सत्यतोये धृतिह्रदे\n",
    "13111003c": "स्नातव्यं मानसे तीर्थे सत्त्वमालम्ब्य शाश्वतम्\n",
    "13111004a": "तीर्थशौचमनर्थित्वमार्दवं सत्यमार्जवम्\n",
    "13111004c": "अहिंसा सर्वभूतानामानृशंस्यं दमः शमः\n",
    "13111005a": "निर्ममा निरहंकारा निर्द्वंद्वा निष्परिग्रहाः\n",
    "13111005c": "शुचयस्तीर्थभूतास्ते ये भैक्षमुपभुञ्जते\n",
    "13111006a": "तत्त्ववित्त्वनहंबुद्धिस्तीर्थं परममुच्यते\n",
    "13111006c": "शौचलक्षणमेतत्ते सर्वत्रैवान्ववेक्षणम्\n",
    "13111007a": "रजस्तमः सत्त्वमथो येषां निर्धौतमात्मनः\n",
    "13111007c": "शौचाशौचे न ते सक्ताः स्वकार्यपरिमार्गिणः\n",
    "13111008a": "सर्वत्यागेष्वभिरताः सर्वज्ञाः सर्वदर्शिनः\n",
    "13111008c": "शौचेन वृत्तशौचार्थास्ते तीर्थाः शुचयश्च ते\n",
    "13111009a": "नोदकक्लिन्नगात्रस्तु स्नात इत्यभिधीयते\n",
    "13111009c": "स स्नातो यो दमस्नातः सबाह्याभ्यन्तरः शुचिः\n",
    "13111010a": "अतीतेष्वनपेक्षा ये प्राप्तेष्वर्थेषु निर्ममाः\n",
    "13111010c": "शौचमेव परं तेषां येषां नोत्पद्यते स्पृहा\n",
    "13111011a": "प्रज्ञानं शौचमेवेह शरीरस्य विशेषतः\n",
    "13111011c": "तथा निष्किंचनत्वं च मनसश्च प्रसन्नता\n",
    "13111012a": "वृत्तशौचं मनःशौचं तीर्थशौचं परं हितम्\n",
    "13111012c": "ज्ञानोत्पन्नं च यच्छौचं तच्छौचं परमं मतम्\n",
    "13111013a": "मनसाथ प्रदीपेन ब्रह्मज्ञानबलेन च\n",
    "13111013c": "स्नाता ये मानसे तीर्थे तज्ज्ञाः क्षेत्रज्ञदर्शिनः\n",
    "13111014a": "समारोपितशौचस्तु नित्यं भावसमन्वितः\n",
    "13111014c": "केवलं गुणसंपन्नः शुचिरेव नरः सदा\n",
    "13111015a": "शरीरस्थानि तीर्थानि प्रोक्तान्येतानि भारत\n",
    "13111015c": "पृथिव्यां यानि तीर्थानि पुण्यानि शृणु तान्यपि\n",
    "13111016a": "यथा शरीरस्योद्देशाः शुचयः परिनिर्मिताः\n",
    "13111016c": "तथा पृथिव्या भागाश्च पुण्यानि सलिलानि च\n",
    "13111017a": "प्रार्थनाच्चैव तीर्थस्य स्नानाच्च पितृतर्पणात्\n",
    "13111017c": "धुनन्ति पापं तीर्थेषु पूता यान्ति दिवं सुखम्\n",
    "13111018a": "परिग्रहाच्च साधूनां पृथिव्याश्चैव तेजसा\n",
    "13111018c": "अतीव पुण्यास्ते भागाः सलिलस्य च तेजसा\n",
    "13111019a": "मनसश्च पृथिव्याश्च पुण्यतीर्थास्तथापरे\n",
    "13111019c": "उभयोरेव यः स्नातः स सिद्धिं शीघ्रमाप्नुयात्\n",
    "13111020a": "यथा बलं क्रियाहीनं क्रिया वा बलवर्जिता\n",
    "13111020c": "नेह साधयते कार्यं समायुक्तस्तु सिध्यति\n",
    "13111021a": "एवं शरीरशौचेन तीर्थशौचेन चान्वितः\n",
    "13111021c": "ततः सिद्धिमवाप्नोति द्विविधं शौचमुत्तमम्\n",
    "13112001": "युधिष्ठिर उवाच\n",
    "13112001a": "पितामह महाबाहो सर्वशास्त्रविशारद\n",
    "13112001c": "श्रोतुमिच्छामि मर्त्यानां संसारविधिमुत्तमम्\n",
    "13112002a": "केन वृत्तेन राजेन्द्र वर्तमाना नरा युधि\n",
    "13112002c": "प्राप्नुवन्त्युत्तमं स्वर्गं कथं च नरकं नृप\n",
    "13112003a": "मृतं शरीरमुत्सृज्य काष्ठलोष्टसमं जनाः\n",
    "13112003c": "प्रयान्त्यमुं लोकमितः को वै ताननुगच्छति\n",
    "13112004": "भीष्म उवाच\n",
    "13112004a": "असावायाति भगवान्बृहस्पतिरुदारधीः\n",
    "13112004c": "पृच्छैनं सुमहाभागमेतद्गुह्यं सनातनम्\n",
    "13112005a": "नैतदन्येन शक्यं हि वक्तुं केनचिदद्य वै\n",
    "13112005c": "वक्ता बृहस्पतिसमो न ह्यन्यो विद्यते क्वचित्\n",
    "13112006": "वैशंपायन उवाच\n",
    "13112006a": "तयोः संवदतोरेवं पार्थगाङ्गेययोस्तदा\n",
    "13112006c": "आजगाम विशुद्धात्मा भगवान्स बृहस्पतिः\n",
    "13112007a": "ततो राजा समुत्थाय धृतराष्ट्रपुरोगमः\n",
    "13112007c": "पूजामनुपमां चक्रे सर्वे ते च सभासदः\n",
    "13112008a": "ततो धर्मसुतो राजा भगवन्तं बृहस्पतिम्\n",
    "13112008c": "उपगम्य यथान्यायं प्रश्नं पप्रच्छ सुव्रतः\n",
    "13112009": "युधिष्ठिर उवाच\n",
    "13112009a": "भगवन्सर्वधर्मज्ञ सर्वशास्त्रविशारद\n",
    "13112009c": "मर्त्यस्य कः सहायो वै पिता माता सुतो गुरुः\n",
    "13112010a": "मृतं शरीरमुत्सृज्य काष्ठलोष्टसमं जनाः\n",
    "13112010c": "गच्छन्त्यमुत्रलोकं वै क एनमनुगच्छति\n",
    "13112011": "बृहस्पतिरुवाच\n",
    "13112011a": "एकः प्रसूतो राजेन्द्र जन्तुरेको विनश्यति\n",
    "13112011c": "एकस्तरति दुर्गाणि गच्छत्येकश्च दुर्गतिम्\n",
    "13112012a": "असहायः पिता माता तथा भ्राता सुतो गुरुः\n",
    "13112012c": "ज्ञातिसंबन्धिवर्गश्च मित्रवर्गस्तथैव च\n",
    "13112013a": "मृतं शरीरमुत्सृज्य काष्ठलोष्टसमं जनाः\n",
    "13112013c": "मुहूर्तमुपतिष्ठन्ति ततो यान्ति पराङ्मुखाः\n",
    "13112013e": "तैस्तच्छरीरमुत्सृष्टं धर्म एकोऽनुगच्छति\n",
    "13112014a": "तस्माद्धर्मः सहायार्थे सेवितव्यः सदा नृभिः\n",
    "13112014c": "प्राणी धर्मसमायुक्तो गच्छते स्वर्गतिं पराम्\n",
    "13112014e": "तथैवाधर्मसंयुक्तो नरकायोपपद्यते\n",
    "13112015a": "तस्मान्न्यायागतैरर्थैर्धर्मं सेवेत पण्डितः\n",
    "13112015c": "धर्म एको मनुष्याणां सहायः पारलौकिकः\n",
    "13112016a": "लोभान्मोहादनुक्रोशाद्भयाद्वाप्यबहुश्रुतः\n",
    "13112016c": "नरः करोत्यकार्याणि परार्थे लोभमोहितः\n",
    "13112017a": "धर्मश्चार्थश्च कामश्च त्रितयं जीविते फलम्\n",
    "13112017c": "एतत्त्रयमवाप्तव्यमधर्मपरिवर्जितम्\n",
    "13112018": "युधिष्ठिर उवाच\n",
    "13112018a": "श्रुतं भगवतो वाक्यं धर्मयुक्तं परं हितम्\n",
    "13112018c": "शरीरविचयं ज्ञातुं बुद्धिस्तु मम जायते\n",
    "13112019a": "मृतं शरीररहितं सूक्ष्ममव्यक्ततां गतम्\n",
    "13112019c": "अचक्षुर्विषयं प्राप्तं कथं धर्मोऽनुगच्छति\n",
    "13112020": "बृहस्पतिरुवाच\n",
    "13112020a": "पृथिवी वायुराकाशमापो ज्योतिश्च पञ्चमम्\n",
    "13112020c": "बुद्धिरात्मा च सहिता धर्मं पश्यन्ति नित्यदा\n",
    "13112021a": "प्राणिनामिह सर्वेषां साक्षिभूतानि चानिशम्\n",
    "13112021c": "एतैश्च स ह धर्मोऽपि तं जीवमनुगच्छति\n",
    "13112022a": "त्वगस्थिमांसं शुक्रं च शोणितं च महामते\n",
    "13112022c": "शरीरं वर्जयन्त्येते जीवितेन विवर्जितम्\n",
    "13112023a": "ततो धर्मसमायुक्तः स जीवः सुखमेधते\n",
    "13112023c": "इह लोके परे चैव किं भूयः कथयामि ते\n",
    "13112024": "युधिष्ठिर उवाच\n",
    "13112024a": "अनुदर्शितं भगवता यथा धर्मोऽनुगच्छति\n",
    "13112024c": "एतत्तु ज्ञातुमिच्छामि कथं रेतः प्रवर्तते\n",
    "13112025": "बृहस्पतिरुवाच\n",
    "13112025a": "अन्नमश्नन्ति ये देवाः शरीरस्था नरेश्वर\n",
    "13112025c": "पृथिवी वायुराकाशमापो ज्योतिर्मनस्तथा\n",
    "13112026a": "ततस्तृप्तेषु राजेन्द्र तेषु भूतेषु पञ्चसु\n",
    "13112026c": "मनःषष्ठेषु शुद्धात्मन्रेतः संपद्यते महत्\n",
    "13112027a": "ततो गर्भः संभवति स्त्रीपुंसोः पार्थ संगमे\n",
    "13112027c": "एतत्ते सर्वमाख्यातं किं भूयः श्रोतुमिच्छसि\n",
    "13112028": "युधिष्ठिर उवाच\n",
    "13112028a": "आख्यातमेतद्भवता गर्भः संजायते यथा\n",
    "13112028c": "यथा जातस्तु पुरुषः प्रपद्यति तदुच्यताम्\n",
    "13112029": "बृहस्पतिरुवाच\n",
    "13112029a": "आसन्नमात्रः सततं तैर्भूतैरभिभूयते\n",
    "13112029c": "विप्रमुक्तश्च तैर्भूतैः पुनर्यात्यपरां गतिम्\n",
    "13112029e": "स तु भूतसमायुक्तः प्राप्नुते जीव एव ह\n",
    "13112030a": "ततोऽस्य कर्म पश्यन्ति शुभं वा यदि वाशुभम्\n",
    "13112030c": "देवताः पञ्चभूतस्थाः किं भूयः श्रोतुमिच्छसि\n",
    "13112031": "युधिष्ठिर उवाच\n",
    "13112031a": "त्वगस्थिमांसमुत्सृज्य तैश्च भूतैर्विवर्जितः\n",
    "13112031c": "जीवः स भगवन्क्वस्थः सुखदुःखे समश्नुते\n",
    "13112032": "बृहस्पतिरुवाच\n",
    "13112032a": "जीवो धर्मसमायुक्तः शीघ्रं रेतस्त्वमागतः\n",
    "13112032c": "स्त्रीणां पुष्पं समासाद्य सूते कालेन भारत\n",
    "13112033a": "यमस्य पुरुषैः क्लेशं यमस्य पुरुषैर्वधम्\n",
    "13112033c": "दुःखं संसारचक्रं च नरः क्लेशं च विन्दति\n",
    "13112034a": "इहलोके च स प्राणी जन्मप्रभृति पार्थिव\n",
    "13112034c": "स्वकृतं कर्म वै भुङ्क्ते धर्मस्य फलमाश्रितः\n",
    "13112035a": "यदि धर्मं यथाशक्ति जन्मप्रभृति सेवते\n",
    "13112035c": "ततः स पुरुषो भूत्वा सेवते नित्यदा सुखम्\n",
    "13112036a": "अथान्तरा तु धर्मस्य अधर्ममुपसेवते\n",
    "13112036c": "सुखस्यानन्तरं दुःखं स जीवोऽप्यधिगच्छति\n",
    "13112037a": "अधर्मेण समायुक्तो यमस्य विषयं गतः\n",
    "13112037c": "महद्दुःखं समासाद्य तिर्यग्योनौ प्रजायते\n",
    "13112038a": "कर्मणा येन येनेह यस्यां योनौ प्रजायते\n",
    "13112038c": "जीवो मोहसमायुक्तस्तन्मे निगदतः शृणु\n",
    "13112039a": "यदेतदुच्यते शास्त्रे सेतिहासे सच्छन्दसि\n",
    "13112039c": "यमस्य विषयं घोरं मर्त्यो लोकः प्रपद्यते\n",
    "13112040a": "अधीत्य चतुरो वेदान्द्विजो मोहसमन्वितः\n",
    "13112040c": "पतितात्प्रतिगृह्याथ खरयोनौ प्रजायते\n",
    "13112041a": "खरो जीवति वर्षाणि दश पञ्च च भारत\n",
    "13112041c": "खरो मृतो बलीवर्दः सप्त वर्षाणि जीवति\n",
    "13112042a": "बलीवर्दो मृतश्चापि जायते ब्रह्मराक्षसः\n",
    "13112042c": "ब्रह्मरक्षस्तु त्रीन्मासांस्ततो जायति ब्राह्मणः\n",
    "13112043a": "पतितं याजयित्वा तु कृमियोनौ प्रजायते\n",
    "13112043c": "तत्र जीवति वर्षाणि दश पञ्च च भारत\n",
    "13112044a": "कृमिभावात्प्रमुक्तस्तु ततो जायति गर्दभः\n",
    "13112044c": "गर्दभः पञ्च वर्षाणि पञ्च वर्षाणि सूकरः\n",
    "13112044e": "श्वा वर्षमेकं भवति ततो जायति मानवः\n",
    "13112045a": "उपाध्यायस्य यः पापं शिष्यः कुर्यादबुद्धिमान्\n",
    "13112045c": "स जीव इह संसारांस्त्रीनाप्नोति न संशयः\n",
    "13112046a": "प्राक्श्वा भवति राजेन्द्र ततः क्रव्यात्ततः खरः\n",
    "13112046c": "ततः प्रेतः परिक्लिष्टः पश्चाज्जायति ब्राह्मणः\n",
    "13112047a": "मनसापि गुरोर्भार्यां यः शिष्यो याति पापकृत्\n",
    "13112047c": "सोऽधमान्याति संसारानधर्मेणेह चेतसा\n",
    "13112048a": "श्वयोनौ तु स संभूतस्त्रीणि वर्षाणि जीवति\n",
    "13112048c": "तत्रापि निधनं प्राप्तः कृमियोनौ प्रजायते\n",
    "13112049a": "कृमिभावमनुप्राप्तो वर्षमेकं स जीवति\n",
    "13112049c": "ततस्तु निधनं प्राप्य ब्रह्मयोनौ प्रजायते\n",
    "13112050a": "यदि पुत्रसमं शिष्यं गुरुर्हन्यादकारणे\n",
    "13112050c": "आत्मनः कामकारेण सोऽपि हंसः प्रजायते\n",
    "13112051a": "पितरं मातरं वापि यस्तु पुत्रोऽवमन्यते\n",
    "13112051c": "सोऽपि राजन्मृतो जन्तुः पूर्वं जायति गर्दभः\n",
    "13112052a": "खरो जीवति मासांस्तु दश श्वा च चतुर्दश\n",
    "13112052c": "बिडालः सप्त मासांस्तु ततो जायति मानवः\n",
    "13112053a": "मातापितरमाक्रुश्य सारिकः संप्रजायते\n",
    "13112053c": "ताडयित्वा तु तावेव जायते कच्छपो नृप\n",
    "13112054a": "कच्छपो दश वर्षाणि त्रीणि वर्षाणि शल्यकः\n",
    "13112054c": "व्यालो भूत्वा तु षण्मासांस्ततो जायति मानुषः\n",
    "13112055a": "भर्तृपिण्डमुपाश्नन्यो राजद्विष्टानि सेवते\n",
    "13112055c": "सोऽपि मोहसमापन्नो मृतो जायति वानरः\n",
    "13112056a": "वानरो दश वर्षाणि त्रीणि वर्षाणि मूषकः\n",
    "13112056c": "श्वा भूत्वा चाथ षण्मासांस्ततो जायति मानुषः\n",
    "13112057a": "न्यासापहर्ता तु नरो यमस्य विषयं गतः\n",
    "13112057c": "संसाराणां शतं गत्वा कृमियोनौ प्रजायते\n",
    "13112058a": "तत्र जीवति वर्षाणि दश पञ्च च भारत\n",
    "13112058c": "दुष्कृतस्य क्षयं गत्वा ततो जायति मानुषः\n",
    "13112059a": "असूयको नरश्चापि मृतो जायति शार्ङ्गकः\n",
    "13112059c": "विश्वासहर्ता तु नरो मीनो जायति दुर्मतिः\n",
    "13112060a": "भूत्वा मीनोऽष्ट वर्षाणि मृगो जायति भारत\n",
    "13112060c": "मृगस्तु चतुरो मासांस्ततश्छागः प्रजायते\n",
    "13112061a": "छागस्तु निधनं प्राप्य पूर्णे संवत्सरे ततः\n",
    "13112061c": "कीटः संजायते जन्तुस्ततो जायति मानुषः\n",
    "13112062a": "धान्यान्यवांस्तिलान्माषान्कुलत्थान्सर्षपांश्चणान्\n",
    "13112062c": "कलायानथ मुद्गांश्च गोधूमानतसीस्तथा\n",
    "13112063a": "सस्यस्यान्यस्य हर्ता च मोहाज्जन्तुरचेतनः\n",
    "13112063c": "स जायते महाराज मूषको निरपत्रपः\n",
    "13112064a": "ततः प्रेत्य महाराज पुनर्जायति सूकरः\n",
    "13112064c": "सूकरो जातमात्रस्तु रोगेण म्रियते नृप\n",
    "13112065a": "श्वा ततो जायते मूढः कर्मणा तेन पार्थिव\n",
    "13112065c": "श्वा भूत्वा पञ्च वर्षाणि ततो जायति मानुषः\n",
    "13112066a": "परदाराभिमर्शं तु कृत्वा जायति वै वृकः\n",
    "13112066c": "श्वा सृगालस्ततो गृध्रो व्यालः कङ्को बकस्तथा\n",
    "13112067a": "भ्रातुर्भार्यां तु दुर्बुद्धिर्यो धर्षयति मोहितः\n",
    "13112067c": "पुंस्कोकिलत्वमाप्नोति सोऽपि संवत्सरं नृप\n",
    "13112068a": "सखिभार्यां गुरोर्भार्यां राजभार्यां तथैव च\n",
    "13112068c": "प्रधर्षयित्वा कामाद्यो मृतो जायति सूकरः\n",
    "13112069a": "सूकरः पञ्च वर्षाणि पञ्च वर्षाणि श्वाविधः\n",
    "13112069c": "पिपीलकस्तु षण्मासान्कीटः स्यान्मासमेव च\n",
    "13112069e": "एतानासाद्य संसारान्कृमियोनौ प्रजायते\n",
    "13112070a": "तत्र जीवति मासांस्तु कृमियोनौ त्रयोदश\n",
    "13112070c": "ततोऽधर्मक्षयं कृत्वा पुनर्जायति मानुषः\n",
    "13112071a": "उपस्थिते विवाहे तु दाने यज्ञेऽपि वाभिभो\n",
    "13112071c": "मोहात्करोति यो विघ्नं स मृतो जायते कृमिः\n",
    "13112072a": "कृमिर्जीवति वर्षाणि दश पञ्च च भारत\n",
    "13112072c": "अधर्मस्य क्षयं कृत्वा ततो जायति मानुषः\n",
    "13112073a": "पूर्वं दत्त्वा तु यः कन्यां द्वितीये संप्रयच्छति\n",
    "13112073c": "सोऽपि राजन्मृतो जन्तुः कृमियोनौ प्रजायते\n",
    "13112074a": "तत्र जीवति वर्षाणि त्रयोदश युधिष्ठिर\n",
    "13112074c": "अधर्मसंक्षये युक्तस्ततो जायति मानुषः\n",
    "13112075a": "देवकार्यमुपाकृत्य पितृकार्यमथापि च\n",
    "13112075c": "अनिर्वाप्य समश्नन्वै ततो जायति वायसः\n",
    "13112076a": "वायसो दश वर्षाणि ततो जायति कुक्कुटः\n",
    "13112076c": "जायते लवकश्चापि मासं तस्मात्तु मानुषः\n",
    "13112077a": "ज्येष्ठं पितृसमं चापि भ्रातरं योऽवमन्यते\n",
    "13112077c": "सोऽपि मृत्युमुपागम्य क्रौञ्चयोनौ प्रजायते\n",
    "13112078a": "क्रौञ्चो जीवति मासांस्तु दश द्वौ सप्त पञ्च च\n",
    "13112078c": "ततो निधनमापन्नो मानुषत्वमुपाश्नुते\n",
    "13112079a": "वृषलो ब्राह्मणीं गत्वा कृमियोनौ प्रजायते\n",
    "13112079c": "तत्रापत्यं समुत्पाद्य ततो जायति मूषकः\n",
    "13112080a": "कृतघ्नस्तु मृतो राजन्यमस्य विषयं गतः\n",
    "13112080c": "यमस्य विषये क्रुद्धैर्वधं प्राप्नोति दारुणम्\n",
    "13112081a": "पट्टिसं मुद्गरं शूलमग्निकुम्भं च दारुणम्\n",
    "13112081c": "असिपत्रवनं घोरं वालुकां कूटशाल्मलीम्\n",
    "13112082a": "एताश्चान्याश्च बह्वीः स यमस्य विषयं गतः\n",
    "13112082c": "यातनाः प्राप्य तत्रोग्रास्ततो वध्यति भारत\n",
    "13112083a": "संसारचक्रमासाद्य कृमियोनौ प्रजायते\n",
    "13112083c": "कृमिर्भवति वर्षाणि दश पञ्च च भारत\n",
    "13112083e": "ततो गर्भं समासाद्य तत्रैव म्रियते शिशुः\n",
    "13112084a": "ततो गर्भशतैर्जन्तुर्बहुभिः संप्रजायते\n",
    "13112084c": "संसारांश्च बहून्गत्वा ततस्तिर्यक्प्रजायते\n",
    "13112085a": "मृतो दुःखमनुप्राप्य बहुवर्षगणानिह\n",
    "13112085c": "अपुनर्भावसंयुक्तस्ततः कूर्मः प्रजायते\n",
    "13112086a": "अशस्त्रं पुरुषं हत्वा सशस्त्रः पुरुषाधमः\n",
    "13112086c": "अर्थार्थी यदि वा वैरी स मृतो जायते खरः\n",
    "13112087a": "खरो जीवति वर्षे द्वे ततः शस्त्रेण वध्यते\n",
    "13112087c": "स मृतो मृगयोनौ तु नित्योद्विग्नोऽभिजायते\n",
    "13112088a": "मृगो वध्यति शस्त्रेण गते संवत्सरे तु सः\n",
    "13112088c": "हतो मृगस्ततो मीनः सोऽपि जालेन बध्यते\n",
    "13112089a": "मासे चतुर्थे संप्राप्ते श्वापदः संप्रजायते\n",
    "13112089c": "श्वापदो दश वर्षाणि द्वीपी वर्षाणि पञ्च च\n",
    "13112090a": "ततस्तु निधनं प्राप्तः कालपर्यायचोदितः\n",
    "13112090c": "अधर्मस्य क्षयं कृत्वा ततो जायति मानुषः\n",
    "13112091a": "स्त्रियं हत्वा तु दुर्बुद्धिर्यमस्य विषयं गतः\n",
    "13112091c": "बहून्क्लेशान्समासाद्य संसारांश्चैव विंशतिम्\n",
    "13112092a": "ततः पश्चान्महाराज कृमियोनौ प्रजायते\n",
    "13112092c": "कृमिर्विंशतिवर्षाणि भूत्वा जायति मानुषः\n",
    "13112093a": "भोजनं चोरयित्वा तु मक्षिका जायते नरः\n",
    "13112093c": "मक्षिकासंघवशगो बहून्मासान्भवत्युत\n",
    "13112093e": "ततः पापक्षयं कृत्वा मानुषत्वमवाप्नुते\n",
    "13112094a": "वाद्यं हृत्वा तु पुरुषो मशकः संप्रजायते\n",
    "13112094c": "तथा पिण्याकसंमिश्रमशनं चोरयेन्नरः\n",
    "13112094e": "स जायते बभ्रुसमो दारुणो मूषको नरः\n",
    "13112095a": "लवणं चोरयित्वा तु चीरीवाकः प्रजायते\n",
    "13112095c": "दधि हृत्वा बकश्चापि प्लवो मत्स्यानसंस्कृतान्\n",
    "13112096a": "चोरयित्वा पयश्चापि बलाका संप्रजायते\n",
    "13112096c": "यस्तु चोरयते तैलं तैलपायी प्रजायते\n",
    "13112096e": "चोरयित्वा तु दुर्बुद्धिर्मधु दंशः प्रजायते\n",
    "13112097a": "अयो हृत्वा तु दुर्बुद्धिर्वायसो जायते नरः\n",
    "13112097c": "पायसं चोरयित्वा तु तित्तिरित्वमवाप्नुते\n",
    "13112098a": "हृत्वा पैष्टमपूपं च कुम्भोलूकः प्रजायते\n",
    "13112098c": "फलं वा मूलकं हृत्वा अपूपं वा पिपीलिकः\n",
    "13112099a": "कांस्यं हृत्वा तु दुर्बुद्धिर्हारीतो जायते नरः\n",
    "13112099c": "राजतं भाजनं हृत्वा कपोतः संप्रजायते\n",
    "13112100a": "हृत्वा तु काञ्चनं भाण्डं कृमियोनौ प्रजायते\n",
    "13112100c": "क्रौञ्चः कार्पासिकं हृत्वा मृतो जायति मानवः\n",
    "13112101a": "चोरयित्वा नरः पट्टं त्वाविकं वापि भारत\n",
    "13112101c": "क्षौमं च वस्त्रमादाय शशो जन्तुः प्रजायते\n",
    "13112102a": "वर्णान्हृत्वा तु पुरुषो मृतो जायति बर्हिणः\n",
    "13112102c": "हृत्वा रक्तानि वस्त्राणि जायते जीवजीवकः\n",
    "13112103a": "वर्णकादींस्तथा गन्धांश्चोरयित्वा तु मानवः\n",
    "13112103c": "छुच्छुन्दरित्वमाप्नोति राजँल्लोभपरायणः\n",
    "13112104a": "विश्वासेन तु निक्षिप्तं यो निह्नवति मानवः\n",
    "13112104c": "स गतासुर्नरस्तादृङ्मत्स्ययोनौ प्रजायते\n",
    "13112105a": "मत्स्ययोनिमनुप्राप्य मृतो जायति मानुषः\n",
    "13112105c": "मानुषत्वमनुप्राप्य क्षीणायुरुपपद्यते\n",
    "13112106a": "पापानि तु नरः कृत्वा तिर्यग्जायति भारत\n",
    "13112106c": "न चात्मनः प्रमाणं ते धर्मं जानन्ति किंचन\n",
    "13112107a": "ये पापानि नराः कृत्वा निरस्यन्ति व्रतैः सदा\n",
    "13112107c": "सुखदुःखसमायुक्ता व्याधितास्ते भवन्त्युत\n",
    "13112108a": "असंवासाः प्रजायन्ते म्लेच्छाश्चापि न संशयः\n",
    "13112108c": "नराः पापसमाचारा लोभमोहसमन्विताः\n",
    "13112109a": "वर्जयन्ति च पापानि जन्मप्रभृति ये नराः\n",
    "13112109c": "अरोगा रूपवन्तस्ते धनिनश्च भवन्त्युत\n",
    "13112110a": "स्त्रियोऽप्येतेन कल्पेन कृत्वा पापमवाप्नुयुः\n",
    "13112110c": "एतेषामेव जन्तूनां पत्नीत्वमुपयान्ति ताः\n",
    "13112111a": "परस्वहरणे दोषाः सर्व एव प्रकीर्तिताः\n",
    "13112111c": "एतद्वै लेशमात्रेण कथितं ते मयानघ\n",
    "13112111e": "अपरस्मिन्कथायोगे भूयः श्रोष्यसि भारत\n",
    "13112112a": "एतन्मया महाराज ब्रह्मणो वदतः पुरा\n",
    "13112112c": "सुरर्षीणां श्रुतं मध्ये पृष्टश्चापि यथातथम्\n",
    "13112113a": "मयापि तव कार्त्स्न्येन यथावदनुवर्णितम्\n",
    "13112113c": "एतच्छ्रुत्वा महाराज धर्मे कुरु मनः सदा\n",
    "13113001": "युधिष्ठिर उवाच\n",
    "13113001a": "अधर्मस्य गतिर्ब्रह्मन्कथिता मे त्वयानघ\n",
    "13113001c": "धर्मस्य तु गतिं श्रोतुमिच्छामि वदतां वर\n",
    "13113001e": "कृत्वा कर्माणि पापानि कथं यान्ति शुभां गतिम्\n",
    "13113002": "बृहस्पतिरुवाच\n",
    "13113002a": "कृत्वा पापानि कर्माणि अधर्मवशमागतः\n",
    "13113002c": "मनसा विपरीतेन निरयं प्रतिपद्यते\n",
    "13113003a": "मोहादधर्मं यः कृत्वा पुनः समनुतप्यते\n",
    "13113003c": "मनःसमाधिसंयुक्तो न स सेवेत दुष्कृतम्\n",
    "13113004a": "यथा यथा नरः सम्यगधर्ममनुभाषते\n",
    "13113004c": "समाहितेन मनसा विमुच्यति तथा तथा\n",
    "13113004e": "भुजंग इव निर्मोकात्पूर्वभुक्ताज्जरान्वितात्\n",
    "13113005a": "अदत्त्वापि प्रदानानि विविधानि समाहितः\n",
    "13113005c": "मनःसमाधिसंयुक्तः सुगतिं प्रतिपद्यते\n",
    "13113006a": "प्रदानानि तु वक्ष्यामि यानि दत्त्वा युधिष्ठिर\n",
    "13113006c": "नरः कृत्वाप्यकार्याणि तदा धर्मेण युज्यते\n",
    "13113007a": "सर्वेषामेव दानानामन्नं श्रेष्ठमुदाहृतम्\n",
    "13113007c": "पूर्वमन्नं प्रदातव्यमृजुना धर्ममिच्छता\n",
    "13113008a": "प्राणा ह्यन्नं मनुष्याणां तस्माज्जन्तुश्च जायते\n",
    "13113008c": "अन्ने प्रतिष्ठिता लोकास्तस्मादन्नं प्रकाशते\n",
    "13113009a": "अन्नमेव प्रशंसन्ति देवर्षिपितृमानवाः\n",
    "13113009c": "अन्नस्य हि प्रदानेन स्वर्गमाप्नोति कौशिकः\n",
    "13113010a": "न्यायलब्धं प्रदातव्यं द्विजेभ्यो ह्यन्नमुत्तमम्\n",
    "13113010c": "स्वाध्यायसमुपेतेभ्यः प्रहृष्टेनान्तरात्मना\n",
    "13113011a": "यस्य ह्यन्नमुपाश्नन्ति ब्राह्मणानां शता दश\n",
    "13113011c": "हृष्टेन मनसा दत्तं न स तिर्यग्गतिर्भवेत्\n",
    "13113012a": "ब्राह्मणानां सहस्राणि दश भोज्य नरर्षभ\n",
    "13113012c": "नरोऽधर्मात्प्रमुच्येत पापेष्वभिरतः सदा\n",
    "13113013a": "भैक्षेणान्नं समाहृत्य विप्रो वेदपुरस्कृतः\n",
    "13113013c": "स्वाध्यायनिरते विप्रे दत्त्वेह सुखमेधते\n",
    "13113014a": "अहिंसन्ब्राह्मणं नित्यं न्यायेन परिपाल्य च\n",
    "13113014c": "क्षत्रियस्तरसा प्राप्तमन्नं यो वै प्रयच्छति\n",
    "13113015a": "द्विजेभ्यो वेदवृद्धेभ्यः प्रयतः सुसमाहितः\n",
    "13113015c": "तेनापोहति धर्मात्मा दुष्कृतं कर्म पाण्डव\n",
    "13113016a": "षड्भागपरिशुद्धं च कृषेर्भागमुपार्जितम्\n",
    "13113016c": "वैश्यो ददद्द्विजातिभ्यः पापेभ्यः परिमुच्यते\n",
    "13113017a": "अवाप्य प्राणसंदेहं कार्कश्येन समार्जितम्\n",
    "13113017c": "अन्नं दत्त्वा द्विजातिभ्यः शूद्रः पापात्प्रमुच्यते\n",
    "13113018a": "औरसेन बलेनान्नमर्जयित्वाविहिंसकः\n",
    "13113018c": "यः प्रयच्छति विप्रेभ्यो न स दुर्गाणि सेवते\n",
    "13113019a": "न्यायेनावाप्तमन्नं तु नरो लोभविवर्जितः\n",
    "13113019c": "द्विजेभ्यो वेदवृद्धेभ्यो दत्त्वा पापात्प्रमुच्यते\n",
    "13113020a": "अन्नमूर्जस्करं लोके दत्त्वोर्जस्वी भवेन्नरः\n",
    "13113020c": "सतां पन्थानमाश्रित्य सर्वपापात्प्रमुच्यते\n",
    "13113021a": "दानकृद्भिः कृतः पन्था येन यान्ति मनीषिणः\n",
    "13113021c": "ते स्म प्राणस्य दातारस्तेभ्यो धर्मः सनातनः\n",
    "13113022a": "सर्वावस्थं मनुष्येण न्यायेनान्नमुपार्जितम्\n",
    "13113022c": "कार्यं पात्रगतं नित्यमन्नं हि परमा गतिः\n",
    "13113023a": "अन्नस्य हि प्रदानेन नरो दुर्गं न सेवते\n",
    "13113023c": "तस्मादन्नं प्रदातव्यमन्यायपरिवर्जितम्\n",
    "13113024a": "यतेद्ब्राह्मणपूर्वं हि भोक्तुमन्नं गृही सदा\n",
    "13113024c": "अवन्ध्यं दिवसं कुर्यादन्नदानेन मानवः\n",
    "13113025a": "भोजयित्वा दशशतं नरो वेदविदां नृप\n",
    "13113025c": "न्यायविद्धर्मविदुषामितिहासविदां तथा\n",
    "13113026a": "न याति नरकं घोरं संसारांश्च न सेवते\n",
    "13113026c": "सर्वकामसमायुक्तः प्रेत्य चाप्यश्नुते फलम्\n",
    "13113027a": "एवं सुखसमायुक्तो रमते विगतज्वरः\n",
    "13113027c": "रूपवान्कीर्तिमांश्चैव धनवांश्चोपपद्यते\n",
    "13113028a": "एतत्ते सर्वमाख्यातमन्नदानफलं महत्\n",
    "13113028c": "मूलमेतद्धि धर्माणां प्रदानस्य च भारत\n",
    "13114001": "युधिष्ठिर उवाच\n",
    "13114001a": "अहिंसा वैदिकं कर्म ध्यानमिन्द्रियसंयमः\n",
    "13114001c": "तपोऽथ गुरुशुश्रूषा किं श्रेयः पुरुषं प्रति\n",
    "13114002": "बृहस्पतिरुवाच\n",
    "13114002a": "सर्वाण्येतानि धर्मस्य पृथग्द्वाराणि सर्वशः\n",
    "13114002c": "शृणु संकीर्त्यमानानि षडेव भरतर्षभ\n",
    "13114003a": "हन्त निःश्रेयसं जन्तोरहं वक्ष्याम्यनुत्तमम्\n",
    "13114003c": "अहिंसापाश्रयं धर्मं यः साधयति वै नरः\n",
    "13114004a": "त्रीन्दोषान्सर्वभूतेषु निधाय पुरुषः सदा\n",
    "13114004c": "कामक्रोधौ च संयम्य ततः सिद्धिमवाप्नुते\n",
    "13114005a": "अहिंसकानि भूतानि दण्डेन विनिहन्ति यः\n",
    "13114005c": "आत्मनः सुखमन्विच्छन्न स प्रेत्य सुखी भवेत्\n",
    "13114006a": "आत्मोपमश्च भूतेषु यो वै भवति पूरुषः\n",
    "13114006c": "न्यस्तदण्डो जितक्रोधः स प्रेत्य सुखमेधते\n",
    "13114007a": "सर्वभूतात्मभूतस्य सर्वभूतानि पश्यतः\n",
    "13114007c": "देवापि मार्गे मुह्यन्ति अपदस्य पदैषिणः\n",
    "13114008a": "न तत्परस्य संदद्यात्प्रतिकूलं यदात्मनः\n",
    "13114008c": "एष संक्षेपतो धर्मः कामादन्यः प्रवर्तते\n",
    "13114009a": "प्रत्याख्याने च दाने च सुखदुःखे प्रियाप्रिये\n",
    "13114009c": "आत्मौपम्येन पुरुषः समाधिमधिगच्छति\n",
    "13114010a": "यथा परः प्रक्रमतेऽपरेषु; तथापरः प्रक्रमते परस्मिन्\n",
    "13114010c": "एषैव तेऽस्तूपमा जीवलोके; यथा धर्मो नैपुणेनोपदिष्टः\n",
    "13114011": "वैशंपायन उवाच\n",
    "13114011a": "इत्युक्त्वा तं सुरगुरुर्धर्मराजं युधिष्ठिरम्\n",
    "13114011c": "दिवमाचक्रमे धीमान्पश्यतामेव नस्तदा\n",
    "13115001": "वैशंपायन उवाच\n",
    "13115001a": "ततो युधिष्ठिरो राजा शरतल्पे पितामहम्\n",
    "13115001c": "पुनरेव महातेजाः पप्रच्छ वदतां वरम्\n",
    "13115002a": "ऋषयो ब्राह्मणा देवाः प्रशंसन्ति महामते\n",
    "13115002c": "अहिंसालक्षणं धर्मं वेदप्रामाण्यदर्शनात्\n",
    "13115003a": "कर्मणा मनुजः कुर्वन्हिंसां पार्थिवसत्तम\n",
    "13115003c": "वाचा च मनसा चैव कथं दुःखात्प्रमुच्यते\n",
    "13115004": "भीष्म उवाच\n",
    "13115004a": "चतुर्विधेयं निर्दिष्टा अहिंसा ब्रह्मवादिभिः\n",
    "13115004c": "एषैकतोऽपि विभ्रष्टा न भवत्यरिसूदन\n",
    "13115005a": "यथा सर्वश्चतुष्पादस्त्रिभिः पादैर्न तिष्ठति\n",
    "13115005c": "तथैवेयं महीपाल प्रोच्यते कारणैस्त्रिभिः\n",
    "13115006a": "यथा नागपदेऽन्यानि पदानि पदगामिनाम्\n",
    "13115006c": "सर्वाण्येवापिधीयन्ते पदजातानि कौञ्जरे\n",
    "13115006e": "एवं लोकेष्वहिंसा तु निर्दिष्टा धर्मतः परा\n",
    "13115007a": "कर्मणा लिप्यते जन्तुर्वाचा च मनसैव च\n",
    "13115008a": "पूर्वं तु मनसा त्यक्त्वा तथा वाचाथ कर्मणा\n",
    "13115008c": "त्रिकारणं तु निर्दिष्टं श्रूयते ब्रह्मवादिभिः\n",
    "13115009a": "मनोवाचि तथास्वादे दोषा ह्येषु प्रतिष्ठिताः\n",
    "13115009c": "न भक्षयन्त्यतो मांसं तपोयुक्ता मनीषिणः\n",
    "13115010a": "दोषांस्तु भक्षणे राजन्मांसस्येह निबोध मे\n",
    "13115010c": "पुत्रमांसोपमं जानन्खादते यो विचेतनः\n",
    "13115011a": "मातापितृसमायोगे पुत्रत्वं जायते यथा\n",
    "13115011c": "रसं च प्रति जिह्वायाः प्रज्ञानं जायते तथा\n",
    "13115011e": "तथा शास्त्रेषु नियतं रागो ह्यास्वादिताद्भवेत्\n",
    "13115012a": "असंस्कृताः संस्कृताश्च लवणालवणास्तथा\n",
    "13115012c": "प्रज्ञायन्ते यथा भावास्तथा चित्तं निरुध्यते\n",
    "13115013a": "भेरीशङ्खमृदङ्गाद्यांस्तन्त्रीशब्दांश्च पुष्कलान्\n",
    "13115013c": "निषेविष्यन्ति वै मन्दा मांसभक्षाः कथं नराः\n",
    "13115014a": "अचिन्तितमनुद्दिष्टमसंकल्पितमेव च\n",
    "13115014c": "रसं गृद्ध्याभिभूता वै प्रशंसन्ति फलार्थिनः\n",
    "13115014e": "प्रशंसा ह्येव मांसस्य दोषकर्मफलान्विता\n",
    "13115015a": "जीवितं हि परित्यज्य बहवः साधवो जनाः\n",
    "13115015c": "स्वमांसैः परमांसानि परिपाल्य दिवं गताः\n",
    "13115016a": "एवमेषा महाराज चतुर्भिः कारणैर्वृता\n",
    "13115016c": "अहिंसा तव निर्दिष्टा सर्वधर्मार्थसंहिता\n",
    "13116001": "युधिष्ठिर उवाच\n",
    "13116001a": "अहिंसा परमो धर्म इत्युक्तं बहुशस्त्वया\n",
    "13116001c": "श्राद्धेषु च भवानाह पितॄनामिषकाङ्क्षिणः\n",
    "13116002a": "मांसैर्बहुविधैः प्रोक्तस्त्वया श्राद्धविधिः पुरा\n",
    "13116002c": "अहत्वा च कुतो मांसमेवमेतद्विरुध्यते\n",
    "13116003a": "जातो नः संशयो धर्मे मांसस्य परिवर्जने\n",
    "13116003c": "दोषो भक्षयतः कः स्यात्कश्चाभक्षयतो गुणः\n",
    "13116004a": "हत्वा भक्षयतो वापि परेणोपहृतस्य वा\n",
    "13116004c": "हन्याद्वा यः परस्यार्थे क्रीत्वा वा भक्षयेन्नरः\n",
    "13116005a": "एतदिच्छामि तत्त्वेन कथ्यमानं त्वयानघ\n",
    "13116005c": "निश्चयेन चिकीर्षामि धर्ममेतं सनातनम्\n",
    "13116006a": "कथमायुरवाप्नोति कथं भवति सत्त्ववान्\n",
    "13116006c": "कथमव्यङ्गतामेति लक्षण्यो जायते कथम्\n",
    "13116007": "भीष्म उवाच\n",
    "13116007a": "मांसस्य भक्षणे राजन्योऽधर्मः कुरुपुंगव\n",
    "13116007c": "तं मे शृणु यथातत्त्वं यश्चास्य विधिरुत्तमः\n",
    "13116008a": "रूपमव्यङ्गतामायुर्बुद्धिं सत्त्वं बलं स्मृतिम्\n",
    "13116008c": "प्राप्तुकामैर्नरैर्हिंसा वर्जिता वै कृतात्मभिः\n",
    "13116009a": "ऋषीणामत्र संवादो बहुशः कुरुपुंगव\n",
    "13116009c": "बभूव तेषां तु मतं यत्तच्छृणु युधिष्ठिर\n",
    "13116010a": "यो यजेताश्वमेधेन मासि मासि यतव्रतः\n",
    "13116010c": "वर्जयेन्मधु मांसं च सममेतद्युधिष्ठिर\n",
    "13116011a": "सप्तर्षयो वालखिल्यास्तथैव च मरीचिपाः\n",
    "13116011c": "अमांसभक्षणं राजन्प्रशंसन्ति मनीषिणः\n",
    "13116012a": "न भक्षयति यो मांसं न हन्यान्न च घातयेत्\n",
    "13116012c": "तं मित्रं सर्वभूतानां मनुः स्वायंभुवोऽब्रवीत्\n",
    "13116013a": "अधृष्यः सर्वभूतानां विश्वास्यः सर्वजन्तुषु\n",
    "13116013c": "साधूनां संमतो नित्यं भवेन्मांसस्य वर्जनात्\n",
    "13116014a": "स्वमांसं परमांसेन यो वर्धयितुमिच्छति\n",
    "13116014c": "नारदः प्राह धर्मात्मा नियतं सोऽवसीदति\n",
    "13116015a": "ददाति यजते चापि तपस्वी च भवत्यपि\n",
    "13116015c": "मधुमांसनिवृत्त्येति प्राहैवं स बृहस्पतिः\n",
    "13116016a": "मासि मास्यश्वमेधेन यो यजेत शतं समाः\n",
    "13116016c": "न खादति च यो मांसं सममेतन्मतं मम\n",
    "13116017a": "सदा यजति सत्रेण सदा दानं प्रयच्छति\n",
    "13116017c": "सदा तपस्वी भवति मधुमांसस्य वर्जनात्\n",
    "13116018a": "सर्वे वेदा न तत्कुर्युः सर्वयज्ञाश्च भारत\n",
    "13116018c": "यो भक्षयित्वा मांसानि पश्चादपि निवर्तते\n",
    "13116019a": "दुष्करं हि रसज्ञेन मांसस्य परिवर्जनम्\n",
    "13116019c": "चर्तुं व्रतमिदं श्रेष्ठं सर्वप्राण्यभयप्रदम्\n",
    "13116020a": "सर्वभूतेषु यो विद्वान्ददात्यभयदक्षिणाम्\n",
    "13116020c": "दाता भवति लोके स प्राणानां नात्र संशयः\n",
    "13116021a": "एवं वै परमं धर्मं प्रशंसन्ति मनीषिणः\n",
    "13116021c": "प्राणा यथात्मनोऽभीष्टा भूतानामपि ते तथा\n",
    "13116022a": "आत्मौपम्येन गन्तव्यं बुद्धिमद्भिर्महात्मभिः\n",
    "13116022c": "मृत्युतो भयमस्तीति विदुषां भूतिमिच्छताम्\n",
    "13116023a": "किं पुनर्हन्यमानानां तरसा जीवितार्थिनाम्\n",
    "13116023c": "अरोगाणामपापानां पापैर्मांसोपजीविभिः\n",
    "13116024a": "तस्माद्विद्धि महाराज मांसस्य परिवर्जनम्\n",
    "13116024c": "धर्मस्यायतनं श्रेष्ठं स्वर्गस्य च सुखस्य च\n",
    "13116025a": "अहिंसा परमो धर्मस्तथाहिंसा परं तपः\n",
    "13116025c": "अहिंसा परमं सत्यं ततो धर्मः प्रवर्तते\n",
    "13116026a": "न हि मांसं तृणात्काष्ठादुपलाद्वापि जायते\n",
    "13116026c": "हत्वा जन्तुं ततो मांसं तस्माद्दोषोऽस्य भक्षणे\n",
    "13116027a": "स्वाहास्वधामृतभुजो देवाः सत्यार्जवप्रियाः\n",
    "13116027c": "क्रव्यादान्राक्षसान्विद्धि जिह्मानृतपरायणान्\n",
    "13116028a": "कान्तारेष्वथ घोरेषु दुर्गेषु गहनेषु च\n",
    "13116028c": "रात्रावहनि संध्यासु चत्वरेषु सभासु च\n",
    "13116028e": "अमांसभक्षणे राजन्भयमन्ते न गच्छति\n",
    "13116029a": "यदि चेत्खादको न स्यान्न तदा घातको भवेत्\n",
    "13116029c": "घातकः खादकार्थाय तं घातयति वै नरः\n",
    "13116030a": "अभक्ष्यमेतदिति वा इति हिंसा निवर्तते\n",
    "13116030c": "खादकार्थमतो हिंसा मृगादीनां प्रवर्तते\n",
    "13116031a": "यस्माद्ग्रसति चैवायुर्हिंसकानां महाद्युते\n",
    "13116031c": "तस्माद्विवर्जयेन्मांसं य इच्छेद्भूतिमात्मनः\n",
    "13116032a": "त्रातारं नाधिगच्छन्ति रौद्राः प्राणिविहिंसकाः\n",
    "13116032c": "उद्वेजनीया भूतानां यथा व्यालमृगास्तथा\n",
    "13116033a": "लोभाद्वा बुद्धिमोहाद्वा बलवीर्यार्थमेव च\n",
    "13116033c": "संसर्गाद्वाथ पापानामधर्मरुचिता नृणाम्\n",
    "13116034a": "स्वमांसं परमांसेन यो वर्धयितुमिच्छति\n",
    "13116034c": "उद्विग्नवासे वसति यत्रतत्राभिजायते\n",
    "13116035a": "धन्यं यशस्यमायुष्यं स्वर्ग्यं स्वस्त्ययनं महत्\n",
    "13116035c": "मांसस्याभक्षणं प्राहुर्नियताः परमर्षयः\n",
    "13116036a": "इदं तु खलु कौन्तेय श्रुतमासीत्पुरा मया\n",
    "13116036c": "मार्कण्डेयस्य वदतो ये दोषा मांसभक्षणे\n",
    "13116037a": "यो हि खादति मांसानि प्राणिनां जीवितार्थिनाम्\n",
    "13116037c": "हतानां वा मृतानां वा यथा हन्ता तथैव सः\n",
    "13116038a": "धनेन क्रायको हन्ति खादकश्चोपभोगतः\n",
    "13116038c": "घातको वधबन्धाभ्यामित्येष त्रिविधो वधः\n",
    "13116039a": "अखादन्ननुमोदंश्च भावदोषेण मानवः\n",
    "13116039c": "योऽनुमन्येत हन्तव्यं सोऽपि दोषेण लिप्यते\n",
    "13116040a": "अधृष्यः सर्वभूतानामायुष्मान्नीरुजः सुखी\n",
    "13116040c": "भवत्यभक्षयन्मांसं दयावान्प्राणिनामिह\n",
    "13116041a": "हिरण्यदानैर्गोदानैर्भूमिदानैश्च सर्वशः\n",
    "13116041c": "मांसस्याभक्षणे धर्मो विशिष्टः स्यादिति श्रुतिः\n",
    "13116042a": "अप्रोक्षितं वृथामांसं विधिहीनं न भक्षयेत्\n",
    "13116042c": "भक्षयन्निरयं याति नरो नास्त्यत्र संशयः\n",
    "13116043a": "प्रोक्षिताभ्युक्षितं मांसं तथा ब्राह्मणकाम्यया\n",
    "13116043c": "अल्पदोषमिह ज्ञेयं विपरीते तु लिप्यते\n",
    "13116044a": "खादकस्य कृते जन्तुं यो हन्यात्पुरुषाधमः\n",
    "13116044c": "महादोषकरस्तत्र खादको न तु घातकः\n",
    "13116045a": "इज्यायज्ञश्रुतिकृतैर्यो मार्गैरबुधो जनः\n",
    "13116045c": "हन्याज्जन्तुं मांसगृद्ध्री स वै नरकभाङ्नरः\n",
    "13116046a": "भक्षयित्वा तु यो मांसं पश्चादपि निवर्तते\n",
    "13116046c": "तस्यापि सुमहान्धर्मो यः पापाद्विनिवर्तते\n",
    "13116047a": "आहर्ता चानुमन्ता च विशस्ता क्रयविक्रयी\n",
    "13116047c": "संस्कर्ता चोपभोक्ता च घातकाः सर्व एव ते\n",
    "13116048a": "इदमन्यत्तु वक्ष्यामि प्रमाणं विधिनिर्मितम्\n",
    "13116048c": "पुराणमृषिभिर्जुष्टं वेदेषु परिनिश्चितम्\n",
    "13116049a": "प्रवृत्तिलक्षणे धर्मे फलार्थिभिरभिद्रुते\n",
    "13116049c": "यथोक्तं राजशार्दूल न तु तन्मोक्षकाङ्क्षिणाम्\n",
    "13116050a": "हविर्यत्संस्कृतं मन्त्रैः प्रोक्षिताभ्युक्षितं शुचि\n",
    "13116050c": "वेदोक्तेन प्रमाणेन पितॄणां प्रक्रियासु च\n",
    "13116050e": "अतोऽन्यथा वृथामांसमभक्ष्यं मनुरब्रवीत्\n",
    "13116051a": "अस्वर्ग्यमयशस्यं च रक्षोवद्भरतर्षभ\n",
    "13116051c": "विधिना हि नराः पूर्वं मांसं राजन्नभक्षयन्\n",
    "13116052a": "य इच्छेत्पुरुषोऽत्यन्तमात्मानं निरुपद्रवम्\n",
    "13116052c": "स वर्जयेत मांसानि प्राणिनामिह सर्वशः\n",
    "13116053a": "श्रूयते हि पुराकल्पे नृणां व्रीहिमयः पशुः\n",
    "13116053c": "येनायजन्त यज्वानः पुण्यलोकपरायणाः\n",
    "13116054a": "ऋषिभिः संशयं पृष्टो वसुश्चेदिपतिः पुरा\n",
    "13116054c": "अभक्ष्यमिति मांसं स प्राह भक्ष्यमिति प्रभो\n",
    "13116055a": "आकाशान्मेदिनीं प्राप्तस्ततः स पृथिवीपतिः\n",
    "13116055c": "एतदेव पुनश्चोक्त्वा विवेश धरणीतलम्\n",
    "13116056a": "प्रजानां हितकामेन त्वगस्त्येन महात्मना\n",
    "13116056c": "आरण्याः सर्वदैवत्याः प्रोक्षितास्तपसा मृगाः\n",
    "13116057a": "क्रिया ह्येवं न हीयन्ते पितृदैवतसंश्रिताः\n",
    "13116057c": "प्रीयन्ते पितरश्चैव न्यायतो मांसतर्पिताः\n",
    "13116058a": "इदं तु शृणु राजेन्द्र कीर्त्यमानं मयानघ\n",
    "13116058c": "अभक्षणे सर्वसुखं मांसस्य मनुजाधिप\n",
    "13116059a": "यस्तु वर्षशतं पूर्णं तपस्तप्येत्सुदारुणम्\n",
    "13116059c": "यश्चैकं वर्जयेन्मांसं सममेतन्मतं मम\n",
    "13116060a": "कौमुदे तु विशेषेण शुक्लपक्षे नराधिप\n",
    "13116060c": "वर्जयेत्सर्वमांसानि धर्मो ह्यत्र विधीयते\n",
    "13116061a": "चतुरो वार्षिकान्मासान्यो मांसं परिवर्जयेत्\n",
    "13116061c": "चत्वारि भद्राण्याप्नोति कीर्तिमायुर्यशो बलम्\n",
    "13116062a": "अथ वा मासमप्येकं सर्वमांसान्यभक्षयन्\n",
    "13116062c": "अतीत्य सर्वदुःखानि सुखी जीवेन्निरामयः\n",
    "13116063a": "ये वर्जयन्ति मांसानि मासशः पक्षशोऽपि वा\n",
    "13116063c": "तेषां हिंसानिवृत्तानां ब्रह्मलोको विधीयते\n",
    "13116064a": "मांसं तु कौमुदं पक्षं वर्जितं पार्थ राजभिः\n",
    "13116064c": "सर्वभूतात्मभूतैस्तैर्विज्ञातार्थपरावरैः\n",
    "13116065a": "नाभागेनाम्बरीषेण गयेन च महात्मना\n",
    "13116065c": "आयुषा चानरण्येन दिलीपरघुपूरुभिः\n",
    "13116066a": "कार्तवीर्यानिरुद्धाभ्यां नहुषेण ययातिना\n",
    "13116066c": "नृगेण विष्वगश्वेन तथैव शशबिन्दुना\n",
    "13116066e": "युवनाश्वेन च तथा शिबिनौशीनरेण च\n",
    "13116067a": "श्येनचित्रेण राजेन्द्र सोमकेन वृकेण च\n",
    "13116067c": "रैवतेन रन्तिदेवेन वसुना सृञ्जयेन च\n",
    "13116068a": "दुःषन्तेन करूषेण रामालर्कनलैस्तथा\n",
    "13116068c": "विरूपाश्वेन निमिना जनकेन च धीमता\n",
    "13116069a": "सिलेन पृथुना चैव वीरसेनेन चैव ह\n",
    "13116069c": "इक्ष्वाकुणा शंभुना च श्वेतेन सगरेण च\n",
    "13116070a": "एतैश्चान्यैश्च राजेन्द्र पुरा मांसं न भक्षितम्\n",
    "13116070c": "शारदं कौमुदं मासं ततस्ते स्वर्गमाप्नुवन्\n",
    "13116071a": "ब्रह्मलोके च तिष्ठन्ति ज्वलमानाः श्रियान्विताः\n",
    "13116071c": "उपास्यमाना गन्धर्वैः स्त्रीसहस्रसमन्विताः\n",
    "13116072a": "तदेतदुत्तमं धर्ममहिंसालक्षणं शुभम्\n",
    "13116072c": "ये चरन्ति महात्मानो नाकपृष्ठे वसन्ति ते\n",
    "13116073a": "मधु मांसं च ये नित्यं वर्जयन्तीह धार्मिकाः\n",
    "13116073c": "जन्मप्रभृति मद्यं च सर्वे ते मुनयः स्मृताः\n",
    "13116073e": "विशिष्टतां ज्ञातिषु च लभन्ते नात्र संशयः\n",
    "13116074a": "आपन्नश्चापदो मुच्येद्बद्धो मुच्येत बन्धनात्\n",
    "13116074c": "मुच्येत्तथातुरो रोगाद्दुःखान्मुच्येत दुःखितः\n",
    "13116075a": "तिर्यग्योनिं न गच्छेत रूपवांश्च भवेन्नरः\n",
    "13116075c": "बुद्धिमान्वै कुरुश्रेष्ठ प्राप्नुयाच्च महद्यशः\n",
    "13116076a": "एतत्ते कथितं राजन्मांसस्य परिवर्जने\n",
    "13116076c": "प्रवृत्तौ च निवृत्तौ च विधानमृषिनिर्मितम्\n",
    "13117001": "युधिष्ठिर उवाच\n",
    "13117001a": "इमे वै मानवा लोके भृशं मांसस्य गृद्धिनः\n",
    "13117001c": "विसृज्य भक्षान्विविधान्यथा रक्षोगणास्तथा\n",
    "13117002a": "नापूपान्विविधाकाराञ्शाकानि विविधानि च\n",
    "13117002c": "षाडवान्रसयोगांश्च तथेच्छन्ति यथामिषम्\n",
    "13117003a": "तत्र मे बुद्धिरत्रैव विसर्गे परिमुह्यते\n",
    "13117003c": "न मन्ये रसतः किंचिन्मांसतोऽस्तीह किंचन\n",
    "13117004a": "तदिच्छामि गुणाञ्श्रोतुं मांसस्याभक्षणेऽपि वा\n",
    "13117004c": "भक्षणे चैव ये दोषास्तांश्चैव पुरुषर्षभ\n",
    "13117005a": "सर्वं तत्त्वेन धर्मज्ञ यथावदिह धर्मतः\n",
    "13117005c": "किं वा भक्ष्यमभक्ष्यं वा सर्वमेतद्वदस्व मे\n",
    "13117006": "भीष्म उवाच\n",
    "13117006a": "एवमेतन्महाबाहो यथा वदसि भारत\n",
    "13117006c": "न मांसात्परमत्रान्यद्रसतो विद्यते भुवि\n",
    "13117007a": "क्षतक्षीणाभितप्तानां ग्राम्यधर्मरताश्च ये\n",
    "13117007c": "अध्वना कर्शितानां च न मांसाद्विद्यते परम्\n",
    "13117008a": "सद्यो वर्धयति प्राणान्पुष्टिमग्र्यां ददाति च\n",
    "13117008c": "न भक्षोऽभ्यधिकः कश्चिन्मांसादस्ति परंतप\n",
    "13117009a": "विवर्जने तु बहवो गुणाः कौरवनन्दन\n",
    "13117009c": "ये भवन्ति मनुष्याणां तान्मे निगदतः शृणु\n",
    "13117010a": "स्वमांसं परमांसैर्यो विवर्धयितुमिच्छति\n",
    "13117010c": "नास्ति क्षुद्रतरस्तस्मान्न नृशंसतरो नरः\n",
    "13117011a": "न हि प्राणात्प्रियतरं लोके किंचन विद्यते\n",
    "13117011c": "तस्माद्दयां नरः कुर्याद्यथात्मनि तथा परे\n",
    "13117012a": "शुक्राच्च तात संभूतिर्मांसस्येह न संशयः\n",
    "13117012c": "भक्षणे तु महान्दोषो वधेन सह कल्पते\n",
    "13117013a": "अहिंसालक्षणो धर्म इति वेदविदो विदुः\n",
    "13117013c": "यदहिंस्रं भवेत्कर्म तत्कुर्यादात्मवान्नरः\n",
    "13117014a": "पितृदैवतयज्ञेषु प्रोक्षितं हविरुच्यते\n",
    "13117014c": "विधिना वेददृष्टेन तद्भुक्त्वेह न दुष्यति\n",
    "13117015a": "यज्ञार्थे पशवः सृष्टा इत्यपि श्रूयते श्रुतिः\n",
    "13117015c": "अतोऽन्यथा प्रवृत्तानां राक्षसो विधिरुच्यते\n",
    "13117016a": "क्षत्रियाणां तु यो दृष्टो विधिस्तमपि मे शृणु\n",
    "13117016c": "वीर्येणोपार्जितं मांसं यथा खादन्न दुष्यति\n",
    "13117017a": "आरण्याः सर्वदैवत्याः प्रोक्षिताः सर्वशो मृगाः\n",
    "13117017c": "अगस्त्येन पुरा राजन्मृगया येन पूज्यते\n",
    "13117018a": "नात्मानमपरित्यज्य मृगया नाम विद्यते\n",
    "13117018c": "समतामुपसंगम्य रूपं हन्यान्न वा नृप\n",
    "13117019a": "अतो राजर्षयः सर्वे मृगयां यान्ति भारत\n",
    "13117019c": "लिप्यन्ते न हि दोषेण न चैतत्पातकं विदुः\n",
    "13117020a": "न हि तत्परमं किंचिदिह लोके परत्र च\n",
    "13117020c": "यत्सर्वेष्विह लोकेषु दया कौरवनन्दन\n",
    "13117021a": "न भयं विद्यते जातु नरस्येह दयावतः\n",
    "13117021c": "दयावतामिमे लोकाः परे चापि तपस्विनाम्\n",
    "13117022a": "अभयं सर्वभूतेभ्यो यो ददाति दयापरः\n",
    "13117022c": "अभयं तस्य भूतानि ददतीत्यनुशुश्रुमः\n",
    "13117023a": "क्षतं च स्खलितं चैव पतितं क्लिष्टमाहतम्\n",
    "13117023c": "सर्वभूतानि रक्षन्ति समेषु विषमेषु च\n",
    "13117024a": "नैनं व्यालमृगा घ्नन्ति न पिशाचा न राक्षसाः\n",
    "13117024c": "मुच्यन्ते भयकालेषु मोक्षयन्ति च ये परान्\n",
    "13117025a": "प्राणदानात्परं दानं न भूतं न भविष्यति\n",
    "13117025c": "न ह्यात्मनः प्रियतरः कश्चिदस्तीति निश्चितम्\n",
    "13117026a": "अनिष्टं सर्वभूतानां मरणं नाम भारत\n",
    "13117026c": "मृत्युकाले हि भूतानां सद्यो जायति वेपथुः\n",
    "13117027a": "जातिजन्मजरादुःखे नित्यं संसारसागरे\n",
    "13117027c": "जन्तवः परिवर्तन्ते मरणादुद्विजन्ति च\n",
    "13117028a": "गर्भवासेषु पच्यन्ते क्षाराम्लकटुकै रसैः\n",
    "13117028c": "मूत्रश्लेष्मपुरीषाणां स्पर्शैश्च भृशदारुणैः\n",
    "13117029a": "जाताश्चाप्यवशास्तत्र भिद्यमानाः पुनः पुनः\n",
    "13117029c": "पाट्यमानाश्च दृश्यन्ते विवशा मांसगृद्धिनः\n",
    "13117030a": "कुम्भीपाके च पच्यन्ते तां तां योनिमुपागताः\n",
    "13117030c": "आक्रम्य मार्यमाणाश्च भ्राम्यन्ते वै पुनः पुनः\n",
    "13117031a": "नात्मनोऽस्ति प्रियतरः पृथिव्यामनुसृत्य ह\n",
    "13117031c": "तस्मात्प्राणिषु सर्वेषु दयावानात्मवान्भवेत्\n",
    "13117032a": "सर्वमांसानि यो राजन्यावज्जीवं न भक्षयेत्\n",
    "13117032c": "स्वर्गे स विपुलं स्थानं प्राप्नुयान्नात्र संशयः\n",
    "13117033a": "ये भक्षयन्ति मांसानि भूतानां जीवितैषिणाम्\n",
    "13117033c": "भक्ष्यन्ते तेऽपि तैर्भूतैरिति मे नास्ति संशयः\n",
    "13117034a": "मां स भक्षयते यस्माद्भक्षयिष्ये तमप्यहम्\n",
    "13117034c": "एतन्मांसस्य मांसत्वमतो बुध्यस्व भारत\n",
    "13117035a": "घातको वध्यते नित्यं तथा वध्येत बन्धकः\n",
    "13117035c": "आक्रोष्टाक्रुश्यते राजन्द्वेष्टा द्वेष्यत्वमाप्नुते\n",
    "13117036a": "येन येन शरीरेण यद्यत्कर्म करोति यः\n",
    "13117036c": "तेन तेन शरीरेण तत्तत्फलमुपाश्नुते\n",
    "13117037a": "अहिंसा परमो धर्मस्तथाहिंसा परो दमः\n",
    "13117037c": "अहिंसा परमं दानमहिंसा परमं तपः\n",
    "13117038a": "अहिंसा परमो यज्ञस्तथाहिंसा परं बलम्\n",
    "13117038c": "अहिंसा परमं मित्रमहिंसा परमं सुखम्\n",
    "13117038e": "अहिंसा परमं सत्यमहिंसा परमं श्रुतम्\n",
    "13117039a": "सर्वयज्ञेषु वा दानं सर्वतीर्थेषु चाप्लुतम्\n",
    "13117039c": "सर्वदानफलं वापि नैतत्तुल्यमहिंसया\n",
    "13117040a": "अहिंस्रस्य तपोऽक्षय्यमहिंस्रो यजते सदा\n",
    "13117040c": "अहिंस्रः सर्वभूतानां यथा माता यथा पिता\n",
    "13117041a": "एतत्फलमहिंसाया भूयश्च कुरुपुंगव\n",
    "13117041c": "न हि शक्या गुणा वक्तुमिह वर्षशतैरपि\n",
    "13118001": "युधिष्ठिर उवाच\n",
    "13118001a": "अकामाश्च सकामाश्च हता येऽस्मिन्महाहवे\n",
    "13118001c": "कां योनिं प्रतिपन्नास्ते तन्मे ब्रूहि पितामह\n",
    "13118002a": "दुःखं प्राणपरित्यागः पुरुषाणां महामृधे\n",
    "13118002c": "जानामि तत्त्वं धर्मज्ञ प्राणत्यागं सुदुष्करम्\n",
    "13118003a": "समृद्धे वासमृद्धे वा शुभे वा यदि वाशुभे\n",
    "13118003c": "कारणं तत्र मे ब्रूहि सर्वज्ञो ह्यसि मे मतः\n",
    "13118004": "भीष्म उवाच\n",
    "13118004a": "समृद्धे वासमृद्धे वा शुभे वा यदि वाशुभे\n",
    "13118004c": "संसारेऽस्मिन्समाजाताः प्राणिनः पृथिवीपते\n",
    "13118005a": "निरता येन भावेन तत्र मे शृणु कारणम्\n",
    "13118005c": "सम्यक्चायमनुप्रश्नस्त्वयोक्तश्च युधिष्ठिर\n",
    "13118006a": "अत्र ते वर्तयिष्यामि पुरावृत्तमिदं नृप\n",
    "13118006c": "द्वैपायनस्य संवादं कीटस्य च युधिष्ठिर\n",
    "13118007a": "ब्रह्मभूतश्चरन्विप्रः कृष्णद्वैपायनः पुरा\n",
    "13118007c": "ददर्श कीटं धावन्तं शीघ्रं शकटवर्त्मनि\n",
    "13118008a": "गतिज्ञः सर्वभूतानां रुतज्ञश्च शरीरिणाम्\n",
    "13118008c": "सर्वज्ञः सर्वतो दृष्ट्वा कीटं वचनमब्रवीत्\n",
    "13118009a": "कीट संत्रस्तरूपोऽसि त्वरितश्चैव लक्ष्यसे\n",
    "13118009c": "क्व धावसि तदाचक्ष्व कुतस्ते भयमागतम्\n",
    "13118010": "कीट उवाच\n",
    "13118010a": "शकटस्यास्य महतो घोषं श्रुत्वा भयं मम\n",
    "13118010c": "आगतं वै महाबुद्धे स्वन एष हि दारुणः\n",
    "13118010e": "श्रूयते न स मां हन्यादिति तस्मादपाक्रमे\n",
    "13118011a": "श्वसतां च शृणोम्येवं गोपुत्राणां प्रचोद्यताम्\n",
    "13118011c": "वहतां सुमहाभारं संनिकर्षे स्वनं प्रभो\n",
    "13118011e": "नृणां च संवाहयतां श्रूयते विविधः स्वनः\n",
    "13118012a": "सोढुमस्मद्विधेनैष न शक्यः कीटयोनिना\n",
    "13118012c": "तस्मादपक्रमाम्येष भयादस्मात्सुदारुणात्\n",
    "13118013a": "दुःखं हि मृत्युर्भूतानां जीवितं च सुदुर्लभम्\n",
    "13118013c": "अतो भीतः पलायामि गच्छेयं नासुखं सुखात्\n",
    "13118014": "भीष्म उवाच\n",
    "13118014a": "इत्युक्तः स तु तं प्राह कुतः कीट सुखं तव\n",
    "13118014c": "मरणं ते सुखं मन्ये तिर्यग्योनौ हि वर्तसे\n",
    "13118015a": "शब्दं स्पर्शं रसं गन्धं भोगांश्चोच्चावचान्बहून्\n",
    "13118015c": "नाभिजानासि कीट त्वं श्रेयो मरणमेव ते\n",
    "13118016": "कीट उवाच\n",
    "13118016a": "सर्वत्र निरतो जीव इतीहापि सुखं मम\n",
    "13118016c": "चेतयामि महाप्राज्ञ तस्मादिच्छामि जीवितुम्\n",
    "13118017a": "इहापि विषयः सर्वो यथादेहं प्रवर्तितः\n",
    "13118017c": "मानुषास्तिर्यगाश्चैव पृथग्भोगा विशेषतः\n",
    "13118018a": "अहमासं मनुष्यो वै शूद्रो बहुधनः पुरा\n",
    "13118018c": "अब्रह्मण्यो नृशंसश्च कदर्यो वृद्धिजीवनः\n",
    "13118019a": "वाक्तीक्ष्णो निकृतिप्रज्ञो मोष्टा विश्वस्य सर्वशः\n",
    "13118019c": "मिथःकृतोऽपनिधनः परस्वहरणे रतः\n",
    "13118020a": "भृत्यातिथिजनश्चापि गृहे पर्युषितो मया\n",
    "13118020c": "मात्सर्यात्स्वादुकामेन नृशंसेन बुभूषता\n",
    "13118021a": "देवार्थं पितृयज्ञार्थमन्नं श्रद्धाकृतं मया\n",
    "13118021c": "न दत्तमर्थकामेन देयमन्नं पुनाति ह\n",
    "13118022a": "गुप्तं शरणमाश्रित्य भयेषु शरणागताः\n",
    "13118022c": "अकस्मान्नो भयात्त्यक्ता न च त्राताभयैषिणः\n",
    "13118023a": "धनं धान्यं प्रियान्दारान्यानं वासस्तथाद्भुतम्\n",
    "13118023c": "श्रियं दृष्ट्वा मनुष्याणामसूयामि निरर्थकम्\n",
    "13118024a": "ईर्ष्युः परसुखं दृष्ट्वा आतताय्यबुभूषकः\n",
    "13118024c": "त्रिवर्गहन्ता चान्येषामात्मकामानुवर्तकः\n",
    "13118025a": "नृशंसगुणभूयिष्ठं पुरा कर्म कृतं मया\n",
    "13118025c": "स्मृत्वा तदनुतप्येऽहं त्यक्त्वा प्रियमिवात्मजम्\n",
    "13118026a": "शुभानामपि जानामि कृतानां कर्मणां फलम्\n",
    "13118026c": "माता च पूजिता वृद्धा ब्राह्मणश्चार्चितो मया\n",
    "13118027a": "सकृज्जातिगुणोपेतः संगत्या गृहमागतः\n",
    "13118027c": "अतिथिः पूजितो ब्रह्मंस्तेन मां नाजहात्स्मृतिः\n",
    "13118028a": "कर्मणा तेन चैवाहं सुखाशामिह लक्षये\n",
    "13118028c": "तच्छ्रोतुमहमिच्छामि त्वत्तः श्रेयस्तपोधन\n",
    "13119001": "व्यास उवाच\n",
    "13119001a": "शुभेन कर्मणा यद्वै तिर्यग्योनौ न मुह्यसे\n",
    "13119001c": "ममैव कीट तत्कर्म येन त्वं न प्रमुह्यसे\n",
    "13119002a": "अहं हि दर्शनादेव तारयामि तपोबलात्\n",
    "13119002c": "तपोबलाद्धि बलवद्बलमन्यन्न विद्यते\n",
    "13119003a": "जानामि पापैः स्वकृतैर्गतं त्वां कीट कीटताम्\n",
    "13119003c": "अवाप्स्यसि परं धर्मं धर्मस्थो यदि मन्यसे\n",
    "13119004a": "कर्म भूमिकृतं देवा भुञ्जते तिर्यगाश्च ये\n",
    "13119004c": "धर्मादपि मनुष्येषु कामोऽर्थश्च यथा गुणैः\n",
    "13119005a": "वाग्बुद्धिपाणिपादैश्चाप्युपेतस्य विपश्चितः\n",
    "13119005c": "किं हीयते मनुष्यस्य मन्दस्यापि हि जीवतः\n",
    "13119006a": "जीवन्हि कुरुते पूजां विप्राग्र्यः शशिसूर्ययोः\n",
    "13119006c": "ब्रुवन्नपि कथां पुण्यां तत्र कीट त्वमेष्यसि\n",
    "13119007a": "गुणभूतानि भूतानि तत्र त्वमुपभोक्ष्यसे\n",
    "13119007c": "तत्र तेऽहं विनेष्यामि ब्रह्मत्वं यत्र चेच्छसि\n",
    "13119008a": "स तथेति प्रतिश्रुत्य कीटो वर्त्मन्यतिष्ठत\n",
    "13119008c": "तमृषिं द्रष्टुमगमत्सर्वास्वन्यासु योनिषु\n",
    "13119009a": "श्वाविद्गोधावराहाणां तथैव मृगपक्षिणाम्\n",
    "13119009c": "श्वपाकवैश्यशूद्राणां क्षत्रियाणां च योनिषु\n",
    "13119010a": "स कीटेत्येवमाभाष्य ऋषिणा सत्यवादिना\n",
    "13119010c": "प्रतिस्मृत्याथ जग्राह पादौ मूर्ध्ना कृताञ्जलिः\n",
    "13119011": "कीट उवाच\n",
    "13119011a": "इदं तदतुलं स्थानमीप्सितं दशभिर्गुणैः\n",
    "13119011c": "यदहं प्राप्य कीटत्वमागतो राजपुत्रताम्\n",
    "13119012a": "वहन्ति मामतिबलाः कुञ्जरा हेममालिनः\n",
    "13119012c": "स्यन्दनेषु च काम्बोजा युक्ताः परमवाजिनः\n",
    "13119013a": "उष्ट्राश्वतरयुक्तानि यानानि च वहन्ति माम्\n",
    "13119013c": "सबान्धवः सहामात्यश्चाश्नामि पिशितौदनम्\n",
    "13119014a": "गृहेषु सुनिवासेषु सुखेषु शयनेषु च\n",
    "13119014c": "परार्ध्येषु महाभाग स्वपामीह सुपूजितः\n",
    "13119015a": "सर्वेष्वपररात्रेषु सूतमागधबन्दिनः\n",
    "13119015c": "स्तुवन्ति मां यथा देवं महेन्द्रं प्रियवादिनः\n",
    "13119016a": "प्रसादात्सत्यसंधस्य भवतोऽमिततेजसः\n",
    "13119016c": "यदहं कीटतां प्राप्य संप्राप्तो राजपुत्रताम्\n",
    "13119017a": "नमस्तेऽस्तु महाप्राज्ञ किं करोमि प्रशाधि माम्\n",
    "13119017c": "त्वत्तपोबलनिर्दिष्टमिदं ह्यधिगतं मया\n",
    "13119018": "व्यास उवाच\n",
    "13119018a": "अर्चितोऽहं त्वया राजन्वाग्भिरद्य यदृच्छया\n",
    "13119018c": "अद्य ते कीटतां प्राप्य स्मृतिर्जाताजुगुप्सिता\n",
    "13119019a": "न तु नाशोऽस्ति पापस्य यत्त्वयोपचितं पुरा\n",
    "13119019c": "शूद्रेणार्थप्रधानेन नृशंसेनाततायिना\n",
    "13119020a": "मम ते दर्शनं प्राप्तं तच्चैव सुकृतं पुरा\n",
    "13119020c": "तिर्यग्योनौ स्म जातेन मम चाप्यर्चनात्तथा\n",
    "13119021a": "इतस्त्वं राजपुत्रत्वाद्ब्राह्मण्यं समवाप्स्यसि\n",
    "13119021c": "गोब्राह्मणकृते प्राणान्हुत्वात्मीयान्रणाजिरे\n",
    "13119022a": "राजपुत्रसुखं प्राप्य ऋतूंश्चैवाप्तदक्षिणान्\n",
    "13119022c": "अथ मोदिष्यसे स्वर्गे ब्रह्मभूतोऽव्ययः सुखी\n",
    "13119023a": "तिर्यग्योन्याः शूद्रतामभ्युपैति; शूद्रो वैश्यत्वं क्षत्रियत्वं च वैश्यः\n",
    "13119023c": "वृत्तश्लाघी क्षत्रियो ब्राह्मणत्वं; स्वर्गं पुण्यं ब्राह्मणः साधुवृत्तः\n",
    "13120001": "भीष्म उवाच\n",
    "13120001a": "क्षत्रधर्ममनुप्राप्तः स्मरन्नेव स वीर्यवान्\n",
    "13120001c": "त्यक्त्वा स कीटतां राजंश्चचार विपुलं तपः\n",
    "13120002a": "तस्य धर्मार्थविदुषो दृष्ट्वा तद्विपुलं तपः\n",
    "13120002c": "आजगाम द्विजश्रेष्ठः कृष्णद्वैपायनस्तदा\n",
    "13120003": "व्यास उवाच\n",
    "13120003a": "क्षात्रं चैव व्रतं कीट भूतानां परिपालनम्\n",
    "13120003c": "क्षात्रं चैव व्रतं ध्यायंस्ततो विप्रत्वमेष्यसि\n",
    "13120004a": "पाहि सर्वाः प्रजाः सम्यक्शुभाशुभविदात्मवान्\n",
    "13120004c": "शुभैः संविभजन्कामैरशुभानां च पावनैः\n",
    "13120005a": "आत्मवान्भव सुप्रीतः स्वधर्मचरणे रतः\n",
    "13120005c": "क्षात्रीं तनुं समुत्सृज्य ततो विप्रत्वमेष्यसि\n",
    "13120006": "भीष्म उवाच\n",
    "13120006a": "सोऽथारण्यमभिप्रेत्य पुनरेव युधिष्ठिर\n",
    "13120006c": "महर्षेर्वचनं श्रुत्वा प्रजा धर्मेण पाल्य च\n",
    "13120007a": "अचिरेणैव कालेन कीटः पार्थिवसत्तम\n",
    "13120007c": "प्रजापालनधर्मेण प्रेत्य विप्रत्वमागतः\n",
    "13120008a": "ततस्तं ब्राह्मणं दृष्ट्वा पुनरेव महायशाः\n",
    "13120008c": "आजगाम महाप्राज्ञः कृष्णद्वैपायनस्तदा\n",
    "13120009": "व्यास उवाच\n",
    "13120009a": "भो भो विप्रर्षभ श्रीमन्मा व्यथिष्ठाः कथंचन\n",
    "13120009c": "शुभकृच्छुभयोनीषु पापकृत्पापयोनिषु\n",
    "13120009e": "उपपद्यति धर्मज्ञ यथाधर्मं यथागमम्\n",
    "13120010a": "तस्मान्मृत्युभयात्कीट मा व्यथिष्ठाः कथंचन\n",
    "13120010c": "धर्मलोपाद्भयं ते स्यात्तस्माद्धर्मं चरोत्तमम्\n",
    "13120011": "कीट उवाच\n",
    "13120011a": "सुखात्सुखतरं प्राप्तो भगवंस्त्वत्कृते ह्यहम्\n",
    "13120011c": "धर्ममूलां श्रियं प्राप्य पाप्मा नष्ट इहाद्य मे\n",
    "13120012": "भीष्म उवाच\n",
    "13120012a": "भगवद्वचनात्कीटो ब्राह्मण्यं प्राप्य दुर्लभम्\n",
    "13120012c": "अकरोत्पृथिवीं राजन्यज्ञयूपशताङ्किताम्\n",
    "13120012e": "ततः सालोक्यमगमद्ब्रह्मणो ब्रह्मवित्तमः\n",
    "13120013a": "अवाप च परं कीटः पार्थ ब्रह्म सनातनम्\n",
    "13120013c": "स्वकर्मफलनिर्वृत्तं व्यासस्य वचनात्तदा\n",
    "13120014a": "तेऽपि यस्मात्स्वभावेन हताः क्षत्रियपुंगवाः\n",
    "13120014c": "संप्राप्तास्ते गतिं पुण्यां तस्मान्मा शोच पुत्रक\n",
    "13121001": "युधिष्ठिर उवाच\n",
    "13121001a": "विद्या तपश्च दानं च किमेतेषां विशिष्यते\n",
    "13121001c": "पृच्छामि त्वा सतां श्रेष्ठ तन्मे ब्रूहि पितामह\n",
    "13121002": "भीष्म उवाच\n",
    "13121002a": "अत्राप्युदाहरन्तीममितिहासं पुरातनम्\n",
    "13121002c": "मैत्रेयस्य च संवादं कृष्णद्वैपायनस्य च\n",
    "13121003a": "कृष्णद्वैपायनो राजन्नज्ञातचरितं चरन्\n",
    "13121003c": "वाराणस्यामुपातिष्ठन्मैत्रेयं स्वैरिणीकुले\n",
    "13121004a": "तमुपस्थितमासीनं ज्ञात्वा स मुनिसत्तमम्\n",
    "13121004c": "अर्चित्वा भोजयामास मैत्रेयोऽशनमुत्तमम्\n",
    "13121005a": "तदन्नमुत्तमं भुक्त्वा गुणवत्सार्वकामिकम्\n",
    "13121005c": "प्रतिष्ठमानोऽस्मयत प्रीतः कृष्णो महामनाः\n",
    "13121006a": "तमुत्स्मयन्तं संप्रेक्ष्य मैत्रेयः कृष्णमब्रवीत्\n",
    "13121006c": "कारणं ब्रूहि धर्मात्मन्योऽस्मयिष्ठाः कुतश्च ते\n",
    "13121006e": "तपस्विनो धृतिमतः प्रमोदः समुपागतः\n",
    "13121007a": "एतत्पृच्छामि ते विद्वन्नभिवाद्य प्रणम्य च\n",
    "13121007c": "आत्मनश्च तपोभाग्यं महाभाग्यं तथैव च\n",
    "13121008a": "पृथगाचरतस्तात पृथगात्मनि चात्मनोः\n",
    "13121008c": "अल्पान्तरमहं मन्ये विशिष्टमपि वा त्वया\n",
    "13121009": "व्यास उवाच\n",
    "13121009a": "अतिच्छेदातिवादाभ्यां स्मयोऽयं समुपागतः\n",
    "13121009c": "असत्यं वेदवचनं कस्माद्वेदोऽनृतं वदेत्\n",
    "13121010a": "त्रीण्येव तु पदान्याहुः पुरुषस्योत्तमं व्रतम्\n",
    "13121010c": "न द्रुह्येच्चैव दद्याच्च सत्यं चैव परं वदेत्\n",
    "13121010e": "इदानीं चैव नः कृत्यं पुरस्ताच्च परं स्मृतम्\n",
    "13121011a": "अल्पोऽपि तादृशो दायो भवत्युत महाफलः\n",
    "13121011c": "तृषिताय च यद्दत्तं हृदयेनानसूयता\n",
    "13121012a": "तृषितस्तृषिताय त्वं दत्त्वैतदशनं मम\n",
    "13121012c": "अजैषीर्महतो लोकान्महायज्ञैरिवाभिभो\n",
    "13121012e": "अतो दानपवित्रेण प्रीतोऽस्मि तपसैव च\n",
    "13121013a": "पुण्यस्यैव हि ते गन्धः पुण्यस्यैव च दर्शनम्\n",
    "13121013c": "पुण्यश्च वाति गन्धस्ते मन्ये कर्मविधानतः\n",
    "13121014a": "अधिकं मार्जनात्तात तथैवाप्यनुलेपनात्\n",
    "13121014c": "शुभं सर्वपवित्रेभ्यो दानमेव परं भवेत्\n",
    "13121015a": "यानीमान्युत्तमानीह वेदोक्तानि प्रशंससि\n",
    "13121015c": "तेषां श्रेष्ठतमं दानमिति मे नास्ति संशयः\n",
    "13121016a": "दानकृद्भिः कृतः पन्था येन यान्ति मनीषिणः\n",
    "13121016c": "ते हि प्राणस्य दातारस्तेषु धर्मः प्रतिष्ठितः\n",
    "13121017a": "यथा वेदाः स्वधीताश्च यथा चेन्द्रियसंयमः\n",
    "13121017c": "सर्वत्यागो यथा चेह तथा दानमनुत्तमम्\n",
    "13121018a": "त्वं हि तात सुखादेव सुखमेष्यसि शोभनम्\n",
    "13121018c": "सुखात्सुखतरप्राप्तिमाप्नुते मतिमान्नरः\n",
    "13121019a": "तन्नः प्रत्यक्षमेवेदमुपलब्धमसंशयम्\n",
    "13121019c": "श्रीमन्तमाप्नुवन्त्यर्था दानं यज्ञस्तथा सुखम्\n",
    "13121020a": "सुखादेव परं दुःखं दुःखादन्यत्परं सुखम्\n",
    "13121020c": "दृश्यते हि महाप्राज्ञ नियतं वै स्वभावतः\n",
    "13121021a": "त्रिविधानीह वृत्तानि नरस्याहुर्मनीषिणः\n",
    "13121021c": "पुण्यमन्यत्पापमन्यन्न पुण्यं न च पापकम्\n",
    "13121022a": "न वृत्तं मन्यतेऽन्यस्य मन्यतेऽन्यस्य पापकम्\n",
    "13121022c": "तथा स्वकर्मनिर्वृत्तं न पुण्यं न च पापकम्\n",
    "13121023a": "रमस्वैधस्व मोदस्व देहि चैव यजस्व च\n",
    "13121023c": "न त्वामभिभविष्यन्ति वैद्या न च तपस्विनः\n",
    "13122001": "भीष्म उवाच\n",
    "13122001a": "एवमुक्तः प्रत्युवाच मैत्रेयः कर्मपूजकः\n",
    "13122001c": "अत्यन्तं श्रीमति कुले जातः प्राज्ञो बहुश्रुतः\n",
    "13122002a": "असंशयं महाप्राज्ञ यथैवात्थ तथैव तत्\n",
    "13122002c": "अनुज्ञातस्तु भवता किंचिद्ब्रूयामहं विभो\n",
    "13122003": "व्यास उवाच\n",
    "13122003a": "यद्यदिच्छसि मैत्रेय यावद्यावद्यथा तथा\n",
    "13122003c": "ब्रूहि तावन्महाप्राज्ञ शुश्रूषे वचनं तव\n",
    "13122004": "मैत्रेय उवाच\n",
    "13122004a": "निर्दोषं निर्मलं चैव वचनं दानसंहितम्\n",
    "13122004c": "विद्यातपोभ्यां हि भवान्भावितात्मा न संशयः\n",
    "13122005a": "भवतो भावितात्मत्वाद्दायोऽयं सुमहान्मम\n",
    "13122005c": "भूयो बुद्ध्यानुपश्यामि सुसमृद्धतपा इव\n",
    "13122006a": "अपि मे दर्शनादेव भवतोऽभ्युदयो महान्\n",
    "13122006c": "मन्ये भवत्प्रसादोऽयं तद्धि कर्म स्वभावतः\n",
    "13122007a": "तपः श्रुतं च योनिश्चाप्येतद्ब्राह्मण्यकारणम्\n",
    "13122007c": "त्रिभिर्गुणैः समुदितस्ततो भवति वै द्विजः\n",
    "13122008a": "तस्मिंस्तृप्ते च तृप्यन्ते पितरो दैवतानि च\n",
    "13122008c": "न हि श्रुतवतां किंचिदधिकं ब्राह्मणादृते\n",
    "13122009a": "यथा हि सुकृते क्षेत्रे फलं विन्दति मानवः\n",
    "13122009c": "एवं दत्त्वा श्रुतवति फलं दाता समश्नुते\n",
    "13122010a": "ब्राह्मणश्चेन्न विद्येत श्रुतवृत्तोपसंहितः\n",
    "13122010c": "प्रतिग्रहीता दानस्य मोघं स्याद्धनिनां धनम्\n",
    "13122011a": "अदन्ह्यविद्वान्हन्त्यन्नमद्यमानं च हन्ति तम्\n",
    "13122011c": "तं च हन्यति यस्यान्नं स हत्वा हन्यतेऽबुधः\n",
    "13122012a": "प्रभुर्ह्यन्नमदन्विद्वान्पुनर्जनयतीश्वरः\n",
    "13122012c": "स चान्नाज्जायते तस्मात्सूक्ष्म एव व्यतिक्रमः\n",
    "13122013a": "यदेव ददतः पुण्यं तदेव प्रतिगृह्णतः\n",
    "13122013c": "न ह्येकचक्रं वर्तेत इत्येवमृषयो विदुः\n",
    "13122014a": "यत्र वै ब्राह्मणाः सन्ति श्रुतवृत्तोपसंहिताः\n",
    "13122014c": "तत्र दानफलं पुण्यमिह चामुत्र चाश्नुते\n",
    "13122015a": "ये योनिशुद्धाः सततं तपस्यभिरता भृशम्\n",
    "13122015c": "दानाध्ययनसंपन्नास्ते वै पूज्यतमाः सदा\n",
    "13122016a": "तैर्हि सद्भिः कृतः पन्थाश्चेतयानो न मुह्यते\n",
    "13122016c": "ते हि स्वर्गस्य नेतारो यज्ञवाहाः सनातनाः\n",
    "13123001": "भीष्म उवाच\n",
    "13123001a": "एवमुक्तः स भगवान्मैत्रेयं प्रत्यभाषत\n",
    "13123001c": "दिष्ट्यैवं त्वं विजानासि दिष्ट्या ते बुद्धिरीदृशी\n",
    "13123001e": "लोको ह्ययं गुणानेव भूयिष्ठं स्म प्रशंसति\n",
    "13123002a": "रूपमानवयोमानश्रीमानाश्चाप्यसंशयम्\n",
    "13123002c": "दिष्ट्या नाभिभवन्ति त्वां दैवस्तेऽयमनुग्रहः\n",
    "13123002e": "यत्ते भृशतरं दानाद्वर्तयिष्यामि तच्छृणु\n",
    "13123003a": "यानीहागमशास्त्राणि याश्च काश्चित्प्रवृत्तयः\n",
    "13123003c": "तानि वेदं पुरस्कृत्य प्रवृत्तानि यथाक्रमम्\n",
    "13123004a": "अहं दानं प्रशंसामि भवानपि तपःश्रुते\n",
    "13123004c": "तपः पवित्रं वेदस्य तपः स्वर्गस्य साधनम्\n",
    "13123005a": "तपसा महदाप्नोति विद्यया चेति नः श्रुतम्\n",
    "13123005c": "तपसैव चापनुदेद्यच्चान्यदपि दुष्कृतम्\n",
    "13123006a": "यद्यद्धि किंचित्संधाय पुरुषस्तप्यते तपः\n",
    "13123006c": "सर्वमेतदवाप्नोति ब्राह्मणो वेदपारगः\n",
    "13123007a": "दुरन्वयं दुष्प्रधृष्यं दुरापं दुरतिक्रमम्\n",
    "13123007c": "सर्वं वै तपसाभ्येति तपो हि बलवत्तरम्\n",
    "13123008a": "सुरापोऽसंमतादायी भ्रूणहा गुरुतल्पगः\n",
    "13123008c": "तपसा तरते सर्वमेनसश्च प्रमुच्यते\n",
    "13123009a": "सर्वविद्यस्तु चक्षुष्मानपि यादृशतादृशः\n",
    "13123009c": "तपस्विनौ च तावाहुस्ताभ्यां कार्यं सदा नमः\n",
    "13123010a": "सर्वे पूज्याः श्रुतधनास्तथैव च तपस्विनः\n",
    "13123010c": "दानप्रदाः सुखं प्रेत्य प्राप्नुवन्तीह च श्रियम्\n",
    "13123011a": "इमं च ब्रह्मलोकं च लोकं च बलवत्तरम्\n",
    "13123011c": "अन्नदानैः सुकृतिनः प्रतिपद्यन्ति लौकिकाः\n",
    "13123012a": "पूजिताः पूजयन्त्येतान्मानिता मानयन्ति च\n",
    "13123012c": "अदाता यत्र यत्रैति सर्वतः संप्रणुद्यते\n",
    "13123013a": "अकर्ता चैव कर्ता च लभते यस्य यादृशम्\n",
    "13123013c": "यद्येवोर्ध्वं यद्यवाक्च त्वं लोकमभियास्यसि\n",
    "13123014a": "प्राप्स्यसे त्वन्नपानानि यानि दास्यसि कानिचित्\n",
    "13123014c": "मेधाव्यसि कुले जातः श्रुतवाननृशंसवान्\n",
    "13123015a": "कौमारदारव्रतवान्मैत्रेय निरतो भव\n",
    "13123015c": "एतद्गृहाण प्रथमं प्रशस्तं गृहमेधिनाम्\n",
    "13123016a": "यो भर्ता वासितातुष्टो भर्तुस्तुष्टा च वासिता\n",
    "13123016c": "यस्मिन्नेवं कुले सर्वं कल्याणं तत्र वर्तते\n",
    "13123017a": "अद्भिर्गात्रान्मलमिव तमोऽग्निप्रभया यथा\n",
    "13123017c": "दानेन तपसा चैव सर्वपापमपोह्यते\n",
    "13123018a": "स्वस्ति प्राप्नुहि मैत्रेय गृहान्साधु व्रजाम्यहम्\n",
    "13123018c": "एतन्मनसि कर्तव्यं श्रेय एवं भविष्यति\n",
    "13123019a": "तं प्रणम्याथ मैत्रेयः कृत्वा चाभिप्रदक्षिणम्\n",
    "13123019c": "स्वस्ति प्राप्नोतु भगवानित्युवाच कृताञ्जलिः\n",
    "13124001": "युधिष्ठिर उवाच\n",
    "13124001a": "सत्स्त्रीणां समुदाचारं सर्वधर्मभृतां वर\n",
    "13124001c": "श्रोतुमिच्छाम्यहं त्वत्तस्तं मे ब्रूहि पितामह\n",
    "13124002": "भीष्म उवाच\n",
    "13124002a": "सर्वज्ञां सर्वधर्मज्ञां देवलोके मनस्विनीम्\n",
    "13124002c": "कैकेयी सुमना नाम शाण्डिलीं पर्यपृच्छत\n",
    "13124003a": "केन वृत्तेन कल्याणि समाचारेण केन वा\n",
    "13124003c": "विधूय सर्वपापानि देवलोकं त्वमागता\n",
    "13124004a": "हुताशनशिखेव त्वं ज्वलमाना स्वतेजसा\n",
    "13124004c": "सुता ताराधिपस्येव प्रभया दिवमागता\n",
    "13124005a": "अरजांसि च वस्त्राणि धारयन्ती गतक्लमा\n",
    "13124005c": "विमानस्था शुभे भासि सहस्रगुणमोजसा\n",
    "13124006a": "न त्वमल्पेन तपसा दानेन नियमेन वा\n",
    "13124006c": "इमं लोकमनुप्राप्ता तस्मात्तत्त्वं वदस्व मे\n",
    "13124007a": "इति पृष्टा सुमनया मधुरं चारुहासिनी\n",
    "13124007c": "शाण्डिली निभृतं वाक्यं सुमनामिदमब्रवीत्\n",
    "13124008a": "नाहं काषायवसना नापि वल्कलधारिणी\n",
    "13124008c": "न च मुण्डा न जटिला भूत्वा देवत्वमागता\n",
    "13124009a": "अहितानि च वाक्यानि सर्वाणि परुषाणि च\n",
    "13124009c": "अप्रमत्ता च भर्तारं कदाचिन्नाहमब्रुवम्\n",
    "13124010a": "देवतानां पितॄणां च ब्राह्मणानां च पूजने\n",
    "13124010c": "अप्रमत्ता सदायुक्ता श्वश्रूश्वशुरवर्तिनी\n",
    "13124011a": "पैशुन्ये न प्रवर्तामि न ममैतन्मनोगतम्\n",
    "13124011c": "अद्वारे न च तिष्ठामि चिरं न कथयामि च\n",
    "13124012a": "असद्वा हसितं किंचिदहितं वापि कर्मणा\n",
    "13124012c": "रहस्यमरहस्यं वा न प्रवर्तामि सर्वथा\n",
    "13124013a": "कार्यार्थे निर्गतं चापि भर्तारं गृहमागतम्\n",
    "13124013c": "आसनेनोपसंयोज्य पूजयामि समाहिता\n",
    "13124014a": "यद्यच्च नाभिजानाति यद्भोज्यं नाभिनन्दति\n",
    "13124014c": "भक्ष्यं वाप्यथ वा लेह्यं तत्सर्वं वर्जयाम्यहम्\n",
    "13124015a": "कुटुम्बार्थे समानीतं यत्किंचित्कार्यमेव तु\n",
    "13124015c": "प्रातरुत्थाय तत्सर्वं कारयामि करोमि च\n",
    "13124016a": "प्रवासं यदि मे भर्ता याति कार्येण केनचित्\n",
    "13124016c": "मङ्गलैर्बहुभिर्युक्ता भवामि नियता सदा\n",
    "13124017a": "अञ्जनं रोचनां चैव स्नानं माल्यानुलेपनम्\n",
    "13124017c": "प्रसाधनं च निष्क्रान्ते नाभिनन्दामि भर्तरि\n",
    "13124018a": "नोत्थापयामि भर्तारं सुखसुप्तमहं सदा\n",
    "13124018c": "आतुरेष्वपि कार्येषु तेन तुष्यति मे मनः\n",
    "13124019a": "नायासयामि भर्तारं कुटुम्बार्थे च सर्वदा\n",
    "13124019c": "गुप्तगुह्या सदा चास्मि सुसंमृष्टनिवेशना\n",
    "13124020a": "इमं धर्मपथं नारी पालयन्ती समाहिता\n",
    "13124020c": "अरुन्धतीव नारीणां स्वर्गलोके महीयते\n",
    "13124021": "भीष्म उवाच\n",
    "13124021a": "एतदाख्याय सा देवी सुमनायै तपस्विनी\n",
    "13124021c": "पतिधर्मं महाभागा जगामादर्शनं तदा\n",
    "13124022a": "यश्चेदं पाण्डवाख्यानं पठेत्पर्वणि पर्वणि\n",
    "13124022c": "स देवलोकं संप्राप्य नन्दने सुसुखं वसेत्\n",
    "13125001": "युधिष्ठिर उवाच\n",
    "13125001a": "साम्ना वापि प्रदाने वा ज्यायः किं भवतो मतम्\n",
    "13125001c": "प्रब्रूहि भरतश्रेष्ठ यदत्र व्यतिरिच्यते\n",
    "13125002": "भीष्म उवाच\n",
    "13125002a": "साम्ना प्रसाद्यते कश्चिद्दानेन च तथापरः\n",
    "13125002c": "पुरुषः प्रकृतिं ज्ञात्वा तयोरेकतरं भजेत्\n",
    "13125003a": "गुणांस्तु शृणु मे राजन्सान्त्वस्य भरतर्षभ\n",
    "13125003c": "दारुणान्यपि भूतानि सान्त्वेनाराधयेद्यथा\n",
    "13125004a": "अत्राप्युदाहरन्तीममितिहासं पुरातनम्\n",
    "13125004c": "गृहीत्वा रक्षसा मुक्तो द्विजातिः कानने यथा\n",
    "13125005a": "कश्चित्तु बुद्धिसंपन्नो ब्राह्मणो विजने वने\n",
    "13125005c": "गृहीतः कृच्छ्रमापन्नो रक्षसा भक्षयिष्यता\n",
    "13125006a": "स बुद्धिश्रुतसंपन्नस्तं दृष्ट्वातीव भीषणम्\n",
    "13125006c": "सामैवास्मिन्प्रयुयुजे न मुमोह न विव्यथे\n",
    "13125007a": "रक्षस्तु वाचा संपूज्य प्रश्नं पप्रच्छ तं द्विजम्\n",
    "13125007c": "मोक्ष्यसे ब्रूहि मे प्रश्नं केनास्मि हरिणः कृशः\n",
    "13125008a": "मुहूर्तमथ संचिन्त्य ब्राह्मणस्तस्य रक्षसः\n",
    "13125008c": "आभिर्गाथाभिरव्यग्रः प्रश्नं प्रतिजगाद ह\n",
    "13125009a": "विदेशस्थो विलोकस्थो विना नूनं सुहृज्जनैः\n",
    "13125009c": "विषयानतुलान्भुङ्क्षे तेनासि हरिणः कृशः\n",
    "13125010a": "नूनं मित्राणि ते रक्षः साधूपचरितान्यपि\n",
    "13125010c": "स्वदोषादपरज्यन्ते तेनासि हरिणः कृशः\n",
    "13125011a": "धनैश्वर्याधिकाः स्तब्धास्त्वद्गुणैः परमावराः\n",
    "13125011c": "अवजानन्ति नूनं त्वां तेनासि हरिणः कृशः\n",
    "13125012a": "गुणवान्विगुणानन्यान्नूनं पश्यसि सत्कृतान्\n",
    "13125012c": "प्राज्ञोऽप्राज्ञान्विनीतात्मा तेनासि हरिणः कृशः\n",
    "13125013a": "अवृत्त्या क्लिश्यमानोऽपि वृत्त्युपायान्विगर्हयन्\n",
    "13125013c": "माहात्म्याद्व्यथसे नूनं तेनासि हरिणः कृशः\n",
    "13125014a": "संपीड्यात्मानमार्यत्वात्त्वया कश्चिदुपस्कृतः\n",
    "13125014c": "जितं त्वां मन्यते साधो तेनासि हरिणः कृशः\n",
    "13125015a": "क्लिश्यमानान्विमार्गेषु कामक्रोधावृतात्मनः\n",
    "13125015c": "मन्ये नु ध्यायसि जनांस्तेनासि हरिणः कृशः\n",
    "13125016a": "प्राज्ञैः संभावितो नूनं नप्राज्ञैरुपसंहितः\n",
    "13125016c": "ह्रीमानमर्षी दुर्वृत्तैस्तेनासि हरिणः कृशः\n",
    "13125017a": "नूनं मित्रमुखः शत्रुः कश्चिदार्यवदाचरन्\n",
    "13125017c": "वञ्चयित्वा गतस्त्वां वै तेनासि हरिणः कृशः\n",
    "13125018a": "प्रकाशार्थगतिर्नूनं रहस्यकुशलः कृती\n",
    "13125018c": "तज्ज्ञैर्न पूज्यसे नूनं तेनासि हरिणः कृशः\n",
    "13125019a": "असत्स्वभिनिविष्टेषु ब्रुवतो मुक्तसंशयम्\n",
    "13125019c": "गुणास्ते न विराजन्ते तेनासि हरिणः कृशः\n",
    "13125020a": "धनबुद्धिश्रुतैर्हीनः केवलं तेजसान्वितः\n",
    "13125020c": "महत्प्रार्थयसे नूनं तेनासि हरिणः कृशः\n",
    "13125021a": "तपःप्रणिहितात्मानं मन्ये त्वारण्यकाङ्क्षिणम्\n",
    "13125021c": "बन्धुवर्गो न गृह्णाति तेनासि हरिणः कृशः\n",
    "13125022a": "नूनमर्थवतां मध्ये तव वाक्यमनुत्तमम्\n",
    "13125022c": "न भाति कालेऽभिहितं तेनासि हरिणः कृशः\n",
    "13125023a": "दृढपूर्वश्रुतं मूर्खं कुपितं हृदयप्रियम्\n",
    "13125023c": "अनुनेतुं न शक्नोषि तेनासि हरिणः कृशः\n",
    "13125024a": "नूनमासंजयित्वा ते कृत्ये कस्मिंश्चिदीप्सिते\n",
    "13125024c": "कश्चिदर्थयतेऽत्यर्थं तेनासि हरिणः कृशः\n",
    "13125025a": "नूनं त्वा स्वगुणापेक्षं पूजयानं सुहृद्ध्रुवम्\n",
    "13125025c": "मयार्थ इति जानाति तेनासि हरिणः कृशः\n",
    "13125026a": "अन्तर्गतमभिप्रायं न नूनं लज्जयेच्छसि\n",
    "13125026c": "विवक्तुं प्राप्तिशैथिल्यात्तेनासि हरिणः कृशः\n",
    "13125027a": "नानाबुद्धिरुचीँल्लोके मनुष्यान्नूनमिच्छसि\n",
    "13125027c": "ग्रहीतुं स्वगुणैः सर्वांस्तेनासि हरिणः कृशः\n",
    "13125028a": "अविद्वान्भीरुरल्पार्थो विद्याविक्रमदानजम्\n",
    "13125028c": "यशः प्रार्थयसे नूनं तेनासि हरिणः कृशः\n",
    "13125029a": "चिराभिलषितं किंचित्फलमप्राप्तमेव ते\n",
    "13125029c": "कृतमन्यैरपहृतं तेनासि हरिणः कृशः\n",
    "13125030a": "नूनमात्मकृतं दोषमपश्यन्किंचिदात्मनि\n",
    "13125030c": "अकारणेऽभिशस्तोऽसि तेनासि हरिणः कृशः\n",
    "13125031a": "सुहृदामप्रमत्तानामप्रमोक्ष्यार्थहानिजम्\n",
    "13125031c": "दुःखमर्थगुणैर्हीनं तेनासि हरिणः कृशः\n",
    "13125032a": "साधून्गृहस्थान्दृष्ट्वा च तथासाधून्वनेचरान्\n",
    "13125032c": "मुक्तांश्चावसथे सक्तांस्तेनासि हरिणः कृशः\n",
    "13125033a": "धर्म्यमर्थं च काले च देशे चाभिहितं वचः\n",
    "13125033c": "न प्रतिष्ठति ते नूनं तेनासि हरिणः कृशः\n",
    "13125034a": "दत्तानकुशलैरर्थान्मनीषी संजिजीविषुः\n",
    "13125034c": "प्राप्य वर्तयसे नूनं तेनासि हरिणः कृशः\n",
    "13125035a": "पापान्विवर्धतो दृष्ट्वा कल्याणांश्चावसीदतः\n",
    "13125035c": "ध्रुवं मृगयसे योग्यं तेनासि हरिणः कृशः\n",
    "13125036a": "परस्परविरुद्धानां प्रियं नूनं चिकीर्षसि\n",
    "13125036c": "सुहृदामविरोधेन तेनासि हरिणः कृशः\n",
    "13125037a": "श्रोत्रियांश्च विकर्मस्थान्प्राज्ञांश्चाप्यजितेन्द्रियान्\n",
    "13125037c": "मन्येऽनुध्यायसि जनांस्तेनासि हरिणः कृशः\n",
    "13125038a": "एवं संपूजितं रक्षो विप्रं तं प्रत्यपूजयत्\n",
    "13125038c": "सखायमकरोच्चैनं संयोज्यार्थैर्मुमोच ह\n",
    "13126001": "युधिष्ठिर उवाच\n",
    "13126001a": "पितामह महाप्राज्ञ सर्वशास्त्रविशारद\n",
    "13126001c": "आगमैर्बहुभिः स्फीतो भवान्नः प्रथितः कुले\n",
    "13126002a": "त्वत्तो धर्मार्थसंयुक्तमायत्यां च सुखोदयम्\n",
    "13126002c": "आश्चर्यभूतं लोकस्य श्रोतुमिच्छाम्यरिंदम\n",
    "13126003a": "अयं च कालः संप्राप्तो दुर्लभज्ञातिबान्धवः\n",
    "13126003c": "शास्ता च न हि नः कश्चित्त्वामृते भरतर्षभ\n",
    "13126004a": "यदि तेऽहमनुग्राह्यो भ्रातृभिः सहितोऽनघ\n",
    "13126004c": "वक्तुमर्हसि नः प्रश्नं यत्त्वां पृच्छामि पार्थिव\n",
    "13126005a": "अयं नारायणः श्रीमान्सर्वपार्थिवसंमतः\n",
    "13126005c": "भवन्तं बहुमानेन प्रश्रयेण च सेवते\n",
    "13126006a": "अस्य चैव समक्षं त्वं पार्थिवानां च सर्वशः\n",
    "13126006c": "भ्रातॄणां च प्रियार्थं मे स्नेहाद्भाषितुमर्हसि\n",
    "13126007": "वैशंपायन उवाच\n",
    "13126007a": "तस्य तद्वचनं श्रुत्वा स्नेहादागतसंभ्रमः\n",
    "13126007c": "भीष्मो भागीरथीपुत्र इदं वचनमब्रवीत्\n",
    "13126008a": "हन्त ते कथयिष्यामि कथामतिमनोरमाम्\n",
    "13126008c": "अस्य विष्णोः पुरा राजन्प्रभावोऽयं मया श्रुतः\n",
    "13126009a": "यश्च गोवृषभाङ्कस्य प्रभावस्तं च मे शृणु\n",
    "13126009c": "रुद्राण्याः संशयो यश्च दंपत्योस्तं च मे शृणु\n",
    "13126010a": "व्रतं चचार धर्मात्मा कृष्णो द्वादशवार्षिकम्\n",
    "13126010c": "दीक्षितं चागतौ द्रष्टुमुभौ नारदपर्वतौ\n",
    "13126011a": "कृष्णद्वैपायनश्चैव धौम्यश्च जपतां वरः\n",
    "13126011c": "देवलः काश्यपश्चैव हस्तिकाश्यप एव च\n",
    "13126012a": "अपरे ऋषयः सन्तो दीक्षादमसमन्विताः\n",
    "13126012c": "शिष्यैरनुगताः सर्वे देवकल्पैस्तपोधनैः\n",
    "13126013a": "तेषामतिथिसत्कारमर्चनीयं कुलोचितम्\n",
    "13126013c": "देवकीतनयः प्रीतो देवकल्पमकल्पयत्\n",
    "13126014a": "हरितेषु सुवर्णेषु बर्हिष्केषु नवेषु च\n",
    "13126014c": "उपोपविविशुः प्रीता विष्टरेषु महर्षयः\n",
    "13126015a": "कथाश्चक्रुस्ततस्ते तु मधुरा धर्मसंहिताः\n",
    "13126015c": "राजर्षीणां सुराणां च ये वसन्ति तपोधनाः\n",
    "13126016a": "ततो नारायणं तेजो व्रतचर्येन्धनोत्थितम्\n",
    "13126016c": "वक्त्रान्निःसृत्य कृष्णस्य वह्निरद्भुतकर्मणः\n",
    "13126017a": "सोऽग्निर्ददाह तं शैलं सद्रुमं सलताक्षुपम्\n",
    "13126017c": "सपक्षिमृगसंघातं सश्वापदसरीसृपम्\n",
    "13126018a": "मृगैश्च विविधाकारैर्हाहाभूतमचेतनम्\n",
    "13126018c": "शिखरं तस्य शैलस्य मथितं दीप्तदर्शनम्\n",
    "13126019a": "स तु वह्निर्महाज्वालो दग्ध्वा सर्वमशेषतः\n",
    "13126019c": "विष्णोः समीपमागम्य पादौ शिष्यवदस्पृशत्\n",
    "13126020a": "ततो विष्णुर्वनं दृष्ट्वा निर्दग्धमरिकर्शनः\n",
    "13126020c": "सौम्यैर्दृष्टिनिपातैस्तत्पुनः प्रकृतिमानयत्\n",
    "13126021a": "तथैव स गिरिर्भूयः प्रपुष्पितलताद्रुमः\n",
    "13126021c": "सपक्षिगणसंघुष्टः सश्वापदसरीसृपः\n",
    "13126022a": "तदद्भुतमचिन्त्यं च दृष्ट्वा मुनिगणस्तदा\n",
    "13126022c": "विस्मितो हृष्टलोमा च बभूवास्राविलेक्षणः\n",
    "13126023a": "ततो नारायणो दृष्ट्वा तानृषीन्विस्मयान्वितान्\n",
    "13126023c": "प्रश्रितं मधुरं स्निग्धं पप्रच्छ वदतां वरः\n",
    "13126024a": "किमस्य ऋषिपूगस्य त्यक्तसङ्गस्य नित्यशः\n",
    "13126024c": "निर्ममस्यागमवतो विस्मयः समुपागतः\n",
    "13126025a": "एतं मे संशयं सर्वं याथातथ्यमनिन्दिताः\n",
    "13126025c": "ऋषयो वक्तुमर्हन्ति निश्चितार्थं तपोधनाः\n",
    "13126026": "ऋषय ऊचुः\n",
    "13126026a": "भवान्विसृजते लोकान्भवान्संहरते पुनः\n",
    "13126026c": "भवाञ्शीतं भवानुष्णं भवानेव प्रवर्षति\n",
    "13126027a": "पृथिव्यां यानि भूतानि स्थावराणि चराणि च\n",
    "13126027c": "तेषां पिता त्वं माता च प्रभुः प्रभव एव च\n",
    "13126028a": "एतन्नो विस्मयकरं प्रशंस मधुसूदन\n",
    "13126028c": "त्वमेवार्हसि कल्याण वक्तुं वह्नेर्विनिर्गमम्\n",
    "13126029a": "ततो विगतसंत्रासा वयमप्यरिकर्शन\n",
    "13126029c": "यच्छ्रुतं यच्च दृष्टं नस्तत्प्रवक्ष्यामहे हरे\n",
    "13126030": "वासुदेव उवाच\n",
    "13126030a": "एतत्तद्वैष्णवं तेजो मम वक्त्राद्विनिःसृतम्\n",
    "13126030c": "कृष्णवर्त्मा युगान्ताभो येनायं मथितो गिरिः\n",
    "13126031a": "ऋषयश्चार्तिमापन्ना जितक्रोधा जितेन्द्रियाः\n",
    "13126031c": "भवन्तो व्यथिताश्चासन्देवकल्पास्तपोधनाः\n",
    "13126032a": "व्रतचर्यापरीतस्य तपस्विव्रतसेवया\n",
    "13126032c": "मम वह्निः समुद्भूतो न वै व्यथितुमर्हथ\n",
    "13126033a": "व्रतं चर्तुमिहायातस्त्वहं गिरिमिमं शुभम्\n",
    "13126033c": "पुत्रं चात्मसमं वीर्ये तपसा स्रष्टुमागतः\n",
    "13126034a": "ततो ममात्मा यो देहे सोऽग्निर्भूत्वा विनिःसृतः\n",
    "13126034c": "गतश्च वरदं द्रष्टुं सर्वलोकपितामहम्\n",
    "13126035a": "तेन चात्मानुशिष्टो मे पुत्रत्वे मुनिसत्तमाः\n",
    "13126035c": "तेजसोऽर्धेन पुत्रस्ते भवितेति वृषध्वजः\n",
    "13126036a": "सोऽयं वह्निरुपागम्य पादमूले ममान्तिकम्\n",
    "13126036c": "शिष्यवत्परिचर्याथ शान्तः प्रकृतिमागतः\n",
    "13126037a": "एतदस्य रहस्यं वः पद्मनाभस्य धीमतः\n",
    "13126037c": "मया प्रेम्णा समाख्यातं न भीः कार्या तपोधनाः\n",
    "13126038a": "सर्वत्र गतिरव्यग्रा भवतां दीर्घदर्शनाः\n",
    "13126038c": "तपस्विव्रतसंदीप्ता ज्ञानविज्ञानशोभिताः\n",
    "13126039a": "यच्छ्रुतं यच्च वो दृष्टं दिवि वा यदि वा भुवि\n",
    "13126039c": "आश्चर्यं परमं किंचित्तद्भवन्तो ब्रुवन्तु मे\n",
    "13126040a": "तस्यामृतनिकाशस्य वाङ्मधोरस्ति मे स्पृहा\n",
    "13126040c": "भवद्भिः कथितस्येह तपोवननिवासिभिः\n",
    "13126041a": "यद्यप्यहमदृष्टं वा दिव्यमद्भुतदर्शनम्\n",
    "13126041c": "दिवि वा भुवि वा किंचित्पश्याम्यमलदर्शनाः\n",
    "13126042a": "प्रकृतिः सा मम परा न क्वचित्प्रतिहन्यते\n",
    "13126042c": "न चात्मगतमैश्वर्यमाश्चर्यं प्रतिभाति मे\n",
    "13126043a": "श्रद्धेयः कथितो ह्यर्थः सज्जनश्रवणं गतः\n",
    "13126043c": "चिरं तिष्ठति मेदिन्यां शैले लेख्यमिवार्पितम्\n",
    "13126044a": "तदहं सज्जनमुखान्निःसृतं तत्समागमे\n",
    "13126044c": "कथयिष्याम्यहरहर्बुद्धिदीपकरं नृणाम्\n",
    "13126045a": "ततो मुनिगणाः सर्वे प्रश्रिताः कृष्णसंनिधौ\n",
    "13126045c": "नेत्रैः पद्मदलप्रख्यैरपश्यन्त जनार्दनम्\n",
    "13126046a": "वर्धयन्तस्तथैवान्ये पूजयन्तस्तथापरे\n",
    "13126046c": "वाग्भिरृग्भूषितार्थाभिः स्तुवन्तो मधुसूदनम्\n",
    "13126047a": "ततो मुनिगणाः सर्वे नारदं देवदर्शनम्\n",
    "13126047c": "तदा नियोजयामासुर्वचने वाक्यकोविदम्\n",
    "13126048a": "यदाश्चर्यमचिन्त्यं च गिरौ हिमवति प्रभो\n",
    "13126048c": "अनुभूतं मुनिगणैस्तीर्थयात्रापरायणैः\n",
    "13126049a": "तद्भवानृषिसंघस्य हितार्थं सर्वचोदितः\n",
    "13126049c": "यथादृष्टं हृषीकेशे सर्वमाख्यातुमर्हति\n",
    "13126050a": "एवमुक्तः स मुनिभिर्नारदो भगवानृषिः\n",
    "13126050c": "कथयामास देवर्षिः पूर्ववृत्तां कथां शुभाम्\n",
    "13127001": "भीष्म उवाच\n",
    "13127001a": "ततो नारायणसुहृन्नारदो भगवानृषिः\n",
    "13127001c": "शंकरस्योमया सार्धं संवादं प्रत्यभाषत\n",
    "13127002a": "तपश्चचार धर्मात्मा वृषभाङ्कः सुरेश्वरः\n",
    "13127002c": "पुण्ये गिरौ हिमवति सिद्धचारणसेविते\n",
    "13127003a": "नानौषधियुते रम्ये नानापुष्पसमाकुले\n",
    "13127003c": "अप्सरोगणसंकीर्णे भूतसंघनिषेविते\n",
    "13127004a": "तत्र देवो मुदा युक्तो भूतसंघशतैर्वृतः\n",
    "13127004c": "नानारूपैर्विरूपैश्च दिव्यैरद्भुतदर्शनैः\n",
    "13127005a": "सिंहव्याघ्रगजप्रख्यैः सर्वजातिसमन्वितैः\n",
    "13127005c": "क्रोष्टुकद्वीपिवदनैरृक्षर्षभमुखैस्तथा\n",
    "13127006a": "उलूकवदनैर्भीमैः श्येनभासमुखैस्तथा\n",
    "13127006c": "नानावर्णमृगप्रख्यैः सर्वजातिसमन्वयैः\n",
    "13127006e": "किंनरैर्देवगन्धर्वैर्यक्षभूतगणैस्तथा\n",
    "13127007a": "दिव्यपुष्पसमाकीर्णं दिव्यमालाविभूषितम्\n",
    "13127007c": "दिव्यचन्दनसंयुक्तं दिव्यधूपेन धूपितम्\n",
    "13127007e": "तत्सदो वृषभाङ्कस्य दिव्यवादित्रनादितम्\n",
    "13127008a": "मृदङ्गपणवोद्घुष्टं शङ्खभेरीनिनादितम्\n",
    "13127008c": "नृत्यद्भिर्भूतसंघैश्च बर्हिणैश्च समन्ततः\n",
    "13127009a": "प्रनृत्ताप्सरसं दिव्यं दिव्यस्त्रीगणसेवितम्\n",
    "13127009c": "दृष्टिकान्तमनिर्देश्यं दिव्यमद्भुतदर्शनम्\n",
    "13127010a": "स गिरिस्तपसा तस्य भूतेशस्य व्यरोचत\n",
    "13127011a": "स्वाध्यायपरमैर्विप्रैर्ब्रह्मघोषैर्विनादितः\n",
    "13127011c": "षट्पदैरुपगीतैश्च माधवाप्रतिमो गिरिः\n",
    "13127012a": "तं महोत्सवसंकाशं भीमरूपधरं पुनः\n",
    "13127012c": "दृष्ट्वा मुनिगणस्यासीत्परा प्रीतिर्जनार्दन\n",
    "13127013a": "मुनयश्च महाभागाः सिद्धाश्चैवोर्ध्वरेतसः\n",
    "13127013c": "मरुतो वसवः साध्या विश्वेदेवाः सनातनाः\n",
    "13127014a": "यक्षा नागाः पिशाचाश्च लोकपाला हुताशनाः\n",
    "13127014c": "भावाश्च सर्वे न्यग्भूतास्तत्रैवासन्समागताः\n",
    "13127015a": "ऋतवः सर्वपुष्पैश्च व्यकिरन्त महाद्भुतैः\n",
    "13127015c": "ओषध्यो ज्वलमानाश्च द्योतयन्ति स्म तद्वनम्\n",
    "13127016a": "विहगाश्च मुदा युक्ताः प्रानृत्यन्व्यनदंश्च ह\n",
    "13127016c": "गिरिपृष्ठेषु रम्येषु व्याहरन्तो जनप्रियाः\n",
    "13127017a": "तत्र देवो गिरितटे दिव्यधातुविभूषिते\n",
    "13127017c": "पर्यङ्क इव विभ्राजन्नुपविष्टो महामनाः\n",
    "13127018a": "व्याघ्रचर्माम्बरधरः सिंहचर्मोत्तरच्छदः\n",
    "13127018c": "व्यालयज्ञोपवीती च लोहिताङ्गदभूषणः\n",
    "13127019a": "हरिश्मश्रुर्जटी भीमो भयकर्ता सुरद्विषाम्\n",
    "13127019c": "अभयः सर्वभूतानां भक्तानां वृषभध्वजः\n",
    "13127020a": "दृष्ट्वा तमृषयः सर्वे शिरोभिरवनीं गताः\n",
    "13127020c": "विमुक्ताः सर्वपापेभ्यः क्षान्ता विगतकल्मषाः\n",
    "13127021a": "तस्य भूतपतेः स्थानं भीमरूपधरं बभौ\n",
    "13127021c": "अप्रधृष्यतरं चैव महोरगसमाकुलम्\n",
    "13127022a": "क्षणेनैवाभवत्सर्वमद्भुतं मधुसूदन\n",
    "13127022c": "तत्सदो वृषभाङ्कस्य भीमरूपधरं बभौ\n",
    "13127023a": "तमभ्ययाच्छैलसुता भूतस्त्रीगणसंवृता\n",
    "13127023c": "हरतुल्याम्बरधरा समानव्रतचारिणी\n",
    "13127024a": "बिभ्रती कलशं रौक्मं सर्वतीर्थजलोद्भवम्\n",
    "13127024c": "गिरिस्रवाभिः पुण्याभिः सर्वतोऽनुगता शुभा\n",
    "13127025a": "पुष्पवृष्ट्याभिवर्षन्ती गन्धैर्बहुविधैस्तथा\n",
    "13127025c": "सेवन्ती हिमवत्पार्श्वं हरपार्श्वमुपागमत्\n",
    "13127026a": "ततः स्मयन्ती पाणिभ्यां नर्मार्थं चारुदर्शना\n",
    "13127026c": "हरनेत्रे शुभे देवी सहसा सा समावृणोत्\n",
    "13127027a": "संवृताभ्यां तु नेत्राभ्यां तमोभूतमचेतनम्\n",
    "13127027c": "निर्होमं निर्वषट्कारं तत्सदः सहसाभवत्\n",
    "13127028a": "जनश्च विमनाः सर्वो भयत्राससमन्वितः\n",
    "13127028c": "निमीलिते भूतपतौ नष्टसूर्य इवाभवत्\n",
    "13127029a": "ततो वितिमिरो लोकः क्षणेन समपद्यत\n",
    "13127029c": "ज्वाला च महती दीप्ता ललाटात्तस्य निःसृता\n",
    "13127030a": "तृतीयं चास्य संभूतं नेत्रमादित्यसंनिभम्\n",
    "13127030c": "युगान्तसदृशं दीप्तं येनासौ मथितो गिरिः\n",
    "13127031a": "ततो गिरिसुता दृष्ट्वा दीप्ताग्निसदृशेक्षणम्\n",
    "13127031c": "हरं प्रणम्य शिरसा ददर्शायतलोचना\n",
    "13127032a": "दह्यमाने वने तस्मिन्सशालसरलद्रुमे\n",
    "13127032c": "सचन्दनवने रम्ये दिव्यौषधिविदीपिते\n",
    "13127033a": "मृगयूथैर्द्रुतैर्भीतैर्हरपार्श्वमुपागतैः\n",
    "13127033c": "शरणं चाप्यविन्दद्भिस्तत्सदः संकुलं बभौ\n",
    "13127034a": "ततो नभःस्पृशज्वालो विद्युल्लोलार्चिरुज्ज्वलः\n",
    "13127034c": "द्वादशादित्यसदृशो युगान्ताग्निरिवापरः\n",
    "13127035a": "क्षणेन तेन दग्धः स हिमवानभवन्नगः\n",
    "13127035c": "सधातुशिखराभोगो दीनदग्धवनौषधिः\n",
    "13127036a": "तं दृष्ट्वा मथितं शैलं शैलराजसुता ततः\n",
    "13127036c": "भगवन्तं प्रपन्ना सा साञ्जलिप्रग्रहा स्थिता\n",
    "13127037a": "उमां शर्वस्तदा दृष्ट्वा स्त्रीभावागतमार्दवाम्\n",
    "13127037c": "पितुर्दैन्यमनिच्छन्तीं प्रीत्यापश्यत्ततो गिरिम्\n",
    "13127038a": "ततोऽभवत्पुनः सर्वः प्रकृतिस्थः सुदर्शनः\n",
    "13127038c": "प्रहृष्टविहगश्चैव प्रपुष्पितवनद्रुमः\n",
    "13127039a": "प्रकृतिस्थं गिरिं दृष्ट्वा प्रीता देवी महेश्वरम्\n",
    "13127039c": "उवाच सर्वभूतानां पतिं पतिमनिन्दिता\n",
    "13127040a": "भगवन्सर्वभूतेश शूलपाणे महाव्रत\n",
    "13127040c": "संशयो मे महाञ्जातस्तं मे व्याख्यातुमर्हसि\n",
    "13127041a": "किमर्थं ते ललाटे वै तृतीयं नेत्रमुत्थितम्\n",
    "13127041c": "किमर्थं च गिरिर्दग्धः सपक्षिगणकाननः\n",
    "13127042a": "किमर्थं च पुनर्देव प्रकृतिस्थः क्षणात्कृतः\n",
    "13127042c": "तथैव द्रुमसंछन्नः कृतोऽयं ते महेश्वर\n",
    "13127043": "महेश्वर उवाच\n",
    "13127043a": "नेत्रे मे संवृते देवि त्वया बाल्यादनिन्दिते\n",
    "13127043c": "नष्टालोकस्ततो लोकः क्षणेन समपद्यत\n",
    "13127044a": "नष्टादित्ये तथा लोके तमोभूते नगात्मजे\n",
    "13127044c": "तृतीयं लोचनं दीप्तं सृष्टं ते रक्षता प्रजाः\n",
    "13127045a": "तस्य चाक्ष्णो महत्तेजो येनायं मथितो गिरिः\n",
    "13127045c": "त्वत्प्रियार्थं च मे देवि प्रकृतिस्थः क्षणात्कृतः\n",
    "13127046": "उमोवाच\n",
    "13127046a": "भगवन्केन ते वक्त्रं चन्द्रवत्प्रियदर्शनम्\n",
    "13127046c": "पूर्वं तथैव श्रीकान्तमुत्तरं पश्चिमं तथा\n",
    "13127047a": "दक्षिणं च मुखं रौद्रं केनोर्ध्वं कपिला जटाः\n",
    "13127047c": "केन कण्ठश्च ते नीलो बर्हिबर्हनिभः कृतः\n",
    "13127048a": "हस्ते चैतत्पिनाकं ते सततं केन तिष्ठति\n",
    "13127048c": "जटिलो ब्रह्मचारी च किमर्थमसि नित्यदा\n",
    "13127049a": "एतं मे संशयं सर्वं वद भूतपतेऽनघ\n",
    "13127049c": "सधर्मचारिणी चाहं भक्ता चेति वृषध्वज\n",
    "13127050a": "एवमुक्तः स भगवाञ्शैलपुत्र्या पिनाकधृक्\n",
    "13127050c": "तस्या वृत्त्या च बुद्ध्या च प्रीतिमानभवत्प्रभुः\n",
    "13127051a": "ततस्तामब्रवीद्देवः सुभगे श्रूयतामिति\n",
    "13127051c": "हेतुभिर्यैर्ममैतानि रूपाणि रुचिरानने\n",
    "13128001": "महेश्वर उवाच\n",
    "13128001a": "तिलोत्तमा नाम पुरा ब्रह्मणा योषिदुत्तमा\n",
    "13128001c": "तिलं तिलं समुद्धृत्य रत्नानां निर्मिता शुभा\n",
    "13128002a": "साभ्यगच्छत मां देवि रूपेणाप्रतिमा भुवि\n",
    "13128002c": "प्रदक्षिणं लोभयन्ती मां शुभे रुचिरानना\n",
    "13128003a": "यतो यतः सा सुदती मामुपाधावदन्तिके\n",
    "13128003c": "ततस्ततो मुखं चारु मम देवि विनिर्गतम्\n",
    "13128004a": "तां दिदृक्षुरहं योगाच्चतुर्मूर्तित्वमागतः\n",
    "13128004c": "चतुर्मुखश्च संवृत्तो दर्शयन्योगमात्मनः\n",
    "13128005a": "पूर्वेण वदनेनाहमिन्द्रत्वमनुशास्मि ह\n",
    "13128005c": "उत्तरेण त्वया सार्धं रमाम्यहमनिन्दिते\n",
    "13128006a": "पश्चिमं मे मुखं सौम्यं सर्वप्राणिसुखावहम्\n",
    "13128006c": "दक्षिणं भीमसंकाशं रौद्रं संहरति प्रजाः\n",
    "13128007a": "जटिलो ब्रह्मचारी च लोकानां हितकाम्यया\n",
    "13128007c": "देवकार्यार्थसिद्ध्यर्थं पिनाकं मे करे स्थितम्\n",
    "13128008a": "इन्द्रेण च पुरा वज्रं क्षिप्तं श्रीकाङ्क्षिणा मम\n",
    "13128008c": "दग्ध्वा कण्ठं तु तद्यातं तेन श्रीकण्ठता मम\n",
    "13128009": "उमोवाच\n",
    "13128009a": "वाहनेषु प्रभूतेषु श्रीमत्स्वन्येषु सत्सु ते\n",
    "13128009c": "कथं गोवृषभो देव वाहनत्वमुपागतः\n",
    "13128010": "महेश्वर उवाच\n",
    "13128010a": "सुरभीं ससृजे ब्रह्मामृतधेनुं पयोमुचम्\n",
    "13128010c": "सा सृष्टा बहुधा जाता क्षरमाणा पयोऽमृतम्\n",
    "13128011a": "तस्या वत्समुखोत्सृष्टः फेनो मद्गात्रमागतः\n",
    "13128011c": "ततो दग्धा मया गावो नानावर्णत्वमागताः\n",
    "13128012a": "ततोऽहं लोकगुरुणा शमं नीतोऽर्थवेदिना\n",
    "13128012c": "वृषं चेमं ध्वजार्थं मे ददौ वाहनमेव च\n",
    "13128013": "उमोवाच\n",
    "13128013a": "निवासा बहुरूपास्ते विश्वरूपगुणान्विताः\n",
    "13128013c": "तांश्च संत्यज्य भगवञ्श्मशाने रमसे कथम्\n",
    "13128014a": "केशास्थिकलिले भीमे कपालघटसंकुले\n",
    "13128014c": "गृध्रगोमायुकलिले चिताग्निशतसंकुले\n",
    "13128015a": "अशुचौ मांसकलिले वसाशोणितकर्दमे\n",
    "13128015c": "विनिकीर्णामिषचये शिवानादविनादिते\n",
    "13128016": "महेश्वर उवाच\n",
    "13128016a": "मेध्यान्वेषी महीं कृत्स्नां विचरामि निशास्वहम्\n",
    "13128016c": "न च मेध्यतरं किंचिच्छ्मशानादिह विद्यते\n",
    "13128017a": "तेन मे सर्ववासानां श्मशाने रमते मनः\n",
    "13128017c": "न्यग्रोधशाखासंछन्ने निर्भुक्तस्रग्विभूषिते\n",
    "13128018a": "तत्र चैव रमन्ते मे भूतसंघाः शुभानने\n",
    "13128018c": "न च भूतगणैर्देवि विनाहं वस्तुमुत्सहे\n",
    "13128019a": "एष वासो हि मे मेध्यः स्वर्गीयश्च मतो हि मे\n",
    "13128019c": "पुण्यः परमकश्चैव मेध्यकामैरुपास्यते\n",
    "13128020": "उमोवाच\n",
    "13128020a": "भगवन्सर्वभूतेश सर्वधर्मभृतां वर\n",
    "13128020c": "पिनाकपाणे वरद संशयो मे महानयम्\n",
    "13128021a": "अयं मुनिगणः सर्वस्तपस्तप इति प्रभो\n",
    "13128021c": "तपोन्वेषकरो लोके भ्रमते विविधाकृतिः\n",
    "13128022a": "अस्य चैवर्षिसंघस्य मम च प्रियकाम्यया\n",
    "13128022c": "एतं ममेह संदेहं वक्तुमर्हस्यरिंदम\n",
    "13128023a": "धर्मः किंलक्षणः प्रोक्तः कथं वाचरितुं नरैः\n",
    "13128023c": "शक्यो धर्ममविन्दद्भिर्धर्मज्ञ वद मे प्रभो\n",
    "13128024": "नारद उवाच\n",
    "13128024a": "ततो मुनिगणः सर्वस्तां देवीं प्रत्यपूजयत्\n",
    "13128024c": "वाग्भिरृग्भूषितार्थाभिः स्तवैश्चार्थविदां वर\n",
    "13128025": "महेश्वर उवाच\n",
    "13128025a": "अहिंसा सत्यवचनं सर्वभूतानुकम्पनम्\n",
    "13128025c": "शमो दानं यथाशक्ति गार्हस्थ्यो धर्म उत्तमः\n",
    "13128026a": "परदारेष्वसंकल्पो न्यासस्त्रीपरिरक्षणम्\n",
    "13128026c": "अदत्तादानविरमो मधुमांसस्य वर्जनम्\n",
    "13128027a": "एष पञ्चविधो धर्मो बहुशाखः सुखोदयः\n",
    "13128027c": "देहिभिर्धर्मपरमैः कर्तव्यो धर्मसंचयः\n",
    "13128028": "उमोवाच\n",
    "13128028a": "भगवन्संशयं पृष्टस्तं मे व्याख्यातुमर्हसि\n",
    "13128028c": "चातुर्वर्ण्यस्य यो धर्मः स्वे स्वे वर्णे गुणावहः\n",
    "13128029a": "ब्राह्मणे कीदृशो धर्मः क्षत्रिये कीदृशो भवेत्\n",
    "13128029c": "वैश्ये किंलक्षणो धर्मः शूद्रे किंलक्षणो भवेत्\n",
    "13128030": "महेश्वर उवाच\n",
    "13128030a": "न्यायतस्ते महाभागे संशयः समुदीरितः\n",
    "13128030c": "भूमिदेवा महाभागाः सदा लोके द्विजातयः\n",
    "13128031a": "उपवासः सदा धर्मो ब्राह्मणस्य न संशयः\n",
    "13128031c": "स हि धर्मार्थमुत्पन्नो ब्रह्मभूयाय कल्पते\n",
    "13128032a": "तस्य धर्मक्रिया देवि व्रतचर्या च न्यायतः\n",
    "13128032c": "तथोपनयनं चैव द्विजायैवोपपद्यते\n",
    "13128033a": "गुरुदैवतपूजार्थं स्वाध्यायाभ्यसनात्मकः\n",
    "13128033c": "देहिभिर्धर्मपरमैश्चर्तव्यो धर्मसंभवः\n",
    "13128034": "उमोवाच\n",
    "13128034a": "भगवन्संशयो मेऽत्र तं मे व्याख्यातुमर्हसि\n",
    "13128034c": "चातुर्वर्ण्यस्य धर्मं हि नैपुण्येन प्रकीर्तय\n",
    "13128035": "महेश्वर उवाच\n",
    "13128035a": "रहस्यश्रवणं धर्मो वेदव्रतनिषेवणम्\n",
    "13128035c": "व्रतचर्यापरो धर्मो गुरुपादप्रसादनम्\n",
    "13128036a": "भैक्षचर्यापरो धर्मो धर्मो नित्योपवासिता\n",
    "13128036c": "नित्यस्वाध्यायिता धर्मो ब्रह्मचर्याश्रमस्तथा\n",
    "13128037a": "गुरुणा त्वभ्यनुज्ञातः समावर्तेत वै द्विजः\n",
    "13128037c": "विन्देतानन्तरं भार्यामनुरूपां यथाविधि\n",
    "13128038a": "शूद्रान्नवर्जनं धर्मस्तथा सत्पथसेवनम्\n",
    "13128038c": "धर्मो नित्योपवासित्वं ब्रह्मचर्यं तथैव च\n",
    "13128039a": "आहिताग्निरधीयानो जुह्वानः संयतेन्द्रियः\n",
    "13128039c": "विघसाशी यताहारो गृहस्थः सत्यवाक्शुचिः\n",
    "13128040a": "अतिथिव्रतता धर्मो धर्मस्त्रेताग्निधारणम्\n",
    "13128040c": "इष्टीश्च पशुबन्धांश्च विधिपूर्वं समाचरेत्\n",
    "13128041a": "यज्ञश्च परमो धर्मस्तथाहिंसा च देहिषु\n",
    "13128041c": "अपूर्वभोजनं धर्मो विघसाशित्वमेव च\n",
    "13128042a": "भुक्ते परिजने पश्चाद्भोजनं धर्म उच्यते\n",
    "13128042c": "ब्राह्मणस्य गृहस्थस्य श्रोत्रियस्य विशेषतः\n",
    "13128043a": "दंपत्योः समशीलत्वं धर्मश्च गृहमेधिनाम्\n",
    "13128043c": "गृह्याणां चैव देवानां नित्यं पुष्पबलिक्रिया\n",
    "13128044a": "नित्योपलेपनं धर्मस्तथा नित्योपवासिता\n",
    "13128044c": "सुसंमृष्टोपलिप्ते च साज्यधूमोद्गमे गृहे\n",
    "13128045a": "एष द्विजजने धर्मो गार्हस्थ्यो लोकधारणः\n",
    "13128045c": "द्विजातीनां सतां नित्यं सदैवैष प्रवर्तते\n",
    "13128046a": "यस्तु क्षत्रगतो देवि त्वया धर्म उदीरितः\n",
    "13128046c": "तमहं ते प्रवक्ष्यामि तं मे शृणु समाहिता\n",
    "13128047a": "क्षत्रियस्य स्मृतो धर्मः प्रजापालनमादितः\n",
    "13128047c": "निर्दिष्टफलभोक्ता हि राजा धर्मेण युज्यते\n",
    "13128048a": "प्रजाः पालयते यो हि धर्मेण मनुजाधिपः\n",
    "13128048c": "तस्य धर्मार्जिता लोकाः प्रजापालनसंचिताः\n",
    "13128049a": "तत्र राज्ञः परो धर्मो दमः स्वाध्याय एव च\n",
    "13128049c": "अग्निहोत्रपरिस्पन्दो दानाध्ययनमेव च\n",
    "13128050a": "यज्ञोपवीतधारणं यज्ञो धर्मक्रियास्तथा\n",
    "13128050c": "भृत्यानां भरणं धर्मः कृते कर्मण्यमोघता\n",
    "13128051a": "सम्यग्दण्डे स्थितिर्धर्मो धर्मो वेदक्रतुक्रियाः\n",
    "13128051c": "व्यवहारस्थितिर्धर्मः सत्यवाक्यरतिस्तथा\n",
    "13128052a": "आर्तहस्तप्रदो राजा प्रेत्य चेह महीयते\n",
    "13128052c": "गोब्राह्मणार्थे विक्रान्तः संग्रामे निधनं गतः\n",
    "13128052e": "अश्वमेधजिताँल्लोकान्प्राप्नोति त्रिदिवालये\n",
    "13128053a": "वैश्यस्य सततं धर्मः पाशुपाल्यं कृषिस्तथा\n",
    "13128053c": "अग्निहोत्रपरिस्पन्दो दानाध्ययनमेव च\n",
    "13128054a": "वाणिज्यं सत्पथस्थानमातिथ्यं प्रशमो दमः\n",
    "13128054c": "विप्राणां स्वागतं त्यागो वैश्यधर्मः सनातनः\n",
    "13128055a": "तिलान्गन्धान्रसांश्चैव न विक्रीणीत वै क्वचित्\n",
    "13128055c": "वणिक्पथमुपासीनो वैश्यः सत्पथमाश्रितः\n",
    "13128056a": "सर्वातिथ्यं त्रिवर्गस्य यथाशक्ति यथार्हतः\n",
    "13128056c": "शूद्रधर्मः परो नित्यं शुश्रूषा च द्विजातिषु\n",
    "13128057a": "स शूद्रः संशिततपाः सत्यसंधो जितेन्द्रियः\n",
    "13128057c": "शुश्रूषन्नतिथिं प्राप्तं तपः संचिनुते महत्\n",
    "13128058a": "त्यक्तहिंसः शुभाचारो देवताद्विजपूजकः\n",
    "13128058c": "शूद्रो धर्मफलैरिष्टैः संप्रयुज्येत बुद्धिमान्\n",
    "13128059a": "एतत्ते सर्वमाख्यातं चातुर्वर्ण्यस्य शोभने\n",
    "13128059c": "एकैकस्येह सुभगे किमन्यच्छ्रोतुमिच्छसि\n",
    "13129001": "उमोवाच\n",
    "13129001a": "उक्तास्त्वया पृथग्धर्माश्चातुर्वर्ण्यहिताः शुभाः\n",
    "13129001c": "सर्वव्यापी तु यो धर्मो भगवंस्तं ब्रवीहि मे\n",
    "13129002": "महेश्वर उवाच\n",
    "13129002a": "ब्राह्मणा लोकसारेण सृष्टा धात्रा गुणार्थिना\n",
    "13129002c": "लोकांस्तारयितुं कृत्स्नान्मर्त्येषु क्षितिदेवताः\n",
    "13129003a": "तेषामिमं प्रवक्ष्यामि धर्मकर्मफलोदयम्\n",
    "13129003c": "ब्राह्मणेषु हि यो धर्मः स धर्मः परमो मतः\n",
    "13129004a": "इमे तु लोकधर्मार्थं त्रयः सृष्टाः स्वयंभुवा\n",
    "13129004c": "पृथिव्याः सर्जने नित्यं सृष्टास्तानपि मे शृणु\n",
    "13129005a": "वेदोक्तः परमो धर्मः स्मृतिशास्त्रगतोऽपरः\n",
    "13129005c": "शिष्टाचीर्णः परः प्रोक्तस्त्रयो धर्माः सनातनाः\n",
    "13129006a": "त्रैविद्यो ब्राह्मणो विद्वान्न चाध्ययनजीवनः\n",
    "13129006c": "त्रिकर्मा त्रिपरिक्रान्तो मैत्र एष स्मृतो द्विजः\n",
    "13129007a": "षडिमानि तु कर्माणि प्रोवाच भुवनेश्वरः\n",
    "13129007c": "वृत्त्यर्थं ब्राह्मणानां वै शृणु तानि समाहिता\n",
    "13129008a": "यजनं याजनं चैव तथा दानप्रतिग्रहौ\n",
    "13129008c": "अध्यापनमधीतं च षट्कर्मा धर्मभाग्द्विजः\n",
    "13129009a": "नित्यस्वाध्यायता धर्मो धर्मो यज्ञः सनातनः\n",
    "13129009c": "दानं प्रशस्यते चास्य यथाशक्ति यथाविधि\n",
    "13129010a": "अयं तु परमो धर्मः प्रवृत्तः सत्सु नित्यशः\n",
    "13129010c": "गृहस्थता विशुद्धानां धर्मस्य निचयो महान्\n",
    "13129011a": "पञ्चयज्ञविशुद्धात्मा सत्यवागनसूयकः\n",
    "13129011c": "दाता ब्राह्मणसत्कर्ता सुसंमृष्टनिवेशनः\n",
    "13129012a": "अमानी च सदाजिह्मः स्निग्धवाणीप्रदस्तथा\n",
    "13129012c": "अतिथ्यभ्यागतरतिः शेषान्नकृतभोजनः\n",
    "13129013a": "पाद्यमर्घ्यं यथान्यायमासनं शयनं तथा\n",
    "13129013c": "दीपं प्रतिश्रयं चापि यो ददाति स धार्मिकः\n",
    "13129014a": "प्रातरुत्थाय चाचम्य भोजनेनोपमन्त्र्य च\n",
    "13129014c": "सत्कृत्यानुव्रजेद्यश्च तस्य धर्मः सनातनः\n",
    "13129015a": "सर्वातिथ्यं त्रिवर्गस्य यथाशक्ति दिवानिशम्\n",
    "13129015c": "शूद्रधर्मः समाख्यातस्त्रिवर्णपरिचारणम्\n",
    "13129016a": "प्रवृत्तिलक्षणो धर्मो गृहस्थेषु विधीयते\n",
    "13129016c": "तमहं कीर्तयिष्यामि सर्वभूतहितं शुभम्\n",
    "13129017a": "दातव्यमसकृच्छक्त्या यष्टव्यमसकृत्तथा\n",
    "13129017c": "पुष्टिकर्मविधानं च कर्तव्यं भूतिमिच्छता\n",
    "13129018a": "धर्मेणार्थः समाहार्यो धर्मलब्धं त्रिधा धनम्\n",
    "13129018c": "कर्तव्यं धर्मपरमं मानवेन प्रयत्नतः\n",
    "13129019a": "एकेनांशेन धर्मार्थश्चर्तव्यो भूतिमिच्छता\n",
    "13129019c": "एकेनांशेन कामार्थ एकमंशं विवर्धयेत्\n",
    "13129020a": "निवृत्तिलक्षणस्त्वन्यो धर्मो मोक्ष इति स्मृतः\n",
    "13129020c": "तस्य वृत्तिं प्रवक्ष्यामि शृणु मे देवि तत्त्वतः\n",
    "13129021a": "सर्वभूतदया धर्मो न चैकग्रामवासिता\n",
    "13129021c": "आशापाशविमोक्षश्च शस्यते मोक्षकाङ्क्षिणाम्\n",
    "13129022a": "न कुण्ड्यां नोदके सङ्गो न वाससि न चासने\n",
    "13129022c": "न त्रिदण्डे न शयने नाग्नौ न शरणालये\n",
    "13129023a": "अध्यात्मगतचित्तो यस्तन्मनास्तत्परायणः\n",
    "13129023c": "युक्तो योगं प्रति सदा प्रतिसंख्यानमेव च\n",
    "13129024a": "वृक्षमूलशयो नित्यं शून्यागारनिवेशनः\n",
    "13129024c": "नदीपुलिनशायी च नदीतीररतिश्च यः\n",
    "13129025a": "विमुक्तः सर्वसङ्गेषु स्नेहबन्धेषु च द्विजः\n",
    "13129025c": "आत्मन्येवात्मनो भावं समासज्याटति द्विजः\n",
    "13129026a": "स्थाणुभूतो निराहारो मोक्षदृष्टेन कर्मणा\n",
    "13129026c": "परिव्रजति यो युक्तस्तस्य धर्मः सनातनः\n",
    "13129027a": "न चैकत्र चिरासक्तो न चैकग्रामगोचरः\n",
    "13129027c": "युक्तो ह्यटति निर्मुक्तो न चैकपुलिनेशयः\n",
    "13129028a": "एष मोक्षविदां धर्मो वेदोक्तः सत्पथः सताम्\n",
    "13129028c": "यो मार्गमनुयातीमं पदं तस्य न विद्यते\n",
    "13129029a": "चतुर्विधा भिक्षवस्ते कुटीचरकृतोदकः\n",
    "13129029c": "हंसः परमहंसश्च यो यः पश्चात्स उत्तमः\n",
    "13129030a": "अतः परतरं नास्ति नाधरं न तिरोऽग्रतः\n",
    "13129030c": "अदुःखमसुखं सौम्यमजरामरमव्ययम्\n",
    "13129031": "उमोवाच\n",
    "13129031a": "गार्हस्थ्यो मोक्षधर्मश्च सज्जनाचरितस्त्वया\n",
    "13129031c": "भाषितो मर्त्यलोकस्य मार्गः श्रेयस्करो महान्\n",
    "13129032a": "ऋषिधर्मं तु धर्मज्ञ श्रोतुमिच्छाम्यनुत्तमम्\n",
    "13129032c": "स्पृहा भवति मे नित्यं तपोवननिवासिषु\n",
    "13129033a": "आज्यधूमोद्भवो गन्धो रुणद्धीव तपोवनम्\n",
    "13129033c": "तं दृष्ट्वा मे मनः प्रीतं महेश्वर सदा भवेत्\n",
    "13129034a": "एतं मे संशयं देव मुनिधर्मकृतं विभो\n",
    "13129034c": "सर्वधर्मार्थतत्त्वज्ञ देवदेव वदस्व मे\n",
    "13129034e": "निखिलेन मया पृष्टं महादेव यथातथम्\n",
    "13129035": "महेश्वर उवाच\n",
    "13129035a": "हन्त तेऽहं प्रवक्ष्यामि मुनिधर्ममनुत्तमम्\n",
    "13129035c": "यं कृत्वा मुनयो यान्ति सिद्धिं स्वतपसा शुभे\n",
    "13129036a": "फेनपानामृषीणां यो धर्मो धर्मविदां सदा\n",
    "13129036c": "तं मे शृणु महाभागे धर्मज्ञे धर्ममादितः\n",
    "13129037a": "उञ्छन्ति सततं तस्मिन्ब्राह्मं फेनोत्करं शुभम्\n",
    "13129037c": "अमृतं ब्रह्मणा पीतं मधुरं प्रसृतं दिवि\n",
    "13129038a": "एष तेषां विशुद्धानां फेनपानां तपोधने\n",
    "13129038c": "धर्मचर्याकृतो मार्गो वालखिल्यगणे शृणु\n",
    "13129039a": "वालखिल्यास्तपःसिद्धा मुनयः सूर्यमण्डले\n",
    "13129039c": "उञ्छमुञ्छन्ति धर्मज्ञाः शाकुनीं वृत्तिमास्थिताः\n",
    "13129040a": "मृगनिर्मोकवसनाश्चीरवल्कलवाससः\n",
    "13129040c": "निर्द्वंद्वाः सत्पथं प्राप्ता वालखिल्यास्तपोधनाः\n",
    "13129041a": "अङ्गुष्ठपर्वमात्रास्ते स्वेष्वङ्गेषु व्यवस्थिताः\n",
    "13129041c": "तपश्चरणमीहन्ते तेषां धर्मफलं महत्\n",
    "13129042a": "ते सुरैः समतां यान्ति सुरकार्यार्थसिद्धये\n",
    "13129042c": "द्योतयन्तो दिशः सर्वास्तपसा दग्धकिल्बिषाः\n",
    "13129043a": "ये त्वन्ये शुद्धमनसो दयाधर्मपरायणाः\n",
    "13129043c": "सन्तश्चक्रचराः पुण्याः सोमलोकचराश्च ये\n",
    "13129044a": "पितृलोकसमीपस्थास्त उञ्छन्ति यथाविधि\n",
    "13129044c": "संप्रक्षालाश्मकुट्टाश्च दन्तोलूखलिनस्तथा\n",
    "13129045a": "सोमपानां च देवानामूष्मपाणां तथैव च\n",
    "13129045c": "उञ्छन्ति ये समीपस्थाः स्वभावनियतेन्द्रियाः\n",
    "13129046a": "तेषामग्निपरिष्यन्दः पितृदेवार्चनं तथा\n",
    "13129046c": "यज्ञानां चापि पञ्चानां यजनं धर्म उच्यते\n",
    "13129047a": "एष चक्रचरैर्देवि देवलोकचरैर्द्विजैः\n",
    "13129047c": "ऋषिधर्मः सदा चीर्णो योऽन्यस्तमपि मे शृणु\n",
    "13129048a": "सर्वेष्वेवर्षिधर्मेषु जेय आत्मा जितेन्द्रियः\n",
    "13129048c": "कामक्रोधौ ततः पश्चाज्जेतव्याविति मे मतिः\n",
    "13129049a": "अग्निहोत्रपरिस्पन्दो धर्मरात्रिसमासनम्\n",
    "13129049c": "सोमयज्ञाभ्यनुज्ञानं पञ्चमी यज्ञदक्षिणा\n",
    "13129050a": "नित्यं यज्ञक्रिया धर्मः पितृदेवार्चने रतिः\n",
    "13129050c": "सर्वातिथ्यं च कर्तव्यमन्नेनोञ्छार्जितेन वै\n",
    "13129051a": "निवृत्तिरुपभोगस्य गोरसानां च वै रतिः\n",
    "13129051c": "स्थण्डिले शयनं योगः शाकपर्णनिषेवणम्\n",
    "13129052a": "फलमूलाशनं वायुरापः शैवलभक्षणम्\n",
    "13129052c": "ऋषीणां नियमा ह्येते यैर्जयन्त्यजितां गतिम्\n",
    "13129053a": "विधूमे न्यस्तमुसले व्यङ्गारे भुक्तवज्जने\n",
    "13129053c": "अतीतपात्रसंचारे काले विगतभैक्षके\n",
    "13129054a": "अतिथिं काङ्क्षमाणो वै शेषान्नकृतभोजनः\n",
    "13129054c": "सत्यधर्मरतिः क्षान्तो मुनिधर्मेण युज्यते\n",
    "13129055a": "न स्तम्भी न च मानी यो न प्रमत्तो न विस्मितः\n",
    "13129055c": "मित्रामित्रसमो मैत्रो यः स धर्मविदुत्तमः\n",
    "13130001": "उमोवाच\n",
    "13130001a": "देशेषु रमणीयेषु गिरीणां निर्झरेषु च\n",
    "13130001c": "स्रवन्तीनां च कुञ्जेषु पर्वतोपवनेषु च\n",
    "13130002a": "देशेषु च विचित्रेषु फलवत्सु समाहिताः\n",
    "13130002c": "मूलवत्सु च देशेषु वसन्ति नियतव्रताः\n",
    "13130003a": "तेषामपि विधिं पुण्यं श्रोतुमिच्छामि शंकर\n",
    "13130003c": "वानप्रस्थेषु देवेश स्वशरीरोपजीविषु\n",
    "13130004": "महेश्वर उवाच\n",
    "13130004a": "वानप्रस्थेषु यो धर्मस्तं मे शृणु समाहिता\n",
    "13130004c": "श्रुत्वा चैकमना देवि धर्मबुद्धिपरा भव\n",
    "13130005a": "संसिद्धैर्नियतैः सद्भिर्वनवासमुपागतैः\n",
    "13130005c": "वानप्रस्थैरिदं कर्म कर्तव्यं शृणु यादृशम्\n",
    "13130006a": "त्रिकालमभिषेकार्थः पितृदेवार्चनं क्रिया\n",
    "13130006c": "अग्निहोत्रपरिस्पन्द इष्टिहोमविधिस्तथा\n",
    "13130007a": "नीवारग्रहणं चैव फलमूलनिषेवणम्\n",
    "13130007c": "इङ्गुदैरण्डतैलानां स्नेहार्थं च निषेवणम्\n",
    "13130008a": "योगचर्याकृतैः सिद्धैः कामक्रोधविवर्जनम्\n",
    "13130008c": "वीरशय्यामुपासद्भिर्वीरस्थानोपसेविभिः\n",
    "13130009a": "युक्तैर्योगवहैः सद्भिर्ग्रीष्मे पञ्चतपैस्तथा\n",
    "13130009c": "मण्डूकयोगनियतैर्यथान्यायनिषेविभिः\n",
    "13130010a": "वीरासनगतैर्नित्यं स्थण्डिले शयनैस्तथा\n",
    "13130010c": "शीतयोगोऽग्नियोगश्च चर्तव्यो धर्मबुद्धिभिः\n",
    "13130011a": "अब्भक्षैर्वायुभक्षैश्च शैवालोत्तरभोजनैः\n",
    "13130011c": "अश्मकुट्टैस्तथा दान्तैः संप्रक्षालैस्तथापरैः\n",
    "13130012a": "चीरवल्कलसंवीतैर्मृगचर्मनिवासिभिः\n",
    "13130012c": "कार्या यात्रा यथाकालं यथाधर्मं यथाविधि\n",
    "13130013a": "वननित्यैर्वनचरैर्वनपैर्वनगोचरैः\n",
    "13130013c": "वनं गुरुमिवासाद्य वस्तव्यं वनजीविभिः\n",
    "13130014a": "तेषां होमक्रिया धर्मः पञ्चयज्ञनिषेवणम्\n",
    "13130014c": "नागपञ्चमयज्ञस्य वेदोक्तस्यानुपालनम्\n",
    "13130015a": "अष्टमीयज्ञपरता चातुर्मास्यनिषेवणम्\n",
    "13130015c": "पौर्णमास्यां तु यो यज्ञो नित्ययज्ञस्तथैव च\n",
    "13130016a": "विमुक्ता दारसंयोगैर्विमुक्ताः सर्वसंकरैः\n",
    "13130016c": "विमुक्ताः सर्वपापैश्च चरन्ति मुनयो वने\n",
    "13130017a": "स्रुग्भाण्डपरमा नित्यं त्रेताग्निशरणाः सदा\n",
    "13130017c": "सन्तः सत्पथनित्या ये ते यान्ति परमां गतिम्\n",
    "13130018a": "ब्रह्मलोकं महापुण्यं सोमलोकं च शाश्वतम्\n",
    "13130018c": "गच्छन्ति मुनयः सिद्धा ऋषिधर्मव्यपाश्रयात्\n",
    "13130019a": "एष धर्मो मया देवि वानप्रस्थाश्रितः शुभः\n",
    "13130019c": "विस्तरेणार्थसंपन्नो यथास्थूलमुदाहृतः\n",
    "13130020": "उमोवाच\n",
    "13130020a": "भगवन्देवदेवेश सर्वभूतनमस्कृत\n",
    "13130020c": "यो धर्मो मुनिसंघस्य सिद्धिवादेषु तं वद\n",
    "13130021a": "सिद्धिवादेषु संसिद्धास्तथा वननिवासिनः\n",
    "13130021c": "स्वैरिणो दारसंयुक्तास्तेषां धर्मः कथं स्मृतः\n",
    "13130022": "महेश्वर उवाच\n",
    "13130022a": "स्वैरिणस्तापसा देवि सर्वे दारविहारिणः\n",
    "13130022c": "तेषां मौण्ड्यं कषायश्च वासरात्रिश्च कारणम्\n",
    "13130023a": "त्रिकालमभिषेकश्च होत्रं त्वृषिकृतं महत्\n",
    "13130023c": "समाधिः सत्पथस्थानं यथोदितनिषेवणम्\n",
    "13130024a": "ये च ते पूर्वकथिता धर्मा वननिवासिनाम्\n",
    "13130024c": "यदि सेवन्ति धर्मांस्तानाप्नुवन्ति तपःफलम्\n",
    "13130025a": "ये च दंपतिधर्माणः स्वदारनियतेन्द्रियाः\n",
    "13130025c": "चरन्ति विधिदृष्टं तदृतुकालाभिगामिनः\n",
    "13130026a": "तेषामृषिकृतो धर्मो धर्मिणामुपपद्यते\n",
    "13130026c": "न कामकारात्कामोऽन्यः संसेव्यो धर्मदर्शिभिः\n",
    "13130027a": "सर्वभूतेषु यः सम्यग्ददात्यभयदक्षिणाम्\n",
    "13130027c": "हिंसारोषविमुक्तात्मा स वै धर्मेण युज्यते\n",
    "13130028a": "सर्वभूतानुकम्पी यः सर्वभूतार्जवव्रतः\n",
    "13130028c": "सर्वभूतात्मभूतश्च स वै धर्मेण युज्यते\n",
    "13130029a": "सर्ववेदेषु वा स्नानं सर्वभूतेषु चार्जवम्\n",
    "13130029c": "उभे एते समे स्यातामार्जवं वा विशिष्यते\n",
    "13130030a": "आर्जवं धर्म इत्याहुरधर्मो जिह्म उच्यते\n",
    "13130030c": "आर्जवेनेह संयुक्तो नरो धर्मेण युज्यते\n",
    "13130031a": "आर्जवो भुवने नित्यं वसत्यमरसंनिधौ\n",
    "13130031c": "तस्मादार्जवनित्यः स्याद्य इच्छेद्धर्ममात्मनः\n",
    "13130032a": "क्षान्तो दान्तो जितक्रोधो धर्मभूतोऽविहिंसकः\n",
    "13130032c": "धर्मे रतमना नित्यं नरो धर्मेण युज्यते\n",
    "13130033a": "व्यपेततन्द्रो धर्मात्मा शक्या सत्पथमाश्रितः\n",
    "13130033c": "चारित्रपरमो बुद्धो ब्रह्मभूयाय कल्पते\n",
    "13130034": "उमोवाच\n",
    "13130034a": "आश्रमाभिरता देव तापसा ये तपोधनाः\n",
    "13130034c": "दीप्तिमन्तः कया चैव चर्ययाथ भवन्ति ते\n",
    "13130035a": "राजानो राजपुत्राश्च निर्धना वा महाधनाः\n",
    "13130035c": "कर्मणा केन भगवन्प्राप्नुवन्ति महाफलम्\n",
    "13130036a": "नित्यं स्थानमुपागम्य दिव्यचन्दनरूषिताः\n",
    "13130036c": "केन वा कर्मणा देव भवन्ति वनगोचराः\n",
    "13130037a": "एतं मे संशयं देव तपश्चर्यागतं शुभम्\n",
    "13130037c": "शंस सर्वमशेषेण त्र्यक्ष त्रिपुरनाशन\n",
    "13130038": "महेश्वर उवाच\n",
    "13130038a": "उपवासव्रतैर्दान्ता अहिंस्राः सत्यवादिनः\n",
    "13130038c": "संसिद्धाः प्रेत्य गन्धर्वैः सह मोदन्त्यनामयाः\n",
    "13130039a": "मण्डूकयोगशयनो यथास्थानं यथाविधि\n",
    "13130039c": "दीक्षां चरति धर्मात्मा स नागैः सह मोदते\n",
    "13130040a": "शष्पं मृगमुखोत्सृष्टं यो मृगैः सह सेवते\n",
    "13130040c": "दीक्षितो वै मुदा युक्तः स गच्छत्यमरावतीम्\n",
    "13130041a": "शैवालं शीर्णपर्णं वा तद्व्रतो यो निषेवते\n",
    "13130041c": "शीतयोगवहो नित्यं स गच्छेत्परमां गतिम्\n",
    "13130042a": "वायुभक्षोऽम्बुभक्षो वा फलमूलाशनोऽपि वा\n",
    "13130042c": "यक्षेष्वैश्वर्यमाधाय मोदतेऽप्सरसां गणैः\n",
    "13130043a": "अग्नियोगवहो ग्रीष्मे विधिदृष्टेन कर्मणा\n",
    "13130043c": "चीर्त्वा द्वादश वर्षाणि राजा भवति पार्थिवः\n",
    "13130044a": "आहारनियमं कृत्वा मुनिर्द्वादशवार्षिकम्\n",
    "13130044c": "मरुं संसाध्य यत्नेन राजा भवति पार्थिवः\n",
    "13130045a": "स्थण्डिले शुद्धमाकाशं परिगृह्य समन्ततः\n",
    "13130045c": "प्रविश्य च मुदा युक्तो दीक्षां द्वादशवार्षिकीम्\n",
    "13130046a": "स्थण्डिलस्य फलान्याहुर्यानानि शयनानि च\n",
    "13130046c": "गृहाणि च महार्हाणि चन्द्रशुभ्राणि भामिनि\n",
    "13130047a": "आत्मानमुपजीवन्यो नियतो नियताशनः\n",
    "13130047c": "देहं वानशने त्यक्त्वा स स्वर्गं समुपाश्नुते\n",
    "13130048a": "आत्मानमुपजीवन्यो दीक्षां द्वादशवार्षिकीम्\n",
    "13130048c": "त्यक्त्वा महार्णवे देहं वारुणं लोकमश्नुते\n",
    "13130049a": "आत्मानमुपजीवन्यो दीक्षां द्वादशवार्षिकीम्\n",
    "13130049c": "अश्मना चरणौ भित्त्वा गुह्यकेषु स मोदते\n",
    "13130050a": "साधयित्वात्मनात्मानं निर्द्वंद्वो निष्परिग्रहः\n",
    "13130050c": "चीर्त्वा द्वादश वर्षाणि दीक्षामेकां मनोगताम्\n",
    "13130050e": "स्वर्गलोकमवाप्नोति देवैश्च सह मोदते\n",
    "13130051a": "आत्मानमुपजीवन्यो दीक्षां द्वादशवार्षिकीम्\n",
    "13130051c": "हुत्वाग्नौ देहमुत्सृज्य वह्निलोके महीयते\n",
    "13130052a": "यस्तु देवि यथान्यायं दीक्षितो नियतो द्विजः\n",
    "13130052c": "आत्मन्यात्मानमाधाय निर्द्वंद्वो निष्परिग्रहः\n",
    "13130053a": "चीर्त्वा द्वादश वर्षाणि दीक्षामेकां मनोगताम्\n",
    "13130053c": "अरणीसहितं स्कन्धे बद्ध्वा गच्छत्यनावृतः\n",
    "13130054a": "वीराध्वानमना नित्यं वीरासनरतस्तथा\n",
    "13130054c": "वीरस्थायी च सततं स वीरगतिमाप्नुयात्\n",
    "13130055a": "स शक्रलोकगो नित्यं सर्वकामपुरस्कृतः\n",
    "13130055c": "दिव्यपुष्पसमाकीर्णो दिव्यचन्दनभूषितः\n",
    "13130055e": "सुखं वसति धर्मात्मा दिवि देवगणैः सह\n",
    "13130056a": "वीरलोकगतो वीरो वीरयोगवहः सदा\n",
    "13130056c": "सत्त्वस्थः सर्वमुत्सृज्य दीक्षितो नियतः शुचिः\n",
    "13130056e": "वीराध्वानं प्रपद्येद्यस्तस्य लोकाः सनातनाः\n",
    "13130057a": "कामगेन विमानेन स वै चरति च्छन्दतः\n",
    "13130057c": "शक्रलोकगतः श्रीमान्मोदते च निरामयः\n",
    "13131001": "उमोवाच\n",
    "13131001a": "भगवन्भगनेत्रघ्न पूष्णो दशनपातन\n",
    "13131001c": "दक्षक्रतुहर त्र्यक्ष संशयो मे महानयम्\n",
    "13131002a": "चातुर्वर्ण्यं भगवता पूर्वं सृष्टं स्वयंभुवा\n",
    "13131002c": "केन कर्मविपाकेन वैश्यो गच्छति शूद्रताम्\n",
    "13131003a": "वैश्यो वा क्षत्रियः केन द्विजो वा क्षत्रियो भवेत्\n",
    "13131003c": "प्रतिलोमः कथं देव शक्यो धर्मो निषेवितुम्\n",
    "13131004a": "केन वा कर्मणा विप्रः शूद्रयोनौ प्रजायते\n",
    "13131004c": "क्षत्रियः शूद्रतामेति केन वा कर्मणा विभो\n",
    "13131005a": "एतं मे संशयं देव वद भूतपतेऽनघ\n",
    "13131005c": "त्रयो वर्णाः प्रकृत्येह कथं ब्राह्मण्यमाप्नुयुः\n",
    "13131006": "महेश्वर उवाच\n",
    "13131006a": "ब्राह्मण्यं देवि दुष्प्रापं निसर्गाद्ब्राह्मणः शुभे\n",
    "13131006c": "क्षत्रियो वैश्यशूद्रौ वा निसर्गादिति मे मतिः\n",
    "13131007a": "कर्मणा दुष्कृतेनेह स्थानाद्भ्रश्यति वै द्विजः\n",
    "13131007c": "ज्येष्ठं वर्णमनुप्राप्य तस्माद्रक्षेत वै द्विजः\n",
    "13131008a": "स्थितो ब्राह्मणधर्मेण ब्राह्मण्यमुपजीवति\n",
    "13131008c": "क्षत्रियो वाथ वैश्यो वा ब्रह्मभूयाय गच्छति\n",
    "13131009a": "यस्तु विप्रत्वमुत्सृज्य क्षात्रं धर्मं निषेवते\n",
    "13131009c": "ब्राह्मण्यात्स परिभ्रष्टः क्षत्रयोनौ प्रजायते\n",
    "13131010a": "वैश्यकर्म च यो विप्रो लोभमोहव्यपाश्रयः\n",
    "13131010c": "ब्राह्मण्यं दुर्लभं प्राप्य करोत्यल्पमतिः सदा\n",
    "13131011a": "स द्विजो वैश्यतामेति वैश्यो वा शूद्रतामियात्\n",
    "13131011c": "स्वधर्मात्प्रच्युतो विप्रस्ततः शूद्रत्वमाप्नुते\n",
    "13131012a": "तत्रासौ निरयं प्राप्तो वर्णभ्रष्टो बहिष्कृतः\n",
    "13131012c": "ब्रह्मलोकपरिभ्रष्टः शूद्रः समुपजायते\n",
    "13131013a": "क्षत्रियो वा महाभागे वैश्यो वा धर्मचारिणि\n",
    "13131013c": "स्वानि कर्माण्यपाहाय शूद्रकर्माणि सेवते\n",
    "13131014a": "स्वस्थानात्स परिभ्रष्टो वर्णसंकरतां गतः\n",
    "13131014c": "ब्राह्मणः क्षत्रियो वैश्यः शूद्रत्वं याति तादृशः\n",
    "13131015a": "यस्तु शुद्धः स्वधर्मेण ज्ञानविज्ञानवाञ्शुचिः\n",
    "13131015c": "धर्मज्ञो धर्मनिरतः स धर्मफलमश्नुते\n",
    "13131016a": "इदं चैवापरं देवि ब्रह्मणा समुदीरितम्\n",
    "13131016c": "अध्यात्मं नैष्ठिकं सद्भिर्धर्मकामैर्निषेव्यते\n",
    "13131017a": "उग्रान्नं गर्हितं देवि गणान्नं श्राद्धसूतकम्\n",
    "13131017c": "घुष्टान्नं नैव भोक्तव्यं शूद्रान्नं नैव कर्हिचित्\n",
    "13131018a": "शूद्रान्नं गर्हितं देवि देवदेवैर्महात्मभिः\n",
    "13131018c": "पितामहमुखोत्सृष्टं प्रमाणमिति मे मतिः\n",
    "13131019a": "शूद्रान्नेनावशेषेण जठरे यो म्रियेत वै\n",
    "13131019c": "आहिताग्निस्तथा यज्वा स शूद्रगतिभाग्भवेत्\n",
    "13131020a": "तेन शूद्रान्नशेषेण ब्रह्मस्थानादपाकृतः\n",
    "13131020c": "ब्राह्मणः शूद्रतामेति नास्ति तत्र विचारणा\n",
    "13131021a": "यस्यान्नेनावशेषेण जठरे यो म्रियेत वै\n",
    "13131021c": "तां तां योनिं व्रजेद्विप्रो यस्यान्नमुपजीवति\n",
    "13131022a": "ब्राह्मणत्वं शुभं प्राप्य दुर्लभं योऽवमन्यते\n",
    "13131022c": "अभोज्यान्नानि चाश्नाति स द्विजत्वात्पतेत वै\n",
    "13131023a": "सुरापो ब्रह्महा क्षुद्रश्चौरो भग्नव्रतोऽशुचिः\n",
    "13131023c": "स्वाध्यायवर्जितः पापो लुब्धो नैकृतिकः शठः\n",
    "13131024a": "अव्रती वृषलीभर्ता कुण्डाशी सोमविक्रयी\n",
    "13131024c": "निहीनसेवी विप्रो हि पतति ब्रह्मयोनितः\n",
    "13131025a": "गुरुतल्पी गुरुद्वेषी गुरुकुत्सारतिश्च यः\n",
    "13131025c": "ब्रह्मद्विट्चापि पतति ब्राह्मणो ब्रह्मयोनितः\n",
    "13131026a": "एभिस्तु कर्मभिर्देवि शुभैराचरितैस्तथा\n",
    "13131026c": "शूद्रो ब्राह्मणतां गच्छेद्वैश्यः क्षत्रियतां व्रजेत्\n",
    "13131027a": "शूद्रकर्माणि सर्वाणि यथान्यायं यथाविधि\n",
    "13131027c": "शुश्रूषां परिचर्यां च ज्येष्ठे वर्णे प्रयत्नतः\n",
    "13131027e": "कुर्यादविमनाः शूद्रः सततं सत्पथे स्थितः\n",
    "13131028a": "दैवतद्विजसत्कर्ता सर्वातिथ्यकृतव्रतः\n",
    "13131028c": "ऋतुकालाभिगामी च नियतो नियताशनः\n",
    "13131029a": "चौक्षश्चौक्षजनान्वेषी शेषान्नकृतभोजनः\n",
    "13131029c": "वृथामांसान्यभुञ्जानः शूद्रो वैश्यत्वमृच्छति\n",
    "13131030a": "ऋतवागनहंवादी निर्द्वंद्वः शमकोविदः\n",
    "13131030c": "यजते नित्ययज्ञैश्च स्वाध्यायपरमः शुचिः\n",
    "13131031a": "दान्तो ब्राह्मणसत्कर्ता सर्ववर्णबुभूषकः\n",
    "13131031c": "गृहस्थव्रतमातिष्ठन्द्विकालकृतभोजनः\n",
    "13131032a": "शेषाशी विजिताहारो निष्कामो निरहंवदः\n",
    "13131032c": "अग्निहोत्रमुपासंश्च जुह्वानश्च यथाविधि\n",
    "13131033a": "सर्वातिथ्यमुपातिष्ठञ्शेषान्नकृतभोजनः\n",
    "13131033c": "त्रेताग्निमन्त्रविहितो वैश्यो भवति वै यदि\n",
    "13131033e": "स वैश्यः क्षत्रियकुले शुचौ महति जायते\n",
    "13131034a": "स वैश्यः क्षत्रियो जातो जन्मप्रभृति संस्कृतः\n",
    "13131034c": "उपनीतो व्रतपरो द्विजो भवति सत्कृतः\n",
    "13131035a": "ददाति यजते यज्ञैः संस्कृतैराप्तदक्षिणैः\n",
    "13131035c": "अधीते स्वर्गमन्विच्छंस्त्रेताग्निशरणः सदा\n",
    "13131036a": "आर्तहस्तप्रदो नित्यं प्रजा धर्मेण पालयन्\n",
    "13131036c": "सत्यः सत्यानि कुरुते नित्यं यः सुखदर्शनः\n",
    "13131037a": "धर्मदण्डो न निर्दण्डो धर्मकार्यानुशासकः\n",
    "13131037c": "यन्त्रितः कार्यकरणे षड्भागकृतलक्षणः\n",
    "13131038a": "ग्राम्यधर्मान्न सेवेत स्वच्छन्देनार्थकोविदः\n",
    "13131038c": "ऋतुकाले तु धर्मात्मा पत्नीं सेवेत नित्यदा\n",
    "13131039a": "सर्वोपवासी नियतः स्वाध्यायपरमः शुचिः\n",
    "13131039c": "बर्हिष्कान्तरिते नित्यं शयानोऽग्निगृहे सदा\n",
    "13131040a": "सर्वातिथ्यं त्रिवर्गस्य कुर्वाणः सुमनाः सदा\n",
    "13131040c": "शूद्राणां चान्नकामानां नित्यं सिद्धमिति ब्रुवन्\n",
    "13131041a": "स्वार्थाद्वा यदि वा कामान्न किंचिदुपलक्षयेत्\n",
    "13131041c": "पितृदेवातिथिकृते साधनं कुरुते च यः\n",
    "13131042a": "स्ववेश्मनि यथान्यायमुपास्ते भैक्षमेव च\n",
    "13131042c": "त्रिकालमग्निहोत्रं च जुह्वानो वै यथाविधि\n",
    "13131043a": "गोब्राह्मणहितार्थाय रणे चाभिमुखो हतः\n",
    "13131043c": "त्रेताग्निमन्त्रपूतं वा समाविश्य द्विजो भवेत्\n",
    "13131044a": "ज्ञानविज्ञानसंपन्नः संस्कृतो वेदपारगः\n",
    "13131044c": "विप्रो भवति धर्मात्मा क्षत्रियः स्वेन कर्मणा\n",
    "13131045a": "एतैः कर्मफलैर्देवि न्यूनजातिकुलोद्भवः\n",
    "13131045c": "शूद्रोऽप्यागमसंपन्नो द्विजो भवति संस्कृतः\n",
    "13131046a": "ब्राह्मणो वाप्यसद्वृत्तः सर्वसंकरभोजनः\n",
    "13131046c": "ब्राह्मण्यं पुण्यमुत्सृज्य शूद्रो भवति तादृशः\n",
    "13131047a": "कर्मभिः शुचिभिर्देवि शुद्धात्मा विजितेन्द्रियः\n",
    "13131047c": "शूद्रोऽपि द्विजवत्सेव्य इति ब्रह्माब्रवीत्स्वयम्\n",
    "13131048a": "स्वभावकर्म च शुभं यत्र शूद्रेऽपि तिष्ठति\n",
    "13131048c": "विशुद्धः स द्विजातिर्वै विज्ञेय इति मे मतिः\n",
    "13131049a": "न योनिर्नापि संस्कारो न श्रुतं न च संनतिः\n",
    "13131049c": "कारणानि द्विजत्वस्य वृत्तमेव तु कारणम्\n",
    "13131050a": "सर्वोऽयं ब्राह्मणो लोके वृत्तेन तु विधीयते\n",
    "13131050c": "वृत्ते स्थितश्च सुश्रोणि ब्राह्मणत्वं निगच्छति\n",
    "13131051a": "ब्राह्मः स्वभावः कल्याणि समः सर्वत्र मे मतिः\n",
    "13131051c": "निर्गुणं निर्मलं ब्रह्म यत्र तिष्ठति स द्विजः\n",
    "13131052a": "एते योनिफला देवि स्थानभागनिदर्शकाः\n",
    "13131052c": "स्वयं च वरदेनोक्ता ब्रह्मणा सृजता प्रजाः\n",
    "13131053a": "ब्राह्मणो हि महत्क्षेत्रं लोके चरति पादवत्\n",
    "13131053c": "यत्तत्र बीजं वपति सा कृषिः पारलौकिकी\n",
    "13131054a": "मिताशिना सदा भाव्यं सत्पथालम्बिना सदा\n",
    "13131054c": "ब्राह्ममार्गमतिक्रम्य वर्तितव्यं बुभूषता\n",
    "13131055a": "संहिताध्यायिना भाव्यं गृहे वै गृहमेधिना\n",
    "13131055c": "नित्यं स्वाध्याययुक्तेन दानाध्ययनजीविना\n",
    "13131056a": "एवंभूतो हि यो विप्रः सततं सत्पथे स्थितः\n",
    "13131056c": "आहिताग्निरधीयानो ब्रह्मभूयाय कल्पते\n",
    "13131057a": "ब्राह्मण्यमेव संप्राप्य रक्षितव्यं यतात्मभिः\n",
    "13131057c": "योनिप्रतिग्रहादानैः कर्मभिश्च शुचिस्मिते\n",
    "13131058a": "एतत्ते सर्वमाख्यातं यथा शूद्रो भवेद्द्विजः\n",
    "13131058c": "ब्राह्मणो वा च्युतो धर्माद्यथा शूद्रत्वमाप्नुते\n",
    "13132001": "उमोवाच\n",
    "13132001a": "भगवन्सर्वभूतेश सुरासुरनमस्कृत\n",
    "13132001c": "धर्माधर्मे नृणां देव ब्रूहि मे संशयं विभो\n",
    "13132002a": "कर्मणा मनसा वाचा त्रिविधं हि नरः सदा\n",
    "13132002c": "बध्यते बन्धनैः पाशैर्मुच्यतेऽप्यथ वा पुनः\n",
    "13132003a": "केन शीलेन वा देव कर्मणा कीदृशेन वा\n",
    "13132003c": "समाचारैर्गुणैर्वाक्यैः स्वर्गं यान्तीह मानवाः\n",
    "13132004": "महेश्वर उवाच\n",
    "13132004a": "देवि धर्मार्थतत्त्वज्ञे सत्यनित्ये दमे रते\n",
    "13132004c": "सर्वप्राणिहितः प्रश्नः श्रूयतां बुद्धिवर्धनः\n",
    "13132005a": "सत्यधर्मरताः सन्तः सर्वलिप्साविवर्जिताः\n",
    "13132005c": "नाधर्मेण न धर्मेण बध्यन्ते छिन्नसंशयाः\n",
    "13132006a": "प्रलयोत्पत्तितत्त्वज्ञाः सर्वज्ञाः समदर्शिनः\n",
    "13132006c": "वीतरागा विमुच्यन्ते पुरुषाः सर्वबन्धनैः\n",
    "13132007a": "कर्मणा मनसा वाचा ये न हिंसन्ति किंचन\n",
    "13132007c": "ये न सज्जन्ति कस्मिंश्चिद्बध्यन्ते ते न कर्मभिः\n",
    "13132008a": "प्राणातिपाताद्विरताः शीलवन्तो दयान्विताः\n",
    "13132008c": "तुल्यद्वेष्यप्रिया दान्ता मुच्यन्ते कर्मबन्धनैः\n",
    "13132009a": "सर्वभूतदयावन्तो विश्वास्याः सर्वजन्तुषु\n",
    "13132009c": "त्यक्तहिंसासमाचारास्ते नराः स्वर्गगामिनः\n",
    "13132010a": "परस्वे निर्ममा नित्यं परदारविवर्जकाः\n",
    "13132010c": "धर्मलब्धार्थभोक्तारस्ते नराः स्वर्गगामिनः\n",
    "13132011a": "मातृवत्स्वसृवच्चैव नित्यं दुहितृवच्च ये\n",
    "13132011c": "परदारेषु वर्तन्ते ते नराः स्वर्गगामिनः\n",
    "13132012a": "स्तैन्यान्निवृत्ताः सततं संतुष्टाः स्वधनेन च\n",
    "13132012c": "स्वभाग्यान्युपजीवन्ति ते नराः स्वर्गगामिनः\n",
    "13132013a": "स्वदारनिरता ये च ऋतुकालाभिगामिनः\n",
    "13132013c": "अग्राम्यसुखभोगाश्च ते नराः स्वर्गगामिनः\n",
    "13132014a": "परदारेषु ये नित्यं चारित्रावृतलोचनाः\n",
    "13132014c": "यतेन्द्रियाः शीलपरास्ते नराः स्वर्गगामिनः\n",
    "13132015a": "एष देवकृतो मार्गः सेवितव्यः सदा नरैः\n",
    "13132015c": "अकषायकृतश्चैव मार्गः सेव्यः सदा बुधैः\n",
    "13132016a": "दानधर्मतपोयुक्तः शीलशौचदयात्मकः\n",
    "13132016c": "वृत्त्यर्थं धर्महेतोर्वा सेवितव्यः सदा नरैः\n",
    "13132016e": "स्वर्गवासमभीप्सद्भिर्न सेव्यस्त्वत उत्तरः\n",
    "13132017": "उमोवाच\n",
    "13132017a": "वाचाथ बध्यते येन मुच्यतेऽप्यथ वा पुनः\n",
    "13132017c": "तानि कर्माणि मे देव वद भूतपतेऽनघ\n",
    "13132018": "महेश्वर उवाच\n",
    "13132018a": "आत्महेतोः परार्थे वा नर्महास्याश्रयात्तथा\n",
    "13132018c": "ये मृषा न वदन्तीह ते नराः स्वर्गगामिनः\n",
    "13132019a": "वृत्त्यर्थं धर्महेतोर्वा कामकारात्तथैव च\n",
    "13132019c": "अनृतं ये न भाषन्ते ते नराः स्वर्गगामिनः\n",
    "13132020a": "श्लक्ष्णां वाणीं निराबाधां मधुरां पापवर्जिताम्\n",
    "13132020c": "स्वागतेनाभिभाषन्ते ते नराः स्वर्गगामिनः\n",
    "13132021a": "कटुकां ये न भाषन्ते परुषां निष्ठुरां गिरम्\n",
    "13132021c": "अपैशुन्यरताः सन्तस्ते नराः स्वर्गगामिनः\n",
    "13132022a": "पिशुनां ये न भाषन्ते मित्रभेदकरीं गिरम्\n",
    "13132022c": "ऋतां मैत्रीं प्रभाषन्ते ते नराः स्वर्गगामिनः\n",
    "13132023a": "वर्जयन्ति सदा सूच्यं परद्रोहं च मानवाः\n",
    "13132023c": "सर्वभूतसमा दान्तास्ते नराः स्वर्गगामिनः\n",
    "13132024a": "शठप्रलापाद्विरता विरुद्धपरिवर्जकाः\n",
    "13132024c": "सौम्यप्रलापिनो नित्यं ते नराः स्वर्गगामिनः\n",
    "13132025a": "न कोपाद्व्याहरन्ते ये वाचं हृदयदारणीम्\n",
    "13132025c": "सान्त्वं वदन्ति क्रुद्धापि ते नराः स्वर्गगामिनः\n",
    "13132026a": "एष वाणीकृतो देवि धर्मः सेव्यः सदा नरैः\n",
    "13132026c": "शुभः सत्यगुणो नित्यं वर्जनीया मृषा बुधैः\n",
    "13132027": "उमोवाच\n",
    "13132027a": "मनसा बध्यते येन कर्मणा पुरुषः सदा\n",
    "13132027c": "तन्मे ब्रूहि महाभाग देवदेव पिनाकधृक्\n",
    "13132028": "महेश्वर उवाच\n",
    "13132028a": "मानसेनेह धर्मेण संयुक्ताः पुरुषाः सदा\n",
    "13132028c": "स्वर्गं गच्छन्ति कल्याणि तन्मे कीर्तयतः शृणु\n",
    "13132029a": "दुष्प्रणीतेन मनसा दुष्प्रणीततराकृतिः\n",
    "13132029c": "बध्यते मानवो येन शृणु चान्यच्छुभानने\n",
    "13132030a": "अरण्ये विजने न्यस्तं परस्वं वीक्ष्य ये नराः\n",
    "13132030c": "मनसापि न हिंसन्ति ते नराः स्वर्गगामिनः\n",
    "13132031a": "ग्रामे गृहे वा यद्द्रव्यं पारक्यं विजने स्थितम्\n",
    "13132031c": "नाभिनन्दन्ति वै नित्यं ते नराः स्वर्गगामिनः\n",
    "13132032a": "तथैव परदारान्ये कामवृत्तान्रहोगतान्\n",
    "13132032c": "मनसापि न हिंसन्ति ते नराः स्वर्गगामिनः\n",
    "13132033a": "शत्रुं मित्रं च ये नित्यं तुल्येन मनसा नराः\n",
    "13132033c": "भजन्ति मैत्राः संगम्य ते नराः स्वर्गगामिनः\n",
    "13132034a": "श्रुतवन्तो दयावन्तः शुचयः सत्यसंगराः\n",
    "13132034c": "स्वैरर्थैः परिसंतुष्टास्ते नराः स्वर्गगामिनः\n",
    "13132035a": "अवैरा ये त्वनायासा मैत्रचित्तपराः सदा\n",
    "13132035c": "सर्वभूतदयावन्तस्ते नराः स्वर्गगामिनः\n",
    "13132036a": "श्रद्धावन्तो दयावन्तश्चोक्षाश्चोक्षजनप्रियाः\n",
    "13132036c": "धर्माधर्मविदो नित्यं ते नराः स्वर्गगामिनः\n",
    "13132037a": "शुभानामशुभानां च कर्मणां फलसंचये\n",
    "13132037c": "विपाकज्ञाश्च ये देवि ते नराः स्वर्गगामिनः\n",
    "13132038a": "न्यायोपेता गुणोपेता देवद्विजपराः सदा\n",
    "13132038c": "समतां समनुप्राप्तास्ते नराः स्वर्गगामिनः\n",
    "13132039a": "शुभैः कर्मफलैर्देवि मयैते परिकीर्तिताः\n",
    "13132039c": "स्वर्गमार्गोपगा भूयः किमन्यच्छ्रोतुमिच्छसि\n",
    "13132040": "उमोवाच\n",
    "13132040a": "महान्मे संशयः कश्चिन्मर्त्यान्प्रति महेश्वर\n",
    "13132040c": "तस्मात्तं नैपुणेनाद्य ममाख्यातुं त्वमर्हसि\n",
    "13132041a": "केनायुर्लभते दीर्घं कर्मणा पुरुषः प्रभो\n",
    "13132041c": "तपसा वापि देवेश केनायुर्लभते महत्\n",
    "13132042a": "क्षीणायुः केन भवति कर्मणा भुवि मानवः\n",
    "13132042c": "विपाकं कर्मणां देव वक्तुमर्हस्यनिन्दित\n",
    "13132043a": "अपरे च महाभोगा मन्दभोगास्तथापरे\n",
    "13132043c": "अकुलीनास्तथा चान्ये कुलीनाश्च तथापरे\n",
    "13132044a": "दुर्दर्शाः केचिदाभान्ति नराः काष्ठमया इव\n",
    "13132044c": "प्रियदर्शास्तथा चान्ये दर्शनादेव मानवाः\n",
    "13132045a": "दुष्प्रज्ञाः केचिदाभान्ति केचिदाभान्ति पण्डिताः\n",
    "13132045c": "महाप्रज्ञास्तथैवान्ये ज्ञानविज्ञानदर्शिनः\n",
    "13132046a": "अल्पाबाधास्तथा केचिन्महाबाधास्तथापरे\n",
    "13132046c": "दृश्यन्ते पुरुषा देव तन्मे शंसितुमर्हसि\n",
    "13132047": "महेश्वर उवाच\n",
    "13132047a": "हन्त तेऽहं प्रवक्ष्यामि देवि कर्मफलोदयम्\n",
    "13132047c": "मर्त्यलोके नराः सर्वे येन स्वं भुञ्जते फलम्\n",
    "13132048a": "प्राणातिपाती यो रौद्रो दण्डहस्तोद्यतस्तथा\n",
    "13132048c": "नित्यमुद्यतदण्डश्च हन्ति भूतगणान्नरः\n",
    "13132049a": "निर्दयः सर्वभूतानां नित्यमुद्वेगकारकः\n",
    "13132049c": "अपि कीटपिपीलानामशरण्यः सुनिर्घृणः\n",
    "13132050a": "एवंभूतो नरो देवि निरयं प्रतिपद्यते\n",
    "13132050c": "विपरीतस्तु धर्मात्मा रूपवानभिजायते\n",
    "13132051a": "निरयं याति हिंसात्मा याति स्वर्गमहिंसकः\n",
    "13132051c": "यातनां निरये रौद्रां स कृच्छ्रां लभते नरः\n",
    "13132052a": "अथ चेन्निरयात्तस्मात्समुत्तरति कर्हिचित्\n",
    "13132052c": "मानुष्यं लभते चापि हीनायुस्तत्र जायते\n",
    "13132053a": "पापेन कर्मणा देवि बद्धो हिंसारतिर्नरः\n",
    "13132053c": "अप्रियः सर्वभूतानां हीनायुरुपजायते\n",
    "13132054a": "यस्तु शुक्लाभिजातीयः प्राणिघातविवर्जकः\n",
    "13132054c": "निक्षिप्तदण्डो निर्दण्डो न हिनस्ति कदाचन\n",
    "13132055a": "न घातयति नो हन्ति घ्नन्तं नैवानुमोदते\n",
    "13132055c": "सर्वभूतेषु सस्नेहो यथात्मनि तथापरे\n",
    "13132056a": "ईदृशः पुरुषोत्कर्षो देवि देवत्वमश्नुते\n",
    "13132056c": "उपपन्नान्सुखान्भोगानुपाश्नाति मुदा युतः\n",
    "13132057a": "अथ चेन्मानुषे लोके कदाचिदुपपद्यते\n",
    "13132057c": "तत्र दीर्घायुरुत्पन्नः स नरः सुखमेधते\n",
    "13132058a": "एवं दीर्घायुषां मार्गः सुवृत्तानां सुकर्मणाम्\n",
    "13132058c": "प्राणिहिंसाविमोक्षेण ब्रह्मणा समुदीरितः\n",
    "13133001": "उमोवाच\n",
    "13133001a": "किंशीलाः किंसमाचाराः पुरुषाः कैश्च कर्मभिः\n",
    "13133001c": "स्वर्गं समभिपद्यन्ते संप्रदानेन केन वा\n",
    "13133002": "महेश्वर उवाच\n",
    "13133002a": "दाता ब्राह्मणसत्कर्ता दीनान्धकृपणादिषु\n",
    "13133002c": "भक्ष्यभोज्यान्नपानानां वाससां च प्रदायकः\n",
    "13133003a": "प्रतिश्रयान्सभाः कूपान्प्रपाः पुष्करिणीस्तथा\n",
    "13133003c": "नैत्यकानि च सर्वाणि किमिच्छकमतीव च\n",
    "13133004a": "आसनं शयनं यानं धनं रत्नं गृहांस्तथा\n",
    "13133004c": "सस्यजातानि सर्वाणि गाः क्षेत्राण्यथ योषितः\n",
    "13133005a": "सुप्रतीतमना नित्यं यः प्रयच्छति मानवः\n",
    "13133005c": "एवंभूतो मृतो देवि देवलोकेऽभिजायते\n",
    "13133006a": "तत्रोष्य सुचिरं कालं भुक्त्वा भोगाननुत्तमान्\n",
    "13133006c": "सहाप्सरोभिर्मुदितो रमित्वा नन्दनादिषु\n",
    "13133007a": "तस्मात्स्वर्गाच्च्युतो लोकान्मानुषेषूपजायते\n",
    "13133007c": "महाभोगे कुले देवि धनधान्यसमाचिते\n",
    "13133008a": "तत्र कामगुणैः सर्वैः समुपेतो मुदा युतः\n",
    "13133008c": "महाभोगो महाकोशो धनी भवति मानवः\n",
    "13133009a": "एते देवि महाभोगाः प्राणिनो दानशीलिनः\n",
    "13133009c": "ब्रह्मणा वै पुरा प्रोक्ताः सर्वस्य प्रियदर्शनाः\n",
    "13133010a": "अपरे मानवा देवि प्रदानकृपणा द्विजैः\n",
    "13133010c": "याचिता न प्रयच्छन्ति विद्यमानेऽप्यबुद्धयः\n",
    "13133011a": "दीनान्धकृपणान्दृष्ट्वा भिक्षुकानतिथीनपि\n",
    "13133011c": "याच्यमाना निवर्तन्ते जिह्वालोभसमन्विताः\n",
    "13133012a": "न धनानि न वासांसि न भोगान्न च काञ्चनम्\n",
    "13133012c": "न गावो नान्नविकृतिं प्रयच्छन्ति कदाचन\n",
    "13133013a": "अप्रवृत्तास्तु ये लुब्धा नास्तिका दानवर्जिताः\n",
    "13133013c": "एवंभूता नरा देवि निरयं यान्त्यबुद्धयः\n",
    "13133014a": "ते चेन्मनुष्यतां यान्ति यदा कालस्य पर्ययात्\n",
    "13133014c": "धनरिक्ते कुले जन्म लभन्ते स्वल्पबुद्धयः\n",
    "13133015a": "क्षुत्पिपासापरीताश्च सर्वभोगबहिष्कृताः\n",
    "13133015c": "निराशाः सर्वभोगेभ्यो जीवन्त्यधमजीविकाम्\n",
    "13133016a": "अल्पभोगकुले जाता अल्पभोगरता नराः\n",
    "13133016c": "अनेन कर्मणा देवि भवन्त्यधनिनो नराः\n",
    "13133017a": "अपरे स्तम्भिनो नित्यं मानिनः पापतो रताः\n",
    "13133017c": "आसनार्हस्य ये पीठं न प्रयच्छन्त्यचेतसः\n",
    "13133018a": "मार्गार्हस्य च ये मार्गं न यच्छन्त्यल्पबुद्धयः\n",
    "13133018c": "पाद्यार्हस्य च ये पाद्यं न ददत्यल्पबुद्धयः\n",
    "13133019a": "अर्घार्हान्न च सत्कारैरर्चयन्ति यथाविधि\n",
    "13133019c": "अर्घ्यमाचमनीयं वा न यच्छन्त्यल्पबुद्धयः\n",
    "13133020a": "गुरुं चाभिगतं प्रेम्णा गुरुवन्न बुभूषते\n",
    "13133020c": "अभिमानप्रवृत्तेन लोभेन समवस्थिताः\n",
    "13133021a": "संमान्यांश्चावमन्यन्ते वृद्धान्परिभवन्ति च\n",
    "13133021c": "एवंविधा नरा देवि सर्वे निरयगामिनः\n",
    "13133022a": "ते वै यदि नरास्तस्मान्निरयादुत्तरन्ति वै\n",
    "13133022c": "वर्षपूगैस्ततो जन्म लभन्ते कुत्सिते कुले\n",
    "13133023a": "श्वपाकपुल्कसादीनां कुत्सितानामचेतसाम्\n",
    "13133023c": "कुलेषु तेषु जायन्ते गुरुवृद्धापचायिनः\n",
    "13133024a": "न स्तम्भी न च मानी यो देवताद्विजपूजकः\n",
    "13133024c": "लोकपूज्यो नमस्कर्ता प्रश्रितो मधुरं वदन्\n",
    "13133025a": "सर्ववर्णप्रियकरः सर्वभूतहितः सदा\n",
    "13133025c": "अद्वेषी सुमुखः श्लक्ष्णः स्निग्धवाणीप्रदः सदा\n",
    "13133026a": "स्वागतेनैव सर्वेषां भूतानामविहिंसकः\n",
    "13133026c": "यथार्हसत्क्रियापूर्वमर्चयन्नुपतिष्ठति\n",
    "13133027a": "मार्गार्हाय ददन्मार्गं गुरुं गुरुवदर्चयन्\n",
    "13133027c": "अतिथिप्रग्रहरतस्तथाभ्यागतपूजकः\n",
    "13133028a": "एवंभूतो नरो देवि स्वर्गतिं प्रतिपद्यते\n",
    "13133028c": "ततो मानुषतां प्राप्य विशिष्टकुलजो भवेत्\n",
    "13133029a": "तत्रासौ विपुलैर्भोगैः सर्वरत्नसमायुतः\n",
    "13133029c": "यथार्हदाता चार्हेषु धर्मचर्यापरो भवेत्\n",
    "13133030a": "संमतः सर्वभूतानां सर्वलोकनमस्कृतः\n",
    "13133030c": "स्वकर्मफलमाप्नोति स्वयमेव नरः सदा\n",
    "13133031a": "उदात्तकुलजातीय उदात्ताभिजनः सदा\n",
    "13133031c": "एष धर्मो मया प्रोक्तो विधात्रा स्वयमीरितः\n",
    "13133032a": "यस्तु रौद्रसमाचारः सर्वसत्त्वभयंकरः\n",
    "13133032c": "हस्ताभ्यां यदि वा पद्भ्यां रज्ज्वा दण्डेन वा पुनः\n",
    "13133033a": "लोष्टैः स्तम्भैरुपायैर्वा जन्तून्बाधति शोभने\n",
    "13133033c": "हिंसार्थं निकृतिप्रज्ञः प्रोद्वेजयति चैव ह\n",
    "13133034a": "उपक्रामति जन्तूंश्च उद्वेगजननः सदा\n",
    "13133034c": "एवंशीलसमाचारो निरयं प्रतिपद्यते\n",
    "13133035a": "स चेन्मानुषतां गच्छेद्यदि कालस्य पर्ययात्\n",
    "13133035c": "बह्वाबाधपरिक्लिष्टे सोऽधमे जायते कुले\n",
    "13133036a": "लोकद्वेष्योऽधमः पुंसां स्वयं कर्मकृतैः फलैः\n",
    "13133036c": "एष देवि मनुष्येषु बोद्धव्यो ज्ञातिबन्धुषु\n",
    "13133037a": "अपरः सर्वभूतानि दयावाननुपश्यति\n",
    "13133037c": "मैत्रदृष्टिः पितृसमो निर्वैरो नियतेन्द्रियः\n",
    "13133038a": "नोद्वेजयति भूतानि न विहिंसयते तथा\n",
    "13133038c": "हस्तपादैः सुनियतैर्विश्वास्यः सर्वजन्तुषु\n",
    "13133039a": "न रज्ज्वा न च दण्डेन न लोष्टैर्नायुधेन च\n",
    "13133039c": "उद्वेजयति भूतानि श्लक्ष्णकर्मा दयापरः\n",
    "13133040a": "एवंशीलसमाचारः स्वर्गे समुपजायते\n",
    "13133040c": "तत्रासौ भवने दिव्ये मुदा वसति देववत्\n",
    "13133041a": "स चेत्कर्मक्षयान्मर्त्यो मनुष्येषूपजायते\n",
    "13133041c": "अल्पाबाधो निरीतीकः स जातः सुखमेधते\n",
    "13133042a": "सुखभागी निरायासो निरुद्वेगः सदा नरः\n",
    "13133042c": "एष देवि सतां मार्गो बाधा यत्र न विद्यते\n",
    "13133043": "उमोवाच\n",
    "13133043a": "इमे मनुष्या दृश्यन्ते ऊहापोहविशारदाः\n",
    "13133043c": "ज्ञानविज्ञानसंपन्नाः प्रज्ञावन्तोऽर्थकोविदाः\n",
    "13133043e": "दुष्प्रज्ञाश्चापरे देव ज्ञानविज्ञानवर्जिताः\n",
    "13133044a": "केन कर्मविपाकेन प्रज्ञावान्पुरुषो भवेत्\n",
    "13133044c": "अल्पप्रज्ञो विरूपाक्ष कथं भवति मानवः\n",
    "13133044e": "एतं मे संशयं छिन्द्धि सर्वधर्मविदां वर\n",
    "13133045a": "जात्यन्धाश्चापरे देव रोगार्ताश्चापरे तथा\n",
    "13133045c": "नराः क्लीबाश्च दृश्यन्ते कारणं ब्रूहि तत्र वै\n",
    "13133046": "महेश्वर उवाच\n",
    "13133046a": "ब्राह्मणान्वेदविदुषः सिद्धान्धर्मविदस्तथा\n",
    "13133046c": "परिपृच्छन्त्यहरहः कुशलाकुशलं तथा\n",
    "13133047a": "वर्जयन्त्यशुभं कर्म सेवमानाः शुभं तथा\n",
    "13133047c": "लभन्ते स्वर्गतिं नित्यमिह लोके सुखं तथा\n",
    "13133048a": "स चेन्मानुषतां याति मेधावी तत्र जायते\n",
    "13133048c": "श्रुतं प्रज्ञानुगं चास्य कल्याणमुपजायते\n",
    "13133049a": "परदारेषु ये मूढाश्चक्षुर्दुष्टं प्रयुञ्जते\n",
    "13133049c": "तेन दुष्टस्वभावेन जात्यन्धास्ते भवन्ति ह\n",
    "13133050a": "मनसा तु प्रदुष्टेन नग्नां पश्यन्ति ये स्त्रियम्\n",
    "13133050c": "रोगार्तास्ते भवन्तीह नरा दुष्कृतकर्मिणः\n",
    "13133051a": "ये तु मूढा दुराचारा वियोनौ मैथुने रताः\n",
    "13133051c": "पुरुषेषु सुदुष्प्रज्ञाः क्लीबत्वमुपयान्ति ते\n",
    "13133052a": "पशूंश्च ये बन्धयन्ति ये चैव गुरुतल्पगाः\n",
    "13133052c": "प्रकीर्णमैथुना ये च क्लीबा जायन्ति ते नराः\n",
    "13133053": "उमोवाच\n",
    "13133053a": "सावद्यं किं नु वै कर्म निरवद्यं तथैव च\n",
    "13133053c": "श्रेयः कुर्वन्नवाप्नोति मानवो देवसत्तम\n",
    "13133054": "महेश्वर उवाच\n",
    "13133054a": "श्रेयांसं मार्गमातिष्ठन्सदा यः पृच्छते द्विजान्\n",
    "13133054c": "धर्मान्वेषी गुणाकाङ्क्षी स स्वर्गं समुपाश्नुते\n",
    "13133055a": "यदि मानुषतां देवि कदाचित्स निगच्छति\n",
    "13133055c": "मेधावी धारणायुक्तः प्राज्ञस्तत्राभिजायते\n",
    "13133056a": "एष देवि सतां धर्मो मन्तव्यो भूतिकारकः\n",
    "13133056c": "नृणां हितार्थाय तव मया वै समुदाहृतः\n",
    "13133057": "उमोवाच\n",
    "13133057a": "अपरे स्वल्पविज्ञाना धर्मविद्वेषिणो नराः\n",
    "13133057c": "ब्राह्मणान्वेदविदुषो नेच्छन्ति परिसर्पितुम्\n",
    "13133058a": "व्रतवन्तो नराः केचिच्छ्रद्धादमपरायणाः\n",
    "13133058c": "अव्रता भ्रष्टनियमास्तथान्ये राक्षसोपमाः\n",
    "13133059a": "यज्वानश्च तथैवान्ये निर्होमाश्च तथापरे\n",
    "13133059c": "केन कर्मविपाकेन भवन्तीह वदस्व मे\n",
    "13133060": "महेश्वर उवाच\n",
    "13133060a": "आगमाल्लोकधर्माणां मर्यादाः पूर्वनिर्मिताः\n",
    "13133060c": "प्रामाण्येनानुवर्तन्ते दृश्यन्ते हि दृढव्रताः\n",
    "13133061a": "अधर्मं धर्ममित्याहुर्ये च मोहवशं गताः\n",
    "13133061c": "अव्रता नष्टमर्यादास्ते प्रोक्ता ब्रह्मराक्षसाः\n",
    "13133062a": "ते चेत्कालकृतोद्योगात्संभवन्तीह मानुषाः\n",
    "13133062c": "निर्होमा निर्वषट्कारास्ते भवन्ति नराधमाः\n",
    "13133063a": "एष देवि मया सर्वः संशयच्छेदनाय ते\n",
    "13133063c": "कुशलाकुशलो नॄणां व्याख्यातो धर्मसागरः\n",
    "13134001": "महेश्वर उवाच\n",
    "13134001a": "परावरज्ञे धर्मज्ञे तपोवननिवासिनि\n",
    "13134001c": "साध्वि सुभ्रु सुकेशान्ते हिमवत्पर्वतात्मजे\n",
    "13134002a": "दक्षे शमदमोपेते निर्ममे धर्मचारिणि\n",
    "13134002c": "पृच्छामि त्वां वरारोहे पृष्टा वद ममेप्सितम्\n",
    "13134003a": "सावित्री ब्रह्मणः साध्वी कौशिकस्य शची सती\n",
    "13134003c": "मार्तण्डजस्य धूमोर्णा ऋद्धिर्वैश्रवणस्य च\n",
    "13134004a": "वरुणस्य ततो गौरी सूर्यस्य च सुवर्चला\n",
    "13134004c": "रोहिणी शशिनः साध्वी स्वाहा चैव विभावसोः\n",
    "13134005a": "अदितिः कश्यपस्याथ सर्वास्ताः पतिदेवताः\n",
    "13134005c": "पृष्टाश्चोपासिताश्चैव तास्त्वया देवि नित्यशः\n",
    "13134006a": "तेन त्वां परिपृच्छामि धर्मज्ञे धर्मवादिनि\n",
    "13134006c": "स्त्रीधर्मं श्रोतुमिच्छामि त्वयोदाहृतमादितः\n",
    "13134007a": "सहधर्मचरी मे त्वं समशीला समव्रता\n",
    "13134007c": "समानसारवीर्या च तपस्तीव्रं कृतं च ते\n",
    "13134007e": "त्वया ह्युक्तो विशेषेण प्रमाणत्वमुपैष्यति\n",
    "13134008a": "स्त्रियश्चैव विशेषेण स्त्रीजनस्य गतिः सदा\n",
    "13134008c": "गौर्गां गच्छति सुश्रोणि लोकेष्वेषा स्थितिः सदा\n",
    "13134009a": "मम चार्धं शरीरस्य मम चार्धाद्विनिःसृता\n",
    "13134009c": "सुरकार्यकरी च त्वं लोकसंतानकारिणी\n",
    "13134010a": "तव सर्वः सुविदितः स्त्रीधर्मः शाश्वतः शुभे\n",
    "13134010c": "तस्मादशेषतो ब्रूहि स्त्रीधर्मं विस्तरेण मे\n",
    "13134011": "उमोवाच\n",
    "13134011a": "भगवन्सर्वभूतेश भूतभव्यभवोद्भव\n",
    "13134011c": "त्वत्प्रभावादियं देव वाक्चैव प्रतिभाति मे\n",
    "13134012a": "इमास्तु नद्यो देवेश सर्वतीर्थोदकैर्युताः\n",
    "13134012c": "उपस्पर्शनहेतोस्त्वा समीपस्था उपासते\n",
    "13134013a": "एताभिः सह संमन्त्र्य प्रवक्ष्याम्यनुपूर्वशः\n",
    "13134013c": "प्रभवन्योऽनहंवादी स वै पुरुष उच्यते\n",
    "13134014a": "स्त्री च भूतेश सततं स्त्रियमेवानुधावति\n",
    "13134014c": "मया संमानिताश्चैव भविष्यन्ति सरिद्वराः\n",
    "13134015a": "एषा सरस्वती पुण्या नदीनामुत्तमा नदी\n",
    "13134015c": "प्रथमा सर्वसरितां नदी सागरगामिनी\n",
    "13134016a": "विपाशा च वितस्ता च चन्द्रभागा इरावती\n",
    "13134016c": "शतद्रुर्देविका सिन्धुः कौशिकी गोमती तथा\n",
    "13134017a": "तथा देवनदी चेयं सर्वतीर्थाभिसंवृता\n",
    "13134017c": "गगनाद्गां गता देवी गङ्गा सर्वसरिद्वरा\n",
    "13134018a": "इत्युक्त्वा देवदेवस्य पत्नी धर्मभृतां वरा\n",
    "13134018c": "स्मितपूर्वमिवाभाष्य सर्वास्ताः सरितस्तदा\n",
    "13134019a": "अपृच्छद्देवमहिषी स्त्रीधर्मं धर्मवत्सला\n",
    "13134019c": "स्त्रीधर्मकुशलास्ता वै गङ्गाद्याः सरितां वराः\n",
    "13134020a": "अयं भगवता दत्तः प्रश्नः स्त्रीधर्मसंश्रितः\n",
    "13134020c": "तं तु संमन्त्र्य युष्माभिर्वक्तुमिच्छामि शंकरे\n",
    "13134021a": "न चैकसाध्यं पश्यामि विज्ञानं भुवि कस्यचित्\n",
    "13134021c": "दिवि वा सागरगमास्तेन वो मानयाम्यहम्\n",
    "13134022": "भीष्म उवाच\n",
    "13134022a": "एवं सर्वाः सरिच्छ्रेष्ठाः पृष्टाः पुण्यतमाः शिवाः\n",
    "13134022c": "ततो देवनदी गङ्गा नियुक्ता प्रतिपूज्य ताम्\n",
    "13134023a": "बह्वीभिर्बुद्धिभिः स्फीता स्त्रीधर्मज्ञा शुचिस्मिता\n",
    "13134023c": "शैलराजसुतां देवीं पुण्या पापापहां शिवाम्\n",
    "13134024a": "बुद्ध्या विनयसंपन्ना सर्वज्ञानविशारदा\n",
    "13134024c": "सस्मितं बहुबुद्ध्याढ्या गङ्गा वचनमब्रवीत्\n",
    "13134025a": "धन्याः स्मोऽनुगृहीताः स्मो देवि धर्मपरायणा\n",
    "13134025c": "या त्वं सर्वजगन्मान्या नदीर्मानयसेऽनघे\n",
    "13134026a": "प्रभवन्पृच्छते यो हि संमानयति वा पुनः\n",
    "13134026c": "नूनं जनमदुष्टात्मा पण्डिताख्यां स गच्छति\n",
    "13134027a": "ज्ञानविज्ञानसंपन्नानूहापोहविशारदान्\n",
    "13134027c": "प्रवक्तॄन्पृच्छते योऽन्यान्स वै ना पदमर्च्छति\n",
    "13134028a": "अन्यथा बहुबुद्ध्याढ्यो वाक्यं वदति संसदि\n",
    "13134028c": "अन्यथैव ह्यहंमानी दुर्बलं वदते वचः\n",
    "13134029a": "दिव्यज्ञाने दिवि श्रेष्ठे दिव्यपुण्ये सदोत्थिते\n",
    "13134029c": "त्वमेवार्हसि नो देवि स्त्रीधर्ममनुशासितुम्\n",
    "13134030": "भीष्म उवाच\n",
    "13134030a": "ततः साराधिता देवी गङ्गया बहुभिर्गुणैः\n",
    "13134030c": "प्राह सर्वमशेषेण स्त्रीधर्मं सुरसुन्दरी\n",
    "13134031a": "स्त्रीधर्मो मां प्रति यथा प्रतिभाति यथाविधि\n",
    "13134031c": "तमहं कीर्तयिष्यामि तथैव प्रथितो भवेत्\n",
    "13134032a": "स्त्रीधर्मः पूर्व एवायं विवाहे बन्धुभिः कृतः\n",
    "13134032c": "सहधर्मचरी भर्तुर्भवत्यग्निसमीपतः\n",
    "13134033a": "सुस्वभावा सुवचना सुवृत्ता सुखदर्शना\n",
    "13134033c": "अनन्यचित्ता सुमुखी भर्तुः सा धर्मचारिणी\n",
    "13134034a": "सा भवेद्धर्मपरमा सा भवेद्धर्मभागिनी\n",
    "13134034c": "देववत्सततं साध्वी या भर्तारं प्रपश्यति\n",
    "13134035a": "शुश्रूषां परिचारं च देववद्या करोति च\n",
    "13134035c": "नान्यभावा ह्यविमनाः सुव्रता सुखदर्शना\n",
    "13134036a": "पुत्रवक्त्रमिवाभीक्ष्णं भर्तुर्वदनमीक्षते\n",
    "13134036c": "या साध्वी नियताचारा सा भवेद्धर्मचारिणी\n",
    "13134037a": "श्रुत्वा दंपतिधर्मं वै सहधर्मकृतं शुभम्\n",
    "13134037c": "अनन्यचित्ता सुमुखी भर्तुः सा धर्मचारिणी\n",
    "13134038a": "परुषाण्यपि चोक्ता या दृष्टा वा क्रूरचक्षुषा\n",
    "13134038c": "सुप्रसन्नमुखी भर्तुर्या नारी सा पतिव्रता\n",
    "13134039a": "न चन्द्रसूर्यौ न तरुं पुंनाम्नो या निरीक्षते\n",
    "13134039c": "भर्तृवर्जं वरारोहा सा भवेद्धर्मचारिणी\n",
    "13134040a": "दरिद्रं व्याधितं दीनमध्वना परिकर्शितम्\n",
    "13134040c": "पतिं पुत्रमिवोपास्ते सा नारी धर्मभागिनी\n",
    "13134041a": "या नारी प्रयता दक्षा या नारी पुत्रिणी भवेत्\n",
    "13134041c": "पतिप्रिया पतिप्राणा सा नारी धर्मभागिनी\n",
    "13134042a": "शुश्रूषां परिचर्यां च करोत्यविमनाः सदा\n",
    "13134042c": "सुप्रतीता विनीता च सा नारी धर्मभागिनी\n",
    "13134043a": "न कामेषु न भोगेषु नैश्वर्ये न सुखे तथा\n",
    "13134043c": "स्पृहा यस्या यथा पत्यौ सा नारी धर्मभागिनी\n",
    "13134044a": "कल्योत्थानरता नित्यं गुरुशुश्रूषणे रता\n",
    "13134044c": "सुसंमृष्टक्षया चैव गोशकृत्कृतलेपना\n",
    "13134045a": "अग्निकार्यपरा नित्यं सदा पुष्पबलिप्रदा\n",
    "13134045c": "देवतातिथिभृत्यानां निरुप्य पतिना सह\n",
    "13134046a": "शेषान्नमुपभुञ्जाना यथान्यायं यथाविधि\n",
    "13134046c": "तुष्टपुष्टजना नित्यं नारी धर्मेण युज्यते\n",
    "13134047a": "श्वश्रूश्वशुरयोः पादौ तोषयन्ती गुणान्विता\n",
    "13134047c": "मातापितृपरा नित्यं या नारी सा तपोधना\n",
    "13134048a": "ब्राह्मणान्दुर्बलानाथान्दीनान्धकृपणांस्तथा\n",
    "13134048c": "बिभर्त्यन्नेन या नारी सा पतिव्रतभागिनी\n",
    "13134049a": "व्रतं चरति या नित्यं दुश्चरं लघुसत्त्वया\n",
    "13134049c": "पतिचित्ता पतिहिता सा पतिव्रतभागिनी\n",
    "13134050a": "पुण्यमेतत्तपश्चैव स्वर्गश्चैष सनातनः\n",
    "13134050c": "या नारी भर्तृपरमा भवेद्भर्तृव्रता शिवा\n",
    "13134051a": "पतिर्हि देवो नारीणां पतिर्बन्धुः पतिर्गतिः\n",
    "13134051c": "पत्या समा गतिर्नास्ति दैवतं वा यथा पतिः\n",
    "13134052a": "पतिप्रसादः स्वर्गो वा तुल्यो नार्या न वा भवेत्\n",
    "13134052c": "अहं स्वर्गं न हीच्छेयं त्वय्यप्रीते महेश्वर\n",
    "13134053a": "यद्यकार्यमधर्मं वा यदि वा प्राणनाशनम्\n",
    "13134053c": "पतिर्ब्रूयाद्दरिद्रो वा व्याधितो वा कथंचन\n",
    "13134054a": "आपन्नो रिपुसंस्थो वा ब्रह्मशापार्दितोऽपि वा\n",
    "13134054c": "आपद्धर्माननुप्रेक्ष्य तत्कार्यमविशङ्कया\n",
    "13134055a": "एष देव मया प्रोक्तः स्त्रीधर्मो वचनात्तव\n",
    "13134055c": "या त्वेवंभाविनी नारी सा भवेद्धर्मभागिनी\n",
    "13134056": "भीष्म उवाच\n",
    "13134056a": "इत्युक्तः स तु देवेशः प्रतिपूज्य गिरेः सुताम्\n",
    "13134056c": "लोकान्विसर्जयामास सर्वैरनुचरैः सह\n",
    "13134057a": "ततो ययुर्भूतगणाः सरितश्च यथागतम्\n",
    "13134057c": "गन्धर्वाप्सरसश्चैव प्रणम्य शिरसा भवम्\n",
    "13135001": "वैशंपायन उवाच\n",
    "13135001a": "श्रुत्वा धर्मानशेषेण पावनानि च सर्वशः\n",
    "13135001c": "युधिष्ठिरः शांतनवं पुनरेवाभ्यभाषत\n",
    "13135002a": "किमेकं दैवतं लोके किं वाप्येकं परायणम्\n",
    "13135002c": "स्तुवन्तः कं कमर्चन्तः प्राप्नुयुर्मानवाः शुभम्\n",
    "13135003a": "को धर्मः सर्वधर्माणां भवतः परमो मतः\n",
    "13135003c": "किं जपन्मुच्यते जन्तुर्जन्मसंसारबन्धनात्\n",
    "13135004": "भीष्म उवाच\n",
    "13135004a": "जगत्प्रभुं देवदेवमनन्तं पुरुषोत्तमम्\n",
    "13135004c": "स्तुवन्नामसहस्रेण पुरुषः सततोत्थितः\n",
    "13135005a": "तमेव चार्चयन्नित्यं भक्त्या पुरुषमव्ययम्\n",
    "13135005c": "ध्यायन्स्तुवन्नमस्यंश्च यजमानस्तमेव च\n",
    "13135006a": "अनादिनिधनं विष्णुं सर्वलोकमहेश्वरम्\n",
    "13135006c": "लोकाध्यक्षं स्तुवन्नित्यं सर्वदुःखातिगो भवेत्\n",
    "13135007a": "ब्रह्मण्यं सर्वधर्मज्ञं लोकानां कीर्तिवर्धनम्\n",
    "13135007c": "लोकनाथं महद्भूतं सर्वभूतभवोद्भवम्\n",
    "13135008a": "एष मे सर्वधर्माणां धर्मोऽधिकतमो मतः\n",
    "13135008c": "यद्भक्त्या पुण्डरीकाक्षं स्तवैरर्चेन्नरः सदा\n",
    "13135009a": "परमं यो महत्तेजः परमं यो महत्तपः\n",
    "13135009c": "परमं यो महद्ब्रह्म परमं यः परायणम्\n",
    "13135010a": "पवित्राणां पवित्रं यो मङ्गलानां च मङ्गलम्\n",
    "13135010c": "दैवतं देवतानां च भूतानां योऽव्ययः पिता\n",
    "13135011a": "यतः सर्वाणि भूतानि भवन्त्यादियुगागमे\n",
    "13135011c": "यस्मिंश्च प्रलयं यान्ति पुनरेव युगक्षये\n",
    "13135012a": "तस्य लोकप्रधानस्य जगन्नाथस्य भूपते\n",
    "13135012c": "विष्णोर्नामसहस्रं मे शृणु पापभयापहम्\n",
    "13135013a": "यानि नामानि गौणानि विख्यातानि महात्मनः\n",
    "13135013c": "ऋषिभिः परिगीतानि तानि वक्ष्यामि भूतये\n",
    "13135014a": "विश्वं विष्णुर्वषट्कारो भूतभव्यभवत्प्रभुः\n",
    "13135014c": "भूतकृद्भूतभृद्भावो भूतात्मा भूतभावनः\n",
    "13135015a": "पूतात्मा परमात्मा च मुक्तानां परमा गतिः\n",
    "13135015c": "अव्ययः पुरुषः साक्षी क्षेत्रज्ञोऽक्षर एव च\n",
    "13135016a": "योगो योगविदां नेता प्रधानपुरुषेश्वरः\n",
    "13135016c": "नारसिंहवपुः श्रीमान्केशवः पुरुषोत्तमः\n",
    "13135017a": "सर्वः शर्वः शिवः स्थाणुर्भूतादिर्निधिरव्ययः\n",
    "13135017c": "संभवो भावनो भर्ता प्रभवः प्रभुरीश्वरः\n",
    "13135018a": "स्वयंभूः शंभुरादित्यः पुष्कराक्षो महास्वनः\n",
    "13135018c": "अनादिनिधनो धाता विधाता धातुरुत्तमः\n",
    "13135019a": "अप्रमेयो हृषीकेशः पद्मनाभोऽमरप्रभुः\n",
    "13135019c": "विश्वकर्मा मनुस्त्वष्टा स्थविष्ठः स्थविरो ध्रुवः\n",
    "13135020a": "अग्राह्यः शाश्वतः कृष्णो लोहिताक्षः प्रतर्दनः\n",
    "13135020c": "प्रभूतस्त्रिककुब्धाम पवित्रं मङ्गलं परम्\n",
    "13135021a": "ईशानः प्राणदः प्राणो ज्येष्ठः श्रेष्ठः प्रजापतिः\n",
    "13135021c": "हिरण्यगर्भो भूगर्भो माधवो मधुसूदनः\n",
    "13135022a": "ईश्वरो विक्रमी धन्वी मेधावी विक्रमः क्रमः\n",
    "13135022c": "अनुत्तमो दुराधर्षः कृतज्ञः कृतिरात्मवान्\n",
    "13135023a": "सुरेशः शरणं शर्म विश्वरेताः प्रजाभवः\n",
    "13135023c": "अहः संवत्सरो व्यालः प्रत्ययः सर्वदर्शनः\n",
    "13135024a": "अजः सर्वेश्वरः सिद्धः सिद्धिः सर्वादिरच्युतः\n",
    "13135024c": "वृषाकपिरमेयात्मा सर्वयोगविनिःसृतः\n",
    "13135025a": "वसुर्वसुमनाः सत्यः समात्मा संमितः समः\n",
    "13135025c": "अमोघः पुण्डरीकाक्षो वृषकर्मा वृषाकृतिः\n",
    "13135026a": "रुद्रो बहुशिरा बभ्रुर्विश्वयोनिः शुचिश्रवाः\n",
    "13135026c": "अमृतः शाश्वतः स्थाणुर्वरारोहो महातपाः\n",
    "13135027a": "सर्वगः सर्वविद्भानुर्विष्वक्सेनो जनार्दनः\n",
    "13135027c": "वेदो वेदविदव्यङ्गो वेदाङ्गो वेदवित्कविः\n",
    "13135028a": "लोकाध्यक्षः सुराध्यक्षो धर्माध्यक्षः कृताकृतः\n",
    "13135028c": "चतुरात्मा चतुर्व्यूहश्चतुर्दंष्ट्रश्चतुर्भुजः\n",
    "13135029a": "भ्राजिष्णुर्भोजनं भोक्ता सहिष्णुर्जगदादिजः\n",
    "13135029c": "अनघो विजयो जेता विश्वयोनिः पुनर्वसुः\n",
    "13135030a": "उपेन्द्रो वामनः प्रांशुरमोघः शुचिरूर्जितः\n",
    "13135030c": "अतीन्द्रः संग्रहः सर्गो धृतात्मा नियमो यमः\n",
    "13135031a": "वेद्यो वैद्यः सदायोगी वीरहा माधवो मधुः\n",
    "13135031c": "अतीन्द्रियो महामायो महोत्साहो महाबलः\n",
    "13135032a": "महाबुद्धिर्महावीर्यो महाशक्तिर्महाद्युतिः\n",
    "13135032c": "अनिर्देश्यवपुः श्रीमानमेयात्मा महाद्रिधृक्\n",
    "13135033a": "महेष्वासो महीभर्ता श्रीनिवासः सतां गतिः\n",
    "13135033c": "अनिरुद्धः सुरानन्दो गोविन्दो गोविदां पतिः\n",
    "13135034a": "मरीचिर्दमनो हंसः सुपर्णो भुजगोत्तमः\n",
    "13135034c": "हिरण्यनाभः सुतपाः पद्मनाभः प्रजापतिः\n",
    "13135035a": "अमृत्युः सर्वदृक्सिंहः संधाता संधिमान्स्थिरः\n",
    "13135035c": "अजो दुर्मर्षणः शास्ता विश्रुतात्मा सुरारिहा\n",
    "13135036a": "गुरुर्गुरुतमो धाम सत्यः सत्यपराक्रमः\n",
    "13135036c": "निमिषोऽनिमिषः स्रग्वी वाचस्पतिरुदारधीः\n",
    "13135037a": "अग्रणीर्ग्रामणीः श्रीमान्न्यायो नेता समीरणः\n",
    "13135037c": "सहस्रमूर्धा विश्वात्मा सहस्राक्षः सहस्रपात्\n",
    "13135038a": "आवर्तनो निवृत्तात्मा संवृतः संप्रमर्दनः\n",
    "13135038c": "अहः संवर्तको वह्निरनिलो धरणीधरः\n",
    "13135039a": "सुप्रसादः प्रसन्नात्मा विश्वधृग्विश्वभुग्विभुः\n",
    "13135039c": "सत्कर्ता सत्कृतः साधुर्जह्नुर्नारायणो नरः\n",
    "13135040a": "असंख्येयोऽप्रमेयात्मा विशिष्टः शिष्टकृच्छुचिः\n",
    "13135040c": "सिद्धार्थः सिद्धसंकल्पः सिद्धिदः सिद्धिसाधनः\n",
    "13135041a": "वृषाही वृषभो विष्णुर्वृषपर्वा वृषोदरः\n",
    "13135041c": "वर्धनो वर्धमानश्च विविक्तः श्रुतिसागरः\n",
    "13135042a": "सुभुजो दुर्धरो वाग्मी महेन्द्रो वसुदो वसुः\n",
    "13135042c": "नैकरूपो बृहद्रूपः शिपिविष्टः प्रकाशनः\n",
    "13135043a": "ओजस्तेजो द्युतिधरः प्रकाशात्मा प्रतापनः\n",
    "13135043c": "ऋद्धः स्पष्टाक्षरो मन्त्रश्चन्द्रांशुर्भास्करद्युतिः\n",
    "13135044a": "अमृतांशूद्भवो भानुः शशबिन्दुः सुरेश्वरः\n",
    "13135044c": "औषधं जगतः सेतुः सत्यधर्मपराक्रमः\n",
    "13135045a": "भूतभव्यभवन्नाथः पवनः पावनोऽनिलः\n",
    "13135045c": "कामहा कामकृत्कान्तः कामः कामप्रदः प्रभुः\n",
    "13135046a": "युगादिकृद्युगावर्तो नैकमायो महाशनः\n",
    "13135046c": "अदृश्यो व्यक्तरूपश्च सहस्रजिदनन्तजित्\n",
    "13135047a": "इष्टो विशिष्टः शिष्टेष्टः शिखण्डी नहुषो वृषः\n",
    "13135047c": "क्रोधहा क्रोधकृत्कर्ता विश्वबाहुर्महीधरः\n",
    "13135048a": "अच्युतः प्रथितः प्राणः प्राणदो वासवानुजः\n",
    "13135048c": "अपां निधिरधिष्ठानमप्रमत्तः प्रतिष्ठितः\n",
    "13135049a": "स्कन्दः स्कन्दधरो धुर्यो वरदो वायुवाहनः\n",
    "13135049c": "वासुदेवो बृहद्भानुरादिदेवः पुरंदरः\n",
    "13135050a": "अशोकस्तारणस्तारः शूरः शौरिर्जनेश्वरः\n",
    "13135050c": "अनुकूलः शतावर्तः पद्मी पद्मनिभेक्षणः\n",
    "13135051a": "पद्मनाभोऽरविन्दाक्षः पद्मगर्भः शरीरभृत्\n",
    "13135051c": "महर्द्धिरृद्धो वृद्धात्मा महाक्षो गरुडध्वजः\n",
    "13135052a": "अतुलः शरभो भीमः समयज्ञो हविर्हरिः\n",
    "13135052c": "सर्वलक्षणलक्षण्यो लक्ष्मीवान्समितिंजयः\n",
    "13135053a": "विक्षरो रोहितो मार्गो हेतुर्दामोदरः सहः\n",
    "13135053c": "महीधरो महाभागो वेगवानमिताशनः\n",
    "13135054a": "उद्भवः क्षोभणो देवः श्रीगर्भः परमेश्वरः\n",
    "13135054c": "करणं कारणं कर्ता विकर्ता गहनो गुहः\n",
    "13135055a": "व्यवसायो व्यवस्थानः संस्थानः स्थानदो ध्रुवः\n",
    "13135055c": "परर्द्धिः परमः स्पष्टस्तुष्टः पुष्टः शुभेक्षणः\n",
    "13135056a": "रामो विरामो विरतो मार्गो नेयो नयोऽनयः\n",
    "13135056c": "वीरः शक्तिमतां श्रेष्ठो धर्मो धर्मविदुत्तमः\n",
    "13135057a": "वैकुण्ठः पुरुषः प्राणः प्राणदः प्रणवः पृथुः\n",
    "13135057c": "हिरण्यगर्भः शत्रुघ्नो व्याप्तो वायुरधोक्षजः\n",
    "13135058a": "ऋतुः सुदर्शनः कालः परमेष्ठी परिग्रहः\n",
    "13135058c": "उग्रः संवत्सरो दक्षो विश्रामो विश्वदक्षिणः\n",
    "13135059a": "विस्तारः स्थावरः स्थाणुः प्रमाणं बीजमव्ययम्\n",
    "13135059c": "अर्थोऽनर्थो महाकोशो महाभोगो महाधनः\n",
    "13135060a": "अनिर्विण्णः स्थविष्ठो भूर्धर्मयूपो महामखः\n",
    "13135060c": "नक्षत्रनेमिर्नक्षत्री क्षमः क्षामः समीहनः\n",
    "13135061a": "यज्ञ इज्यो महेज्यश्च क्रतुः सत्रं सतां गतिः\n",
    "13135061c": "सर्वदर्शी विमुक्तात्मा सर्वज्ञो ज्ञानमुत्तमम्\n",
    "13135062a": "सुव्रतः सुमुखः सूक्ष्मः सुघोषः सुखदः सुहृत्\n",
    "13135062c": "मनोहरो जितक्रोधो वीरबाहुर्विदारणः\n",
    "13135063a": "स्वापनः स्ववशो व्यापी नैकात्मा नैककर्मकृत्\n",
    "13135063c": "वत्सरो वत्सलो वत्सी रत्नगर्भो धनेश्वरः\n",
    "13135064a": "धर्मगुब्धर्मकृद्धर्मी सदसत्क्षरमक्षरम्\n",
    "13135064c": "अविज्ञाता सहस्रांशुर्विधाता कृतलक्षणः\n",
    "13135065a": "गभस्तिनेमिः सत्त्वस्थः सिंहो भूतमहेश्वरः\n",
    "13135065c": "आदिदेवो महादेवो देवेशो देवभृद्गुरुः\n",
    "13135066a": "उत्तरो गोपतिर्गोप्ता ज्ञानगम्यः पुरातनः\n",
    "13135066c": "शरीरभूतभृद्भोक्ता कपीन्द्रो भूरिदक्षिणः\n",
    "13135067a": "सोमपोऽमृतपः सोमः पुरुजित्पुरुसत्तमः\n",
    "13135067c": "विनयो जयः सत्यसंधो दाशार्हः सात्वतां पतिः\n",
    "13135068a": "जीवो विनयिता साक्षी मुकुन्दोऽमितविक्रमः\n",
    "13135068c": "अम्भोनिधिरनन्तात्मा महोदधिशयोऽन्तकः\n",
    "13135069a": "अजो महार्हः स्वाभाव्यो जितामित्रः प्रमोदनः\n",
    "13135069c": "आनन्दो नन्दनो नन्दः सत्यधर्मा त्रिविक्रमः\n",
    "13135070a": "महर्षिः कपिलाचार्यः कृतज्ञो मेदिनीपतिः\n",
    "13135070c": "त्रिपदस्त्रिदशाध्यक्षो महाशृङ्गः कृतान्तकृत्\n",
    "13135071a": "महावराहो गोविन्दः सुषेणः कनकाङ्गदी\n",
    "13135071c": "गुह्यो गभीरो गहनो गुप्तश्चक्रगदाधरः\n",
    "13135072a": "वेधाः स्वाङ्गोऽजितः कृष्णो दृढः संकर्षणोऽच्युतः\n",
    "13135072c": "वरुणो वारुणो वृक्षः पुष्कराक्षो महामनाः\n",
    "13135073a": "भगवान्भगहा नन्दी वनमाली हलायुधः\n",
    "13135073c": "आदित्यो ज्योतिरादित्यः सहिष्णुर्गतिसत्तमः\n",
    "13135074a": "सुधन्वा खण्डपरशुर्दारुणो द्रविणप्रदः\n",
    "13135074c": "दिवःस्पृक्सर्वदृग्व्यासो वाचस्पतिरयोनिजः\n",
    "13135075a": "त्रिसामा सामगः साम निर्वाणं भेषजं भिषक्\n",
    "13135075c": "संन्यासकृच्छमः शान्तो निष्ठा शान्तिः परायणम्\n",
    "13135076a": "शुभाङ्गः शान्तिदः स्रष्टा कुमुदः कुवलेशयः\n",
    "13135076c": "गोहितो गोपतिर्गोप्ता वृषभाक्षो वृषप्रियः\n",
    "13135077a": "अनिवर्ती निवृत्तात्मा संक्षेप्ता क्षेमकृच्छिवः\n",
    "13135077c": "श्रीवत्सवक्षाः श्रीवासः श्रीपतिः श्रीमतां वरः\n",
    "13135078a": "श्रीदः श्रीशः श्रीनिवासः श्रीनिधिः श्रीविभावनः\n",
    "13135078c": "श्रीधरः श्रीकरः श्रेयः श्रीमाँल्लोकत्रयाश्रयः\n",
    "13135079a": "स्वक्षः स्वङ्गः शतानन्दो नन्दिर्ज्योतिर्गणेश्वरः\n",
    "13135079c": "विजितात्मा विधेयात्मा सत्कीर्तिश्छिन्नसंशयः\n",
    "13135080a": "उदीर्णः सर्वतश्चक्षुरनीशः शाश्वतः स्थिरः\n",
    "13135080c": "भूशयो भूषणो भूतिर्विशोकः शोकनाशनः\n",
    "13135081a": "अर्चिष्मानर्चितः कुम्भो विशुद्धात्मा विशोधनः\n",
    "13135081c": "अनिरुद्धोऽप्रतिरथः प्रद्युम्नोऽमितविक्रमः\n",
    "13135082a": "कालनेमिनिहा वीरः शूरः शौरिर्जनेश्वरः\n",
    "13135082c": "त्रिलोकात्मा त्रिलोकेशः केशवः केशिहा हरिः\n",
    "13135083a": "कामदेवः कामपालः कामी कान्तः कृतागमः\n",
    "13135083c": "अनिर्देश्यवपुर्विष्णुर्वीरोऽनन्तो धनंजयः\n",
    "13135084a": "ब्रह्मण्यो ब्रह्मकृद्ब्रह्मा ब्रह्म ब्रह्मविवर्धनः\n",
    "13135084c": "ब्रह्मविद्ब्राह्मणो ब्रह्मी ब्रह्मज्ञो ब्राह्मणप्रियः\n",
    "13135085a": "महाक्रमो महाकर्मा महातेजा महोरगः\n",
    "13135085c": "महाक्रतुर्महायज्वा महायज्ञो महाहविः\n",
    "13135086a": "स्तव्यः स्तवप्रियः स्तोत्रं स्तुतिः स्तोता रणप्रियः\n",
    "13135086c": "पूर्णः पूरयिता पुण्यः पुण्यकीर्तिरनामयः\n",
    "13135087a": "मनोजवस्तीर्थकरो वसुरेता वसुप्रदः\n",
    "13135087c": "वसुप्रदो वासुदेवो वसुर्वसुमना हविः\n",
    "13135088a": "सद्गतिः सत्कृतिः सत्ता सद्भूतिः सत्परायणः\n",
    "13135088c": "शूरसेनो यदुश्रेष्ठः सन्निवासः सुयामुनः\n",
    "13135089a": "भूतावासो वासुदेवो सर्वासुनिलयोऽनलः\n",
    "13135089c": "दर्पहा दर्पदो दृप्तो दुर्धरोऽथापराजितः\n",
    "13135090a": "विश्वमूर्तिर्महामूर्तिर्दीप्तमूर्तिरमूर्तिमान्\n",
    "13135090c": "अनेकमूर्तिरव्यक्तः शतमूर्तिः शताननः\n",
    "13135091a": "एको नैकः सवः कः किं यत्तत्पदमनुत्तमम्\n",
    "13135091c": "लोकबन्धुर्लोकनाथो माधवो भक्तवत्सलः\n",
    "13135092a": "सुवर्णवर्णो हेमाङ्गो वराङ्गश्चन्दनाङ्गदी\n",
    "13135092c": "वीरहा विषमः शून्यो घृताशीरचलश्चलः\n",
    "13135093a": "अमानी मानदो मान्यो लोकस्वामी त्रिलोकधृक्\n",
    "13135093c": "सुमेधा मेधजो धन्यः सत्यमेधा धराधरः\n",
    "13135094a": "तेजो वृषो द्युतिधरः सर्वशस्त्रभृतां वरः\n",
    "13135094c": "प्रग्रहो निग्रहोऽव्यग्रो नैकशृङ्गो गदाग्रजः\n",
    "13135095a": "चतुर्मूर्तिश्चतुर्बाहुश्चतुर्व्यूहश्चतुर्गतिः\n",
    "13135095c": "चतुरात्मा चतुर्भावश्चतुर्वेदविदेकपात्\n",
    "13135096a": "समावर्तो निवृत्तात्मा दुर्जयो दुरतिक्रमः\n",
    "13135096c": "दुर्लभो दुर्गमो दुर्गो दुरावासो दुरारिहा\n",
    "13135097a": "शुभाङ्गो लोकसारङ्गः सुतन्तुस्तन्तुवर्धनः\n",
    "13135097c": "इन्द्रकर्मा महाकर्मा कृतकर्मा कृतागमः\n",
    "13135098a": "उद्भवः सुन्दरः सुन्दो रत्ननाभः सुलोचनः\n",
    "13135098c": "अर्को वाजसनः शृङ्गी जयन्तः सर्वविज्जयी\n",
    "13135099a": "सुवर्णबिन्दुरक्षोभ्यः सर्ववागीश्वरेश्वरः\n",
    "13135099c": "महाह्रदो महागर्तो महाभूतो महानिधिः\n",
    "13135100a": "कुमुदः कुंदरः कुन्दः पर्जन्यः पवनोऽनिलः\n",
    "13135100c": "अमृतांशोऽमृतवपुः सर्वज्ञः सर्वतोमुखः\n",
    "13135101a": "सुलभः सुव्रतः सिद्धः शत्रुजिच्छत्रुतापनः\n",
    "13135101c": "न्यग्रोधोदुम्बरोऽश्वत्थश्चाणूरान्ध्रनिषूदनः\n",
    "13135102a": "सहस्रार्चिः सप्तजिह्वः सप्तैधाः सप्तवाहनः\n",
    "13135102c": "अमूर्तिरनघोऽचिन्त्यो भयकृद्भयनाशनः\n",
    "13135103a": "अणुर्बृहत्कृशः स्थूलो गुणभृन्निर्गुणो महान्\n",
    "13135103c": "अधृतः स्वधृतः स्वास्यः प्राग्वंशो वंशवर्धनः\n",
    "13135104a": "भारभृत्कथितो योगी योगीशः सर्वकामदः\n",
    "13135104c": "आश्रमः श्रमणः क्षामः सुपर्णो वायुवाहनः\n",
    "13135105a": "धनुर्धरो धनुर्वेदो दण्डो दमयिता दमः\n",
    "13135105c": "अपराजितः सर्वसहो नियन्ता नियमो यमः\n",
    "13135106a": "सत्त्ववान्सात्त्विकः सत्यः सत्यधर्मपरायणः\n",
    "13135106c": "अभिप्रायः प्रियार्होऽर्हः प्रियकृत्प्रीतिवर्धनः\n",
    "13135107a": "विहायसगतिर्ज्योतिः सुरुचिर्हुतभुग्विभुः\n",
    "13135107c": "रविर्विरोचनः सूर्यः सविता रविलोचनः\n",
    "13135108a": "अनन्तो हुतभुग्भोक्ता सुखदो नैकदोऽग्रजः\n",
    "13135108c": "अनिर्विण्णः सदामर्षी लोकाधिष्ठानमद्भुतम्\n",
    "13135109a": "सनात्सनातनतमः कपिलः कपिरव्ययः\n",
    "13135109c": "स्वस्तिदः स्वस्तिकृत्स्वस्ति स्वस्तिभुक्स्वस्तिदक्षिणः\n",
    "13135110a": "अरौद्रः कुण्डली चक्री विक्रम्यूर्जितशासनः\n",
    "13135110c": "शब्दातिगः शब्दसहः शिशिरः शर्वरीकरः\n",
    "13135111a": "अक्रूरः पेशलो दक्षो दक्षिणः क्षमिणां वरः\n",
    "13135111c": "विद्वत्तमो वीतभयः पुण्यश्रवणकीर्तनः\n",
    "13135112a": "उत्तारणो दुष्कृतिहा पुण्यो दुःस्वप्ननाशनः\n",
    "13135112c": "वीरहा रक्षणः सन्तो जीवनः पर्यवस्थितः\n",
    "13135113a": "अनन्तरूपोऽनन्तश्रीर्जितमन्युर्भयापहः\n",
    "13135113c": "चतुरस्रो गभीरात्मा विदिशो व्यादिशो दिशः\n",
    "13135114a": "अनादिर्भूर्भुवो लक्ष्मीः सुवीरो रुचिराङ्गदः\n",
    "13135114c": "जननो जनजन्मादिर्भीमो भीमपराक्रमः\n",
    "13135115a": "आधारनिलयो धाता पुष्पहासः प्रजागरः\n",
    "13135115c": "ऊर्ध्वगः सत्पथाचारः प्राणदः प्रणवः पणः\n",
    "13135116a": "प्रमाणं प्राणनिलयः प्राणकृत्प्राणजीवनः\n",
    "13135116c": "तत्त्वं तत्त्वविदेकात्मा जन्ममृत्युजरातिगः\n",
    "13135117a": "भूर्भुवः स्वस्तरुस्तारः सविता प्रपितामहः\n",
    "13135117c": "यज्ञो यज्ञपतिर्यज्वा यज्ञाङ्गो यज्ञवाहनः\n",
    "13135118a": "यज्ञभृद्यज्ञकृद्यज्ञी यज्ञभुग्यज्ञसाधनः\n",
    "13135118c": "यज्ञान्तकृद्यज्ञगुह्यमन्नमन्नाद एव च\n",
    "13135119a": "आत्मयोनिः स्वयंजातो वैखानः सामगायनः\n",
    "13135119c": "देवकीनन्दनः स्रष्टा क्षितीशः पापनाशनः\n",
    "13135120a": "शङ्खभृन्नन्दकी चक्री शार्ङ्गधन्वा गदाधरः\n",
    "13135120c": "रथाङ्गपाणिरक्षोभ्यः सर्वप्रहरणायुधः\n",
    "13135121a": "इतीदं कीर्तनीयस्य केशवस्य महात्मनः\n",
    "13135121c": "नाम्नां सहस्रं दिव्यानामशेषेण प्रकीर्तितम्\n",
    "13135122a": "य इदं शृणुयान्नित्यं यश्चापि परिकीर्तयेत्\n",
    "13135122c": "नाशुभं प्राप्नुयात्किंचित्सोऽमुत्रेह च मानवः\n",
    "13135123a": "वेदान्तगो ब्राह्मणः स्यात्क्षत्रियो विजयी भवेत्\n",
    "13135123c": "वैश्यो धनसमृद्धः स्याच्छूद्रः सुखमवाप्नुयात्\n",
    "13135124a": "धर्मार्थी प्राप्नुयाद्धर्ममर्थार्थी चार्थमाप्नुयात्\n",
    "13135124c": "कामानवाप्नुयात्कामी प्रजार्थी चाप्नुयात्प्रजाः\n",
    "13135125a": "भक्तिमान्यः सदोत्थाय शुचिस्तद्गतमानसः\n",
    "13135125c": "सहस्रं वासुदेवस्य नाम्नामेतत्प्रकीर्तयेत्\n",
    "13135126a": "यशः प्राप्नोति विपुलं ज्ञातिप्राधान्यमेव च\n",
    "13135126c": "अचलां श्रियमाप्नोति श्रेयश्चाप्नोत्यनुत्तमम्\n",
    "13135127a": "न भयं क्वचिदाप्नोति वीर्यं तेजश्च विन्दति\n",
    "13135127c": "भवत्यरोगो द्युतिमान्बलरूपगुणान्वितः\n",
    "13135128a": "रोगार्तो मुच्यते रोगाद्बद्धो मुच्येत बन्धनात्\n",
    "13135128c": "भयान्मुच्येत भीतश्च मुच्येतापन्न आपदः\n",
    "13135129a": "दुर्गाण्यतितरत्याशु पुरुषः पुरुषोत्तमम्\n",
    "13135129c": "स्तुवन्नामसहस्रेण नित्यं भक्तिसमन्वितः\n",
    "13135130a": "वासुदेवाश्रयो मर्त्यो वासुदेवपरायणः\n",
    "13135130c": "सर्वपापविशुद्धात्मा याति ब्रह्म सनातनम्\n",
    "13135131a": "न वासुदेवभक्तानामशुभं विद्यते क्वचित्\n",
    "13135131c": "जन्ममृत्युजराव्याधिभयं वाप्युपजायते\n",
    "13135132a": "इमं स्तवमधीयानः श्रद्धाभक्तिसमन्वितः\n",
    "13135132c": "युज्येतात्मसुखक्षान्तिश्रीधृतिस्मृतिकीर्तिभिः\n",
    "13135133a": "न क्रोधो न च मात्सर्यं न लोभो नाशुभा मतिः\n",
    "13135133c": "भवन्ति कृतपुण्यानां भक्तानां पुरुषोत्तमे\n",
    "13135134a": "द्यौः सचन्द्रार्कनक्षत्रा खं दिशो भूर्महोदधिः\n",
    "13135134c": "वासुदेवस्य वीर्येण विधृतानि महात्मनः\n",
    "13135135a": "ससुरासुरगन्धर्वं सयक्षोरगराक्षसम्\n",
    "13135135c": "जगद्वशे वर्ततेदं कृष्णस्य सचराचरम्\n",
    "13135136a": "इन्द्रियाणि मनो बुद्धिः सत्त्वं तेजो बलं धृतिः\n",
    "13135136c": "वासुदेवात्मकान्याहुः क्षेत्रं क्षेत्रज्ञ एव च\n",
    "13135137a": "सर्वागमानामाचारः प्रथमं परिकल्प्यते\n",
    "13135137c": "आचारप्रभवो धर्मो धर्मस्य प्रभुरच्युतः\n",
    "13135138a": "ऋषयः पितरो देवा महाभूतानि धातवः\n",
    "13135138c": "जङ्गमाजङ्गमं चेदं जगन्नारायणोद्भवम्\n",
    "13135139a": "योगो ज्ञानं तथा सांख्यं विद्याः शिल्पानि कर्म च\n",
    "13135139c": "वेदाः शास्त्राणि विज्ञानमेतत्सर्वं जनार्दनात्\n",
    "13135140a": "एको विष्णुर्महद्भूतं पृथग्भूतान्यनेकशः\n",
    "13135140c": "त्रीँल्लोकान्व्याप्य भूतात्मा भुङ्क्ते विश्वभुगव्ययः\n",
    "13135141a": "इमं स्तवं भगवतो विष्णोर्व्यासेन कीर्तितम्\n",
    "13135141c": "पठेद्य इच्छेत्पुरुषः श्रेयः प्राप्तुं सुखानि च\n",
    "13135142a": "विश्वेश्वरमजं देवं जगतः प्रभवाप्ययम्\n",
    "13135142c": "भजन्ति ये पुष्कराक्षं न ते यान्ति पराभवम्\n",
    "13136001": "युधिष्ठिर उवाच\n",
    "13136001a": "के पूज्याः के नमस्कार्याः कथं वर्तेत केषु च\n",
    "13136001c": "किमाचारः कीदृशेषु पितामह न रिष्यते\n",
    "13136002": "भीष्म उवाच\n",
    "13136002a": "ब्राह्मणानां परिभवः सादयेदपि देवताः\n",
    "13136002c": "ब्राह्मणानां नमस्कर्ता युधिष्ठिर न रिष्यते\n",
    "13136003a": "ते पूज्यास्ते नमस्कार्या वर्तेथास्तेषु पुत्रवत्\n",
    "13136003c": "ते हि लोकानिमान्सर्वान्धारयन्ति मनीषिणः\n",
    "13136004a": "ब्राह्मणाः सर्वलोकानां महान्तो धर्मसेतवः\n",
    "13136004c": "धनत्यागाभिरामाश्च वाक्संयमरताश्च ये\n",
    "13136005a": "रमणीयाश्च भूतानां निधानं च धृतव्रताः\n",
    "13136005c": "प्रणेतारश्च लोकानां शास्त्राणां च यशस्विनः\n",
    "13136006a": "तपो येषां धनं नित्यं वाक्चैव विपुलं बलम्\n",
    "13136006c": "प्रभवश्चापि धर्माणां धर्मज्ञाः सूक्ष्मदर्शिनः\n",
    "13136007a": "धर्मकामाः स्थिता धर्मे सुकृतैर्धर्मसेतवः\n",
    "13136007c": "यानुपाश्रित्य जीवन्ति प्रजाः सर्वाश्चतुर्विधाः\n",
    "13136008a": "पन्थानः सर्वनेतारो यज्ञवाहाः सनातनाः\n",
    "13136008c": "पितृपैतामहीं गुर्वीमुद्वहन्ति धुरं सदा\n",
    "13136009a": "धुरि ये नावसीदन्ति विषमे सद्गवा इव\n",
    "13136009c": "पितृदेवातिथिमुखा हव्यकव्याग्रभोजिनः\n",
    "13136010a": "भोजनादेव ये लोकांस्त्रायन्ते महतो भयात्\n",
    "13136010c": "दीपाः सर्वस्य लोकस्य चक्षुश्चक्षुष्मतामपि\n",
    "13136011a": "सर्वशिल्पादिनिधयो निपुणाः सूक्ष्मदर्शिनः\n",
    "13136011c": "गतिज्ञाः सर्वभूतानामध्यात्मगतिचिन्तकाः\n",
    "13136012a": "आदिमध्यावसानानां ज्ञातारश्छिन्नसंशयाः\n",
    "13136012c": "परावरविशेषज्ञा गन्तारः परमां गतिम्\n",
    "13136013a": "विमुक्ता धुतपाप्मानो निर्द्वंद्वा निष्परिग्रहाः\n",
    "13136013c": "मानार्हा मानिता नित्यं ज्ञानविद्भिर्महात्मभिः\n",
    "13136014a": "चन्दने मलपङ्के च भोजनेऽभोजने समाः\n",
    "13136014c": "समं येषां दुकूलं च शाणक्षौमाजिनानि च\n",
    "13136015a": "तिष्ठेयुरप्यभुञ्जाना बहूनि दिवसान्यपि\n",
    "13136015c": "शोषयेयुश्च गात्राणि स्वाध्यायैः संयतेन्द्रियाः\n",
    "13136016a": "अदैवं दैवतं कुर्युर्दैवतं चाप्यदैवतम्\n",
    "13136016c": "लोकानन्यान्सृजेयुश्च लोकपालांश्च कोपिताः\n",
    "13136017a": "अपेयः सागरो येषामभिशापान्महात्मनाम्\n",
    "13136017c": "येषां कोपाग्निरद्यापि दण्डके नोपशाम्यति\n",
    "13136018a": "देवानामपि ये देवाः कारणं कारणस्य च\n",
    "13136018c": "प्रमाणस्य प्रमाणं च कस्तानभिभवेद्बुधः\n",
    "13136019a": "येषां वृद्धश्च बालश्च सर्वः संमानमर्हति\n",
    "13136019c": "तपोविद्याविशेषात्तु मानयन्ति परस्परम्\n",
    "13136020a": "अविद्वान्ब्राह्मणो देवः पात्रं वै पावनं महत्\n",
    "13136020c": "विद्वान्भूयस्तरो देवः पूर्णसागरसंनिभः\n",
    "13136021a": "अविद्वांश्चैव विद्वांश्च ब्राह्मणो दैवतं महत्\n",
    "13136021c": "प्रणीतश्चाप्रणीतश्च यथाग्निर्दैवतं महत्\n",
    "13136022a": "श्मशाने ह्यपि तेजस्वी पावको नैव दुष्यति\n",
    "13136022c": "हविर्यज्ञेषु च वहन्भूय एवाभिशोभते\n",
    "13136023a": "एवं यद्यप्यनिष्टेषु वर्तते सर्वकर्मसु\n",
    "13136023c": "सर्वथा ब्राह्मणो मान्यो दैवतं विद्धि तत्परम्\n",
    "13137001": "युधिष्ठिर उवाच\n",
    "13137001a": "कां तु ब्राह्मणपूजायां व्युष्टिं दृष्ट्वा जनाधिप\n",
    "13137001c": "कं वा कर्मोदयं मत्वा तानर्चसि महामते\n",
    "13137002": "भीष्म उवाच\n",
    "13137002a": "अत्राप्युदाहरन्तीममितिहासं पुरातनम्\n",
    "13137002c": "पवनस्य च संवादमर्जुनस्य च भारत\n",
    "13137003a": "सहस्रभुजभृच्छ्रीमान्कार्तवीर्योऽभवत्प्रभुः\n",
    "13137003c": "अस्य लोकस्य सर्वस्य माहिष्मत्यां महाबलः\n",
    "13137004a": "स तु रत्नाकरवतीं सद्वीपां सागराम्बराम्\n",
    "13137004c": "शशास सर्वां पृथिवीं हैहयः सत्यविक्रमः\n",
    "13137005a": "स्ववित्तं तेन दत्तं तु दत्तात्रेयाय कारणे\n",
    "13137005c": "क्षत्रधर्मं पुरस्कृत्य विनयं श्रुतमेव च\n",
    "13137006a": "आराधयामास च तं कृतवीर्यात्मजो मुनिम्\n",
    "13137006c": "न्यमन्त्रयत संहृष्टः स द्विजश्च वरैस्त्रिभिः\n",
    "13137007a": "स वरैश्छन्दितस्तेन नृपो वचनमब्रवीत्\n",
    "13137007c": "सहस्रबाहुर्भूयां वै चमूमध्ये गृहेऽन्यथा\n",
    "13137008a": "मम बाहुसहस्रं तु पश्यन्तां सैनिका रणे\n",
    "13137008c": "विक्रमेण महीं कृत्स्नां जयेयं विपुलव्रत\n",
    "13137008e": "तां च धर्मेण संप्राप्य पालयेयमतन्द्रितः\n",
    "13137009a": "चतुर्थं तु वरं याचे त्वामहं द्विजसत्तम\n",
    "13137009c": "तं ममानुग्रहकृते दातुमर्हस्यनिन्दित\n",
    "13137009e": "अनुशासन्तु मां सन्तो मिथ्यावृत्तं तदाश्रयम्\n",
    "13137010a": "इत्युक्तः स द्विजः प्राह तथास्त्विति नराधिपम्\n",
    "13137010c": "एवं समभवंस्तस्य वरास्ते दीप्ततेजसः\n",
    "13137011a": "ततः स रथमास्थाय ज्वलनार्कसमद्युतिः\n",
    "13137011c": "अब्रवीद्वीर्यसंमोहात्को न्वस्ति सदृशो मया\n",
    "13137011e": "वीर्यधैर्ययशःशौचैर्विक्रमेणौजसापि वा\n",
    "13137012a": "तद्वाक्यान्ते चान्तरिक्षे वागुवाचाशरीरिणी\n",
    "13137012c": "न त्वं मूढ विजानीषे ब्राह्मणं क्षत्रियाद्वरम्\n",
    "13137012e": "सहितो ब्राह्मणेनेह क्षत्रियो रक्षति प्रजाः\n",
    "13137013": "अर्जुन उवाच\n",
    "13137013a": "कुर्यां भूतानि तुष्टोऽहं क्रुद्धो नाशं तथा नये\n",
    "13137013c": "कर्मणा मनसा वाचा न मत्तोऽस्ति वरो द्विजः\n",
    "13137014a": "पूर्वो ब्रह्मोत्तरो वादो द्वितीयः क्षत्रियोत्तरः\n",
    "13137014c": "त्वयोक्तौ यौ तु तौ हेतू विशेषस्त्वत्र दृश्यते\n",
    "13137015a": "ब्राह्मणाः संश्रिताः क्षत्रं न क्षत्रं ब्राह्मणाश्रितम्\n",
    "13137015c": "श्रितान्ब्रह्मोपधा विप्राः खादन्ति क्षत्रियान्भुवि\n",
    "13137016a": "क्षत्रियेष्वाश्रितो धर्मः प्रजानां परिपालनम्\n",
    "13137016c": "क्षत्राद्वृत्तिर्ब्राह्मणानां तैः कथं ब्राह्मणो वरः\n",
    "13137017a": "सर्वभूतप्रधानांस्तान्भैक्षवृत्तीनहं सदा\n",
    "13137017c": "आत्मसंभावितान्विप्रान्स्थापयाम्यात्मनो वशे\n",
    "13137018a": "कथितं ह्यनया सत्यं गायत्र्या कन्यया दिवि\n",
    "13137018c": "विजेष्याम्यवशान्सर्वान्ब्राह्मणांश्चर्मवाससः\n",
    "13137019a": "न च मां च्यावयेद्राष्ट्रात्त्रिषु लोकेषु कश्चन\n",
    "13137019c": "देवो वा मानुषो वापि तस्माज्ज्येष्ठो द्विजादहम्\n",
    "13137020a": "अद्य ब्रह्मोत्तरं लोकं करिष्ये क्षत्रियोत्तरम्\n",
    "13137020c": "न हि मे संयुगे कश्चित्सोढुमुत्सहते बलम्\n",
    "13137021a": "अर्जुनस्य वचः श्रुत्वा वित्रस्ताभून्निशाचरी\n",
    "13137021c": "अथैनमन्तरिक्षस्थस्ततो वायुरभाषत\n",
    "13137022a": "त्यजैनं कलुषं भावं ब्राह्मणेभ्यो नमस्कुरु\n",
    "13137022c": "एतेषां कुर्वतः पापं राष्ट्रक्षोभो हि ते भवेत्\n",
    "13137023a": "अथ वा त्वां महीपाल शमयिष्यन्ति वै द्विजाः\n",
    "13137023c": "निरसिष्यन्ति वा राष्ट्राद्धतोत्साहं महाबलाः\n",
    "13137024a": "तं राजा कस्त्वमित्याह ततस्तं प्राह मारुतः\n",
    "13137024c": "वायुर्वै देवदूतोऽस्मि हितं त्वां प्रब्रवीम्यहम्\n",
    "13137025": "अर्जुन उवाच\n",
    "13137025a": "अहो त्वयाद्य विप्रेषु भक्तिरागः प्रदर्शितः\n",
    "13137025c": "यादृशं पृथिवी भूतं तादृशं ब्रूहि वै द्विजम्\n",
    "13137026a": "वायोर्वा सदृशं किंचिद्ब्रूहि त्वं ब्राह्मणोत्तमम्\n",
    "13137026c": "अपां वै सदृशं ब्रूहि सूर्यस्य नभसोऽपि वा\n",
    "13138001": "वायुरुवाच\n",
    "13138001a": "शृणु मूढ गुणान्कांश्चिद्ब्राह्मणानां महात्मनाम्\n",
    "13138001c": "ये त्वया कीर्तिता राजंस्तेभ्योऽथ ब्राह्मणो वरः\n",
    "13138002a": "त्यक्त्वा महीत्वं भूमिस्तु स्पर्धयाङ्गनृपस्य ह\n",
    "13138002c": "नाशं जगाम तां विप्रो व्यष्टम्भयत कश्यपः\n",
    "13138003a": "अक्षया ब्राह्मणा राजन्दिवि चेह च नित्यदा\n",
    "13138003c": "अपिबत्तेजसा ह्यापः स्वयमेवाङ्गिराः पुरा\n",
    "13138004a": "स ताः पिबन्क्षीरमिव नातृप्यत महातपाः\n",
    "13138004c": "अपूरयन्महौघेन महीं सर्वां च पार्थिव\n",
    "13138005a": "तस्मिन्नहं च क्रुद्धे वै जगत्त्यक्त्वा ततो गतः\n",
    "13138005c": "व्यतिष्ठमग्निहोत्रे च चिरमङ्गिरसो भयात्\n",
    "13138006a": "अभिशप्तश्च भगवान्गौतमेन पुरंदरः\n",
    "13138006c": "अहल्यां कामयानो वै धर्मार्थं च न हिंसितः\n",
    "13138007a": "तथा समुद्रो नृपते पूर्णो मृष्टेन वारिणा\n",
    "13138007c": "ब्राह्मणैरभिशप्तः सँल्लवणोदः कृतो विभो\n",
    "13138008a": "सुवर्णवर्णो निर्धूमः संहतोर्ध्वशिखः कविः\n",
    "13138008c": "क्रुद्धेनाङ्गिरसा शप्तो गुणैरेतैर्विवर्जितः\n",
    "13138009a": "मरुतश्चूर्णितान्पश्य येऽहसन्त महोदधिम्\n",
    "13138009c": "सुवर्णधारिणा नित्यमवशप्ता द्विजातिना\n",
    "13138010a": "समो न त्वं द्विजातिभ्यः श्रेष्ठं विद्धि नराधिप\n",
    "13138010c": "गर्भस्थान्ब्राह्मणान्सम्यङ्नमस्यति किल प्रभुः\n",
    "13138011a": "दण्डकानां महद्राज्यं ब्राह्मणेन विनाशितम्\n",
    "13138011c": "तालजङ्घं महत्क्षत्रमौर्वेणैकेन नाशितम्\n",
    "13138012a": "त्वया च विपुलं राज्यं बलं धर्मः श्रुतं तथा\n",
    "13138012c": "दत्तात्रेयप्रसादेन प्राप्तं परमदुर्लभम्\n",
    "13138013a": "अग्निं त्वं यजसे नित्यं कस्मादर्जुन ब्राह्मणम्\n",
    "13138013c": "स हि सर्वस्य लोकस्य हव्यवाट्किं न वेत्सि तम्\n",
    "13138014a": "अथ वा ब्राह्मणश्रेष्ठमनु भूतानुपालकम्\n",
    "13138014c": "कर्तारं जीवलोकस्य कस्माज्जानन्विमुह्यसे\n",
    "13138015a": "तथा प्रजापतिर्ब्रह्मा अव्यक्तः प्रभवाप्ययः\n",
    "13138015c": "येनेदं निखिलं विश्वं जनितं स्थावरं चरम्\n",
    "13138016a": "अण्डजातं तु ब्रह्माणं केचिदिच्छन्त्यपण्डिताः\n",
    "13138016c": "अण्डाद्भिन्नाद्बभुः शैला दिशोऽम्भः पृथिवी दिवम्\n",
    "13138017a": "द्रष्टव्यं नैतदेवं हि कथं ज्यायस्तमो हि सः\n",
    "13138017c": "स्मृतमाकाशमण्डं तु तस्माज्जातः पितामहः\n",
    "13138018a": "तिष्ठेत्कथमिति ब्रूहि न किंचिद्धि तदा भवेत्\n",
    "13138018c": "अहंकार इति प्रोक्तः सर्वतेजोगतः प्रभुः\n",
    "13138019a": "नास्त्यण्डमस्ति तु ब्रह्मा स राजँल्लोकभावनः\n",
    "13138019c": "इत्युक्तः स तदा तूष्णीमभूद्वायुस्तमब्रवीत्\n",
    "13139001": "वायुरुवाच\n",
    "13139001a": "इमां भूमिं ब्राह्मणेभ्यो दित्सुर्वै दक्षिणां पुरा\n",
    "13139001c": "अङ्गो नाम नृपो राजंस्ततश्चिन्तां मही ययौ\n",
    "13139002a": "धारणीं सर्वभूतानामयं प्राप्य वरो नृपः\n",
    "13139002c": "कथमिच्छति मां दातुं द्विजेभ्यो ब्रह्मणः सुताम्\n",
    "13139003a": "साहं त्यक्त्वा गमिष्यामि भूमित्वं ब्रह्मणः पदम्\n",
    "13139003c": "अयं सराष्ट्रो नृपतिर्मा भूदिति ततोऽगमत्\n",
    "13139004a": "ततस्तां कश्यपो दृष्ट्वा व्रजन्तीं पृथिवीं तदा\n",
    "13139004c": "प्रविवेश महीं सद्यो मुक्त्वात्मानं समाहितः\n",
    "13139005a": "रुद्धा सा सर्वतो जज्ञे तृणौषधिसमन्विता\n",
    "13139005c": "धर्मोत्तरा नष्टभया भूमिरासीत्ततो नृप\n",
    "13139006a": "एवं वर्षसहस्राणि दिव्यानि विपुलव्रतः\n",
    "13139006c": "त्रिंशतं कश्यपो राजन्भूमिरासीदतन्द्रितः\n",
    "13139007a": "अथागम्य महाराज नमस्कृत्य च कश्यपम्\n",
    "13139007c": "पृथिवी काश्यपी जज्ञे सुता तस्य महात्मनः\n",
    "13139008a": "एष राजन्नीदृशो वै ब्राह्मणः कश्यपोऽभवत्\n",
    "13139008c": "अन्यं प्रब्रूहि वापि त्वं कश्यपात्क्षत्रियं वरम्\n",
    "13139009a": "तूष्णीं बभूव नृपतिः पवनस्त्वब्रवीत्पुनः\n",
    "13139009c": "शृणु राजन्नुतथ्यस्य जातस्याङ्गिरसे कुले\n",
    "13139010a": "भद्रा सोमस्य दुहिता रूपेण परमा मता\n",
    "13139010c": "तस्यास्तुल्यं पतिं सोम उतथ्यं समपश्यत\n",
    "13139011a": "सा च तीव्रं तपस्तेपे महाभागा यशस्विनी\n",
    "13139011c": "उतथ्यं तु महाभागं तत्कृतेऽवरयत्तदा\n",
    "13139012a": "तत आहूय सोतथ्यं ददावत्र यशस्विनीम्\n",
    "13139012c": "भार्यार्थे स च जग्राह विधिवद्भूरिदक्षिण\n",
    "13139013a": "तां त्वकामयत श्रीमान्वरुणः पूर्वमेव ह\n",
    "13139013c": "स चागम्य वनप्रस्थं यमुनायां जहार ताम्\n",
    "13139014a": "जलेश्वरस्तु हृत्वा तामनयत्स्वपुरं प्रति\n",
    "13139014c": "परमाद्भुतसंकाशं षट्सहस्रशतह्रदम्\n",
    "13139015a": "न हि रम्यतरं किंचित्तस्मादन्यत्पुरोत्तमम्\n",
    "13139015c": "प्रासादैरप्सरोभिश्च दिव्यैः कामैश्च शोभितम्\n",
    "13139015e": "तत्र देवस्तया सार्धं रेमे राजञ्जलेश्वरः\n",
    "13139016a": "अथाख्यातमुतथ्याय ततः पत्न्यवमर्दनम्\n",
    "13139017a": "तच्छ्रुत्वा नारदात्सर्वमुतथ्यो नारदं तदा\n",
    "13139017c": "प्रोवाच गच्छ ब्रूहि त्वं वरुणं परुषं वचः\n",
    "13139017e": "मद्वाक्यान्मुञ्च मे भार्यां कस्माद्वा हृतवानसि\n",
    "13139018a": "लोकपालोऽसि लोकानां न लोकस्य विलोपकः\n",
    "13139018c": "सोमेन दत्ता भार्या मे त्वया चापहृताद्य वै\n",
    "13139019a": "इत्युक्तो वचनात्तस्य नारदेन जलेश्वरः\n",
    "13139019c": "मुञ्च भार्यामुतथ्यस्येत्यथ तं वरुणोऽब्रवीत्\n",
    "13139019e": "ममैषा सुप्रिया भार्या नैनामुत्स्रष्टुमुत्सहे\n",
    "13139020a": "इत्युक्तो वरुणेनाथ नारदः प्राप्य तं मुनिम्\n",
    "13139020c": "उतथ्यमब्रवीद्वाक्यं नातिहृष्टमना इव\n",
    "13139021a": "गले गृहीत्वा क्षिप्तोऽस्मि वरुणेन महामुने\n",
    "13139021c": "न प्रयच्छति ते भार्यां यत्ते कार्यं कुरुष्व तत्\n",
    "13139022a": "नारदस्य वचः श्रुत्वा क्रुद्धः प्राज्वलदङ्गिराः\n",
    "13139022c": "अपिबत्तेजसा वारि विष्टभ्य सुमहातपाः\n",
    "13139023a": "पीयमाने च सर्वस्मिंस्तोये वै सलिलेश्वरः\n",
    "13139023c": "सुहृद्भिः क्षिप्यमाणोऽपि नैवामुञ्चत तां तदा\n",
    "13139024a": "ततः क्रुद्धोऽब्रवीद्भूमिमुतथ्यो ब्राह्मणोत्तमः\n",
    "13139024c": "दर्शयस्व स्थलं भद्रे षट्सहस्रशतह्रदम्\n",
    "13139025a": "ततस्तदिरिणं जातं समुद्रश्चापसर्पितः\n",
    "13139025c": "तस्माद्देशान्नदीं चैव प्रोवाचासौ द्विजोत्तमः\n",
    "13139026a": "अदृश्या गच्छ भीरु त्वं सरस्वति मरुं प्रति\n",
    "13139026c": "अपुण्य एष भवतु देशस्त्यक्तस्त्वया शुभे\n",
    "13139027a": "तस्मिन्संचूर्णिते देशे भद्रामादाय वारिपः\n",
    "13139027c": "अददाच्छरणं गत्वा भार्यामाङ्गिरसाय वै\n",
    "13139028a": "प्रतिगृह्य तु तां भार्यामुतथ्यः सुमनाभवत्\n",
    "13139028c": "मुमोच च जगद्दुःखाद्वरुणं चैव हैहय\n",
    "13139029a": "ततः स लब्ध्वा तां भार्यां वरुणं प्राह धर्मवित्\n",
    "13139029c": "उतथ्यः सुमहातेजा यत्तच्छृणु नराधिप\n",
    "13139030a": "मयैषा तपसा प्राप्ता क्रोशतस्ते जलाधिप\n",
    "13139030c": "इत्युक्त्वा तामुपादाय स्वमेव भवनं ययौ\n",
    "13139031a": "एष राजन्नीदृशो वै उतथ्यो ब्राह्मणर्षभः\n",
    "13139031c": "ब्रवीम्यहं ब्रूहि वा त्वमुतथ्यात्क्षत्रियं वरम्\n",
    "13140001": "भीष्म उवाच\n",
    "13140001a": "इत्युक्तः स तदा तूष्णीमभूद्वायुस्ततोऽब्रवीत्\n",
    "13140001c": "शृणु राजन्नगस्त्यस्य माहात्म्यं ब्राह्मणस्य ह\n",
    "13140002a": "असुरैर्निर्जिता देवा निरुत्साहाश्च ते कृताः\n",
    "13140002c": "यज्ञाश्चैषां हृताः सर्वे पितृभ्यश्च स्वधा तथा\n",
    "13140003a": "कर्मेज्या मानवानां च दानवैर्हैहयर्षभ\n",
    "13140003c": "भ्रष्टैश्वर्यास्ततो देवाश्चेरुः पृथ्वीमिति श्रुतिः\n",
    "13140004a": "ततः कदाचित्ते राजन्दीप्तमादित्यवर्चसम्\n",
    "13140004c": "ददृशुस्तेजसा युक्तमगस्त्यं विपुलव्रतम्\n",
    "13140005a": "अभिवाद्य च तं देवा दृष्ट्वा च यशसा वृतम्\n",
    "13140005c": "इदमूचुर्महात्मानं वाक्यं काले जनाधिप\n",
    "13140006a": "दानवैर्युधि भग्नाः स्म तथैश्वर्याच्च भ्रंशिताः\n",
    "13140006c": "तदस्मान्नो भयात्तीव्रात्त्राहि त्वं मुनिपुंगव\n",
    "13140007a": "इत्युक्तः स तदा देवैरगस्त्यः कुपितोऽभवत्\n",
    "13140007c": "प्रजज्वाल च तेजस्वी कालाग्निरिव संक्षये\n",
    "13140008a": "तेन दीप्तांशुजालेन निर्दग्धा दानवास्तदा\n",
    "13140008c": "अन्तरिक्षान्महाराज न्यपतन्त सहस्रशः\n",
    "13140009a": "दह्यमानास्तु ते दैत्यास्तस्यागस्त्यस्य तेजसा\n",
    "13140009c": "उभौ लोकौ परित्यज्य ययुः काष्ठां स्म दक्षिणाम्\n",
    "13140010a": "बलिस्तु यजते यज्ञमश्वमेधं महीं गतः\n",
    "13140010c": "येऽन्ये स्वस्था महीस्थाश्च ते न दग्धा महासुराः\n",
    "13140011a": "ततो लोकाः पुनः प्राप्ताः सुरैः शान्तं च तद्रजः\n",
    "13140011c": "अथैनमब्रुवन्देवा भूमिष्ठानसुराञ्जहि\n",
    "13140012a": "इत्युक्त आह देवान्स न शक्नोमि महीगतान्\n",
    "13140012c": "दग्धुं तपो हि क्षीयेन्मे धक्ष्यामीति च पार्थिव\n",
    "13140013a": "एवं दग्धा भगवता दानवाः स्वेन तेजसा\n",
    "13140013c": "अगस्त्येन तदा राजंस्तपसा भावितात्मना\n",
    "13140014a": "ईदृशश्चाप्यगस्त्यो हि कथितस्ते मयानघ\n",
    "13140014c": "ब्रवीम्यहं ब्रूहि वा त्वमगस्त्यात्क्षत्रियं वरम्\n",
    "13140015a": "इत्युक्तः स तदा तूष्णीमभूद्वायुस्ततोऽब्रवीत्\n",
    "13140015c": "शृणु राजन्वसिष्ठस्य मुख्यं कर्म यशस्विनः\n",
    "13140016a": "आदित्याः सत्रमासन्त सरो वै मानसं प्रति\n",
    "13140016c": "वसिष्ठं मनसा गत्वा श्रुत्वा तत्रास्य गोचरम्\n",
    "13140017a": "यजमानांस्तु तान्दृष्ट्वा व्यग्रान्दीक्षानुकर्शितान्\n",
    "13140017c": "हन्तुमिच्छन्ति शैलाभाः खलिनो नाम दानवाः\n",
    "13140018a": "अदूरात्तु ततस्तेषां ब्रह्मदत्तवरं सरः\n",
    "13140018c": "हता हता वै ते तत्र जीवन्त्याप्लुत्य दानवाः\n",
    "13140019a": "ते प्रगृह्य महाघोरान्पर्वतान्परिघान्द्रुमान्\n",
    "13140019c": "विक्षोभयन्तः सलिलमुत्थिताः शतयोजनम्\n",
    "13140020a": "अभ्यद्रवन्त देवांस्ते सहस्राणि दशैव ह\n",
    "13140020c": "ततस्तैरर्दिता देवाः शरणं वासवं ययुः\n",
    "13140021a": "स च तैर्व्यथितः शक्रो वसिष्ठं शरणं ययौ\n",
    "13140021c": "ततोऽभयं ददौ तेभ्यो वसिष्ठो भगवानृषिः\n",
    "13140022a": "तथा तान्दुःखिताञ्जानन्नानृशंस्यपरो मुनिः\n",
    "13140022c": "अयत्नेनादहत्सर्वान्खलिनः स्वेन तेजसा\n",
    "13140023a": "कैलासं प्रस्थितां चापि नदीं गङ्गां महातपाः\n",
    "13140023c": "आनयत्तत्सरो दिव्यं तया भिन्नं च तत्सरः\n",
    "13140024a": "सरो भिन्नं तया नद्या सरयूः सा ततोऽभवत्\n",
    "13140024c": "हताश्च खलिनो यत्र स देशः खलिनोऽभवत्\n",
    "13140025a": "एवं सेन्द्रा वसिष्ठेन रक्षितास्त्रिदिवौकसः\n",
    "13140025c": "ब्रह्मदत्तवराश्चैव हता दैत्या महात्मना\n",
    "13140026a": "एतत्कर्म वसिष्ठस्य कथितं ते मयानघ\n",
    "13140026c": "ब्रवीम्यहं ब्रूहि वा त्वं वसिष्ठात्क्षत्रियं वरम्\n",
    "13141001": "भीष्म उवाच\n",
    "13141001a": "इत्युक्तस्त्वर्जुनस्तूष्णीमभूद्वायुस्तमब्रवीत्\n",
    "13141001c": "शृणु मे हैहयश्रेष्ठ कर्मात्रेः सुमहात्मनः\n",
    "13141002a": "घोरे तमस्ययुध्यन्त सहिता देवदानवाः\n",
    "13141002c": "अविध्यत शरैस्तत्र स्वर्भानुः सोमभास्करौ\n",
    "13141003a": "अथ ते तमसा ग्रस्ता निहन्यन्ते स्म दानवैः\n",
    "13141003c": "देवा नृपतिशार्दूल सहैव बलिभिस्तदा\n",
    "13141004a": "असुरैर्वध्यमानास्ते क्षीणप्राणा दिवौकसः\n",
    "13141004c": "अपश्यन्त तपस्यन्तमत्रिं विप्रं महावने\n",
    "13141005a": "अथैनमब्रुवन्देवाः शान्तक्रोधं जितेन्द्रियम्\n",
    "13141005c": "असुरैरिषुभिर्विद्धौ चन्द्रादित्याविमावुभौ\n",
    "13141006a": "वयं वध्यामहे चापि शत्रुभिस्तमसावृते\n",
    "13141006c": "नाधिगच्छाम शान्तिं च भयात्त्रायस्व नः प्रभो\n",
    "13141007a": "कथं रक्षामि भवतस्तेऽब्रुवंश्चन्द्रमा भव\n",
    "13141007c": "तिमिरघ्नश्च सविता दस्युहा चैव नो भव\n",
    "13141008a": "एवमुक्तस्तदात्रिस्तु तमोनुदभवच्छशी\n",
    "13141008c": "अपश्यत्सौम्यभावं च सूर्यस्य प्रतिदर्शनम्\n",
    "13141009a": "दृष्ट्वा नातिप्रभं सोमं तथा सूर्यं च पार्थिव\n",
    "13141009c": "प्रकाशमकरोदत्रिस्तपसा स्वेन संयुगे\n",
    "13141010a": "जगद्वितिमिरं चापि प्रदीप्तमकरोत्तदा\n",
    "13141010c": "व्यजयच्छत्रुसंघांश्च देवानां स्वेन तेजसा\n",
    "13141011a": "अत्रिणा दह्यमानांस्तान्दृष्ट्वा देवा महासुरान्\n",
    "13141011c": "पराक्रमैस्तेऽपि तदा व्यत्यघ्नन्नत्रिरक्षिताः\n",
    "13141012a": "उद्भासितश्च सविता देवास्त्राता हतासुराः\n",
    "13141012c": "अत्रिणा त्वथ सोमत्वं कृतमुत्तमतेजसा\n",
    "13141013a": "अद्वितीयेन मुनिना जपता चर्मवाससा\n",
    "13141013c": "फलभक्षेण राजर्षे पश्य कर्मात्रिणा कृतम्\n",
    "13141014a": "तस्यापि विस्तरेणोक्तं कर्मात्रेः सुमहात्मनः\n",
    "13141014c": "ब्रवीम्यहं ब्रूहि वा त्वमत्रितः क्षत्रियं वरम्\n",
    "13141015a": "इत्युक्तस्त्वर्जुनस्तूष्णीमभूद्वायुस्तमब्रवीत्\n",
    "13141015c": "शृणु राजन्महत्कर्म च्यवनस्य महात्मनः\n",
    "13141016a": "अश्विनोः प्रतिसंश्रुत्य च्यवनः पाकशासनम्\n",
    "13141016c": "प्रोवाच सहितं देवैः सोमपावश्विनौ कुरु\n",
    "13141017": "इन्द्र उवाच\n",
    "13141017a": "अस्माभिर्वर्जितावेतौ भवेतां सोमपौ कथम्\n",
    "13141017c": "देवैर्न संमितावेतौ तस्मान्मैवं वदस्व नः\n",
    "13141018a": "अश्विभ्यां सह नेच्छामः पातुं सोमं महाव्रत\n",
    "13141018c": "पिबन्त्वन्ये यथाकामं नाहं पातुमिहोत्सहे\n",
    "13141019": "च्यवन उवाच\n",
    "13141019a": "न चेत्करिष्यसि वचो मयोक्तं बलसूदन\n",
    "13141019c": "मया प्रमथितः सद्यः सोमं पास्यसि वै मखे\n",
    "13141020a": "ततः कर्म समारब्धं हिताय सहसाश्विनोः\n",
    "13141020c": "च्यवनेन ततो मन्त्रैरभिभूताः सुराभवन्\n",
    "13141021a": "तत्तु कर्म समारब्धं दृष्ट्वेन्द्रः क्रोधमूर्छितः\n",
    "13141021c": "उद्यम्य विपुलं शैलं च्यवनं समुपाद्रवत्\n",
    "13141021e": "तथा वज्रेण भगवानमर्षाकुललोचनः\n",
    "13141022a": "तमापतन्तं दृष्ट्वैव च्यवनस्तपसान्वितः\n",
    "13141022c": "अद्भिः सिक्त्वास्तम्भयत्तं सवज्रं सहपर्वतम्\n",
    "13141023a": "अथेन्द्रस्य महाघोरं सोऽसृजच्छत्रुमेव ह\n",
    "13141023c": "मदं मन्त्राहुतिमयं व्यादितास्यं महामुनिः\n",
    "13141024a": "तस्य दन्तसहस्रं तु बभूव शतयोजनम्\n",
    "13141024c": "द्वियोजनशतास्तस्य दंष्ट्राः परमदारुणाः\n",
    "13141024e": "हनुस्तस्याभवद्भूमावेकश्चास्यास्पृशद्दिवम्\n",
    "13141025a": "जिह्वामूले स्थितास्तस्य सर्वे देवाः सवासवाः\n",
    "13141025c": "तिमेरास्यमनुप्राप्ता यथा मत्स्या महार्णवे\n",
    "13141026a": "ते संमन्त्र्य ततो देवा मदस्यास्यगतास्तदा\n",
    "13141026c": "अब्रुवन्सहिताः शक्रं प्रणमास्मै द्विजातये\n",
    "13141026e": "अश्विभ्यां सह सोमं च पिबामो विगतज्वराः\n",
    "13141027a": "ततः स प्रणतः शक्रश्चकार च्यवनस्य तत्\n",
    "13141027c": "च्यवनः कृतवांस्तौ चाप्यश्विनौ सोमपीथिनौ\n",
    "13141028a": "ततः प्रत्याहरत्कर्म मदं च व्यभजन्मुनिः\n",
    "13141028c": "अक्षेषु मृगयायां च पाने स्त्रीषु च वीर्यवान्\n",
    "13141029a": "एतैर्दोषैर्नरो राजन्क्षयं याति न संशयः\n",
    "13141029c": "तस्मादेतान्नरो नित्यं दूरतः परिवर्जयेत्\n",
    "13141030a": "एतत्ते च्यवनस्यापि कर्म राजन्प्रकीर्तितम्\n",
    "13141030c": "ब्रवीम्यहं ब्रूहि वा त्वं च्यवनात्क्षत्रियं वरम्\n",
    "13142001": "भीष्म उवाच\n",
    "13142001a": "तूष्णीमासीदर्जुनस्तु पवनस्त्वब्रवीत्पुनः\n",
    "13142001c": "शृणु मे ब्राह्मणेष्वेव मुख्यं कर्म जनाधिप\n",
    "13142002a": "मदस्यास्यमनुप्राप्ता यदा सेन्द्रा दिवौकसः\n",
    "13142002c": "तदेयं च्यवनेनेह हृता तेषां वसुंधरा\n",
    "13142003a": "उभौ लोकौ हृतौ मत्वा ते देवा दुःखिताभवन्\n",
    "13142003c": "शोकार्ताश्च महात्मानं ब्रह्माणं शरणं ययुः\n",
    "13142004": "देवा ऊचुः\n",
    "13142004a": "मदास्यव्यतिषिक्तानामस्माकं लोकपूजित\n",
    "13142004c": "च्यवनेन हृता भूमिः कपैश्चापि दिवं प्रभो\n",
    "13142005": "ब्रह्मोवाच\n",
    "13142005a": "गच्छध्वं शरणं विप्रानाशु सेन्द्रा दिवौकसः\n",
    "13142005c": "प्रसाद्य तानुभौ लोकाववाप्स्यथ यथा पुरा\n",
    "13142006a": "ते ययुः शरणं विप्रांस्त ऊचुः काञ्जयामहे\n",
    "13142006c": "इत्युक्तास्ते द्विजान्प्राहुर्जयतेह कपानिति\n",
    "13142006e": "भूगतान्हि विजेतारो वयमित्येव पार्थिव\n",
    "13142007a": "ततः कर्म समारब्धं ब्राह्मणैः कपनाशनम्\n",
    "13142007c": "तच्छ्रुत्वा प्रेषितो दूतो ब्राह्मणेभ्यो धनी कपैः\n",
    "13142008a": "स च तान्ब्राह्मणानाह धनी कपवचो यथा\n",
    "13142008c": "भवद्भिः सदृशाः सर्वे कपाः किमिह वर्तते\n",
    "13142009a": "सर्वे वेदविदः प्राज्ञाः सर्वे च क्रतुयाजिनः\n",
    "13142009c": "सर्वे सत्यव्रताश्चैव सर्वे तुल्या महर्षिभिः\n",
    "13142010a": "श्रीश्चैव रमते तेषु धारयन्ति श्रियं च ते\n",
    "13142010c": "वृथा दारान्न गच्छन्ति वृथामांसं न भुञ्जते\n",
    "13142011a": "दीप्तमग्निं जुह्वति च गुरूणां वचने स्थिताः\n",
    "13142011c": "सर्वे च नियतात्मानो बालानां संविभागिनः\n",
    "13142012a": "उपेत्य शकटैर्यान्ति न सेवन्ति रजस्वलाम्\n",
    "13142012c": "अभुक्तवत्सु नाश्नन्ति दिवा चैव न शेरते\n",
    "13142013a": "एतैश्चान्यैश्च बहुभिर्गुणैर्युक्तान्कथं कपान्\n",
    "13142013c": "विजेष्यथ निवर्तध्वं निवृत्तानां शुभं हि वः\n",
    "13142014": "ब्राह्मणा ऊचुः\n",
    "13142014a": "कपान्वयं विजेष्यामो ये देवास्ते वयं स्मृताः\n",
    "13142014c": "तस्माद्वध्याः कपास्माकं धनिन्याहि यथागतम्\n",
    "13142015a": "धनी गत्वा कपानाह न वो विप्राः प्रियंकराः\n",
    "13142015c": "गृहीत्वास्त्राण्यथो विप्रान्कपाः सर्वे समाद्रवन्\n",
    "13142016a": "समुदग्रध्वजान्दृष्ट्वा कपान्सर्वे द्विजातयः\n",
    "13142016c": "व्यसृजञ्ज्वलितानग्नीन्कपानां प्राणनाशनान्\n",
    "13142017a": "ब्रह्मसृष्टा हव्यभुजः कपान्भुक्त्वा सनातनाः\n",
    "13142017c": "नभसीव यथाभ्राणि व्यराजन्त नराधिप\n",
    "13142017e": "प्रशशंसुर्द्विजांश्चैव ब्रह्माणं च यशस्विनम्\n",
    "13142018a": "तेषां तेजस्तथा वीर्यं देवानां ववृधे ततः\n",
    "13142018c": "अवाप्नुवंश्चामरत्वं त्रिषु लोकेषु पूजितम्\n",
    "13142019a": "इत्युक्तवचनं वायुमर्जुनः प्रत्यभाषत\n",
    "13142019c": "प्रतिपूज्य महाबाहो यत्तच्छृणु नराधिप\n",
    "13142020a": "जीवाम्यहं ब्राह्मणार्थे सर्वथा सततं प्रभो\n",
    "13142020c": "ब्रह्मणे ब्राह्मणेभ्यश्च प्रणमामि च नित्यशः\n",
    "13142021a": "दत्तात्रेयप्रसादाच्च मया प्राप्तमिदं यशः\n",
    "13142021c": "लोके च परमा कीर्तिर्धर्मश्च चरितो महान्\n",
    "13142022a": "अहो ब्राह्मणकर्माणि यथा मारुत तत्त्वतः\n",
    "13142022c": "त्वया प्रोक्तानि कार्त्स्न्येन श्रुतानि प्रयतेन ह\n",
    "13142023": "वायुरुवाच\n",
    "13142023a": "ब्राह्मणान्क्षत्रधर्मेण पालयस्वेन्द्रियाणि च\n",
    "13142023c": "भृगुभ्यस्ते भयं घोरं तत्तु कालाद्भविष्यति\n",
    "13143001": "युधिष्ठिर उवाच\n",
    "13143001a": "ब्राह्मणानर्चसे राजन्सततं संशितव्रतान्\n",
    "13143001c": "कं तु कर्मोदयं दृष्ट्वा तानर्चसि नराधिप\n",
    "13143002a": "कां वा ब्राह्मणपूजायां व्युष्टिं दृष्ट्वा महाव्रत\n",
    "13143002c": "तानर्चसि महाबाहो सर्वमेतद्वदस्व मे\n",
    "13143003": "भीष्म उवाच\n",
    "13143003a": "एष ते केशवः सर्वमाख्यास्यति महामतिः\n",
    "13143003c": "व्युष्टिं ब्राह्मणपूजायां दृष्टव्युष्टिर्महाव्रतः\n",
    "13143004a": "बलं श्रोत्रे वाङ्मनश्चक्षुषी च; ज्ञानं तथा न विशुद्धं ममाद्य\n",
    "13143004c": "देहन्यासो नातिचिरान्मतो मे; न चातितूर्णं सविताद्य याति\n",
    "13143005a": "उक्ता धर्मा ये पुराणे महान्तो; ब्राह्मणानां क्षत्रियाणां विशां च\n",
    "13143005c": "पौराणं ये दण्डमुपासते च; शेषं कृष्णादुपशिक्षस्व पार्थ\n",
    "13143006a": "अहं ह्येनं वेद्मि तत्त्वेन कृष्णं; योऽयं हि यच्चास्य बलं पुराणम्\n",
    "13143006c": "अमेयात्मा केशवः कौरवेन्द्र; सोऽयं धर्मं वक्ष्यति संशयेषु\n",
    "13143007a": "कृष्णः पृथ्वीमसृजत्खं दिवं च; वराहोऽयं भीमबलः पुराणः\n",
    "13143007c": "अस्य चाधोऽथान्तरिक्षं दिवं च; दिशश्चतस्रः प्रदिशश्चतस्रः\n",
    "13143007e": "सृष्टिस्तथैवेयमनुप्रसूता; स निर्ममे विश्वमिदं पुराणम्\n",
    "13143008a": "अस्य नाभ्यां पुष्करं संप्रसूतं; यत्रोत्पन्नः स्वयमेवामितौजाः\n",
    "13143008c": "येनाच्छिन्नं तत्तमः पार्थ घोरं; यत्तत्तिष्ठत्यर्णवं तर्जयानम्\n",
    "13143009a": "कृते युगे धर्म आसीत्समग्र;स्त्रेताकाले ज्ञानमनुप्रपन्नः\n",
    "13143009c": "बलं त्वासीद्द्वापरे पार्थ कृष्णः; कलावधर्मः क्षितिमाजगाम\n",
    "13143010a": "स पूर्वदेवो निजघान दैत्या;न्स पूर्वदेवश्च बभूव सम्राट्\n",
    "13143010c": "स भूतानां भावनो भूतभव्यः; स विश्वस्यास्य जगतश्चापि गोप्ता\n",
    "13143011a": "यदा धर्मो ग्लायति वै सुराणां; तदा कृष्णो जायते मानुषेषु\n",
    "13143011c": "धर्मे स्थित्वा स तु वै भावितात्मा; परांश्च लोकानपरांश्च याति\n",
    "13143012a": "त्याज्यांस्त्यक्त्वाथासुराणां वधाय; कार्याकार्ये कारणं चैव पार्थ\n",
    "13143012c": "कृतं करिष्यत्क्रियते च देवो; मुहुः सोमं विद्धि च शक्रमेतम्\n",
    "13143013a": "स विश्वकर्मा स च विश्वरूपः; स विश्वभृद्विश्वसृग्विश्वजिच्च\n",
    "13143013c": "स शूलभृच्छोणितभृत्कराल;स्तं कर्मभिर्विदितं वै स्तुवन्ति\n",
    "13143014a": "तं गन्धर्वा अप्सरसश्च नित्य;मुपतिष्ठन्ते विबुधानां शतानि\n",
    "13143014c": "तं राक्षसाश्च परिसंवहन्ते; रायस्पोषः स विजिगीषुरेकः\n",
    "13143015a": "तमध्वरे शंसितारः स्तुवन्ति; रथंतरे सामगाश्च स्तुवन्ति\n",
    "13143015c": "तं ब्राह्मणा ब्रह्ममन्त्रैः स्तुवन्ति; तस्मै हविरध्वर्यवः कल्पयन्ति\n",
    "13143016a": "स पौराणीं ब्रह्मगुहां प्रविष्टो; महीसत्रं भारताग्रे ददर्श\n",
    "13143016c": "स चैव गामुद्दधाराग्र्यकर्मा; विक्षोभ्य दैत्यानुरगान्दानवांश्च\n",
    "13143017a": "तस्य भक्षान्विविधान्वेदयन्ति; तमेवाजौ वाहनं वेदयन्ति\n",
    "13143017c": "तस्यान्तरिक्षं पृथिवी दिवं च; सर्वं वशे तिष्ठति शाश्वतस्य\n",
    "13143018a": "स कुम्भरेताः ससृजे पुराणं; यत्रोत्पन्नमृषिमाहुर्वसिष्ठम्\n",
    "13143018c": "स मातरिश्वा विभुरश्ववाजी; स रश्मिमान्सविता चादिदेवः\n",
    "13143019a": "तेनासुरा विजिताः सर्व एव; तस्य विक्रान्तैर्विजितानीह त्रीणि\n",
    "13143019c": "स देवानां मानुषाणां पितॄणां; तमेवाहुर्यज्ञविदां वितानम्\n",
    "13143020a": "स एव कालं विभजन्नुदेति; तस्योत्तरं दक्षिणं चायने द्वे\n",
    "13143020c": "तस्यैवोर्ध्वं तिर्यगधश्चरन्ति; गभस्तयो मेदिनीं तापयन्तः\n",
    "13143021a": "तं ब्राह्मणा वेदविदो जुषन्ति; तस्यादित्यो भामुपयुज्य भाति\n",
    "13143021c": "स मासि मास्यध्वरकृद्विधत्ते; तमध्वरे वेदविदः पठन्ति\n",
    "13143022a": "स एकयुक्चक्रमिदं त्रिनाभि; सप्ताश्वयुक्तं वहते वै त्रिधामा\n",
    "13143022c": "महातेजाः सर्वगः सर्वसिंहः; कृष्णो लोकान्धारयते तथैकः\n",
    "13143022e": "अश्नन्ननश्नंश्च तथैव धीरः; कृष्णं सदा पार्थ कर्तारमेहि\n",
    "13143023a": "स एकदा कक्षगतो महात्मा; तृप्तो विभुः खाण्डवे धूमकेतुः\n",
    "13143023c": "स राक्षसानुरगांश्चावजित्य; सर्वत्रगः सर्वमग्नौ जुहोति\n",
    "13143024a": "स एवाश्वः श्वेतमश्वं प्रयच्छ;त्स एवाश्वानथ सर्वांश्चकार\n",
    "13143024c": "त्रिवन्धुरस्तस्य रथस्त्रिचक्र;स्त्रिवृच्छिराश्चतुरस्रश्च तस्य\n",
    "13143025a": "स विहायो व्यदधात्पञ्चनाभिः; स निर्ममे गां दिवमन्तरिक्षम्\n",
    "13143025c": "एवं रम्यानसृजत्पर्वतांश्च; हृषीकेशोऽमितदीप्ताग्नितेजाः\n",
    "13143026a": "स लङ्घयन्वै सरितो जिघांस;न्स तं वज्रं प्रहरन्तं निरास\n",
    "13143026c": "स महेन्द्रः स्तूयते वै महाध्वरे; विप्रैरेको ऋक्सहस्रैः पुराणैः\n",
    "13143027a": "दुर्वासा वै तेन नान्येन शक्यो; गृहे राजन्वासयितुं महौजाः\n",
    "13143027c": "तमेवाहुरृषिमेकं पुराणं; स विश्वकृद्विदधात्यात्मभावान्\n",
    "13143028a": "वेदांश्च यो वेदयतेऽधिदेवो; विधींश्च यश्चाश्रयते पुराणान्\n",
    "13143028c": "कामे वेदे लौकिके यत्फलं च; विष्वक्सेने सर्वमेतत्प्रतीहि\n",
    "13143029a": "ज्योतींषि शुक्लानि च सर्वलोके; त्रयो लोका लोकपालास्त्रयश्च\n",
    "13143029c": "त्रयोऽग्नयो व्याहृतयश्च तिस्रः; सर्वे देवा देवकीपुत्र एव\n",
    "13143030a": "संवत्सरः स ऋतुः सोऽर्धमासः; सोऽहोरात्रः स कला वै स काष्ठाः\n",
    "13143030c": "मात्रा मुहूर्ताश्च लवाः क्षणाश्च; विष्वक्सेने सर्वमेतत्प्रतीहि\n",
    "13143031a": "चन्द्रादित्यौ ग्रहनक्षत्रताराः; सर्वाणि दर्शान्यथ पौर्णमास्यः\n",
    "13143031c": "नक्षत्रयोगा ऋतवश्च पार्थ; विष्वक्सेनात्सर्वमेतत्प्रसूतम्\n",
    "13143032a": "रुद्रादित्या वसवोऽथाश्विनौ च; साध्या विश्वे मरुतां षड्गणाश्च\n",
    "13143032c": "प्रजापतिर्देवमातादितिश्च; सर्वे कृष्णादृषयश्चैव सप्त\n",
    "13143033a": "वायुर्भूत्वा विक्षिपते च विश्व;मग्निर्भूत्वा दहते विश्वरूपः\n",
    "13143033c": "आपो भूत्वा मज्जयते च सर्वं; ब्रह्मा भूत्वा सृजते विश्वसंघान्\n",
    "13143034a": "वेद्यं च यद्वेदयते च वेदा;न्विधिश्च यश्चाश्रयते विधेयान्\n",
    "13143034c": "धर्मे च वेदे च बले च सर्वं; चराचरं केशवं त्वं प्रतीहि\n",
    "13143035a": "ज्योतिर्भूतः परमोऽसौ पुरस्ता;त्प्रकाशयन्प्रभया विश्वरूपः\n",
    "13143035c": "अपः सृष्ट्वा ह्यात्मभूरात्मयोनिः; पुराकरोत्सर्वमेवाथ विश्वम्\n",
    "13143036a": "ऋतूनुत्पातान्विविधान्यद्भुतानि; मेघान्विद्युत्सर्वमैरावतं च\n",
    "13143036c": "सर्वं कृष्णात्स्थावरं जङ्गमं च; विश्वाख्याताद्विष्णुमेनं प्रतीहि\n",
    "13143037a": "विश्वावासं निर्गुणं वासुदेवं; संकर्षणं जीवभूतं वदन्ति\n",
    "13143037c": "ततः प्रद्युम्नमनिरुद्धं चतुर्थ;माज्ञापयत्यात्मयोनिर्महात्मा\n",
    "13143038a": "स पञ्चधा पञ्चजनोपपन्नं; संचोदयन्विश्वमिदं सिसृक्षुः\n",
    "13143038c": "ततश्चकारावनिमारुतौ च; खं ज्योतिरापश्च तथैव पार्थ\n",
    "13143039a": "स स्थावरं जङ्गमं चैवमेत;च्चतुर्विधं लोकमिमं च कृत्वा\n",
    "13143039c": "ततो भूमिं व्यदधात्पञ्चबीजां; द्यौः पृथिव्यां धास्यति भूरि वारि\n",
    "13143039e": "तेन विश्वं कृतमेतद्धि राज;न्स जीवयत्यात्मनैवात्मयोनिः\n",
    "13143040a": "ततो देवानसुरान्मानुषांश्च; लोकानृषींश्चाथ पितॄन्प्रजाश्च\n",
    "13143040c": "समासेन विविधान्प्राणिलोका;न्सर्वान्सदा भूतपतिः सिसृक्षुः\n",
    "13143041a": "शुभाशुभं स्थावरं जङ्गमं च; विष्वक्सेनात्सर्वमेतत्प्रतीहि\n",
    "13143041c": "यद्वर्तते यच्च भविष्यतीह; सर्वमेतत्केशवं त्वं प्रतीहि\n",
    "13143042a": "मृत्युश्चैव प्राणिनामन्तकाले; साक्षात्कृष्णः शाश्वतो धर्मवाहः\n",
    "13143042c": "भूतं च यच्चेह न विद्म किंचि;द्विष्वक्सेनात्सर्वमेतत्प्रतीहि\n",
    "13143043a": "यत्प्रशस्तं च लोकेषु पुण्यं यच्च शुभाशुभम्\n",
    "13143043c": "तत्सर्वं केशवोऽचिन्त्यो विपरीतमतो भवेत्\n",
    "13143044a": "एतादृशः केशवोऽयं स्वयंभू;र्नारायणः परमश्चाव्ययश्च\n",
    "13143044c": "मध्यं चास्य जगतस्तस्थुषश्च; सर्वेषां भूतानां प्रभवश्चाप्ययश्च\n",
    "13144001": "युधिष्ठिर उवाच\n",
    "13144001a": "ब्रूहि ब्राह्मणपूजायां व्युष्टिं त्वं मधुसूदन\n",
    "13144001c": "वेत्ता त्वमस्य चार्थस्य वेद त्वां हि पितामहः\n",
    "13144002": "वासुदेव उवाच\n",
    "13144002a": "शृणुष्वावहितो राजन्द्विजानां भरतर्षभ\n",
    "13144002c": "यथातत्त्वेन वदतो गुणान्मे कुरुसत्तम\n",
    "13144003a": "प्रद्युम्नः परिपप्रच्छ ब्राह्मणैः परिकोपितः\n",
    "13144003c": "किं फलं ब्राह्मणेष्वस्ति पूजायां मधुसूदन\n",
    "13144003e": "ईश्वरस्य सतस्तस्य इह चैव परत्र च\n",
    "13144004a": "सदा द्विजातीन्संपूज्य किं फलं तत्र मानद\n",
    "13144004c": "एतद्ब्रूहि पितः सर्वं सुमहान्संशयोऽत्र मे\n",
    "13144005a": "इत्युक्तवचनस्तेन प्रद्युम्नेन तदा त्वहम्\n",
    "13144005c": "प्रत्यब्रुवं महाराज यत्तच्छृणु समाहितः\n",
    "13144006a": "व्युष्टिं ब्राह्मणपूजायां रौक्मिणेय निबोध मे\n",
    "13144006c": "एते हि सोमराजान ईश्वराः सुखदुःखयोः\n",
    "13144007a": "अस्मिँल्लोके रौक्मिणेय तथामुष्मिंश्च पुत्रक\n",
    "13144007c": "ब्राह्मणप्रमुखं सौख्यं न मेऽत्रास्ति विचारणा\n",
    "13144008a": "ब्राह्मणप्रमुखं वीर्यमायुः कीर्तिर्यशो बलम्\n",
    "13144008c": "लोका लोकेश्वराश्चैव सर्वे ब्राह्मणपूर्वकाः\n",
    "13144009a": "तत्कथं नाद्रियेयं वै ईश्वरोऽस्मीति पुत्रक\n",
    "13144009c": "मा ते मन्युर्महाबाहो भवत्वत्र द्विजान्प्रति\n",
    "13144010a": "ब्राह्मणो हि महद्भूतमस्मिँल्लोके परत्र च\n",
    "13144010c": "भस्म कुर्युर्जगदिदं क्रुद्धाः प्रत्यक्षदर्शिनः\n",
    "13144011a": "अन्यानपि सृजेयुश्च लोकाँल्लोकेश्वरांस्तथा\n",
    "13144011c": "कथं तेषु न वर्तेय सम्यग्ज्ञानात्सुतेजसः\n",
    "13144012a": "अवसन्मद्गृहे तात ब्राह्मणो हरिपिङ्गलः\n",
    "13144012c": "चीरवासा बिल्वदण्डी दीर्घश्मश्रुनखादिमान्\n",
    "13144012e": "दीर्घेभ्यश्च मनुष्येभ्यः प्रमाणादधिको भुवि\n",
    "13144013a": "स स्म संचरते लोकान्ये दिव्या ये च मानुषाः\n",
    "13144013c": "इमा गाथा गायमानश्चत्वरेषु सभासु च\n",
    "13144014a": "दुर्वाससं वासयेत्को ब्राह्मणं सत्कृतं गृहे\n",
    "13144014c": "परिभाषां च मे श्रुत्वा को नु दद्यात्प्रतिश्रयम्\n",
    "13144014e": "यो मां कश्चिद्वासयेत न स मां कोपयेदिह\n",
    "13144015a": "तं स्म नाद्रियते कश्चित्ततोऽहं तमवासयम्\n",
    "13144016a": "स स्म भुङ्क्ते सहस्राणां बहूनामन्नमेकदा\n",
    "13144016c": "एकदा स्माल्पकं भुङ्क्ते न वैति च पुनर्गृहान्\n",
    "13144017a": "अकस्माच्च प्रहसति तथाकस्मात्प्ररोदिति\n",
    "13144017c": "न चास्य वयसा तुल्यः पृथिव्यामभवत्तदा\n",
    "13144018a": "सोऽस्मदावसथं गत्वा शय्याश्चास्तरणानि च\n",
    "13144018c": "कन्याश्चालंकृता दग्ध्वा ततो व्यपगतः स्वयम्\n",
    "13144019a": "अथ मामब्रवीद्भूयः स मुनिः संशितव्रतः\n",
    "13144019c": "कृष्ण पायसमिच्छामि भोक्तुमित्येव सत्वरः\n",
    "13144020a": "सदैव तु मया तस्य चित्तज्ञेन गृहे जनः\n",
    "13144020c": "सर्वाण्येवान्नपानानि भक्ष्याश्चोच्चावचास्तथा\n",
    "13144020e": "भवन्तु सत्कृतानीति पूर्वमेव प्रचोदितः\n",
    "13144021a": "ततोऽहं ज्वलमानं वै पायसं प्रत्यवेदयम्\n",
    "13144021c": "तद्भुक्त्वैव तु स क्षिप्रं ततो वचनमब्रवीत्\n",
    "13144021e": "क्षिप्रमङ्गानि लिम्पस्व पायसेनेति स स्म ह\n",
    "13144022a": "अविमृश्यैव च ततः कृतवानस्मि तत्तथा\n",
    "13144022c": "तेनोच्छिष्टेन गात्राणि शिरश्चैवाभ्यमृक्षयम्\n",
    "13144023a": "स ददर्श तदाभ्याशे मातरं ते शुभाननाम्\n",
    "13144023c": "तामपि स्मयमानः स पायसेनाभ्यलेपयत्\n",
    "13144024a": "मुनिः पायसदिग्धाङ्गीं रथे तूर्णमयोजयत्\n",
    "13144024c": "तमारुह्य रथं चैव निर्ययौ स गृहान्मम\n",
    "13144025a": "अग्निवर्णो ज्वलन्धीमान्स द्विजो रथधुर्यवत्\n",
    "13144025c": "प्रतोदेनातुदद्बालां रुक्मिणीं मम पश्यतः\n",
    "13144026a": "न च मे स्तोकमप्यासीद्दुःखमीर्ष्याकृतं तदा\n",
    "13144026c": "ततः स राजमार्गेण महता निर्ययौ बहिः\n",
    "13144027a": "तद्दृष्ट्वा महदाश्चर्यं दाशार्हा जातमन्यवः\n",
    "13144027c": "तत्राजल्पन्मिथः केचित्समाभाष्य परस्परम्\n",
    "13144028a": "ब्राह्मणा एव जायेरन्नान्यो वर्णः कथंचन\n",
    "13144028c": "को ह्येनं रथमास्थाय जीवेदन्यः पुमानिह\n",
    "13144029a": "आशीविषविषं तीक्ष्णं ततस्तीक्ष्णतरं विषम्\n",
    "13144029c": "ब्रह्माशीविषदग्धस्य नास्ति कश्चिच्चिकित्सकः\n",
    "13144030a": "तस्मिन्व्रजति दुर्धर्षे प्रास्खलद्रुक्मिणी पथि\n",
    "13144030c": "तां नामर्षयत श्रीमांस्ततस्तूर्णमचोदयत्\n",
    "13144031a": "ततः परमसंक्रुद्धो रथात्प्रस्कन्द्य स द्विजः\n",
    "13144031c": "पदातिरुत्पथेनैव प्राधावद्दक्षिणामुखः\n",
    "13144032a": "तमुत्पथेन धावन्तमन्वधावं द्विजोत्तमम्\n",
    "13144032c": "तथैव पायसादिग्धः प्रसीद भगवन्निति\n",
    "13144033a": "ततो विलोक्य तेजस्वी ब्राह्मणो मामुवाच ह\n",
    "13144033c": "जितः क्रोधस्त्वया कृष्ण प्रकृत्यैव महाभुज\n",
    "13144034a": "न तेऽपराधमिह वै दृष्टवानस्मि सुव्रत\n",
    "13144034c": "प्रीतोऽस्मि तव गोविन्द वृणु कामान्यथेप्सितान्\n",
    "13144034e": "प्रसन्नस्य च मे तात पश्य व्युष्टिर्यथाविधा\n",
    "13144035a": "यावदेव मनुष्याणामन्ने भावो भविष्यति\n",
    "13144035c": "यथैवान्ने तथा तेषां त्वयि भावो भविष्यति\n",
    "13144036a": "यावच्च पुण्या लोकेषु त्वयि कीर्तिर्भविष्यति\n",
    "13144036c": "त्रिषु लोकेषु तावच्च वैशिष्ट्यं प्रतिपत्स्यसे\n",
    "13144036e": "सुप्रियः सर्वलोकस्य भविष्यसि जनार्दन\n",
    "13144037a": "यत्ते भिन्नं च दग्धं च यच्च किंचिद्विनाशितम्\n",
    "13144037c": "सर्वं तथैव द्रष्टासि विशिष्टं वा जनार्दन\n",
    "13144038a": "यावदेतत्प्रलिप्तं ते गात्रेषु मधुसूदन\n",
    "13144038c": "अतो मृत्युभयं नास्ति यावदिच्छा तवाच्युत\n",
    "13144039a": "न तु पादतले लिप्ते कस्मात्ते पुत्रकाद्य वै\n",
    "13144039c": "नैतन्मे प्रियमित्येव स मां प्रीतोऽब्रवीत्तदा\n",
    "13144039e": "इत्युक्तोऽहं शरीरं स्वमपश्यं श्रीसमायुतम्\n",
    "13144040a": "रुक्मिणीं चाब्रवीत्प्रीतः सर्वस्त्रीणां वरं यशः\n",
    "13144040c": "कीर्तिं चानुत्तमां लोके समवाप्स्यसि शोभने\n",
    "13144041a": "न त्वां जरा वा रोगो वा वैवर्ण्यं चापि भामिनि\n",
    "13144041c": "स्प्रक्ष्यन्ति पुण्यगन्धा च कृष्णमाराधयिष्यसि\n",
    "13144042a": "षोडशानां सहस्राणां वधूनां केशवस्य ह\n",
    "13144042c": "वरिष्ठा सहलोक्या च केशवस्य भविष्यसि\n",
    "13144043a": "तव मातरमित्युक्त्वा ततो मां पुनरब्रवीत्\n",
    "13144043c": "प्रस्थितः सुमहातेजा दुर्वासा वह्निवज्ज्वलन्\n",
    "13144044a": "एषैव ते बुद्धिरस्तु ब्राह्मणान्प्रति केशव\n",
    "13144044c": "इत्युक्त्वा स तदा पुत्र तत्रैवान्तरधीयत\n",
    "13144045a": "तस्मिन्नन्तर्हिते चाहमुपांशुव्रतमादिशम्\n",
    "13144045c": "यत्किंचिद्ब्राह्मणो ब्रूयात्सर्वं कुर्यामिति प्रभो\n",
    "13144046a": "एतद्व्रतमहं कृत्वा मात्रा ते सह पुत्रक\n",
    "13144046c": "ततः परमहृष्टात्मा प्राविशं गृहमेव च\n",
    "13144047a": "प्रविष्टमात्रश्च गृहे सर्वं पश्यामि तन्नवम्\n",
    "13144047c": "यद्भिन्नं यच्च वै दग्धं तेन विप्रेण पुत्रक\n",
    "13144048a": "ततोऽहं विस्मयं प्राप्तः सर्वं दृष्ट्वा नवं दृढम्\n",
    "13144048c": "अपूजयं च मनसा रौक्मिणेय द्विजं तदा\n",
    "13144049a": "इत्यहं रौक्मिणेयस्य पृच्छतो भरतर्षभ\n",
    "13144049c": "माहात्म्यं द्विजमुख्यस्य सर्वमाख्यातवांस्तदा\n",
    "13144050a": "तथा त्वमपि कौन्तेय ब्राह्मणान्सततं प्रभो\n",
    "13144050c": "पूजयस्व महाभागान्वाग्भिर्दानैश्च नित्यदा\n",
    "13144051a": "एवं व्युष्टिमहं प्राप्तो ब्राह्मणानां प्रसादजाम्\n",
    "13144051c": "यच्च मामाह भीष्मोऽयं तत्सत्यं भरतर्षभ\n",
    "13145001": "युधिष्ठिर उवाच\n",
    "13145001a": "दुर्वाससः प्रसादात्ते यत्तदा मधुसूदन\n",
    "13145001c": "अवाप्तमिह विज्ञानं तन्मे व्याख्यातुमर्हसि\n",
    "13145002a": "महाभाग्यं च यत्तस्य नामानि च महात्मनः\n",
    "13145002c": "तत्त्वतो ज्ञातुमिच्छामि सर्वं मतिमतां वर\n",
    "13145003": "वासुदेव उवाच\n",
    "13145003a": "हन्त ते कथयिष्यामि नमस्कृत्वा कपर्दिने\n",
    "13145003c": "यदवाप्तं महाराज श्रेयो यच्चार्जितं यशः\n",
    "13145004a": "प्रयतः प्रातरुत्थाय यदधीये विशां पते\n",
    "13145004c": "प्राञ्जलिः शतरुद्रीयं तन्मे निगदतः शृणु\n",
    "13145005a": "प्रजापतिस्तत्ससृजे तपसोऽन्ते महातपाः\n",
    "13145005c": "शंकरस्त्वसृजत्तात प्रजाः स्थावरजङ्गमाः\n",
    "13145006a": "नास्ति किंचित्परं भूतं महादेवाद्विशां पते\n",
    "13145006c": "इह त्रिष्वपि लोकेषु भूतानां प्रभवो हि सः\n",
    "13145007a": "न चैवोत्सहते स्थातुं कश्चिदग्रे महात्मनः\n",
    "13145007c": "न हि भूतं समं तेन त्रिषु लोकेषु विद्यते\n",
    "13145008a": "गन्धेनापि हि संग्रामे तस्य क्रुद्धस्य शत्रवः\n",
    "13145008c": "विसंज्ञा हतभूयिष्ठा वेपन्ति च पतन्ति च\n",
    "13145009a": "घोरं च निनदं तस्य पर्जन्यनिनदोपमम्\n",
    "13145009c": "श्रुत्वा विदीर्येद्धृदयं देवानामपि संयुगे\n",
    "13145010a": "यांश्च घोरेण रूपेण पश्येत्क्रुद्धः पिनाकधृक्\n",
    "13145010c": "न सुरा नासुरा लोके न गन्धर्वा न पन्नगाः\n",
    "13145010e": "कुपिते सुखमेधन्ते तस्मिन्नपि गुहागताः\n",
    "13145011a": "प्रजापतेश्च दक्षस्य यजतो वितते क्रतौ\n",
    "13145011c": "विव्याध कुपितो यज्ञं निर्भयस्तु भवस्तदा\n",
    "13145011e": "धनुषा बाणमुत्सृज्य सघोषं विननाद च\n",
    "13145012a": "ते न शर्म कुतः शान्तिं विषादं लेभिरे सुराः\n",
    "13145012c": "विद्रुते सहसा यज्ञे कुपिते च महेश्वरे\n",
    "13145013a": "तेन ज्यातलघोषेण सर्वे लोकाः समाकुलाः\n",
    "13145013c": "बभूवुरवशाः पार्थ विषेदुश्च सुरासुराः\n",
    "13145014a": "आपश्चुक्षुभिरे चैव चकम्पे च वसुंधरा\n",
    "13145014c": "व्यद्रवन्गिरयश्चापि द्यौः पफाल च सर्वशः\n",
    "13145015a": "अन्धेन तमसा लोकाः प्रावृता न चकाशिरे\n",
    "13145015c": "प्रनष्टा ज्योतिषां भाश्च सह सूर्येण भारत\n",
    "13145016a": "भृशं भीतास्ततः शान्तिं चक्रुः स्वस्त्ययनानि च\n",
    "13145016c": "ऋषयः सर्वभूतानामात्मनश्च हितैषिणः\n",
    "13145017a": "ततः सोऽभ्यद्रवद्देवान्क्रुद्धो रौद्रपराक्रमः\n",
    "13145017c": "भगस्य नयने क्रुद्धः प्रहारेण व्यशातयत्\n",
    "13145018a": "पूषाणं चाभिदुद्राव परेण वपुषान्वितः\n",
    "13145018c": "पुरोडाशं भक्षयतो दशनान्वै व्यशातयत्\n",
    "13145019a": "ततः प्रणेमुर्देवास्ते वेपमानाः स्म शंकरम्\n",
    "13145019c": "पुनश्च संदधे रुद्रो दीप्तं सुनिशितं शरम्\n",
    "13145020a": "रुद्रस्य विक्रमं दृष्ट्वा भीता देवाः सहर्षिभिः\n",
    "13145020c": "ततः प्रसादयामासुः शर्वं ते विबुधोत्तमाः\n",
    "13145021a": "जेपुश्च शतरुद्रीयं देवाः कृत्वाञ्जलिं ततः\n",
    "13145021c": "संस्तूयमानस्त्रिदशैः प्रससाद महेश्वरः\n",
    "13145022a": "रुद्रस्य भागं यज्ञे च विशिष्टं ते त्वकल्पयन्\n",
    "13145022c": "भयेन त्रिदशा राजञ्शरणं च प्रपेदिरे\n",
    "13145023a": "तेन चैवातिकोपेन स यज्ञः संधितोऽभवत्\n",
    "13145023c": "यद्यच्चापि हतं तत्र तत्तथैव प्रदीयते\n",
    "13145024a": "असुराणां पुराण्यासंस्त्रीणि वीर्यवतां दिवि\n",
    "13145024c": "आयसं राजतं चैव सौवर्णमपरं तथा\n",
    "13145025a": "नाशकत्तानि मघवा भेत्तुं सर्वायुधैरपि\n",
    "13145025c": "अथ सर्वेऽमरा रुद्रं जग्मुः शरणमर्दिताः\n",
    "13145026a": "तत ऊचुर्महात्मानो देवाः सर्वे समागताः\n",
    "13145026c": "रुद्र रौद्रा भविष्यन्ति पशवः सर्वकर्मसु\n",
    "13145026e": "जहि दैत्यान्सह पुरैर्लोकांस्त्रायस्व मानद\n",
    "13145027a": "स तथोक्तस्तथेत्युक्त्वा विष्णुं कृत्वा शरोत्तमम्\n",
    "13145027c": "शल्यमग्निं तथा कृत्वा पुङ्खं वैवस्वतं यमम्\n",
    "13145027e": "वेदान्कृत्वा धनुः सर्वाञ्ज्यां च सावित्रिमुत्तमाम्\n",
    "13145028a": "देवान्रथवरं कृत्वा विनियुज्य च सर्वशः\n",
    "13145028c": "त्रिपर्वणा त्रिशल्येन तेन तानि बिभेद सः\n",
    "13145029a": "शरेणादित्यवर्णेन कालाग्निसमतेजसा\n",
    "13145029c": "तेऽसुराः सपुरास्तत्र दग्धा रुद्रेण भारत\n",
    "13145030a": "तं चैवाङ्कगतं दृष्ट्वा बालं पञ्चशिखं पुनः\n",
    "13145030c": "उमा जिज्ञासमाना वै कोऽयमित्यब्रवीत्तदा\n",
    "13145031a": "असूयतश्च शक्रस्य वज्रेण प्रहरिष्यतः\n",
    "13145031c": "सवज्रं स्तम्भयामास तं बाहुं परिघोपमम्\n",
    "13145032a": "न संबुबुधिरे चैनं देवास्तं भुवनेश्वरम्\n",
    "13145032c": "सप्रजापतयः सर्वे तस्मिन्मुमुहुरीश्वरे\n",
    "13145033a": "ततो ध्यात्वाथ भगवान्ब्रह्मा तममितौजसम्\n",
    "13145033c": "अयं श्रेष्ठ इति ज्ञात्वा ववन्दे तमुमापतिम्\n",
    "13145034a": "ततः प्रसादयामासुरुमां रुद्रं च ते सुराः\n",
    "13145034c": "बभूव स तदा बाहुर्बलहन्तुर्यथा पुरा\n",
    "13145035a": "स चापि ब्राह्मणो भूत्वा दुर्वासा नाम वीर्यवान्\n",
    "13145035c": "द्वारवत्यां मम गृहे चिरं कालमुपावसत्\n",
    "13145036a": "विप्रकारान्प्रयुङ्क्ते स्म सुबहून्मम वेश्मनि\n",
    "13145036c": "तानुदारतया चाहमक्षमं तस्य दुःसहम्\n",
    "13145037a": "स देवेन्द्रश्च वायुश्च सोऽश्विनौ स च विद्युतः\n",
    "13145037c": "स चन्द्रमाः स चेशानः स सूर्यो वरुणश्च सः\n",
    "13145038a": "स कालः सोऽन्तको मृत्युः स तमो रात्र्यहानि च\n",
    "13145038c": "मासार्धमासा ऋतवः संध्ये संवत्सरश्च सः\n",
    "13145039a": "स धाता स विधाता च विश्वकर्मा स सर्ववित्\n",
    "13145039c": "नक्षत्राणि दिशश्चैव प्रदिशोऽथ ग्रहास्तथा\n",
    "13145039e": "विश्वमूर्तिरमेयात्मा भगवानमितद्युतिः\n",
    "13145040a": "एकधा च द्विधा चैव बहुधा च स एव च\n",
    "13145040c": "शतधा सहस्रधा चैव तथा शतसहस्रधा\n",
    "13145041a": "ईदृशः स महादेवो भूयश्च भगवानतः\n",
    "13145041c": "न हि शक्या गुणा वक्तुमपि वर्षशतैरपि\n",
    "13146001": "वासुदेव उवाच\n",
    "13146001a": "युधिष्ठिर महाबाहो महाभाग्यं महात्मनः\n",
    "13146001c": "रुद्राय बहुरूपाय बहुनाम्ने निबोध मे\n",
    "13146002a": "वदन्त्यग्निं महादेवं तथा स्थाणुं महेश्वरम्\n",
    "13146002c": "एकाक्षं त्र्यम्बकं चैव विश्वरूपं शिवं तथा\n",
    "13146003a": "द्वे तनू तस्य देवस्य वेदज्ञा ब्राह्मणा विदुः\n",
    "13146003c": "घोरामन्यां शिवामन्यां ते तनू बहुधा पुनः\n",
    "13146004a": "उग्रा घोरा तनूर्यास्य सोऽग्निर्विद्युत्स भास्करः\n",
    "13146004c": "शिवा सौम्या च या तस्य धर्मस्त्वापोऽथ चन्द्रमाः\n",
    "13146005a": "आत्मनोऽर्धं तु तस्याग्निरुच्यते भरतर्षभ\n",
    "13146005c": "ब्रह्मचर्यं चरत्येष शिवा यास्य तनुस्तथा\n",
    "13146006a": "यास्य घोरतमा मूर्तिर्जगत्संहरते तया\n",
    "13146006c": "ईश्वरत्वान्महत्त्वाच्च महेश्वर इति स्मृतः\n",
    "13146007a": "यन्निर्दहति यत्तीक्ष्णो यदुग्रो यत्प्रतापवान्\n",
    "13146007c": "मांसशोणितमज्जादो यत्ततो रुद्र उच्यते\n",
    "13146008a": "देवानां सुमहान्यच्च यच्चास्य विषयो महान्\n",
    "13146008c": "यच्च विश्वं महत्पाति महादेवस्ततः स्मृतः\n",
    "13146009a": "समेधयति यन्नित्यं सर्वार्थान्सर्वकर्मभिः\n",
    "13146009c": "शिवमिच्छन्मनुष्याणां तस्मादेष शिवः स्मृतः\n",
    "13146010a": "दहत्यूर्ध्वं स्थितो यच्च प्राणोत्पत्तिः स्थितिश्च यत्\n",
    "13146010c": "स्थिरलिङ्गश्च यन्नित्यं तस्मात्स्थाणुरिति स्मृतः\n",
    "13146011a": "यदस्य बहुधा रूपं भूतं भव्यं भवत्तथा\n",
    "13146011c": "स्थावरं जङ्गमं चैव बहुरूपस्ततः स्मृतः\n",
    "13146012a": "धूम्रं रूपं च यत्तस्य धूर्जटीत्यत उच्यते\n",
    "13146012c": "विश्वे देवाश्च यत्तस्मिन्विश्वरूपस्ततः स्मृतः\n",
    "13146013a": "सहस्राक्षोऽयुताक्षो वा सर्वतोक्षिमयोऽपि वा\n",
    "13146013c": "चक्षुषः प्रभवस्तेजो नास्त्यन्तोऽथास्य चक्षुषाम्\n",
    "13146014a": "सर्वथा यत्पशून्पाति तैश्च यद्रमते पुनः\n",
    "13146014c": "तेषामधिपतिर्यच्च तस्मात्पशुपतिः स्मृतः\n",
    "13146015a": "नित्येन ब्रह्मचर्येण लिङ्गमस्य यदा स्थितम्\n",
    "13146015c": "महयन्त्यस्य लोकाश्च महेश्वर इति स्मृतः\n",
    "13146016a": "विग्रहं पूजयेद्यो वै लिङ्गं वापि महात्मनः\n",
    "13146016c": "लिङ्गं पूजयिता नित्यं महतीं श्रियमश्नुते\n",
    "13146017a": "ऋषयश्चापि देवाश्च गन्धर्वाप्सरसस्तथा\n",
    "13146017c": "लिङ्गमेवार्चयन्ति स्म यत्तदूर्ध्वं समास्थितम्\n",
    "13146018a": "पूज्यमाने ततस्तस्मिन्मोदते स महेश्वरः\n",
    "13146018c": "सुखं ददाति प्रीतात्मा भक्तानां भक्तवत्सलः\n",
    "13146019a": "एष एव श्मशानेषु देवो वसति नित्यशः\n",
    "13146019c": "यजन्ते तं जनास्तत्र वीरस्थाननिषेविणम्\n",
    "13146020a": "विषमस्थः शरीरेषु स मृत्युः प्राणिनामिह\n",
    "13146020c": "स च वायुः शरीरेषु प्राणोऽपानः शरीरिणाम्\n",
    "13146021a": "तस्य घोराणि रूपाणि दीप्तानि च बहूनि च\n",
    "13146021c": "लोके यान्यस्य पूज्यन्ते विप्रास्तानि विदुर्बुधाः\n",
    "13146022a": "नामधेयानि वेदेषु बहून्यस्य यथार्थतः\n",
    "13146022c": "निरुच्यन्ते महत्त्वाच्च विभुत्वात्कर्मभिस्तथा\n",
    "13146023a": "वेदे चास्य विदुर्विप्राः शतरुद्रीयमुत्तमम्\n",
    "13146023c": "व्यासादनन्तरं यच्चाप्युपस्थानं महात्मनः\n",
    "13146024a": "प्रदाता सर्वलोकानां विश्वं चाप्युच्यते महत्\n",
    "13146024c": "ज्येष्ठभूतं वदन्त्येनं ब्राह्मणा ऋषयोऽपरे\n",
    "13146025a": "प्रथमो ह्येष देवानां मुखादग्निरजायत\n",
    "13146025c": "ग्रहैर्बहुविधैः प्राणान्संरुद्धानुत्सृजत्यपि\n",
    "13146026a": "स मोचयति पुण्यात्मा शरण्यः शरणागतान्\n",
    "13146026c": "आयुरारोग्यमैश्वर्यं वित्तं कामांश्च पुष्कलान्\n",
    "13146027a": "स ददाति मनुष्येभ्यः स एवाक्षिपते पुनः\n",
    "13146027c": "शक्रादिषु च देवेषु तस्य चैश्वर्यमुच्यते\n",
    "13146028a": "स एवाभ्यधिको नित्यं त्रैलोक्यस्य शुभाशुभे\n",
    "13146028c": "ऐश्वर्याच्चैव कामानामीश्वरः पुनरुच्यते\n",
    "13146029a": "महेश्वरश्च लोकानां महतामीश्वरश्च सः\n",
    "13146029c": "बहुभिर्विविधै रूपैर्विश्वं व्याप्तमिदं जगत्\n",
    "13146029e": "तस्य देवस्य यद्वक्त्रं समुद्रे वडवामुखम्\n",
    "13147001": "वैशंपायन उवाच\n",
    "13147001a": "इत्युक्तवति वाक्यं तु कृष्णे देवकिनन्दने\n",
    "13147001c": "भीष्मं शांतनवं भूयः पर्यपृच्छद्युधिष्ठिरः\n",
    "13147002a": "निर्णये वा महाबुद्धे सर्वधर्मभृतां वर\n",
    "13147002c": "प्रत्यक्षमागमो वेति किं तयोः कारणं भवेत्\n",
    "13147003": "भीष्म उवाच\n",
    "13147003a": "नास्त्यत्र संशयः कश्चिदिति मे वर्तते मतिः\n",
    "13147003c": "शृणु वक्ष्यामि ते प्राज्ञ सम्यक्त्वमनुपृच्छसि\n",
    "13147004a": "संशयः सुगमो राजन्निर्णयस्त्वत्र दुर्गमः\n",
    "13147004c": "दृष्टं श्रुतमनन्तं हि यत्र संशयदर्शनम्\n",
    "13147005a": "प्रत्यक्षं कारणं दृष्टं हेतुकाः प्राज्ञमानिनः\n",
    "13147005c": "नास्तीत्येवं व्यवस्यन्ति सत्यं संशयमेव च\n",
    "13147005e": "तदयुक्तं व्यवस्यन्ति बालाः पण्डितमानिनः\n",
    "13147006a": "अथ चेन्मन्यसे चैकं कारणं किं भवेदिति\n",
    "13147006c": "शक्यं दीर्घेण कालेन युक्तेनातन्द्रितेन च\n",
    "13147006e": "प्राणयात्रामनेकां च कल्पयानेन भारत\n",
    "13147007a": "तत्परेणैव नान्येन शक्यं ह्येतत्तु कारणम्\n",
    "13147007c": "हेतूनामन्तमासाद्य विपुलं ज्ञानमुत्तमम्\n",
    "13147007e": "ज्योतिः सर्वस्य लोकस्य विपुलं प्रतिपद्यते\n",
    "13147008a": "तत्त्वेनागमनं राजन्हेत्वन्तगमनं तथा\n",
    "13147008c": "अग्राह्यमनिबद्धं च वाचः संपरिवर्जनम्\n",
    "13147009": "युधिष्ठिर उवाच\n",
    "13147009a": "प्रत्यक्षं लोकतः सिद्धं लोकाश्चागमपूर्वकाः\n",
    "13147009c": "शिष्टाचारो बहुविधो ब्रूहि तन्मे पितामह\n",
    "13147010": "भीष्म उवाच\n",
    "13147010a": "धर्मस्य ह्रियमाणस्य बलवद्भिर्दुरात्मभिः\n",
    "13147010c": "संस्था यत्नैरपि कृता कालेन परिभिद्यते\n",
    "13147011a": "अधर्मा धर्मरूपेण तृणैः कूपा इवावृताः\n",
    "13147011c": "ततस्तैर्भिद्यते वृत्तं शृणु चैव युधिष्ठिर\n",
    "13147012a": "अवृत्त्या ये च भिन्दन्ति श्रुतत्यागपरायणाः\n",
    "13147012c": "धर्मविद्वेषिणो मन्दा इत्युक्तस्तेषु संशयः\n",
    "13147013a": "अतृप्यन्तस्तु साधूनां य एवागमबुद्धयः\n",
    "13147013c": "परमित्येव संतुष्टास्तानुपास्स्व च पृच्छ च\n",
    "13147014a": "कामार्थौ पृष्ठतः कृत्वा लोभमोहानुसारिणौ\n",
    "13147014c": "धर्म इत्येव संबुद्धास्तानुपास्स्व च पृच्छ च\n",
    "13147015a": "न तेषां भिद्यते वृत्तं यज्ञस्वाध्यायकर्मभिः\n",
    "13147015c": "आचारः कारणं चैव धर्मश्चैव त्रयं पुनः\n",
    "13147016": "युधिष्ठिर उवाच\n",
    "13147016a": "पुनरेवेह मे बुद्धिः संशये परिमुह्यते\n",
    "13147016c": "अपारे मार्गमाणस्य परं तीरमपश्यतः\n",
    "13147017a": "वेदाः प्रत्यक्षमाचारः प्रमाणं तत्त्रयं यदि\n",
    "13147017c": "पृथक्त्वं लभ्यते चैषां धर्मश्चैकस्त्रयं कथम्\n",
    "13147018": "भीष्म उवाच\n",
    "13147018a": "धर्मस्य ह्रियमाणस्य बलवद्भिर्दुरात्मभिः\n",
    "13147018c": "यद्येवं मन्यसे राजंस्त्रिधा धर्मविचारणा\n",
    "13147019a": "एक एवेति जानीहि त्रिधा तस्य प्रदर्शनम्\n",
    "13147019c": "पृथक्त्वे चैव मे बुद्धिस्त्रयाणामपि वै तथा\n",
    "13147020a": "उक्तो मार्गस्त्रयाणां च तत्तथैव समाचर\n",
    "13147020c": "जिज्ञासा तु न कर्तव्या धर्मस्य परितर्कणात्\n",
    "13147021a": "सदैव भरतश्रेष्ठ मा ते भूदत्र संशयः\n",
    "13147021c": "अन्धो जड इवाशङ्को यद्ब्रवीमि तदाचर\n",
    "13147022a": "अहिंसा सत्यमक्रोधो दानमेतच्चतुष्टयम्\n",
    "13147022c": "अजातशत्रो सेवस्व धर्म एष सनातनः\n",
    "13147023a": "ब्राह्मणेषु च वृत्तिर्या पितृपैतामहोचिता\n",
    "13147023c": "तामन्वेहि महाबाहो स्वर्गस्यैते हि देशिकाः\n",
    "13147024a": "प्रमाणमप्रमाणं वै यः कुर्यादबुधो नरः\n",
    "13147024c": "न स प्रमाणतामर्हो विवादजननो हि सः\n",
    "13147025a": "ब्राह्मणानेव सेवस्व सत्कृत्य बहुमन्य च\n",
    "13147025c": "एतेष्वेव त्विमे लोकाः कृत्स्ना इति निबोध तान्\n",
    "13148001": "युधिष्ठिर उवाच\n",
    "13148001a": "ये च धर्ममसूयन्ति ये चैनं पर्युपासते\n",
    "13148001c": "ब्रवीतु भगवानेतत्क्व ते गच्छन्ति तादृशाः\n",
    "13148002": "भीष्म उवाच\n",
    "13148002a": "रजसा तमसा चैव समवस्तीर्णचेतसः\n",
    "13148002c": "नरकं प्रतिपद्यन्ते धर्मविद्वेषिणो नराः\n",
    "13148003a": "ये तु धर्मं महाराज सततं पर्युपासते\n",
    "13148003c": "सत्यार्जवपराः सन्तस्ते वै स्वर्गभुजो नराः\n",
    "13148004a": "धर्म एव रतिस्तेषामाचार्योपासनाद्भवेत्\n",
    "13148004c": "देवलोकं प्रपद्यन्ते ये धर्मं पर्युपासते\n",
    "13148005a": "मनुष्या यदि वा देवाः शरीरमुपताप्य वै\n",
    "13148005c": "धर्मिणः सुखमेधन्ते लोभद्वेषविवर्जिताः\n",
    "13148006a": "प्रथमं ब्रह्मणः पुत्रं धर्ममाहुर्मनीषिणः\n",
    "13148006c": "धर्मिणः पर्युपासन्ते फलं पक्वमिवाशयः\n",
    "13148007": "युधिष्ठिर उवाच\n",
    "13148007a": "असतां कीदृशं रूपं साधवः किं च कुर्वते\n",
    "13148007c": "ब्रवीतु मे भवानेतत्सन्तोऽसन्तश्च कीदृशाः\n",
    "13148008": "भीष्म उवाच\n",
    "13148008a": "दुराचाराश्च दुर्धर्षा दुर्मुखाश्चाप्यसाधवः\n",
    "13148008c": "साधवः शीलसंपन्नाः शिष्टाचारस्य लक्षणम्\n",
    "13148009a": "राजमार्गे गवां मध्ये गोष्ठमध्ये च धर्मिणः\n",
    "13148009c": "नोपसेवन्ति राजेन्द्र सर्गं मूत्रपुरीषयोः\n",
    "13148010a": "पञ्चानामशनं दत्त्वा शेषमश्नन्ति साधवः\n",
    "13148010c": "न जल्पन्ति च भुञ्जाना न निद्रान्त्यार्द्रपाणयः\n",
    "13148011a": "चित्रभानुमनड्वाहं देवं गोष्ठं चतुष्पथम्\n",
    "13148011c": "ब्राह्मणं धार्मिकं चैत्यं ते कुर्वन्ति प्रदक्षिणम्\n",
    "13148012a": "वृद्धानां भारतप्तानां स्त्रीणां बालातुरस्य च\n",
    "13148012c": "ब्राह्मणानां गवां राज्ञां पन्थानं ददते च ते\n",
    "13148013a": "अतिथीनां च सर्वेषां प्रेष्याणां स्वजनस्य च\n",
    "13148013c": "तथा शरणकामानां गोप्ता स्यात्स्वागतप्रदः\n",
    "13148014a": "सायं प्रातर्मनुष्याणामशनं देवनिर्मितम्\n",
    "13148014c": "नान्तरा भोजनं दृष्टमुपवासविधिर्हि सः\n",
    "13148015a": "होमकाले यथा वह्निः कालमेव प्रतीक्षते\n",
    "13148015c": "ऋतुकाले तथा नारी ऋतुमेव प्रतीक्षते\n",
    "13148015e": "न चान्यां गच्छते यस्तु ब्रह्मचर्यं हि तत्स्मृतम्\n",
    "13148016a": "अमृतं ब्राह्मणा गाव इत्येतत्त्रयमेकतः\n",
    "13148016c": "तस्माद्गोब्राह्मणं नित्यमर्चयेत यथाविधि\n",
    "13148017a": "यजुषा संस्कृतं मांसमुपभुञ्जन्न दुष्यति\n",
    "13148017c": "पृष्ठमांसं वृथामांसं पुत्रमांसं च तत्समम्\n",
    "13148018a": "स्वदेशे परदेशे वाप्यतिथिं नोपवासयेत्\n",
    "13148018c": "कर्म वै सफलं कृत्वा गुरूणां प्रतिपादयेत्\n",
    "13148019a": "गुरुभ्य आसनं देयमभिवाद्याभिपूज्य च\n",
    "13148019c": "गुरूनभ्यर्च्य वर्धन्ते आयुषा यशसा श्रिया\n",
    "13148020a": "वृद्धान्नातिवदेज्जातु न च संप्रेषयेदपि\n",
    "13148020c": "नासीनः स्यात्स्थितेष्वेवमायुरस्य न रिष्यते\n",
    "13148021a": "न नग्नामीक्षते नारीं न विद्वान्पुरुषानपि\n",
    "13148021c": "मैथुनं सततं गुप्तमाहारं च समाचरेत्\n",
    "13148022a": "तीर्थानां गुरवस्तीर्थं शुचीनां हृदयं शुचि\n",
    "13148022c": "दर्शनानां परं ज्ञानं संतोषः परमं सुखम्\n",
    "13148023a": "सायं प्रातश्च वृद्धानां शृणुयात्पुष्कला गिरः\n",
    "13148023c": "श्रुतमाप्नोति हि नरः सततं वृद्धसेवया\n",
    "13148024a": "स्वाध्याये भोजने चैव दक्षिणं पाणिमुद्धरेत्\n",
    "13148024c": "यच्छेद्वाङ्मनसी नित्यमिन्द्रियाणां च विभ्रमम्\n",
    "13148025a": "संस्कृतं पायसं नित्यं यवागूं कृसरं हविः\n",
    "13148025c": "अष्टकाः पितृदैवत्या वृद्धानामभिपूजनम्\n",
    "13148026a": "श्मश्रुकर्मणि मङ्गल्यं क्षुतानामभिनन्दनम्\n",
    "13148026c": "व्याधितानां च सर्वेषामायुषः प्रतिनन्दनम्\n",
    "13148027a": "न जातु त्वमिति ब्रूयादापन्नोऽपि महत्तरम्\n",
    "13148027c": "त्वंकारो वा वधो वेति विद्वत्सु न विशिष्यते\n",
    "13148027e": "अवराणां समानानां शिष्याणां च समाचरेत्\n",
    "13148028a": "पापमाचक्षते नित्यं हृदयं पापकर्मिणाम्\n",
    "13148028c": "ज्ञानपूर्वं विनश्यन्ति गूहमाना महाजने\n",
    "13148029a": "ज्ञानपूर्वं कृतं कर्म च्छादयन्ते ह्यसाधवः\n",
    "13148029c": "न मां मनुष्याः पश्यन्ति न मां पश्यन्ति देवताः\n",
    "13148029e": "पापेनाभिहतः पापः पापमेवाभिजायते\n",
    "13148030a": "यथा वार्धुषिको वृद्धिं देहभेदे प्रतीक्षते\n",
    "13148030c": "धर्मेणापिहितं पापं धर्ममेवाभिवर्धयेत्\n",
    "13148031a": "यथा लवणमम्भोभिराप्लुतं प्रविलीयते\n",
    "13148031c": "प्रायश्चित्तहतं पापं तथा सद्यः प्रणश्यति\n",
    "13148032a": "तस्मात्पापं न गूहेत गूहमानं विवर्धते\n",
    "13148032c": "कृत्वा तु साधुष्वाख्येयं ते तत्प्रशमयन्त्युत\n",
    "13148033a": "आशया संचितं द्रव्यं यत्काले नोपभुज्यते\n",
    "13148033c": "अन्ये चैतत्प्रपद्यन्ते वियोगे तस्य देहिनः\n",
    "13148034a": "मानसं सर्वभूतानां धर्ममाहुर्मनीषिणः\n",
    "13148034c": "तस्मात्सर्वाणि भूतानि धर्ममेव समासते\n",
    "13148035a": "एक एव चरेद्धर्मं न धर्मध्वजिको भवेत्\n",
    "13148035c": "धर्मवाणिजका ह्येते ये धर्ममुपभुञ्जते\n",
    "13148036a": "अर्चेद्देवानदम्भेन सेवेतामायया गुरून्\n",
    "13148036c": "निधिं निदध्यात्पारत्र्यं यात्रार्थं दानशब्दितम्\n",
    "13149001": "युधिष्ठिर उवाच\n",
    "13149001a": "नाभागधेयः प्राप्नोति धनं सुबलवानपि\n",
    "13149001c": "भागधेयान्वितस्त्वर्थान्कृशो बालश्च विन्दति\n",
    "13149002a": "नालाभकाले लभते प्रयत्नेऽपि कृते सति\n",
    "13149002c": "लाभकालेऽप्रयत्नेन लभते विपुलं धनम्\n",
    "13149002e": "कृतयत्नाफलाश्चैव दृश्यन्ते शतशो नराः\n",
    "13149003a": "यदि यत्नो भवेन्मर्त्यः स सर्वं फलमाप्नुयात्\n",
    "13149003c": "नालभ्यं चोपलभ्येत नृणां भरतसत्तम\n",
    "13149004a": "यदा प्रयत्नं कृतवान्दृश्यते ह्यफलो नरः\n",
    "13149004c": "मार्गन्नयशतैरर्थानमार्गंश्चापरः सुखी\n",
    "13149005a": "अकार्यमसकृत्कृत्वा दृश्यन्ते ह्यधना नराः\n",
    "13149005c": "धनयुक्तास्त्वधर्मस्था दृश्यन्ते चापरे जनाः\n",
    "13149006a": "अधीत्य नीतिं यस्माच्च नीतियुक्तो न दृश्यते\n",
    "13149006c": "अनभिज्ञश्च साचिव्यं गमितः केन हेतुना\n",
    "13149006e": "विद्यायुक्तो ह्यविद्यश्च धनवान्दुर्गतस्तथा\n",
    "13149007a": "यदि विद्यामुपाश्रित्य नरः सुखमवाप्नुयात्\n",
    "13149007c": "न विद्वान्विद्यया हीनं वृत्त्यर्थमुपसंश्रयेत्\n",
    "13149008a": "यथा पिपासां जयति पुरुषः प्राप्य वै जलम्\n",
    "13149008c": "दृष्टार्थो विद्ययाप्येवमविद्यां प्रजहेन्नरः\n",
    "13149009a": "नाप्राप्तकालो म्रियते विद्धः शरशतैरपि\n",
    "13149009c": "तृणाग्रेणापि संस्पृष्टः प्राप्तकालो न जीवति\n",
    "13149010": "भीष्म उवाच\n",
    "13149010a": "ईहमानः समारम्भान्यदि नासादयेद्धनम्\n",
    "13149010c": "उग्रं तपः समारोहेन्न ह्यनुप्तं प्ररोहति\n",
    "13149011a": "दानेन भोगी भवति मेधावी वृद्धसेवया\n",
    "13149011c": "अहिंसया च दीर्घायुरिति प्राहुर्मनीषिणः\n",
    "13149012a": "तस्माद्दद्यान्न याचेत पूजयेद्धार्मिकानपि\n",
    "13149012c": "स्वाभाषी प्रियकृच्छुद्धः सर्वसत्त्वाविहिंसकः\n",
    "13149013a": "यदा प्रमाणप्रभवः स्वभावश्च सुखासुखे\n",
    "13149013c": "मशकीटपिपीलानां स्थिरो भव युधिष्ठिर\n",
    "13150001": "भीष्म उवाच\n",
    "13150001a": "कार्यते यच्च क्रियते सच्चासच्च कृतं ततः\n",
    "13150001c": "तत्राश्वसीत सत्कृत्वा असत्कृत्वा न विश्वसेत्\n",
    "13150002a": "काल एवात्र कालेन निग्रहानुग्रहौ ददत्\n",
    "13150002c": "बुद्धिमाविश्य भूतानां धर्मार्थेषु प्रवर्तते\n",
    "13150003a": "यदा त्वस्य भवेद्बुद्धिर्धर्म्या चार्थप्रदर्शिनी\n",
    "13150003c": "तदाश्वसीत धर्मात्मादृढबुद्धिर्न विश्वसेत्\n",
    "13150004a": "एतावन्मात्रमेतद्धि भूतानां प्राज्ञलक्षणम्\n",
    "13150004c": "कालयुक्तोऽप्युभयविच्छेषमर्थं समाचरेत्\n",
    "13150005a": "यथा ह्युपस्थितैश्वर्याः पूजयन्ते नरा नरान्\n",
    "13150005c": "एवमेवात्मनात्मानं पूजयन्तीह धार्मिकाः\n",
    "13150006a": "न ह्यधर्मतया धर्मं दद्यात्कालः कथंचन\n",
    "13150006c": "तस्माद्विशुद्धमात्मानं जानीयाद्धर्मचारिणम्\n",
    "13150007a": "स्प्रष्टुमप्यसमर्थो हि ज्वलन्तमिव पावकम्\n",
    "13150007c": "अधर्मः सततो धर्मं कालेन परिरक्षितम्\n",
    "13150008a": "कार्यावेतौ हि कालेन धर्मो हि विजयावहः\n",
    "13150008c": "त्रयाणामपि लोकानामालोककरणो भवेत्\n",
    "13150009a": "तत्र कश्चिन्नयेत्प्राज्ञो गृहीत्वैव करे नरम्\n",
    "13150009c": "उह्यमानः स धर्मेण धर्मे बहुभयच्छले\n",
    "13151001": "युधिष्ठिर उवाच\n",
    "13151001a": "किं श्रेयः पुरुषस्येह किं कुर्वन्सुखमेधते\n",
    "13151001c": "विपाप्मा च भवेत्केन किं वा कल्मषनाशनम्\n",
    "13151002": "भीष्म उवाच\n",
    "13151002a": "अयं दैवतवंशो वै ऋषिवंशसमन्वितः\n",
    "13151002c": "द्विसंध्यं पठितः पुत्र कल्मषापहरः परः\n",
    "13151003a": "देवासुरगुरुर्देवः सर्वभूतनमस्कृतः\n",
    "13151003c": "अचिन्त्योऽथाप्यनिर्देश्यः सर्वप्राणो ह्ययोनिजः\n",
    "13151004a": "पितामहो जगन्नाथः सावित्री ब्रह्मणः सती\n",
    "13151004c": "वेदभूरथ कर्ता च विष्णुर्नारायणः प्रभुः\n",
    "13151005a": "उमापतिर्विरूपाक्षः स्कन्दः सेनापतिस्तथा\n",
    "13151005c": "विशाखो हुतभुग्वायुश्चन्द्रादित्यौ प्रभाकरौ\n",
    "13151006a": "शक्रः शचीपतिर्देवो यमो धूमोर्णया सह\n",
    "13151006c": "वरुणः सह गौर्या च सह ऋद्ध्या धनेश्वरः\n",
    "13151007a": "सौम्या गौः सुरभिर्देवी विश्रवाश्च महानृषिः\n",
    "13151007c": "षट्कालः सागरो गङ्गा स्रवन्त्योऽथ मरुद्गणाः\n",
    "13151008a": "वालखिल्यास्तपःसिद्धाः कृष्णद्वैपायनस्तथा\n",
    "13151008c": "नारदः पर्वतश्चैव विश्वावसुर्हहाहुहूः\n",
    "13151009a": "तुम्बरुश्चित्रसेनश्च देवदूतश्च विश्रुतः\n",
    "13151009c": "देवकन्या महाभागा दिव्याश्चाप्सरसां गणाः\n",
    "13151010a": "उर्वशी मेनका रम्भा मिश्रकेशी अलम्बुषा\n",
    "13151010c": "विश्वाची च घृताची च पञ्चचूडा तिलोत्तमा\n",
    "13151011a": "आदित्या वसवो रुद्राः साश्विनः पितरोऽपि च\n",
    "13151011c": "धर्मः सत्यं तपो दीक्षा व्यवसायः पितामहः\n",
    "13151012a": "शर्वर्यो दिवसाश्चैव मारीचः कश्यपस्तथा\n",
    "13151012c": "शुक्रो बृहस्पतिर्भौमो बुधो राहुः शनैश्चरः\n",
    "13151013a": "नक्षत्राण्यृतवश्चैव मासाः संध्याः सवत्सराः\n",
    "13151013c": "वैनतेयाः समुद्राश्च कद्रुजाः पन्नगास्तथा\n",
    "13151014a": "शतद्रूश्च विपाशा च चन्द्रभागा सरस्वती\n",
    "13151014c": "सिन्धुश्च देविका चैव पुष्करं तीर्थमेव च\n",
    "13151015a": "गङ्गा महानदी चैव कपिला नर्मदा तथा\n",
    "13151015c": "कम्पुना च विशल्या च करतोयाम्बुवाहिनी\n",
    "13151016a": "सरयूर्गण्डकी चैव लोहित्यश्च महानदः\n",
    "13151016c": "ताम्रारुणा वेत्रवती पर्णाशा गौतमी तथा\n",
    "13151017a": "गोदावरी च वेण्णा च कृष्णवेणा तथाद्रिजा\n",
    "13151017c": "दृषद्वती च कावेरी वंक्षुर्मन्दाकिनी तथा\n",
    "13151018a": "प्रयागं च प्रभासं च पुण्यं नैमिषमेव च\n",
    "13151018c": "तच्च विश्वेश्वरस्थानं यत्र तद्विमलं सरः\n",
    "13151019a": "पुण्यतीर्थैश्च कलिलं कुरुक्षेत्रं प्रकीर्तितम्\n",
    "13151019c": "सिन्धूत्तमं तपोदानं जम्बूमार्गमथापि च\n",
    "13151020a": "हिरण्वती वितस्ता च तथैवेक्षुमती नदी\n",
    "13151020c": "वेदस्मृतिर्वैदसिनी मलवासाश्च नद्यपि\n",
    "13151021a": "भूमिभागास्तथा पुण्या गङ्गाद्वारमथापि च\n",
    "13151021c": "ऋषिकुल्यास्तथा मेध्या नदी चित्रपथा तथा\n",
    "13151022a": "कौशिकी यमुना सीता तथा चर्मण्वती नदी\n",
    "13151022c": "नदी भीमरथी चैव बाहुदा च महानदी\n",
    "13151022e": "महेन्द्रवाणी त्रिदिवा नीलिका च सरस्वती\n",
    "13151023a": "नन्दा चापरनन्दा च तथा तीर्थं महाह्रदम्\n",
    "13151023c": "गयाथ फल्गुतीर्थं च धर्मारण्यं सुरैर्वृतम्\n",
    "13151024a": "तथा देवनदी पुण्या सरश्च ब्रह्मनिर्मितम्\n",
    "13151024c": "पुण्यं त्रिलोकविख्यातं सर्वपापहरं शिवम्\n",
    "13151025a": "हिमवान्पर्वतश्चैव दिव्यौषधिसमन्वितः\n",
    "13151025c": "विन्ध्यो धातुविचित्राङ्गस्तीर्थवानौषधान्वितः\n",
    "13151026a": "मेरुर्महेन्द्रो मलयः श्वेतश्च रजताचितः\n",
    "13151026c": "शृङ्गवान्मन्दरो नीलो निषधो दर्दुरस्तथा\n",
    "13151027a": "चित्रकूटोऽञ्जनाभश्च पर्वतो गन्धमादनः\n",
    "13151027c": "पुण्यः सोमगिरिश्चैव तथैवान्ये महीधराः\n",
    "13151027e": "दिशश्च विदिशश्चैव क्षितिः सर्वे महीरुहाः\n",
    "13151028a": "विश्वेदेवा नभश्चैव नक्षत्राणि ग्रहास्तथा\n",
    "13151028c": "पान्तु वः सततं देवाः कीर्तिताकीर्तिता मया\n",
    "13151029a": "कीर्तयानो नरो ह्येतान्मुच्यते सर्वकिल्बिषैः\n",
    "13151029c": "स्तुवंश्च प्रतिनन्दंश्च मुच्यते सर्वतो भयात्\n",
    "13151029e": "सर्वसंकरपापेभ्यो देवतास्तवनन्दकः\n",
    "13151030a": "देवतानन्तरं विप्रांस्तपःसिद्धांस्तपोधिकान्\n",
    "13151030c": "कीर्तितान्कीर्तयिष्यामि सर्वपापप्रमोचनान्\n",
    "13151031a": "यवक्रीतोऽथ रैभ्यश्च कक्षीवानौशिजस्तथा\n",
    "13151031c": "भृग्वङ्गिरास्तथा कण्वो मेधातिथिरथ प्रभुः\n",
    "13151031e": "बर्ही च गुणसंपन्नः प्राचीं दिशमुपाश्रिताः\n",
    "13151032a": "भद्रां दिशं महाभागा उल्मुचुः प्रमुचुस्तथा\n",
    "13151032c": "मुमुचुश्च महाभागः स्वस्त्यात्रेयश्च वीर्यवान्\n",
    "13151033a": "मित्रावरुणयोः पुत्रस्तथागस्त्यः प्रतापवान्\n",
    "13151033c": "दृढायुश्चोर्ध्वबाहुश्च विश्रुतावृषिसत्तमौ\n",
    "13151034a": "पश्चिमां दिशमाश्रित्य य एधन्ते निबोध तान्\n",
    "13151034c": "उषद्गुः सह सोदर्यैः परिव्याधश्च वीर्यवान्\n",
    "13151035a": "ऋषिर्दीर्घतमाश्चैव गौतमः कश्यपस्तथा\n",
    "13151035c": "एकतश्च द्वितश्चैव त्रितश्चैव महर्षयः\n",
    "13151035e": "अत्रेः पुत्रश्च धर्मात्मा तथा सारस्वतः प्रभुः\n",
    "13151036a": "उत्तरां दिशमाश्रित्य य एधन्ते निबोध तान्\n",
    "13151036c": "अत्रिर्वसिष्ठः शक्तिश्च पाराशर्यश्च वीर्यवान्\n",
    "13151037a": "विश्वामित्रो भरद्वाजो जमदग्निस्तथैव च\n",
    "13151037c": "ऋचीकपौत्रो रामश्च ऋषिरौद्दालकिस्तथा\n",
    "13151038a": "श्वेतकेतुः कोहलश्च विपुलो देवलस्तथा\n",
    "13151038c": "देवशर्मा च धौम्यश्च हस्तिकाश्यप एव च\n",
    "13151039a": "लोमशो नाचिकेतश्च लोमहर्षण एव च\n",
    "13151039c": "ऋषिरुग्रश्रवाश्चैव भार्गवश्च्यवनस्तथा\n",
    "13151040a": "एष वै समवायस्ते ऋषिदेवसमन्वितः\n",
    "13151040c": "आद्यः प्रकीर्तितो राजन्सर्वपापप्रमोचनः\n",
    "13151041a": "नृगो ययातिर्नहुषो यदुः पूरुश्च वीर्यवान्\n",
    "13151041c": "धुन्धुमारो दिलीपश्च सगरश्च प्रतापवान्\n",
    "13151042a": "कृशाश्वो यौवनाश्वश्च चित्राश्वः सत्यवांस्तथा\n",
    "13151042c": "दुःषन्तो भरतश्चैव चक्रवर्ती महायशाः\n",
    "13151043a": "यवनो जनकश्चैव तथा दृढरथो नृपः\n",
    "13151043c": "रघुर्नरवरश्चैव तथा दशरथो नृपः\n",
    "13151044a": "रामो राक्षसहा वीरः शशबिन्दुर्भगीरथः\n",
    "13151044c": "हरिश्चन्द्रो मरुत्तश्च जह्नुर्जाह्नविसेविता\n",
    "13151045a": "महोदयो ह्यलर्कश्च ऐलश्चैव नराधिपः\n",
    "13151045c": "करंधमो नरश्रेष्ठः कध्मोरश्च नराधिपः\n",
    "13151046a": "दक्षोऽम्बरीषः कुकुरो रवतश्च महायशाः\n",
    "13151046c": "मुचुकुन्दश्च राजर्षिर्मित्रभानुः प्रियंकरः\n",
    "13151047a": "त्रसदस्युस्तथा राजा श्वेतो राजर्षिसत्तमः\n",
    "13151047c": "महाभिषश्च विख्यातो निमिराजस्तथाष्टकः\n",
    "13151048a": "आयुः क्षुपश्च राजर्षिः कक्षेयुश्च नराधिपः\n",
    "13151048c": "शिबिरौशीनरश्चैव गयश्चैव नराधिपः\n",
    "13151049a": "प्रतर्दनो दिवोदासः सौदासः कोसलेश्वरः\n",
    "13151049c": "ऐलो नलश्च राजर्षिर्मनुश्चैव प्रजापतिः\n",
    "13151050a": "हविध्रश्च पृषध्रश्च प्रतीपः शंतनुस्तथा\n",
    "13151050c": "कक्षसेनश्च राजर्षिर्ये चान्ये नानुकीर्तिताः\n",
    "13151051a": "मा विघ्नं मा च मे पापं मा च मे परिपन्थिनः\n",
    "13151051c": "ध्रुवो जयो मे नित्यं स्यात्परत्र च परा गतिः\n",
    "13152001": "वैशंपायन उवाच\n",
    "13152001a": "तूष्णींभूते तदा भीष्मे पटे चित्रमिवार्पितम्\n",
    "13152001c": "मुहूर्तमिव च ध्यात्वा व्यासः सत्यवतीसुतः\n",
    "13152001e": "नृपं शयानं गाङ्गेयमिदमाह वचस्तदा\n",
    "13152002a": "राजन्प्रकृतिमापन्नः कुरुराजो युधिष्ठिरः\n",
    "13152002c": "सहितो भ्रातृभिः सर्वैः पार्थिवैश्चानुयायिभिः\n",
    "13152003a": "उपास्ते त्वां नरव्याघ्र सह कृष्णेन धीमता\n",
    "13152003c": "तमिमं पुरयानाय त्वमनुज्ञातुमर्हसि\n",
    "13152004a": "एवमुक्तो भगवता व्यासेन पृथिवीपतिः\n",
    "13152004c": "युधिष्ठिरं सहामात्यमनुजज्ञे नदीसुतः\n",
    "13152005a": "उवाच चैनं मधुरं ततः शांतनवो नृपः\n",
    "13152005c": "प्रविशस्व पुरं राजन्व्येतु ते मानसो ज्वरः\n",
    "13152006a": "यजस्व विविधैर्यज्ञैर्बह्वन्नैः स्वाप्तदक्षिणैः\n",
    "13152006c": "ययातिरिव राजेन्द्र श्रद्धादमपुरःसरः\n",
    "13152007a": "क्षत्रधर्मरतः पार्थ पितॄन्देवांश्च तर्पय\n",
    "13152007c": "श्रेयसा योक्ष्यसे चैव व्येतु ते मानसो ज्वरः\n",
    "13152008a": "रञ्जयस्व प्रजाः सर्वाः प्रकृतीः परिसान्त्वय\n",
    "13152008c": "सुहृदः फलसत्कारैरभ्यर्चय यथार्हतः\n",
    "13152009a": "अनु त्वां तात जीवन्तु मित्राणि सुहृदस्तथा\n",
    "13152009c": "चैत्यस्थाने स्थितं वृक्षं फलवन्तमिव द्विजाः\n",
    "13152010a": "आगन्तव्यं च भवता समये मम पार्थिव\n",
    "13152010c": "विनिवृत्ते दिनकरे प्रवृत्ते चोत्तरायणे\n",
    "13152011a": "तथेत्युक्त्वा तु कौन्तेयः सोऽभिवाद्य पितामहम्\n",
    "13152011c": "प्रययौ सपरीवारो नगरं नागसाह्वयम्\n",
    "13152012a": "धृतराष्ट्रं पुरस्कृत्य गान्धारीं च पतिव्रताम्\n",
    "13152012c": "सह तैरृषिभिः सर्वैर्भ्रातृभिः केशवेन च\n",
    "13152013a": "पौरजानपदैश्चैव मन्त्रिवृद्धैश्च पार्थिवः\n",
    "13152013c": "प्रविवेश कुरुश्रेष्ठ पुरं वारणसाह्वयम्\n",
    "13153001": "वैशंपायन उवाच\n",
    "13153001a": "ततः कुन्तीसुतो राजा पौरजानपदं जनम्\n",
    "13153001c": "पूजयित्वा यथान्यायमनुजज्ञे गृहान्प्रति\n",
    "13153002a": "सान्त्वयामास नारीश्च हतवीरा हतेश्वराः\n",
    "13153002c": "विपुलैरर्थदानैश्च तदा पाण्डुसुतो नृपः\n",
    "13153003a": "सोऽभिषिक्तो महाप्राज्ञः प्राप्य राज्यं युधिष्ठिरः\n",
    "13153003c": "अवस्थाप्य नरश्रेष्ठः सर्वाः स्वप्रकृतीस्तदा\n",
    "13153004a": "द्विजेभ्यो बलमुख्येभ्यो नैगमेभ्यश्च सर्वशः\n",
    "13153004c": "प्रतिगृह्याशिषो मुख्यास्तदा धर्मभृतां वरः\n",
    "13153005a": "उषित्वा शर्वरीः श्रीमान्पञ्चाशन्नगरोत्तमे\n",
    "13153005c": "समयं कौरवाग्र्यस्य सस्मार पुरुषर्षभः\n",
    "13153006a": "स निर्ययौ गजपुराद्याजकैः परिवारितः\n",
    "13153006c": "दृष्ट्वा निवृत्तमादित्यं प्रवृत्तं चोत्तरायणम्\n",
    "13153007a": "घृतं माल्यं च गन्धांश्च क्षौमाणि च युधिष्ठिरः\n",
    "13153007c": "चन्दनागरुमुख्यानि तथा कालागरूणि च\n",
    "13153008a": "प्रस्थाप्य पूर्वं कौन्तेयो भीष्मसंसाधनाय वै\n",
    "13153008c": "माल्यानि च महार्हाणि रत्नानि विविधानि च\n",
    "13153009a": "धृतराष्ट्रं पुरस्कृत्य गान्धारीं च यशस्विनीम्\n",
    "13153009c": "मातरं च पृथां धीमान्भ्रातॄंश्च पुरुषर्षभः\n",
    "13153010a": "जनार्दनेनानुगतो विदुरेण च धीमता\n",
    "13153010c": "युयुत्सुना च कौरव्यो युयुधानेन चाभिभो\n",
    "13153011a": "महता राजभोग्येन परिबर्हेण संवृतः\n",
    "13153011c": "स्तूयमानो महाराज भीष्मस्याग्नीननुव्रजन्\n",
    "13153012a": "निश्चक्राम पुरात्तस्माद्यथा देवपतिस्तथा\n",
    "13153012c": "आससाद कुरुक्षेत्रे ततः शांतनवं नृपम्\n",
    "13153013a": "उपास्यमानं व्यासेन पाराशर्येण धीमता\n",
    "13153013c": "नारदेन च राजर्षे देवलेनासितेन च\n",
    "13153014a": "हतशिष्टैर्नृपैश्चान्यैर्नानादेशसमागतैः\n",
    "13153014c": "रक्षिभिश्च महात्मानं रक्ष्यमाणं समन्ततः\n",
    "13153015a": "शयानं वीरशयने ददर्श नृपतिस्ततः\n",
    "13153015c": "ततो रथादवारोहद्भ्रातृभिः सह धर्मराट्\n",
    "13153016a": "अभिवाद्याथ कौन्तेयः पितामहमरिंदमम्\n",
    "13153016c": "द्वैपायनादीन्विप्रांश्च तैश्च प्रत्यभिनन्दितः\n",
    "13153017a": "ऋत्विग्भिर्ब्रह्मकल्पैश्च भ्रातृभिश्च सहाच्युतः\n",
    "13153017c": "आसाद्य शरतल्पस्थमृषिभिः परिवारितम्\n",
    "13153018a": "अब्रवीद्भरतश्रेष्ठं धर्मराजो युधिष्ठिरः\n",
    "13153018c": "भ्रातृभिः सह कौरव्य शयानं निम्नगासुतम्\n",
    "13153019a": "युधिष्ठिरोऽहं नृपते नमस्ते जाह्नवीसुत\n",
    "13153019c": "शृणोषि चेन्महाबाहो ब्रूहि किं करवाणि ते\n",
    "13153020a": "प्राप्तोऽस्मि समये राजन्नग्नीनादाय ते विभो\n",
    "13153020c": "आचार्या ब्राह्मणाश्चैव ऋत्विजो भ्रातरश्च मे\n",
    "13153021a": "पुत्रश्च ते महातेजा धृतराष्ट्रो जनेश्वरः\n",
    "13153021c": "उपस्थितः सहामात्यो वासुदेवश्च वीर्यवान्\n",
    "13153022a": "हतशिष्टाश्च राजानः सर्वे च कुरुजाङ्गलाः\n",
    "13153022c": "तान्पश्य कुरुशार्दूल समुन्मीलय लोचने\n",
    "13153023a": "यच्चेह किंचित्कर्तव्यं तत्सर्वं प्रापितं मया\n",
    "13153023c": "यथोक्तं भवता काले सर्वमेव च तत्कृतम्\n",
    "13153024a": "एवमुक्तस्तु गाङ्गेयः कुन्तीपुत्रेण धीमता\n",
    "13153024c": "ददर्श भारतान्सर्वान्स्थितान्संपरिवार्य तम्\n",
    "13153025a": "ततश्चलवलिर्भीष्मः प्रगृह्य विपुलं भुजम्\n",
    "13153025c": "ओघमेघस्वनो वाग्मी काले वचनमब्रवीत्\n",
    "13153026a": "दिष्ट्या प्राप्तोऽसि कौन्तेय सहामात्यो युधिष्ठिर\n",
    "13153026c": "परिवृत्तो हि भगवान्सहस्रांशुर्दिवाकरः\n",
    "13153027a": "अष्टपञ्चाशतं रात्र्यः शयानस्याद्य मे गताः\n",
    "13153027c": "शरेषु निशिताग्रेषु यथा वर्षशतं तथा\n",
    "13153028a": "माघोऽयं समनुप्राप्तो मासः पुण्यो युधिष्ठिर\n",
    "13153028c": "त्रिभागशेषः पक्षोऽयं शुक्लो भवितुमर्हति\n",
    "13153029a": "एवमुक्त्वा तु गाङ्गेयो धर्मपुत्रं युधिष्ठिरम्\n",
    "13153029c": "धृतराष्ट्रमथामन्त्र्य काले वचनमब्रवीत्\n",
    "13153030a": "राजन्विदितधर्मोऽसि सुनिर्णीतार्थसंशयः\n",
    "13153030c": "बहुश्रुता हि ते विप्रा बहवः पर्युपासिताः\n",
    "13153031a": "वेदशास्त्राणि सर्वाणि धर्मांश्च मनुजेश्वर\n",
    "13153031c": "वेदांश्च चतुरः साङ्गान्निखिलेनावबुध्यसे\n",
    "13153032a": "न शोचितव्यं कौरव्य भवितव्यं हि तत्तथा\n",
    "13153032c": "श्रुतं देवरहस्यं ते कृष्णद्वैपायनादपि\n",
    "13153033a": "यथा पाण्डोः सुता राजंस्तथैव तव धर्मतः\n",
    "13153033c": "तान्पालय स्थितो धर्मे गुरुशुश्रूषणे रतान्\n",
    "13153034a": "धर्मराजो हि शुद्धात्मा निदेशे स्थास्यते तव\n",
    "13153034c": "आनृशंस्यपरं ह्येनं जानामि गुरुवत्सलम्\n",
    "13153035a": "तव पुत्रा दुरात्मानः क्रोधलोभपरायणाः\n",
    "13153035c": "ईर्ष्याभिभूता दुर्वृत्तास्तान्न शोचितुमर्हसि\n",
    "13153036": "वैशंपायन उवाच\n",
    "13153036a": "एतावदुक्त्वा वचनं धृतराष्ट्रं मनीषिणम्\n",
    "13153036c": "वासुदेवं महाबाहुमभ्यभाषत कौरवः\n",
    "13153037a": "भगवन्देवदेवेश सुरासुरनमस्कृत\n",
    "13153037c": "त्रिविक्रम नमस्तेऽस्तु शङ्खचक्रगदाधर\n",
    "13153038a": "अनुजानीहि मां कृष्ण वैकुण्ठ पुरुषोत्तम\n",
    "13153038c": "रक्ष्याश्च ते पाण्डवेया भवान्ह्येषां परायणम्\n",
    "13153039a": "उक्तवानस्मि दुर्बुद्धिं मन्दं दुर्योधनं पुरा\n",
    "13153039c": "यतः कृष्णस्ततो धर्मो यतो धर्मस्ततो जयः\n",
    "13153040a": "वासुदेवेन तीर्थेन पुत्र संशाम्य पाण्डवैः\n",
    "13153040c": "संधानस्य परः कालस्तवेति च पुनः पुनः\n",
    "13153041a": "न च मे तद्वचो मूढः कृतवान्स सुमन्दधीः\n",
    "13153041c": "घातयित्वेह पृथिवीं ततः स निधनं गतः\n",
    "13153042a": "त्वां च जानाम्यहं वीर पुराणमृषिसत्तमम्\n",
    "13153042c": "नरेण सहितं देवं बदर्यां सुचिरोषितम्\n",
    "13153043a": "तथा मे नारदः प्राह व्यासश्च सुमहातपाः\n",
    "13153043c": "नरनारायणावेतौ संभूतौ मनुजेष्विति\n",
    "13153044": "वासुदेव उवाच\n",
    "13153044a": "अनुजानामि भीष्म त्वां वसूनाप्नुहि पार्थिव\n",
    "13153044c": "न तेऽस्ति वृजिनं किंचिन्मया दृष्टं महाद्युते\n",
    "13153045a": "पितृभक्तोऽसि राजर्षे मार्कण्डेय इवापरः\n",
    "13153045c": "तेन मृत्युस्तव वशे स्थितो भृत्य इवानतः\n",
    "13153046": "वैशंपायन उवाच\n",
    "13153046a": "एवमुक्तस्तु गाङ्गेयः पाण्डवानिदमब्रवीत्\n",
    "13153046c": "धृतराष्ट्रमुखांश्चापि सर्वान्ससुहृदस्तथा\n",
    "13153047a": "प्राणानुत्स्रष्टुमिच्छामि तन्मानुज्ञातुमर्हथ\n",
    "13153047c": "सत्ये प्रयतितव्यं वः सत्यं हि परमं बलम्\n",
    "13153048a": "आनृशंस्यपरैर्भाव्यं सदैव नियतात्मभिः\n",
    "13153048c": "ब्रह्मण्यैर्धर्मशीलैश्च तपोनीत्यैश्च भारत\n",
    "13153049a": "इत्युक्त्वा सुहृदः सर्वान्संपरिष्वज्य चैव ह\n",
    "13153049c": "पुनरेवाब्रवीद्धीमान्युधिष्ठिरमिदं वचः\n",
    "13153050a": "ब्राह्मणाश्चैव ते नित्यं प्राज्ञाश्चैव विशेषतः\n",
    "13153050c": "आचार्या ऋत्विजश्चैव पूजनीया नराधिप\n",
    "13154001": "वैशंपायन उवाच\n",
    "13154001a": "एवमुक्त्वा कुरून्सर्वान्भीष्मः शांतनवस्तदा\n",
    "13154001c": "तूष्णीं बभूव कौरव्यः स मुहूर्तमरिंदम\n",
    "13154002a": "धारयामास चात्मानं धारणासु यथाक्रमम्\n",
    "13154002c": "तस्योर्ध्वमगमन्प्राणाः संनिरुद्धा महात्मनः\n",
    "13154003a": "इदमाश्चर्यमासीच्च मध्ये तेषां महात्मनाम्\n",
    "13154003c": "यद्यन्मुञ्चति गात्राणां स शंतनुसुतस्तदा\n",
    "13154003e": "तत्तद्विशल्यं भवति योगयुक्तस्य तस्य वै\n",
    "13154004a": "क्षणेन प्रेक्षतां तेषां विशल्यः सोऽभवत्तदा\n",
    "13154004c": "तं दृष्ट्वा विस्मिताः सर्वे वासुदेवपुरोगमाः\n",
    "13154004e": "सह तैर्मुनिभिः सर्वैस्तदा व्यासादिभिर्नृप\n",
    "13154005a": "संनिरुद्धस्तु तेनात्मा सर्वेष्वायतनेषु वै\n",
    "13154005c": "जगाम भित्त्वा मूर्धानं दिवमभ्युत्पपात च\n",
    "13154006a": "महोल्केव च भीष्मस्य मूर्धदेशाज्जनाधिप\n",
    "13154006c": "निःसृत्याकाशमाविश्य क्षणेनान्तरधीयत\n",
    "13154007a": "एवं स नृपशार्दूल नृपः शांतनवस्तदा\n",
    "13154007c": "समयुज्यत लोकैः स्वैर्भरतानां कुलोद्वहः\n",
    "13154008a": "ततस्त्वादाय दारूणि गन्धांश्च विविधान्बहून्\n",
    "13154008c": "चितां चक्रुर्महात्मानः पाण्डवा विदुरस्तथा\n",
    "13154008e": "युयुत्सुश्चापि कौरव्यः प्रेक्षकास्त्वितरेऽभवन्\n",
    "13154009a": "युधिष्ठिरस्तु गाङ्गेयं विदुरश्च महामतिः\n",
    "13154009c": "छादयामासतुरुभौ क्षौमैर्माल्यैश्च कौरवम्\n",
    "13154010a": "धारयामास तस्याथ युयुत्सुश्छत्रमुत्तमम्\n",
    "13154010c": "चामरव्यजने शुभ्रे भीमसेनार्जुनावुभौ\n",
    "13154010e": "उष्णीषे पर्यगृह्णीतां माद्रीपुत्रावुभौ तदा\n",
    "13154011a": "स्त्रियः कौरवनाथस्य भीष्मं कुरुकुलोद्भवम्\n",
    "13154011c": "तालवृन्तान्युपादाय पर्यवीजन्समन्ततः\n",
    "13154012a": "ततोऽस्य विधिवच्चक्रुः पितृमेधं महात्मनः\n",
    "13154012c": "याजका जुहुवुश्चाग्निं जगुः सामानि सामगाः\n",
    "13154013a": "ततश्चन्दनकाष्ठैश्च तथा कालेयकैरपि\n",
    "13154013c": "कालागरुप्रभृतिभिर्गन्धैश्चोच्चावचैस्तथा\n",
    "13154014a": "समवच्छाद्य गाङ्गेयं प्रज्वाल्य च हुताशनम्\n",
    "13154014c": "अपसव्यमकुर्वन्त धृतराष्ट्रमुखा नृपाः\n",
    "13154015a": "संस्कृत्य च कुरुश्रेष्ठं गाङ्गेयं कुरुसत्तमाः\n",
    "13154015c": "जग्मुर्भागीरथीतीरमृषिजुष्टं कुरूद्वहाः\n",
    "13154016a": "अनुगम्यमाना व्यासेन नारदेनासितेन च\n",
    "13154016c": "कृष्णेन भरतस्त्रीभिर्ये च पौराः समागताः\n",
    "13154017a": "उदकं चक्रिरे चैव गाङ्गेयस्य महात्मनः\n",
    "13154017c": "विधिवत्क्षत्रियश्रेष्ठाः स च सर्वो जनस्तदा\n",
    "13154018a": "ततो भागीरथी देवी तनयस्योदके कृते\n",
    "13154018c": "उत्थाय सलिलात्तस्माद्रुदती शोकलालसा\n",
    "13154019a": "परिदेवयती तत्र कौरवानभ्यभाषत\n",
    "13154019c": "निबोधत यथावृत्तमुच्यमानं मयानघाः\n",
    "13154020a": "राजवृत्तेन संपन्नः प्रज्ञयाभिजनेन च\n",
    "13154020c": "सत्कर्ता कुरुवृद्धानां पितृभक्तो दृढव्रतः\n",
    "13154021a": "जामदग्न्येन रामेण पुरा यो न पराजितः\n",
    "13154021c": "दिव्यैरस्त्रैर्महावीर्यः स हतोऽद्य शिखण्डिना\n",
    "13154022a": "अश्मसारमयं नूनं हृदयं मम पार्थिवाः\n",
    "13154022c": "अपश्यन्त्याः प्रियं पुत्रं यत्र दीर्यति मेऽद्य वै\n",
    "13154023a": "समेतं पार्थिवं क्षत्रं काशिपुर्यां स्वयंवरे\n",
    "13154023c": "विजित्यैकरथेनाजौ कन्यास्ता यो जहार ह\n",
    "13154024a": "यस्य नास्ति बले तुल्यः पृथिव्यामपि कश्चन\n",
    "13154024c": "हतं शिखण्डिना श्रुत्वा यन्न दीर्यति मे मनः\n",
    "13154025a": "जामदग्न्यः कुरुक्षेत्रे युधि येन महात्मना\n",
    "13154025c": "पीडितो नातियत्नेन निहतः स शिखण्डिना\n",
    "13154026a": "एवंविधं बहु तदा विलपन्तीं महानदीम्\n",
    "13154026c": "आश्वासयामास तदा साम्ना दामोदरो विभुः\n",
    "13154027a": "समाश्वसिहि भद्रे त्वं मा शुचः शुभदर्शने\n",
    "13154027c": "गतः स परमां सिद्धिं तव पुत्रो न संशयः\n",
    "13154028a": "वसुरेष महातेजाः शापदोषेण शोभने\n",
    "13154028c": "मनुष्यतामनुप्राप्तो नैनं शोचितुमर्हसि\n",
    "13154029a": "स एष क्षत्रधर्मेण युध्यमानो रणाजिरे\n",
    "13154029c": "धनंजयेन निहतो नैष नुन्नः शिखण्डिना\n",
    "13154030a": "भीष्मं हि कुरुशार्दूलमुद्यतेषुं महारणे\n",
    "13154030c": "न शक्तः संयुगे हन्तुं साक्षादपि शतक्रतुः\n",
    "13154031a": "स्वच्छन्देन सुतस्तुभ्यं गतः स्वर्गं शुभानने\n",
    "13154031c": "न शक्ताः स्युर्निहन्तुं हि रणे तं सर्वदेवताः\n",
    "13154032a": "तस्मान्मा त्वं सरिच्छ्रेष्ठे शोचस्व कुरुनन्दनम्\n",
    "13154032c": "वसूनेष गतो देवि पुत्रस्ते विज्वरा भव\n",
    "13154033a": "इत्युक्ता सा तु कृष्णेन व्यासेन च सरिद्वरा\n",
    "13154033c": "त्यक्त्वा शोकं महाराज स्वं वार्यवततार ह\n",
    "13154034a": "सत्कृत्य ते तां सरितं ततः कृष्णमुखा नृपाः\n",
    "13154034c": "अनुज्ञातास्तया सर्वे न्यवर्तन्त जनाधिपाः\n"
}