{
    "04001001": "जनमेजय उवाच\n",
    "04001001a": "कथं विराटनगरे मम पूर्वपितामहाः\n",
    "04001001c": "अज्ञातवासमुषिता दुर्योधनभयार्दिताः\n",
    "04001002": "वैशंपायन उवाच\n",
    "04001002a": "तथा तु स वराँल्लब्ध्वा धर्माद्धर्मभृतां वरः\n",
    "04001002c": "गत्वाश्रमं ब्राह्मणेभ्य आचख्यौ सर्वमेव तत्\n",
    "04001003a": "कथयित्वा तु तत्सर्वं ब्राह्मणेभ्यो युधिष्ठिरः\n",
    "04001003c": "अरणीसहितं तस्मै ब्राह्मणाय न्यवेदयत्\n",
    "04001004a": "ततो युधिष्ठिरो राजा धर्मपुत्रो महामनाः\n",
    "04001004c": "संनिवर्त्यानुजान्सर्वानिति होवाच भारत\n",
    "04001005a": "द्वादशेमानि वर्षाणि राष्ट्राद्विप्रोषिता वयम्\n",
    "04001005c": "त्रयोदशोऽयं संप्राप्तः कृच्छ्रः परमदुर्वसः\n",
    "04001006a": "स साधु कौन्तेय इतो वासमर्जुन रोचय\n",
    "04001006c": "यत्रेमा वसतीः सर्वा वसेमाविदिताः परैः\n",
    "04001007": "अर्जुन उवाच\n",
    "04001007a": "तस्यैव वरदानेन धर्मस्य मनुजाधिप\n",
    "04001007c": "अज्ञाता विचरिष्यामो नराणां भरतर्षभ\n",
    "04001008a": "किं तु वासाय राष्ट्राणि कीर्तयिष्यामि कानिचित्\n",
    "04001008c": "रमणीयानि गुप्तानि तेषां किंचित्स्म रोचय\n",
    "04001009a": "सन्ति रम्या जनपदा बह्वन्नाः परितः कुरून्\n",
    "04001009c": "पाञ्चालाश्चेदिमत्स्याश्च शूरसेनाः पटच्चराः\n",
    "04001009e": "दशार्णा नवराष्ट्रं च मल्लाः शाल्वा युगंधराः\n",
    "04001010a": "एतेषां कतमो राजन्निवासस्तव रोचते\n",
    "04001010c": "वत्स्यामो यत्र राजेन्द्र संवत्सरमिमं वयम्\n",
    "04001011": "युधिष्ठिर उवाच\n",
    "04001011a": "एवमेतन्महाबाहो यथा स भगवान्प्रभुः\n",
    "04001011c": "अब्रवीत्सर्वभूतेशस्तत्तथा न तदन्यथा\n",
    "04001012a": "अवश्यं त्वेव वासार्थं रमणीयं शिवं सुखम्\n",
    "04001012c": "संमन्त्र्य सहितैः सर्वैर्द्रष्टव्यमकुतोभयम्\n",
    "04001013a": "मत्स्यो विराटो बलवानभिरक्षेत्स पाण्डवान्\n",
    "04001013c": "धर्मशीलो वदान्यश्च वृद्धश्च सुमहाधनः\n",
    "04001014a": "विराटनगरे तात संवत्सरमिमं वयम्\n",
    "04001014c": "कुर्वन्तस्तस्य कर्माणि विहरिष्याम भारत\n",
    "04001015a": "यानि यानि च कर्माणि तस्य शक्ष्यामहे वयम्\n",
    "04001015c": "कर्तुं यो यत्स तत्कर्म ब्रवीतु कुरुनन्दनाः\n",
    "04001016": "अर्जुन उवाच\n",
    "04001016a": "नरदेव कथं कर्म राष्ट्रे तस्य करिष्यसि\n",
    "04001016c": "विराटनृपतेः साधो रंस्यसे केन कर्मणा\n",
    "04001017a": "मृदुर्वदान्यो ह्रीमांश्च धार्मिकः सत्यविक्रमः\n",
    "04001017c": "राजंस्त्वमापदा क्लिष्टः किं करिष्यसि पाण्डव\n",
    "04001018a": "न दुःखमुचितं किंचिद्राजन्वेद यथा जनः\n",
    "04001018c": "स इमामापदं प्राप्य कथं घोरां तरिष्यसि\n",
    "04001019": "युधिष्ठिर उवाच\n",
    "04001019a": "शृणुध्वं यत्करिष्यामि कर्म वै कुरुनन्दनाः\n",
    "04001019c": "विराटमनुसंप्राप्य राजानं पुरुषर्षभम्\n",
    "04001020a": "सभास्तारो भविष्यामि तस्य राज्ञो महात्मनः\n",
    "04001020c": "कङ्को नाम द्विजो भूत्वा मताक्षः प्रियदेविता\n",
    "04001021a": "वैडूर्यान्काञ्चनान्दान्तान्फलैर्ज्योतीरसैः सह\n",
    "04001021c": "कृष्णाक्षाँल्लोहिताक्षांश्च निर्वर्त्स्यामि मनोरमान्\n",
    "04001022a": "आसं युधिष्ठिरस्याहं पुरा प्राणसमः सखा\n",
    "04001022c": "इति वक्ष्यामि राजानं यदि मामनुयोक्ष्यते\n",
    "04001023a": "इत्येतद्वो मयाख्यातं विहरिष्याम्यहं यथा\n",
    "04001023c": "वृकोदर विराटे त्वं रंस्यसे केन कर्मणा\n",
    "04002001": "भीम उवाच\n",
    "04002001a": "पौरोगवो ब्रुवाणोऽहं बल्लवो नाम नामतः\n",
    "04002001c": "उपस्थास्यामि राजानं विराटमिति मे मतिः\n",
    "04002002a": "सूपानस्य करिष्यामि कुशलोऽस्मि महानसे\n",
    "04002002c": "कृतपूर्वाणि यैरस्य व्यञ्जनानि सुशिक्षितैः\n",
    "04002002e": "तानप्यभिभविष्यामि प्रीतिं संजनयन्नहम्\n",
    "04002003a": "आहरिष्यामि दारूणां निचयान्महतोऽपि च\n",
    "04002003c": "तत्प्रेक्ष्य विपुलं कर्म राजा प्रीतो भविष्यति\n",
    "04002004a": "द्विपा वा बलिनो राजन्वृषभा वा महाबलाः\n",
    "04002004c": "विनिग्राह्या यदि मया निग्रहीष्यामि तानपि\n",
    "04002005a": "ये च केचिन्नियोत्स्यन्ति समाजेषु नियोधकाः\n",
    "04002005c": "तानहं निहनिष्यामि प्रीतिं तस्य विवर्धयन्\n",
    "04002006a": "न त्वेतान्युध्यमानान्वै हनिष्यामि कथंचन\n",
    "04002006c": "तथैतान्पातयिष्यामि यथा यास्यन्ति न क्षयम्\n",
    "04002007a": "आरालिको गोविकर्ता सूपकर्ता नियोधकः\n",
    "04002007c": "आसं युधिष्ठिरस्याहमिति वक्ष्यामि पृच्छतः\n",
    "04002008a": "आत्मानमात्मना रक्षंश्चरिष्यामि विशां पते\n",
    "04002008c": "इत्येतत्प्रतिजानामि विहरिष्याम्यहं यथा\n",
    "04002009": "युधिष्ठिर उवाच\n",
    "04002009a": "यमग्निर्ब्राह्मणो भूत्वा समागच्छन्नृणां वरम्\n",
    "04002009c": "दिधक्षुः खाण्डवं दावं दाशार्हसहितं पुरा\n",
    "04002010a": "महाबलं महाबाहुमजितं कुरुनन्दनम्\n",
    "04002010c": "सोऽयं किं कर्म कौन्तेयः करिष्यति धनंजयः\n",
    "04002011a": "योऽयमासाद्य तं दावं तर्पयामास पावकम्\n",
    "04002011c": "विजित्यैकरथेनेन्द्रं हत्वा पन्नगराक्षसान्\n",
    "04002011e": "श्रेष्ठः प्रतियुधां नाम सोऽर्जुनः किं करिष्यति\n",
    "04002012a": "सूर्यः प्रतपतां श्रेष्ठो द्विपदां ब्राह्मणो वरः\n",
    "04002012c": "आशीविषश्च सर्पाणामग्निस्तेजस्विनां वरः\n",
    "04002013a": "आयुधानां वरो वज्रः ककुद्मी च गवां वरः\n",
    "04002013c": "ह्रदानामुदधिः श्रेष्ठः पर्जन्यो वर्षतां वरः\n",
    "04002014a": "धृतराष्ट्रश्च नागानां हस्तिष्वैरावतो वरः\n",
    "04002014c": "पुत्रः प्रियाणामधिको भार्या च सुहृदां वरा\n",
    "04002015a": "यथैतानि विशिष्टानि जात्यां जात्यां वृकोदर\n",
    "04002015c": "एवं युवा गुडाकेशः श्रेष्ठः सर्वधनुष्मताम्\n",
    "04002016a": "सोऽयमिन्द्रादनवरो वासुदेवाच्च भारत\n",
    "04002016c": "गाण्डीवधन्वा श्वेताश्वो बीभत्सुः किं करिष्यति\n",
    "04002017a": "उषित्वा पञ्च वर्षाणि सहस्राक्षस्य वेश्मनि\n",
    "04002017c": "दिव्यान्यस्त्राण्यवाप्तानि देवरूपेण भास्वता\n",
    "04002018a": "यं मन्ये द्वादशं रुद्रमादित्यानां त्रयोदशम्\n",
    "04002018c": "यस्य बाहू समौ दीर्घौ ज्याघातकठिनत्वचौ\n",
    "04002018e": "दक्षिणे चैव सव्ये च गवामिव वहः कृतः\n",
    "04002019a": "हिमवानिव शैलानां समुद्रः सरितामिव\n",
    "04002019c": "त्रिदशानां यथा शक्रो वसूनामिव हव्यवाट्\n",
    "04002020a": "मृगाणामिव शार्दूलो गरुडः पततामिव\n",
    "04002020c": "वरः संनह्यमानानामर्जुनः किं करिष्यति\n",
    "04002021": "अर्जुन उवाच\n",
    "04002021a": "प्रतिज्ञां षण्ढकोऽस्मीति करिष्यामि महीपते\n",
    "04002021c": "ज्याघातौ हि महान्तौ मे संवर्तुं नृप दुष्करौ\n",
    "04002022a": "कर्णयोः प्रतिमुच्याहं कुण्डले ज्वलनोपमे\n",
    "04002022c": "वेणीकृतशिरा राजन्नाम्ना चैव बृहन्नडा\n",
    "04002023a": "पठन्नाख्यायिकां नाम स्त्रीभावेन पुनः पुनः\n",
    "04002023c": "रमयिष्ये महीपालमन्यांश्चान्तःपुरे जनान्\n",
    "04002024a": "गीतं नृत्तं विचित्रं च वादित्रं विविधं तथा\n",
    "04002024c": "शिक्षयिष्याम्यहं राजन्विराटभवने स्त्रियः\n",
    "04002025a": "प्रजानां समुदाचारं बहु कर्मकृतं वदन्\n",
    "04002025c": "छादयिष्यामि कौन्तेय माययात्मानमात्मना\n",
    "04002026a": "युधिष्ठिरस्य गेहेऽस्मि द्रौपद्याः परिचारिका\n",
    "04002026c": "उषितास्मीति वक्ष्यामि पृष्टो राज्ञा च भारत\n",
    "04002027a": "एतेन विधिना छन्नः कृतकेन यथा नलः\n",
    "04002027c": "विहरिष्यामि राजेन्द्र विराटभवने सुखम्\n",
    "04003001": "युधिष्ठिर उवाच\n",
    "04003001a": "किं त्वं नकुल कुर्वाणस्तत्र तात चरिष्यसि\n",
    "04003001c": "सुकुमारश्च शूरश्च दर्शनीयः सुखोचितः\n",
    "04003002": "नकुल उवाच\n",
    "04003002a": "अश्वबन्धो भविष्यामि विराटनृपतेरहम्\n",
    "04003002c": "ग्रन्थिको नाम नाम्नाहं कर्मैतत्सुप्रियं मम\n",
    "04003003a": "कुशलोऽस्म्यश्वशिक्षायां तथैवाश्वचिकित्सिते\n",
    "04003003c": "प्रियाश्च सततं मेऽश्वाः कुरुराज यथा तव\n",
    "04003004a": "ये मामामन्त्रयिष्यन्ति विराटनगरे जनाः\n",
    "04003004c": "तेभ्य एवं प्रवक्ष्यामि विहरिष्याम्यहं यथा\n",
    "04003005": "युधिष्ठिर उवाच\n",
    "04003005a": "सहदेव कथं तस्य समीपे विहरिष्यसि\n",
    "04003005c": "किं वा त्वं तात कुर्वाणः प्रच्छन्नो विचरिष्यसि\n",
    "04003006": "सहदेव उवाच\n",
    "04003006a": "गोसंख्याता भविष्यामि विराटस्य महीपतेः\n",
    "04003006c": "प्रतिषेद्धा च दोग्धा च संख्याने कुशलो गवाम्\n",
    "04003007a": "तन्तिपाल इति ख्यातो नाम्ना विदितमस्तु ते\n",
    "04003007c": "निपुणं च चरिष्यामि व्येतु ते मानसो ज्वरः\n",
    "04003008a": "अहं हि भवता गोषु सततं प्रकृतः पुरा\n",
    "04003008c": "तत्र मे कौशलं कर्म अवबुद्धं विशां पते\n",
    "04003009a": "लक्षणं चरितं चापि गवां यच्चापि मङ्गलम्\n",
    "04003009c": "तत्सर्वं मे सुविदितमन्यच्चापि महीपते\n",
    "04003010a": "वृषभानपि जानामि राजन्पूजितलक्षणान्\n",
    "04003010c": "येषां मूत्रमुपाघ्राय अपि वन्ध्या प्रसूयते\n",
    "04003011a": "सोऽहमेवं चरिष्यामि प्रीतिरत्र हि मे सदा\n",
    "04003011c": "न च मां वेत्स्यति परस्तत्ते रोचतु पार्थिव\n",
    "04003012": "युधिष्ठिर उवाच\n",
    "04003012a": "इयं तु नः प्रिया भार्या प्राणेभ्योऽपि गरीयसी\n",
    "04003012c": "मातेव परिपाल्या च पूज्या ज्येष्ठेव च स्वसा\n",
    "04003013a": "केन स्म कर्मणा कृष्णा द्रौपदी विचरिष्यति\n",
    "04003013c": "न हि किंचिद्विजानाति कर्म कर्तुं यथा स्त्रियः\n",
    "04003014a": "सुकुमारी च बाला च राजपुत्री यशस्विनी\n",
    "04003014c": "पतिव्रता महाभागा कथं नु विचरिष्यति\n",
    "04003015a": "माल्यगन्धानलंकारान्वस्त्राणि विविधानि च\n",
    "04003015c": "एतान्येवाभिजानाति यतो जाता हि भामिनी\n",
    "04003016": "द्रौपद्युवाच\n",
    "04003016a": "सैरन्ध्र्योऽरक्षिता लोके भुजिष्याः सन्ति भारत\n",
    "04003016c": "नैवमन्याः स्त्रियो यान्ति इति लोकस्य निश्चयः\n",
    "04003017a": "साहं ब्रुवाणा सैरन्ध्री कुशला केशकर्मणि\n",
    "04003017c": "आत्मगुप्ता चरिष्यामि यन्मां त्वमनुपृच्छसि\n",
    "04003018a": "सुदेष्णां प्रत्युपस्थास्ये राजभार्यां यशस्विनीम्\n",
    "04003018c": "सा रक्षिष्यति मां प्राप्तां मा ते भूद्दुःखमीदृशम्\n",
    "04003019": "युधिष्ठिर उवाच\n",
    "04003019a": "कल्याणं भाषसे कृष्णे कुले जाता यथा वदेत्\n",
    "04003019c": "न पापमभिजानासि साधु साध्वीव्रते स्थिता\n",
    "04004001": "युधिष्ठिर उवाच\n",
    "04004001a": "कर्माण्युक्तानि युष्माभिर्यानि तानि करिष्यथ\n",
    "04004001c": "मम चापि यथाबुद्धि रुचितानि विनिश्चयात्\n",
    "04004002a": "पुरोहितोऽयमस्माकमग्निहोत्राणि रक्षतु\n",
    "04004002c": "सूदपौरोगवैः सार्धं द्रुपदस्य निवेशने\n",
    "04004003a": "इन्द्रसेनमुखाश्चेमे रथानादाय केवलान्\n",
    "04004003c": "यान्तु द्वारवतीं शीघ्रमिति मे वर्तते मतिः\n",
    "04004004a": "इमाश्च नार्यो द्रौपद्याः सर्वशः परिचारिकाः\n",
    "04004004c": "पाञ्चालानेव गच्छन्तु सूदपौरोगवैः सह\n",
    "04004005a": "सर्वैरपि च वक्तव्यं न प्रज्ञायन्त पाण्डवाः\n",
    "04004005c": "गता ह्यस्मानपाकीर्य सर्वे द्वैतवनादिति\n",
    "04004006": "धौम्य उवाच\n",
    "04004006a": "विदिते चापि वक्तव्यं सुहृद्भिरनुरागतः\n",
    "04004006c": "अतोऽहमपि वक्ष्यामि हेतुमात्रं निबोधत\n",
    "04004007a": "हन्तेमां राजवसतिं राजपुत्रा ब्रवीमि वः\n",
    "04004007c": "यथा राजकुलं प्राप्य चरन्प्रेष्यो न रिष्यति\n",
    "04004008a": "दुर्वसं त्वेव कौरव्या जानता राजवेश्मनि\n",
    "04004008c": "अमानितैः सुमानार्हा अज्ञातैः परिवत्सरम्\n",
    "04004009a": "दिष्टद्वारो लभेद्द्वारं न च राजसु विश्वसेत्\n",
    "04004009c": "तदेवासनमन्विच्छेद्यत्र नाभिषजेत्परः\n",
    "04004010a": "नास्य यानं न पर्यङ्कं न पीठं न गजं रथम्\n",
    "04004010c": "आरोहेत्संमतोऽस्मीति स राजवसतिं वसेत्\n",
    "04004011a": "अथ यत्रैनमासीनं शङ्केरन्दुष्टचारिणः\n",
    "04004011c": "न तत्रोपविशेज्जातु स राजवसतिं वसेत्\n",
    "04004012a": "न चानुशिष्येद्राजानमपृच्छन्तं कदाचन\n",
    "04004012c": "तूष्णीं त्वेनमुपासीत काले समभिपूजयन्\n",
    "04004013a": "असूयन्ति हि राजानो जनाननृतवादिनः\n",
    "04004013c": "तथैव चावमन्यन्ते मन्त्रिणं वादिनं मृषा\n",
    "04004014a": "नैषां दारेषु कुर्वीत मैत्रीं प्राज्ञः कथंचन\n",
    "04004014c": "अन्तःपुरचरा ये च द्वेष्टि यानहिताश्च ये\n",
    "04004015a": "विदिते चास्य कुर्वीत कार्याणि सुलघून्यपि\n",
    "04004015c": "एवं विचरतो राज्ञो न क्षतिर्जायते क्वचित्\n",
    "04004016a": "यत्नाच्चोपचरेदेनमग्निवद्देववच्च ह\n",
    "04004016c": "अनृतेनोपचीर्णो हि हिंस्यादेनमसंशयम्\n",
    "04004017a": "यच्च भर्तानुयुञ्जीत तदेवाभ्यनुवर्तयेत्\n",
    "04004017c": "प्रमादमवहेलां च कोपं च परिवर्जयेत्\n",
    "04004018a": "समर्थनासु सर्वासु हितं च प्रियमेव च\n",
    "04004018c": "संवर्णयेत्तदेवास्य प्रियादपि हितं वदेत्\n",
    "04004019a": "अनुकूलो भवेच्चास्य सर्वार्थेषु कथासु च\n",
    "04004019c": "अप्रियं चाहितं यत्स्यात्तदस्मै नानुवर्णयेत्\n",
    "04004020a": "नाहमस्य प्रियोऽस्मीति मत्वा सेवेत पण्डितः\n",
    "04004020c": "अप्रमत्तश्च यत्तश्च हितं कुर्यात्प्रियं च यत्\n",
    "04004021a": "नास्यानिष्टानि सेवेत नाहितैः सह संवसेत्\n",
    "04004021c": "स्वस्थानान्न विकम्पेत स राजवसतिं वसेत्\n",
    "04004022a": "दक्षिणं वाथ वामं वा पार्श्वमासीत पण्डितः\n",
    "04004022c": "रक्षिणां ह्यात्तशस्त्राणां स्थानं पश्चाद्विधीयते\n",
    "04004022e": "नित्यं विप्रतिषिद्धं तु पुरस्तादासनं महत्\n",
    "04004023a": "न च संदर्शने किंचित्प्रवृद्धमपि संजपेत्\n",
    "04004023c": "अपि ह्येतद्दरिद्राणां व्यलीकस्थानमुत्तमम्\n",
    "04004024a": "न मृषाभिहितं राज्ञो मनुष्येषु प्रकाशयेत्\n",
    "04004024c": "यं चासूयन्ति राजानः पुरुषं न वदेच्च तम्\n",
    "04004025a": "शूरोऽस्मीति न दृप्तः स्याद्बुद्धिमानिति वा पुनः\n",
    "04004025c": "प्रियमेवाचरन्राज्ञः प्रियो भवति भोगवान्\n",
    "04004026a": "ऐश्वर्यं प्राप्य दुष्प्रापं प्रियं प्राप्य च राजतः\n",
    "04004026c": "अप्रमत्तो भवेद्राज्ञः प्रियेषु च हितेषु च\n",
    "04004027a": "यस्य कोपो महाबाधः प्रसादश्च महाफलः\n",
    "04004027c": "कस्तस्य मनसापीच्छेदनर्थं प्राज्ञसंमतः\n",
    "04004028a": "न चोष्ठौ निर्भुजेज्जातु न च वाक्यं समाक्षिपेत्\n",
    "04004028c": "सदा क्षुतं च वातं च ष्ठीवनं चाचरेच्छनैः\n",
    "04004029a": "हास्यवस्तुषु चाप्यस्य वर्तमानेषु केषुचित्\n",
    "04004029c": "नातिगाढं प्रहृष्येत न चाप्युन्मत्तवद्धसेत्\n",
    "04004030a": "न चातिधैर्येण चरेद्गुरुतां हि व्रजेत्तथा\n",
    "04004030c": "स्मितं तु मृदुपूर्वेण दर्शयेत प्रसादजम्\n",
    "04004031a": "लाभे न हर्षयेद्यस्तु न व्यथेद्योऽवमानितः\n",
    "04004031c": "असंमूढश्च यो नित्यं स राजवसतिं वसेत्\n",
    "04004032a": "राजानं राजपुत्रं वा संवर्तयति यः सदा\n",
    "04004032c": "अमात्यः पण्डितो भूत्वा स चिरं तिष्ठति श्रियम्\n",
    "04004033a": "प्रगृहीतश्च योऽमात्यो निगृहीतश्च कारणैः\n",
    "04004033c": "न निर्बध्नाति राजानं लभते प्रग्रहं पुनः\n",
    "04004034a": "प्रत्यक्षं च परोक्षं च गुणवादी विचक्षणः\n",
    "04004034c": "उपजीवी भवेद्राज्ञो विषये चापि यो वसेत्\n",
    "04004035a": "अमात्यो हि बलाद्भोक्तुं राजानं प्रार्थयेत्तु यः\n",
    "04004035c": "न स तिष्ठेच्चिरं स्थानं गच्छेच्च प्राणसंशयम्\n",
    "04004036a": "श्रेयः सदात्मनो दृष्ट्वा परं राज्ञा न संवदेत्\n",
    "04004036c": "विशेषयेन्न राजानं योग्याभूमिषु सर्वदा\n",
    "04004037a": "अम्लानो बलवाञ्शूरश्छायेवानपगः सदा\n",
    "04004037c": "सत्यवादी मृदुर्दान्तः स राजवसतिं वसेत्\n",
    "04004038a": "अन्यस्मिन्प्रेष्यमाणे तु पुरस्ताद्यः समुत्पतेत्\n",
    "04004038c": "अहं किं करवाणीति स राजवसतिं वसेत्\n",
    "04004039a": "उष्णे वा यदि वा शीते रात्रौ वा यदि वा दिवा\n",
    "04004039c": "आदिष्टो न विकल्पेत स राजवसतिं वसेत्\n",
    "04004040a": "यो वै गृहेभ्यः प्रवसन्प्रियाणां नानुसंस्मरेत्\n",
    "04004040c": "दुःखेन सुखमन्विच्छेत्स राजवसतिं वसेत्\n",
    "04004041a": "समवेषं न कुर्वीत नात्युच्चैः संनिधौ हसेत्\n",
    "04004041c": "मन्त्रं न बहुधा कुर्यादेवं राज्ञः प्रियो भवेत्\n",
    "04004042a": "न कर्मणि नियुक्तः सन्धनं किंचिदुपस्पृशेत्\n",
    "04004042c": "प्राप्नोति हि हरन्द्रव्यं बन्धनं यदि वा वधम्\n",
    "04004043a": "यानं वस्त्रमलंकारं यच्चान्यत्संप्रयच्छति\n",
    "04004043c": "तदेव धारयेन्नित्यमेवं प्रियतरो भवेत्\n",
    "04004044a": "संवत्सरमिमं तात तथाशीला बुभूषवः\n",
    "04004044c": "अथ स्वविषयं प्राप्य यथाकामं चरिष्यथ\n",
    "04004045": "युधिष्ठिर उवाच\n",
    "04004045a": "अनुशिष्टाः स्म भद्रं ते नैतद्वक्तास्ति कश्चन\n",
    "04004045c": "कुन्तीमृते मातरं नो विदुरं च महामतिम्\n",
    "04004046a": "यदेवानन्तरं कार्यं तद्भवान्कर्तुमर्हति\n",
    "04004046c": "तारणायास्य दुःखस्य प्रस्थानाय जयाय च\n",
    "04004047": "वैशंपायन उवाच\n",
    "04004047a": "एवमुक्तस्ततो राज्ञा धौम्योऽथ द्विजसत्तमः\n",
    "04004047c": "अकरोद्विधिवत्सर्वं प्रस्थाने यद्विधीयते\n",
    "04004048a": "तेषां समिध्य तानग्नीन्मन्त्रवच्च जुहाव सः\n",
    "04004048c": "समृद्धिवृद्धिलाभाय पृथिवीविजयाय च\n",
    "04004049a": "अग्निं प्रदक्षिणं कृत्वा ब्राह्मणांश्च तपोधनान्\n",
    "04004049c": "याज्ञसेनीं पुरस्कृत्य षडेवाथ प्रवव्रजुः\n",
    "04005001": "वैशंपायन उवाच\n",
    "04005001a": "ते वीरा बद्धनिस्त्रिंशास्ततायुधकलापिनः\n",
    "04005001c": "बद्धगोधाङ्गुलित्राणाः कालिन्दीमभितो ययुः\n",
    "04005002a": "ततस्ते दक्षिणं तीरमन्वगच्छन्पदातयः\n",
    "04005002c": "वसन्तो गिरिदुर्गेषु वनदुर्गेषु धन्विनः\n",
    "04005003a": "विध्यन्तो मृगजातानि महेष्वासा महाबलाः\n",
    "04005003c": "उत्तरेण दशार्णांस्ते पाञ्चालान्दक्षिणेन तु\n",
    "04005004a": "अन्तरेण यकृल्लोमाञ्शूरसेनांश्च पाण्डवाः\n",
    "04005004c": "लुब्धा ब्रुवाणा मत्स्यस्य विषयं प्राविशन्वनात्\n",
    "04005005a": "ततो जनपदं प्राप्य कृष्णा राजानमब्रवीत्\n",
    "04005005c": "पश्यैकपद्यो दृश्यन्ते क्षेत्राणि विविधानि च\n",
    "04005006a": "व्यक्तं दूरे विराटस्य राजधानी भविष्यति\n",
    "04005006c": "वसामेह परां रात्रिं बलवान्मे परिश्रमः\n",
    "04005007": "युधिष्ठिर उवाच\n",
    "04005007a": "धनंजय समुद्यम्य पाञ्चालीं वह भारत\n",
    "04005007c": "राजधान्यां निवत्स्यामो विमुक्ताश्च वनादितः\n",
    "04005008": "वैशंपायन उवाच\n",
    "04005008a": "तामादायार्जुनस्तूर्णं द्रौपदीं गजराडिव\n",
    "04005008c": "संप्राप्य नगराभ्याशमवतारयदर्जुनः\n",
    "04005009a": "स राजधानीं संप्राप्य कौन्तेयोऽर्जुनमब्रवीत्\n",
    "04005009c": "क्वायुधानि समासज्य प्रवेक्ष्यामः पुरं वयम्\n",
    "04005010a": "सायुधाश्च वयं तात प्रवेक्ष्यामः पुरं यदि\n",
    "04005010c": "समुद्वेगं जनस्यास्य करिष्यामो न संशयः\n",
    "04005011a": "ततो द्वादश वर्षाणि प्रवेष्टव्यं वनं पुनः\n",
    "04005011c": "एकस्मिन्नपि विज्ञाते प्रतिज्ञातं हि नस्तथा\n",
    "04005012": "अर्जुन उवाच\n",
    "04005012a": "इयं कूटे मनुष्येन्द्र गहना महती शमी\n",
    "04005012c": "भीमशाखा दुरारोहा श्मशानस्य समीपतः\n",
    "04005013a": "न चापि विद्यते कश्चिन्मनुष्य इह पार्थिव\n",
    "04005013c": "उत्पथे हि वने जाता मृगव्यालनिषेविते\n",
    "04005014a": "समासज्यायुधान्यस्यां गच्छामो नगरं प्रति\n",
    "04005014c": "एवमत्र यथाजोषं विहरिष्याम भारत\n",
    "04005015": "वैशंपायन उवाच\n",
    "04005015a": "एवमुक्त्वा स राजानं धर्मात्मानं युधिष्ठिरम्\n",
    "04005015c": "प्रचक्रमे निधानाय शस्त्राणां भरतर्षभ\n",
    "04005016a": "येन देवान्मनुष्यांश्च सर्पांश्चैकरथोऽजयत्\n",
    "04005016c": "स्फीताञ्जनपदांश्चान्यानजयत्कुरुनन्दनः\n",
    "04005017a": "तदुदारं महाघोषं सपत्नगणसूदनम्\n",
    "04005017c": "अपज्यमकरोत्पार्थो गाण्डीवमभयंकरम्\n",
    "04005018a": "येन वीरः कुरुक्षेत्रमभ्यरक्षत्परंतपः\n",
    "04005018c": "अमुञ्चद्धनुषस्तस्य ज्यामक्षय्यां युधिष्ठिरः\n",
    "04005019a": "पाञ्चालान्येन संग्रामे भीमसेनोऽजयत्प्रभुः\n",
    "04005019c": "प्रत्यषेधद्बहूनेकः सपत्नांश्चैव दिग्जये\n",
    "04005020a": "निशम्य यस्य विस्फारं व्यद्रवन्त रणे परे\n",
    "04005020c": "पर्वतस्येव दीर्णस्य विस्फोटमशनेरिव\n",
    "04005021a": "सैन्धवं येन राजानं परामृषत चानघ\n",
    "04005021c": "ज्यापाशं धनुषस्तस्य भीमसेनोऽवतारयत्\n",
    "04005022a": "अजयत्पश्चिमामाशां धनुषा येन पाण्डवः\n",
    "04005022c": "तस्य मौर्वीमपाकर्षच्छूरः संक्रन्दनो युधि\n",
    "04005023a": "दक्षिणां दक्षिणाचारो दिशं येनाजयत्प्रभुः\n",
    "04005023c": "अपज्यमकरोद्वीरः सहदेवस्तदायुधम्\n",
    "04005024a": "खड्गांश्च पीतान्दीर्घांश्च कलापांश्च महाधनान्\n",
    "04005024c": "विपाठान्क्षुरधारांश्च धनुर्भिर्निदधुः सह\n",
    "04005025a": "तामुपारुह्य नकुलो धनूंषि निदधत्स्वयम्\n",
    "04005025c": "यानि तस्यावकाशानि दृढरूपाण्यमन्यत\n",
    "04005026a": "यत्र चापश्यत स वै तिरो वर्षाणि वर्षति\n",
    "04005026c": "तत्र तानि दृढैः पाशैः सुगाढं पर्यबन्धत\n",
    "04005027a": "शरीरं च मृतस्यैकं समबध्नन्त पाण्डवाः\n",
    "04005027c": "विवर्जयिष्यन्ति नरा दूरादेव शमीमिमाम्\n",
    "04005027e": "आबद्धं शवमत्रेति गन्धमाघ्राय पूतिकम्\n",
    "04005028a": "अशीतिशतवर्षेयं माता न इति वादिनः\n",
    "04005028c": "कुलधर्मोऽयमस्माकं पूर्वैराचरितोऽपि च\n",
    "04005028e": "समासजाना वृक्षेऽस्मिन्निति वै व्याहरन्ति ते\n",
    "04005029a": "आ गोपालाविपालेभ्य आचक्षाणाः परंतपाः\n",
    "04005029c": "आजग्मुर्नगराभ्याशं पार्थाः शत्रुनिबर्हणाः\n",
    "04005030a": "जयो जयन्तो विजयो जयत्सेनो जयद्बलः\n",
    "04005030c": "इति गुह्यानि नामानि चक्रे तेषां युधिष्ठिरः\n",
    "04005031a": "ततो यथाप्रतिज्ञाभिः प्राविशन्नगरं महत्\n",
    "04005031c": "अज्ञातचर्यां वत्स्यन्तो राष्ट्रे वर्षं त्रयोदशम्\n",
    "04006001": "वैशंपायन उवाच\n",
    "04006001a": "ततो विराटं प्रथमं युधिष्ठिरो; राजा सभायामुपविष्टमाव्रजत्\n",
    "04006001c": "वैडूर्यरूपान्प्रतिमुच्य काञ्चना;नक्षान्स कक्षे परिगृह्य वाससा\n",
    "04006002a": "नराधिपो राष्ट्रपतिं यशस्विनं; महायशाः कौरववंशवर्धनः\n",
    "04006002c": "महानुभावो नरराजसत्कृतो; दुरासदस्तीक्ष्णविषो यथोरगः\n",
    "04006003a": "बलेन रूपेण नरर्षभो महा;नथार्चिरूपेण यथामरस्तथा\n",
    "04006003c": "महाभ्रजालैरिव संवृतो रवि;र्यथानलो भस्मवृतश्च वीर्यवान्\n",
    "04006004a": "तमापतन्तं प्रसमीक्ष्य पाण्डवं; विराटराडिन्दुमिवाभ्रसंवृतम्\n",
    "04006004c": "मन्त्रिद्विजान्सूतमुखान्विशस्तथा; ये चापि केचित्परिषत्समासते\n",
    "04006004e": "पप्रच्छ कोऽयं प्रथमं समेयिवा;ननेन योऽयं प्रसमीक्षते सभाम्\n",
    "04006005a": "न तु द्विजोऽयं भविता नरोत्तमः; पतिः पृथिव्या इति मे मनोगतम्\n",
    "04006005c": "न चास्य दासो न रथो न कुण्डले; समीपतो भ्राजति चायमिन्द्रवत्\n",
    "04006006a": "शरीरलिङ्गैरुपसूचितो ह्ययं; मूर्धाभिषिक्तोऽयमितीव मानसम्\n",
    "04006006c": "समीपमायाति च मे गतव्यथो; यथा गजस्तामरसीं मदोत्कटः\n",
    "04006007a": "वितर्कयन्तं तु नरर्षभस्तदा; युधिष्ठिरोऽभ्येत्य विराटमब्रवीत्\n",
    "04006007c": "सम्राड्विजानात्विह जीवितार्थिनं; विनष्टसर्वस्वमुपागतं द्विजम्\n",
    "04006008a": "इहाहमिच्छामि तवानघान्तिके; वस्तुं यथा कामचरस्तथा विभो\n",
    "04006008c": "तमब्रवीत्स्वागतमित्यनन्तरं; राजा प्रहृष्टः प्रतिसंगृहाण च\n",
    "04006009a": "कामेन ताताभिवदाम्यहं त्वां; कस्यासि राज्ञो विषयादिहागतः\n",
    "04006009c": "गोत्रं च नामापि च शंस तत्त्वतः; किं चापि शिल्पं तव विद्यते कृतम्\n",
    "04006010": "युधिष्ठिर उवाच\n",
    "04006010a": "युधिष्ठिरस्यासमहं पुरा सखा; वैयाघ्रपद्यः पुनरस्मि ब्राह्मणः\n",
    "04006010c": "अक्षान्प्रवप्तुं कुशलोऽस्मि देविता; कङ्केति नाम्नास्मि विराट विश्रुतः\n",
    "04006011": "विराट उवाच\n",
    "04006011a": "ददामि ते हन्त वरं यमिच्छसि; प्रशाधि मत्स्यान्वशगो ह्यहं तव\n",
    "04006011c": "प्रिया हि धूर्ता मम देविनः सदा; भवांश्च देवोपम राज्यमर्हति\n",
    "04006012": "युधिष्ठिर उवाच\n",
    "04006012a": "आप्तो विवादः परमो विशां पते; न विद्यते किंचन मत्स्य हीनतः\n",
    "04006012c": "न मे जितः कश्चन धारयेद्धनं; वरो ममैषोऽस्तु तव प्रसादतः\n",
    "04006013": "विराट उवाच\n",
    "04006013a": "हन्यामवध्यं यदि तेऽप्रियं चरे;त्प्रव्राजयेयं विषयाद्द्विजांस्तथा\n",
    "04006013c": "शृण्वन्तु मे जानपदाः समागताः; कङ्को यथाहं विषये प्रभुस्तथा\n",
    "04006014a": "समानयानो भवितासि मे सखा; प्रभूतवस्त्रो बहुपानभोजनः\n",
    "04006014c": "पश्येस्त्वमन्तश्च बहिश्च सर्वदा; कृतं च ते द्वारमपावृतं मया\n",
    "04006015a": "ये त्वानुवादेयुरवृत्तिकर्शिता; ब्रूयाश्च तेषां वचनेन मे सदा\n",
    "04006015c": "दास्यामि सर्वं तदहं न संशयो; न ते भयं विद्यति संनिधौ मम\n",
    "04006016": "वैशंपायन उवाच\n",
    "04006016a": "एवं स लब्ध्वा तु वरं समागमं; विराटराजेन नरर्षभस्तदा\n",
    "04006016c": "उवास वीरः परमार्चितः सुखी; न चापि कश्चिच्चरितं बुबोध तत्\n",
    "04007001": "वैशंपायन उवाच\n",
    "04007001a": "अथापरो भीमबलः श्रिया ज्वल;न्नुपाययौ सिंहविलासविक्रमः\n",
    "04007001c": "खजं च दर्वीं च करेण धारय;न्नसिं च कालाङ्गमकोशमव्रणम्\n",
    "04007002a": "स सूदरूपः परमेण वर्चसा; रविर्यथा लोकमिमं प्रभासयन्\n",
    "04007002c": "सुकृष्णवासा गिरिराजसारवा;न्स मत्स्यराजं समुपेत्य तस्थिवान्\n",
    "04007003a": "तं प्रेक्ष्य राजा वरयन्नुपागतं; ततोऽब्रवीज्जानपदान्समागतान्\n",
    "04007003c": "सिंहोन्नतांसोऽयमतीव रूपवा;न्प्रदृश्यते को नु नरर्षभो युवा\n",
    "04007004a": "अदृष्टपूर्वः पुरुषो रविर्यथा; वितर्कयन्नास्य लभामि संपदम्\n",
    "04007004c": "तथास्य चित्तं ह्यपि संवितर्कय;न्नरर्षभस्याद्य न यामि तत्त्वतः\n",
    "04007005a": "ततो विराटं समुपेत्य पाण्डवः; सुदीनरूपो वचनं महामनाः\n",
    "04007005c": "उवाच सूदोऽस्मि नरेन्द्र बल्लवो; भजस्व मां व्यञ्जनकारमुत्तमम्\n",
    "04007006": "विराट उवाच\n",
    "04007006a": "न सूदतां मानद श्रद्दधामि ते; सहस्रनेत्रप्रतिमो हि दृश्यसे\n",
    "04007006c": "श्रिया च रूपेण च विक्रमेण च; प्रभासि तातानवरो नरेष्विह\n",
    "04007007": "भीम उवाच\n",
    "04007007a": "नरेन्द्र सूदः परिचारकोऽस्मि ते; जानामि सूपान्प्रथमेन केवलान्\n",
    "04007007c": "आस्वादिता ये नृपते पुराभव;न्युधिष्ठिरेणापि नृपेण सर्वशः\n",
    "04007008a": "बलेन तुल्यश्च न विद्यते मया; नियुद्धशीलश्च सदैव पार्थिव\n",
    "04007008c": "गजैश्च सिंहैश्च समेयिवानहं; सदा करिष्यामि तवानघ प्रियम्\n",
    "04007009": "विराट उवाच\n",
    "04007009a": "ददामि ते हन्त वरं महानसे; तथा च कुर्याः कुशलं हि भाषसे\n",
    "04007009c": "न चैव मन्ये तव कर्म तत्समं; समुद्रनेमिं पृथिवीं त्वमर्हसि\n",
    "04007010a": "यथा हि कामस्तव तत्तथा कृतं; महानसे त्वं भव मे पुरस्कृतः\n",
    "04007010c": "नराश्च ये तत्र ममोचिताः पुरा; भवस्व तेषामधिपो मया कृतः\n",
    "04007011": "वैशंपायन उवाच\n",
    "04007011a": "तथा स भीमो विहितो महानसे; विराटराज्ञो दयितोऽभवद्दृढम्\n",
    "04007011c": "उवास राजन्न च तं पृथग्जनो; बुबोध तत्रानुचरश्च कश्चन\n",
    "04008001": "वैशंपायन उवाच\n",
    "04008001a": "ततः केशान्समुत्क्षिप्य वेल्लिताग्राननिन्दितान्\n",
    "04008001c": "जुगूह दक्षिणे पार्श्वे मृदूनसितलोचना\n",
    "04008002a": "वासश्च परिधायैकं कृष्णं सुमलिनं महत्\n",
    "04008002c": "कृत्वा वेषं च सैरन्ध्र्याः कृष्णा व्यचरदार्तवत्\n",
    "04008003a": "तां नराः परिधावन्तीं स्त्रियश्च समुपाद्रवन्\n",
    "04008003c": "अपृच्छंश्चैव तां दृष्ट्वा का त्वं किं च चिकीर्षसि\n",
    "04008004a": "सा तानुवाच राजेन्द्र सैरन्ध्र्यहमुपागता\n",
    "04008004c": "कर्म चेच्छामि वै कर्तुं तस्य यो मां पुपुक्षति\n",
    "04008005a": "तस्या रूपेण वेषेण श्लक्ष्णया च तथा गिरा\n",
    "04008005c": "नाश्रद्दधत तां दासीमन्नहेतोरुपस्थिताम्\n",
    "04008006a": "विराटस्य तु कैकेयी भार्या परमसंमता\n",
    "04008006c": "अवलोकयन्ती ददृशे प्रासादाद्द्रुपदात्मजाम्\n",
    "04008007a": "सा समीक्ष्य तथारूपामनाथामेकवाससम्\n",
    "04008007c": "समाहूयाब्रवीद्भद्रे का त्वं किं च चिकीर्षसि\n",
    "04008008a": "सा तामुवाच राजेन्द्र सैरन्ध्र्यहमुपागता\n",
    "04008008c": "कर्म चेच्छाम्यहं कर्तुं तस्य यो मां पुपुक्षति\n",
    "04008009": "सुदेष्णोवाच\n",
    "04008009a": "नैवंरूपा भवन्त्येवं यथा वदसि भामिनि\n",
    "04008009c": "प्रेषयन्ति च वै दासीर्दासांश्चैवंविधान्बहून्\n",
    "04008010a": "गूढगुल्फा संहतोरुस्त्रिगम्भीरा षडुन्नता\n",
    "04008010c": "रक्ता पञ्चसु रक्तेषु हंसगद्गदभाषिणी\n",
    "04008011a": "सुकेशी सुस्तनी श्यामा पीनश्रोणिपयोधरा\n",
    "04008011c": "तेन तेनैव संपन्ना काश्मीरीव तुरंगमा\n",
    "04008012a": "स्वरालपक्ष्मनयना बिम्बोष्ठी तनुमध्यमा\n",
    "04008012c": "कम्बुग्रीवा गूढसिरा पूर्णचन्द्रनिभानना\n",
    "04008013a": "का त्वं ब्रूहि यथा भद्रे नासि दासी कथंचन\n",
    "04008013c": "यक्षी वा यदि वा देवी गन्धर्वी यदि वाप्सराः\n",
    "04008014a": "अलम्बुसा मिश्रकेशी पुण्डरीकाथ मालिनी\n",
    "04008014c": "इन्द्राणी वारुणी वा त्वं त्वष्टुर्धातुः प्रजापतेः\n",
    "04008014e": "देव्यो देवेषु विख्यातास्तासां त्वं कतमा शुभे\n",
    "04008015": "द्रौपद्युवाच\n",
    "04008015a": "नास्मि देवी न गन्धर्वी नासुरी न च राक्षसी\n",
    "04008015c": "सैरन्ध्री तु भुजिष्यास्मि सत्यमेतद्ब्रवीमि ते\n",
    "04008016a": "केशाञ्जानाम्यहं कर्तुं पिंषे साधु विलेपनम्\n",
    "04008016c": "ग्रथयिष्ये विचित्राश्च स्रजः परमशोभनाः\n",
    "04008017a": "आराधयं सत्यभामां कृष्णस्य महिषीं प्रियाम्\n",
    "04008017c": "कृष्णां च भार्यां पाण्डूनां कुरूणामेकसुन्दरीम्\n",
    "04008018a": "तत्र तत्र चराम्येवं लभमाना सुशोभनम्\n",
    "04008018c": "वासांसि यावच्च लभे तावत्तावद्रमे तथा\n",
    "04008019a": "मालिनीत्येव मे नाम स्वयं देवी चकार सा\n",
    "04008019c": "साहमभ्यागता देवि सुदेष्णे त्वन्निवेशनम्\n",
    "04008020": "सुदेष्णोवाच\n",
    "04008020a": "मूर्ध्नि त्वां वासयेयं वै संशयो मे न विद्यते\n",
    "04008020c": "नो चेदिह तु राजा त्वां गच्छेत्सर्वेण चेतसा\n",
    "04008021a": "स्त्रियो राजकुले पश्य याश्चेमा मम वेश्मनि\n",
    "04008021c": "प्रसक्तास्त्वां निरीक्षन्ते पुमांसं कं न मोहयेः\n",
    "04008022a": "वृक्षांश्चावस्थितान्पश्य य इमे मम वेश्मनि\n",
    "04008022c": "तेऽपि त्वां संनमन्तीव पुमांसं कं न मोहयेः\n",
    "04008023a": "राजा विराटः सुश्रोणि दृष्ट्वा वपुरमानुषम्\n",
    "04008023c": "विहाय मां वरारोहे त्वां गच्छेत्सर्वचेतसा\n",
    "04008024a": "यं हि त्वमनवद्याङ्गि नरमायतलोचने\n",
    "04008024c": "प्रसक्तमभिवीक्षेथाः स कामवशगो भवेत्\n",
    "04008025a": "यश्च त्वां सततं पश्येत्पुरुषश्चारुहासिनि\n",
    "04008025c": "एवं सर्वानवद्याङ्गि स चानङ्गवशो भवेत्\n",
    "04008026a": "यथा कर्कटकी गर्भमाधत्ते मृत्युमात्मनः\n",
    "04008026c": "तथाविधमहं मन्ये वासं तव शुचिस्मिते\n",
    "04008027": "द्रौपद्युवाच\n",
    "04008027a": "नास्मि लभ्या विराटेन न चान्येन कथंचन\n",
    "04008027c": "गन्धर्वाः पतयो मह्यं युवानः पञ्च भामिनि\n",
    "04008028a": "पुत्रा गन्धर्वराजस्य महासत्त्वस्य कस्यचित्\n",
    "04008028c": "रक्षन्ति ते च मां नित्यं दुःखाचारा तथा न्वहम्\n",
    "04008029a": "यो मे न दद्यादुच्छिष्टं न च पादौ प्रधावयेत्\n",
    "04008029c": "प्रीयेयुस्तेन वासेन गन्धर्वाः पतयो मम\n",
    "04008030a": "यो हि मां पुरुषो गृध्येद्यथान्याः प्राकृतस्त्रियः\n",
    "04008030c": "तामेव स ततो रात्रिं प्रविशेदपरां तनुम्\n",
    "04008031a": "न चाप्यहं चालयितुं शक्या केनचिदङ्गने\n",
    "04008031c": "दुःखशीला हि गन्धर्वास्ते च मे बलवत्तराः\n",
    "04008032": "सुदेष्णोवाच\n",
    "04008032a": "एवं त्वां वासयिष्यामि यथा त्वं नन्दिनीच्छसि\n",
    "04008032c": "न च पादौ न चोच्छिष्टं स्प्रक्ष्यसि त्वं कथंचन\n",
    "04008033": "वैशंपायन उवाच\n",
    "04008033a": "एवं कृष्णा विराटस्य भार्यया परिसान्त्विता\n",
    "04008033c": "न चैनां वेद तत्रान्यस्तत्त्वेन जनमेजय\n",
    "04009001": "वैशंपायन उवाच\n",
    "04009001a": "सहदेवोऽपि गोपानां कृत्वा वेषमनुत्तमम्\n",
    "04009001c": "भाषां चैषां समास्थाय विराटमुपयादथ\n",
    "04009002a": "तमायान्तमभिप्रेक्ष्य भ्राजमानं नरर्षभम्\n",
    "04009002c": "समुपस्थाय वै राजा पप्रच्छ कुरुनन्दनम्\n",
    "04009003a": "कस्य वा त्वं कुतो वा त्वं किं वा तात चिकीर्षसि\n",
    "04009003c": "न हि मे दृष्टपूर्वस्त्वं तत्त्वं ब्रूहि नरर्षभ\n",
    "04009004a": "स प्राप्य राजानममित्रतापन;स्ततोऽब्रवीन्मेघमहौघनिःस्वनः\n",
    "04009004c": "वैश्योऽस्मि नाम्नाहमरिष्टनेमि;र्गोसंख्य आसं कुरुपुंगवानाम्\n",
    "04009005a": "वस्तुं त्वयीच्छामि विशां वरिष्ठ; तान्राजसिंहान्न हि वेद्मि पार्थान्\n",
    "04009005c": "न शक्यते जीवितुमन्यकर्मणा; न च त्वदन्यो मम रोचते नृपः\n",
    "04009006": "विराट उवाच\n",
    "04009006a": "त्वं ब्राह्मणो यदि वा क्षत्रियोऽसि; समुद्रनेमीश्वररूपवानसि\n",
    "04009006c": "आचक्ष्व मे तत्त्वममित्रकर्शन; न वैश्यकर्म त्वयि विद्यते समम्\n",
    "04009007a": "कस्यासि राज्ञो विषयादिहागतः; किं चापि शिल्पं तव विद्यते कृतम्\n",
    "04009007c": "कथं त्वमस्मासु निवत्स्यसे सदा; वदस्व किं चापि तवेह वेतनम्\n",
    "04009008": "सहदेव उवाच\n",
    "04009008a": "पञ्चानां पाण्डुपुत्राणां ज्येष्ठो राजा युधिष्ठिरः\n",
    "04009008c": "तस्याष्टशतसाहस्रा गवां वर्गाः शतं शताः\n",
    "04009009a": "अपरे दशसाहस्रा द्विस्तावन्तस्तथापरे\n",
    "04009009c": "तेषां गोसंख्य आसं वै तन्तिपालेति मां विदुः\n",
    "04009010a": "भूतं भव्यं भविष्यच्च यच्च संख्यागतं क्वचित्\n",
    "04009010c": "न मेऽस्त्यविदितं किंचित्समन्ताद्दशयोजनम्\n",
    "04009011a": "गुणाः सुविदिता ह्यासन्मम तस्य महात्मनः\n",
    "04009011c": "आसीच्च स मया तुष्टः कुरुराजो युधिष्ठिरः\n",
    "04009012a": "क्षिप्रं हि गावो बहुला भवन्ति; न तासु रोगो भवतीह कश्चित्\n",
    "04009012c": "तैस्तैरुपायैर्विदितं मयैत;देतानि शिल्पानि मयि स्थितानि\n",
    "04009013a": "वृषभांश्चापि जानामि राजन्पूजितलक्षणान्\n",
    "04009013c": "येषां मूत्रमुपाघ्राय अपि वन्ध्या प्रसूयते\n",
    "04009014": "विराट उवाच\n",
    "04009014a": "शतं सहस्राणि समाहितानि; वर्णस्य वर्णस्य विनिश्चिता गुणैः\n",
    "04009014c": "पशून्सपालान्भवते ददाम्यहं; त्वदाश्रया मे पशवो भवन्त्विह\n",
    "04009015": "वैशंपायन उवाच\n",
    "04009015a": "तथा स राज्ञोऽविदितो विशां पते; उवास तत्रैव सुखं नरेश्वरः\n",
    "04009015c": "न चैनमन्येऽपि विदुः कथंचन; प्रादाच्च तस्मै भरणं यथेप्सितम्\n",
    "04010001": "वैशंपायन उवाच\n",
    "04010001a": "अथापरोऽदृश्यत रूपसंपदा; स्त्रीणामलंकारधरो बृहत्पुमान्\n",
    "04010001c": "प्राकारवप्रे प्रतिमुच्य कुण्डले; दीर्घे च कम्बू परिहाटके शुभे\n",
    "04010002a": "बहूंश्च दीर्घांश्च विकीर्य मूर्धजा;न्महाभुजो वारणमत्तविक्रमः\n",
    "04010002c": "गतेन भूमिमभिकम्पयंस्तदा; विराटमासाद्य सभासमीपतः\n",
    "04010003a": "तं प्रेक्ष्य राजोपगतं सभातले; सत्रप्रतिच्छन्नमरिप्रमाथिनम्\n",
    "04010003c": "विराजमानं परमेण वर्चसा; सुतं महेन्द्रस्य गजेन्द्रविक्रमम्\n",
    "04010004a": "सर्वानपृच्छच्च समीपचारिणः; कुतोऽयमायाति न मे पुरा श्रुतः\n",
    "04010004c": "न चैनमूचुर्विदितं तदा नराः; सविस्मितं वाक्यमिदं नृपोऽब्रवीत्\n",
    "04010005a": "सर्वोपपन्नः पुरुषो मनोरमः; श्यामो युवा वारणयूथपोपमः\n",
    "04010005c": "विमुच्य कम्बू परिहाटके शुभे; विमुच्य वेणीमपिनह्य कुण्डले\n",
    "04010006a": "शिखी सुकेशः परिधाय चान्यथा; भवस्व धन्वी कवची शरी तथा\n",
    "04010006c": "आरुह्य यानं परिधावतां भवा;न्सुतैः समो मे भव वा मया समः\n",
    "04010007a": "वृद्धो ह्यहं वै परिहारकामः; सर्वान्मत्स्यांस्तरसा पालयस्व\n",
    "04010007c": "नैवंविधाः क्लीबरूपा भवन्ति; कथंचनेति प्रतिभाति मे मनः\n",
    "04010008": "अर्जुन उवाच\n",
    "04010008a": "गायामि नृत्याम्यथ वादयामि; भद्रोऽस्मि नृत्ते कुशलोऽस्मि गीते\n",
    "04010008c": "त्वमुत्तरायाः परिदत्स्व मां स्वयं; भवामि देव्या नरदेव नर्तकः\n",
    "04010009a": "इदं तु रूपं मम येन किं नु त;त्प्रकीर्तयित्वा भृशशोकवर्धनम्\n",
    "04010009c": "बृहन्नडां वै नरदेव विद्धि मां; सुतं सुतां वा पितृमातृवर्जिताम्\n",
    "04010010": "विराट उवाच\n",
    "04010010a": "ददामि ते हन्त वरं बृहन्नडे; सुतां च मे नर्तय याश्च तादृशीः\n",
    "04010010c": "इदं तु ते कर्म समं न मे मतं; समुद्रनेमिं पृथिवीं त्वमर्हसि\n",
    "04010011": "वैशंपायन उवाच\n",
    "04010011a": "बृहन्नडां तामभिवीक्ष्य मत्स्यरा;ट्कलासु नृत्ते च तथैव वादिते\n",
    "04010011c": "अपुंस्त्वमप्यस्य निशम्य च स्थिरं; ततः कुमारीपुरमुत्ससर्ज तम्\n",
    "04010012a": "स शिक्षयामास च गीतवादितं; सुतां विराटस्य धनंजयः प्रभुः\n",
    "04010012c": "सखीश्च तस्याः परिचारिकास्तथा; प्रियश्च तासां स बभूव पाण्डवः\n",
    "04010013a": "तथा स सत्रेण धनंजयोऽवस;त्प्रियाणि कुर्वन्सह ताभिरात्मवान्\n",
    "04010013c": "तथागतं तत्र न जज्ञिरे जना; बहिश्चरा वाप्यथ वान्तरेचराः\n",
    "04011001": "वैशंपायन उवाच\n",
    "04011001a": "अथापरोऽदृश्यत पाण्डवः प्रभु;र्विराटराज्ञस्तुरगान्समीक्षतः\n",
    "04011001c": "तमापतन्तं ददृशे पृथग्जनो; विमुक्तमभ्रादिव सूर्यमण्डलम्\n",
    "04011002a": "स वै हयानैक्षत तांस्ततस्ततः; समीक्षमाणं च ददर्श मत्स्यराट्\n",
    "04011002c": "ततोऽब्रवीत्ताननुगानमित्रहा; कुतोऽयमायाति नरोऽमरप्रभः\n",
    "04011003a": "अयं हयान्वीक्षति मामकान्दृढं; ध्रुवं हयज्ञो भविता विचक्षणः\n",
    "04011003c": "प्रवेश्यतामेष समीपमाशु मे; विभाति वीरो हि यथामरस्तथा\n",
    "04011004a": "अभ्येत्य राजानममित्रहाब्रवी;ज्जयोऽस्तु ते पार्थिव भद्रमस्तु च\n",
    "04011004c": "हयेषु युक्तो नृप संमतः सदा; तवाश्वसूतो निपुणो भवाम्यहम्\n",
    "04011005": "विराट उवाच\n",
    "04011005a": "ददामि यानानि धनं निवेशनं; ममाश्वसूतो भवितुं त्वमर्हसि\n",
    "04011005c": "कुतोऽसि कस्यासि कथं त्वमागतः; प्रब्रूहि शिल्पं तव विद्यते च यत्\n",
    "04011006": "नकुल उवाच\n",
    "04011006a": "पञ्चानां पाण्डुपुत्राणां ज्येष्ठो राजा युधिष्ठिरः\n",
    "04011006c": "तेनाहमश्वेषु पुरा प्रकृतः शत्रुकर्शन\n",
    "04011007a": "अश्वानां प्रकृतिं वेद्मि विनयं चापि सर्वशः\n",
    "04011007c": "दुष्टानां प्रतिपत्तिं च कृत्स्नं चैव चिकित्सितम्\n",
    "04011008a": "न कातरं स्यान्मम जातु वाहनं; न मेऽस्ति दुष्टा वडवा कुतो हयाः\n",
    "04011008c": "जनस्तु मामाह स चापि पाण्डवो; युधिष्ठिरो ग्रन्थिकमेव नामतः\n",
    "04011009": "विराट उवाच\n",
    "04011009a": "यदस्ति किंचिन्मम वाजिवाहनं; तदस्तु सर्वं त्वदधीनमद्य वै\n",
    "04011009c": "ये चापि केचिन्मम वाजियोजका;स्त्वदाश्रयाः सारथयश्च सन्तु मे\n",
    "04011010a": "इदं तवेष्टं यदि वै सुरोपम; ब्रवीहि यत्ते प्रसमीक्षितं वसु\n",
    "04011010c": "न तेऽनुरूपं हयकर्म विद्यते; प्रभासि राजेव हि संमतो मम\n",
    "04011011a": "युधिष्ठिरस्येव हि दर्शनेन मे; समं तवेदं प्रियदर्श दर्शनम्\n",
    "04011011c": "कथं तु भृत्यैः स विनाकृतो वने; वसत्यनिन्द्यो रमते च पाण्डवः\n",
    "04011012": "वैशंपायन उवाच\n",
    "04011012a": "तथा स गन्धर्ववरोपमो युवा; विराटराज्ञा मुदितेन पूजितः\n",
    "04011012c": "न चैनमन्येऽपि विदुः कथंचन; प्रियाभिरामं विचरन्तमन्तरा\n",
    "04011013a": "एवं हि मत्स्ये न्यवसन्त पाण्डवा; यथाप्रतिज्ञाभिरमोघदर्शनाः\n",
    "04011013c": "अज्ञातचर्यां व्यचरन्समाहिताः; समुद्रनेमीपतयोऽतिदुःखिताः\n",
    "04012001": "जनमेजय उवाच\n",
    "04012001a": "एवं मत्स्यस्य नगरे वसन्तस्तत्र पाण्डवाः\n",
    "04012001c": "अत ऊर्ध्वं महावीर्याः किमकुर्वन्त वै द्विज\n",
    "04012002": "वैशंपायन उवाच\n",
    "04012002a": "एवं ते न्यवसंस्तत्र प्रच्छन्नाः कुरुनन्दनाः\n",
    "04012002c": "आराधयन्तो राजानं यदकुर्वन्त तच्छृणु\n",
    "04012003a": "युधिष्ठिरः सभास्तारः सभ्यानामभवत्प्रियः\n",
    "04012003c": "तथैव च विराटस्य सपुत्रस्य विशां पते\n",
    "04012004a": "स ह्यक्षहृदयज्ञस्तान्क्रीडयामास पाण्डवः\n",
    "04012004c": "अक्षवत्यां यथाकामं सूत्रबद्धानिव द्विजान्\n",
    "04012005a": "अज्ञातं च विराटस्य विजित्य वसु धर्मराट्\n",
    "04012005c": "भ्रातृभ्यः पुरुषव्याघ्रो यथार्हं स्म प्रयच्छति\n",
    "04012006a": "भीमसेनोऽपि मांसानि भक्ष्याणि विविधानि च\n",
    "04012006c": "अतिसृष्टानि मत्स्येन विक्रीणाति युधिष्ठिरे\n",
    "04012007a": "वासांसि परिजीर्णानि लब्धान्यन्तःपुरेऽर्जुनः\n",
    "04012007c": "विक्रीणानश्च सर्वेभ्यः पाण्डवेभ्यः प्रयच्छति\n",
    "04012008a": "सहदेवोऽपि गोपानां वेषमास्थाय पाण्डवः\n",
    "04012008c": "दधि क्षीरं घृतं चैव पाण्डवेभ्यः प्रयच्छति\n",
    "04012009a": "नकुलोऽपि धनं लब्ध्वा कृते कर्मणि वाजिनाम्\n",
    "04012009c": "तुष्टे तस्मिन्नरपतौ पाण्डवेभ्यः प्रयच्छति\n",
    "04012010a": "कृष्णापि सर्वान्भ्रातॄंस्तान्निरीक्षन्ती तपस्विनी\n",
    "04012010c": "यथा पुनरविज्ञाता तथा चरति भामिनी\n",
    "04012011a": "एवं संपादयन्तस्ते तथान्योन्यं महारथाः\n",
    "04012011c": "प्रेक्षमाणास्तदा कृष्णामूषुश्छन्ना नराधिप\n",
    "04012012a": "अथ मासे चतुर्थे तु ब्रह्मणः सुमहोत्सवः\n",
    "04012012c": "आसीत्समृद्धो मत्स्येषु पुरुषाणां सुसंमतः\n",
    "04012013a": "तत्र मल्लाः समापेतुर्दिग्भ्यो राजन्सहस्रशः\n",
    "04012013c": "महाकाया महावीर्याः कालखञ्जा इवासुराः\n",
    "04012014a": "वीर्योन्नद्धा बलोदग्रा राज्ञा समभिपूजिताः\n",
    "04012014c": "सिंहस्कन्धकटिग्रीवाः स्ववदाता मनस्विनः\n",
    "04012014e": "असकृल्लब्धलक्षास्ते रङ्गे पार्थिवसंनिधौ\n",
    "04012015a": "तेषामेको महानासीत्सर्वमल्लान्समाह्वयत्\n",
    "04012015c": "आवल्गमानं तं रङ्गे नोपतिष्ठति कश्चन\n",
    "04012016a": "यदा सर्वे विमनसस्ते मल्ला हतचेतसः\n",
    "04012016c": "अथ सूदेन तं मल्लं योधयामास मत्स्यराट्\n",
    "04012017a": "चोद्यमानस्ततो भीमो दुःखेनैवाकरोन्मतिम्\n",
    "04012017c": "न हि शक्नोति विवृते प्रत्याख्यातुं नराधिपम्\n",
    "04012018a": "ततः स पुरुषव्याघ्रः शार्दूलशिथिलं चरन्\n",
    "04012018c": "प्रविवेश महारङ्गं विराटमभिहर्षयन्\n",
    "04012019a": "बबन्ध कक्ष्यां कौन्तेयस्ततस्तं हर्षयञ्जनम्\n",
    "04012019c": "ततस्तं वृत्रसंकाशं भीमो मल्लं समाह्वयत्\n",
    "04012020a": "तावुभौ सुमहोत्साहावुभौ तीव्रपराक्रमौ\n",
    "04012020c": "मत्ताविव महाकायौ वारणौ षष्टिहायनौ\n",
    "04012021a": "चकर्ष दोर्भ्यामुत्पाट्य भीमो मल्लममित्रहा\n",
    "04012021c": "विनदन्तमभिक्रोशञ्शार्दूल इव वारणम्\n",
    "04012022a": "तमुद्यम्य महाबाहुर्भ्रामयामास वीर्यवान्\n",
    "04012022c": "ततो मल्लाश्च मत्स्याश्च विस्मयं चक्रिरे परम्\n",
    "04012023a": "भ्रामयित्वा शतगुणं गतसत्त्वमचेतनम्\n",
    "04012023c": "प्रत्यपिंषन्महाबाहुर्मल्लं भुवि वृकोदरः\n",
    "04012024a": "तस्मिन्विनिहते मल्ले जीमूते लोकविश्रुते\n",
    "04012024c": "विराटः परमं हर्षमगच्छद्बान्धवैः सह\n",
    "04012025a": "संहर्षात्प्रददौ वित्तं बहु राजा महामनाः\n",
    "04012025c": "बल्लवाय महारङ्गे यथा वैश्रवणस्तथा\n",
    "04012026a": "एवं स सुबहून्मल्लान्पुरुषांश्च महाबलान्\n",
    "04012026c": "विनिघ्नन्मत्स्यराजस्य प्रीतिमावहदुत्तमाम्\n",
    "04012027a": "यदास्य तुल्यः पुरुषो न कश्चित्तत्र विद्यते\n",
    "04012027c": "ततो व्याघ्रैश्च सिंहैश्च द्विरदैश्चाप्ययोधयत्\n",
    "04012028a": "पुनरन्तःपुरगतः स्त्रीणां मध्ये वृकोदरः\n",
    "04012028c": "योध्यते स्म विराटेन सिंहैर्मत्तैर्महाबलैः\n",
    "04012029a": "बीभत्सुरपि गीतेन सुनृत्तेन च पाण्डवः\n",
    "04012029c": "विराटं तोषयामास सर्वाश्चान्तःपुरस्त्रियः\n",
    "04012030a": "अश्वैर्विनीतैर्जवनैस्तत्र तत्र समागतैः\n",
    "04012030c": "तोषयामास नकुलो राजानं राजसत्तम\n",
    "04012031a": "तस्मै प्रदेयं प्रायच्छत्प्रीतो राजा धनं बहु\n",
    "04012031c": "विनीतान्वृषभान्दृष्ट्वा सहदेवस्य चाभिभो\n",
    "04012032a": "एवं ते न्यवसंस्तत्र प्रच्छन्नाः पुरुषर्षभाः\n",
    "04012032c": "कर्माणि तस्य कुर्वाणा विराटनृपतेस्तदा\n",
    "04013001": "वैशंपायन उवाच\n",
    "04013001a": "वसमानेषु पार्थेषु मत्स्यस्य नगरे तदा\n",
    "04013001c": "महारथेषु छन्नेषु मासा दश समत्ययुः\n",
    "04013002a": "याज्ञसेनी सुदेष्णां तु शुश्रूषन्ती विशां पते\n",
    "04013002c": "अवसत्परिचारार्हा सुदुःखं जनमेजय\n",
    "04013003a": "तथा चरन्तीं पाञ्चालीं सुदेष्णाया निवेशने\n",
    "04013003c": "सेनापतिर्विराटस्य ददर्श जलजाननाम्\n",
    "04013004a": "तां दृष्ट्वा देवगर्भाभां चरन्तीं देवतामिव\n",
    "04013004c": "कीचकः कामयामास कामबाणप्रपीडितः\n",
    "04013005a": "स तु कामाग्निसंतप्तः सुदेष्णामभिगम्य वै\n",
    "04013005c": "प्रहसन्निव सेनानीरिदं वचनमब्रवीत्\n",
    "04013006a": "नेयं पुरा जातु मयेह दृष्टा; राज्ञो विराटस्य निवेशने शुभा\n",
    "04013006c": "रूपेण चोन्मादयतीव मां भृशं; गन्धेन जाता मदिरेव भामिनी\n",
    "04013007a": "का देवरूपा हृदयंगमा शुभे; आचक्ष्व मे का च कुतश्च शोभना\n",
    "04013007c": "चित्तं हि निर्मथ्य करोति मां वशे; न चान्यदत्रौषधमद्य मे मतम्\n",
    "04013008a": "अहो तवेयं परिचारिका शुभा; प्रत्यग्ररूपा प्रतिभाति मामियम्\n",
    "04013008c": "अयुक्तरूपं हि करोति कर्म ते; प्रशास्तु मां यच्च ममास्ति किंचन\n",
    "04013009a": "प्रभूतनागाश्वरथं महाधनं; समृद्धियुक्तं बहुपानभोजनम्\n",
    "04013009c": "मनोहरं काञ्चनचित्रभूषणं; गृहं महच्छोभयतामियं मम\n",
    "04013010a": "ततः सुदेष्णामनुमन्त्र्य कीचक;स्ततः समभ्येत्य नराधिपात्मजाम्\n",
    "04013010c": "उवाच कृष्णामभिसान्त्वयंस्तदा; मृगेन्द्रकन्यामिव जम्बुको वने\n",
    "04013011a": "इदं च रूपं प्रथमं च ते वयो; निरर्थकं केवलमद्य भामिनि\n",
    "04013011c": "अधार्यमाणा स्रगिवोत्तमा यथा; न शोभसे सुन्दरि शोभना सती\n",
    "04013012a": "त्यजामि दारान्मम ये पुरातना; भवन्तु दास्यस्तव चारुहासिनि\n",
    "04013012c": "अहं च ते सुन्दरि दासवत्स्थितः; सदा भविष्ये वशगो वरानने\n",
    "04013013": "द्रौपद्युवाच\n",
    "04013013a": "अप्रार्थनीयामिह मां सूतपुत्राभिमन्यसे\n",
    "04013013c": "विहीनवर्णां सैरन्ध्रीं बीभत्सां केशकारिकाम्\n",
    "04013014a": "परदारास्मि भद्रं ते न युक्तं त्वयि सांप्रतम्\n",
    "04013014c": "दयिताः प्राणिनां दारा धर्मं समनुचिन्तय\n",
    "04013015a": "परदारे न ते बुद्धिर्जातु कार्या कथंचन\n",
    "04013015c": "विवर्जनं ह्यकार्याणामेतत्सत्पुरुषव्रतम्\n",
    "04013016a": "मिथ्याभिगृध्नो हि नरः पापात्मा मोहमास्थितः\n",
    "04013016c": "अयशः प्राप्नुयाद्घोरं सुमहत्प्राप्नुयाद्भयम्\n",
    "04013017a": "मा सूतपुत्र हृष्यस्व माद्य त्यक्ष्यसि जीवितम्\n",
    "04013017c": "दुर्लभामभिमन्वानो मां वीरैरभिरक्षिताम्\n",
    "04013018a": "न चाप्यहं त्वया शक्या गन्धर्वाः पतयो मम\n",
    "04013018c": "ते त्वां निहन्युः कुपिताः साध्वलं मा व्यनीनशः\n",
    "04013019a": "अशक्यरूपैः पुरुषैरध्वानं गन्तुमिच्छसि\n",
    "04013019c": "यथा निश्चेतनो बालः कूलस्थः कूलमुत्तरम्\n",
    "04013019e": "तर्तुमिच्छति मन्दात्मा तथा त्वं कर्तुमिच्छसि\n",
    "04013020a": "अन्तर्महीं वा यदि वोर्ध्वमुत्पतेः; समुद्रपारं यदि वा प्रधावसि\n",
    "04013020c": "तथापि तेषां न विमोक्षमर्हसि; प्रमाथिनो देवसुता हि मे वराः\n",
    "04013021a": "त्वं कालरात्रीमिव कश्चिदातुरः; किं मां दृढं प्रार्थयसेऽद्य कीचक\n",
    "04013021c": "किं मातुरङ्के शयितो यथा शिशु;श्चन्द्रं जिघृक्षुरिव मन्यसे हि माम्\n",
    "04014001": "वैशंपायन उवाच\n",
    "04014001a": "प्रत्याख्यातो राजपुत्र्या सुदेष्णां कीचकोऽब्रवीत्\n",
    "04014001c": "अमर्यादेन कामेन घोरेणाभिपरिप्लुतः\n",
    "04014002a": "यथा कैकेयि सैरन्ध्र्या समेयां तद्विधीयताम्\n",
    "04014002c": "तां सुदेष्णे परीप्सस्व माहं प्राणान्प्रहासिषम्\n",
    "04014003a": "तस्य तां बहुशः श्रुत्वा वाचं विलपतस्तदा\n",
    "04014003c": "विराटमहिषी देवी कृपां चक्रे मनस्विनी\n",
    "04014004a": "स्वमर्थमभिसंधाय तस्यार्थमनुचिन्त्य च\n",
    "04014004c": "उद्वेगं चैव कृष्णायाः सुदेष्णा सूतमब्रवीत्\n",
    "04014005a": "पर्विणीं त्वं समुद्दिश्य सुरामन्नं च कारय\n",
    "04014005c": "तत्रैनां प्रेषयिष्यामि सुराहारीं तवान्तिकम्\n",
    "04014006a": "तत्र संप्रेषितामेनां विजने निरवग्रहाम्\n",
    "04014006c": "सान्त्वयेथा यथाकामं सान्त्व्यमाना रमेद्यदि\n",
    "04014007a": "कीचकस्तु गृहं गत्वा भगिन्या वचनात्तदा\n",
    "04014007c": "सुरामाहारयामास राजार्हां सुपरिस्रुताम्\n",
    "04014008a": "आजौरभ्रं च सुभृशं बहूंश्चोच्चावचान्मृगान्\n",
    "04014008c": "कारयामास कुशलैरन्नपानं सुशोभनम्\n",
    "04014009a": "तस्मिन्कृते तदा देवी कीचकेनोपमन्त्रिता\n",
    "04014009c": "सुदेष्णा प्रेषयामास सैरन्ध्रीं कीचकालयम्\n",
    "04014010": "सुदेष्णोवाच\n",
    "04014010a": "उत्तिष्ठ गच्छ सैरन्ध्रि कीचकस्य निवेशनम्\n",
    "04014010c": "पानमानय कल्याणि पिपासा मां प्रबाधते\n",
    "04014011": "द्रौपद्युवाच\n",
    "04014011a": "न गच्छेयमहं तस्य राजपुत्रि निवेशनम्\n",
    "04014011c": "त्वमेव राज्ञि जानासि यथा स निरपत्रपः\n",
    "04014012a": "न चाहमनवद्याङ्गि तव वेश्मनि भामिनि\n",
    "04014012c": "कामवृत्ता भविष्यामि पतीनां व्यभिचारिणी\n",
    "04014013a": "त्वं चैव देवि जानासि यथा स समयः कृतः\n",
    "04014013c": "प्रविशन्त्या मया पूर्वं तव वेश्मनि भामिनि\n",
    "04014014a": "कीचकश्च सुकेशान्ते मूढो मदनदर्पितः\n",
    "04014014c": "सोऽवमंस्यति मां दृष्ट्वा न यास्ये तत्र शोभने\n",
    "04014015a": "सन्ति बह्व्यस्तव प्रेष्या राजपुत्रि वशानुगाः\n",
    "04014015c": "अन्यां प्रेषय भद्रं ते स हि मामवमंस्यते\n",
    "04014016": "सुदेष्णोवाच\n",
    "04014016a": "नैव त्वां जातु हिंस्यात्स इतः संप्रेषितां मया\n",
    "04014017": "वैशंपायन उवाच\n",
    "04014017a": "इत्यस्याः प्रददौ कांस्यं सपिधानं हिरण्मयम्\n",
    "04014017c": "सा शङ्कमाना रुदती दैवं शरणमीयुषी\n",
    "04014017e": "प्रातिष्ठत सुराहारी कीचकस्य निवेशनम्\n",
    "04014018": "द्रौपद्युवाच\n",
    "04014018a": "यथाहमन्यं पाण्डुभ्यो नाभिजानामि कंचन\n",
    "04014018c": "तेन सत्येन मां प्राप्तां कीचको मा वशे कृथाः\n",
    "04014019": "वैशंपायन उवाच\n",
    "04014019a": "उपातिष्ठत सा सूर्यं मुहूर्तमबला ततः\n",
    "04014019c": "स तस्यास्तनुमध्यायाः सर्वं सूर्योऽवबुद्धवान्\n",
    "04014020a": "अन्तर्हितं ततस्तस्या रक्षो रक्षार्थमादिशत्\n",
    "04014020c": "तच्चैनां नाजहात्तत्र सर्वावस्थास्वनिन्दिताम्\n",
    "04014021a": "तां मृगीमिव वित्रस्तां दृष्ट्वा कृष्णां समीपगाम्\n",
    "04014021c": "उदतिष्ठन्मुदा सूतो नावं लब्ध्वेव पारगः\n",
    "04015001": "कीचक उवाच\n",
    "04015001a": "स्वागतं ते सुकेशान्ते सुव्युष्टा रजनी मम\n",
    "04015001c": "स्वामिनी त्वमनुप्राप्ता प्रकुरुष्व मम प्रियम्\n",
    "04015002a": "सुवर्णमालाः कम्बूश्च कुण्डले परिहाटके\n",
    "04015002c": "आहरन्तु च वस्त्राणि कौशिकान्यजिनानि च\n",
    "04015003a": "अस्ति मे शयनं शुभ्रं त्वदर्थमुपकल्पितम्\n",
    "04015003c": "एहि तत्र मया सार्धं पिबस्व मधुमाधवीम्\n",
    "04015004": "द्रौपद्युवाच\n",
    "04015004a": "अप्रैषीद्राजपुत्री मां सुराहारीं तवान्तिकम्\n",
    "04015004c": "पानमानय मे क्षिप्रं पिपासा मेति चाब्रवीत्\n",
    "04015005": "कीचक उवाच\n",
    "04015005a": "अन्या भद्रे नयिष्यन्ति राजपुत्र्याः परिस्रुतम्\n",
    "04015006": "वैशंपायन उवाच\n",
    "04015006a": "इत्येनां दक्षिणे पाणौ सूतपुत्रः परामृशत्\n",
    "04015006c": "सा गृहीता विधुन्वाना भूमावाक्षिप्य कीचकम्\n",
    "04015006e": "सभां शरणमाधावद्यत्र राजा युधिष्ठिरः\n",
    "04015007a": "तां कीचकः प्रधावन्तीं केशपक्षे परामृशत्\n",
    "04015007c": "अथैनां पश्यतो राज्ञः पातयित्वा पदावधीत्\n",
    "04015008a": "ततो योऽसौ तदार्केण राक्षसः संनियोजितः\n",
    "04015008c": "स कीचकमपोवाह वातवेगेन भारत\n",
    "04015009a": "स पपात ततो भूमौ रक्षोबलसमाहतः\n",
    "04015009c": "विघूर्णमानो निश्चेष्टश्छिन्नमूल इव द्रुमः\n",
    "04015010a": "तां चासीनौ ददृशतुर्भीमसेनयुधिष्ठिरौ\n",
    "04015010c": "अमृष्यमाणौ कृष्णायाः कीचकेन पदा वधम्\n",
    "04015011a": "तस्य भीमो वधप्रेप्सुः कीचकस्य दुरात्मनः\n",
    "04015011c": "दन्तैर्दन्तांस्तदा रोषान्निष्पिपेष महामनाः\n",
    "04015012a": "अथाङ्गुष्ठेनावमृद्नादङ्गुष्ठं तस्य धर्मराट्\n",
    "04015012c": "प्रबोधनभयाद्राजन्भीमस्य प्रत्यषेधयत्\n",
    "04015013a": "सा सभाद्वारमासाद्य रुदती मत्स्यमब्रवीत्\n",
    "04015013c": "अवेक्षमाणा सुश्रोणी पतींस्तान्दीनचेतसः\n",
    "04015014a": "आकारमभिरक्षन्ती प्रतिज्ञां धर्मसंहिताम्\n",
    "04015014c": "दह्यमानेव रौद्रेण चक्षुषा द्रुपदात्मजा\n",
    "04015015": "द्रौपद्युवाच\n",
    "04015015a": "येषां वैरी न स्वपिति पदा भूमिमुपस्पृशन्\n",
    "04015015c": "तेषां मां मानिनीं भार्यां सूतपुत्रः पदावधीत्\n",
    "04015016a": "ये दद्युर्न च याचेयुर्ब्रह्मण्याः सत्यवादिनः\n",
    "04015016c": "तेषां मां मानिनीं भार्यां सूतपुत्रः पदावधीत्\n",
    "04015017a": "येषां दुन्दुभिनिर्घोषो ज्याघोषः श्रूयतेऽनिशम्\n",
    "04015017c": "तेषां मां मानिनीं भार्यां सूतपुत्रः पदावधीत्\n",
    "04015018a": "ये ते तेजस्विनो दान्ता बलवन्तोऽभिमानिनः\n",
    "04015018c": "तेषां मां मानिनीं भार्यां सूतपुत्रः पदावधीत्\n",
    "04015019a": "सर्वलोकमिमं हन्युर्धर्मपाशसितास्तु ये\n",
    "04015019c": "तेषां मां मानिनीं भार्यां सूतपुत्रः पदावधीत्\n",
    "04015020a": "शरणं ये प्रपन्नानां भवन्ति शरणार्थिनाम्\n",
    "04015020c": "चरन्ति लोके प्रच्छन्नाः क्व नु तेऽद्य महारथाः\n",
    "04015021a": "कथं ते सूतपुत्रेण वध्यमानां प्रियां सतीम्\n",
    "04015021c": "मर्षयन्ति यथा क्लीबा बलवन्तोऽमितौजसः\n",
    "04015022a": "क्व नु तेषाममर्षश्च वीर्यं तेजश्च वर्तते\n",
    "04015022c": "न परीप्सन्ति ये भार्यां वध्यमानां दुरात्मना\n",
    "04015023a": "मयात्र शक्यं किं कर्तुं विराटे धर्मदूषणम्\n",
    "04015023c": "यः पश्यन्मां मर्षयति वध्यमानामनागसम्\n",
    "04015024a": "न राजन्राजवत्किंचित्समाचरसि कीचके\n",
    "04015024c": "दस्यूनामिव धर्मस्ते न हि संसदि शोभते\n",
    "04015025a": "न कीचकः स्वधर्मस्थो न च मत्स्यः कथंचन\n",
    "04015025c": "सभासदोऽप्यधर्मज्ञा य इमं पर्युपासते\n",
    "04015026a": "नोपालभे त्वां नृपते विराट जनसंसदि\n",
    "04015026c": "नाहमेतेन युक्ता वै हन्तुं मत्स्य तवान्तिके\n",
    "04015026e": "सभासदस्तु पश्यन्तु कीचकस्य व्यतिक्रमम्\n",
    "04015027": "विराट उवाच\n",
    "04015027a": "परोक्षं नाभिजानामि विग्रहं युवयोरहम्\n",
    "04015027c": "अर्थतत्त्वमविज्ञाय किं नु स्यात्कुशलं मम\n",
    "04015028": "वैशंपायन उवाच\n",
    "04015028a": "ततस्तु सभ्या विज्ञाय कृष्णां भूयोऽभ्यपूजयन्\n",
    "04015028c": "साधु साध्विति चाप्याहुः कीचकं च व्यगर्हयन्\n",
    "04015029": "सभ्या ऊचुः\n",
    "04015029a": "यस्येयं चारुसर्वाङ्गी भार्या स्यादायतेक्षणा\n",
    "04015029c": "परो लाभश्च तस्य स्यान्न स शोचेत्कदाचन\n",
    "04015030": "वैशंपायन उवाच\n",
    "04015030a": "एवं संपूजयंस्तत्र कृष्णां प्रेक्ष्य सभासदः\n",
    "04015030c": "युधिष्ठिरस्य कोपात्तु ललाटे स्वेद आसजत्\n",
    "04015031a": "अथाब्रवीद्राजपुत्रीं कौरव्यो महिषीं प्रियाम्\n",
    "04015031c": "गच्छ सैरन्ध्रि मात्र स्थाः सुदेष्णाया निवेशनम्\n",
    "04015032a": "भर्तारमनुरुध्यन्त्यः क्लिश्यन्ते वीरपत्नयः\n",
    "04015032c": "शुश्रूषया क्लिश्यमानाः पतिलोकं जयन्त्युत\n",
    "04015033a": "मन्ये न कालं क्रोधस्य पश्यन्ति पतयस्तव\n",
    "04015033c": "तेन त्वां नाभिधावन्ति गन्धर्वाः सूर्यवर्चसः\n",
    "04015034a": "अकालज्ञासि सैरन्ध्रि शैलूषीव विधावसि\n",
    "04015034c": "विघ्नं करोषि मत्स्यानां दीव्यतां राजसंसदि\n",
    "04015034e": "गच्छ सैरन्ध्रि गन्धर्वाः करिष्यन्ति तव प्रियम्\n",
    "04015035": "द्रौपद्युवाच\n",
    "04015035a": "अतीव तेषां घृणिनामर्थेऽहं धर्मचारिणी\n",
    "04015035c": "तस्य तस्येह ते वध्या येषां ज्येष्ठोऽक्षदेविता\n",
    "04015036": "वैशंपायन उवाच\n",
    "04015036a": "इत्युक्त्वा प्राद्रवत्कृष्णा सुदेष्णाया निवेशनम्\n",
    "04015036c": "केशान्मुक्त्वा तु सुश्रोणी संरम्भाल्लोहितेक्षणा\n",
    "04015037a": "शुशुभे वदनं तस्या रुदन्त्या विरतं तदा\n",
    "04015037c": "मेघलेखाविनिर्मुक्तं दिवीव शशिमण्डलम्\n",
    "04015038": "सुदेष्णोवाच\n",
    "04015038a": "कस्त्वावधीद्वरारोहे कस्माद्रोदिषि शोभने\n",
    "04015038c": "कस्याद्य न सुखं भद्रे केन ते विप्रियं कृतम्\n",
    "04015039": "द्रौपद्युवाच\n",
    "04015039a": "कीचको मावधीत्तत्र सुराहारीं गतां तव\n",
    "04015039c": "सभायां पश्यतो राज्ञो यथैव विजने तथा\n",
    "04015040": "सुदेष्णोवाच\n",
    "04015040a": "घातयामि सुकेशान्ते कीचकं यदि मन्यसे\n",
    "04015040c": "योऽसौ त्वां कामसंमत्तो दुर्लभामभिमन्यते\n",
    "04015041": "द्रौपद्युवाच\n",
    "04015041a": "अन्ये वै तं वधिष्यन्ति येषामागः करोति सः\n",
    "04015041c": "मन्ये चाद्यैव सुव्यक्तं परलोकं गमिष्यति\n",
    "04016001": "वैशंपायन उवाच\n",
    "04016001a": "सा हता सूतपुत्रेण राजपुत्री समज्वलत्\n",
    "04016001c": "वधं कृष्णा परीप्सन्ती सेनावाहस्य भामिनी\n",
    "04016001e": "जगामावासमेवाथ तदा सा द्रुपदात्मजा\n",
    "04016002a": "कृत्वा शौचं यथान्यायं कृष्णा वै तनुमध्यमा\n",
    "04016002c": "गात्राणि वाससी चैव प्रक्षाल्य सलिलेन सा\n",
    "04016003a": "चिन्तयामास रुदती तस्य दुःखस्य निर्णयम्\n",
    "04016003c": "किं करोमि क्व गच्छामि कथं कार्यं भवेन्मम\n",
    "04016004a": "इत्येवं चिन्तयित्वा सा भीमं वै मनसागमत्\n",
    "04016004c": "नान्यः कर्ता ऋते भीमान्ममाद्य मनसः प्रियम्\n",
    "04016005a": "तत उत्थाय रात्रौ सा विहाय शयनं स्वकम्\n",
    "04016005c": "प्राद्रवन्नाथमिच्छन्ती कृष्णा नाथवती सती\n",
    "04016005e": "दुःखेन महता युक्ता मानसेन मनस्विनी\n",
    "04016006a": "सा वै महानसे प्राप्य भीमसेनं शुचिस्मिता\n",
    "04016006c": "सर्वश्वेतेव माहेयी वने जाता त्रिहायनी\n",
    "04016006e": "उपातिष्ठत पाञ्चाली वाशितेव महागजम्\n",
    "04016007a": "सा लतेव महाशालं फुल्लं गोमतितीरजम्\n",
    "04016007c": "बाहुभ्यां परिरभ्यैनं प्राबोधयदनिन्दिता\n",
    "04016007e": "सिंहं सुप्तं वने दुर्गे मृगराजवधूरिव\n",
    "04016008a": "वीणेव मधुराभाषा गान्धारं साधु मूर्च्छिता\n",
    "04016008c": "अभ्यभाषत पाञ्चाली भीमसेनमनिन्दिता\n",
    "04016009a": "उत्तिष्ठोत्तिष्ठ किं शेषे भीमसेन यथा मृतः\n",
    "04016009c": "नामृतस्य हि पापीयान्भार्यामालभ्य जीवति\n",
    "04016010a": "तस्मिञ्जीवति पापिष्ठे सेनावाहे मम द्विषि\n",
    "04016010c": "तत्कर्म कृतवत्यद्य कथं निद्रां निषेवसे\n",
    "04016011a": "स संप्रहाय शयनं राजपुत्र्या प्रबोधितः\n",
    "04016011c": "उपातिष्ठत मेघाभः पर्यङ्के सोपसंग्रहे\n",
    "04016012a": "अथाब्रवीद्राजपुत्रीं कौरव्यो महिषीं प्रियाम्\n",
    "04016012c": "केनास्यर्थेन संप्राप्ता त्वरितेव ममान्तिकम्\n",
    "04016013a": "न ते प्रकृतिमान्वर्णः कृशा पाण्डुश्च लक्ष्यसे\n",
    "04016013c": "आचक्ष्व परिशेषेण सर्वं विद्यामहं यथा\n",
    "04016014a": "सुखं वा यदि वा दुःखं द्वेष्यं वा यदि वा प्रियम्\n",
    "04016014c": "यथावत्सर्वमाचक्ष्व श्रुत्वा ज्ञास्यामि यत्परम्\n",
    "04016015a": "अहमेव हि ते कृष्णे विश्वास्यः सर्वकर्मसु\n",
    "04016015c": "अहमापत्सु चापि त्वां मोक्षयामि पुनः पुनः\n",
    "04016016a": "शीघ्रमुक्त्वा यथाकामं यत्ते कार्यं विवक्षितम्\n",
    "04016016c": "गच्छ वै शयनायैव पुरा नान्योऽवबुध्यते\n",
    "04017001": "द्रौपद्युवाच\n",
    "04017001a": "अशोच्यं नु कुतस्तस्या यस्या भर्ता युधिष्ठिरः\n",
    "04017001c": "जानन्सर्वाणि दुःखानि किं मां त्वं परिपृच्छसि\n",
    "04017002a": "यन्मां दासीप्रवादेन प्रातिकामी तदानयत्\n",
    "04017002c": "सभायां पार्षदो मध्ये तन्मां दहति भारत\n",
    "04017003a": "पार्थिवस्य सुता नाम का नु जीवेत मादृशी\n",
    "04017003c": "अनुभूय भृशं दुःखमन्यत्र द्रौपदीं प्रभो\n",
    "04017004a": "वनवासगतायाश्च सैन्धवेन दुरात्मना\n",
    "04017004c": "परामर्शं द्वितीयं च सोढुमुत्सहते नु का\n",
    "04017005a": "मत्स्यराज्ञः समक्षं च तस्य धूर्तस्य पश्यतः\n",
    "04017005c": "कीचकेन पदा स्पृष्टा का नु जीवेत मादृशी\n",
    "04017006a": "एवं बहुविधैः क्लेशैः क्लिश्यमानां च भारत\n",
    "04017006c": "न मां जानासि कौन्तेय किं फलं जीवितेन मे\n",
    "04017007a": "योऽयं राज्ञो विराटस्य कीचको नाम भारत\n",
    "04017007c": "सेनानीः पुरुषव्याघ्र स्यालः परमदुर्मतिः\n",
    "04017008a": "स मां सैरन्ध्रिवेषेण वसन्तीं राजवेश्मनि\n",
    "04017008c": "नित्यमेवाह दुष्टात्मा भार्या मम भवेति वै\n",
    "04017009a": "तेनोपमन्त्र्यमाणाया वधार्हेण सपत्नहन्\n",
    "04017009c": "कालेनेव फलं पक्वं हृदयं मे विदीर्यते\n",
    "04017010a": "भ्रातरं च विगर्हस्व ज्येष्ठं दुर्द्यूतदेविनम्\n",
    "04017010c": "यस्यास्मि कर्मणा प्राप्ता दुःखमेतदनन्तकम्\n",
    "04017011a": "को हि राज्यं परित्यज्य सर्वस्वं चात्मना सह\n",
    "04017011c": "प्रव्रज्यायैव दीव्येत विना दुर्द्यूतदेविनम्\n",
    "04017012a": "यदि निष्कसहस्रेण यच्चान्यत्सारवद्धनम्\n",
    "04017012c": "सायंप्रातरदेविष्यदपि संवत्सरान्बहून्\n",
    "04017013a": "रुक्मं हिरण्यं वासांसि यानं युग्यमजाविकम्\n",
    "04017013c": "अश्वाश्वतरसंघांश्च न जातु क्षयमावहेत्\n",
    "04017014a": "सोऽयं द्यूतप्रवादेन श्रिया प्रत्यवरोपितः\n",
    "04017014c": "तूष्णीमास्ते यथा मूढः स्वानि कर्माणि चिन्तयन्\n",
    "04017015a": "दश नागसहस्राणि पद्मिनां हेममालिनाम्\n",
    "04017015c": "यं यान्तमनुयान्तीह सोऽयं द्यूतेन जीवति\n",
    "04017016a": "तथा शतसहस्राणि नृणाममिततेजसाम्\n",
    "04017016c": "उपासते महाराजमिन्द्रप्रस्थे युधिष्ठिरम्\n",
    "04017017a": "शतं दासीसहस्राणि यस्य नित्यं महानसे\n",
    "04017017c": "पात्रीहस्तं दिवारात्रमतिथीन्भोजयन्त्युत\n",
    "04017018a": "एष निष्कसहस्राणि प्रदाय ददतां वरः\n",
    "04017018c": "द्यूतजेन ह्यनर्थेन महता समुपावृतः\n",
    "04017019a": "एनं हि स्वरसंपन्ना बहवः सूतमागधाः\n",
    "04017019c": "सायंप्रातरुपातिष्ठन्सुमृष्टमणिकुण्डलाः\n",
    "04017020a": "सहस्रमृषयो यस्य नित्यमासन्सभासदः\n",
    "04017020c": "तपःश्रुतोपसंपन्नाः सर्वकामैरुपस्थिताः\n",
    "04017021a": "अन्धान्वृद्धांस्तथानाथान्सर्वान्राष्ट्रेषु दुर्गतान्\n",
    "04017021c": "बिभर्त्यविमना नित्यमानृशंस्याद्युधिष्ठिरः\n",
    "04017022a": "स एष निरयं प्राप्तो मत्स्यस्य परिचारकः\n",
    "04017022c": "सभायां देविता राज्ञः कङ्को ब्रूते युधिष्ठिरः\n",
    "04017023a": "इन्द्रप्रस्थे निवसतः समये यस्य पार्थिवाः\n",
    "04017023c": "आसन्बलिभृतः सर्वे सोऽद्यान्यैर्भृतिमिच्छति\n",
    "04017024a": "पार्थिवाः पृथिवीपाला यस्यासन्वशवर्तिनः\n",
    "04017024c": "स वशे विवशो राजा परेषामद्य वर्तते\n",
    "04017025a": "प्रताप्य पृथिवीं सर्वां रश्मिवानिव तेजसा\n",
    "04017025c": "सोऽयं राज्ञो विराटस्य सभास्तारो युधिष्ठिरः\n",
    "04017026a": "यमुपासन्त राजानः सभायामृषिभिः सह\n",
    "04017026c": "तमुपासीनमद्यान्यं पश्य पाण्डव पाण्डवम्\n",
    "04017027a": "अतदर्हं महाप्राज्ञं जीवितार्थेऽभिसंश्रितम्\n",
    "04017027c": "दृष्ट्वा कस्य न दुःखं स्याद्धर्मात्मानं युधिष्ठिरम्\n",
    "04017028a": "उपास्ते स्म सभायां यं कृत्स्ना वीर वसुंधरा\n",
    "04017028c": "तमुपासीनमद्यान्यं पश्य भारत भारतम्\n",
    "04017029a": "एवं बहुविधैर्दुःखैः पीड्यमानामनाथवत्\n",
    "04017029c": "शोकसागरमध्यस्थां किं मां भीम न पश्यसि\n",
    "04018001": "द्रौपद्युवाच\n",
    "04018001a": "इदं तु मे महद्दुःखं यत्प्रवक्ष्यामि भारत\n",
    "04018001c": "न मेऽभ्यसूया कर्तव्या दुःखादेतद्ब्रवीम्यहम्\n",
    "04018002a": "शार्दूलैर्महिषैः सिंहैरागारे युध्यसे यदा\n",
    "04018002c": "कैकेय्याः प्रेक्षमाणायास्तदा मे कश्मलो भवेत्\n",
    "04018003a": "प्रेक्षासमुत्थिता चापि कैकेयी ताः स्त्रियो वदेत्\n",
    "04018003c": "प्रेक्ष्य मामनवद्याङ्गी कश्मलोपहतामिव\n",
    "04018004a": "स्नेहात्संवासजान्मन्ये सूदमेषा शुचिस्मिता\n",
    "04018004c": "योध्यमानं महावीर्यैरिमं समनुशोचति\n",
    "04018005a": "कल्याणरूपा सैरन्ध्री बल्लवश्चातिसुन्दरः\n",
    "04018005c": "स्त्रीणां च चित्तं दुर्ज्ञेयं युक्तरूपौ च मे मतौ\n",
    "04018006a": "सैरन्ध्री प्रियसंवासान्नित्यं करुणवेदिनी\n",
    "04018006c": "अस्मिन्राजकुले चेमौ तुल्यकालनिवासिनौ\n",
    "04018007a": "इति ब्रुवाणा वाक्यानि सा मां नित्यमवेदयत्\n",
    "04018007c": "क्रुध्यन्तीं मां च संप्रेक्ष्य समशङ्कत मां त्वयि\n",
    "04018008a": "तस्यां तथा ब्रुवत्यां तु दुःखं मां महदाविशत्\n",
    "04018008c": "शोके यौधिष्ठिरे मग्ना नाहं जीवितुमुत्सहे\n",
    "04018009a": "यः सदेवान्मनुष्यांश्च सर्पांश्चैकरथोऽजयत्\n",
    "04018009c": "सोऽयं राज्ञो विराटस्य कन्यानां नर्तको युवा\n",
    "04018010a": "योऽतर्पयदमेयात्मा खाण्डवे जातवेदसम्\n",
    "04018010c": "सोऽन्तःपुरगतः पार्थः कूपेऽग्निरिव संवृतः\n",
    "04018011a": "यस्माद्भयममित्राणां सदैव पुरुषर्षभात्\n",
    "04018011c": "स लोकपरिभूतेन वेषेणास्ते धनंजयः\n",
    "04018012a": "यस्य ज्यातलनिर्घोषात्समकम्पन्त शत्रवः\n",
    "04018012c": "स्त्रियो गीतस्वनं तस्य मुदिताः पर्युपासते\n",
    "04018013a": "किरीटं सूर्यसंकाशं यस्य मूर्धनि शोभते\n",
    "04018013c": "वेणीविकृतकेशान्तः सोऽयमद्य धनंजयः\n",
    "04018014a": "यस्मिन्नस्त्राणि दिव्यानि समस्तानि महात्मनि\n",
    "04018014c": "आधारः सर्वविद्यानां स धारयति कुण्डले\n",
    "04018015a": "यं स्म राजसहस्राणि तेजसाप्रतिमानि वै\n",
    "04018015c": "समरे नातिवर्तन्ते वेलामिव महार्णवः\n",
    "04018016a": "सोऽयं राज्ञो विराटस्य कन्यानां नर्तको युवा\n",
    "04018016c": "आस्ते वेषप्रतिच्छन्नः कन्यानां परिचारकः\n",
    "04018017a": "यस्य स्म रथघोषेण समकम्पत मेदिनी\n",
    "04018017c": "सपर्वतवना भीम सहस्थावरजङ्गमा\n",
    "04018018a": "यस्मिञ्जाते महाभागे कुन्त्याः शोको व्यनश्यत\n",
    "04018018c": "स शोचयति मामद्य भीमसेन तवानुजः\n",
    "04018019a": "भूषितं तमलंकारैः कुण्डलैः परिहाटकैः\n",
    "04018019c": "कम्बुपाणिनमायान्तं दृष्ट्वा सीदति मे मनः\n",
    "04018020a": "तं वेणीकृतकेशान्तं भीमधन्वानमर्जुनम्\n",
    "04018020c": "कन्यापरिवृतं दृष्ट्वा भीम सीदति मे मनः\n",
    "04018021a": "यदा ह्येनं परिवृतं कन्याभिर्देवरूपिणम्\n",
    "04018021c": "प्रभिन्नमिव मातङ्गं परिकीर्णं करेणुभिः\n",
    "04018022a": "मत्स्यमर्थपतिं पार्थं विराटं समुपस्थितम्\n",
    "04018022c": "पश्यामि तूर्यमध्यस्थं दिशो नश्यन्ति मे तदा\n",
    "04018023a": "नूनमार्या न जानाति कृच्छ्रं प्राप्तं धनंजयम्\n",
    "04018023c": "अजातशत्रुं कौरव्यं मग्नं दुर्द्यूतदेविनम्\n",
    "04018024a": "तथा दृष्ट्वा यवीयांसं सहदेवं युधां पतिम्\n",
    "04018024c": "गोषु गोवेषमायान्तं पाण्डुभूतास्मि भारत\n",
    "04018025a": "सहदेवस्य वृत्तानि चिन्तयन्ती पुनः पुनः\n",
    "04018025c": "न विन्दामि महाबाहो सहदेवस्य दुष्कृतम्\n",
    "04018025e": "यस्मिन्नेवंविधं दुःखं प्राप्नुयात्सत्यविक्रमः\n",
    "04018026a": "दूयामि भरतश्रेष्ठ दृष्ट्वा ते भ्रातरं प्रियम्\n",
    "04018026c": "गोषु गोवृषसंकाशं मत्स्येनाभिनिवेशितम्\n",
    "04018027a": "संरब्धं रक्तनेपथ्यं गोपालानां पुरोगमम्\n",
    "04018027c": "विराटमभिनन्दन्तमथ मे भवति ज्वरः\n",
    "04018028a": "सहदेवं हि मे वीरं नित्यमार्या प्रशंसति\n",
    "04018028c": "महाभिजनसंपन्नो वृत्तवाञ्शीलवानिति\n",
    "04018029a": "ह्रीनिषेधो मधुरवाग्धार्मिकश्च प्रियश्च मे\n",
    "04018029c": "स तेऽरण्येषु बोद्धव्यो याज्ञसेनि क्षपास्वपि\n",
    "04018030a": "तं दृष्ट्वा व्यापृतं गोषु वत्सचर्मक्षपाशयम्\n",
    "04018030c": "सहदेवं युधां श्रेष्ठं किं नु जीवामि पाण्डव\n",
    "04018031a": "यस्त्रिभिर्नित्यसंपन्नो रूपेणास्त्रेण मेधया\n",
    "04018031c": "सोऽश्वबन्धो विराटस्य पश्य कालस्य पर्ययम्\n",
    "04018032a": "अभ्यकीर्यन्त वृन्दानि दामग्रन्थिमुदीक्षताम्\n",
    "04018032c": "विनयन्तं जवेनाश्वान्महाराजस्य पश्यतः\n",
    "04018033a": "अपश्यमेनं श्रीमन्तं मत्स्यं भ्राजिष्णुमुत्तमम्\n",
    "04018033c": "विराटमुपतिष्ठन्तं दर्शयन्तं च वाजिनः\n",
    "04018034a": "किं नु मां मन्यसे पार्थ सुखितेति परंतप\n",
    "04018034c": "एवं दुःखशताविष्टा युधिष्ठिरनिमित्ततः\n",
    "04018035a": "अतः प्रतिविशिष्टानि दुःखान्यन्यानि भारत\n",
    "04018035c": "वर्तन्ते मयि कौन्तेय वक्ष्यामि शृणु तान्यपि\n",
    "04018036a": "युष्मासु ध्रियमाणेषु दुःखानि विविधान्युत\n",
    "04018036c": "शोषयन्ति शरीरं मे किं नु दुःखमतः परम्\n",
    "04019001": "द्रौपद्युवाच\n",
    "04019001a": "अहं सैरन्ध्रिवेषेण चरन्ती राजवेश्मनि\n",
    "04019001c": "शौचदास्मि सुदेष्णाया अक्षधूर्तस्य कारणात्\n",
    "04019002a": "विक्रियां पश्य मे तीव्रां राजपुत्र्याः परंतप\n",
    "04019002c": "आसे कालमुपासीना सर्वं दुःखं किलार्तवत्\n",
    "04019003a": "अनित्या किल मर्त्यानामर्थसिद्धिर्जयाजयौ\n",
    "04019003c": "इति कृत्वा प्रतीक्षामि भर्तॄणामुदयं पुनः\n",
    "04019004a": "य एव हेतुर्भवति पुरुषस्य जयावहः\n",
    "04019004c": "पराजये च हेतुः स इति च प्रतिपालये\n",
    "04019005a": "दत्त्वा याचन्ति पुरुषा हत्वा वध्यन्ति चापरे\n",
    "04019005c": "पातयित्वा च पात्यन्ते परैरिति च मे श्रुतम्\n",
    "04019006a": "न दैवस्यातिभारोऽस्ति न दैवस्यातिवर्तनम्\n",
    "04019006c": "इति चाप्यागमं भूयो दैवस्य प्रतिपालये\n",
    "04019007a": "स्थितं पूर्वं जलं यत्र पुनस्तत्रैव तिष्ठति\n",
    "04019007c": "इति पर्यायमिच्छन्ती प्रतीक्षाम्युदयं पुनः\n",
    "04019008a": "दैवेन किल यस्यार्थः सुनीतोऽपि विपद्यते\n",
    "04019008c": "दैवस्य चागमे यत्नस्तेन कार्यो विजानता\n",
    "04019009a": "यत्तु मे वचनस्यास्य कथितस्य प्रयोजनम्\n",
    "04019009c": "पृच्छ मां दुःखितां तत्त्वमपृष्टा वा ब्रवीमि ते\n",
    "04019010a": "महिषी पाण्डुपुत्राणां दुहिता द्रुपदस्य च\n",
    "04019010c": "इमामवस्थां संप्राप्ता का मदन्या जिजीविषेत्\n",
    "04019011a": "कुरून्परिभवन्सर्वान्पाञ्चालानपि भारत\n",
    "04019011c": "पाण्डवेयांश्च संप्राप्तो मम क्लेशो ह्यरिंदम\n",
    "04019012a": "भ्रातृभिः श्वशुरैः पुत्रैर्बहुभिः परवीरहन्\n",
    "04019012c": "एवं समुदिता नारी का न्वन्या दुःखिता भवेत्\n",
    "04019013a": "नूनं हि बालया धातुर्मया वै विप्रियं कृतम्\n",
    "04019013c": "यस्य प्रसादाद्दुर्नीतं प्राप्तास्मि भरतर्षभ\n",
    "04019014a": "वर्णावकाशमपि मे पश्य पाण्डव यादृशम्\n",
    "04019014c": "यादृशो मे न तत्रासीद्दुःखे परमके तदा\n",
    "04019015a": "त्वमेव भीम जानीषे यन्मे पार्थ सुखं पुरा\n",
    "04019015c": "साहं दासत्वमापन्ना न शान्तिमवशा लभे\n",
    "04019016a": "नादैविकमिदं मन्ये यत्र पार्थो धनंजयः\n",
    "04019016c": "भीमधन्वा महाबाहुरास्ते शान्त इवानलः\n",
    "04019017a": "अशक्या वेदितुं पार्थ प्राणिनां वै गतिर्नरैः\n",
    "04019017c": "विनिपातमिमं मन्ये युष्माकमविचिन्तितम्\n",
    "04019018a": "यस्या मम मुखप्रेक्षा यूयमिन्द्रसमाः सदा\n",
    "04019018c": "सा प्रेक्षे मुखमन्यासामवराणां वरा सती\n",
    "04019019a": "पश्य पाण्डव मेऽवस्थां यथा नार्हामि वै तथा\n",
    "04019019c": "युष्मासु ध्रियमाणेषु पश्य कालस्य पर्ययम्\n",
    "04019020a": "यस्याः सागरपर्यन्ता पृथिवी वशवर्तिनी\n",
    "04019020c": "आसीत्साद्य सुदेष्णाया भीताहं वशवर्तिनी\n",
    "04019021a": "यस्याः पुरःसरा आसन्पृष्ठतश्चानुगामिनः\n",
    "04019021c": "साहमद्य सुदेष्णायाः पुरः पश्चाच्च गामिनी\n",
    "04019021e": "इदं तु दुःखं कौन्तेय ममासह्यं निबोध तत्\n",
    "04019022a": "या न जातु स्वयं पिंषे गात्रोद्वर्तनमात्मनः\n",
    "04019022c": "अन्यत्र कुन्त्या भद्रं ते साद्य पिंषामि चन्दनम्\n",
    "04019022e": "पश्य कौन्तेय पाणी मे नैवं यौ भवतः पुरा\n",
    "04019023": "वैशंपायन उवाच\n",
    "04019023a": "इत्यस्य दर्शयामास किणबद्धौ करावुभौ\n",
    "04019024": "द्रौपद्युवाच\n",
    "04019024a": "बिभेमि कुन्त्या या नाहं युष्माकं वा कदाचन\n",
    "04019024c": "साद्याग्रतो विराटस्य भीता तिष्ठामि किंकरी\n",
    "04019025a": "किं नु वक्ष्यति सम्राण्मां वर्णकः सुकृतो न वा\n",
    "04019025c": "नान्यपिष्टं हि मत्स्यस्य चन्दनं किल रोचते\n",
    "04019026": "वैशंपायन उवाच\n",
    "04019026a": "सा कीर्तयन्ती दुःखानि भीमसेनस्य भामिनी\n",
    "04019026c": "रुरोद शनकैः कृष्णा भीमसेनमुदीक्षती\n",
    "04019027a": "सा बाष्पकलया वाचा निःश्वसन्ती पुनः पुनः\n",
    "04019027c": "हृदयं भीमसेनस्य घट्टयन्तीदमब्रवीत्\n",
    "04019028a": "नाल्पं कृतं मया भीम देवानां किल्बिषं पुरा\n",
    "04019028c": "अभाग्या यत्तु जीवामि मर्तव्ये सति पाण्डव\n",
    "04019029a": "ततस्तस्याः करौ शूनौ किणबद्धौ वृकोदरः\n",
    "04019029c": "मुखमानीय वेपन्त्या रुरोद परवीरहा\n",
    "04019030a": "तौ गृहीत्वा च कौन्तेयो बाष्पमुत्सृज्य वीर्यवान्\n",
    "04019030c": "ततः परमदुःखार्त इदं वचनमब्रवीत्\n",
    "04020001": "भीमसेन उवाच\n",
    "04020001a": "धिगस्तु मे बाहुबलं गाण्डीवं फल्गुनस्य च\n",
    "04020001c": "यत्ते रक्तौ पुरा भूत्वा पाणी कृतकिणावुभौ\n",
    "04020002a": "सभायां स्म विराटस्य करोमि कदनं महत्\n",
    "04020002c": "तत्र मां धर्मराजस्तु कटाक्षेण न्यवारयत्\n",
    "04020002e": "तदहं तस्य विज्ञाय स्थित एवास्मि भामिनि\n",
    "04020003a": "यच्च राष्ट्रात्प्रच्यवनं कुरूणामवधश्च यः\n",
    "04020003c": "सुयोधनस्य कर्णस्य शकुनेः सौबलस्य च\n",
    "04020004a": "दुःशासनस्य पापस्य यन्मया न हृतं शिरः\n",
    "04020004c": "तन्मे दहति कल्याणि हृदि शल्यमिवार्पितम्\n",
    "04020004e": "मा धर्मं जहि सुश्रोणि क्रोधं जहि महामते\n",
    "04020005a": "इमं च समुपालम्भं त्वत्तो राजा युधिष्ठिरः\n",
    "04020005c": "शृणुयाद्यदि कल्याणि कृत्स्नं जह्यात्स जीवितम्\n",
    "04020006a": "धनंजयो वा सुश्रोणि यमौ वा तनुमध्यमे\n",
    "04020006c": "लोकान्तरगतेष्वेषु नाहं शक्ष्यामि जीवितुम्\n",
    "04020007a": "सुकन्या नाम शार्याती भार्गवं च्यवनं वने\n",
    "04020007c": "वल्मीकभूतं शाम्यन्तमन्वपद्यत भामिनी\n",
    "04020008a": "नाडायनी चेन्द्रसेना रूपेण यदि ते श्रुता\n",
    "04020008c": "पतिमन्वचरद्वृद्धं पुरा वर्षसहस्रिणम्\n",
    "04020009a": "दुहिता जनकस्यापि वैदेही यदि ते श्रुता\n",
    "04020009c": "पतिमन्वचरत्सीता महारण्यनिवासिनम्\n",
    "04020010a": "रक्षसा निग्रहं प्राप्य रामस्य महिषी प्रिया\n",
    "04020010c": "क्लिश्यमानापि सुश्रोणी राममेवान्वपद्यत\n",
    "04020011a": "लोपामुद्रा तथा भीरु वयोरूपसमन्विता\n",
    "04020011c": "अगस्त्यमन्वयाद्धित्वा कामान्सर्वानमानुषान्\n",
    "04020012a": "यथैताः कीर्तिता नार्यो रूपवत्यः पतिव्रताः\n",
    "04020012c": "तथा त्वमपि कल्याणि सर्वैः समुदिता गुणैः\n",
    "04020013a": "मादीर्घं क्षम कालं त्वं मासमध्यर्धसंमितम्\n",
    "04020013c": "पूर्णे त्रयोदशे वर्षे राज्ञो राज्ञी भविष्यसि\n",
    "04020014": "द्रौपद्युवाच\n",
    "04020014a": "आर्तयैतन्मया भीम कृतं बाष्पविमोक्षणम्\n",
    "04020014c": "अपारयन्त्या दुःखानि न राजानमुपालभे\n",
    "04020015a": "विमुक्तेन व्यतीतेन भीमसेन महाबल\n",
    "04020015c": "प्रत्युपस्थितकालस्य कार्यस्यानन्तरो भव\n",
    "04020016a": "ममेह भीम कैकेयी रूपाभिभवशङ्कया\n",
    "04020016c": "नित्यमुद्विजते राजा कथं नेयादिमामिति\n",
    "04020017a": "तस्या विदित्वा तं भावं स्वयं चानृतदर्शनः\n",
    "04020017c": "कीचकोऽयं सुदुष्टात्मा सदा प्रार्थयते हि माम्\n",
    "04020018a": "तमहं कुपिता भीम पुनः कोपं नियम्य च\n",
    "04020018c": "अब्रुवं कामसंमूढमात्मानं रक्ष कीचक\n",
    "04020019a": "गन्धर्वाणामहं भार्या पञ्चानां महिषी प्रिया\n",
    "04020019c": "ते त्वां निहन्युर्दुर्धर्षाः शूराः साहसकारिणः\n",
    "04020020a": "एवमुक्तः स दुष्टात्मा कीचकः प्रत्युवाच ह\n",
    "04020020c": "नाहं बिभेमि सैरन्ध्रि गन्धर्वाणां शुचिस्मिते\n",
    "04020021a": "शतं सहस्रमपि वा गन्धर्वाणामहं रणे\n",
    "04020021c": "समागतं हनिष्यामि त्वं भीरु कुरु मे क्षणम्\n",
    "04020022a": "इत्युक्ते चाब्रुवं सूतं कामातुरमहं पुनः\n",
    "04020022c": "न त्वं प्रतिबलस्तेषां गन्धर्वाणां यशस्विनाम्\n",
    "04020023a": "धर्मे स्थितास्मि सततं कुलशीलसमन्विता\n",
    "04020023c": "नेच्छामि कंचिद्वध्यन्तं तेन जीवसि कीचक\n",
    "04020024a": "एवमुक्तः स दुष्टात्मा प्रहस्य स्वनवत्तदा\n",
    "04020024c": "न तिष्ठति स्म सन्मार्गे न च धर्मं बुभूषति\n",
    "04020025a": "पापात्मा पापभावश्च कामरागवशानुगः\n",
    "04020025c": "अविनीतश्च दुष्टात्मा प्रत्याख्यातः पुनः पुनः\n",
    "04020025e": "दर्शने दर्शने हन्यात्तथा जह्यां च जीवितम्\n",
    "04020026a": "तद्धर्मे यतमानानां महान्धर्मो नशिष्यति\n",
    "04020026c": "समयं रक्षमाणानां भार्या वो न भविष्यति\n",
    "04020027a": "भार्यायां रक्ष्यमाणायां प्रजा भवति रक्षिता\n",
    "04020027c": "प्रजायां रक्ष्यमाणायामात्मा भवति रक्षितः\n",
    "04020028a": "वदतां वर्णधर्मांश्च ब्राह्मणानां हि मे श्रुतम्\n",
    "04020028c": "क्षत्रियस्य सदा धर्मो नान्यः शत्रुनिबर्हणात्\n",
    "04020029a": "पश्यतो धर्मराजस्य कीचको मां पदावधीत्\n",
    "04020029c": "तव चैव समक्षं वै भीमसेन महाबल\n",
    "04020030a": "त्वया ह्यहं परित्राता तस्माद्घोराज्जटासुरात्\n",
    "04020030c": "जयद्रथं तथैव त्वमजैषीर्भ्रातृभिः सह\n",
    "04020031a": "जहीममपि पापं त्वं योऽयं मामवमन्यते\n",
    "04020031c": "कीचको राजवाल्लभ्याच्छोककृन्मम भारत\n",
    "04020032a": "तमेवं कामसंमत्तं भिन्धि कुम्भमिवाश्मनि\n",
    "04020032c": "यो निमित्तमनर्थानां बहूनां मम भारत\n",
    "04020033a": "तं चेज्जीवन्तमादित्यः प्रातरभ्युदयिष्यति\n",
    "04020033c": "विषमालोड्य पास्यामि मा कीचकवशं गमम्\n",
    "04020033e": "श्रेयो हि मरणं मह्यं भीमसेन तवाग्रतः\n",
    "04020034": "वैशंपायन उवाच\n",
    "04020034a": "इत्युक्त्वा प्रारुदत्कृष्णा भीमस्योरः समाश्रिता\n",
    "04020034c": "भीमश्च तां परिष्वज्य महत्सान्त्वं प्रयुज्य च\n",
    "04020034e": "कीचकं मनसागच्छत्सृक्किणी परिसंलिहन्\n",
    "04021001": "भीमसेन उवाच\n",
    "04021001a": "तथा भद्रे करिष्यामि यथा त्वं भीरु भाषसे\n",
    "04021001c": "अद्य तं सूदयिष्यामि कीचकं सहबान्धवम्\n",
    "04021002a": "अस्याः प्रदोषे शर्वर्याः कुरुष्वानेन संगमम्\n",
    "04021002c": "दुःखं शोकं च निर्धूय याज्ञसेनि शुचिस्मिते\n",
    "04021003a": "यैषा नर्तनशाला वै मत्स्यराजेन कारिता\n",
    "04021003c": "दिवात्र कन्या नृत्यन्ति रात्रौ यान्ति यथागृहम्\n",
    "04021004a": "तत्रास्ति शयनं भीरु दृढाङ्गं सुप्रतिष्ठितम्\n",
    "04021004c": "तत्रास्य दर्शयिष्यामि पूर्वप्रेतान्पितामहान्\n",
    "04021005a": "यथा च त्वां न पश्येयुः कुर्वाणां तेन संविदम्\n",
    "04021005c": "कुर्यास्तथा त्वं कल्याणि यथा संनिहितो भवेत्\n",
    "04021006": "वैशंपायन उवाच\n",
    "04021006a": "तथा तौ कथयित्वा तु बाष्पमुत्सृज्य दुःखितौ\n",
    "04021006c": "रात्रिशेषं तदत्युग्रं धारयामासतुर्हृदा\n",
    "04021007a": "तस्यां रात्र्यां व्यतीतायां प्रातरुत्थाय कीचकः\n",
    "04021007c": "गत्वा राजकुलायैव द्रौपदीमिदमब्रवीत्\n",
    "04021008a": "सभायां पश्यतो राज्ञः पातयित्वा पदाहनम्\n",
    "04021008c": "न चैवालभथास्त्राणमभिपन्ना बलीयसा\n",
    "04021009a": "प्रवादेन हि मत्स्यानां राजा नाम्नायमुच्यते\n",
    "04021009c": "अहमेव हि मत्स्यानां राजा वै वाहिनीपतिः\n",
    "04021010a": "सा सुखं प्रतिपद्यस्व दासो भीरु भवामि ते\n",
    "04021010c": "अह्नाय तव सुश्रोणि शतं निष्कान्ददाम्यहम्\n",
    "04021011a": "दासीशतं च ते दद्यां दासानामपि चापरम्\n",
    "04021011c": "रथं चाश्वतरीयुक्तमस्तु नौ भीरु संगमः\n",
    "04021012": "द्रौपद्युवाच\n",
    "04021012a": "एकं मे समयं त्वद्य प्रतिपद्यस्व कीचक\n",
    "04021012c": "न त्वां सखा वा भ्राता वा जानीयात्संगतं मया\n",
    "04021013a": "अवबोधाद्धि भीतास्मि गन्धर्वाणां यशस्विनाम्\n",
    "04021013c": "एवं मे प्रतिजानीहि ततोऽहं वशगा तव\n",
    "04021014": "कीचक उवाच\n",
    "04021014a": "एवमेतत्करिष्यामि यथा सुश्रोणि भाषसे\n",
    "04021014c": "एको भद्रे गमिष्यामि शून्यमावसथं तव\n",
    "04021015a": "समागमार्थं रम्भोरु त्वया मदनमोहितः\n",
    "04021015c": "यथा त्वां नावभोत्स्यन्ति गन्धर्वाः सूर्यवर्चसः\n",
    "04021016": "द्रौपद्युवाच\n",
    "04021016a": "यदिदं नर्तनागारं मत्स्यराजेन कारितम्\n",
    "04021016c": "दिवात्र कन्या नृत्यन्ति रात्रौ यान्ति यथागृहम्\n",
    "04021017a": "तमिस्रे तत्र गच्छेथा गन्धर्वास्तन्न जानते\n",
    "04021017c": "तत्र दोषः परिहृतो भविष्यति न संशयः\n",
    "04021018": "वैशंपायन उवाच\n",
    "04021018a": "तमर्थं प्रतिजल्पन्त्याः कृष्णायाः कीचकेन ह\n",
    "04021018c": "दिवसार्धं समभवन्मासेनैव समं नृप\n",
    "04021019a": "कीचकोऽथ गृहं गत्वा भृशं हर्षपरिप्लुतः\n",
    "04021019c": "सैरन्ध्रीरूपिणं मूढो मृत्युं तं नावबुद्धवान्\n",
    "04021020a": "गन्धाभरणमाल्येषु व्यासक्तः स विशेषतः\n",
    "04021020c": "अलंचकार सोऽऽत्मानं सत्वरः काममोहितः\n",
    "04021021a": "तस्य तत्कुर्वतः कर्म कालो दीर्घ इवाभवत्\n",
    "04021021c": "अनुचिन्तयतश्चापि तामेवायतलोचनाम्\n",
    "04021022a": "आसीदभ्यधिका चास्य श्रीः श्रियं प्रमुमुक्षतः\n",
    "04021022c": "निर्वाणकाले दीपस्य वर्तीमिव दिधक्षतः\n",
    "04021023a": "कृतसंप्रत्ययस्तत्र कीचकः काममोहितः\n",
    "04021023c": "नाजानाद्दिवसं यान्तं चिन्तयानः समागमम्\n",
    "04021024a": "ततस्तु द्रौपदी गत्वा तदा भीमं महानसे\n",
    "04021024c": "उपातिष्ठत कल्याणी कौरव्यं पतिमन्तिकात्\n",
    "04021025a": "तमुवाच सुकेशान्ता कीचकस्य मया कृतः\n",
    "04021025c": "संगमो नर्तनागारे यथावोचः परंतप\n",
    "04021026a": "शून्यं स नर्तनागारमागमिष्यति कीचकः\n",
    "04021026c": "एको निशि महाबाहो कीचकं तं निषूदय\n",
    "04021027a": "तं सूतपुत्रं कौन्तेय कीचकं मददर्पितम्\n",
    "04021027c": "गत्वा त्वं नर्तनागारं निर्जीवं कुरु पाण्डव\n",
    "04021028a": "दर्पाच्च सूतपुत्रोऽसौ गन्धर्वानवमन्यते\n",
    "04021028c": "तं त्वं प्रहरतां श्रेष्ठ नडं नाग इवोद्धर\n",
    "04021029a": "अश्रु दुःखाभिभूताया मम मार्जस्व भारत\n",
    "04021029c": "आत्मनश्चैव भद्रं ते कुरु मानं कुलस्य च\n",
    "04021030": "भीमसेन उवाच\n",
    "04021030a": "स्वागतं ते वरारोहे यन्मा वेदयसे प्रियम्\n",
    "04021030c": "न ह्यस्य कंचिदिच्छामि सहायं वरवर्णिनि\n",
    "04021031a": "या मे प्रीतिस्त्वयाख्याता कीचकस्य समागमे\n",
    "04021031c": "हत्वा हिडिम्बं सा प्रीतिर्ममासीद्वरवर्णिनि\n",
    "04021032a": "सत्यं भ्रातॄंश्च धर्मं च पुरस्कृत्य ब्रवीमि ते\n",
    "04021032c": "कीचकं निहनिष्यामि वृत्रं देवपतिर्यथा\n",
    "04021033a": "तं गह्वरे प्रकाशे वा पोथयिष्यामि कीचकम्\n",
    "04021033c": "अथ चेदवभोत्स्यन्ति हंस्ये मत्स्यानपि ध्रुवम्\n",
    "04021034a": "ततो दुर्योधनं हत्वा प्रतिपत्स्ये वसुंधराम्\n",
    "04021034c": "कामं मत्स्यमुपास्तां हि कुन्तीपुत्रो युधिष्ठिरः\n",
    "04021035": "द्रौपद्युवाच\n",
    "04021035a": "यथा न संत्यजेथास्त्वं सत्यं वै मत्कृते विभो\n",
    "04021035c": "निगूढस्त्वं तथा वीर कीचकं विनिपातय\n",
    "04021036": "भीमसेन उवाच\n",
    "04021036a": "एवमेतत्करिष्यामि यथा त्वं भीरु भाषसे\n",
    "04021036c": "अदृश्यमानस्तस्याद्य तमस्विन्यामनिन्दिते\n",
    "04021037a": "नागो बिल्वमिवाक्रम्य पोथयिष्याम्यहं शिरः\n",
    "04021037c": "अलभ्यामिच्छतस्तस्य कीचकस्य दुरात्मनः\n",
    "04021038": "वैशंपायन उवाच\n",
    "04021038a": "भीमोऽथ प्रथमं गत्वा रात्रौ छन्न उपाविशत्\n",
    "04021038c": "मृगं हरिरिवादृश्यः प्रत्याकाङ्क्षत्स कीचकम्\n",
    "04021039a": "कीचकश्चाप्यलंकृत्य यथाकाममुपाव्रजत्\n",
    "04021039c": "तां वेलां नर्तनागारे पाञ्चालीसंगमाशया\n",
    "04021040a": "मन्यमानः स संकेतमागारं प्राविशच्च तम्\n",
    "04021040c": "प्रविश्य च स तद्वेश्म तमसा संवृतं महत्\n",
    "04021041a": "पूर्वागतं ततस्तत्र भीममप्रतिमौजसम्\n",
    "04021041c": "एकान्तमास्थितं चैनमाससाद सुदुर्मतिः\n",
    "04021042a": "शयानं शयने तत्र मृत्युं सूतः परामृशत्\n",
    "04021042c": "जाज्वल्यमानं कोपेन कृष्णाधर्षणजेन ह\n",
    "04021043a": "उपसंगम्य चैवैनं कीचकः काममोहितः\n",
    "04021043c": "हर्षोन्मथितचित्तात्मा स्मयमानोऽभ्यभाषत\n",
    "04021044a": "प्रापितं ते मया वित्तं बहुरूपमनन्तकम्\n",
    "04021044c": "तत्सर्वं त्वां समुद्दिश्य सहसा समुपागतः\n",
    "04021045a": "नाकस्मान्मां प्रशंसन्ति सदा गृहगताः स्त्रियः\n",
    "04021045c": "सुवासा दर्शनीयश्च नान्योऽस्ति त्वादृशः पुमान्\n",
    "04021046": "भीमसेन उवाच\n",
    "04021046a": "दिष्ट्या त्वं दर्शनीयोऽसि दिष्ट्यात्मानं प्रशंससि\n",
    "04021046c": "ईदृशस्तु त्वया स्पर्शः स्पृष्टपूर्वो न कर्हिचित्\n",
    "04021047": "वैशंपायन उवाच\n",
    "04021047a": "इत्युक्त्वा तं महाबाहुर्भीमो भीमपराक्रमः\n",
    "04021047c": "समुत्पत्य च कौन्तेयः प्रहस्य च नराधमम्\n",
    "04021047e": "भीमो जग्राह केशेषु माल्यवत्सु सुगन्धिषु\n",
    "04021048a": "स केशेषु परामृष्टो बलेन बलिनां वरः\n",
    "04021048c": "आक्षिप्य केशान्वेगेन बाह्वोर्जग्राह पाण्डवम्\n",
    "04021049a": "बाहुयुद्धं तयोरासीत्क्रुद्धयोर्नरसिंहयोः\n",
    "04021049c": "वसन्ते वाशिताहेतोर्बलवद्गजयोरिव\n",
    "04021050a": "ईषदागलितं चापि क्रोधाच्चलपदं स्थितम्\n",
    "04021050c": "कीचको बलवान्भीमं जानुभ्यामाक्षिपद्भुवि\n",
    "04021051a": "पातितो भुवि भीमस्तु कीचकेन बलीयसा\n",
    "04021051c": "उत्पपाताथ वेगेन दण्डाहत इवोरगः\n",
    "04021052a": "स्पर्धया च बलोन्मत्तौ तावुभौ सूतपाण्डवौ\n",
    "04021052c": "निशीथे पर्यकर्षेतां बलिनौ निशि निर्जने\n",
    "04021053a": "ततस्तद्भवनश्रेष्ठं प्राकम्पत मुहुर्मुहुः\n",
    "04021053c": "बलवच्चापि संक्रुद्धावन्योन्यं तावगर्जताम्\n",
    "04021054a": "तलाभ्यां तु स भीमेन वक्षस्यभिहतो बली\n",
    "04021054c": "कीचको रोषसंतप्तः पदान्न चलितः पदम्\n",
    "04021055a": "मुहूर्तं तु स तं वेगं सहित्वा भुवि दुःसहम्\n",
    "04021055c": "बलादहीयत तदा सूतो भीमबलार्दितः\n",
    "04021056a": "तं हीयमानं विज्ञाय भीमसेनो महाबलः\n",
    "04021056c": "वक्षस्यानीय वेगेन ममन्थैनं विचेतसम्\n",
    "04021057a": "क्रोधाविष्टो विनिःश्वस्य पुनश्चैनं वृकोदरः\n",
    "04021057c": "जग्राह जयतां श्रेष्ठः केशेष्वेव तदा भृशम्\n",
    "04021058a": "गृहीत्वा कीचकं भीमो विरुराव महाबलः\n",
    "04021058c": "शार्दूलः पिशिताकाङ्क्षी गृहीत्वेव महामृगम्\n",
    "04021059a": "तस्य पादौ च पाणी च शिरो ग्रीवां च सर्वशः\n",
    "04021059c": "काये प्रवेशयामास पशोरिव पिनाकधृक्\n",
    "04021060a": "तं संमथितसर्वाङ्गं मांसपिण्डोपमं कृतम्\n",
    "04021060c": "कृष्णायै दर्शयामास भीमसेनो महाबलः\n",
    "04021061a": "उवाच च महातेजा द्रौपदीं पाण्डुनन्दनः\n",
    "04021061c": "पश्यैनमेहि पाञ्चालि कामुकोऽयं यथा कृतः\n",
    "04021062a": "तथा स कीचकं हत्वा गत्वा रोषस्य वै शमम्\n",
    "04021062c": "आमन्त्र्य द्रौपदीं कृष्णां क्षिप्रमायान्महानसम्\n",
    "04021063a": "कीचकं घातयित्वा तु द्रौपदी योषितां वरा\n",
    "04021063c": "प्रहृष्टा गतसंतापा सभापालानुवाच ह\n",
    "04021064a": "कीचकोऽयं हतः शेते गन्धर्वैः पतिभिर्मम\n",
    "04021064c": "परस्त्रीकामसंमत्तः समागच्छत पश्यत\n",
    "04021065a": "तच्छ्रुत्वा भाषितं तस्या नर्तनागाररक्षिणः\n",
    "04021065c": "सहसैव समाजग्मुरादायोल्काः सहस्रशः\n",
    "04021066a": "ततो गत्वाथ तद्वेश्म कीचकं विनिपातितम्\n",
    "04021066c": "गतासुं ददृशुर्भूमौ रुधिरेण समुक्षितम्\n",
    "04021067a": "क्वास्य ग्रीवा क्व चरणौ क्व पाणी क्व शिरस्तथा\n",
    "04021067c": "इति स्म तं परीक्षन्ते गन्धर्वेण हतं तदा\n",
    "04022001": "वैशंपायन उवाच\n",
    "04022001a": "तस्मिन्काले समागम्य सर्वे तत्रास्य बान्धवाः\n",
    "04022001c": "रुरुदुः कीचकं दृष्ट्वा परिवार्य समन्ततः\n",
    "04022002a": "सर्वे संहृष्टरोमाणः संत्रस्ताः प्रेक्ष्य कीचकम्\n",
    "04022002c": "तथा सर्वाङ्गसंभुग्नं कूर्मं स्थल इवोद्धृतम्\n",
    "04022003a": "पोथितं भीमसेनेन तमिन्द्रेणेव दानवम्\n",
    "04022003c": "संस्कारयितुमिच्छन्तो बहिर्नेतुं प्रचक्रमुः\n",
    "04022004a": "ददृशुस्ते ततः कृष्णां सूतपुत्राः समागताः\n",
    "04022004c": "अदूरादनवद्याङ्गीं स्तम्भमालिङ्ग्य तिष्ठतीम्\n",
    "04022005a": "समवेतेषु सूतेषु तानुवाचोपकीचकः\n",
    "04022005c": "हन्यतां शीघ्रमसती यत्कृते कीचको हतः\n",
    "04022006a": "अथ वा नेह हन्तव्या दह्यतां कामिना सह\n",
    "04022006c": "मृतस्यापि प्रियं कार्यं सूतपुत्रस्य सर्वथा\n",
    "04022007a": "ततो विराटमूचुस्ते कीचकोऽस्याः कृते हतः\n",
    "04022007c": "सहाद्यानेन दह्येत तदनुज्ञातुमर्हसि\n",
    "04022008a": "पराक्रमं तु सूतानां मत्वा राजान्वमोदत\n",
    "04022008c": "सैरन्ध्र्याः सूतपुत्रेण सह दाहं विशां पते\n",
    "04022009a": "तां समासाद्य वित्रस्तां कृष्णां कमललोचनाम्\n",
    "04022009c": "मोमुह्यमानां ते तत्र जगृहुः कीचका भृशम्\n",
    "04022010a": "ततस्तु तां समारोप्य निबध्य च सुमध्यमाम्\n",
    "04022010c": "जग्मुरुद्यम्य ते सर्वे श्मशानमभितस्तदा\n",
    "04022011a": "ह्रियमाणा तु सा राजन्सूतपुत्रैरनिन्दिता\n",
    "04022011c": "प्राक्रोशन्नाथमिच्छन्ती कृष्णा नाथवती सती\n",
    "04022012": "द्रौपद्युवाच\n",
    "04022012a": "जयो जयन्तो विजयो जयत्सेनो जयद्बलः\n",
    "04022012c": "ते मे वाचं विजानन्तु सूतपुत्रा नयन्ति माम्\n",
    "04022013a": "येषां ज्यातलनिर्घोषो विस्फूर्जितमिवाशनेः\n",
    "04022013c": "व्यश्रूयत महायुद्धे भीमघोषस्तरस्विनाम्\n",
    "04022014a": "रथघोषश्च बलवान्गन्धर्वाणां यशस्विनाम्\n",
    "04022014c": "ते मे वाचं विजानन्तु सूतपुत्रा नयन्ति माम्\n",
    "04022015": "वैशंपायन उवाच\n",
    "04022015a": "तस्यास्ताः कृपणा वाचः कृष्णायाः परिदेविताः\n",
    "04022015c": "श्रुत्वैवाभ्यपतद्भीमः शयनादविचारयन्\n",
    "04022016": "भीमसेन उवाच\n",
    "04022016a": "अहं शृणोमि ते वाचं त्वया सैरन्ध्रि भाषिताम्\n",
    "04022016c": "तस्मात्ते सूतपुत्रेभ्यो न भयं भीरु विद्यते\n",
    "04022017": "वैशंपायन उवाच\n",
    "04022017a": "इत्युक्त्वा स महाबाहुर्विजजृम्भे जिघांसया\n",
    "04022017c": "ततः स व्यायतं कृत्वा वेषं विपरिवर्त्य च\n",
    "04022017e": "अद्वारेणाभ्यवस्कन्द्य निर्जगाम बहिस्तदा\n",
    "04022018a": "स भीमसेनः प्राकारादारुज्य तरसा द्रुमम्\n",
    "04022018c": "श्मशानाभिमुखः प्रायाद्यत्र ते कीचका गताः\n",
    "04022019a": "स तं वृक्षं दशव्यामं सस्कन्धविटपं बली\n",
    "04022019c": "प्रगृह्याभ्यद्रवत्सूतान्दण्डपाणिरिवान्तकः\n",
    "04022020a": "ऊरुवेगेन तस्याथ न्यग्रोधाश्वत्थकिंशुकाः\n",
    "04022020c": "भूमौ निपतिता वृक्षाः संघशस्तत्र शेरते\n",
    "04022021a": "तं सिंहमिव संक्रुद्धं दृष्ट्वा गन्धर्वमागतम्\n",
    "04022021c": "वित्रेसुः सर्वतः सूता विषादभयकम्पिताः\n",
    "04022022a": "तमन्तकमिवायान्तं गन्धर्वं प्रेक्ष्य ते तदा\n",
    "04022022c": "दिधक्षन्तस्तदा ज्येष्ठं भ्रातरं ह्युपकीचकाः\n",
    "04022022e": "परस्परमथोचुस्ते विषादभयकम्पिताः\n",
    "04022023a": "गन्धर्वो बलवानेति क्रुद्ध उद्यम्य पादपम्\n",
    "04022023c": "सैरन्ध्री मुच्यतां शीघ्रं महन्नो भयमागतम्\n",
    "04022024a": "ते तु दृष्ट्वा तमाविद्धं भीमसेनेन पादपम्\n",
    "04022024c": "विमुच्य द्रौपदीं तत्र प्राद्रवन्नगरं प्रति\n",
    "04022025a": "द्रवतस्तांस्तु संप्रेक्ष्य स वज्री दानवानिव\n",
    "04022025c": "शतं पञ्चाधिकं भीमः प्राहिणोद्यमसादनम्\n",
    "04022026a": "तत आश्वासयत्कृष्णां प्रविमुच्य विशां पते\n",
    "04022026c": "उवाच च महाबाहुः पाञ्चालीं तत्र द्रौपदीम्\n",
    "04022026e": "अश्रुपूर्णमुखीं दीनां दुर्धर्षः स वृकोदरः\n",
    "04022027a": "एवं ते भीरु वध्यन्ते ये त्वां क्लिश्यन्त्यनागसम्\n",
    "04022027c": "प्रैहि त्वं नगरं कृष्णे न भयं विद्यते तव\n",
    "04022027e": "अन्येनाहं गमिष्यामि विराटस्य महानसम्\n",
    "04022028a": "पञ्चाधिकं शतं तच्च निहतं तत्र भारत\n",
    "04022028c": "महावनमिव छिन्नं शिश्ये विगलितद्रुमम्\n",
    "04022029a": "एवं ते निहता राजञ्शतं पञ्च च कीचकाः\n",
    "04022029c": "स च सेनापतिः पूर्वमित्येतत्सूतषट्शतम्\n",
    "04022030a": "तद्दृष्ट्वा महदाश्चर्यं नरा नार्यश्च संगताः\n",
    "04022030c": "विस्मयं परमं गत्वा नोचुः किंचन भारत\n",
    "04023001": "वैशंपायन उवाच\n",
    "04023001a": "ते दृष्ट्वा निहतान्सूतान्राज्ञे गत्वा न्यवेदयन्\n",
    "04023001c": "गन्धर्वैर्निहता राजन्सूतपुत्राः परःशताः\n",
    "04023002a": "यथा वज्रेण वै दीर्णं पर्वतस्य महच्छिरः\n",
    "04023002c": "विनिकीर्णं प्रदृश्येत तथा सूता महीतले\n",
    "04023003a": "सैरन्ध्री च विमुक्तासौ पुनरायाति ते गृहम्\n",
    "04023003c": "सर्वं संशयितं राजन्नगरं ते भविष्यति\n",
    "04023004a": "तथारूपा हि सैरन्ध्री गन्धर्वाश्च महाबलाः\n",
    "04023004c": "पुंसामिष्टश्च विषयो मैथुनाय न संशयः\n",
    "04023005a": "यथा सैरन्ध्रिवेषेण न ते राजन्निदं पुरम्\n",
    "04023005c": "विनाशमेति वै क्षिप्रं तथा नीतिर्विधीयताम्\n",
    "04023006a": "तेषां तद्वचनं श्रुत्वा विराटो वाहिनीपतिः\n",
    "04023006c": "अब्रवीत्क्रियतामेषां सूतानां परमक्रिया\n",
    "04023007a": "एकस्मिन्नेव ते सर्वे सुसमिद्धे हुताशने\n",
    "04023007c": "दह्यन्तां कीचकाः शीघ्रं रत्नैर्गन्धैश्च सर्वशः\n",
    "04023008a": "सुदेष्णां चाब्रवीद्राजा महिषीं जातसाध्वसः\n",
    "04023008c": "सैरन्ध्रीमागतां ब्रूया ममैव वचनादिदम्\n",
    "04023009a": "गच्छ सैरन्ध्रि भद्रं ते यथाकामं चराबले\n",
    "04023009c": "बिभेति राजा सुश्रोणि गन्धर्वेभ्यः पराभवात्\n",
    "04023010a": "न हि तामुत्सहे वक्तुं स्वयं गन्धर्वरक्षिताम्\n",
    "04023010c": "स्त्रियस्त्वदोषास्तां वक्तुमतस्त्वां प्रब्रवीम्यहम्\n",
    "04023011a": "अथ मुक्ता भयात्कृष्णा सूतपुत्रान्निरस्य च\n",
    "04023011c": "मोक्षिता भीमसेनेन जगाम नगरं प्रति\n",
    "04023012a": "त्रासितेव मृगी बाला शार्दूलेन मनस्विनी\n",
    "04023012c": "गात्राणि वाससी चैव प्रक्षाल्य सलिलेन सा\n",
    "04023013a": "तां दृष्ट्वा पुरुषा राजन्प्राद्रवन्त दिशो दश\n",
    "04023013c": "गन्धर्वाणां भयत्रस्ताः केचिद्दृष्टीर्न्यमीलयन्\n",
    "04023014a": "ततो महानसद्वारि भीमसेनमवस्थितम्\n",
    "04023014c": "ददर्श राजन्पाञ्चाली यथा मत्तं महाद्विपम्\n",
    "04023015a": "तं विस्मयन्ती शनकैः संज्ञाभिरिदमब्रवीत्\n",
    "04023015c": "गन्धर्वराजाय नमो येनास्मि परिमोचिता\n",
    "04023016": "भीमसेन उवाच\n",
    "04023016a": "ये यस्या विचरन्तीह पुरुषा वशवर्तिनः\n",
    "04023016c": "तस्यास्ते वचनं श्रुत्वा अनृणा विचरन्त्युत\n",
    "04023017": "वैशंपायन उवाच\n",
    "04023017a": "ततः सा नर्तनागारे धनंजयमपश्यत\n",
    "04023017c": "राज्ञः कन्या विराटस्य नर्तयानं महाभुजम्\n",
    "04023018a": "ततस्ता नर्तनागाराद्विनिष्क्रम्य सहार्जुनाः\n",
    "04023018c": "कन्या ददृशुरायान्तीं कृष्णां क्लिष्टामनागसम्\n",
    "04023019": "कन्या ऊचुः\n",
    "04023019a": "दिष्ट्या सैरन्ध्रि मुक्तासि दिष्ट्यासि पुनरागता\n",
    "04023019c": "दिष्ट्या विनिहताः सूता ये त्वां क्लिश्यन्त्यनागसम्\n",
    "04023020": "बृहन्नडोवाच\n",
    "04023020a": "कथं सैरन्ध्रि मुक्तासि कथं पापाश्च ते हताः\n",
    "04023020c": "इच्छामि वै तव श्रोतुं सर्वमेव यथातथम्\n",
    "04023021": "सैरन्ध्र्युवाच\n",
    "04023021a": "बृहन्नडे किं नु तव सैरन्ध्र्या कार्यमद्य वै\n",
    "04023021c": "या त्वं वससि कल्याणि सदा कन्यापुरे सुखम्\n",
    "04023022a": "न हि दुःखं समाप्नोषि सैरन्ध्री यदुपाश्नुते\n",
    "04023022c": "तेन मां दुःखितामेवं पृच्छसे प्रहसन्निव\n",
    "04023023": "बृहन्नडोवाच\n",
    "04023023a": "बृहन्नडापि कल्याणि दुःखमाप्नोत्यनुत्तमम्\n",
    "04023023c": "तिर्यग्योनिगता बाले न चैनामवबुध्यसे\n",
    "04023024": "वैशंपायन उवाच\n",
    "04023024a": "ततः सहैव कन्याभिर्द्रौपदी राजवेश्म तत्\n",
    "04023024c": "प्रविवेश सुदेष्णायाः समीपमपलायिनी\n",
    "04023025a": "तामब्रवीद्राजपुत्री विराटवचनादिदम्\n",
    "04023025c": "सैरन्ध्रि गम्यतां शीघ्रं यत्र कामयसे गतिम्\n",
    "04023026a": "राजा बिभेति भद्रं ते गन्धर्वेभ्यः पराभवात्\n",
    "04023026c": "त्वं चापि तरुणी सुभ्रु रूपेणाप्रतिमा भुवि\n",
    "04023027": "सैरन्ध्र्युवाच\n",
    "04023027a": "त्रयोदशाहमात्रं मे राजा क्षमतु भामिनि\n",
    "04023027c": "कृतकृत्या भविष्यन्ति गन्धर्वास्ते न संशयः\n",
    "04023028a": "ततो मां तेऽपनेष्यन्ति करिष्यन्ति च ते प्रियम्\n",
    "04023028c": "ध्रुवं च श्रेयसा राजा योक्ष्यते सह बान्धवैः\n",
    "04024001": "वैशंपायन उवाच\n",
    "04024001a": "कीचकस्य तु घातेन सानुजस्य विशां पते\n",
    "04024001c": "अत्याहितं चिन्तयित्वा व्यस्मयन्त पृथग्जनाः\n",
    "04024002a": "तस्मिन्पुरे जनपदे संजल्पोऽभूच्च सर्वशः\n",
    "04024002c": "शौर्याद्धि वल्लभो राज्ञो महासत्त्वश्च कीचकः\n",
    "04024003a": "आसीत्प्रहर्ता च नृणां दारामर्शी च दुर्मतिः\n",
    "04024003c": "स हतः खलु पापात्मा गन्धर्वैर्दुष्टपूरुषः\n",
    "04024004a": "इत्यजल्पन्महाराज परानीकविशातनम्\n",
    "04024004c": "देशे देशे मनुष्याश्च कीचकं दुष्प्रधर्षणम्\n",
    "04024005a": "अथ वै धार्तराष्ट्रेण प्रयुक्ता ये बहिश्चराः\n",
    "04024005c": "मृगयित्वा बहून्ग्रामान्राष्ट्राणि नगराणि च\n",
    "04024006a": "संविधाय यथादिष्टं यथादेशप्रदर्शनम्\n",
    "04024006c": "कृतचिन्ता न्यवर्तन्त ते च नागपुरं प्रति\n",
    "04024007a": "तत्र दृष्ट्वा तु राजानं कौरव्यं धृतराष्ट्रजम्\n",
    "04024007c": "द्रोणकर्णकृपैः सार्धं भीष्मेण च महात्मना\n",
    "04024008a": "संगतं भ्रातृभिश्चापि त्रिगर्तैश्च महारथैः\n",
    "04024008c": "दुर्योधनं सभामध्ये आसीनमिदमब्रुवन्\n",
    "04024009a": "कृतोऽस्माभिः परो यत्नस्तेषामन्वेषणे सदा\n",
    "04024009c": "पाण्डवानां मनुष्येन्द्र तस्मिन्महति कानने\n",
    "04024010a": "निर्जने मृगसंकीर्णे नानाद्रुमलतावृते\n",
    "04024010c": "लताप्रतानबहुले नानागुल्मसमावृते\n",
    "04024011a": "न च विद्मो गता येन पार्थाः स्युर्दृढविक्रमाः\n",
    "04024011c": "मार्गमाणाः पदन्यासं तेषु तेषु तथा तथा\n",
    "04024012a": "गिरिकूटेषु तुङ्गेषु नानाजनपदेषु च\n",
    "04024012c": "जनाकीर्णेषु देशेषु खर्वटेषु पुरेषु च\n",
    "04024013a": "नरेन्द्र बहुशोऽन्विष्टा नैव विद्मश्च पाण्डवान्\n",
    "04024013c": "अत्यन्तभावं नष्टास्ते भद्रं तुभ्यं नरर्षभ\n",
    "04024014a": "वर्त्मान्यन्विष्यमाणास्तु रथानां रथसत्तम\n",
    "04024014c": "कंचित्कालं मनुष्येन्द्र सूतानामनुगा वयम्\n",
    "04024015a": "मृगयित्वा यथान्यायं विदितार्थाः स्म तत्त्वतः\n",
    "04024015c": "प्राप्ता द्वारवतीं सूता ऋते पार्थैः परंतप\n",
    "04024016a": "न तत्र पाण्डवा राजन्नापि कृष्णा पतिव्रता\n",
    "04024016c": "सर्वथा विप्रनष्टास्ते नमस्ते भरतर्षभ\n",
    "04024017a": "न हि विद्मो गतिं तेषां वासं वापि महात्मनाम्\n",
    "04024017c": "पाण्डवानां प्रवृत्तिं वा विद्मः कर्मापि वा कृतम्\n",
    "04024017e": "स नः शाधि मनुष्येन्द्र अत ऊर्ध्वं विशां पते\n",
    "04024018a": "अन्वेषणे पाण्डवानां भूयः किं करवामहे\n",
    "04024018c": "इमां च नः प्रियामीक्ष वाचं भद्रवतीं शुभाम्\n",
    "04024019a": "येन त्रिगर्ता निकृता बलेन महता नृप\n",
    "04024019c": "सूतेन राज्ञो मत्स्यस्य कीचकेन महात्मना\n",
    "04024020a": "स हतः पतितः शेते गन्धर्वैर्निशि भारत\n",
    "04024020c": "अदृश्यमानैर्दुष्टात्मा सह भ्रातृभिरच्युत\n",
    "04024021a": "प्रियमेतदुपश्रुत्य शत्रूणां तु पराभवम्\n",
    "04024021c": "कृतकृत्यश्च कौरव्य विधत्स्व यदनन्तरम्\n",
    "04025001": "वैशंपायन उवाच\n",
    "04025001a": "ततो दुर्योधनो राजा श्रुत्वा तेषां वचस्तदा\n",
    "04025001c": "चिरमन्तर्मना भूत्वा प्रत्युवाच सभासदः\n",
    "04025002a": "सुदुःखा खलु कार्याणां गतिर्विज्ञातुमन्ततः\n",
    "04025002c": "तस्मात्सर्वे उदीक्षध्वं क्व नु स्युः पाण्डवा गताः\n",
    "04025003a": "अल्पावशिष्टं कालस्य गतभूयिष्ठमन्ततः\n",
    "04025003c": "तेषामज्ञातचर्यायामस्मिन्वर्षे त्रयोदशे\n",
    "04025004a": "अस्य वर्षस्य शेषं चेद्व्यतीयुरिह पाण्डवाः\n",
    "04025004c": "निवृत्तसमयास्ते हि सत्यव्रतपरायणाः\n",
    "04025005a": "क्षरन्त इव नागेन्द्राः सर्व आशीविषोपमाः\n",
    "04025005c": "दुःखा भवेयुः संरब्धाः कौरवान्प्रति ते ध्रुवम्\n",
    "04025006a": "अर्वाक्कालस्य विज्ञाताः कृच्छ्ररूपधराः पुनः\n",
    "04025006c": "प्रविशेयुर्जितक्रोधास्तावदेव पुनर्वनम्\n",
    "04025007a": "तस्मात्क्षिप्रं बुभुत्सध्वं यथा नोऽत्यन्तमव्ययम्\n",
    "04025007c": "राज्यं निर्द्वन्द्वमव्यग्रं निःसपत्नं चिरं भवेत्\n",
    "04025008a": "अथाब्रवीत्ततः कर्णः क्षिप्रं गच्छन्तु भारत\n",
    "04025008c": "अन्ये धूर्ततरा दक्षा निभृताः साधुकारिणः\n",
    "04025009a": "चरन्तु देशान्संवीताः स्फीताञ्जनपदाकुलान्\n",
    "04025009c": "तत्र गोष्ठीष्वथान्यासु सिद्धप्रव्रजितेषु च\n",
    "04025010a": "परिचारेषु तीर्थेषु विविधेष्वाकरेषु च\n",
    "04025010c": "विज्ञातव्या मनुष्यैस्तैस्तर्कया सुविनीतया\n",
    "04025011a": "विविधैस्तत्परैः सम्यक्तज्ज्ञैर्निपुणसंवृतैः\n",
    "04025011c": "अन्वेष्टव्याश्च निपुणं पाण्डवाश्छन्नवासिनः\n",
    "04025012a": "नदीकुञ्जेषु तीर्थेषु ग्रामेषु नगरेषु च\n",
    "04025012c": "आश्रमेषु च रम्येषु पर्वतेषु गुहासु च\n",
    "04025013a": "अथाग्रजानन्तरजः पापभावानुरागिणम्\n",
    "04025013c": "ज्येष्ठं दुःशासनस्तत्र भ्राता भ्रातरमब्रवीत्\n",
    "04025014a": "एतच्च कर्णो यत्प्राह सर्वमीक्षामहे तथा\n",
    "04025014c": "यथोद्दिष्टं चराः सर्वे मृगयन्तु ततस्ततः\n",
    "04025014e": "एते चान्ये च भूयांसो देशाद्देशं यथाविधि\n",
    "04025015a": "न तु तेषां गतिर्वासः प्रवृत्तिश्चोपलभ्यते\n",
    "04025015c": "अत्याहितं वा गूढास्ते पारं वोर्मिमतो गताः\n",
    "04025016a": "व्यालैर्वापि महारण्ये भक्षिताः शूरमानिनः\n",
    "04025016c": "अथ वा विषमं प्राप्य विनष्टाः शाश्वतीः समाः\n",
    "04025017a": "तस्मान्मानसमव्यग्रं कृत्वा त्वं कुरुनन्दन\n",
    "04025017c": "कुरु कार्यं यथोत्साहं मन्यसे यन्नराधिप\n",
    "04026001": "वैशंपायन उवाच\n",
    "04026001a": "अथाब्रवीन्महावीर्यो द्रोणस्तत्त्वार्थदर्शिवान्\n",
    "04026001c": "न तादृशा विनश्यन्ति नापि यान्ति पराभवम्\n",
    "04026002a": "शूराश्च कृतविद्याश्च बुद्धिमन्तो जितेन्द्रियाः\n",
    "04026002c": "धर्मज्ञाश्च कृतज्ञाश्च धर्मराजमनुव्रताः\n",
    "04026003a": "नीतिधर्मार्थतत्त्वज्ञं पितृवच्च समाहितम्\n",
    "04026003c": "धर्मे स्थितं सत्यधृतिं ज्येष्ठं ज्येष्ठापचायिनम्\n",
    "04026004a": "अनुव्रता महात्मानं भ्रातरं भ्रातरो नृप\n",
    "04026004c": "अजातशत्रुं ह्रीमन्तं तं च भ्रातॄननुव्रतम्\n",
    "04026005a": "तेषां तथा विधेयानां निभृतानां महात्मनाम्\n",
    "04026005c": "किमर्थं नीतिमान्पार्थः श्रेयो नैषां करिष्यति\n",
    "04026006a": "तस्माद्यत्नात्प्रतीक्षन्ते कालस्योदयमागतम्\n",
    "04026006c": "न हि ते नाशमृच्छेयुरिति पश्याम्यहं धिया\n",
    "04026007a": "सांप्रतं चैव यत्कार्यं तच्च क्षिप्रमकालिकम्\n",
    "04026007c": "क्रियतां साधु संचिन्त्य वासश्चैषां प्रचिन्त्यताम्\n",
    "04026008a": "यथावत्पाण्डुपुत्राणां सर्वार्थेषु धृतात्मनाम्\n",
    "04026008c": "दुर्ज्ञेयाः खलु शूरास्ते अपापास्तपसा वृताः\n",
    "04026009a": "शुद्धात्मा गुणवान्पार्थः सत्यवान्नीतिमाञ्शुचिः\n",
    "04026009c": "तेजोराशिरसंख्येयो गृह्णीयादपि चक्षुषी\n",
    "04026010a": "विज्ञाय क्रियतां तस्माद्भूयश्च मृगयामहे\n",
    "04026010c": "ब्राह्मणैश्चारकैः सिद्धैर्ये चान्ये तद्विदो जनाः\n",
    "04027001": "वैशंपायन उवाच\n",
    "04027001a": "ततः शांतनवो भीष्मो भरतानां पितामहः\n",
    "04027001c": "श्रुतवान्देशकालज्ञस्तत्त्वज्ञः सर्वधर्मवित्\n",
    "04027002a": "आचार्यवाक्योपरमे तद्वाक्यमभिसंदधत्\n",
    "04027002c": "हितार्थं स उवाचेमां भारतीं भारतान्प्रति\n",
    "04027003a": "युधिष्ठिरे समासक्तां धर्मज्ञे धर्मसंश्रिताम्\n",
    "04027003c": "असत्सु दुर्लभां नित्यं सतां चाभिमतां सदा\n",
    "04027003e": "भीष्मः समवदत्तत्र गिरं साधुभिरर्चिताम्\n",
    "04027004a": "यथैष ब्राह्मणः प्राह द्रोणः सर्वार्थतत्त्ववित्\n",
    "04027004c": "सर्वलक्षणसंपन्ना नाशं नार्हन्ति पाण्डवाः\n",
    "04027005a": "श्रुतवृत्तोपसंपन्नाः साधुव्रतसमन्विताः\n",
    "04027005c": "वृद्धानुशासने मग्नाः सत्यव्रतपरायणाः\n",
    "04027006a": "समयं समयज्ञास्ते पालयन्तः शुचिव्रताः\n",
    "04027006c": "नावसीदितुमर्हन्ति उद्वहन्तः सतां धुरम्\n",
    "04027007a": "धर्मतश्चैव गुप्तास्ते स्ववीर्येण च पाण्डवाः\n",
    "04027007c": "न नाशमधिगच्छेयुरिति मे धीयते मतिः\n",
    "04027008a": "तत्र बुद्धिं प्रणेष्यामि पाण्डवान्प्रति भारत\n",
    "04027008c": "न तु नीतिः सुनीतस्य शक्यतेऽन्वेषितुं परैः\n",
    "04027009a": "यत्तु शक्यमिहास्माभिस्तान्वै संचिन्त्य पाण्डवान्\n",
    "04027009c": "बुद्ध्या प्रवक्तुं न द्रोहात्प्रवक्ष्यामि निबोध तत्\n",
    "04027010a": "सा त्वियं साधु वक्तव्या न त्वनीतिः कथंचन\n",
    "04027010c": "वृद्धानुशासने तात तिष्ठतः सत्यशीलिनः\n",
    "04027011a": "अवश्यं त्विह धीरेण सतां मध्ये विवक्षता\n",
    "04027011c": "यथामति विवक्तव्यं सर्वशो धर्मलिप्सया\n",
    "04027012a": "तत्र नाहं तथा मन्ये यथायमितरो जनः\n",
    "04027012c": "पुरे जनपदे वापि यत्र राजा युधिष्ठिरः\n",
    "04027013a": "नासूयको न चापीर्षुर्नातिवादी न मत्सरी\n",
    "04027013c": "भविष्यति जनस्तत्र स्वं स्वं धर्ममनुव्रतः\n",
    "04027014a": "ब्रह्मघोषाश्च भूयांसः पूर्णाहुत्यस्तथैव च\n",
    "04027014c": "क्रतवश्च भविष्यन्ति भूयांसो भूरिदक्षिणाः\n",
    "04027015a": "सदा च तत्र पर्जन्यः सम्यग्वर्षी न संशयः\n",
    "04027015c": "संपन्नसस्या च मही निरीतीका भविष्यति\n",
    "04027016a": "रसवन्ति च धान्यानि गुणवन्ति फलानि च\n",
    "04027016c": "गन्धवन्ति च माल्यानि शुभशब्दा च भारती\n",
    "04027017a": "वायुश्च सुखसंस्पर्शो निष्प्रतीपं च दर्शनम्\n",
    "04027017c": "भयं नाभ्याविशेत्तत्र यत्र राजा युधिष्ठिरः\n",
    "04027018a": "गावश्च बहुलास्तत्र न कृशा न च दुर्दुहाः\n",
    "04027018c": "पयांसि दधिसर्पींषि रसवन्ति हितानि च\n",
    "04027019a": "गुणवन्ति च पानानि भोज्यानि रसवन्ति च\n",
    "04027019c": "तत्र देशे भविष्यन्ति यत्र राजा युधिष्ठिरः\n",
    "04027020a": "रसाः स्पर्शाश्च गन्धाश्च शब्दाश्चापि गुणान्विताः\n",
    "04027020c": "दृश्यानि च प्रसन्नानि यत्र राजा युधिष्ठिरः\n",
    "04027021a": "स्वैः स्वैर्गुणैः सुसंयुक्तास्तस्मिन्वर्षे त्रयोदशे\n",
    "04027021c": "देशे तस्मिन्भविष्यन्ति तात पाण्डवसंयुते\n",
    "04027022a": "संप्रीतिमाञ्जनस्तत्र संतुष्टः शुचिरव्ययः\n",
    "04027022c": "देवतातिथिपूजासु सर्वभूतानुरागवान्\n",
    "04027023a": "इष्टदानो महोत्साहः शश्वद्धर्मपरायणः\n",
    "04027023c": "अशुभद्विट्शुभप्रेप्सुर्नित्ययज्ञः शुभव्रतः\n",
    "04027023e": "भविष्यति जनस्तत्र यत्र राजा युधिष्ठिरः\n",
    "04027024a": "त्यक्तवाक्यानृतस्तात शुभकल्याणमङ्गलः\n",
    "04027024c": "शुभार्थेप्सुः शुभमतिर्यत्र राजा युधिष्ठिरः\n",
    "04027024e": "भविष्यति जनस्तत्र नित्यं चेष्टप्रियव्रतः\n",
    "04027025a": "धर्मात्मा स तदादृश्यः सोऽपि तात द्विजातिभिः\n",
    "04027025c": "किं पुनः प्राकृतैः पार्थः शक्यो विज्ञातुमन्ततः\n",
    "04027026a": "यस्मिन्सत्यं धृतिर्दानं परा शान्तिर्ध्रुवा क्षमा\n",
    "04027026c": "ह्रीः श्रीः कीर्तिः परं तेज आनृशंस्यमथार्जवम्\n",
    "04027027a": "तस्मात्तत्र निवासं तु छन्नं सत्रेण धीमतः\n",
    "04027027c": "गतिं वा परमां तस्य नोत्सहे वक्तुमन्यथा\n",
    "04027028a": "एवमेतत्तु संचिन्त्य यत्कृतं मन्यसे हितम्\n",
    "04027028c": "तत्क्षिप्रं कुरु कौरव्य यद्येवं श्रद्दधासि मे\n",
    "04028001": "वैशंपायन उवाच\n",
    "04028001a": "ततः शारद्वतो वाक्यमित्युवाच कृपस्तदा\n",
    "04028001c": "युक्तं प्राप्तं च वृद्धेन पाण्डवान्प्रति भाषितम्\n",
    "04028002a": "धर्मार्थसहितं श्लक्ष्णं तत्त्वतश्च सहेतुमत्\n",
    "04028002c": "तत्रानुरूपं भीष्मेण ममाप्यत्र गिरं शृणु\n",
    "04028003a": "तेषां चैव गतिस्तीर्थैर्वासश्चैषां प्रचिन्त्यताम्\n",
    "04028003c": "नीतिर्विधीयतां चापि सांप्रतं या हिता भवेत्\n",
    "04028004a": "नावज्ञेयो रिपुस्तात प्राकृतोऽपि बुभूषता\n",
    "04028004c": "किं पुनः पाण्डवास्तात सर्वास्त्रकुशला रणे\n",
    "04028005a": "तस्मात्सत्रं प्रविष्टेषु पाण्डवेषु महात्मसु\n",
    "04028005c": "गूढभावेषु छन्नेषु काले चोदयमागते\n",
    "04028006a": "स्वराष्ट्रपरराष्ट्रेषु ज्ञातव्यं बलमात्मनः\n",
    "04028006c": "उदये पाण्डवानां च प्राप्ते काले न संशयः\n",
    "04028007a": "निवृत्तसमयाः पार्था महात्मानो महाबलाः\n",
    "04028007c": "महोत्साहा भविष्यन्ति पाण्डवा ह्यतितेजसः\n",
    "04028008a": "तस्माद्बलं च कोशं च नीतिश्चापि विधीयताम्\n",
    "04028008c": "यथा कालोदये प्राप्ते सम्यक्तैः संदधामहे\n",
    "04028009a": "तात मन्यामि तत्सर्वं बुध्यस्व बलमात्मनः\n",
    "04028009c": "नियतं सर्वमित्रेषु बलवत्स्वबलेषु च\n",
    "04028010a": "उच्चावचं बलं ज्ञात्वा मध्यस्थं चापि भारत\n",
    "04028010c": "प्रहृष्टमप्रहृष्टं च संदधाम तथा परैः\n",
    "04028011a": "साम्ना भेदेन दानेन दण्डेन बलिकर्मणा\n",
    "04028011c": "न्यायेनानम्य च परान्बलाच्चानम्य दुर्बलान्\n",
    "04028012a": "सान्त्वयित्वा च मित्राणि बलं चाभाष्यतां सुखम्\n",
    "04028012c": "सकोशबलसंवृद्धः सम्यक्सिद्धिमवाप्स्यसि\n",
    "04028013a": "योत्स्यसे चापि बलिभिररिभिः प्रत्युपस्थितैः\n",
    "04028013c": "अन्यैस्त्वं पाण्डवैर्वापि हीनस्वबलवाहनैः\n",
    "04028014a": "एवं सर्वं विनिश्चित्य व्यवसायं स्वधर्मतः\n",
    "04028014c": "यथाकालं मनुष्येन्द्र चिरं सुखमवाप्स्यसि\n",
    "04029001": "वैशंपायन उवाच\n",
    "04029001a": "अथ राजा त्रिगर्तानां सुशर्मा रथयूथपः\n",
    "04029001c": "प्राप्तकालमिदं वाक्यमुवाच त्वरितो भृशम्\n",
    "04029002a": "असकृन्निकृतः पूर्वं मत्स्यैः साल्वेयकैः सह\n",
    "04029002c": "सूतेन चैव मत्स्यस्य कीचकेन पुनः पुनः\n",
    "04029003a": "बाधितो बन्धुभिः सार्धं बलाद्बलवता विभो\n",
    "04029003c": "स कर्णमभ्युदीक्ष्याथ दुर्योधनमभाषत\n",
    "04029004a": "असकृन्मत्स्यराज्ञा मे राष्ट्रं बाधितमोजसा\n",
    "04029004c": "प्रणेता कीचकश्चास्य बलवानभवत्पुरा\n",
    "04029005a": "क्रूरोऽमर्षी स दुष्टात्मा भुवि प्रख्यातविक्रमः\n",
    "04029005c": "निहतस्तत्र गन्धर्वैः पापकर्मा नृशंसवान्\n",
    "04029006a": "तस्मिंश्च निहते राजन्हीनदर्पो निराश्रयः\n",
    "04029006c": "भविष्यति निरुत्साहो विराट इति मे मतिः\n",
    "04029007a": "तत्र यात्रा मम मता यदि ते रोचतेऽनघ\n",
    "04029007c": "कौरवाणां च सर्वेषां कर्णस्य च महात्मनः\n",
    "04029008a": "एतत्प्राप्तमहं मन्ये कार्यमात्ययिकं हितम्\n",
    "04029008c": "राष्ट्रं तस्याभियात्वाशु बहुधान्यसमाकुलम्\n",
    "04029009a": "आददामोऽस्य रत्नानि विविधानि वसूनि च\n",
    "04029009c": "ग्रामान्राष्ट्राणि वा तस्य हरिष्यामो विभागशः\n",
    "04029010a": "अथ वा गोसहस्राणि बहूनि च शुभानि च\n",
    "04029010c": "विविधानि हरिष्यामः प्रतिपीड्य पुरं बलात्\n",
    "04029011a": "कौरवैः सह संगम्य त्रिगर्तैश्च विशां पते\n",
    "04029011c": "गास्तस्यापहरामाशु सह सर्वैः सुसंहताः\n",
    "04029012a": "संधिं वा तेन कृत्वा तु निबध्नीमोऽस्य पौरुषम्\n",
    "04029012c": "हत्वा चास्य चमूं कृत्स्नां वशमन्वानयामहे\n",
    "04029013a": "तं वशे न्यायतः कृत्वा सुखं वत्स्यामहे वयम्\n",
    "04029013c": "भवतो बलवृद्धिश्च भविष्यति न संशयः\n",
    "04029014a": "तच्छ्रुत्वा वचनं तस्य कर्णो राजानमब्रवीत्\n",
    "04029014c": "सूक्तं सुशर्मणा वाक्यं प्राप्तकालं हितं च नः\n",
    "04029015a": "तस्मात्क्षिप्रं विनिर्यामो योजयित्वा वरूथिनीम्\n",
    "04029015c": "विभज्य चाप्यनीकानि यथा वा मन्यसेऽनघ\n",
    "04029016a": "प्रज्ञावान्कुरुवृद्धोऽयं सर्वेषां नः पितामहः\n",
    "04029016c": "आचार्यश्च तथा द्रोणः कृपः शारद्वतस्तथा\n",
    "04029017a": "मन्यन्ते ते यथा सर्वे तथा यात्रा विधीयताम्\n",
    "04029017c": "संमन्त्र्य चाशु गच्छामः साधनार्थं महीपतेः\n",
    "04029018a": "किं च नः पाण्डवैः कार्यं हीनार्थबलपौरुषैः\n",
    "04029018c": "अत्यर्थं वा प्रनष्टास्ते प्राप्ता वापि यमक्षयम्\n",
    "04029019a": "यामो राजन्ननुद्विग्ना विराटविषयं वयम्\n",
    "04029019c": "आदास्यामो हि गास्तस्य विविधानि वसूनि च\n",
    "04029020a": "ततो दुर्योधनो राजा वाक्यमादाय तस्य तत्\n",
    "04029020c": "वैकर्तनस्य कर्णस्य क्षिप्रमाज्ञापयत्स्वयम्\n",
    "04029021a": "शासने नित्यसंयुक्तं दुःशासनमनन्तरम्\n",
    "04029021c": "सह वृद्धैस्तु संमन्त्र्य क्षिप्रं योजय वाहिनीम्\n",
    "04029022a": "यथोद्देशं च गच्छामः सहिताः सर्वकौरवैः\n",
    "04029022c": "सुशर्मा तु यथोद्दिष्टं देशं यातु महारथः\n",
    "04029023a": "त्रिगर्तैः सहितो राजा समग्रबलवाहनः\n",
    "04029023c": "प्रागेव हि सुसंवीतो मत्स्यस्य विषयं प्रति\n",
    "04029024a": "जघन्यतो वयं तत्र यास्यामो दिवसान्तरम्\n",
    "04029024c": "विषयं मत्स्यराजस्य सुसमृद्धं सुसंहताः\n",
    "04029025a": "ते यात्वा सहसा तत्र विराटनगरं प्रति\n",
    "04029025c": "क्षिप्रं गोपान्समासाद्य गृह्णन्तु विपुलं धनम्\n",
    "04029026a": "गवां शतसहस्राणि श्रीमन्ति गुणवन्ति च\n",
    "04029026c": "वयमपि निगृह्णीमो द्विधा कृत्वा वरूथिनीम्\n",
    "04029027a": "स स्म गत्वा यथोद्दिष्टां दिशं वह्नेर्महीपतिः\n",
    "04029027c": "आदत्त गाः सुशर्माथ घर्मपक्षस्य सप्तमीम्\n",
    "04029028a": "अपरं दिवसं सर्वे राजन्संभूय कौरवाः\n",
    "04029028c": "अष्टम्यां तान्यगृह्णन्त गोकुलानि सहस्रशः\n",
    "04030001": "वैशंपायन उवाच\n",
    "04030001a": "ततस्तेषां महाराज तत्रैवामिततेजसाम्\n",
    "04030001c": "छद्मलिङ्गप्रविष्टानां पाण्डवानां महात्मनाम्\n",
    "04030002a": "व्यतीतः समयः सम्यग्वसतां वै पुरोत्तमे\n",
    "04030002c": "कुर्वतां तस्य कर्माणि विराटस्य महीपतेः\n",
    "04030003a": "ततस्त्रयोदशस्यान्ते तस्य वर्षस्य भारत\n",
    "04030003c": "सुशर्मणा गृहीतं तु गोधनं तरसा बहु\n",
    "04030004a": "ततो जवेन महता गोपाः पुरमथाव्रजत्\n",
    "04030004c": "अपश्यन्मत्स्यराजं च रथात्प्रस्कन्द्य कुण्डली\n",
    "04030005a": "शूरैः परिवृतं योधैः कुण्डलाङ्गदधारिभिः\n",
    "04030005c": "सद्भिश्च मन्त्रिभिः सार्धं पाण्डवैश्च नरर्षभैः\n",
    "04030006a": "तं सभायां महाराजमासीनं राष्ट्रवर्धनम्\n",
    "04030006c": "सोऽब्रवीदुपसंगम्य विराटं प्रणतस्तदा\n",
    "04030007a": "अस्मान्युधि विनिर्जित्य परिभूय सबान्धवान्\n",
    "04030007c": "गवां शतसहस्राणि त्रिगर्ताः कालयन्ति ते\n",
    "04030007e": "तान्परीप्स मनुष्येन्द्र मा नेशुः पशवस्तव\n",
    "04030008a": "तच्छ्रुत्वा नृपतिः सेनां मत्स्यानां समयोजयत्\n",
    "04030008c": "रथनागाश्वकलिलां पत्तिध्वजसमाकुलाम्\n",
    "04030009a": "राजानो राजपुत्राश्च तनुत्राण्यत्र भेजिरे\n",
    "04030009c": "भानुमन्ति विचित्राणि सूपसेव्यानि भागशः\n",
    "04030010a": "सवज्रायसगर्भं तु कवचं तप्तकाञ्चनम्\n",
    "04030010c": "विराटस्य प्रियो भ्राता शतानीकोऽभ्यहारयत्\n",
    "04030011a": "सर्वपारसवं वर्म कल्याणपटलं दृढम्\n",
    "04030011c": "शतानीकादवरजो मदिराश्वोऽभ्यहारयत्\n",
    "04030012a": "शतसूर्यं शतावर्तं शतबिन्दु शताक्षिमत्\n",
    "04030012c": "अभेद्यकल्पं मत्स्यानां राजा कवचमाहरत्\n",
    "04030013a": "उत्सेधे यस्य पद्मानि शतं सौगन्धिकानि च\n",
    "04030013c": "सुवर्णपृष्ठं सूर्याभं सूर्यदत्तोऽभ्यहारयत्\n",
    "04030014a": "दृढमायसगर्भं तु श्वेतं वर्म शताक्षिमत्\n",
    "04030014c": "विराटस्य सुतो ज्येष्ठो वीरः शङ्खोऽभ्यहारयत्\n",
    "04030015a": "शतशश्च तनुत्राणि यथास्वानि महारथाः\n",
    "04030015c": "योत्स्यमानाभ्यनह्यन्त देवरूपाः प्रहारिणः\n",
    "04030016a": "सूपस्करेषु शुभ्रेषु महत्सु च महारथाः\n",
    "04030016c": "पृथक्काञ्चनसंनाहान्रथेष्वश्वानयोजयन्\n",
    "04030017a": "सूर्यचन्द्रप्रतीकाशो रथे दिव्ये हिरण्मयः\n",
    "04030017c": "महानुभावो मत्स्यस्य ध्वज उच्छिश्रिये तदा\n",
    "04030018a": "अथान्यान्विविधाकारान्ध्वजान्हेमविभूषितान्\n",
    "04030018c": "यथास्वं क्षत्रियाः शूरा रथेषु समयोजयन्\n",
    "04030019a": "अथ मत्स्योऽब्रवीद्राजा शतानीकं जघन्यजम्\n",
    "04030019c": "कङ्कबल्लवगोपाला दामग्रन्थिश्च वीर्यवान्\n",
    "04030019e": "युध्येयुरिति मे बुद्धिर्वर्तते नात्र संशयः\n",
    "04030020a": "एतेषामपि दीयन्तां रथा ध्वजपताकिनः\n",
    "04030020c": "कवचानि विचित्राणि दृढानि च मृदूनि च\n",
    "04030020e": "प्रतिमुञ्चन्तु गात्रेषु दीयन्तामायुधानि च\n",
    "04030021a": "वीराङ्गरूपाः पुरुषा नागराजकरोपमाः\n",
    "04030021c": "नेमे जातु न युध्येरन्निति मे धीयते मतिः\n",
    "04030022a": "एतच्छ्रुत्वा तु नृपतेर्वाक्यं त्वरितमानसः\n",
    "04030022c": "शतानीकस्तु पार्थेभ्यो रथान्राजन्समादिशत्\n",
    "04030022e": "सहदेवाय राज्ञे च भीमाय नकुलाय च\n",
    "04030023a": "तान्प्रहृष्टास्ततः सूता राजभक्तिपुरस्कृताः\n",
    "04030023c": "निर्दिष्टान्नरदेवेन रथाञ्शीघ्रमयोजयन्\n",
    "04030024a": "कवचानि विचित्राणि दृढानि च मृदूनि च\n",
    "04030024c": "विराटः प्रादिशद्यानि तेषामक्लिष्टकर्मणाम्\n",
    "04030024e": "तान्यामुच्य शरीरेषु दंशितास्ते परंतपाः\n",
    "04030025a": "तरस्विनश्छन्नरूपाः सर्वे युद्धविशारदाः\n",
    "04030025c": "विराटमन्वयुः पश्चात्सहिताः कुरुपुंगवाः\n",
    "04030025e": "चत्वारो भ्रातरः शूराः पाण्डवाः सत्यविक्रमाः\n",
    "04030026a": "भीमाश्च मत्तमातङ्गाः प्रभिन्नकरटामुखाः\n",
    "04030026c": "क्षरन्त इव जीमूताः सुदन्ताः षष्टिहायनाः\n",
    "04030027a": "स्वारूढा युद्धकुशलैः शिक्षितैर्हस्तिसादिभिः\n",
    "04030027c": "राजानमन्वयुः पश्चाच्चलन्त इव पर्वताः\n",
    "04030028a": "विशारदानां वश्यानां हृष्टानां चानुयायिनाम्\n",
    "04030028c": "अष्टौ रथसहस्राणि दश नागशतानि च\n",
    "04030028e": "षष्टिश्चाश्वसहस्राणि मत्स्यानामभिनिर्ययुः\n",
    "04030029a": "तदनीकं विराटस्य शुशुभे भरतर्षभ\n",
    "04030029c": "संप्रयातं महाराज निनीषन्तं गवां पदम्\n",
    "04030030a": "तद्बलाग्र्यं विराटस्य संप्रस्थितमशोभत\n",
    "04030030c": "दृढायुधजनाकीर्णं गजाश्वरथसंकुलम्\n",
    "04031001": "वैशंपायन उवाच\n",
    "04031001a": "निर्याय नगराच्छूरा व्यूढानीकाः प्रहारिणः\n",
    "04031001c": "त्रिगर्तानस्पृशन्मत्स्याः सूर्ये परिणते सति\n",
    "04031002a": "ते त्रिगर्ताश्च मत्स्याश्च संरब्धा युद्धदुर्मदाः\n",
    "04031002c": "अन्योन्यमभिगर्जन्तो गोषु गृद्धा महाबलाः\n",
    "04031003a": "भीमाश्च मत्तमातङ्गास्तोमराङ्कुशचोदिताः\n",
    "04031003c": "ग्रामणीयैः समारूढाः कुशलैर्हस्तिसादिभिः\n",
    "04031004a": "तेषां समागमो घोरस्तुमुलो लोमहर्षणः\n",
    "04031004c": "देवासुरसमो राजन्नासीत्सूर्ये विलम्बति\n",
    "04031005a": "उदतिष्ठद्रजो भौमं न प्रज्ञायत किंचन\n",
    "04031005c": "पक्षिणश्चापतन्भूमौ सैन्येन रजसावृताः\n",
    "04031006a": "इषुभिर्व्यतिसंयद्भिरादित्योऽन्तरधीयत\n",
    "04031006c": "खद्योतैरिव संयुक्तमन्तरिक्षं व्यराजत\n",
    "04031007a": "रुक्मपृष्ठानि चापानि व्यतिषक्तानि धन्विनाम्\n",
    "04031007c": "पततां लोकवीराणां सव्यदक्षिणमस्यताम्\n",
    "04031008a": "रथा रथैः समाजग्मुः पादातैश्च पदातयः\n",
    "04031008c": "सादिभिः सादिनश्चैव गजैश्चापि महागजाः\n",
    "04031009a": "असिभिः पट्टिशैः प्रासैः शक्तिभिस्तोमरैरपि\n",
    "04031009c": "संरब्धाः समरे राजन्निजघ्नुरितरेतरम्\n",
    "04031010a": "निघ्नन्तः समरेऽन्योन्यं शूराः परिघबाहवः\n",
    "04031010c": "न शेकुरभिसंरब्धाः शूरान्कर्तुं पराङ्मुखान्\n",
    "04031011a": "कॢप्तोत्तरोष्ठं सुनसं कॢप्तकेशमलंकृतम्\n",
    "04031011c": "अदृश्यत शिरश्छिन्नं रजोध्वस्तं सकुण्डलम्\n",
    "04031012a": "अदृश्यंस्तत्र गात्राणि शरैश्छिन्नानि भागशः\n",
    "04031012c": "शालस्कन्धनिकाशानि क्षत्रियाणां महामृधे\n",
    "04031013a": "नागभोगनिकाशैश्च बाहुभिश्चन्दनोक्षितैः\n",
    "04031013c": "आकीर्णा वसुधा तत्र शिरोभिश्च सकुण्डलैः\n",
    "04031014a": "उपशाम्यद्रजो भौमं रुधिरेण प्रसर्पता\n",
    "04031014c": "कश्मलं प्राविशद्घोरं निर्मर्यादमवर्तत\n",
    "04031015a": "शतानीकः शतं हत्वा विशालाक्षश्चतुःशतम्\n",
    "04031015c": "प्रविष्टौ महतीं सेनां त्रिगर्तानां महारथौ\n",
    "04031015e": "आर्च्छेतां बहुसंरब्धौ केशाकेशि नखानखि\n",
    "04031016a": "लक्षयित्वा त्रिगर्तानां तौ प्रविष्टौ रथव्रजम्\n",
    "04031016c": "जग्मतुः सूर्यदत्तश्च मदिराश्वश्च पृष्ठतः\n",
    "04031017a": "विराटस्तत्र संग्रामे हत्वा पञ्चशतान्रथान्\n",
    "04031017c": "हयानां च शतान्यत्र हत्वा पञ्च महारथान्\n",
    "04031018a": "चरन्स विविधान्मार्गान्रथेषु रथयूथपः\n",
    "04031018c": "त्रिगर्तानां सुशर्माणमार्च्छद्रुक्मरथं रणे\n",
    "04031019a": "तौ व्यावहरतां तत्र महात्मानौ महाबलौ\n",
    "04031019c": "अन्योन्यमभिगर्जन्तौ गोष्ठे गोवृषभाविव\n",
    "04031020a": "ततो रथाभ्यां रथिनौ व्यतियाय समन्ततः\n",
    "04031020c": "शरान्व्यसृजतां शीघ्रं तोयधारा घनाविव\n",
    "04031021a": "अन्योन्यं चातिसंरब्धौ विचेरतुरमर्षणौ\n",
    "04031021c": "कृतास्त्रौ निशितैर्बाणैरसिशक्तिगदाभृतौ\n",
    "04031022a": "ततो राजा सुशर्माणं विव्याध दशभिः शरैः\n",
    "04031022c": "पञ्चभिः पञ्चभिश्चास्य विव्याध चतुरो हयान्\n",
    "04031023a": "तथैव मत्स्यराजानं सुशर्मा युद्धदुर्मदः\n",
    "04031023c": "पञ्चाशता शितैर्बाणैर्विव्याध परमास्त्रवित्\n",
    "04031024a": "ततः सैन्यं समावृत्य मत्स्यराजसुशर्मणोः\n",
    "04031024c": "नाभ्यजानंस्तदान्योन्यं प्रदोषे रजसावृते\n",
    "04032001": "वैशंपायन उवाच\n",
    "04032001a": "तमसाभिप्लुते लोके रजसा चैव भारत\n",
    "04032001c": "व्यतिष्ठन्वै मुहूर्तं तु व्यूढानीकाः प्रहारिणः\n",
    "04032002a": "ततोऽन्धकारं प्रणुदन्नुदतिष्ठत चन्द्रमाः\n",
    "04032002c": "कुर्वाणो विमलां रात्रिं नन्दयन्क्षत्रियान्युधि\n",
    "04032003a": "ततः प्रकाशमासाद्य पुनर्युद्धमवर्तत\n",
    "04032003c": "घोररूपं ततस्ते स्म नावेक्षन्त परस्परम्\n",
    "04032004a": "ततः सुशर्मा त्रैगर्तः सह भ्रात्रा यवीयसा\n",
    "04032004c": "अभ्यद्रवन्मत्स्यराजं रथव्रातेन सर्वशः\n",
    "04032005a": "ततो रथाभ्यां प्रस्कन्द्य भ्रातरौ क्षत्रियर्षभौ\n",
    "04032005c": "गदापाणी सुसंरब्धौ समभ्यद्रवतां हयान्\n",
    "04032006a": "तथैव तेषां तु बलानि तानि; क्रुद्धान्यथान्योन्यमभिद्रवन्ति\n",
    "04032006c": "गदासिखड्गैश्च परश्वधैश्च; प्रासैश्च तीक्ष्णाग्रसुपीतधारैः\n",
    "04032007a": "बलं तु मत्स्यस्य बलेन राजा; सर्वं त्रिगर्ताधिपतिः सुशर्मा\n",
    "04032007c": "प्रमथ्य जित्वा च प्रसह्य मत्स्यं; विराटमोजस्विनमभ्यधावत्\n",
    "04032008a": "तौ निहत्य पृथग्धुर्यावुभौ च पार्ष्णिसारथी\n",
    "04032008c": "विरथं मत्स्यराजानं जीवग्राहमगृह्णताम्\n",
    "04032009a": "तमुन्मथ्य सुशर्मा तु रुदतीं वधुकामिव\n",
    "04032009c": "स्यन्दनं स्वं समारोप्य प्रययौ शीघ्रवाहनः\n",
    "04032010a": "तस्मिन्गृहीते विरथे विराटे बलवत्तरे\n",
    "04032010c": "प्राद्रवन्त भयान्मत्स्यास्त्रिगर्तैरर्दिता भृशम्\n",
    "04032011a": "तेषु संत्रास्यमानेषु कुन्तीपुत्रो युधिष्ठिरः\n",
    "04032011c": "अभ्यभाषन्महाबाहुं भीमसेनमरिंदमम्\n",
    "04032012a": "मत्स्यराजः परामृष्टस्त्रिगर्तेन सुशर्मणा\n",
    "04032012c": "तं मोक्षय महाबाहो न गच्छेद्द्विषतां वशम्\n",
    "04032013a": "उषिताः स्मः सुखं सर्वे सर्वकामैः सुपूजिताः\n",
    "04032013c": "भीमसेन त्वया कार्या तस्य वासस्य निष्कृतिः\n",
    "04032014": "भीमसेन उवाच\n",
    "04032014a": "अहमेनं परित्रास्ये शासनात्तव पार्थिव\n",
    "04032014c": "पश्य मे सुमहत्कर्म युध्यतः सह शत्रुभिः\n",
    "04032015a": "स्वबाहुबलमाश्रित्य तिष्ठ त्वं भ्रातृभिः सह\n",
    "04032015c": "एकान्तमाश्रितो राजन्पश्य मेऽद्य पराक्रमम्\n",
    "04032016a": "सुस्कन्धोऽयं महावृक्षो गदारूप इव स्थितः\n",
    "04032016c": "एनमेव समारुज्य द्रावयिष्यामि शात्रवान्\n",
    "04032017": "वैशंपायन उवाच\n",
    "04032017a": "तं मत्तमिव मातङ्गं वीक्षमाणं वनस्पतिम्\n",
    "04032017c": "अब्रवीद्भ्रातरं वीरं धर्मराजो युधिष्ठिरः\n",
    "04032018a": "मा भीम साहसं कार्षीस्तिष्ठत्वेष वनस्पतिः\n",
    "04032018c": "मा त्वा वृक्षेण कर्माणि कुर्वाणमतिमानुषम्\n",
    "04032018e": "जनाः समवबुध्येरन्भीमोऽयमिति भारत\n",
    "04032019a": "अन्यदेवायुधं किंचित्प्रतिपद्यस्व मानुषम्\n",
    "04032019c": "चापं वा यदि वा शक्तिं निस्त्रिंशं वा परश्वधम्\n",
    "04032020a": "यदेव मानुषं भीम भवेदन्यैरलक्षितम्\n",
    "04032020c": "तदेवायुधमादाय मोक्षयाशु महीपतिम्\n",
    "04032021a": "यमौ च चक्ररक्षौ ते भवितारौ महाबलौ\n",
    "04032021c": "व्यूहतः समरे तात मत्स्यराजं परीप्सतः\n",
    "04032022a": "ततः समस्तास्ते सर्वे तुरगानभ्यचोदयन्\n",
    "04032022c": "दिव्यमस्त्रं विकुर्वाणास्त्रिगर्तान्प्रत्यमर्षणाः\n",
    "04032023a": "तान्निवृत्तरथान्दृष्ट्वा पाण्डवान्सा महाचमूः\n",
    "04032023c": "वैराटी परमक्रुद्धा युयुधे परमाद्भुतम्\n",
    "04032024a": "सहस्रं न्यवधीत्तत्र कुन्तीपुत्रो युधिष्ठिरः\n",
    "04032024c": "भीमः सप्तशतान्योधान्परलोकमदर्शयत्\n",
    "04032024e": "नकुलश्चापि सप्तैव शतानि प्राहिणोच्छरैः\n",
    "04032025a": "शतानि त्रीणि शूराणां सहदेवः प्रतापवान्\n",
    "04032025c": "युधिष्ठिरसमादिष्टो निजघ्ने पुरुषर्षभः\n",
    "04032025e": "भित्त्वा तां महतीं सेनां त्रिगर्तानां नरर्षभ\n",
    "04032026a": "ततो युधिष्ठिरो राजा त्वरमाणो महारथः\n",
    "04032026c": "अभिद्रुत्य सुशर्माणं शरैरभ्यतुदद्भृशम्\n",
    "04032027a": "सुशर्मापि सुसंक्रुद्धस्त्वरमाणो युधिष्ठिरम्\n",
    "04032027c": "अविध्यन्नवभिर्बाणैश्चतुर्भिश्चतुरो हयान्\n",
    "04032028a": "ततो राजन्नाशुकारी कुन्तीपुत्रो वृकोदरः\n",
    "04032028c": "समासाद्य सुशर्माणमश्वानस्य व्यपोथयत्\n",
    "04032029a": "पृष्ठगोपौ च तस्याथ हत्वा परमसायकैः\n",
    "04032029c": "अथास्य सारथिं क्रुद्धो रथोपस्थादपाहरत्\n",
    "04032030a": "चक्ररक्षश्च शूरश्च शोणाश्वो नाम विश्रुतः\n",
    "04032030c": "स भयाद्द्वैरथं दृष्ट्वा त्रैगर्तं प्राजहत्तदा\n",
    "04032031a": "ततो विराटः प्रस्कन्द्य रथादथ सुशर्मणः\n",
    "04032031c": "गदामस्य परामृश्य तमेवाजघ्निवान्बली\n",
    "04032031e": "स चचार गदापाणिर्वृद्धोऽपि तरुणो यथा\n",
    "04032032a": "भीमस्तु भीमसंकाशो रथात्प्रस्कन्द्य कुण्डली\n",
    "04032032c": "त्रिगर्तराजमादत्त सिंहः क्षुद्रमृगं यथा\n",
    "04032033a": "तस्मिन्गृहीते विरथे त्रिगर्तानां महारथे\n",
    "04032033c": "अभज्यत बलं सर्वं त्रैगर्तं तद्भयातुरम्\n",
    "04032034a": "निवर्त्य गास्ततः सर्वाः पाण्डुपुत्रा महाबलाः\n",
    "04032034c": "अवजित्य सुशर्माणं धनं चादाय सर्वशः\n",
    "04032035a": "स्वबाहुबलसंपन्ना ह्रीनिषेधा यतव्रताः\n",
    "04032035c": "संग्रामशिरसो मध्ये तां रात्रिं सुखिनोऽवसन्\n",
    "04032036a": "ततो विराटः कौन्तेयानतिमानुषविक्रमान्\n",
    "04032036c": "अर्चयामास वित्तेन मानेन च महारथान्\n",
    "04032037": "विराट उवाच\n",
    "04032037a": "यथैव मम रत्नानि युष्माकं तानि वै तथा\n",
    "04032037c": "कार्यं कुरुत तैः सर्वे यथाकामं यथासुखम्\n",
    "04032038a": "ददान्यलंकृताः कन्या वसूनि विविधानि च\n",
    "04032038c": "मनसश्चाप्यभिप्रेतं यद्वः शत्रुनिबर्हणाः\n",
    "04032039a": "युष्माकं विक्रमादद्य मुक्तोऽहं स्वस्तिमानिह\n",
    "04032039c": "तस्माद्भवन्तो मत्स्यानामीश्वराः सर्व एव हि\n",
    "04032040": "वैशंपायन उवाच\n",
    "04032040a": "तथाभिवादिनं मत्स्यं कौरवेयाः पृथक्पृथक्\n",
    "04032040c": "ऊचुः प्राञ्जलयः सर्वे युधिष्ठिरपुरोगमाः\n",
    "04032041a": "प्रतिनन्दाम ते वाक्यं सर्वं चैव विशां पते\n",
    "04032041c": "एतेनैव प्रतीताः स्मो यत्त्वं मुक्तोऽद्य शत्रुभिः\n",
    "04032042a": "अथाब्रवीत्प्रीतमना मत्स्यराजो युधिष्ठिरम्\n",
    "04032042c": "पुनरेव महाबाहुर्विराटो राजसत्तमः\n",
    "04032042e": "एहि त्वामभिषेक्ष्यामि मत्स्यराजोऽस्तु नो भवान्\n",
    "04032043a": "मनसश्चाप्यभिप्रेतं यत्ते शत्रुनिबर्हण\n",
    "04032043c": "तत्तेऽहं संप्रदास्यामि सर्वमर्हति नो भवान्\n",
    "04032044a": "रत्नानि गाः सुवर्णं च मणिमुक्तमथापि वा\n",
    "04032044c": "वैयाघ्रपद्य विप्रेन्द्र सर्वथैव नमोऽस्तु ते\n",
    "04032045a": "त्वत्कृते ह्यद्य पश्यामि राज्यमात्मानमेव च\n",
    "04032045c": "यतश्च जातः संरम्भः स च शत्रुर्वशं गतः\n",
    "04032046a": "ततो युधिष्ठिरो मत्स्यं पुनरेवाभ्यभाषत\n",
    "04032046c": "प्रतिनन्दामि ते वाक्यं मनोज्ञं मत्स्य भाषसे\n",
    "04032047a": "आनृशंस्यपरो नित्यं सुसुखः सततं भव\n",
    "04032047c": "गच्छन्तु दूतास्त्वरितं नगरं तव पार्थिव\n",
    "04032047e": "सुहृदां प्रियमाख्यातुं घोषयन्तु च ते जयम्\n",
    "04032048a": "ततस्तद्वचनान्मत्स्यो दूतान्राजा समादिशत्\n",
    "04032048c": "आचक्षध्वं पुरं गत्वा संग्रामे विजयं मम\n",
    "04032049a": "कुमाराः समलंकृत्य पर्यागच्छन्तु मे पुरात्\n",
    "04032049c": "वादित्राणि च सर्वाणि गणिकाश्च स्वलंकृताः\n",
    "04032050a": "ते गत्वा केवलां रात्रिमथ सूर्योदयं प्रति\n",
    "04032050c": "विराटस्य पुराभ्याशे दूता जयमघोषयन्\n",
    "04033001": "वैशंपायन उवाच\n",
    "04033001a": "याते त्रिगर्तं मत्स्ये तु पशूंस्तान्स्वान्परीप्सति\n",
    "04033001c": "दुर्योधनः सहामात्यो विराटमुपयादथ\n",
    "04033002a": "भीष्मो द्रोणश्च कर्णश्च कृपश्च परमास्त्रवित्\n",
    "04033002c": "द्रौणिश्च सौबलश्चैव तथा दुःशासनः प्रभुः\n",
    "04033003a": "विविंशतिर्विकर्णश्च चित्रसेनश्च वीर्यवान्\n",
    "04033003c": "दुर्मुखो दुःसहश्चैव ये चैवान्ये महारथाः\n",
    "04033004a": "एते मत्स्यानुपागम्य विराटस्य महीपतेः\n",
    "04033004c": "घोषान्विद्राव्य तरसा गोधनं जह्रुरोजसा\n",
    "04033005a": "षष्टिं गवां सहस्राणि कुरवः कालयन्ति ते\n",
    "04033005c": "महता रथवंशेन परिवार्य समन्ततः\n",
    "04033006a": "गोपालानां तु घोषेषु हन्यतां तैर्महारथैः\n",
    "04033006c": "आरावः सुमहानासीत्संप्रहारे भयंकरे\n",
    "04033007a": "गवाध्यक्षस्तु संत्रस्तो रथमास्थाय सत्वरः\n",
    "04033007c": "जगाम नगरायैव परिक्रोशंस्तदार्तवत्\n",
    "04033008a": "स प्रविश्य पुरं राज्ञो नृपवेश्माभ्ययात्ततः\n",
    "04033008c": "अवतीर्य रथात्तूर्णमाख्यातुं प्रविवेश ह\n",
    "04033009a": "दृष्ट्वा भूमिंजयं नाम पुत्रं मत्स्यस्य मानिनम्\n",
    "04033009c": "तस्मै तत्सर्वमाचष्ट राष्ट्रस्य पशुकर्षणम्\n",
    "04033010a": "षष्टिं गवां सहस्राणि कुरवः कालयन्ति ते\n",
    "04033010c": "तद्विजेतुं समुत्तिष्ठ गोधनं राष्ट्रवर्धनम्\n",
    "04033011a": "राजपुत्र हितप्रेप्सुः क्षिप्रं निर्याहि वै स्वयम्\n",
    "04033011c": "त्वां हि मत्स्यो महीपालः शून्यपालमिहाकरोत्\n",
    "04033012a": "त्वया परिषदो मध्ये श्लाघते स नराधिपः\n",
    "04033012c": "पुत्रो ममानुरूपश्च शूरश्चेति कुलोद्वहः\n",
    "04033013a": "इष्वस्त्रे निपुणो योधः सदा वीरश्च मे सुतः\n",
    "04033013c": "तस्य तत्सत्यमेवास्तु मनुष्येन्द्रस्य भाषितम्\n",
    "04033014a": "आवर्तय कुरूञ्जित्वा पशून्पशुमतां वर\n",
    "04033014c": "निर्दहैषामनीकानि भीमेन शरतेजसा\n",
    "04033015a": "धनुश्च्युतै रुक्मपुङ्खैः शरैः संनतपर्वभिः\n",
    "04033015c": "द्विषतां भिन्ध्यनीकानि गजानामिव यूथपः\n",
    "04033016a": "पाशोपधानां ज्यातन्त्रीं चापदण्डां महास्वनाम्\n",
    "04033016c": "शरवर्णां धनुर्वीणां शत्रुमध्ये प्रवादय\n",
    "04033017a": "श्वेता रजतसंकाशा रथे युज्यन्तु ते हयाः\n",
    "04033017c": "ध्वजं च सिंहं सौवर्णमुच्छ्रयन्तु तवाभिभोः\n",
    "04033018a": "रुक्मपुङ्खाः प्रसन्नाग्रा मुक्ता हस्तवता त्वया\n",
    "04033018c": "छादयन्तु शराः सूर्यं राज्ञामायुर्निरोधिनः\n",
    "04033019a": "रणे जित्वा कुरून्सर्वान्वज्रपाणिरिवासुरान्\n",
    "04033019c": "यशो महदवाप्य त्वं प्रविशेदं पुरं पुनः\n",
    "04033020a": "त्वं हि राष्ट्रस्य परमा गतिर्मत्स्यपतेः सुतः\n",
    "04033020c": "गतिमन्तो भवन्त्वद्य सर्वे विषयवासिनः\n",
    "04033021a": "स्त्रीमध्य उक्तस्तेनासौ तद्वाक्यमभयंकरम्\n",
    "04033021c": "अन्तःपुरे श्लाघमान इदं वचनमब्रवीत्\n",
    "04034001": "उत्तर उवाच\n",
    "04034001a": "अद्याहमनुगच्छेयं दृढधन्वा गवां पदम्\n",
    "04034001c": "यदि मे सारथिः कश्चिद्भवेदश्वेषु कोविदः\n",
    "04034002a": "तमेव नाधिगच्छामि यो मे यन्ता भवेन्नरः\n",
    "04034002c": "पश्यध्वं सारथिं क्षिप्रं मम युक्तं प्रयास्यतः\n",
    "04034003a": "अष्टाविंशतिरात्रं वा मासं वा नूनमन्ततः\n",
    "04034003c": "यत्तदासीन्महद्युद्धं तत्र मे सारथिर्हतः\n",
    "04034004a": "स लभेयं यदि त्वन्यं हययानविदं नरम्\n",
    "04034004c": "त्वरावानद्य यात्वाहं समुच्छ्रितमहाध्वजम्\n",
    "04034005a": "विगाह्य तत्परानीकं गजवाजिरथाकुलम्\n",
    "04034005c": "शस्त्रप्रतापनिर्वीर्यान्कुरूञ्जित्वानये पशून्\n",
    "04034006a": "दुर्योधनं शांतनवं कर्णं वैकर्तनं कृपम्\n",
    "04034006c": "द्रोणं च सह पुत्रेण महेष्वासान्समागतान्\n",
    "04034007a": "वित्रासयित्वा संग्रामे दानवानिव वज्रभृत्\n",
    "04034007c": "अनेनैव मुहूर्तेन पुनः प्रत्यानये पशून्\n",
    "04034008a": "शून्यमासाद्य कुरवः प्रयान्त्यादाय गोधनम्\n",
    "04034008c": "किं नु शक्यं मया कर्तुं यदहं तत्र नाभवम्\n",
    "04034009a": "पश्येयुरद्य मे वीर्यं कुरवस्ते समागताः\n",
    "04034009c": "किं नु पार्थोऽर्जुनः साक्षादयमस्मान्प्रबाधते\n",
    "04034010": "वैशंपायन उवाच\n",
    "04034010a": "तस्य तद्वचनं स्त्रीषु भाषतः स्म पुनः पुनः\n",
    "04034010c": "नामर्षयत पाञ्चाली बीभत्सोः परिकीर्तनम्\n",
    "04034011a": "अथैनमुपसंगम्य स्त्रीमध्यात्सा तपस्विनी\n",
    "04034011c": "व्रीडमानेव शनकैरिदं वचनमब्रवीत्\n",
    "04034012a": "योऽसौ बृहद्वारणाभो युवा सुप्रियदर्शनः\n",
    "04034012c": "बृहन्नडेति विख्यातः पार्थस्यासीत्स सारथिः\n",
    "04034013a": "धनुष्यनवरश्चासीत्तस्य शिष्यो महात्मनः\n",
    "04034013c": "दृष्टपूर्वो मया वीर चरन्त्या पाण्डवान्प्रति\n",
    "04034014a": "यदा तत्पावको दावमदहत्खाण्डवं महत्\n",
    "04034014c": "अर्जुनस्य तदानेन संगृहीता हयोत्तमाः\n",
    "04034015a": "तेन सारथिना पार्थः सर्वभूतानि सर्वशः\n",
    "04034015c": "अजयत्खाण्डवप्रस्थे न हि यन्तास्ति तादृशः\n",
    "04034016a": "येयं कुमारी सुश्रोणी भगिनी ते यवीयसी\n",
    "04034016c": "अस्याः स वचनं वीर करिष्यति न संशयः\n",
    "04034017a": "यदि वै सारथिः स स्यात्कुरून्सर्वानसंशयम्\n",
    "04034017c": "जित्वा गाश्च समादाय ध्रुवमागमनं भवेत्\n",
    "04034018a": "एवमुक्तः स सैरन्ध्र्या भगिनीं प्रत्यभाषत\n",
    "04034018c": "गच्छ त्वमनवद्याङ्गि तामानय बृहन्नडाम्\n",
    "04034019a": "सा भ्रात्रा प्रेषिता शीघ्रमगच्छन्नर्तनागृहम्\n",
    "04034019c": "यत्रास्ते स महाबाहुश्छन्नः सत्रेण पाण्डवः\n",
    "04035001": "वैशंपायन उवाच\n",
    "04035001a": "स तां दृष्ट्वा विशालाक्षीं राजपुत्रीं सखीं सखा\n",
    "04035001c": "प्रहसन्नब्रवीद्राजन्कुत्रागमनमित्युत\n",
    "04035002a": "तमब्रवीद्राजपुत्री समुपेत्य नरर्षभम्\n",
    "04035002c": "प्रणयं भावयन्ती स्म सखीमध्य इदं वचः\n",
    "04035003a": "गावो राष्ट्रस्य कुरुभिः काल्यन्ते नो बृहन्नडे\n",
    "04035003c": "तान्विजेतुं मम भ्राता प्रयास्यति धनुर्धरः\n",
    "04035004a": "नचिरं च हतस्तस्य संग्रामे रथसारथिः\n",
    "04035004c": "तेन नास्ति समः सूतो योऽस्य सारथ्यमाचरेत्\n",
    "04035005a": "तस्मै प्रयतमानाय सारथ्यर्थं बृहन्नडे\n",
    "04035005c": "आचचक्षे हयज्ञाने सैरन्ध्री कौशलं तव\n",
    "04035006a": "सा सारथ्यं मम भ्रातुः कुरु साधु बृहन्नडे\n",
    "04035006c": "पुरा दूरतरं गावो ह्रियन्ते कुरुभिर्हि नः\n",
    "04035007a": "अथैतद्वचनं मेऽद्य नियुक्ता न करिष्यसि\n",
    "04035007c": "प्रणयादुच्यमाना त्वं परित्यक्ष्यामि जीवितम्\n",
    "04035008a": "एवमुक्तस्तु सुश्रोण्या तया सख्या परंतपः\n",
    "04035008c": "जगाम राजपुत्रस्य सकाशममितौजसः\n",
    "04035009a": "तं सा व्रजन्तं त्वरितं प्रभिन्नमिव कुञ्जरम्\n",
    "04035009c": "अन्वगच्छद्विशालाक्षी शिशुर्गजवधूरिव\n",
    "04035010a": "दूरादेव तु तं प्रेक्ष्य राजपुत्रोऽभ्यभाषत\n",
    "04035010c": "त्वया सारथिना पार्थः खाण्डवेऽग्निमतर्पयत्\n",
    "04035011a": "पृथिवीमजयत्कृत्स्नां कुन्तीपुत्रो धनंजयः\n",
    "04035011c": "सैरन्ध्री त्वां समाचष्ट सा हि जानाति पाण्डवान्\n",
    "04035012a": "संयच्छ मामकानश्वांस्तथैव त्वं बृहन्नडे\n",
    "04035012c": "कुरुभिर्योत्स्यमानस्य गोधनानि परीप्सतः\n",
    "04035013a": "अर्जुनस्य किलासीस्त्वं सारथिर्दयितः पुरा\n",
    "04035013c": "त्वयाजयत्सहायेन पृथिवीं पाण्डवर्षभः\n",
    "04035014a": "एवमुक्ता प्रत्युवाच राजपुत्रं बृहन्नडा\n",
    "04035014c": "का शक्तिर्मम सारथ्यं कर्तुं संग्राममूर्धनि\n",
    "04035015a": "गीतं वा यदि वा नृत्तं वादित्रं वा पृथग्विधम्\n",
    "04035015c": "तत्करिष्यामि भद्रं ते सारथ्यं तु कुतो मयि\n",
    "04035016": "उत्तर उवाच\n",
    "04035016a": "बृहन्नडे गायनो वा नर्तनो वा पुनर्भव\n",
    "04035016c": "क्षिप्रं मे रथमास्थाय निगृह्णीष्व हयोत्तमान्\n",
    "04035017": "वैशंपायन उवाच\n",
    "04035017a": "स तत्र नर्मसंयुक्तमकरोत्पाण्डवो बहु\n",
    "04035017c": "उत्तरायाः प्रमुखतः सर्वं जानन्नरिंदम\n",
    "04035018a": "ऊर्ध्वमुत्क्षिप्य कवचं शरीरे प्रत्यमुञ्चत\n",
    "04035018c": "कुमार्यस्तत्र तं दृष्ट्वा प्राहसन्पृथुलोचनाः\n",
    "04035019a": "स तु दृष्ट्वा विमुह्यन्तं स्वयमेवोत्तरस्ततः\n",
    "04035019c": "कवचेन महार्हेण समनह्यद्बृहन्नडाम्\n",
    "04035020a": "स बिभ्रत्कवचं चाग्र्यं स्वयमप्यंशुमत्प्रभम्\n",
    "04035020c": "ध्वजं च सिंहमुच्छ्रित्य सारथ्ये समकल्पयत्\n",
    "04035021a": "धनूंषि च महार्हाणि बाणांश्च रुचिरान्बहून्\n",
    "04035021c": "आदाय प्रययौ वीरः स बृहन्नडसारथिः\n",
    "04035022a": "अथोत्तरा च कन्याश्च सख्यस्तामब्रुवंस्तदा\n",
    "04035022c": "बृहन्नडे आनयेथा वासांसि रुचिराणि नः\n",
    "04035023a": "पाञ्चालिकार्थं सूक्ष्माणि चित्राणि विविधानि च\n",
    "04035023c": "विजित्य संग्रामगतान्भीष्मद्रोणमुखान्कुरून्\n",
    "04035024a": "अथ ता ब्रुवतीः कन्याः सहिताः पाण्डुनन्दनः\n",
    "04035024c": "प्रत्युवाच हसन्पार्थो मेघदुन्दुभिनिःस्वनः\n",
    "04035025a": "यद्युत्तरोऽयं संग्रामे विजेष्यति महारथान्\n",
    "04035025c": "अथाहरिष्ये वासांसि दिव्यानि रुचिराणि च\n",
    "04035026a": "एवमुक्त्वा तु बीभत्सुस्ततः प्राचोदयद्धयान्\n",
    "04035026c": "कुरूनभिमुखाञ्शूरो नानाध्वजपताकिनः\n",
    "04036001": "वैशंपायन उवाच\n",
    "04036001a": "स राजधान्या निर्याय वैराटिः पृथिवींजयः\n",
    "04036001c": "प्रयाहीत्यब्रवीत्सूतं यत्र ते कुरवो गताः\n",
    "04036002a": "समवेतान्कुरून्यावज्जिगीषूनवजित्य वै\n",
    "04036002c": "गाश्चैषां क्षिप्रमादाय पुनरायामि स्वं पुरम्\n",
    "04036003a": "ततस्तांश्चोदयामास सदश्वान्पाण्डुनन्दनः\n",
    "04036003c": "ते हया नरसिंहेन चोदिता वातरंहसः\n",
    "04036003e": "आलिखन्त इवाकाशमूहुः काञ्चनमालिनः\n",
    "04036004a": "नातिदूरमथो यात्वा मत्स्यपुत्रधनंजयौ\n",
    "04036004c": "अवेक्षेताममित्रघ्नौ कुरूणां बलिनां बलम्\n",
    "04036004e": "श्मशानमभितो गत्वा आससाद कुरूनथ\n",
    "04036005a": "तदनीकं महत्तेषां विबभौ सागरस्वनम्\n",
    "04036005c": "सर्पमाणमिवाकाशे वनं बहुलपादपम्\n",
    "04036006a": "ददृशे पार्थिवो रेणुर्जनितस्तेन सर्पता\n",
    "04036006c": "दृष्टिप्रणाशो भूतानां दिवस्पृङ्नरसत्तम\n",
    "04036007a": "तदनीकं महद्दृष्ट्वा गजाश्वरथसंकुलम्\n",
    "04036007c": "कर्णदुर्योधनकृपैर्गुप्तं शांतनवेन च\n",
    "04036008a": "द्रोणेन च सपुत्रेण महेष्वासेन धीमता\n",
    "04036008c": "हृष्टरोमा भयोद्विग्नः पार्थं वैराटिरब्रवीत्\n",
    "04036009a": "नोत्सहे कुरुभिर्योद्धुं रोमहर्षं हि पश्य मे\n",
    "04036009c": "बहुप्रवीरमत्युग्रं देवैरपि दुरासदम्\n",
    "04036009e": "प्रतियोद्धुं न शक्ष्यामि कुरुसैन्यमनन्तकम्\n",
    "04036010a": "नाशंसे भारतीं सेनां प्रवेष्टुं भीमकार्मुकाम्\n",
    "04036010c": "रथनागाश्वकलिलां पत्तिध्वजसमाकुलाम्\n",
    "04036010e": "दृष्ट्वैव हि परानाजावात्मा प्रव्यथतीव मे\n",
    "04036011a": "यत्र द्रोणश्च भीष्मश्च कृपः कर्णो विविंशतिः\n",
    "04036011c": "अश्वत्थामा विकर्णश्च सोमदत्तोऽथ बाह्लिकः\n",
    "04036012a": "दुर्योधनस्तथा वीरो राजा च रथिनां वरः\n",
    "04036012c": "द्युतिमन्तो महेष्वासाः सर्वे युद्धविशारदाः\n",
    "04036013a": "दृष्ट्वैव हि कुरूनेतान्व्यूढानीकान्प्रहारिणः\n",
    "04036013c": "हृषितानि च रोमाणि कश्मलं चागतं मम\n",
    "04036014": "वैशंपायन उवाच\n",
    "04036014a": "अवियातो वियातस्य मौर्ख्याद्धूर्तस्य पश्यतः\n",
    "04036014c": "परिदेवयते मन्दः सकाशे सव्यसाचिनः\n",
    "04036015a": "त्रिगर्तान्मे पिता यातः शून्ये संप्रणिधाय माम्\n",
    "04036015c": "सर्वां सेनामुपादाय न मे सन्तीह सैनिकाः\n",
    "04036016a": "सोऽहमेको बहून्बालः कृतास्त्रानकृतश्रमः\n",
    "04036016c": "प्रतियोद्धुं न शक्ष्यामि निवर्तस्व बृहन्नडे\n",
    "04036017": "अर्जुन उवाच\n",
    "04036017a": "भयेन दीनरूपोऽसि द्विषतां हर्षवर्धनः\n",
    "04036017c": "न च तावत्कृतं किंचित्परैः कर्म रणाजिरे\n",
    "04036018a": "स्वयमेव च मामात्थ वह मां कौरवान्प्रति\n",
    "04036018c": "सोऽहं त्वां तत्र नेष्यामि यत्रैते बहुला ध्वजाः\n",
    "04036019a": "मध्यमामिषगृध्राणां कुरूणामाततायिनाम्\n",
    "04036019c": "नेष्यामि त्वां महाबाहो पृथिव्यामपि युध्यताम्\n",
    "04036020a": "तथा स्त्रीषु प्रतिश्रुत्य पौरुषं पुरुषेषु च\n",
    "04036020c": "कत्थमानोऽभिनिर्याय किमर्थं न युयुत्ससे\n",
    "04036021a": "न चेद्विजित्य गास्तास्त्वं गृहान्वै प्रतियास्यसि\n",
    "04036021c": "प्रहसिष्यन्ति वीर त्वां नरा नार्यश्च संगताः\n",
    "04036022a": "अहमप्यत्र सैरन्ध्र्या स्तुतः सारथ्यकर्मणि\n",
    "04036022c": "न हि शक्ष्याम्यनिर्जित्य गाः प्रयातुं पुरं प्रति\n",
    "04036023a": "स्तोत्रेण चैव सैरन्ध्र्यास्तव वाक्येन तेन च\n",
    "04036023c": "कथं न युध्येयमहं कुरून्सर्वान्स्थिरो भव\n",
    "04036024": "उत्तर उवाच\n",
    "04036024a": "कामं हरन्तु मत्स्यानां भूयांसं कुरवो धनम्\n",
    "04036024c": "प्रहसन्तु च मां नार्यो नरा वापि बृहन्नडे\n",
    "04036025": "वैशंपायन उवाच\n",
    "04036025a": "इत्युक्त्वा प्राद्रवद्भीतो रथात्प्रस्कन्द्य कुण्डली\n",
    "04036025c": "त्यक्त्वा मानं स मन्दात्मा विसृज्य सशरं धनुः\n",
    "04036026": "बृहन्नडोवाच\n",
    "04036026a": "नैष पूर्वैः स्मृतो धर्मः क्षत्रियस्य पलायनम्\n",
    "04036026c": "श्रेयस्ते मरणं युद्धे न भीतस्य पलायनम्\n",
    "04036027": "वैशंपायन उवाच\n",
    "04036027a": "एवमुक्त्वा तु कौन्तेयः सोऽवप्लुत्य रथोत्तमात्\n",
    "04036027c": "तमन्वधावद्धावन्तं राजपुत्रं धनंजयः\n",
    "04036027e": "दीर्घां वेणीं विधुन्वानः साधु रक्ते च वाससी\n",
    "04036028a": "विधूय वेणीं धावन्तमजानन्तोऽर्जुनं तदा\n",
    "04036028c": "सैनिकाः प्राहसन्केचित्तथारूपमवेक्ष्य तम्\n",
    "04036029a": "तं शीघ्रमभिधावन्तं संप्रेक्ष्य कुरवोऽब्रुवन्\n",
    "04036029c": "क एष वेषप्रच्छन्नो भस्मनेव हुताशनः\n",
    "04036030a": "किंचिदस्य यथा पुंसः किंचिदस्य यथा स्त्रियः\n",
    "04036030c": "सारूप्यमर्जुनस्येव क्लीबरूपं बिभर्ति च\n",
    "04036031a": "तदेवैतच्छिरोग्रीवं तौ बाहू परिघोपमौ\n",
    "04036031c": "तद्वदेवास्य विक्रान्तं नायमन्यो धनंजयात्\n",
    "04036032a": "अमरेष्विव देवेन्द्रो मानुषेषु धनंजयः\n",
    "04036032c": "एकः कोऽस्मानुपायायादन्यो लोके धनंजयात्\n",
    "04036033a": "एकः पुत्रो विराटस्य शून्ये संनिहितः पुरे\n",
    "04036033c": "स एष किल निर्यातो बालभावान्न पौरुषात्\n",
    "04036034a": "सत्रेण नूनं छन्नं हि चरन्तं पार्थमर्जुनम्\n",
    "04036034c": "उत्तरः सारथिं कृत्वा निर्यातो नगराद्बहिः\n",
    "04036035a": "स नो मन्ये ध्वजान्दृष्ट्वा भीत एष पलायति\n",
    "04036035c": "तं नूनमेष धावन्तं जिघृक्षति धनंजयः\n",
    "04036036a": "इति स्म कुरवः सर्वे विमृशन्तः पृथक्पृथक्\n",
    "04036036c": "न च व्यवसितुं किंचिदुत्तरं शक्नुवन्ति ते\n",
    "04036036e": "छन्नं तथा तं सत्रेण पाण्डवं प्रेक्ष्य भारत\n",
    "04036037a": "उत्तरं तु प्रधावन्तमनुद्रुत्य धनंजयः\n",
    "04036037c": "गत्वा पदशतं तूर्णं केशपक्षे परामृशत्\n",
    "04036038a": "सोऽर्जुनेन परामृष्टः पर्यदेवयदार्तवत्\n",
    "04036038c": "बहुलं कृपणं चैव विराटस्य सुतस्तदा\n",
    "04036039a": "शातकुम्भस्य शुद्धस्य शतं निष्कान्ददामि ते\n",
    "04036039c": "मणीनष्टौ च वैडूर्यान्हेमबद्धान्महाप्रभान्\n",
    "04036040a": "हेमदण्डप्रतिच्छन्नं रथं युक्तं च सुव्रजैः\n",
    "04036040c": "मत्तांश्च दश मातङ्गान्मुञ्च मां त्वं बृहन्नडे\n",
    "04036041": "वैशंपायन उवाच\n",
    "04036041a": "एवमादीनि वाक्यानि विलपन्तमचेतसम्\n",
    "04036041c": "प्रहस्य पुरुषव्याघ्रो रथस्यान्तिकमानयत्\n",
    "04036042a": "अथैनमब्रवीत्पार्थो भयार्तं नष्टचेतसम्\n",
    "04036042c": "यदि नोत्सहसे योद्धुं शत्रुभिः शत्रुकर्शन\n",
    "04036042e": "एहि मे त्वं हयान्यच्छ युध्यमानस्य शत्रुभिः\n",
    "04036043a": "प्रयाह्येतद्रथानीकं मद्बाहुबलरक्षितः\n",
    "04036043c": "अप्रधृष्यतमं घोरं गुप्तं वीरैर्महारथैः\n",
    "04036044a": "मा भैस्त्वं राजपुत्राग्र्य क्षत्रियोऽसि परंतप\n",
    "04036044c": "अहं वै कुरुभिर्योत्स्याम्यवजेष्यामि ते पशून्\n",
    "04036045a": "प्रविश्यैतद्रथानीकमप्रधृष्यं दुरासदम्\n",
    "04036045c": "यन्ता भूस्त्वं नरश्रेष्ठ योत्स्येऽहं कुरुभिः सह\n",
    "04036046a": "एवं ब्रुवाणो बीभत्सुर्वैराटिमपराजितः\n",
    "04036046c": "समाश्वास्य मुहूर्तं तमुत्तरं भरतर्षभ\n",
    "04036047a": "तत एनं विचेष्टन्तमकामं भयपीडितम्\n",
    "04036047c": "रथमारोपयामास पार्थः प्रहरतां वरः\n",
    "04037001": "वैशंपायन उवाच\n",
    "04037001a": "तं दृष्ट्वा क्लीबवेषेण रथस्थं नरपुंगवम्\n",
    "04037001c": "शमीमभिमुखं यान्तं रथमारोप्य चोत्तरम्\n",
    "04037002a": "भीष्मद्रोणमुखास्तत्र कुरूणां रथसत्तमाः\n",
    "04037002c": "वित्रस्तमनसः सर्वे धनंजयकृताद्भयात्\n",
    "04037003a": "तानवेक्ष्य हतोत्साहानुत्पातानपि चाद्भुतान्\n",
    "04037003c": "गुरुः शस्त्रभृतां श्रेष्ठो भारद्वाजोऽभ्यभाषत\n",
    "04037004a": "चलाश्च वाताः संवान्ति रूक्षाः परुषनिःस्वनाः\n",
    "04037004c": "भस्मवर्णप्रकाशेन तमसा संवृतं नभः\n",
    "04037005a": "रूक्षवर्णाश्च जलदा दृश्यन्तेऽद्भुतदर्शनाः\n",
    "04037005c": "निःसरन्ति च कोशेभ्यः शस्त्राणि विविधानि च\n",
    "04037006a": "शिवाश्च विनदन्त्येता दीप्तायां दिशि दारुणाः\n",
    "04037006c": "हयाश्चाश्रूणि मुञ्चन्ति ध्वजाः कम्पन्त्यकम्पिताः\n",
    "04037007a": "यादृशान्यत्र रूपाणि संदृश्यन्ते बहून्यपि\n",
    "04037007c": "यत्ता भवन्तस्तिष्ठन्तु स्याद्युद्धं समुपस्थितम्\n",
    "04037008a": "रक्षध्वमपि चात्मानं व्यूहध्वं वाहिनीमपि\n",
    "04037008c": "वैशसं च प्रतीक्षध्वं रक्षध्वं चापि गोधनम्\n",
    "04037009a": "एष वीरो महेष्वासः सर्वशस्त्रभृतां वरः\n",
    "04037009c": "आगतः क्लीबवेषेण पार्थो नास्त्यत्र संशयः\n",
    "04037010a": "स एष पार्थो विक्रान्तः सव्यसाची परंतपः\n",
    "04037010c": "नायुद्धेन निवर्तेत सर्वैरपि मरुद्गणैः\n",
    "04037011a": "क्लेशितश्च वने शूरो वासवेन च शिक्षितः\n",
    "04037011c": "अमर्षवशमापन्नो योत्स्यते नात्र संशयः\n",
    "04037012a": "नेहास्य प्रतियोद्धारमहं पश्यामि कौरवाः\n",
    "04037012c": "महादेवोऽपि पार्थेन श्रूयते युधि तोषितः\n",
    "04037013": "कर्ण उवाच\n",
    "04037013a": "सदा भवान्फल्गुनस्य गुणैरस्मान्विकत्थसे\n",
    "04037013c": "न चार्जुनः कला पूर्णा मम दुर्योधनस्य वा\n",
    "04037014": "दुर्योधन उवाच\n",
    "04037014a": "यद्येष पार्थो राधेय कृतं कार्यं भवेन्मम\n",
    "04037014c": "ज्ञाताः पुनश्चरिष्यन्ति द्वादशान्यान्हि वत्सरान्\n",
    "04037015a": "अथैष कश्चिदेवान्यः क्लीबवेषेण मानवः\n",
    "04037015c": "शरैरेनं सुनिशितैः पातयिष्यामि भूतले\n",
    "04037016": "वैशंपायन उवाच\n",
    "04037016a": "तस्मिन्ब्रुवति तद्वाक्यं धार्तराष्ट्रे परंतपे\n",
    "04037016c": "भीष्मो द्रोणः कृपो द्रौणिः पौरुषं तदपूजयन्\n",
    "04038001": "वैशंपायन उवाच\n",
    "04038001a": "तां शमीमुपसंगम्य पार्थो वैराटिमब्रवीत्\n",
    "04038001c": "सुकुमारं समाज्ञातं संग्रामे नातिकोविदम्\n",
    "04038002a": "समादिष्टो मया क्षिप्रं धनूंष्यवहरोत्तर\n",
    "04038002c": "नेमानि हि त्वदीयानि सोढुं शक्ष्यन्ति मे बलम्\n",
    "04038003a": "भारं वापि गुरुं हर्तुं कुञ्जरं वा प्रमर्दितुम्\n",
    "04038003c": "मम वा बाहुविक्षेपं शत्रूनिह विजेष्यतः\n",
    "04038004a": "तस्माद्भूमिंजयारोह शमीमेतां पलाशिनीम्\n",
    "04038004c": "अस्यां हि पाण्डुपुत्राणां धनूंषि निहितान्युत\n",
    "04038005a": "युधिष्ठिरस्य भीमस्य बीभत्सोर्यमयोस्तथा\n",
    "04038005c": "ध्वजाः शराश्च शूराणां दिव्यानि कवचानि च\n",
    "04038006a": "अत्र चैतन्महावीर्यं धनुः पार्थस्य गाण्डिवम्\n",
    "04038006c": "एकं शतसहस्रेण संमितं राष्ट्रवर्धनम्\n",
    "04038007a": "व्यायामसहमत्यर्थं तृणराजसमं महत्\n",
    "04038007c": "सर्वायुधमहामात्रं शत्रुसंबाधकारकम्\n",
    "04038008a": "सुवर्णविकृतं दिव्यं श्लक्ष्णमायतमव्रणम्\n",
    "04038008c": "अलं भारं गुरुं वोढुं दारुणं चारुदर्शनम्\n",
    "04038008e": "तादृशान्येव सर्वाणि बलवन्ति दृढानि च\n",
    "04038009": "उत्तर उवाच\n",
    "04038009a": "अस्मिन्वृक्षे किलोद्बद्धं शरीरमिति नः श्रुतम्\n",
    "04038009c": "तदहं राजपुत्रः सन्स्पृशेयं पाणिना कथम्\n",
    "04038010a": "नैवंविधं मया युक्तमालब्धुं क्षत्रयोनिना\n",
    "04038010c": "महता राजपुत्रेण मन्त्रयज्ञविदा सता\n",
    "04038011a": "स्पृष्टवन्तं शरीरं मां शववाहमिवाशुचिम्\n",
    "04038011c": "कथं वा व्यवहार्यं वै कुर्वीथास्त्वं बृहन्नडे\n",
    "04038012": "बृहन्नडोवाच\n",
    "04038012a": "व्यवहार्यश्च राजेन्द्र शुचिश्चैव भविष्यसि\n",
    "04038012c": "धनूंष्येतानि मा भैस्त्वं शरीरं नात्र विद्यते\n",
    "04038013a": "दायादं मत्स्यराजस्य कुले जातं मनस्विनम्\n",
    "04038013c": "कथं त्वा निन्दितं कर्म कारयेयं नृपात्मज\n",
    "04038014": "वैशंपायन उवाच\n",
    "04038014a": "एवमुक्तः स पार्थेन रथात्प्रस्कन्द्य कुण्डली\n",
    "04038014c": "आरुरोह शमीवृक्षं वैराटिरवशस्तदा\n",
    "04038015a": "तमन्वशासच्छत्रुघ्नो रथे तिष्ठन्धनंजयः\n",
    "04038015c": "परिवेष्टनमेतेषां क्षिप्रं चैव व्यपानुद\n",
    "04038016a": "तथा संनहनान्येषां परिमुच्य समन्ततः\n",
    "04038016c": "अपश्यद्गाण्डिवं तत्र चतुर्भिरपरैः सह\n",
    "04038017a": "तेषां विमुच्यमानानां धनुषामर्कवर्चसाम्\n",
    "04038017c": "विनिश्चेरुः प्रभा दिव्या ग्रहाणामुदयेष्विव\n",
    "04038018a": "स तेषां रूपमालोक्य भोगिनामिव जृम्भताम्\n",
    "04038018c": "हृष्टरोमा भयोद्विग्नः क्षणेन समपद्यत\n",
    "04038019a": "संस्पृश्य तानि चापानि भानुमन्ति बृहन्ति च\n",
    "04038019c": "वैराटिरर्जुनं राजन्निदं वचनमब्रवीत्\n",
    "04038020": "उत्तर उवाच\n",
    "04038020a": "बिन्दवो जातरूपस्य शतं यस्मिन्निपातिताः\n",
    "04038020c": "सहस्रकोटि सौवर्णाः कस्यैतद्धनुरुत्तमम्\n",
    "04038021a": "वारणा यस्य सौवर्णाः पृष्ठे भासन्ति दंशिताः\n",
    "04038021c": "सुपार्श्वं सुग्रहं चैव कस्यैतद्धनुरुत्तमम्\n",
    "04038022a": "तपनीयस्य शुद्धस्य षष्टिर्यस्येन्द्रगोपकाः\n",
    "04038022c": "पृष्ठे विभक्ताः शोभन्ते कस्यैतद्धनुरुत्तमम्\n",
    "04038023a": "सूर्या यत्र च सौवर्णास्त्रयो भासन्ति दंशिताः\n",
    "04038023c": "तेजसा प्रज्वलन्तो हि कस्यैतद्धनुरुत्तमम्\n",
    "04038024a": "शालभा यत्र सौवर्णास्तपनीयविचित्रिताः\n",
    "04038024c": "सुवर्णमणिचित्रं च कस्यैतद्धनुरुत्तमम्\n",
    "04038025a": "इमे च कस्य नाराचाः सहस्रा लोमवाहिनः\n",
    "04038025c": "समन्तात्कलधौताग्रा उपासङ्गे हिरण्मये\n",
    "04038026a": "विपाठाः पृथवः कस्य गार्ध्रपत्राः शिलाशिताः\n",
    "04038026c": "हारिद्रवर्णाः सुनसाः पीताः सर्वायसाः शराः\n",
    "04038027a": "कस्यायमसितावापः पञ्चशार्दूललक्षणः\n",
    "04038027c": "वराहकर्णव्यामिश्रः शरान्धारयते दश\n",
    "04038028a": "कस्येमे पृथवो दीर्घाः सर्वपारशवाः शराः\n",
    "04038028c": "शतानि सप्त तिष्ठन्ति नाराचा रुधिराशनाः\n",
    "04038029a": "कस्येमे शुकपत्राभैः पूर्वैरर्धैः सुवाससः\n",
    "04038029c": "उत्तरैरायसैः पीतैर्हेमपुङ्खैः शिलाशितैः\n",
    "04038030a": "कस्यायं सायको दीर्घः शिलीपृष्ठः शिलीमुखः\n",
    "04038030c": "वैयाघ्रकोशे निहितो हेमचित्रत्सरुर्महान्\n",
    "04038031a": "सुफलश्चित्रकोशश्च किङ्किणीसायको महान्\n",
    "04038031c": "कस्य हेमत्सरुर्दिव्यः खड्गः परमनिर्व्रणः\n",
    "04038032a": "कस्यायं विमलः खड्गो गव्ये कोशे समर्पितः\n",
    "04038032c": "हेमत्सरुरनाधृष्यो नैषध्यो भारसाधनः\n",
    "04038033a": "कस्य पाञ्चनखे कोशे सायको हेमविग्रहः\n",
    "04038033c": "प्रमाणरूपसंपन्नः पीत आकाशसंनिभः\n",
    "04038034a": "कस्य हेममये कोशे सुतप्ते पावकप्रभे\n",
    "04038034c": "निस्त्रिंशोऽयं गुरुः पीतः सैक्यः परमनिर्व्रणः\n",
    "04038035a": "निर्दिशस्व यथातत्त्वं मया पृष्टा बृहन्नडे\n",
    "04038035c": "विस्मयो मे परो जातो दृष्ट्वा सर्वमिदं महत्\n",
    "04038036": "बृहन्नडोवाच\n",
    "04038036a": "यन्मां पूर्वमिहापृच्छः शत्रुसेनानिबर्हणम्\n",
    "04038036c": "गाण्डीवमेतत्पार्थस्य लोकेषु विदितं धनुः\n",
    "04038037a": "सर्वायुधमहामात्रं शातकुम्भपरिष्कृतम्\n",
    "04038037c": "एतत्तदर्जुनस्यासीद्गाण्डीवं परमायुधम्\n",
    "04038038a": "यत्तच्छतसहस्रेण संमितं राष्ट्रवर्धनम्\n",
    "04038038c": "येन देवान्मनुष्यांश्च पार्थो विषहते मृधे\n",
    "04038039a": "देवदानवगन्धर्वैः पूजितं शाश्वतीः समाः\n",
    "04038039c": "एतद्वर्षसहस्रं तु ब्रह्मा पूर्वमधारयत्\n",
    "04038040a": "ततोऽनन्तरमेवाथ प्रजापतिरधारयत्\n",
    "04038040c": "त्रीणि पञ्चशतं चैव शक्रोऽशीति च पञ्च च\n",
    "04038041a": "सोमः पञ्चशतं राजा तथैव वरुणः शतम्\n",
    "04038041c": "पार्थः पञ्च च षष्टिं च वर्षाणि श्वेतवाहनः\n",
    "04038042a": "महावीर्यं महद्दिव्यमेतत्तद्धनुरुत्तमम्\n",
    "04038042c": "पूजितं सुरमर्त्येषु बिभर्ति परमं वपुः\n",
    "04038043a": "सुपार्श्वं भीमसेनस्य जातरूपग्रहं धनुः\n",
    "04038043c": "येन पार्थोऽजयत्कृत्स्नां दिशं प्राचीं परंतपः\n",
    "04038044a": "इन्द्रगोपकचित्रं च यदेतच्चारुविग्रहम्\n",
    "04038044c": "राज्ञो युधिष्ठिरस्यैतद्वैराटे धनुरुत्तमम्\n",
    "04038045a": "सूर्या यस्मिंस्तु सौवर्णाः प्रभासन्ते प्रभासिनः\n",
    "04038045c": "तेजसा प्रज्वलन्तो वै नकुलस्यैतदायुधम्\n",
    "04038046a": "शलभा यत्र सौवर्णास्तपनीयविचित्रिताः\n",
    "04038046c": "एतन्माद्रीसुतस्यापि सहदेवस्य कार्मुकम्\n",
    "04038047a": "ये त्विमे क्षुरसंकाशाः सहस्रा लोमवाहिनः\n",
    "04038047c": "एतेऽर्जुनस्य वैराटे शराः सर्पविषोपमाः\n",
    "04038048a": "एते ज्वलन्तः संग्रामे तेजसा शीघ्रगामिनः\n",
    "04038048c": "भवन्ति वीरस्याक्षय्या व्यूहतः समरे रिपून्\n",
    "04038049a": "ये चेमे पृथवो दीर्घाश्चन्द्रबिम्बार्धदर्शनाः\n",
    "04038049c": "एते भीमस्य निशिता रिपुक्षयकराः शराः\n",
    "04038050a": "हारिद्रवर्णा ये त्वेते हेमपुङ्खाः शिलाशिताः\n",
    "04038050c": "नकुलस्य कलापोऽयं पञ्चशार्दूललक्षणः\n",
    "04038051a": "येनासौ व्यजयत्कृत्स्नां प्रतीचीं दिशमाहवे\n",
    "04038051c": "कलापो ह्येष तस्यासीन्माद्रीपुत्रस्य धीमतः\n",
    "04038052a": "ये त्विमे भास्कराकाराः सर्वपारशवाः शराः\n",
    "04038052c": "एते चित्राः क्रियोपेताः सहदेवस्य धीमतः\n",
    "04038053a": "ये त्विमे निशिताः पीताः पृथवो दीर्घवाससः\n",
    "04038053c": "हेमपुङ्खास्त्रिपर्वाणो राज्ञ एते महाशराः\n",
    "04038054a": "यस्त्वयं सायको दीर्घः शिलीपृष्ठः शिलीमुखः\n",
    "04038054c": "अर्जुनस्यैष संग्रामे गुरुभारसहो दृढः\n",
    "04038055a": "वैयाघ्रकोशस्तु महान्भीमसेनस्य सायकः\n",
    "04038055c": "गुरुभारसहो दिव्यः शात्रवाणां भयंकरः\n",
    "04038056a": "सुफलश्चित्रकोशश्च हेमत्सरुरनुत्तमः\n",
    "04038056c": "निस्त्रिंशः कौरवस्यैष धर्मराजस्य धीमतः\n",
    "04038057a": "यस्तु पाञ्चनखे कोशे निहितश्चित्रसेवने\n",
    "04038057c": "नकुलस्यैष निस्त्रिंशो गुरुभारसहो दृढः\n",
    "04038058a": "यस्त्वयं विमलः खड्गो गव्ये कोशे समर्पितः\n",
    "04038058c": "सहदेवस्य विद्ध्येनं सर्वभारसहं दृढम्\n",
    "04039001": "उत्तर उवाच\n",
    "04039001a": "सुवर्णविकृतानीमान्यायुधानि महात्मनाम्\n",
    "04039001c": "रुचिराणि प्रकाशन्ते पार्थानामाशुकारिणाम्\n",
    "04039002a": "क्व नु स्विदर्जुनः पार्थः कौरव्यो वा युधिष्ठिरः\n",
    "04039002c": "नकुलः सहदेवश्च भीमसेनश्च पाण्डवः\n",
    "04039003a": "सर्व एव महात्मानः सर्वामित्रविनाशनाः\n",
    "04039003c": "राज्यमक्षैः पराकीर्य न श्रूयन्ते कदाचन\n",
    "04039004a": "द्रौपदी क्व च पाञ्चाली स्त्रीरत्नमिति विश्रुता\n",
    "04039004c": "जितानक्षैस्तदा कृष्णा तानेवान्वगमद्वनम्\n",
    "04039005": "अर्जुन उवाच\n",
    "04039005a": "अहमस्म्यर्जुनः पार्थः सभास्तारो युधिष्ठिरः\n",
    "04039005c": "बल्लवो भीमसेनस्तु पितुस्ते रसपाचकः\n",
    "04039006a": "अश्वबन्धोऽथ नकुलः सहदेवस्तु गोकुले\n",
    "04039006c": "सैरन्ध्रीं द्रौपदीं विद्धि यत्कृते कीचका हताः\n",
    "04039007": "उत्तर उवाच\n",
    "04039007a": "दश पार्थस्य नामानि यानि पूर्वं श्रुतानि मे\n",
    "04039007c": "प्रब्रूयास्तानि यदि मे श्रद्दध्यां सर्वमेव ते\n",
    "04039008": "अर्जुन उवाच\n",
    "04039008a": "हन्त तेऽहं समाचक्षे दश नामानि यानि मे\n",
    "04039008c": "अर्जुनः फल्गुनो जिष्णुः किरीटी श्वेतवाहनः\n",
    "04039008e": "बीभत्सुर्विजयः कृष्णः सव्यसाची धनंजयः\n",
    "04039009": "उत्तर उवाच\n",
    "04039009a": "केनासि विजयो नाम केनासि श्वेतवाहनः\n",
    "04039009c": "किरीटी नाम केनासि सव्यसाची कथं भवान्\n",
    "04039010a": "अर्जुनः फल्गुनो जिष्णुः कृष्णो बीभत्सुरेव च\n",
    "04039010c": "धनंजयश्च केनासि प्रब्रूहि मम तत्त्वतः\n",
    "04039010e": "श्रुता मे तस्य वीरस्य केवला नामहेतवः\n",
    "04039011": "अर्जुन उवाच\n",
    "04039011a": "सर्वाञ्जनपदाञ्जित्वा वित्तमाच्छिद्य केवलम्\n",
    "04039011c": "मध्ये धनस्य तिष्ठामि तेनाहुर्मां धनंजयम्\n",
    "04039012a": "अभिप्रयामि संग्रामे यदहं युद्धदुर्मदान्\n",
    "04039012c": "नाजित्वा विनिवर्तामि तेन मां विजयं विदुः\n",
    "04039013a": "श्वेताः काञ्चनसंनाहा रथे युज्यन्ति मे हयाः\n",
    "04039013c": "संग्रामे युध्यमानस्य तेनाहं श्वेतवाहनः\n",
    "04039014a": "उत्तराभ्यां च पूर्वाभ्यां फल्गुनीभ्यामहं दिवा\n",
    "04039014c": "जातो हिमवतः पृष्ठे तेन मां फल्गुनं विदुः\n",
    "04039015a": "पुरा शक्रेण मे दत्तं युध्यतो दानवर्षभैः\n",
    "04039015c": "किरीटं मूर्ध्नि सूर्याभं तेन माहुः किरीटिनम्\n",
    "04039016a": "न कुर्यां कर्म बीभत्सं युध्यमानः कथंचन\n",
    "04039016c": "तेन देवमनुष्येषु बीभत्सुरिति मां विदुः\n",
    "04039017a": "उभौ मे दक्षिणौ पाणी गाण्डीवस्य विकर्षणे\n",
    "04039017c": "तेन देवमनुष्येषु सव्यसाचीति मां विदुः\n",
    "04039018a": "पृथिव्यां चतुरन्तायां वर्णो मे दुर्लभः समः\n",
    "04039018c": "करोमि कर्म शुक्लं च तेन मामर्जुनं विदुः\n",
    "04039019a": "अहं दुरापो दुर्धर्षो दमनः पाकशासनिः\n",
    "04039019c": "तेन देवमनुष्येषु जिष्णुनामास्मि विश्रुतः\n",
    "04039020a": "कृष्ण इत्येव दशमं नाम चक्रे पिता मम\n",
    "04039020c": "कृष्णावदातस्य सतः प्रियत्वाद्बालकस्य वै\n",
    "04039021": "वैशंपायन उवाच\n",
    "04039021a": "ततः पार्थं स वैराटिरभ्यवादयदन्तिकात्\n",
    "04039021c": "अहं भूमिंजयो नाम नाम्नाहमपि चोत्तरः\n",
    "04039022a": "दिष्ट्या त्वां पार्थ पश्यामि स्वागतं ते धनंजय\n",
    "04039022c": "लोहिताक्ष महाबाहो नागराजकरोपम\n",
    "04039022e": "यदज्ञानादवोचं त्वां क्षन्तुमर्हसि तन्मम\n",
    "04039023a": "यतस्त्वया कृतं पूर्वं विचित्रं कर्म दुष्करम्\n",
    "04039023c": "अतो भयं व्यतीतं मे प्रीतिश्च परमा त्वयि\n",
    "04040001": "उत्तर उवाच\n",
    "04040001a": "आस्थाय विपुलं वीर रथं सारथिना मया\n",
    "04040001c": "कतमं यास्यसेऽनीकमुक्तो यास्याम्यहं त्वया\n",
    "04040002": "अर्जुन उवाच\n",
    "04040002a": "प्रीतोऽस्मि पुरुषव्याघ्र न भयं विद्यते तव\n",
    "04040002c": "सर्वान्नुदामि ते शत्रून्रणे रणविशारद\n",
    "04040003a": "स्वस्थो भव महाबुद्धे पश्य मां शत्रुभिः सह\n",
    "04040003c": "युध्यमानं विमर्देऽस्मिन्कुर्वाणं भैरवं महत्\n",
    "04040004a": "एतान्सर्वानुपासङ्गान्क्षिप्रं बध्नीहि मे रथे\n",
    "04040004c": "एतं चाहर निस्त्रिंशं जातरूपपरिष्कृतम्\n",
    "04040004e": "अहं वै कुरुभिर्योत्स्याम्यवजेष्यामि ते पशून्\n",
    "04040005a": "संकल्पपक्षविक्षेपं बाहुप्राकारतोरणम्\n",
    "04040005c": "त्रिदण्डतूणसंबाधमनेकध्वजसंकुलम्\n",
    "04040006a": "ज्याक्षेपणं क्रोधकृतं नेमीनिनददुन्दुभि\n",
    "04040006c": "नगरं ते मया गुप्तं रथोपस्थं भविष्यति\n",
    "04040007a": "अधिष्ठितो मया संख्ये रथो गाण्डीवधन्वना\n",
    "04040007c": "अजेयः शत्रुसैन्यानां वैराटे व्येतु ते भयम्\n",
    "04040008": "उत्तर उवाच\n",
    "04040008a": "बिभेमि नाहमेतेषां जानामि त्वां स्थिरं युधि\n",
    "04040008c": "केशवेनापि संग्रामे साक्षादिन्द्रेण वा समम्\n",
    "04040009a": "इदं तु चिन्तयन्नेव परिमुह्यामि केवलम्\n",
    "04040009c": "निश्चयं चापि दुर्मेधा न गच्छामि कथंचन\n",
    "04040010a": "एवं वीराङ्गरूपस्य लक्षणैरुचितस्य च\n",
    "04040010c": "केन कर्मविपाकेन क्लीबत्वमिदमागतम्\n",
    "04040011a": "मन्ये त्वां क्लीबवेषेण चरन्तं शूलपाणिनम्\n",
    "04040011c": "गन्धर्वराजप्रतिमं देवं वापि शतक्रतुम्\n",
    "04040012": "अर्जुन उवाच\n",
    "04040012a": "भ्रातुर्नियोगाज्ज्येष्ठस्य संवत्सरमिदं व्रतम्\n",
    "04040012c": "चरामि ब्रह्मचर्यं वै सत्यमेतद्ब्रवीमि ते\n",
    "04040013a": "नास्मि क्लीबो महाबाहो परवान्धर्मसंयुतः\n",
    "04040013c": "समाप्तव्रतमुत्तीर्णं विद्धि मां त्वं नृपात्मज\n",
    "04040014": "उत्तर उवाच\n",
    "04040014a": "परमोऽनुग्रहो मेऽद्य यत्प्रतर्को न मे वृथा\n",
    "04040014c": "न हीदृशाः क्लीबरूपा भवन्तीह नरोत्तमाः\n",
    "04040015a": "सहायवानस्मि रणे युध्येयममरैरपि\n",
    "04040015c": "साध्वसं तत्प्रनष्टं मे किं करोमि ब्रवीहि मे\n",
    "04040016a": "अहं ते संग्रहीष्यामि हयाञ्शत्रुरथारुजः\n",
    "04040016c": "शिक्षितो ह्यस्मि सारथ्ये तीर्थतः पुरुषर्षभ\n",
    "04040017a": "दारुको वासुदेवस्य यथा शक्रस्य मातलिः\n",
    "04040017c": "तथा मां विद्धि सारथ्ये शिक्षितं नरपुंगव\n",
    "04040018a": "यस्य याते न पश्यन्ति भूमौ प्राप्तं पदं पदम्\n",
    "04040018c": "दक्षिणं यो धुरं युक्तः सुग्रीवसदृशो हयः\n",
    "04040019a": "योऽयं धुरं धुर्यवरो वामं वहति शोभनः\n",
    "04040019c": "तं मन्ये मेघपुष्पस्य जवेन सदृशं हयम्\n",
    "04040020a": "योऽयं काञ्चनसंनाहः पार्ष्णिं वहति शोभनः\n",
    "04040020c": "वामं सैन्यस्य मन्ये तं जवेन बलवत्तरम्\n",
    "04040021a": "योऽयं वहति ते पार्ष्णिं दक्षिणामञ्चितोद्यतः\n",
    "04040021c": "बलाहकादपि मतः स जवे वीर्यवत्तरः\n",
    "04040022a": "त्वामेवायं रथो वोढुं संग्रामेऽर्हति धन्विनम्\n",
    "04040022c": "त्वं चेमं रथमास्थाय योद्धुमर्हो मतो मम\n",
    "04040023": "वैशंपायन उवाच\n",
    "04040023a": "ततो निर्मुच्य बाहुभ्यां वलयानि स वीर्यवान्\n",
    "04040023c": "चित्रे दुन्दुभिसंनादे प्रत्यमुञ्चत्तले शुभे\n",
    "04040024a": "कृष्णान्भङ्गीमतः केशाञ्श्वेतेनोद्ग्रथ्य वाससा\n",
    "04040024c": "अधिज्यं तरसा कृत्वा गाण्डीवं व्याक्षिपद्धनुः\n",
    "04040025a": "तस्य विक्षिप्यमाणस्य धनुषोऽभून्महास्वनः\n",
    "04040025c": "यथा शैलस्य महतः शैलेनैवाभिजघ्नुषः\n",
    "04040026a": "सनिर्घाताभवद्भूमिर्दिक्षु वायुर्ववौ भृशम्\n",
    "04040026c": "भ्रान्तद्विजं खं तदासीत्प्रकम्पितमहाद्रुमम्\n",
    "04040027a": "तं शब्दं कुरवोऽजानन्विस्फोटमशनेरिव\n",
    "04040027c": "यदर्जुनो धनुःश्रेष्ठं बाहुभ्यामाक्षिपद्रथे\n",
    "04041001": "वैशंपायन उवाच\n",
    "04041001a": "उत्तरं सारथिं कृत्वा शमीं कृत्वा प्रदक्षिणम्\n",
    "04041001c": "आयुधं सर्वमादाय ततः प्रायाद्धनंजयः\n",
    "04041002a": "ध्वजं सिंहं रथात्तस्मादपनीय महारथः\n",
    "04041002c": "प्रणिधाय शमीमूले प्रायादुत्तरसारथिः\n",
    "04041003a": "दैवीं मायां रथे युक्त्वा विहितां विश्वकर्मणा\n",
    "04041003c": "काञ्चनं सिंहलाङ्गूलं ध्वजं वानरलक्षणम्\n",
    "04041004a": "मनसा चिन्तयामास प्रसादं पावकस्य च\n",
    "04041004c": "स च तच्चिन्तितं ज्ञात्वा ध्वजे भूतान्यचोदयत्\n",
    "04041005a": "सपताकं विचित्राङ्गं सोपासङ्गं महारथः\n",
    "04041005c": "रथमास्थाय बीभत्सुः कौन्तेयः श्वेतवाहनः\n",
    "04041006a": "बद्धासिः सतनुत्राणः प्रगृहीतशरासनः\n",
    "04041006c": "ततः प्रायादुदीचीं स कपिप्रवरकेतनः\n",
    "04041007a": "स्वनवन्तं महाशङ्खं बलवानरिमर्दनः\n",
    "04041007c": "प्राधमद्बलमास्थाय द्विषतां लोमहर्षणम्\n",
    "04041008a": "ततस्ते जवना धुर्या जानुभ्यामगमन्महीम्\n",
    "04041008c": "उत्तरश्चापि संत्रस्तो रथोपस्थ उपाविशत्\n",
    "04041009a": "संस्थाप्य चाश्वान्कौन्तेयः समुद्यम्य च रश्मिभिः\n",
    "04041009c": "उत्तरं च परिष्वज्य समाश्वासयदर्जुनः\n",
    "04041010a": "मा भैस्त्वं राजपुत्राग्र्य क्षत्रियोऽसि परंतप\n",
    "04041010c": "कथं पुरुषशार्दूल शत्रुमध्ये विषीदसि\n",
    "04041011a": "श्रुतास्ते शङ्खशब्दाश्च भेरीशब्दाश्च पुष्कलाः\n",
    "04041011c": "कुञ्जराणां च नदतां व्यूढानीकेषु तिष्ठताम्\n",
    "04041012a": "स त्वं कथमिहानेन शङ्खशब्देन भीषितः\n",
    "04041012c": "विषण्णरूपो वित्रस्तः पुरुषः प्राकृतो यथा\n",
    "04041013": "उत्तर उवाच\n",
    "04041013a": "श्रुता मे शङ्खशब्दाश्च भेरीशब्दाश्च पुष्कलाः\n",
    "04041013c": "कुञ्जराणां च निनदा व्यूढानीकेषु तिष्ठताम्\n",
    "04041014a": "नैवंविधः शङ्खशब्दः पुरा जातु मया श्रुतः\n",
    "04041014c": "ध्वजस्य चापि रूपं मे दृष्टपूर्वं न हीदृशम्\n",
    "04041014e": "धनुषश्चैव निर्घोषः श्रुतपूर्वो न मे क्वचित्\n",
    "04041015a": "अस्य शङ्खस्य शब्देन धनुषो निस्वनेन च\n",
    "04041015c": "रथस्य च निनादेन मनो मुह्यति मे भृशम्\n",
    "04041016a": "व्याकुलाश्च दिशः सर्वा हृदयं व्यथतीव मे\n",
    "04041016c": "ध्वजेन पिहिताः सर्वा दिशो न प्रतिभान्ति मे\n",
    "04041016e": "गाण्डीवस्य च शब्देन कर्णौ मे बधिरीकृतौ\n",
    "04041017": "अर्जुन उवाच\n",
    "04041017a": "एकान्ते रथमास्थाय पद्भ्यां त्वमवपीडय\n",
    "04041017c": "दृढं च रश्मीन्संयच्छ शङ्खं ध्मास्याम्यहं पुनः\n",
    "04041018": "वैशंपायन उवाच\n",
    "04041018a": "तस्य शङ्खस्य शब्देन रथनेमिस्वनेन च\n",
    "04041018c": "गाण्डीवस्य च घोषेण पृथिवी समकम्पत\n",
    "04041019": "द्रोण उवाच\n",
    "04041019a": "यथा रथस्य निर्घोषो यथा शङ्ख उदीर्यते\n",
    "04041019c": "कम्पते च यथा भूमिर्नैषोऽन्यः सव्यसाचिनः\n",
    "04041020a": "शस्त्राणि न प्रकाशन्ते न प्रहृष्यन्ति वाजिनः\n",
    "04041020c": "अग्नयश्च न भासन्ते समिद्धास्तन्न शोभनम्\n",
    "04041021a": "प्रत्यादित्यं च नः सर्वे मृगा घोरप्रवादिनः\n",
    "04041021c": "ध्वजेषु च निलीयन्ते वायसास्तन्न शोभनम्\n",
    "04041021e": "शकुनाश्चापसव्या नो वेदयन्ति महद्भयम्\n",
    "04041022a": "गोमायुरेष सेनाया रुवन्मध्येऽनुधावति\n",
    "04041022c": "अनाहतश्च निष्क्रान्तो महद्वेदयते भयम्\n",
    "04041022e": "भवतां रोमकूपाणि प्रहृष्टान्युपलक्षये\n",
    "04041023a": "पराभूता च वः सेना न कश्चिद्योद्धुमिच्छति\n",
    "04041023c": "विवर्णमुखभूयिष्ठाः सर्वे योधा विचेतसः\n",
    "04041023e": "गाः संप्रस्थाप्य तिष्ठामो व्यूढानीकाः प्रहारिणः\n",
    "04042001": "वैशंपायन उवाच\n",
    "04042001a": "अथ दुर्योधनो राजा समरे भीष्ममब्रवीत्\n",
    "04042001c": "द्रोणं च रथशार्दूलं कृपं च सुमहारथम्\n",
    "04042002a": "उक्तोऽयमर्थ आचार्यो मया कर्णेन चासकृत्\n",
    "04042002c": "पुनरेव च वक्ष्यामि न हि तृप्यामि तं ब्रुवन्\n",
    "04042003a": "पराजितैर्हि वस्तव्यं तैश्च द्वादश वत्सरान्\n",
    "04042003c": "वने जनपदेऽज्ञातैरेष एव पणो हि नः\n",
    "04042004a": "तेषां न तावन्निर्वृत्तं वर्तते तु त्रयोदशम्\n",
    "04042004c": "अज्ञातवासं बीभत्सुरथास्माभिः समागतः\n",
    "04042005a": "अनिवृत्ते तु निर्वासे यदि बीभत्सुरागतः\n",
    "04042005c": "पुनर्द्वादश वर्षाणि वने वत्स्यन्ति पाण्डवाः\n",
    "04042006a": "लोभाद्वा ते न जानीयुरस्मान्वा मोह आविशत्\n",
    "04042006c": "हीनातिरिक्तमेतेषां भीष्मो वेदितुमर्हति\n",
    "04042007a": "अर्थानां तु पुनर्द्वैधे नित्यं भवति संशयः\n",
    "04042007c": "अन्यथा चिन्तितो ह्यर्थः पुनर्भवति चान्यथा\n",
    "04042008a": "उत्तरं मार्गमाणानां मत्स्यसेनां युयुत्सताम्\n",
    "04042008c": "यदि बीभत्सुरायातस्तेषां कः स्यात्पराङ्मुखः\n",
    "04042009a": "त्रिगर्तानां वयं हेतोर्मत्स्यान्योद्धुमिहागताः\n",
    "04042009c": "मत्स्यानां विप्रकारांस्ते बहूनस्मानकीर्तयन्\n",
    "04042010a": "तेषां भयाभिपन्नानां तदस्माभिः प्रतिश्रुतम्\n",
    "04042010c": "प्रथमं तैर्ग्रहीतव्यं मत्स्यानां गोधनं महत्\n",
    "04042011a": "सप्तमीमपराह्णे वै तथा नस्तैः समाहितम्\n",
    "04042011c": "अष्टम्यां पुनरस्माभिरादित्यस्योदयं प्रति\n",
    "04042012a": "ते वा गावो न पश्यन्ति यदि व स्युः पराजिताः\n",
    "04042012c": "अस्मान्वाप्यतिसंधाय कुर्युर्मत्स्येन संगतम्\n",
    "04042013a": "अथ वा तानुपायातो मत्स्यो जानपदैः सह\n",
    "04042013c": "सर्वया सेनया सार्धमस्मान्योद्धुमुपागतः\n",
    "04042014a": "तेषामेव महावीर्यः कश्चिदेव पुरःसरः\n",
    "04042014c": "अस्माञ्जेतुमिहायातो मत्स्यो वापि स्वयं भवेत्\n",
    "04042015a": "यद्येष राजा मत्स्यानां यदि बीभत्सुरागतः\n",
    "04042015c": "सर्वैर्योद्धव्यमस्माभिरिति नः समयः कृतः\n",
    "04042016a": "अथ कस्मात्स्थिता ह्येते रथेषु रथसत्तमाः\n",
    "04042016c": "भीष्मो द्रोणः कृपश्चैव विकर्णो द्रौणिरेव च\n",
    "04042017a": "संभ्रान्तमनसः सर्वे काले ह्यस्मिन्महारथाः\n",
    "04042017c": "नान्यत्र युद्धाच्छ्रेयोऽस्ति तथात्मा प्रणिधीयताम्\n",
    "04042018a": "आच्छिन्ने गोधनेऽस्माकमपि देवेन वज्रिणा\n",
    "04042018c": "यमेन वापि संग्रामे को हास्तिनपुरं व्रजेत्\n",
    "04042019a": "शरैरभिप्रणुन्नानां भग्नानां गहने वने\n",
    "04042019c": "को हि जीवेत्पदातीनां भवेदश्वेषु संशयः\n",
    "04042019e": "आचार्यं पृष्ठतः कृत्वा तथा नीतिर्विधीयताम्\n",
    "04042020a": "जानाति हि मतं तेषामतस्त्रासयतीव नः\n",
    "04042020c": "अर्जुनेनास्य संप्रीतिमधिकामुपलक्षये\n",
    "04042021a": "तथा हि दृष्ट्वा बीभत्सुमुपायान्तं प्रशंसति\n",
    "04042021c": "यथा सेना न भज्येत तथा नीतिर्विधीयताम्\n",
    "04042022a": "अदेशिका महारण्ये ग्रीष्मे शत्रुवशं गता\n",
    "04042022c": "यथा न विभ्रमेत्सेना तथा नीतिर्विधीयताम्\n",
    "04042023a": "अश्वानां हेषितं श्रुत्वा का प्रशंसा भवेत्परे\n",
    "04042023c": "स्थाने वापि व्रजन्तो वा सदा हेषन्ति वाजिनः\n",
    "04042024a": "सदा च वायवो वान्ति नित्यं वर्षति वासवः\n",
    "04042024c": "स्तनयित्नोश्च निर्घोषः श्रूयते बहुशस्तथा\n",
    "04042025a": "किमत्र कार्यं पार्थस्य कथं वा स प्रशस्यते\n",
    "04042025c": "अन्यत्र कामाद्द्वेषाद्वा रोषाद्वास्मासु केवलात्\n",
    "04042026a": "आचार्या वै कारुणिकाः प्राज्ञाश्चापायदर्शिनः\n",
    "04042026c": "नैते महाभये प्राप्ते संप्रष्टव्याः कथंचन\n",
    "04042027a": "प्रासादेषु विचित्रेषु गोष्ठीष्वावसथेषु च\n",
    "04042027c": "कथा विचित्राः कुर्वाणाः पण्डितास्तत्र शोभनाः\n",
    "04042028a": "बहून्याश्चर्यरूपाणि कुर्वन्तो जनसंसदि\n",
    "04042028c": "इष्वस्त्रे चारुसंधाने पण्डितास्तत्र शोभनाः\n",
    "04042029a": "परेषां विवरज्ञाने मनुष्याचरितेषु च\n",
    "04042029c": "अन्नसंस्कारदोषेषु पण्डितास्तत्र शोभनाः\n",
    "04042030a": "पण्डितान्पृष्ठतः कृत्वा परेषां गुणवादिनः\n",
    "04042030c": "विधीयतां तथा नीतिर्यथा वध्येत वै परः\n",
    "04042031a": "गावश्चैव प्रतिष्ठन्तां सेनां व्यूहन्तु माचिरम्\n",
    "04042031c": "आरक्षाश्च विधीयन्तां यत्र योत्स्यामहे परान्\n",
    "04043001": "कर्ण उवाच\n",
    "04043001a": "सर्वानायुष्मतो भीतान्संत्रस्तानिव लक्षये\n",
    "04043001c": "अयुद्धमनसश्चैव सर्वांश्चैवानवस्थितान्\n",
    "04043002a": "यद्येष राजा मत्स्यानां यदि बीभत्सुरागतः\n",
    "04043002c": "अहमावारयिष्यामि वेलेव मकरालयम्\n",
    "04043003a": "मम चापप्रमुक्तानां शराणां नतपर्वणाम्\n",
    "04043003c": "नावृत्तिर्गच्छतामस्ति सर्पाणामिव सर्पताम्\n",
    "04043004a": "रुक्मपुङ्खाः सुतीक्ष्णाग्रा मुक्ता हस्तवता मया\n",
    "04043004c": "छादयन्तु शराः पार्थं शलभा इव पादपम्\n",
    "04043005a": "शराणां पुङ्खसक्तानां मौर्व्याभिहतया दृढम्\n",
    "04043005c": "श्रूयतां तलयोः शब्दो भेर्योराहतयोरिव\n",
    "04043006a": "समाहितो हि बीभत्सुर्वर्षाण्यष्टौ च पञ्च च\n",
    "04043006c": "जातस्नेहश्च युद्धस्य मयि संप्रहरिष्यति\n",
    "04043007a": "पात्रीभूतश्च कौन्तेयो ब्राह्मणो गुणवानिव\n",
    "04043007c": "शरौघान्प्रतिगृह्णातु मया मुक्तान्सहस्रशः\n",
    "04043008a": "एष चैव महेष्वासस्त्रिषु लोकेषु विश्रुतः\n",
    "04043008c": "अहं चापि कुरुश्रेष्ठा अर्जुनान्नावरः क्वचित्\n",
    "04043009a": "इतश्चेतश्च निर्मुक्तैः काञ्चनैर्गार्ध्रवाजितैः\n",
    "04043009c": "दृश्यतामद्य वै व्योम खद्योतैरिव संवृतम्\n",
    "04043010a": "अद्याहमृणमक्षय्यं पुरा वाचा प्रतिश्रुतम्\n",
    "04043010c": "धार्तराष्ट्रस्य दास्यामि निहत्य समरेऽर्जुनम्\n",
    "04043011a": "अन्तरा छिद्यमानानां पुङ्खानां व्यतिशीर्यताम्\n",
    "04043011c": "शलभानामिवाकाशे प्रचारः संप्रदृश्यताम्\n",
    "04043012a": "इन्द्राशनिसमस्पर्शं महेन्द्रसमतेजसम्\n",
    "04043012c": "अर्दयिष्याम्यहं पार्थमुल्काभिरिव कुञ्जरम्\n",
    "04043013a": "तमग्निमिव दुर्धर्षमसिशक्तिशरेन्धनम्\n",
    "04043013c": "पाण्डवाग्निमहं दीप्तं प्रदहन्तमिवाहितान्\n",
    "04043014a": "अश्ववेगपुरोवातो रथौघस्तनयित्नुमान्\n",
    "04043014c": "शरधारो महामेघः शमयिष्यामि पाण्डवम्\n",
    "04043015a": "मत्कार्मुकविनिर्मुक्ताः पार्थमाशीविषोपमाः\n",
    "04043015c": "शराः समभिसर्पन्तु वल्मीकमिव पन्नगाः\n",
    "04043016a": "जामदग्न्यान्मया ह्यस्त्रं यत्प्राप्तमृषिसत्तमात्\n",
    "04043016c": "तदुपाश्रित्य वीर्यं च युध्येयमपि वासवम्\n",
    "04043017a": "ध्वजाग्रे वानरस्तिष्ठन्भल्लेन निहतो मया\n",
    "04043017c": "अद्यैव पततां भूमौ विनदन्भैरवान्रवान्\n",
    "04043018a": "शत्रोर्मयाभिपन्नानां भूतानां ध्वजवासिनाम्\n",
    "04043018c": "दिशः प्रतिष्ठमानानामस्तु शब्दो दिवं गतः\n",
    "04043019a": "अद्य दुर्योधनस्याहं शल्यं हृदि चिरस्थितम्\n",
    "04043019c": "समूलमुद्धरिष्यामि बीभत्सुं पातयन्रथात्\n",
    "04043020a": "हताश्वं विरथं पार्थं पौरुषे पर्यवस्थितम्\n",
    "04043020c": "निःश्वसन्तं यथा नागमद्य पश्यन्तु कौरवाः\n",
    "04043021a": "कामं गच्छन्तु कुरवो धनमादाय केवलम्\n",
    "04043021c": "रथेषु वापि तिष्ठन्तो युद्धं पश्यन्तु मामकम्\n",
    "04044001": "कृप उवाच\n",
    "04044001a": "सदैव तव राधेय युद्धे क्रूरतरा मतिः\n",
    "04044001c": "नार्थानां प्रकृतिं वेत्थ नानुबन्धमवेक्षसे\n",
    "04044002a": "नया हि बहवः सन्ति शास्त्राण्याश्रित्य चिन्तिताः\n",
    "04044002c": "तेषां युद्धं तु पापिष्ठं वेदयन्ति पुराविदः\n",
    "04044003a": "देशकालेन संयुक्तं युद्धं विजयदं भवेत्\n",
    "04044003c": "हीनकालं तदेवेह फलवन्न भवत्युत\n",
    "04044003e": "देशे काले च विक्रान्तं कल्याणाय विधीयते\n",
    "04044004a": "आनुकूल्येन कार्याणामन्तरं संविधीयताम्\n",
    "04044004c": "भारं हि रथकारस्य न व्यवस्यन्ति पण्डिताः\n",
    "04044005a": "परिचिन्त्य तु पार्थेन संनिपातो न नः क्षमः\n",
    "04044005c": "एकः कुरूनभ्यरक्षदेकश्चाग्निमतर्पयत्\n",
    "04044006a": "एकश्च पञ्च वर्षाणि ब्रह्मचर्यमधारयत्\n",
    "04044006c": "एकः सुभद्रामारोप्य द्वैरथे कृष्णमाह्वयत्\n",
    "04044006e": "अस्मिन्नेव वने कृष्णो हृतां कृष्णामवाजयत्\n",
    "04044007a": "एकश्च पञ्च वर्षाणि शक्रादस्त्राण्यशिक्षत\n",
    "04044007c": "एकः सांयमिनीं जित्वा कुरूणामकरोद्यशः\n",
    "04044008a": "एको गन्धर्वराजानं चित्रसेनमरिंदमः\n",
    "04044008c": "विजिग्ये तरसा संख्ये सेनां चास्य सुदुर्जयाम्\n",
    "04044009a": "तथा निवातकवचाः कालखञ्जाश्च दानवाः\n",
    "04044009c": "दैवतैरप्यवध्यास्ते एकेन युधि पातिताः\n",
    "04044010a": "एकेन हि त्वया कर्ण किं नामेह कृतं पुरा\n",
    "04044010c": "एकैकेन यथा तेषां भूमिपाला वशीकृताः\n",
    "04044011a": "इन्द्रोऽपि हि न पार्थेन संयुगे योद्धुमर्हति\n",
    "04044011c": "यस्तेनाशंसते योद्धुं कर्तव्यं तस्य भेषजम्\n",
    "04044012a": "आशीविषस्य क्रुद्धस्य पाणिमुद्यम्य दक्षिणम्\n",
    "04044012c": "अविमृश्य प्रदेशिन्या दंष्ट्रामादातुमिच्छसि\n",
    "04044013a": "अथ वा कुञ्जरं मत्तमेक एव चरन्वने\n",
    "04044013c": "अनङ्कुशं समारुह्य नगरं गन्तुमिच्छसि\n",
    "04044014a": "समिद्धं पावकं वापि घृतमेदोवसाहुतम्\n",
    "04044014c": "घृताक्तश्चीरवासास्त्वं मध्येनोत्तर्तुमिच्छसि\n",
    "04044015a": "आत्मानं यः समुद्बध्य कण्ठे बद्ध्वा महाशिलाम्\n",
    "04044015c": "समुद्रं प्रतरेद्दोर्भ्यां तत्र किं नाम पौरुषम्\n",
    "04044016a": "अकृतास्त्रः कृतास्त्रं वै बलवन्तं सुदुर्बलः\n",
    "04044016c": "तादृशं कर्ण यः पार्थं योद्धुमिच्छेत्स दुर्मतिः\n",
    "04044017a": "अस्माभिरेष निकृतो वर्षाणीह त्रयोदश\n",
    "04044017c": "सिंहः पाशविनिर्मुक्तो न नः शेषं करिष्यति\n",
    "04044018a": "एकान्ते पार्थमासीनं कूपेऽग्निमिव संवृतम्\n",
    "04044018c": "अज्ञानादभ्यवस्कन्द्य प्राप्ताः स्मो भयमुत्तमम्\n",
    "04044019a": "सह युध्यामहे पार्थमागतं युद्धदुर्मदम्\n",
    "04044019c": "सैन्यास्तिष्ठन्तु संनद्धा व्यूढानीकाः प्रहारिणः\n",
    "04044020a": "द्रोणो दुर्योधनो भीष्मो भवान्द्रौणिस्तथा वयम्\n",
    "04044020c": "सर्वे युध्यामहे पार्थं कर्ण मा साहसं कृथाः\n",
    "04044021a": "वयं व्यवसितं पार्थं वज्रपाणिमिवोद्यतम्\n",
    "04044021c": "षड्रथाः प्रतियुध्येम तिष्ठेम यदि संहताः\n",
    "04044022a": "व्यूढानीकानि सैन्यानि यत्ताः परमधन्विनः\n",
    "04044022c": "युध्यामहेऽर्जुनं संख्ये दानवा वासवं यथा\n",
    "04045001": "अश्वत्थामोवाच\n",
    "04045001a": "न च तावज्जिता गावो न च सीमान्तरं गताः\n",
    "04045001c": "न हास्तिनपुरं प्राप्तास्त्वं च कर्ण विकत्थसे\n",
    "04045002a": "संग्रामान्सुबहूञ्जित्वा लब्ध्वा च विपुलं धनम्\n",
    "04045002c": "विजित्य च परां भूमिं नाहुः किंचन पौरुषम्\n",
    "04045003a": "पचत्यग्निरवाक्यस्तु तूष्णीं भाति दिवाकरः\n",
    "04045003c": "तूष्णीं धारयते लोकान्वसुधा सचराचरान्\n",
    "04045004a": "चातुर्वर्ण्यस्य कर्माणि विहितानि मनीषिभिः\n",
    "04045004c": "धनं यैरधिगन्तव्यं यच्च कुर्वन्न दुष्यति\n",
    "04045005a": "अधीत्य ब्राह्मणो वेदान्याजयेत यजेत च\n",
    "04045005c": "क्षत्रियो धनुराश्रित्य यजेतैव न याजयेत्\n",
    "04045005e": "वैश्योऽधिगम्य द्रव्याणि ब्रह्मकर्माणि कारयेत्\n",
    "04045006a": "वर्तमाना यथाशास्त्रं प्राप्य चापि महीमिमाम्\n",
    "04045006c": "सत्कुर्वन्ति महाभागा गुरून्सुविगुणानपि\n",
    "04045007a": "प्राप्य द्यूतेन को राज्यं क्षत्रियस्तोष्टुमर्हति\n",
    "04045007c": "तथा नृशंसरूपेण यथान्यः प्राकृतो जनः\n",
    "04045008a": "तथावाप्तेषु वित्तेषु को विकत्थेद्विचक्षणः\n",
    "04045008c": "निकृत्या वञ्चनायोगैश्चरन्वैतंसिको यथा\n",
    "04045009a": "कतमद्द्वैरथं युद्धं यत्राजैषीर्धनंजयम्\n",
    "04045009c": "नकुलं सहदेवं च धनं येषां त्वया हृतम्\n",
    "04045010a": "युधिष्ठिरो जितः कस्मिन्भीमश्च बलिनां वरः\n",
    "04045010c": "इन्द्रप्रस्थं त्वया कस्मिन्संग्रामे निर्जितं पुरा\n",
    "04045011a": "तथैव कतमं युद्धं यस्मिन्कृष्णा जिता त्वया\n",
    "04045011c": "एकवस्त्रा सभां नीता दुष्टकर्मन्रजस्वला\n",
    "04045012a": "मूलमेषां महत्कृत्तं सारार्थी चन्दनं यथा\n",
    "04045012c": "कर्म कारयिथाः शूर तत्र किं विदुरोऽब्रवीत्\n",
    "04045013a": "यथाशक्ति मनुष्याणां शममालक्षयामहे\n",
    "04045013c": "अन्येषां चैव सत्त्वानामपि कीटपिपीलिके\n",
    "04045014a": "द्रौपद्यास्तं परिक्लेशं न क्षन्तुं पाण्डवोऽर्हति\n",
    "04045014c": "दुःखाय धार्तराष्ट्राणां प्रादुर्भूतो धनंजयः\n",
    "04045015a": "त्वं पुनः पण्डितो भूत्वा वाचं वक्तुमिहेच्छसि\n",
    "04045015c": "वैरान्तकरणो जिष्णुर्न नः शेषं करिष्यति\n",
    "04045016a": "नैष देवान्न गन्धर्वान्नासुरान्न च राक्षसान्\n",
    "04045016c": "भयादिह न युध्येत कुन्तीपुत्रो धनंजयः\n",
    "04045017a": "यं यमेषोऽभिसंक्रुद्धः संग्रामेऽभिपतिष्यति\n",
    "04045017c": "वृक्षं गरुडवेगेन विनिहत्य तमेष्यति\n",
    "04045018a": "त्वत्तो विशिष्टं वीर्येण धनुष्यमरराट्समम्\n",
    "04045018c": "वासुदेवसमं युद्धे तं पार्थं को न पूजयेत्\n",
    "04045019a": "दैवं दैवेन युध्येत मानुषेण च मानुषम्\n",
    "04045019c": "अस्त्रेणास्त्रं समाहन्यात्कोऽर्जुनेन समः पुमान्\n",
    "04045020a": "पुत्रादनन्तरः शिष्य इति धर्मविदो विदुः\n",
    "04045020c": "एतेनापि निमित्तेन प्रियो द्रोणस्य पाण्डवः\n",
    "04045021a": "यथा त्वमकरोर्द्यूतमिन्द्रप्रस्थं यथाहरः\n",
    "04045021c": "यथानैषीः सभां कृष्णां तथा युध्यस्व पाण्डवम्\n",
    "04045022a": "अयं ते मातुलः प्राज्ञः क्षत्रधर्मस्य कोविदः\n",
    "04045022c": "दुर्द्यूतदेवी गान्धारः शकुनिर्युध्यतामिह\n",
    "04045023a": "नाक्षान्क्षिपति गाण्डीवं न कृतं द्वापरं न च\n",
    "04045023c": "ज्वलतो निशितान्बाणांस्तीक्ष्णान्क्षिपति गाण्डिवम्\n",
    "04045024a": "न हि गाण्डीवनिर्मुक्ता गार्ध्रपत्राः सुतेजनाः\n",
    "04045024c": "अन्तरेष्ववतिष्ठन्ति गिरीणामपि दारणाः\n",
    "04045025a": "अन्तकः शमनो मृत्युस्तथाग्निर्वडवामुखः\n",
    "04045025c": "कुर्युरेते क्वचिच्छेषं न तु क्रुद्धो धनंजयः\n",
    "04045026a": "युध्यतां काममाचार्यो नाहं योत्स्ये धनंजयम्\n",
    "04045026c": "मत्स्यो ह्यस्माभिरायोध्यो यद्यागच्छेद्गवां पदम्\n",
    "04046001": "भीष्म उवाच\n",
    "04046001a": "साधु पश्यति वै द्रोणः कृपः साध्वनुपश्यति\n",
    "04046001c": "कर्णस्तु क्षत्रधर्मेण यथावद्योद्धुमिच्छति\n",
    "04046002a": "आचार्यो नाभिषक्तव्यः पुरुषेण विजानता\n",
    "04046002c": "देशकालौ तु संप्रेक्ष्य योद्धव्यमिति मे मतिः\n",
    "04046003a": "यस्य सूर्यसमाः पञ्च सपत्नाः स्युः प्रहारिणः\n",
    "04046003c": "कथमभ्युदये तेषां न प्रमुह्येत पण्डितः\n",
    "04046004a": "स्वार्थे सर्वे विमुह्यन्ति येऽपि धर्मविदो जनाः\n",
    "04046004c": "तस्माद्राजन्ब्रवीम्येष वाक्यं ते यदि रोचते\n",
    "04046005a": "कर्णो यदभ्यवोचन्नस्तेजःसंजननाय तत्\n",
    "04046005c": "आचार्यपुत्रः क्षमतां महत्कार्यमुपस्थितम्\n",
    "04046006a": "नायं कालो विरोधस्य कौन्तेये समुपस्थिते\n",
    "04046006c": "क्षन्तव्यं भवता सर्वमाचार्येण कृपेण च\n",
    "04046007a": "भवतां हि कृतास्त्रत्वं यथादित्ये प्रभा तथा\n",
    "04046007c": "यथा चन्द्रमसो लक्ष्म सर्वथा नापकृष्यते\n",
    "04046007e": "एवं भवत्सु ब्राह्मण्यं ब्रह्मास्त्रं च प्रतिष्ठितम्\n",
    "04046008a": "चत्वार एकतो वेदाः क्षात्रमेकत्र दृश्यते\n",
    "04046008c": "नैतत्समस्तमुभयं कस्मिंश्चिदनुशुश्रुमः\n",
    "04046009a": "अन्यत्र भारताचार्यात्सपुत्रादिति मे मतिः\n",
    "04046009c": "ब्रह्मास्त्रं चैव वेदाश्च नैतदन्यत्र दृश्यते\n",
    "04046010a": "आचार्यपुत्रः क्षमतां नायं कालः स्वभेदने\n",
    "04046010c": "सर्वे संहत्य युध्यामः पाकशासनिमागतम्\n",
    "04046011a": "बलस्य व्यसनानीह यान्युक्तानि मनीषिभिः\n",
    "04046011c": "मुख्यो भेदो हि तेषां वै पापिष्ठो विदुषां मतः\n",
    "04046012": "अश्वत्थामोवाच\n",
    "04046012a": "आचार्य एव क्षमतां शान्तिरत्र विधीयताम्\n",
    "04046012c": "अभिषज्यमाने हि गुरौ तद्वृत्तं रोषकारितम्\n",
    "04046013": "वैशंपायन उवाच\n",
    "04046013a": "ततो दुर्योधनो द्रोणं क्षमयामास भारत\n",
    "04046013c": "सह कर्णेन भीष्मेण कृपेण च महात्मना\n",
    "04046014": "द्रोण उवाच\n",
    "04046014a": "यदेव प्रथमं वाक्यं भीष्मः शांतनवोऽब्रवीत्\n",
    "04046014c": "तेनैवाहं प्रसन्नो वै परमत्र विधीयताम्\n",
    "04046015a": "यथा दुर्योधनेऽयत्ते नागः स्पृशति सैनिकान्\n",
    "04046015c": "साहसाद्यदि वा मोहात्तथा नीतिर्विधीयताम्\n",
    "04046016a": "वनवासे ह्यनिर्वृत्ते दर्शयेन्न धनंजयः\n",
    "04046016c": "धनं वालभमानोऽत्र नाद्य नः क्षन्तुमर्हति\n",
    "04046017a": "यथा नायं समायुज्याद्धार्तराष्ट्रान्कथंचन\n",
    "04046017c": "यथा च न पराजय्यात्तथा नीतिर्विधीयताम्\n",
    "04046018a": "उक्तं दुर्योधनेनापि पुरस्ताद्वाक्यमीदृशम्\n",
    "04046018c": "तदनुस्मृत्य गाङ्गेय यथावद्वक्तुमर्हसि\n",
    "04047001": "भीष्म उवाच\n",
    "04047001a": "कलांशास्तात युज्यन्ते मुहूर्ताश्च दिनानि च\n",
    "04047001c": "अर्धमासाश्च मासाश्च नक्षत्राणि ग्रहास्तथा\n",
    "04047002a": "ऋतवश्चापि युज्यन्ते तथा संवत्सरा अपि\n",
    "04047002c": "एवं कालविभागेन कालचक्रं प्रवर्तते\n",
    "04047003a": "तेषां कालातिरेकेण ज्योतिषां च व्यतिक्रमात्\n",
    "04047003c": "पञ्चमे पञ्चमे वर्षे द्वौ मासावुपजायतः\n",
    "04047004a": "तेषामभ्यधिका मासाः पञ्च द्वादश च क्षपाः\n",
    "04047004c": "त्रयोदशानां वर्षाणामिति मे वर्तते मतिः\n",
    "04047005a": "सर्वं यथावच्चरितं यद्यदेभिः परिश्रुतम्\n",
    "04047005c": "एवमेतद्ध्रुवं ज्ञात्वा ततो बीभत्सुरागतः\n",
    "04047006a": "सर्वे चैव महात्मानः सर्वे धर्मार्थकोविदाः\n",
    "04047006c": "येषां युधिष्ठिरो राजा कस्माद्धर्मेऽपराध्नुयुः\n",
    "04047007a": "अलुब्धाश्चैव कौन्तेयाः कृतवन्तश्च दुष्करम्\n",
    "04047007c": "न चापि केवलं राज्यमिच्छेयुस्तेऽनुपायतः\n",
    "04047008a": "तदैव ते हि विक्रान्तुमीषुः कौरवनन्दनाः\n",
    "04047008c": "धर्मपाशनिबद्धास्तु न चेलुः क्षत्रियव्रतात्\n",
    "04047009a": "यच्चानृत इति ख्यायेद्यच्च गच्छेत्पराभवम्\n",
    "04047009c": "वृणुयुर्मरणं पार्था नानृतत्वं कथंचन\n",
    "04047010a": "प्राप्ते तु काले प्राप्तव्यं नोत्सृजेयुर्नरर्षभाः\n",
    "04047010c": "अपि वज्रभृता गुप्तं तथावीर्या हि पाण्डवाः\n",
    "04047011a": "प्रतियुध्याम समरे सर्वशस्त्रभृतां वरम्\n",
    "04047011c": "तस्माद्यदत्र कल्याणं लोके सद्भिरनुष्ठितम्\n",
    "04047011e": "तत्संविधीयतां क्षिप्रं मा नो ह्यर्थोऽतिगात्परान्\n",
    "04047012a": "न हि पश्यामि संग्रामे कदाचिदपि कौरव\n",
    "04047012c": "एकान्तसिद्धिं राजेन्द्र संप्राप्तश्च धनंजयः\n",
    "04047013a": "संप्रवृत्ते तु संग्रामे भावाभावौ जयाजयौ\n",
    "04047013c": "अवश्यमेकं स्पृशतो दृष्टमेतदसंशयम्\n",
    "04047014a": "तस्माद्युद्धावचरिकं कर्म वा धर्मसंहितम्\n",
    "04047014c": "क्रियतामाशु राजेन्द्र संप्राप्तो हि धनंजयः\n",
    "04047015": "दुर्योधन उवाच\n",
    "04047015a": "नाहं राज्यं प्रदास्यामि पाण्डवानां पितामह\n",
    "04047015c": "युद्धावचारिकं यत्तु तच्छीघ्रं संविधीयताम्\n",
    "04047016": "भीष्म उवाच\n",
    "04047016a": "अत्र या मामकी बुद्धिः श्रूयतां यदि रोचते\n",
    "04047016c": "क्षिप्रं बलचतुर्भागं गृह्य गच्छ पुरं प्रति\n",
    "04047016e": "ततोऽपरश्चतुर्भागो गाः समादाय गच्छतु\n",
    "04047017a": "वयं त्वर्धेन सैन्येन प्रतियोत्स्याम पाण्डवम्\n",
    "04047017c": "मत्स्यं वा पुनरायातमथ वापि शतक्रतुम्\n",
    "04047018a": "आचार्यो मध्यतस्तिष्ठत्वश्वत्थामा तु सव्यतः\n",
    "04047018c": "कृपः शारद्वतो धीमान्पार्श्वं रक्षतु दक्षिणम्\n",
    "04047019a": "अग्रतः सूतपुत्रस्तु कर्णस्तिष्ठतु दंशितः\n",
    "04047019c": "अहं सर्वस्य सैन्यस्य पश्चात्स्थास्यामि पालयन्\n",
    "04048001": "वैशंपायन उवाच\n",
    "04048001a": "तथा व्यूढेष्वनीकेषु कौरवेयैर्महारथैः\n",
    "04048001c": "उपायादर्जुनस्तूर्णं रथघोषेण नादयन्\n",
    "04048002a": "ददृशुस्ते ध्वजाग्रं वै शुश्रुवुश्च रथस्वनम्\n",
    "04048002c": "दोधूयमानस्य भृशं गाण्डीवस्य च निस्वनम्\n",
    "04048003a": "ततस्तत्सर्वमालोक्य द्रोणो वचनमब्रवीत्\n",
    "04048003c": "महारथमनुप्राप्तं दृष्ट्वा गाण्डीवधन्विनम्\n",
    "04048004a": "एतद्ध्वजाग्रं पार्थस्य दूरतः संप्रकाशते\n",
    "04048004c": "एष घोषः सजलदो रोरवीति च वानरः\n",
    "04048005a": "एष तिष्ठन्रथश्रेष्ठो रथे रथवरप्रणुत्\n",
    "04048005c": "उत्कर्षति धनुःश्रेष्ठं गाण्डीवमशनिस्वनम्\n",
    "04048006a": "इमौ हि बाणौ सहितौ पादयोर्मे व्यवस्थितौ\n",
    "04048006c": "अपरौ चाप्यतिक्रान्तौ कर्णौ संस्पृश्य मे शरौ\n",
    "04048007a": "निरुष्य हि वने वासं कृत्वा कर्मातिमानुषम्\n",
    "04048007c": "अभिवादयते पार्थः श्रोत्रे च परिपृच्छति\n",
    "04048008": "अर्जुन उवाच\n",
    "04048008a": "इषुपाते च सेनाया हयान्संयच्छ सारथे\n",
    "04048008c": "यावत्समीक्षे सैन्येऽस्मिन्क्वासौ कुरुकुलाधमः\n",
    "04048009a": "सर्वानन्याननादृत्य दृष्ट्वा तमतिमानिनम्\n",
    "04048009c": "तस्य मूर्ध्नि पतिष्यामि तत एते पराजिताः\n",
    "04048010a": "एष व्यवस्थितो द्रोणो द्रौणिश्च तदनन्तरम्\n",
    "04048010c": "भीष्मः कृपश्च कर्णश्च महेष्वासा व्यवस्थिताः\n",
    "04048011a": "राजानं नात्र पश्यामि गाः समादाय गच्छति\n",
    "04048011c": "दक्षिणं मार्गमास्थाय शङ्के जीवपरायणः\n",
    "04048012a": "उत्सृज्यैतद्रथानीकं गच्छ यत्र सुयोधनः\n",
    "04048012c": "तत्रैव योत्स्ये वैराटे नास्ति युद्धं निरामिषम्\n",
    "04048012e": "तं जित्वा विनिवर्तिष्ये गाः समादाय वै पुनः\n",
    "04048013": "वैशंपायन उवाच\n",
    "04048013a": "एवमुक्तः स वैराटिर्हयान्संयम्य यत्नतः\n",
    "04048013c": "नियम्य च ततो रश्मीन्यत्र ते कुरुपुंगवाः\n",
    "04048013e": "अचोदयत्ततो वाहान्यतो दुर्योधनस्ततः\n",
    "04048014a": "उत्सृज्य रथवंशं तु प्रयाते श्वेतवाहने\n",
    "04048014c": "अभिप्रायं विदित्वास्य द्रोणो वचनमब्रवीत्\n",
    "04048015a": "नैषोऽन्तरेण राजानं बीभत्सुः स्थातुमिच्छति\n",
    "04048015c": "तस्य पार्ष्णिं ग्रहीष्यामो जवेनाभिप्रयास्यतः\n",
    "04048016a": "न ह्येनमभिसंक्रुद्धमेको युध्येत संयुगे\n",
    "04048016c": "अन्यो देवात्सहस्राक्षात्कृष्णाद्वा देवकीसुतात्\n",
    "04048017a": "किं नो गावः करिष्यन्ति धनं वा विपुलं तथा\n",
    "04048017c": "दुर्योधनः पार्थजले पुरा नौरिव मज्जति\n",
    "04048018a": "तथैव गत्वा बीभत्सुर्नाम विश्राव्य चात्मनः\n",
    "04048018c": "शलभैरिव तां सेनां शरैः शीघ्रमवाकिरत्\n",
    "04048019a": "कीर्यमाणाः शरौघैस्तु योधास्ते पार्थचोदितैः\n",
    "04048019c": "नापश्यन्नावृतां भूमिमन्तरिक्षं च पत्रिभिः\n",
    "04048020a": "तेषां नात्मनिनो युद्धे नापयानेऽभवन्मतिः\n",
    "04048020c": "शीघ्रत्वमेव पार्थस्य पूजयन्ति स्म चेतसा\n",
    "04048021a": "ततः शङ्खं प्रदध्मौ स द्विषतां लोमहर्षणम्\n",
    "04048021c": "विस्फार्य च धनुःश्रेष्ठं ध्वजे भूतान्यचोदयत्\n",
    "04048022a": "तस्य शङ्खस्य शब्देन रथनेमिस्वनेन च\n",
    "04048022c": "अमानुषाणां तेषां च भूतानां ध्वजवासिनाम्\n",
    "04048023a": "ऊर्ध्वं पुच्छान्विधुन्वाना रेभमाणाः समन्ततः\n",
    "04048023c": "गावः प्रतिन्यवर्तन्त दिशमास्थाय दक्षिणाम्\n",
    "04049001": "वैशंपायन उवाच\n",
    "04049001a": "स शत्रुसेनां तरसा प्रणुद्य; गास्ता विजित्याथ धनुर्धराग्र्यः\n",
    "04049001c": "दुर्योधनायाभिमुखं प्रयातो; भूयोऽर्जुनः प्रियमाजौ चिकीर्षन्\n",
    "04049002a": "गोषु प्रयातासु जवेन मत्स्या;न्किरीटिनं कृतकार्यं च मत्वा\n",
    "04049002c": "दुर्योधनायाभिमुखं प्रयान्तं; कुरुप्रवीराः सहसाभिपेतुः\n",
    "04049003a": "तेषामनीकानि बहूनि गाढं; व्यूढानि दृष्ट्वा बहुलध्वजानि\n",
    "04049003c": "मत्स्यस्य पुत्रं द्विषतां निहन्ता; वैराटिमामन्त्र्य ततोऽभ्युवाच\n",
    "04049004a": "एतेन तूर्णं प्रतिपादयेमा;ञ्श्वेतान्हयान्काञ्चनरश्मियोक्त्रान्\n",
    "04049004c": "जवेन सर्वेण कुरु प्रयत्न;मासादयैतद्रथसिंहवृन्दम्\n",
    "04049005a": "गजो गजेनेव मया दुरात्मा; यो योद्धुमाकाङ्क्षति सूतपुत्रः\n",
    "04049005c": "तमेव मां प्रापय राजपुत्र; दुर्योधनापाश्रयजातदर्पम्\n",
    "04049006a": "स तैर्हयैर्वातजवैर्बृहद्भिः; पुत्रो विराटस्य सुवर्णकक्ष्यैः\n",
    "04049006c": "विध्वंसयंस्तद्रथिनामनीकं; ततोऽवहत्पाण्डवमाजिमध्ये\n",
    "04049007a": "तं चित्रसेनो विशिखैर्विपाठैः; संग्रामजिच्छत्रुसहो जयश्च\n",
    "04049007c": "प्रत्युद्ययुर्भारतमापतन्तं; महारथाः कर्णमभीप्समानाः\n",
    "04049008a": "ततः स तेषां पुरुषप्रवीरः; शरासनार्चिः शरवेगतापः\n",
    "04049008c": "व्रातान्रथानामदहत्स मन्यु;र्वनं यथाग्निः कुरुपुंगवानाम्\n",
    "04049009a": "तस्मिंस्तु युद्धे तुमुले प्रवृत्ते; पार्थं विकर्णोऽतिरथं रथेन\n",
    "04049009c": "विपाठवर्षेण कुरुप्रवीरो; भीमेन भीमानुजमाससाद\n",
    "04049010a": "ततो विकर्णस्य धनुर्विकृष्य; जाम्बूनदाग्र्योपचितं दृढज्यम्\n",
    "04049010c": "अपातयद्ध्वजमस्य प्रमथ्य; छिन्नध्वजः सोऽप्यपयाज्जवेन\n",
    "04049011a": "तं शात्रवाणां गणबाधितारं; कर्माणि कुर्वाणममानुषाणि\n",
    "04049011c": "शत्रुंतपः कोपममृष्यमाणः; समर्पयत्कूर्मनखेन पार्थम्\n",
    "04049012a": "स तेन राज्ञातिरथेन विद्धो; विगाहमानो ध्वजिनीं कुरूणाम्\n",
    "04049012c": "शत्रुंतपं पञ्चभिराशु विद्ध्वा; ततोऽस्य सूतं दशभिर्जघान\n",
    "04049013a": "ततः स विद्धो भरतर्षभेण; बाणेन गात्रावरणातिगेन\n",
    "04049013c": "गतासुराजौ निपपात भूमौ; नगो नगाग्रादिव वातरुग्णः\n",
    "04049014a": "रथर्षभास्ते तु रथर्षभेण; वीरा रणे वीरतरेण भग्नाः\n",
    "04049014c": "चकम्पिरे वातवशेन काले; प्रकम्पितानीव महावनानि\n",
    "04049015a": "हतास्तु पार्थेन नरप्रवीरा; भूमौ युवानः सुषुपुः सुवेषाः\n",
    "04049015c": "वसुप्रदा वासवतुल्यवीर्याः; पराजिता वासवजेन संख्ये\n",
    "04049015e": "सुवर्णकार्ष्णायसवर्मनद्धा; नागा यथा हैमवताः प्रवृद्धाः\n",
    "04049016a": "तथा स शत्रून्समरे विनिघ्न;न्गाण्डीवधन्वा पुरुषप्रवीरः\n",
    "04049016c": "चचार संख्ये प्रदिशो दिशश्च; दहन्निवाग्निर्वनमातपान्ते\n",
    "04049017a": "प्रकीर्णपर्णानि यथा वसन्ते; विशातयित्वात्यनिलो नुदन्खे\n",
    "04049017c": "तथा सपत्नान्विकिरन्किरीटी; चचार संख्येऽतिरथो रथेन\n",
    "04049018a": "शोणाश्ववाहस्य हयान्निहत्य; वैकर्तनभ्रातुरदीनसत्त्वः\n",
    "04049018c": "एकेन संग्रामजितः शरेण; शिरो जहाराथ किरीटमाली\n",
    "04049019a": "तस्मिन्हते भ्रातरि सूतपुत्रो; वैकर्तनो वीर्यमथाददानः\n",
    "04049019c": "प्रगृह्य दन्ताविव नागराजो; महर्षभं व्याघ्र इवाभ्यधावत्\n",
    "04049020a": "स पाण्डवं द्वादशभिः पृषत्कै;र्वैकर्तनः शीघ्रमुपाजघान\n",
    "04049020c": "विव्याध गात्रेषु हयांश्च सर्वा;न्विराटपुत्रं च शरैर्निजघ्ने\n",
    "04049021a": "स हस्तिनेवाभिहतो गजेन्द्रः; प्रगृह्य भल्लान्निशितान्निषङ्गात्\n",
    "04049021c": "आकर्णपूर्णं च धनुर्विकृष्य; विव्याध बाणैरथ सूतपुत्रम्\n",
    "04049022a": "अथास्य बाहूरुशिरोललाटं; ग्रीवां रथाङ्गानि परावमर्दी\n",
    "04049022c": "स्थितस्य बाणैर्युधि निर्बिभेद; गाण्डीवमुक्तैरशनिप्रकाशैः\n",
    "04049023a": "स पार्थमुक्तैर्विशिखैः प्रणुन्नो; गजो गजेनेव जितस्तरस्वी\n",
    "04049023c": "विहाय संग्रामशिरः प्रयातो; वैकर्तनः पाण्डवबाणतप्तः\n",
    "04050001": "वैशंपायन उवाच\n",
    "04050001a": "अपयाते तु राधेये दुर्योधनपुरोगमाः\n",
    "04050001c": "अनीकेन यथास्वेन शरैरार्च्छन्त पाण्डवम्\n",
    "04050002a": "बहुधा तस्य सैन्यस्य व्यूढस्यापततः शरैः\n",
    "04050002c": "अभियानीयमाज्ञाय वैराटिरिदमब्रवीत्\n",
    "04050003a": "आस्थाय रुचिरं जिष्णो रथं सारथिना मया\n",
    "04050003c": "कतमद्यास्यसेऽनीकमुक्तो यास्याम्यहं त्वया\n",
    "04050004": "अर्जुन उवाच\n",
    "04050004a": "लोहिताक्षमरिष्टं यं वैयाघ्रमनुपश्यसि\n",
    "04050004c": "नीलां पताकामाश्रित्य रथे तिष्ठन्तमुत्तर\n",
    "04050005a": "कृपस्यैतद्रथानीकं प्रापयस्वैतदेव माम्\n",
    "04050005c": "एतस्य दर्शयिष्यामि शीघ्रास्त्रं दृढधन्विनः\n",
    "04050006a": "कमण्डलुर्ध्वजे यस्य शातकुम्भमयः शुभः\n",
    "04050006c": "आचार्य एष वै द्रोणः सर्वशस्त्रभृतां वरः\n",
    "04050007a": "सुप्रसन्नमना वीर कुरुष्वैनं प्रदक्षिणम्\n",
    "04050007c": "अत्रैव चाविरोधेन एष धर्मः सनातनः\n",
    "04050008a": "यदि मे प्रथमं द्रोणः शरीरे प्रहरिष्यति\n",
    "04050008c": "ततोऽस्य प्रहरिष्यामि नास्य कोपो भविष्यति\n",
    "04050009a": "अस्याविदूरे तु धनुर्ध्वजाग्रे यस्य दृश्यते\n",
    "04050009c": "आचार्यस्यैष पुत्रो वै अश्वत्थामा महारथः\n",
    "04050010a": "सदा ममैष मान्यश्च सर्वशस्त्रभृतामपि\n",
    "04050010c": "एतस्य त्वं रथं प्राप्य निवर्तेथाः पुनः पुनः\n",
    "04050011a": "य एष तु रथानीके सुवर्णकवचावृतः\n",
    "04050011c": "सेनाग्र्येण तृतीयेन व्यवहार्येण तिष्ठति\n",
    "04050012a": "यस्य नागो ध्वजाग्रे वै हेमकेतनसंश्रितः\n",
    "04050012c": "धृतराष्ट्रात्मजः श्रीमानेष राजा सुयोधनः\n",
    "04050013a": "एतस्याभिमुखं वीर रथं पररथारुजः\n",
    "04050013c": "प्रापयस्वैष तेजोभिप्रमाथी युद्धदुर्मदः\n",
    "04050014a": "एष द्रोणस्य शिष्याणां शीघ्रास्त्रः प्रथमो मतः\n",
    "04050014c": "एतस्य दर्शयिष्यामि शीघ्रास्त्रं विपुलं शरैः\n",
    "04050015a": "नागकक्ष्या तु रुचिरा ध्वजाग्रे यस्य तिष्ठति\n",
    "04050015c": "एष वैकर्तनः कर्णो विदितः पूर्वमेव ते\n",
    "04050016a": "एतस्य रथमास्थाय राधेयस्य दुरात्मनः\n",
    "04050016c": "यत्तो भवेथाः संग्रामे स्पर्धत्येष मया सदा\n",
    "04050017a": "यस्तु नीलानुसारेण पञ्चतारेण केतुना\n",
    "04050017c": "हस्तावापी बृहद्धन्वा रथे तिष्ठति वीर्यवान्\n",
    "04050018a": "यस्य तारार्कचित्रोऽसौ रथे ध्वजवरः स्थितः\n",
    "04050018c": "यस्यैतत्पाण्डुरं छत्रं विमलं मूर्ध्नि तिष्ठति\n",
    "04050019a": "महतो रथवंशस्य नानाध्वजपताकिनः\n",
    "04050019c": "बलाहकाग्रे सूर्यो वा य एष प्रमुखे स्थितः\n",
    "04050020a": "हैमं चन्द्रार्कसंकाशं कवचं यस्य दृश्यते\n",
    "04050020c": "जातरूपशिरस्त्राणस्त्रासयन्निव मे मनः\n",
    "04050021a": "एष शांतनवो भीष्मः सर्वेषां नः पितामहः\n",
    "04050021c": "राजश्रियावबद्धस्तु दुर्योधनवशानुगः\n",
    "04050022a": "पश्चादेष प्रयातव्यो न मे विघ्नकरो भवेत्\n",
    "04050022c": "एतेन युध्यमानस्य यत्तः संयच्छ मे हयान्\n",
    "04050023a": "ततोऽभ्यवहदव्यग्रो वैराटिः सव्यसाचिनम्\n",
    "04050023c": "यत्रातिष्ठत्कृपो राजन्योत्स्यमानो धनंजयम्\n",
    "04051001": "वैशंपायन उवाच\n",
    "04051001a": "तान्यनीकान्यदृश्यन्त कुरूणामुग्रधन्विनाम्\n",
    "04051001c": "संसर्पन्तो यथा मेघा घर्मान्ते मन्दमारुताः\n",
    "04051002a": "अभ्याशे वाजिनस्तस्थुः समारूढाः प्रहारिभिः\n",
    "04051002c": "भीमरूपाश्च मातङ्गास्तोमराङ्कुशचोदिताः\n",
    "04051003a": "ततः शक्रः सुरगणैः समारुह्य सुदर्शनम्\n",
    "04051003c": "सहोपायात्तदा राजन्विश्वाश्विमरुतां गणैः\n",
    "04051004a": "तद्देवयक्षगन्धर्वमहोरगसमाकुलम्\n",
    "04051004c": "शुशुभेऽभ्रविनिर्मुक्तं ग्रहैरिव नभस्तलम्\n",
    "04051005a": "अस्त्राणां च बलं तेषां मानुषेषु प्रयुज्यताम्\n",
    "04051005c": "तच्च घोरं महद्युद्धं भीष्मार्जुनसमागमे\n",
    "04051006a": "शतं शतसहस्राणां यत्र स्थूणा हिरण्मयाः\n",
    "04051006c": "मणिरत्नमयाश्चान्याः प्रासादमुपधारयन्\n",
    "04051007a": "तत्र कामगमं दिव्यं सर्वरत्नविभूषितम्\n",
    "04051007c": "विमानं देवराजस्य शुशुभे खेचरं तदा\n",
    "04051008a": "तत्र देवास्त्रयस्त्रिंशत्तिष्ठन्ति सहवासवाः\n",
    "04051008c": "गन्धर्वा राक्षसाः सर्पाः पितरश्च महर्षिभिः\n",
    "04051009a": "तथा राजा वसुमना बलाक्षः सुप्रतर्दनः\n",
    "04051009c": "अष्टकश्च शिबिश्चैव ययातिर्नहुषो गयः\n",
    "04051010a": "मनुः क्षुपो रघुर्भानुः कृशाश्वः सगरः शलः\n",
    "04051010c": "विमाने देवराजस्य समदृश्यन्त सुप्रभाः\n",
    "04051011a": "अग्नेरीशस्य सोमस्य वरुणस्य प्रजापतेः\n",
    "04051011c": "तथा धातुर्विधातुश्च कुबेरस्य यमस्य च\n",
    "04051012a": "अलम्बुसोग्रसेनस्य गन्धर्वस्य च तुम्बुरोः\n",
    "04051012c": "यथाभागं यथोद्देशं विमानानि चकाशिरे\n",
    "04051013a": "सर्वदेवनिकायाश्च सिद्धाश्च परमर्षयः\n",
    "04051013c": "अर्जुनस्य कुरूणां च द्रष्टुं युद्धमुपागताः\n",
    "04051014a": "दिव्यानां तत्र माल्यानां गन्धः पुण्योऽथ सर्वशः\n",
    "04051014c": "प्रससार वसन्ताग्रे वनानामिव पुष्पताम्\n",
    "04051015a": "रक्तारक्तानि देवानां समदृश्यन्त तिष्ठताम्\n",
    "04051015c": "आतपत्राणि वासांसि स्रजश्च व्यजनानि च\n",
    "04051016a": "उपशाम्यद्रजो भौमं सर्वं व्याप्तं मरीचिभिः\n",
    "04051016c": "दिव्यान्गन्धानुपादाय वायुर्योधानसेवत\n",
    "04051017a": "प्रभासितमिवाकाशं चित्ररूपमलंकृतम्\n",
    "04051017c": "संपतद्भिः स्थितैश्चैव नानारत्नावभासितैः\n",
    "04051017e": "विमानैर्विविधैश्चित्रैरुपानीतैः सुरोत्तमैः\n",
    "04052001": "वैशंपायन उवाच\n",
    "04052001a": "एतस्मिन्नन्तरे तत्र महावीर्यपराक्रमः\n",
    "04052001c": "आजगाम महासत्त्वः कृपः शस्त्रभृतां वरः\n",
    "04052001e": "अर्जुनं प्रति संयोद्धुं युद्धार्थी स महारथः\n",
    "04052002a": "तौ रथौ सूर्यसंकाशौ योत्स्यमानौ महाबलौ\n",
    "04052002c": "शारदाविव जीमूतौ व्यरोचेतां व्यवस्थितौ\n",
    "04052003a": "पार्थोऽपि विश्रुतं लोके गाण्डीवं परमायुधम्\n",
    "04052003c": "विकृष्य चिक्षेप बहून्नाराचान्मर्मभेदिनः\n",
    "04052004a": "तानप्राप्ताञ्शितैर्बाणैर्नाराचान्रक्तभोजनान्\n",
    "04052004c": "कृपश्चिच्छेद पार्थस्य शतशोऽथ सहस्रशः\n",
    "04052005a": "ततः पार्थश्च संक्रुद्धश्चित्रान्मार्गान्प्रदर्शयन्\n",
    "04052005c": "दिशः संछादयन्बाणैः प्रदिशश्च महारथः\n",
    "04052006a": "एकच्छायमिवाकाशं प्रकुर्वन्सर्वतः प्रभुः\n",
    "04052006c": "प्रच्छादयदमेयात्मा पार्थः शरशतैः कृपम्\n",
    "04052007a": "स शरैरर्पितः क्रुद्धः शितैरग्निशिखोपमैः\n",
    "04052007c": "तूर्णं शरसहस्रेण पार्थमप्रतिमौजसम्\n",
    "04052007e": "अर्पयित्वा महात्मानं ननाद समरे कृपः\n",
    "04052008a": "ततः कनकपुङ्खाग्रैर्वीरः संनतपर्वभिः\n",
    "04052008c": "त्वरन्गाण्डीवनिर्मुक्तैरर्जुनस्तस्य वाजिनः\n",
    "04052008e": "चतुर्भिश्चतुरस्तीक्ष्णैरविध्यत्परमेषुभिः\n",
    "04052009a": "ते हया निशितैर्विद्धा ज्वलद्भिरिव पन्नगैः\n",
    "04052009c": "उत्पेतुः सहसा सर्वे कृपः स्थानादथाच्यवत्\n",
    "04052010a": "च्युतं तु गौतमं स्थानात्समीक्ष्य कुरुनन्दनः\n",
    "04052010c": "नाविध्यत्परवीरघ्नो रक्षमाणोऽस्य गौरवम्\n",
    "04052011a": "स तु लब्ध्वा पुनः स्थानं गौतमः सव्यसाचिनम्\n",
    "04052011c": "विव्याध दशभिर्बाणैस्त्वरितः कङ्कपत्रिभिः\n",
    "04052012a": "ततः पार्थो धनुस्तस्य भल्लेन निशितेन च\n",
    "04052012c": "चिच्छेदैकेन भूयश्च हस्ताच्चापमथाहरत्\n",
    "04052013a": "अथास्य कवचं बाणैर्निशितैर्मर्मभेदिभिः\n",
    "04052013c": "व्यधमन्न च पार्थोऽस्य शरीरमवपीडयत्\n",
    "04052014a": "तस्य निर्मुच्यमानस्य कवचात्काय आबभौ\n",
    "04052014c": "समये मुच्यमानस्य सर्पस्येव तनुर्यथा\n",
    "04052015a": "छिन्ने धनुषि पार्थेन सोऽन्यदादाय कार्मुकम्\n",
    "04052015c": "चकार गौतमः सज्यं तदद्भुतमिवाभवत्\n",
    "04052016a": "स तदप्यस्य कौन्तेयश्चिच्छेद नतपर्वणा\n",
    "04052016c": "एवमन्यानि चापानि बहूनि कृतहस्तवत्\n",
    "04052016e": "शारद्वतस्य चिच्छेद पाण्डवः परवीरहा\n",
    "04052017a": "स छिन्नधनुरादाय अथ शक्तिं प्रतापवान्\n",
    "04052017c": "प्राहिणोत्पाण्डुपुत्राय प्रदीप्तामशनीमिव\n",
    "04052018a": "तामर्जुनस्तदायान्तीं शक्तिं हेमविभूषिताम्\n",
    "04052018c": "वियद्गतां महोल्काभां चिच्छेद दशभिः शरैः\n",
    "04052018e": "सापतद्दशधा छिन्ना भूमौ पार्थेन धीमता\n",
    "04052019a": "युगमध्ये तु भल्लैस्तु ततः स सधनुः कृपः\n",
    "04052019c": "तमाशु निशितैः पार्थं बिभेद दशभिः शरैः\n",
    "04052020a": "ततः पार्थो महातेजा विशिखानग्नितेजसः\n",
    "04052020c": "चिक्षेप समरे क्रुद्धस्त्रयोदश शिलाशितान्\n",
    "04052021a": "अथास्य युगमेकेन चतुर्भिश्चतुरो हयान्\n",
    "04052021c": "षष्ठेन च शिरः कायाच्छरेण रथसारथेः\n",
    "04052022a": "त्रिभिस्त्रिवेणुं समरे द्वाभ्यामक्षौ महाबलः\n",
    "04052022c": "द्वादशेन तु भल्लेन चकर्तास्य ध्वजं तथा\n",
    "04052023a": "ततो वज्रनिकाशेन फल्गुनः प्रहसन्निव\n",
    "04052023c": "त्रयोदशेनेन्द्रसमः कृपं वक्षस्यताडयत्\n",
    "04052024a": "स छिन्नधन्वा विरथो हताश्वो हतसारथिः\n",
    "04052024c": "गदापाणिरवप्लुत्य तूर्णं चिक्षेप तां गदाम्\n",
    "04052025a": "सा तु मुक्ता गदा गुर्वी कृपेण सुपरिष्कृता\n",
    "04052025c": "अर्जुनेन शरैर्नुन्ना प्रतिमार्गमथागमत्\n",
    "04052026a": "ततो योधाः परीप्सन्तः शारद्वतममर्षणम्\n",
    "04052026c": "सर्वतः समरे पार्थं शरवर्षैरवाकिरन्\n",
    "04052027a": "ततो विराटस्य सुतः सव्यमावृत्य वाजिनः\n",
    "04052027c": "यमकं मण्डलं कृत्वा तान्योधान्प्रत्यवारयत्\n",
    "04052028a": "ततः कृपमुपादाय विरथं ते नरर्षभाः\n",
    "04052028c": "अपाजह्रुर्महावेगाः कुन्तीपुत्राद्धनंजयात्\n",
    "04053001": "अर्जुन उवाच\n",
    "04053001a": "यत्रैषा काञ्चनी वेदी प्रदीप्ताग्निशिखोपमा\n",
    "04053001c": "उच्छ्रिता काञ्चने दण्डे पताकाभिरलंकृता\n",
    "04053001e": "तत्र मां वह भद्रं ते द्रोणानीकाय मारिष\n",
    "04053002a": "अश्वाः शोणाः प्रकाशन्ते बृहन्तश्चारुवाहिनः\n",
    "04053002c": "स्निग्धविद्रुमसंकाशास्ताम्रास्याः प्रियदर्शनाः\n",
    "04053002e": "युक्ता रथवरे यस्य सर्वशिक्षाविशारदाः\n",
    "04053003a": "दीर्घबाहुर्महातेजा बलरूपसमन्वितः\n",
    "04053003c": "सर्वलोकेषु विख्यातो भारद्वाजः प्रतापवान्\n",
    "04053004a": "बुद्ध्या तुल्यो ह्युशनसा बृहस्पतिसमो नये\n",
    "04053004c": "वेदास्तथैव चत्वारो ब्रह्मचर्यं तथैव च\n",
    "04053005a": "ससंहाराणि दिव्यानि सर्वाण्यस्त्राणि मारिष\n",
    "04053005c": "धनुर्वेदश्च कार्त्स्न्येन यस्मिन्नित्यं प्रतिष्ठितः\n",
    "04053006a": "क्षमा दमश्च सत्यं च आनृशंस्यमथार्जवम्\n",
    "04053006c": "एते चान्ये च बहवो गुणा यस्मिन्द्विजोत्तमे\n",
    "04053007a": "तेनाहं योद्धुमिच्छामि महाभागेन संयुगे\n",
    "04053007c": "तस्मात्त्वं प्रापयाचार्यं क्षिप्रमुत्तर वाहय\n",
    "04053008": "वैशंपायन उवाच\n",
    "04053008a": "अर्जुनेनैवमुक्तस्तु वैराटिर्हेमभूषितान्\n",
    "04053008c": "चोदयामास तानश्वान्भारद्वाजरथं प्रति\n",
    "04053009a": "तमापतन्तं वेगेन पाण्डवं रथिनां वरम्\n",
    "04053009c": "द्रोणः प्रत्युद्ययौ पार्थं मत्तो मत्तमिव द्विपम्\n",
    "04053010a": "ततः प्राध्मापयच्छङ्खं भेरीशतनिनादितम्\n",
    "04053010c": "प्रचुक्षुभे बलं सर्वमुद्धूत इव सागरः\n",
    "04053011a": "अथ शोणान्सदश्वांस्तान्हंसवर्णैर्मनोजवैः\n",
    "04053011c": "मिश्रितान्समरे दृष्ट्वा व्यस्मयन्त रणे जनाः\n",
    "04053012a": "तौ रथौ वीर्यसंपन्नौ दृष्ट्वा संग्राममूर्धनि\n",
    "04053012c": "आचार्यशिष्यावजितौ कृतविद्यौ मनस्विनौ\n",
    "04053013a": "समाश्लिष्टौ तदान्योन्यं द्रोणपार्थौ महाबलौ\n",
    "04053013c": "दृष्ट्वा प्राकम्पत मुहुर्भरतानां महद्बलम्\n",
    "04053014a": "हर्षयुक्तस्तथा पार्थः प्रहसन्निव वीर्यवान्\n",
    "04053014c": "रथं रथेन द्रोणस्य समासाद्य महारथः\n",
    "04053015a": "अभिवाद्य महाबाहुः सान्त्वपूर्वमिदं वचः\n",
    "04053015c": "उवाच श्लक्ष्णया वाचा कौन्तेयः परवीरहा\n",
    "04053016a": "उषिताः स्म वने वासं प्रतिकर्म चिकीर्षवः\n",
    "04053016c": "कोपं नार्हसि नः कर्तुं सदा समरदुर्जय\n",
    "04053017a": "अहं तु प्रहृते पूर्वं प्रहरिष्यामि तेऽनघ\n",
    "04053017c": "इति मे वर्तते बुद्धिस्तद्भवान्कर्तुमर्हति\n",
    "04053018a": "ततोऽस्मै प्राहिणोद्द्रोणः शरानधिकविंशतिम्\n",
    "04053018c": "अप्राप्तांश्चैव तान्पार्थश्चिच्छेद कृतहस्तवत्\n",
    "04053019a": "ततः शरसहस्रेण रथं पार्थस्य वीर्यवान्\n",
    "04053019c": "अवाकिरत्ततो द्रोणः शीघ्रमस्त्रं विदर्शयन्\n",
    "04053020a": "एवं प्रववृते युद्धं भारद्वाजकिरीटिनोः\n",
    "04053020c": "समं विमुञ्चतोः संख्ये विशिखान्दीप्ततेजसः\n",
    "04053021a": "तावुभौ ख्यातकर्माणावुभौ वायुसमौ जवे\n",
    "04053021c": "उभौ दिव्यास्त्रविदुषावुभावुत्तमतेजसौ\n",
    "04053021e": "क्षिपन्तौ शरजालानि मोहयामासतुर्नृपान्\n",
    "04053022a": "व्यस्मयन्त ततो योधाः सर्वे तत्र समागताः\n",
    "04053022c": "शरान्विसृजतोस्तूर्णं साधु साध्विति पूजयन्\n",
    "04053023a": "द्रोणं हि समरे कोऽन्यो योद्धुमर्हति फल्गुनात्\n",
    "04053023c": "रौद्रः क्षत्रियधर्मोऽयं गुरुणा यदयुध्यत\n",
    "04053023e": "इत्यब्रुवञ्जनास्तत्र संग्रामशिरसि स्थिताः\n",
    "04053024a": "वीरौ तावपि संरब्धौ संनिकृष्टौ महारथौ\n",
    "04053024c": "छादयेतां शरव्रातैरन्योन्यमपराजितौ\n",
    "04053025a": "विस्फार्य सुमहच्चापं हेमपृष्ठं दुरासदम्\n",
    "04053025c": "संरब्धोऽथ भरद्वाजः फल्गुनं प्रत्ययुध्यत\n",
    "04053026a": "स सायकमयैर्जालैरर्जुनस्य रथं प्रति\n",
    "04053026c": "भानुमद्भिः शिलाधौतैर्भानोः प्रच्छादयत्प्रभाम्\n",
    "04053027a": "पार्थं च स महाबाहुर्महावेगैर्महारथः\n",
    "04053027c": "विव्याध निशितैर्बाणैर्मेघो वृष्ट्येव पर्वतम्\n",
    "04053028a": "तथैव दिव्यं गाण्डीवं धनुरादाय पाण्डवः\n",
    "04053028c": "शत्रुघ्नं वेगवद्धृष्टो भारसाधनमुत्तमम्\n",
    "04053028e": "विससर्ज शरांश्चित्रान्सुवर्णविकृतान्बहून्\n",
    "04053029a": "नाशयञ्शरवर्षाणि भारद्वाजस्य वीर्यवान्\n",
    "04053029c": "तूर्णं चापविनिर्मुक्तैस्तदद्भुतमिवाभवत्\n",
    "04053030a": "स रथेन चरन्पार्थः प्रेक्षणीयो धनंजयः\n",
    "04053030c": "युगपद्दिक्षु सर्वासु सर्वशस्त्राण्यदर्शयत्\n",
    "04053031a": "एकच्छायमिवाकाशं बाणैश्चक्रे समन्ततः\n",
    "04053031c": "नादृश्यत तदा द्रोणो नीहारेणेव संवृतः\n",
    "04053032a": "तस्याभवत्तदा रूपं संवृतस्य शरोत्तमैः\n",
    "04053032c": "जाज्वल्यमानस्य यथा पर्वतस्येव सर्वतः\n",
    "04053033a": "दृष्ट्वा तु पार्थस्य रणे शरैः स्वरथमावृतम्\n",
    "04053033c": "स विस्फार्य धनुश्चित्रं मेघस्तनितनिस्वनम्\n",
    "04053034a": "अग्निचक्रोपमं घोरं विकर्षन्परमायुधम्\n",
    "04053034c": "व्यशातयच्छरांस्तांस्तु द्रोणः समितिशोभनः\n",
    "04053034e": "महानभूत्ततः शब्दो वंशानामिव दह्यताम्\n",
    "04053035a": "जाम्बूनदमयैः पुङ्खैश्चित्रचापवरातिगैः\n",
    "04053035c": "प्राच्छादयदमेयात्मा दिशः सूर्यस्य च प्रभाम्\n",
    "04053036a": "ततः कनकपुङ्खानां शराणां नतपर्वणाम्\n",
    "04053036c": "वियच्चराणां वियति दृश्यन्ते बहुशः प्रजाः\n",
    "04053037a": "द्रोणस्य पुङ्खसक्ताश्च प्रभवन्तः शरासनात्\n",
    "04053037c": "एको दीर्घ इवादृश्यदाकाशे संहतः शरः\n",
    "04053038a": "एवं तौ स्वर्णविकृतान्विमुञ्चन्तौ महाशरान्\n",
    "04053038c": "आकाशं संवृतं वीरावुल्काभिरिव चक्रतुः\n",
    "04053039a": "शरास्तयोश्च विबभुः कङ्कबर्हिणवाससः\n",
    "04053039c": "पङ्क्त्यः शरदि खस्थानां हंसानां चरतामिव\n",
    "04053040a": "युद्धं समभवत्तत्र सुसंरब्धं महात्मनोः\n",
    "04053040c": "द्रोणपाण्डवयोर्घोरं वृत्रवासवयोरिव\n",
    "04053041a": "तौ गजाविव चासाद्य विषाणाग्रैः परस्परम्\n",
    "04053041c": "शरैः पूर्णायतोत्सृष्टैरन्योन्यमभिजघ्नतुः\n",
    "04053042a": "तौ व्यवाहरतां शूरौ संरब्धौ रणशोभिनौ\n",
    "04053042c": "उदीरयन्तौ समरे दिव्यान्यस्त्राणि भागशः\n",
    "04053043a": "अथ त्वाचार्यमुख्येन शरान्सृष्टाञ्शिलाशितान्\n",
    "04053043c": "न्यवारयच्छितैर्बाणैरर्जुनो जयतां वरः\n",
    "04053044a": "दर्शयन्नैन्द्रिरात्मानमुग्रमुग्रपराक्रमः\n",
    "04053044c": "इषुभिस्तूर्णमाकाशं बहुभिश्च समावृणोत्\n",
    "04053045a": "जिघांसन्तं नरव्याघ्रमर्जुनं तिग्मतेजसम्\n",
    "04053045c": "आचार्यमुख्यः समरे द्रोणः शस्त्रभृतां वरः\n",
    "04053045e": "अर्जुनेन सहाक्रीडच्छरैः संनतपर्वभिः\n",
    "04053046a": "दिव्यान्यस्त्राणि मुञ्चन्तं भारद्वाजं महारणे\n",
    "04053046c": "अस्त्रैरस्त्राणि संवार्य फल्गुनः समयोधयत्\n",
    "04053047a": "तयोरासीत्संप्रहारः क्रुद्धयोर्नरसिंहयोः\n",
    "04053047c": "अमर्षिणोस्तदान्योन्यं देवदानवयोरिव\n",
    "04053048a": "ऐन्द्रं वायव्यमाग्नेयमस्त्रमस्त्रेण पाण्डवः\n",
    "04053048c": "द्रोणेन मुक्तं मुक्तं तु ग्रसते स्म पुनः पुनः\n",
    "04053049a": "एवं शूरौ महेष्वासौ विसृजन्तौ शिताञ्शरान्\n",
    "04053049c": "एकच्छायं चक्रतुस्तावाकाशं शरवृष्टिभिः\n",
    "04053050a": "ततोऽर्जुनेन मुक्तानां पततां च शरीरिषु\n",
    "04053050c": "पर्वतेष्विव वज्राणां शराणां श्रूयते स्वनः\n",
    "04053051a": "ततो नागा रथाश्चैव सादिनश्च विशां पते\n",
    "04053051c": "शोणिताक्ता व्यदृश्यन्त पुष्पिता इव किंशुकाः\n",
    "04053052a": "बाहुभिश्च सकेयूरैर्विचित्रैश्च महारथैः\n",
    "04053052c": "सुवर्णचित्रैः कवचैर्ध्वजैश्च विनिपातितैः\n",
    "04053053a": "योधैश्च निहतैस्तत्र पार्थबाणप्रपीडितैः\n",
    "04053053c": "बलमासीत्समुद्भ्रान्तं द्रोणार्जुनसमागमे\n",
    "04053054a": "विधुन्वानौ तु तौ वीरौ धनुषी भारसाधने\n",
    "04053054c": "आच्छादयेतामन्योन्यं तितक्षन्तौ रणेषुभिः\n",
    "04053055a": "अथान्तरिक्षे नादोऽभूद्द्रोणं तत्र प्रशंसताम्\n",
    "04053055c": "दुष्करं कृतवान्द्रोणो यदर्जुनमयोधयत्\n",
    "04053056a": "प्रमाथिनं महावीर्यं दृढमुष्टिं दुरासदम्\n",
    "04053056c": "जेतारं देवदैत्यानां सर्पाणां च महारथम्\n",
    "04053057a": "अविश्रमं च शिक्षां च लाघवं दूरपातिताम्\n",
    "04053057c": "पार्थस्य समरे दृष्ट्वा द्रोणस्याभूच्च विस्मयः\n",
    "04053058a": "अथ गाण्डीवमुद्यम्य दिव्यं धनुरमर्षणः\n",
    "04053058c": "विचकर्ष रणे पार्थो बाहुभ्यां भरतर्षभ\n",
    "04053059a": "तस्य बाणमयं वर्षं शलभानामिवायतम्\n",
    "04053059c": "न च बाणान्तरे वायुरस्य शक्नोति सर्पितुम्\n",
    "04053060a": "अनिशं संदधानस्य शरानुत्सृजतस्तदा\n",
    "04053060c": "ददृशे नान्तरं किंचित्पार्थस्याददतोऽपि च\n",
    "04053061a": "तथा शीघ्रास्त्रयुद्धे तु वर्तमाने सुदारुणे\n",
    "04053061c": "शीघ्राच्छीघ्रतरं पार्थः शरानन्यानुदीरयत्\n",
    "04053062a": "ततः शतसहस्राणि शराणां नतपर्वणाम्\n",
    "04053062c": "युगपत्प्रापतंस्तत्र द्रोणस्य रथमन्तिकात्\n",
    "04053063a": "अवकीर्यमाणे द्रोणे तु शरैर्गाण्डीवधन्वना\n",
    "04053063c": "हाहाकारो महानासीत्सैन्यानां भरतर्षभ\n",
    "04053064a": "पाण्डवस्य तु शीघ्रास्त्रं मघवान्समपूजयत्\n",
    "04053064c": "गन्धर्वाप्सरसश्चैव ये च तत्र समागताः\n",
    "04053065a": "ततो वृन्देन महता रथानां रथयूथपः\n",
    "04053065c": "आचार्यपुत्रः सहसा पाण्डवं प्रत्यवारयत्\n",
    "04053066a": "अश्वत्थामा तु तत्कर्म हृदयेन महात्मनः\n",
    "04053066c": "पूजयामास पार्थस्य कोपं चास्याकरोद्भृशम्\n",
    "04053067a": "स मन्युवशमापन्नः पार्थमभ्यद्रवद्रणे\n",
    "04053067c": "किरञ्शरसहस्राणि पर्जन्य इव वृष्टिमान्\n",
    "04053068a": "आवृत्य तु महाबाहुर्यतो द्रौणिस्ततो हयान्\n",
    "04053068c": "अन्तरं प्रददौ पार्थो द्रोणस्य व्यपसर्पितुम्\n",
    "04053069a": "स तु लब्ध्वान्तरं तूर्णमपायाज्जवनैर्हयैः\n",
    "04053069c": "छिन्नवर्मध्वजः शूरो निकृत्तः परमेषुभिः\n",
    "04054001": "वैशंपायन उवाच\n",
    "04054001a": "तं पार्थः प्रतिजग्राह वायुवेगमिवोद्धतम्\n",
    "04054001c": "शरजालेन महता वर्षमाणमिवाम्बुदम्\n",
    "04054002a": "तयोर्देवासुरसमः संनिपातो महानभूत्\n",
    "04054002c": "किरतोः शरजालानि वृत्रवासवयोरिव\n",
    "04054003a": "न स्म सूर्यस्तदा भाति न च वाति समीरणः\n",
    "04054003c": "शरगाढे कृते व्योम्नि छायाभूते समन्ततः\n",
    "04054004a": "महांश्चटचटाशब्दो योधयोर्हन्यमानयोः\n",
    "04054004c": "दह्यतामिव वेणूनामासीत्परपुरंजय\n",
    "04054005a": "हयानस्यार्जुनः सर्वान्कृतवानल्पजीवितान्\n",
    "04054005c": "स राजन्न प्रजानाति दिशं कांचन मोहितः\n",
    "04054006a": "ततो द्रौणिर्महावीर्यः पार्थस्य विचरिष्यतः\n",
    "04054006c": "विवरं सूक्ष्ममालोक्य ज्यां चिच्छेद क्षुरेण ह\n",
    "04054006e": "तदस्यापूजयन्देवाः कर्म दृष्ट्वातिमानुषम्\n",
    "04054007a": "ततो द्रौणिर्धनूंष्यष्टौ व्यपक्रम्य नरर्षभम्\n",
    "04054007c": "पुनरभ्याहनत्पार्थं हृदये कङ्कपत्रिभिः\n",
    "04054008a": "ततः पार्थो महाबाहुः प्रहस्य स्वनवत्तदा\n",
    "04054008c": "योजयामास नवया मौर्व्या गाण्डीवमोजसा\n",
    "04054009a": "ततोऽर्धचन्द्रमावृत्य तेन पार्थः समागमत्\n",
    "04054009c": "वारणेनेव मत्तेन मत्तो वारणयूथपः\n",
    "04054010a": "ततः प्रववृते युद्धं पृथिव्यामेकवीरयोः\n",
    "04054010c": "रणमध्ये द्वयोरेव सुमहल्लोमहर्षणम्\n",
    "04054011a": "तौ वीरौ कुरवः सर्वे ददृशुर्विस्मयान्विताः\n",
    "04054011c": "युध्यमानौ महात्मानौ यूथपाविव संगतौ\n",
    "04054012a": "तौ समाजघ्नतुर्वीरावन्योन्यं पुरुषर्षभौ\n",
    "04054012c": "शरैराशीविषाकारैर्ज्वलद्भिरिव पन्नगैः\n",
    "04054013a": "अक्षय्याविषुधी दिव्यौ पाण्डवस्य महात्मनः\n",
    "04054013c": "तेन पार्थो रणे शूरस्तस्थौ गिरिरिवाचलः\n",
    "04054014a": "अश्वत्थाम्नः पुनर्बाणाः क्षिप्रमभ्यस्यतो रणे\n",
    "04054014c": "जग्मुः परिक्षयं शीघ्रमभूत्तेनाधिकोऽर्जुनः\n",
    "04054015a": "ततः कर्णो महच्चापं विकृष्याभ्यधिकं रुषा\n",
    "04054015c": "अवाक्षिपत्ततः शब्दो हाहाकारो महानभूत्\n",
    "04054016a": "तत्र चक्षुर्दधे पार्थो यत्र विस्फार्यते धनुः\n",
    "04054016c": "ददर्श तत्र राधेयं तस्य कोपोऽत्यवीवृधत्\n",
    "04054017a": "स रोषवशमापन्नः कर्णमेव जिघांसया\n",
    "04054017c": "अवैक्षत विवृत्ताभ्यां नेत्राभ्यां कुरुपुंगवः\n",
    "04054018a": "तथा तु विमुखे पार्थे द्रोणपुत्रस्य सायकान्\n",
    "04054018c": "त्वरिताः पुरुषा राजन्नुपाजह्रुः सहस्रशः\n",
    "04054019a": "उत्सृज्य च महाबाहुर्द्रोणपुत्रं धनंजयः\n",
    "04054019c": "अभिदुद्राव सहसा कर्णमेव सपत्नजित्\n",
    "04054020a": "तमभिद्रुत्य कौन्तेयः क्रोधसंरक्तलोचनः\n",
    "04054020c": "कामयन्द्वैरथे युद्धमिदं वचनमब्रवीत्\n",
    "04055001": "अर्जुन उवाच\n",
    "04055001a": "कर्ण यत्ते सभामध्ये बहु वाचा विकत्थितम्\n",
    "04055001c": "न मे युधि समोऽस्तीति तदिदं प्रत्युपस्थितम्\n",
    "04055002a": "अवोचः परुषा वाचो धर्ममुत्सृज्य केवलम्\n",
    "04055002c": "इदं तु दुष्करं मन्ये यदिदं ते चिकीर्षितम्\n",
    "04055003a": "यत्त्वया कथितं पूर्वं मामनासाद्य किंचन\n",
    "04055003c": "तदद्य कुरु राधेय कुरुमध्ये मया सह\n",
    "04055004a": "यत्सभायां स्म पाञ्चालीं क्लिश्यमानां दुरात्मभिः\n",
    "04055004c": "दृष्टवानसि तस्याद्य फलमाप्नुहि केवलम्\n",
    "04055005a": "धर्मपाशनिबद्धेन यन्मया मर्षितं पुरा\n",
    "04055005c": "तस्य राधेय कोपस्य विजयं पश्य मे मृधे\n",
    "04055006a": "एहि कर्ण मया सार्धं प्रतिपद्यस्व संगरम्\n",
    "04055006c": "प्रेक्षकाः कुरवः सर्वे भवन्तु सहसैनिकाः\n",
    "04055007": "कर्ण उवाच\n",
    "04055007a": "ब्रवीषि वाचा यत्पार्थ कर्मणा तत्समाचर\n",
    "04055007c": "अतिशेते हि वै वाचं कर्मेति प्रथितं भुवि\n",
    "04055008a": "यत्त्वया मर्षितं पूर्वं तदशक्तेन मर्षितम्\n",
    "04055008c": "इति गृह्णामि तत्पार्थ तव दृष्ट्वापराक्रमम्\n",
    "04055009a": "धर्मपाशनिबद्धेन यदि ते मर्षितं पुरा\n",
    "04055009c": "तथैव बद्धमात्मानमबद्धमिव मन्यसे\n",
    "04055010a": "यदि तावद्वने वासो यथोक्तश्चरितस्त्वया\n",
    "04055010c": "तत्त्वं धर्मार्थवित्क्लिष्टः समयं भेत्तुमिच्छसि\n",
    "04055011a": "यदि शक्रः स्वयं पार्थ युध्यते तव कारणात्\n",
    "04055011c": "तथापि न व्यथा काचिन्मम स्याद्विक्रमिष्यतः\n",
    "04055012a": "अयं कौन्तेय कामस्ते नचिरात्समुपस्थितः\n",
    "04055012c": "योत्स्यसे त्वं मया सार्धमद्य द्रक्ष्यसि मे बलम्\n",
    "04055013": "अर्जुन उवाच\n",
    "04055013a": "इदानीमेव तावत्त्वमपयातो रणान्मम\n",
    "04055013c": "तेन जीवसि राधेय निहतस्त्वनुजस्तव\n",
    "04055014a": "भ्रातरं घातयित्वा च त्यक्त्वा रणशिरश्च कः\n",
    "04055014c": "त्वदन्यः पुरुषः सत्सु ब्रूयादेवं व्यवस्थितः\n",
    "04055015": "वैशंपायन उवाच\n",
    "04055015a": "इति कर्णं ब्रुवन्नेव बीभत्सुरपराजितः\n",
    "04055015c": "अभ्ययाद्विसृजन्बाणान्कायावरणभेदिनः\n",
    "04055016a": "प्रतिजग्राह तान्कर्णः शरानग्निशिखोपमान्\n",
    "04055016c": "शरवर्षेण महता वर्षमाण इवाम्बुदः\n",
    "04055017a": "उत्पेतुः शरजालानि घोररूपाणि सर्वशः\n",
    "04055017c": "अविध्यदश्वान्बाह्वोश्च हस्तावापं पृथक्पृथक्\n",
    "04055018a": "सोऽमृष्यमाणः कर्णस्य निषङ्गस्यावलम्बनम्\n",
    "04055018c": "चिच्छेद निशिताग्रेण शरेण नतपर्वणा\n",
    "04055019a": "उपासङ्गादुपादाय कर्णो बाणानथापरान्\n",
    "04055019c": "विव्याध पाण्डवं हस्ते तस्य मुष्टिरशीर्यत\n",
    "04055020a": "ततः पार्थो महाबाहुः कर्णस्य धनुरच्छिनत्\n",
    "04055020c": "स शक्तिं प्राहिणोत्तस्मै तां पार्थो व्यधमच्छरैः\n",
    "04055021a": "ततोऽभिपेतुर्बहवो राधेयस्य पदानुगाः\n",
    "04055021c": "तांश्च गाण्डीवनिर्मुक्तैः प्राहिणोद्यमसादनम्\n",
    "04055022a": "ततोऽस्याश्वाञ्शरैस्तीक्ष्णैर्बीभत्सुर्भारसाधनैः\n",
    "04055022c": "आकर्णमुक्तैरभ्यघ्नंस्ते हताः प्रापतन्भुवि\n",
    "04055023a": "अथापरेण बाणेन ज्वलितेन महाभुजः\n",
    "04055023c": "विव्याध कर्णं कौन्तेयस्तीक्ष्णेनोरसि वीर्यवान्\n",
    "04055024a": "तस्य भित्त्वा तनुत्राणं कायमभ्यपतच्छरः\n",
    "04055024c": "ततः स तमसाविष्टो न स्म किंचित्प्रजज्ञिवान्\n",
    "04055025a": "स गाढवेदनो हित्वा रणं प्रायादुदङ्मुखः\n",
    "04055025c": "ततोऽर्जुन उपाक्रोशदुत्तरश्च महारथः\n",
    "04056001": "वैशंपायन उवाच\n",
    "04056001a": "ततो वैकर्तनं जित्वा पार्थो वैराटिमब्रवीत्\n",
    "04056001c": "एतन्मां प्रापयानीकं यत्र तालो हिरण्मयः\n",
    "04056002a": "अत्र शांतनवो भीष्मो रथेऽस्माकं पितामहः\n",
    "04056002c": "काङ्क्षमाणो मया युद्धं तिष्ठत्यमरदर्शनः\n",
    "04056002e": "आदास्याम्यहमेतस्य धनुर्ज्यामपि चाहवे\n",
    "04056003a": "अस्यन्तं दिव्यमस्त्रं मां चित्रमद्य निशामय\n",
    "04056003c": "शतह्रदामिवायान्तीं स्तनयित्नोरिवाम्बरे\n",
    "04056004a": "सुवर्णपृष्ठं गाण्डीवं द्रक्ष्यन्ति कुरवो मम\n",
    "04056004c": "दक्षिणेनाथ वामेन कतरेण स्विदस्यति\n",
    "04056004e": "इति मां संगताः सर्वे तर्कयिष्यन्ति शत्रवः\n",
    "04056005a": "शोणितोदां रथावर्तां नागनक्रां दुरत्ययाम्\n",
    "04056005c": "नदीं प्रस्यन्दयिष्यामि परलोकप्रवाहिनीम्\n",
    "04056006a": "पाणिपादशिरःपृष्ठबाहुशाखानिरन्तरम्\n",
    "04056006c": "वनं कुरूणां छेत्स्यामि भल्लैः संनतपर्वभिः\n",
    "04056007a": "जयतः कौरवीं सेनामेकस्य मम धन्विनः\n",
    "04056007c": "शतं मार्गा भविष्यन्ति पावकस्येव कानने\n",
    "04056007e": "मया चक्रमिवाविद्धं सैन्यं द्रक्ष्यसि केवलम्\n",
    "04056008a": "असंभ्रान्तो रथे तिष्ठ समेषु विषमेषु च\n",
    "04056008c": "दिवमावृत्य तिष्ठन्तं गिरिं भेत्स्यामि धारिभिः\n",
    "04056009a": "अहमिन्द्रस्य वचनात्संग्रामेऽभ्यहनं पुरा\n",
    "04056009c": "पौलोमान्कालखञ्जांश्च सहस्राणि शतानि च\n",
    "04056010a": "अहमिन्द्राद्दृढां मुष्टिं ब्रह्मणः कृतहस्तताम्\n",
    "04056010c": "प्रगाढं तुमुलं चित्रमतिविद्धं प्रजापतेः\n",
    "04056011a": "अहं पारे समुद्रस्य हिरण्यपुरमारुजम्\n",
    "04056011c": "जित्वा षष्टिसहस्राणि रथिनामुग्रधन्विनाम्\n",
    "04056012a": "ध्वजवृक्षं पत्तितृणं रथसिंहगणायुतम्\n",
    "04056012c": "वनमादीपयिष्यामि कुरूणामस्त्रतेजसा\n",
    "04056013a": "तानहं रथनीडेभ्यः शरैः संनतपर्वभिः\n",
    "04056013c": "एकः संकालयिष्यामि वज्रपाणिरिवासुरान्\n",
    "04056014a": "रौद्रं रुद्रादहं ह्यस्त्रं वारुणं वरुणादपि\n",
    "04056014c": "अस्त्रमाग्नेयमग्नेश्च वायव्यं मातरिश्वनः\n",
    "04056014e": "वज्रादीनि तथास्त्राणि शक्रादहमवाप्तवान्\n",
    "04056015a": "धार्तराष्ट्रवनं घोरं नरसिंहाभिरक्षितम्\n",
    "04056015c": "अहमुत्पाटयिष्यामि वैराटे व्येतु ते भयम्\n",
    "04056016a": "एवमाश्वासितस्तेन वैराटिः सव्यसाचिना\n",
    "04056016c": "व्यगाहत रथानीकं भीमं भीष्मस्य धीमतः\n",
    "04056017a": "तमायान्तं महाबाहुं जिगीषन्तं रणे परान्\n",
    "04056017c": "अभ्यवारयदव्यग्रः क्रूरकर्मा धनंजयम्\n",
    "04056018a": "तं चित्रमाल्याभरणाः कृतविद्या मनस्विनः\n",
    "04056018c": "आगच्छन्भीमधन्वानं मौर्वीं पर्यस्य बाहुभिः\n",
    "04056019a": "दुःशासनो विकर्णश्च दुःसहोऽथ विविंशतिः\n",
    "04056019c": "आगत्य भीमधन्वानं बीभत्सुं पर्यवारयन्\n",
    "04056020a": "दुःशासनस्तु भल्लेन विद्ध्वा वैराटिमुत्तरम्\n",
    "04056020c": "द्वितीयेनार्जुनं वीरः प्रत्यविध्यत्स्तनान्तरे\n",
    "04056021a": "तस्य जिष्णुरुपावृत्य पृथुधारेण कार्मुकम्\n",
    "04056021c": "चकर्त गार्ध्रपत्रेण जातरूपपरिष्कृतम्\n",
    "04056022a": "अथैनं पञ्चभिः पश्चात्प्रत्यविध्यत्स्तनान्तरे\n",
    "04056022c": "सोऽपयातो रणं हित्वा पार्थबाणप्रपीडितः\n",
    "04056023a": "तं विकर्णः शरैस्तीक्ष्णैर्गार्ध्रपत्रैरजिह्मगैः\n",
    "04056023c": "विव्याध परवीरघ्नमर्जुनं धृतराष्ट्रजः\n",
    "04056024a": "ततस्तमपि कौन्तेयः शरेणानतपर्वणा\n",
    "04056024c": "ललाटेऽभ्यहनत्तूर्णं स विद्धः प्रापतद्रथात्\n",
    "04056025a": "ततः पार्थमभिद्रुत्य दुःसहः सविविंशतिः\n",
    "04056025c": "अवाकिरच्छरैस्तीक्ष्णैः परीप्सन्भ्रातरं रणे\n",
    "04056026a": "तावुभौ गार्ध्रपत्राभ्यां निशिताभ्यां धनंजयः\n",
    "04056026c": "विद्ध्वा युगपदव्यग्रस्तयोर्वाहानसूदयत्\n",
    "04056027a": "तौ हताश्वौ विविद्धाङ्गौ धृतराष्ट्रात्मजावुभौ\n",
    "04056027c": "अभिपत्य रथैरन्यैरपनीतौ पदानुगैः\n",
    "04056028a": "सर्वा दिशश्चाभ्यपतद्बीभत्सुरपराजितः\n",
    "04056028c": "किरीटमाली कौन्तेयो लब्धलक्षो महाबलः\n",
    "04057001": "वैशंपायन उवाच\n",
    "04057001a": "अथ संगम्य सर्वे तु कौरवाणां महारथाः\n",
    "04057001c": "अर्जुनं सहिता यत्ताः प्रत्ययुध्यन्त भारत\n",
    "04057002a": "स सायकमयैर्जालैः सर्वतस्तान्महारथान्\n",
    "04057002c": "प्राच्छादयदमेयात्मा नीहार इव पर्वतान्\n",
    "04057003a": "नदद्भिश्च महानागैर्हेषमाणैश्च वाजिभिः\n",
    "04057003c": "भेरीशङ्खनिनादैश्च स शब्दस्तुमुलोऽभवत्\n",
    "04057004a": "नराश्वकायान्निर्भिद्य लोहानि कवचानि च\n",
    "04057004c": "पार्थस्य शरजालानि विनिष्पेतुः सहस्रशः\n",
    "04057005a": "त्वरमाणः शरानस्यन्पाण्डवः स बभौ रणे\n",
    "04057005c": "मध्यंदिनगतोऽर्चिष्माञ्शरदीव दिवाकरः\n",
    "04057006a": "उपप्लवन्त वित्रस्ता रथेभ्यो रथिनस्तदा\n",
    "04057006c": "सादिनश्चाश्वपृष्ठेभ्यो भूमौ चापि पदातयः\n",
    "04057007a": "शरैः संताड्यमानानां कवचानां महात्मनाम्\n",
    "04057007c": "ताम्रराजतलोहानां प्रादुरासीन्महास्वनः\n",
    "04057008a": "छन्नमायोधनं सर्वं शरीरैर्गतचेतसाम्\n",
    "04057008c": "गजाश्वसादिभिस्तत्र शितबाणात्तजीवितैः\n",
    "04057009a": "रथोपस्थाभिपतितैरास्तृता मानवैर्मही\n",
    "04057009c": "प्रनृत्यदिव संग्रामे चापहस्तो धनंजयः\n",
    "04057010a": "श्रुत्वा गाण्डीवनिर्घोषं विस्फूर्जितमिवाशनेः\n",
    "04057010c": "त्रस्तानि सर्वभूतानि व्यगच्छन्त महाहवात्\n",
    "04057011a": "कुण्डलोष्णीषधारीणि जातरूपस्रजानि च\n",
    "04057011c": "पतितानि स्म दृश्यन्ते शिरांसि रणमूर्धनि\n",
    "04057012a": "विशिखोन्मथितैर्गात्रैर्बाहुभिश्च सकार्मुकैः\n",
    "04057012c": "सहस्ताभरणैश्चान्यैः प्रच्छन्ना भाति मेदिनी\n",
    "04057013a": "शिरसां पात्यमानानामन्तरा निशितैः शरैः\n",
    "04057013c": "अश्मवृष्टिरिवाकाशादभवद्भरतर्षभ\n",
    "04057014a": "दर्शयित्वा तथात्मानं रौद्रं रुद्रपराक्रमः\n",
    "04057014c": "अवरुद्धश्चरन्पार्थो दशवर्षाणि त्रीणि च\n",
    "04057014e": "क्रोधाग्निमुत्सृजद्घोरं धार्तराष्ट्रेषु पाण्डवः\n",
    "04057015a": "तस्य तद्दहतः सैन्यं दृष्ट्वा चैव पराक्रमम्\n",
    "04057015c": "सर्वे शान्तिपरा योधा धार्तराष्ट्रस्य पश्यतः\n",
    "04057016a": "वित्रासयित्वा तत्सैन्यं द्रावयित्वा महारथान्\n",
    "04057016c": "अर्जुनो जयतां श्रेष्ठः पर्यवर्तत भारत\n",
    "04057017a": "प्रावर्तयन्नदीं घोरां शोणितौघतरङ्गिणीम्\n",
    "04057017c": "अस्थिशैवलसंबाधां युगान्ते कालनिर्मिताम्\n",
    "04057018a": "शरचापप्लवां घोरां मांसशोणितकर्दमाम्\n",
    "04057018c": "महारथमहाद्वीपां शङ्खदुन्दुभिनिस्वनाम्\n",
    "04057018e": "चकार महतीं पार्थो नदीमुत्तरशोणिताम्\n",
    "04057019a": "आददानस्य हि शरान्संधाय च विमुञ्चतः\n",
    "04057019c": "विकर्षतश्च गाण्डीवं न किंचिद्दृश्यतेऽन्तरम्\n",
    "04058001": "वैशंपायन उवाच\n",
    "04058001a": "अथ दुर्योधनः कर्णो दुःशासनविविंशती\n",
    "04058001c": "द्रोणश्च सह पुत्रेण कृपश्चातिरथो रणे\n",
    "04058002a": "पुनरीयुः सुसंरब्धा धनंजयजिघांसया\n",
    "04058002c": "विस्फारयन्तश्चापानि बलवन्ति दृढानि च\n",
    "04058003a": "तान्प्रकीर्णपताकेन रथेनादित्यवर्चसा\n",
    "04058003c": "प्रत्युद्ययौ महाराज समस्तान्वानरध्वजः\n",
    "04058004a": "ततः कृपश्च कर्णश्च द्रोणश्च रथिनां वरः\n",
    "04058004c": "तं महास्त्रैर्महावीर्यं परिवार्य धनंजयम्\n",
    "04058005a": "शरौघान्सम्यगस्यन्तो जीमूता इव वार्षिकाः\n",
    "04058005c": "ववर्षुः शरवर्षाणि प्रपतन्तं किरीटिनम्\n",
    "04058006a": "इषुभिर्बहुभिस्तूर्णं समरे लोमवाहिभिः\n",
    "04058006c": "अदूरात्पर्यवस्थाय पूरयामासुरादृताः\n",
    "04058007a": "तथावकीर्णस्य हि तैर्दिव्यैरस्त्रैः समन्ततः\n",
    "04058007c": "न तस्य द्व्यङ्गुलमपि विवृतं समदृश्यत\n",
    "04058008a": "ततः प्रहस्य बीभत्सुर्दिव्यमैन्द्रं महारथः\n",
    "04058008c": "अस्त्रमादित्यसंकाशं गाण्डीवे समयोजयत्\n",
    "04058009a": "स रश्मिभिरिवादित्यः प्रतपन्समरे बली\n",
    "04058009c": "किरीटमाली कौन्तेयः सर्वान्प्राच्छादयत्कुरून्\n",
    "04058010a": "यथा बलाहके विद्युत्पावको वा शिलोच्चये\n",
    "04058010c": "तथा गाण्डीवमभवदिन्द्रायुधमिवाततम्\n",
    "04058011a": "यथा वर्षति पर्जन्ये विद्युद्विभ्राजते दिवि\n",
    "04058011c": "तथा दश दिशः सर्वाः पतद्गाण्डीवमावृणोत्\n",
    "04058012a": "त्रस्ताश्च रथिनः सर्वे बभूवुस्तत्र सर्वशः\n",
    "04058012c": "सर्वे शान्तिपरा भूत्वा स्वचित्तानि न लेभिरे\n",
    "04058012e": "संग्रामविमुखाः सर्वे योधास्ते हतचेतसः\n",
    "04058013a": "एवं सर्वाणि सैन्यानि भग्नानि भरतर्षभ\n",
    "04058013c": "प्राद्रवन्त दिशः सर्वा निराशानि स्वजीविते\n",
    "04059001": "वैशंपायन उवाच\n",
    "04059001a": "ततः शांतनवो भीष्मो दुराधर्षः प्रतापवान्\n",
    "04059001c": "वध्यमानेषु योधेषु धनंजयमुपाद्रवत्\n",
    "04059002a": "प्रगृह्य कार्मुकश्रेष्ठं जातरूपपरिष्कृतम्\n",
    "04059002c": "शरानादाय तीक्ष्णाग्रान्मर्मभेदप्रमाथिनः\n",
    "04059003a": "पाण्डुरेणातपत्रेण ध्रियमाणेन मूर्धनि\n",
    "04059003c": "शुशुभे स नरव्याघ्रो गिरिः सूर्योदये यथा\n",
    "04059004a": "प्रध्माय शङ्खं गाङ्गेयो धार्तराष्ट्रान्प्रहर्षयन्\n",
    "04059004c": "प्रदक्षिणमुपावृत्य बीभत्सुं समवारयत्\n",
    "04059005a": "तमुद्वीक्ष्य तथायान्तं कौन्तेयः परवीरहा\n",
    "04059005c": "प्रत्यगृह्णात्प्रहृष्टात्मा धाराधरमिवाचलः\n",
    "04059006a": "ततो भीष्मः शरानष्टौ ध्वजे पार्थस्य वीर्यवान्\n",
    "04059006c": "समपर्यन्महावेगाञ्श्वसमानानिवोरगान्\n",
    "04059007a": "ते ध्वजं पाण्डुपुत्रस्य समासाद्य पतत्रिणः\n",
    "04059007c": "ज्वलन्तः कपिमाजघ्नुर्ध्वजाग्रनिलयांश्च तान्\n",
    "04059008a": "ततो भल्लेन महता पृथुधारेण पाण्डवः\n",
    "04059008c": "छत्रं चिच्छेद भीष्मस्य तूर्णं तदपतद्भुवि\n",
    "04059009a": "ध्वजं चैवास्य कौन्तेयः शरैरभ्यहनद्दृढम्\n",
    "04059009c": "शीघ्रकृद्रथवाहांश्च तथोभौ पार्ष्णिसारथी\n",
    "04059010a": "तयोस्तदभवद्युद्धं तुमुलं लोमहर्षणम्\n",
    "04059010c": "भीष्मस्य सह पार्थेन बलिवासवयोरिव\n",
    "04059011a": "भल्लैर्भल्लाः समागम्य भीष्मपाण्डवयोर्युधि\n",
    "04059011c": "अन्तरिक्षे व्यराजन्त खद्योताः प्रावृषीव हि\n",
    "04059012a": "अग्निचक्रमिवाविद्धं सव्यदक्षिणमस्यतः\n",
    "04059012c": "गाण्डीवमभवद्राजन्पार्थस्य सृजतः शरान्\n",
    "04059013a": "स तैः संछादयामास भीष्मं शरशतैः शितैः\n",
    "04059013c": "पर्वतं वारिधाराभिश्छादयन्निव तोयदः\n",
    "04059014a": "तां स वेलामिवोद्धूतां शरवृष्टिं समुत्थिताम्\n",
    "04059014c": "व्यधमत्सायकैर्भीष्मो अर्जुनं संनिवारयत्\n",
    "04059015a": "ततस्तानि निकृत्तानि शरजालानि भागशः\n",
    "04059015c": "समरेऽभिव्यशीर्यन्त फल्गुनस्य रथं प्रति\n",
    "04059016a": "ततः कनकपुङ्खानां शरवृष्टिं समुत्थिताम्\n",
    "04059016c": "पाण्डवस्य रथात्तूर्णं शलभानामिवायतिम्\n",
    "04059016e": "व्यधमत्तां पुनस्तस्य भीष्मः शरशतैः शितैः\n",
    "04059017a": "ततस्ते कुरवः सर्वे साधु साध्विति चाब्रुवन्\n",
    "04059017c": "दुष्करं कृतवान्भीष्मो यदर्जुनमयोधयत्\n",
    "04059018a": "बलवांस्तरुणो दक्षः क्षिप्रकारी च पाण्डवः\n",
    "04059018c": "कोऽन्यः समर्थः पार्थस्य वेगं धारयितुं रणे\n",
    "04059019a": "ऋते शांतनवाद्भीष्मात्कृष्णाद्वा देवकीसुतात्\n",
    "04059019c": "आचार्यप्रवराद्वापि भारद्वाजान्महाबलात्\n",
    "04059020a": "अस्त्रैरस्त्राणि संवार्य क्रीडतः पुरुषर्षभौ\n",
    "04059020c": "चक्षूंषि सर्वभूतानां मोहयन्तौ महाबलौ\n",
    "04059021a": "प्राजापत्यं तथैवैन्द्रमाग्नेयं च सुदारुणम्\n",
    "04059021c": "कौबेरं वारुणं चैव याम्यं वायव्यमेव च\n",
    "04059021e": "प्रयुञ्जानौ महात्मानौ समरे तौ विचेरतुः\n",
    "04059022a": "विस्मितान्यथ भूतानि तौ दृष्ट्वा संयुगे तदा\n",
    "04059022c": "साधु पार्थ महाबाहो साधु भीष्मेति चाब्रुवन्\n",
    "04059023a": "नेदं युक्तं मनुष्येषु योऽयं संदृश्यते महान्\n",
    "04059023c": "महास्त्राणां संप्रयोगः समरे भीष्मपार्थयोः\n",
    "04059024a": "एवं सर्वास्त्रविदुषोरस्त्रयुद्धमवर्तत\n",
    "04059024c": "अथ जिष्णुरुपावृत्य पृथुधारेण कार्मुकम्\n",
    "04059024e": "चकर्त भीष्मस्य तदा जातरूपपरिष्कृतम्\n",
    "04059025a": "निमेषान्तरमात्रेण भीष्मोऽन्यत्कार्मुकं रणे\n",
    "04059025c": "समादाय महाबाहुः सज्यं चक्रे महाबलः\n",
    "04059025e": "शरांश्च सुबहून्क्रुद्धो मुमोचाशु धनंजये\n",
    "04059026a": "अर्जुनोऽपि शरांश्चित्रान्भीष्माय निशितान्बहून्\n",
    "04059026c": "चिक्षेप सुमहातेजास्तथा भीष्मश्च पाण्डवे\n",
    "04059027a": "तयोर्दिव्यास्त्रविदुषोरस्यतोरनिशं शरान्\n",
    "04059027c": "न विशेषस्तदा राजँल्लक्ष्यते स्म महात्मनोः\n",
    "04059028a": "अथावृणोद्दश दिशः शरैरतिरथस्तदा\n",
    "04059028c": "किरीटमाली कौन्तेयः शूरः शांतनवस्तथा\n",
    "04059029a": "अतीव पाण्डवो भीष्मं भीष्मश्चातीव पाण्डवम्\n",
    "04059029c": "बभूव तस्मिन्संग्रामे राजँल्लोके तदद्भुतम्\n",
    "04059030a": "पाण्डवेन हताः शूरा भीष्मस्य रथरक्षिणः\n",
    "04059030c": "शेरते स्म तदा राजन्कौन्तेयस्याभितो रथम्\n",
    "04059031a": "ततो गाण्डीवनिर्मुक्ता निरमित्रं चिकीर्षवः\n",
    "04059031c": "आगच्छन्पुङ्खसंश्लिष्टाः श्वेतवाहनपत्रिणः\n",
    "04059032a": "निष्पतन्तो रथात्तस्य धौता हैरण्यवाससः\n",
    "04059032c": "आकाशे समदृश्यन्त हंसानामिव पङ्क्तयः\n",
    "04059033a": "तस्य तद्दिव्यमस्त्रं हि प्रगाढं चित्रमस्यतः\n",
    "04059033c": "प्रेक्षन्ते स्मान्तरिक्षस्थाः सर्वे देवाः सवासवाः\n",
    "04059034a": "तद्दृष्ट्वा परमप्रीतो गन्धर्वश्चित्रमद्भुतम्\n",
    "04059034c": "शशंस देवराजाय चित्रसेनः प्रतापवान्\n",
    "04059035a": "पश्येमानरिनिर्दारान्संसक्तानिव गच्छतः\n",
    "04059035c": "चित्ररूपमिदं जिष्णोर्दिव्यमस्त्रमुदीर्यतः\n",
    "04059036a": "नेदं मनुष्याः श्रद्दध्युर्न हीदं तेषु विद्यते\n",
    "04059036c": "पौराणानां महास्त्राणां विचित्रोऽयं समागमः\n",
    "04059037a": "मध्यंदिनगतं सूर्यं प्रतपन्तमिवाम्बरे\n",
    "04059037c": "न शक्नुवन्ति सैन्यानि पाण्डवं प्रतिवीक्षितुम्\n",
    "04059038a": "उभौ विश्रुतकर्माणावुभौ युद्धविशारदौ\n",
    "04059038c": "उभौ सदृशकर्माणावुभौ युधि दुरासदौ\n",
    "04059039a": "इत्युक्तो देवराजस्तु पार्थभीष्मसमागमम्\n",
    "04059039c": "पूजयामास दिव्येन पुष्पवर्षेण भारत\n",
    "04059040a": "ततो भीष्मः शांतनवो वामे पार्श्वे समर्पयत्\n",
    "04059040c": "अस्यतः प्रतिसंधाय विवृतं सव्यसाचिनः\n",
    "04059041a": "ततः प्रहस्य बीभत्सुः पृथुधारेण कार्मुकम्\n",
    "04059041c": "न्यकृन्तद्गार्ध्रपत्रेण भीष्मस्यामिततेजसः\n",
    "04059042a": "अथैनं दशभिर्बाणैः प्रत्यविध्यत्स्तनान्तरे\n",
    "04059042c": "यतमानं पराक्रान्तं कुन्तीपुत्रो धनंजयः\n",
    "04059043a": "स पीडितो महाबाहुर्गृहीत्वा रथकूबरम्\n",
    "04059043c": "गाङ्गेयो युधि दुर्धर्षस्तस्थौ दीर्घमिवातुरः\n",
    "04059044a": "तं विसंज्ञमपोवाह संयन्ता रथवाजिनाम्\n",
    "04059044c": "उपदेशमनुस्मृत्य रक्षमाणो महारथम्\n",
    "04060001": "वैशंपायन उवाच\n",
    "04060001a": "भीष्मे तु संग्रामशिरो विहाय; पलायमाने धृतराष्ट्रपुत्रः\n",
    "04060001c": "उच्छ्रित्य केतुं विनदन्महात्मा; स्वयं विगृह्यार्जुनमाससाद\n",
    "04060002a": "स भीमधन्वानमुदग्रवीर्यं; धनंजयं शत्रुगणे चरन्तम्\n",
    "04060002c": "आकर्णपूर्णायतचोदितेन; भल्लेन विव्याध ललाटमध्ये\n",
    "04060003a": "स तेन बाणेन समर्पितेन; जाम्बूनदाभेन सुसंशितेन\n",
    "04060003c": "रराज राजन्महनीयकर्मा; यथैकपर्वा रुचिरैकशृङ्गः\n",
    "04060004a": "अथास्य बाणेन विदारितस्य; प्रादुर्बभूवासृगजस्रमुष्णम्\n",
    "04060004c": "सा तस्य जाम्बूनदपुष्पचित्रा; मालेव चित्राभिविराजते स्म\n",
    "04060005a": "स तेन बाणाभिहतस्तरस्वी; दुर्योधनेनोद्धतमन्युवेगः\n",
    "04060005c": "शरानुपादाय विषाग्निकल्पा;न्विव्याध राजानमदीनसत्त्वः\n",
    "04060006a": "दुर्योधनश्चापि तमुग्रतेजाः; पार्थश्च दुर्योधनमेकवीरः\n",
    "04060006c": "अन्योन्यमाजौ पुरुषप्रवीरौ; समं समाजघ्नतुराजमीढौ\n",
    "04060007a": "ततः प्रभिन्नेन महागजेन; महीधराभेन पुनर्विकर्णः\n",
    "04060007c": "रथैश्चतुर्भिर्गजपादरक्षैः; कुन्तीसुतं जिष्णुमथाभ्यधावत्\n",
    "04060008a": "तमापतन्तं त्वरितं गजेन्द्रं; धनंजयः कुम्भविभागमध्ये\n",
    "04060008c": "आकर्णपूर्णेन दृढायसेन; बाणेन विव्याध महाजवेन\n",
    "04060009a": "पार्थेन सृष्टः स तु गार्ध्रपत्र; आ पुङ्खदेशात्प्रविवेश नागम्\n",
    "04060009c": "विदार्य शैलप्रवरप्रकाशं; यथाशनिः पर्वतमिन्द्रसृष्टः\n",
    "04060010a": "शरप्रतप्तः स तु नागराजः; प्रवेपिताङ्गो व्यथितान्तरात्मा\n",
    "04060010c": "संसीदमानो निपपात मह्यां; वज्राहतं शृङ्गमिवाचलस्य\n",
    "04060011a": "निपातिते दन्तिवरे पृथिव्यां; त्रासाद्विकर्णः सहसावतीर्य\n",
    "04060011c": "तूर्णं पदान्यष्टशतानि गत्वा; विविंशतेः स्यन्दनमारुरोह\n",
    "04060012a": "निहत्य नागं तु शरेण तेन; वज्रोपमेनाद्रिवराम्बुदाभम्\n",
    "04060012c": "तथाविधेनैव शरेण पार्थो; दुर्योधनं वक्षसि निर्बिभेद\n",
    "04060013a": "ततो गजे राजनि चैव भिन्ने; भग्ने विकर्णे च सपादरक्षे\n",
    "04060013c": "गाण्डीवमुक्तैर्विशिखैः प्रणुन्ना;स्ते योधमुख्याः सहसापजग्मुः\n",
    "04060014a": "दृष्ट्वैव बाणेन हतं तु नागं; योधांश्च सर्वान्द्रवतो निशम्य\n",
    "04060014c": "रथं समावृत्य कुरुप्रवीरो; रणात्प्रदुद्राव यतो न पार्थः\n",
    "04060015a": "तं भीमरूपं त्वरितं द्रवन्तं; दुर्योधनं शत्रुसहो निषङ्गी\n",
    "04060015c": "प्राक्ष्वेडयद्योद्धुमनाः किरीटी; बाणेन विद्धं रुधिरं वमन्तम्\n",
    "04060016": "अर्जुन उवाच\n",
    "04060016a": "विहाय कीर्तिं विपुलं यशश्च; युद्धात्परावृत्य पलायसे किम्\n",
    "04060016c": "न तेऽद्य तूर्याणि समाहतानि; यथावदुद्यान्ति गतस्य युद्धे\n",
    "04060017a": "युधिष्ठिरस्यास्मि निदेशकारी; पार्थस्तृतीयो युधि च स्थिरोऽस्मि\n",
    "04060017c": "तदर्थमावृत्य मुखं प्रयच्छ; नरेन्द्रवृत्तं स्मर धार्तराष्ट्र\n",
    "04060018a": "मोघं तवेदं भुवि नामधेयं; दुर्योधनेतीह कृतं पुरस्तात्\n",
    "04060018c": "न हीह दुर्योधनता तवास्ति; पलायमानस्य रणं विहाय\n",
    "04060019a": "न ते पुरस्तादथ पृष्ठतो वा; पश्यामि दुर्योधन रक्षितारम्\n",
    "04060019c": "परैहि युद्धेन कुरुप्रवीर; प्राणान्प्रियान्पाण्डवतोऽद्य रक्ष\n",
    "04061001": "वैशंपायन उवाच\n",
    "04061001a": "आहूयमानस्तु स तेन संख्ये; महामना धृतराष्ट्रस्य पुत्रः\n",
    "04061001c": "निवर्तितस्तस्य गिराङ्कुशेन; गजो यथा मत्त इवाङ्कुशेन\n",
    "04061002a": "सोऽमृष्यमाणो वचसाभिमृष्टो; महारथेनातिरथस्तरस्वी\n",
    "04061002c": "पर्याववर्ताथ रथेन वीरो; भोगी यथा पादतलाभिमृष्टः\n",
    "04061003a": "तं प्रेक्ष्य कर्णः परिवर्तमानं; निवर्त्य संस्तभ्य च विद्धगात्रः\n",
    "04061003c": "दुर्योधनं दक्षिणतोऽभ्यगच्छ;त्पार्थं नृवीरो युधि हेममाली\n",
    "04061004a": "भीष्मस्ततः शांतनवो निवृत्य; हिरण्यकक्ष्यांस्त्वरयंस्तुरंगान्\n",
    "04061004c": "दुर्योधनं पश्चिमतोऽभ्यरक्ष;त्पार्थान्महाबाहुरधिज्यधन्वा\n",
    "04061005a": "द्रोणः कृपश्चैव विविंशतिश्च; दुःशासनश्चैव निवृत्य शीघ्रम्\n",
    "04061005c": "सर्वे पुरस्ताद्विततेषुचापा; दुर्योधनार्थं त्वरिताभ्युपेयुः\n",
    "04061006a": "स तान्यनीकानि निवर्तमाना;न्यालोक्य पूर्णौघनिभानि पार्थः\n",
    "04061006c": "हंसो यथा मेघमिवापतन्तं; धनंजयः प्रत्यपतत्तरस्वी\n",
    "04061007a": "ते सर्वतः संपरिवार्य पार्थ;मस्त्राणि दिव्यानि समाददानाः\n",
    "04061007c": "ववर्षुरभ्येत्य शरैः समन्ता;न्मेघा यथा भूधरमम्बुवेगैः\n",
    "04061008a": "ततोऽस्त्रमस्त्रेण निवार्य तेषां; गाण्डीवधन्वा कुरुपुंगवानाम्\n",
    "04061008c": "संमोहनं शत्रुसहोऽन्यदस्त्रं; प्रादुश्चकारैन्द्रिरपारणीयम्\n",
    "04061009a": "ततो दिशश्चानुदिशो विवृत्य; शरैः सुधारैर्निशितैः सुपुङ्खैः\n",
    "04061009c": "गाण्डीवघोषेण मनांसि तेषां; महाबलः प्रव्यथयां चकार\n",
    "04061010a": "ततः पुनर्भीमरवं प्रगृह्य; दोर्भ्यां महाशङ्खमुदारघोषम्\n",
    "04061010c": "व्यनादयत्स प्रदिशो दिशः खं; भुवं च पार्थो द्विषतां निहन्ता\n",
    "04061011a": "ते शङ्खनादेन कुरुप्रवीराः; संमोहिताः पार्थसमीरितेन\n",
    "04061011c": "उत्सृज्य चापानि दुरासदानि; सर्वे तदा शान्तिपरा बभूवुः\n",
    "04061012a": "तथा विसंज्ञेषु परेषु पार्थः; स्मृत्वा तु वाक्यानि तथोत्तरायाः\n",
    "04061012c": "निर्याहि मध्यादिति मत्स्यपुत्र;मुवाच यावत्कुरवो विसंज्ञाः\n",
    "04061013a": "आचार्य शारद्वतयोः सुशुक्ले; कर्णस्य पीतं रुचिरं च वस्त्रम्\n",
    "04061013c": "द्रौणेश्च राज्ञश्च तथैव नीले; वस्त्रे समादत्स्व नरप्रवीर\n",
    "04061014a": "भीष्मस्य संज्ञां तु तथैव मन्ये; जानाति मेऽस्त्रप्रतिघातमेषः\n",
    "04061014c": "एतस्य वाहान्कुरु सव्यतस्त्व;मेवं हि यातव्यममूढसंज्ञैः\n",
    "04061015a": "रश्मीन्समुत्सृज्य ततो महात्मा; रथादवप्लुत्य विराटपुत्रः\n",
    "04061015c": "वस्त्राण्युपादाय महारथानां; तूर्णं पुनः स्वं रथमारुरोह\n",
    "04061016a": "ततोऽन्वशासच्चतुरः सदश्वा;न्पुत्रो विराटस्य हिरण्यकक्ष्यान्\n",
    "04061016c": "ते तद्व्यतीयुर्ध्वजिनामनीकं; श्वेता वहन्तोऽर्जुनमाजिमध्यात्\n",
    "04061017a": "तथा तु यान्तं पुरुषप्रवीरं; भीष्मः शरैरभ्यहनत्तरस्वी\n",
    "04061017c": "स चापि भीष्मस्य हयान्निहत्य; विव्याध पार्श्वे दशभिः पृषत्कैः\n",
    "04061018a": "ततोऽर्जुनो भीष्ममपास्य युद्धे; विद्ध्वास्य यन्तारमरिष्टधन्वा\n",
    "04061018c": "तस्थौ विमुक्तो रथवृन्दमध्या;द्राहुं विदार्येव सहस्ररश्मिः\n",
    "04061019a": "लब्ध्वा तु संज्ञां च कुरुप्रवीरः; पार्थं समीक्ष्याथ महेन्द्रकल्पम्\n",
    "04061019c": "रणाद्विमुक्तं स्थितमेकमाजौ; स धार्तराष्ट्रस्त्वरितो बभाषे\n",
    "04061020a": "अयं कथं स्विद्भवतां विमुक्त;स्तं वै प्रबध्नीत यथा न मुच्येत्\n",
    "04061020c": "तमब्रवीच्छांतनवः प्रहस्य; क्व ते गता बुद्धिरभूत्क्व वीर्यम्\n",
    "04061021a": "शान्तिं पराश्वस्य यथा स्थितोऽभू;रुत्सृज्य बाणांश्च धनुश्च चित्रम्\n",
    "04061021c": "न त्वेव बीभत्सुरलं नृशंसं; कर्तुं न पापेऽस्य मनो निविष्टम्\n",
    "04061022a": "त्रैलोक्यहेतोर्न जहेत्स्वधर्मं; तस्मान्न सर्वे निहता रणेऽस्मिन्\n",
    "04061022c": "क्षिप्रं कुरून्याहि कुरुप्रवीर; विजित्य गाश्च प्रतियातु पार्थः\n",
    "04061023a": "दुर्योधनस्तस्य तु तन्निशम्य; पितामहस्यात्महितं वचोऽथ\n",
    "04061023c": "अतीतकामो युधि सोऽत्यमर्षी; राजा विनिःश्वस्य बभूव तूष्णीम्\n",
    "04061024a": "तद्भीष्मवाक्यं हितमीक्ष्य सर्वे; धनंजयाग्निं च विवर्धमानम्\n",
    "04061024c": "निवर्तनायैव मनो निदध्यु;र्दुर्योधनं ते परिरक्षमाणाः\n",
    "04061025a": "तान्प्रस्थितान्प्रीतमनाः स पार्थो; धनंजयः प्रेक्ष्य कुरुप्रवीरान्\n",
    "04061025c": "आभाषमाणोऽनुययौ मुहूर्तं; संपूजयंस्तत्र गुरून्महात्मा\n",
    "04061026a": "पितामहं शांतनवं स वृद्धं; द्रोणं गुरुं च प्रतिपूज्य मूर्ध्ना\n",
    "04061026c": "द्रौणिं कृपं चैव गुरूंश्च सर्वा;ञ्शरैर्विचित्रैरभिवाद्य चैव\n",
    "04061027a": "दुर्योधनस्योत्तमरत्नचित्रं; चिच्छेद पार्थो मुकुटं शरेण\n",
    "04061027c": "आमन्त्र्य वीरांश्च तथैव मान्या;न्गाण्डीवघोषेण विनाद्य लोकान्\n",
    "04061028a": "स देवदत्तं सहसा विनाद्य; विदार्य वीरो द्विषतां मनांसि\n",
    "04061028c": "ध्वजेन सर्वानभिभूय शत्रू;न्स हेमजालेन विराजमानः\n",
    "04061029a": "दृष्ट्वा प्रयातांस्तु कुरून्किरीटी; हृष्टोऽब्रवीत्तत्र स मत्स्यपुत्रम्\n",
    "04061029c": "आवर्तयाश्वान्पशवो जितास्ते; याताः परे याहि पुरं प्रहृष्टः\n",
    "04062001": "वैशंपायन उवाच\n",
    "04062001a": "ततो विजित्य संग्रामे कुरून्गोवृषभेक्षणः\n",
    "04062001c": "समानयामास तदा विराटस्य धनं महत्\n",
    "04062002a": "गतेषु च प्रभग्नेषु धार्तराष्ट्रेषु सर्वशः\n",
    "04062002c": "वनान्निष्क्रम्य गहनाद्बहवः कुरुसैनिकाः\n",
    "04062003a": "भयात्संत्रस्तमनसः समाजग्मुस्ततस्ततः\n",
    "04062003c": "मुक्तकेशा व्यदृश्यन्त स्थिताः प्राञ्जलयस्तदा\n",
    "04062004a": "क्षुत्पिपासापरिश्रान्ता विदेशस्था विचेतसः\n",
    "04062004c": "ऊचुः प्रणम्य संभ्रान्ताः पार्थ किं करवाम ते\n",
    "04062005": "अर्जुन उवाच\n",
    "04062005a": "स्वस्ति व्रजत भद्रं वो न भेतव्यं कथंचन\n",
    "04062005c": "नाहमार्ताञ्जिघांसामि भृशमाश्वासयामि वः\n",
    "04062006": "वैशंपायन उवाच\n",
    "04062006a": "तस्य तामभयां वाचं श्रुत्वा योधाः समागताः\n",
    "04062006c": "आयुःकीर्तियशोदाभिस्तमाशिर्भिरनन्दयन्\n",
    "04062007a": "ततो निवृत्ताः कुरवः प्रभग्ना वशमास्थिताः\n",
    "04062007c": "पन्थानमुपसंगम्य फल्गुनो वाक्यमब्रवीत्\n",
    "04062008a": "राजपुत्र प्रत्यवेक्ष समानीतानि सर्वशः\n",
    "04062008c": "गोकुलानि महाबाहो वीर गोपालकैः सह\n",
    "04062009a": "ततोऽपराह्णे यास्यामो विराटनगरं प्रति\n",
    "04062009c": "आश्वास्य पाययित्वा च परिप्लाव्य च वाजिनः\n",
    "04062010a": "गच्छन्तु त्वरिताश्चैव गोपालाः प्रेषितास्त्वया\n",
    "04062010c": "नगरे प्रियमाख्यातुं घोषयन्तु च ते जयम्\n",
    "04062011": "वैशंपायन उवाच\n",
    "04062011a": "उत्तरस्त्वरमाणोऽथ दूतानाज्ञापयत्ततः\n",
    "04062011c": "वचनादर्जुनस्यैव आचक्षध्वं जयं मम\n",
    "04063001": "वैशंपायन उवाच\n",
    "04063001a": "अवजित्य धनं चापि विराटो वाहिनीपतिः\n",
    "04063001c": "प्राविशन्नगरं हृष्टश्चतुर्भिः सह पाण्डवैः\n",
    "04063002a": "जित्वा त्रिगर्तान्संग्रामे गाश्चैवादाय केवलाः\n",
    "04063002c": "अशोभत महाराजः सह पार्थैः श्रिया वृतः\n",
    "04063003a": "तमासनगतं वीरं सुहृदां प्रीतिवर्धनम्\n",
    "04063003c": "उपतस्थुः प्रकृतयः समस्ता ब्राह्मणैः सह\n",
    "04063004a": "सभाजितः ससैन्यस्तु प्रतिनन्द्याथ मत्स्यराट्\n",
    "04063004c": "विसर्जयामास तदा द्विजांश्च प्रकृतीस्तथा\n",
    "04063005a": "ततः स राजा मत्स्यानां विराटो वाहिनीपतिः\n",
    "04063005c": "उत्तरं परिपप्रच्छ क्व यात इति चाब्रवीत्\n",
    "04063006a": "आचख्युस्तस्य संहृष्टाः स्त्रियः कन्याश्च वेश्मनि\n",
    "04063006c": "अन्तःपुरचराश्चैव कुरुभिर्गोधनं हृतम्\n",
    "04063007a": "विजेतुमभिसंरब्ध एक एवातिसाहसात्\n",
    "04063007c": "बृहन्नडासहायश्च निर्यातः पृथिवींजयः\n",
    "04063008a": "उपयातानतिरथान्द्रोणं शांतनवं कृपम्\n",
    "04063008c": "कर्णं दुर्योधनं चैव द्रोणपुत्रं च षड्रथान्\n",
    "04063009a": "राजा विराटोऽथ भृशं प्रतप्तः; श्रुत्वा सुतं ह्येकरथेन यातम्\n",
    "04063009c": "बृहन्नडासारथिमाजिवर्धनं; प्रोवाच सर्वानथ मन्त्रिमुख्यान्\n",
    "04063010a": "सर्वथा कुरवस्ते हि ये चान्ये वसुधाधिपाः\n",
    "04063010c": "त्रिगर्तान्निर्जिताञ्श्रुत्वा न स्थास्यन्ति कदाचन\n",
    "04063011a": "तस्माद्गच्छन्तु मे योधा बलेन महता वृताः\n",
    "04063011c": "उत्तरस्य परीप्सार्थं ये त्रिगर्तैरविक्षताः\n",
    "04063012a": "हयांश्च नागांश्च रथांश्च शीघ्रं; पदातिसंघांश्च ततः प्रवीरान्\n",
    "04063012c": "प्रस्थापयामास सुतस्य हेतो;र्विचित्रशस्त्राभरणोपपन्नान्\n",
    "04063013a": "एवं स राजा मत्स्यानां विराटोऽक्षौहिणीपतिः\n",
    "04063013c": "व्यादिदेशाथ तां क्षिप्रं वाहिनीं चतुरङ्गिणीम्\n",
    "04063014a": "कुमारमाशु जानीत यदि जीवति वा न वा\n",
    "04063014c": "यस्य यन्ता गतः षण्ढो मन्येऽहं न स जीवति\n",
    "04063015a": "तमब्रवीद्धर्मराजः प्रहस्य; विराटमार्तं कुरुभिः प्रतप्तम्\n",
    "04063015c": "बृहन्नडा सारथिश्चेन्नरेन्द्र; परे न नेष्यन्ति तवाद्य गास्ताः\n",
    "04063016a": "सर्वान्महीपान्सहितान्कुरूंश्च; तथैव देवासुरयक्षनागान्\n",
    "04063016c": "अलं विजेतुं समरे सुतस्ते; स्वनुष्ठितः सारथिना हि तेन\n",
    "04063017a": "अथोत्तरेण प्रहिता दूतास्ते शीघ्रगामिनः\n",
    "04063017c": "विराटनगरं प्राप्य जयमावेदयंस्तदा\n",
    "04063018a": "राज्ञस्ततः समाचख्यौ मन्त्री विजयमुत्तमम्\n",
    "04063018c": "पराजयं कुरूणां चाप्युपायान्तं तथोत्तरम्\n",
    "04063019a": "सर्वा विनिर्जिता गावः कुरवश्च पराजिताः\n",
    "04063019c": "उत्तरः सह सूतेन कुशली च परंतप\n",
    "04063020": "कङ्क उवाच\n",
    "04063020a": "दिष्ट्या ते निर्जिता गावः कुरवश्च पराजिताः\n",
    "04063020c": "दिष्ट्या ते जीवितः पुत्रः श्रूयते पार्थिवर्षभ\n",
    "04063021a": "नाद्भुतं त्वेव मन्येऽहं यत्ते पुत्रोऽजयत्कुरून्\n",
    "04063021c": "ध्रुव एव जयस्तस्य यस्य यन्ता बृहन्नडा\n",
    "04063022": "वैशंपायन उवाच\n",
    "04063022a": "ततो विराटो नृपतिः संप्रहृष्टतनूरुहः\n",
    "04063022c": "श्रुत्वा तु विजयं तस्य कुमारस्यामितौजसः\n",
    "04063022e": "आच्छादयित्वा दूतांस्तान्मन्त्रिणः सोऽभ्यचोदयत्\n",
    "04063023a": "राजमार्गाः क्रियन्तां मे पताकाभिरलंकृताः\n",
    "04063023c": "पुष्पोपहारैरर्च्यन्तां देवताश्चापि सर्वशः\n",
    "04063024a": "कुमारा योधमुख्याश्च गणिकाश्च स्वलंकृताः\n",
    "04063024c": "वादित्राणि च सर्वाणि प्रत्युद्यान्तु सुतं मम\n",
    "04063025a": "घण्टापणवकः शीघ्रं मत्तमारुह्य वारणम्\n",
    "04063025c": "शृङ्गाटकेषु सर्वेषु आख्यातु विजयं मम\n",
    "04063026a": "उत्तरा च कुमारीभिर्बह्वीभिरभिसंवृता\n",
    "04063026c": "शृङ्गारवेषाभरणा प्रत्युद्यातु बृहन्नडाम्\n",
    "04063027a": "श्रुत्वा तु तद्वचनं पार्थिवस्य; सर्वे पुनः स्वस्तिकपाणयश्च\n",
    "04063027c": "भेर्यश्च तूर्याणि च वारिजाश्च; वेषैः परार्ध्यैः प्रमदाः शुभाश्च\n",
    "04063028a": "तथैव सूताः सह मागधैश्च; नन्दीवाद्याः पणवास्तूर्यवाद्याः\n",
    "04063028c": "पुराद्विराटस्य महाबलस्य; प्रत्युद्ययुः पुत्रमनन्तवीर्यम्\n",
    "04063029a": "प्रस्थाप्य सेनां कन्याश्च गणिकाश्च स्वलंकृताः\n",
    "04063029c": "मत्स्यराजो महाप्राज्ञः प्रहृष्ट इदमब्रवीत्\n",
    "04063029e": "अक्षानाहर सैरन्ध्रि कङ्क द्यूतं प्रवर्तताम्\n",
    "04063030a": "तं तथा वादिनं दृष्ट्वा पाण्डवः प्रत्यभाषत\n",
    "04063030c": "न देवितव्यं हृष्टेन कितवेनेति नः श्रुतम्\n",
    "04063031a": "न त्वामद्य मुदा युक्तमहं देवितुमुत्सहे\n",
    "04063031c": "प्रियं तु ते चिकीर्षामि वर्ततां यदि मन्यसे\n",
    "04063032": "विराट उवाच\n",
    "04063032a": "स्त्रियो गावो हिरण्यं च यच्चान्यद्वसु किंचन\n",
    "04063032c": "न मे किंचित्त्वया रक्ष्यमन्तरेणापि देवितुम्\n",
    "04063033": "कङ्क उवाच\n",
    "04063033a": "किं ते द्यूतेन राजेन्द्र बहुदोषेण मानद\n",
    "04063033c": "देवने बहवो दोषास्तस्मात्तत्परिवर्जयेत्\n",
    "04063034a": "श्रुतस्ते यदि वा दृष्टः पाण्डवो वै युधिष्ठिरः\n",
    "04063034c": "स राज्यं सुमहत्स्फीतं भ्रातॄंश्च त्रिदशोपमान्\n",
    "04063035a": "द्यूते हारितवान्सर्वं तस्माद्द्यूतं न रोचये\n",
    "04063035c": "अथ वा मन्यसे राजन्दीव्याव यदि रोचते\n",
    "04063036": "वैशंपायन उवाच\n",
    "04063036a": "प्रवर्तमाने द्यूते तु मत्स्यः पाण्डवमब्रवीत्\n",
    "04063036c": "पश्य पुत्रेण मे युद्धे तादृशाः कुरवो जिताः\n",
    "04063037a": "ततोऽब्रवीन्मत्स्यराजं धर्मपुत्रो युधिष्ठिरः\n",
    "04063037c": "बृहन्नडा यस्य यन्ता कथं स न विजेष्यति\n",
    "04063038a": "इत्युक्तः कुपितो राजा मत्स्यः पाण्डवमब्रवीत्\n",
    "04063038c": "समं पुत्रेण मे षण्ढं ब्रह्मबन्धो प्रशंससि\n",
    "04063039a": "वाच्यावाच्यं न जानीषे नूनं मामवमन्यसे\n",
    "04063039c": "भीष्मद्रोणमुखान्सर्वान्कस्मान्न स विजेष्यति\n",
    "04063040a": "वयस्यत्वात्तु ते ब्रह्मन्नपराधमिमं क्षमे\n",
    "04063040c": "नेदृशं ते पुनर्वाच्यं यदि जीवितुमिच्छसि\n",
    "04063041": "युधिष्ठिर उवाच\n",
    "04063041a": "यत्र द्रोणस्तथा भीष्मो द्रौणिर्वैकर्तनः कृपः\n",
    "04063041c": "दुर्योधनश्च राजेन्द्र तथान्ये च महारथाः\n",
    "04063042a": "मरुद्गणैः परिवृतः साक्षादपि शतक्रतुः\n",
    "04063042c": "कोऽन्यो बृहन्नडायास्तान्प्रतियुध्येत संगतान्\n",
    "04063043": "विराट उवाच\n",
    "04063043a": "बहुशः प्रतिषिद्धोऽसि न च वाचं नियच्छसि\n",
    "04063043c": "नियन्ता चेन्न विद्येत न कश्चिद्धर्ममाचरेत्\n",
    "04063044": "वैशंपायन उवाच\n",
    "04063044a": "ततः प्रकुपितो राजा तमक्षेणाहनद्भृशम्\n",
    "04063044c": "मुखे युधिष्ठिरं कोपान्नैवमित्येव भर्त्सयन्\n",
    "04063045a": "बलवत्प्रतिविद्धस्य नस्तः शोणितमागमत्\n",
    "04063045c": "तदप्राप्तं महीं पार्थः पाणिभ्यां प्रत्यगृह्णत\n",
    "04063046a": "अवैक्षत च धर्मात्मा द्रौपदीं पार्श्वतः स्थिताम्\n",
    "04063046c": "सा वेद तमभिप्रायं भर्तुश्चित्तवशानुगा\n",
    "04063047a": "पूरयित्वा च सौवर्णं पात्रं कांस्यमनिन्दिता\n",
    "04063047c": "तच्छोणितं प्रत्यगृह्णाद्यत्प्रसुस्राव पाण्डवात्\n",
    "04063048a": "अथोत्तरः शुभैर्गन्धैर्माल्यैश्च विविधैस्तथा\n",
    "04063048c": "अवकीर्यमाणः संहृष्टो नगरं स्वैरमागमत्\n",
    "04063049a": "सभाज्यमानः पौरैश्च स्त्रीभिर्जानपदैस्तथा\n",
    "04063049c": "आसाद्य भवनद्वारं पित्रे स प्रत्यहारयत्\n",
    "04063050a": "ततो द्वाःस्थः प्रविश्यैव विराटमिदमब्रवीत्\n",
    "04063050c": "बृहन्नडासहायस्ते पुत्रो द्वार्युत्तरः स्थितः\n",
    "04063051a": "ततो हृष्टो मत्स्यराजः क्षत्तारमिदमब्रवीत्\n",
    "04063051c": "प्रवेश्यतामुभौ तूर्णं दर्शनेप्सुरहं तयोः\n",
    "04063052a": "क्षत्तारं कुरुराजस्तु शनैः कर्ण उपाजपत्\n",
    "04063052c": "उत्तरः प्रविशत्वेको न प्रवेश्या बृहन्नडा\n",
    "04063053a": "एतस्य हि महाबाहो व्रतमेतत्समाहितम्\n",
    "04063053c": "यो ममाङ्गे व्रणं कुर्याच्छोणितं वापि दर्शयेत्\n",
    "04063053e": "अन्यत्र संग्रामगतान्न स जीवेदसंशयम्\n",
    "04063054a": "न मृष्याद्भृशसंक्रुद्धो मां दृष्ट्वैव सशोणितम्\n",
    "04063054c": "विराटमिह सामात्यं हन्यात्सबलवाहनम्\n",
    "04064001": "वैशंपायन उवाच\n",
    "04064001a": "ततो राज्ञः सुतो ज्येष्ठः प्राविशत्पृथिवींजयः\n",
    "04064001c": "सोऽभिवाद्य पितुः पादौ धर्मराजमपश्यत\n",
    "04064002a": "स तं रुधिरसंसिक्तमनेकाग्रमनागसम्\n",
    "04064002c": "भूमावासीनमेकान्ते सैरन्ध्र्या समुपस्थितम्\n",
    "04064003a": "ततः पप्रच्छ पितरं त्वरमाण इवोत्तरः\n",
    "04064003c": "केनायं ताडितो राजन्केन पापमिदं कृतम्\n",
    "04064004": "विराट उवाच\n",
    "04064004a": "मयायं ताडितो जिह्मो न चाप्येतावदर्हति\n",
    "04064004c": "प्रशस्यमाने यः शूरे त्वयि षण्ढं प्रशंसति\n",
    "04064005": "उत्तर उवाच\n",
    "04064005a": "अकार्यं ते कृतं राजन्क्षिप्रमेव प्रसाद्यताम्\n",
    "04064005c": "मा त्वा ब्रह्मविषं घोरं समूलमपि निर्दहेत्\n",
    "04064006": "वैशंपायन उवाच\n",
    "04064006a": "स पुत्रस्य वचः श्रुत्वा विराटो राष्ट्रवर्धनः\n",
    "04064006c": "क्षमयामास कौन्तेयं भस्मच्छन्नमिवानलम्\n",
    "04064007a": "क्षमयन्तं तु राजानं पाण्डवः प्रत्यभाषत\n",
    "04064007c": "चिरं क्षान्तमिदं राजन्न मन्युर्विद्यते मम\n",
    "04064008a": "यदि ह्येतत्पतेद्भूमौ रुधिरं मम नस्ततः\n",
    "04064008c": "सराष्ट्रस्त्वं महाराज विनश्येथा न संशयः\n",
    "04064009a": "न दूषयामि ते राजन्यच्च हन्याददूषकम्\n",
    "04064009c": "बलवन्तं महाराज क्षिप्रं दारुणमाप्नुयात्\n",
    "04064010a": "शोणिते तु व्यतिक्रान्ते प्रविवेश बृहन्नडा\n",
    "04064010c": "अभिवाद्य विराटं च कङ्कं चाप्युपतिष्ठत\n",
    "04064011a": "क्षमयित्वा तु कौरव्यं रणादुत्तरमागतम्\n",
    "04064011c": "प्रशशंस ततो मत्स्यः शृण्वतः सव्यसाचिनः\n",
    "04064012a": "त्वया दायादवानस्मि कैकेयीनन्दिवर्धन\n",
    "04064012c": "त्वया मे सदृशः पुत्रो न भूतो न भविष्यति\n",
    "04064013a": "पदं पदसहस्रेण यश्चरन्नापराध्नुयात्\n",
    "04064013c": "तेन कर्णेन ते तात कथमासीत्समागमः\n",
    "04064014a": "मनुष्यलोके सकले यस्य तुल्यो न विद्यते\n",
    "04064014c": "यः समुद्र इवाक्षोभ्यः कालाग्निरिव दुःसहः\n",
    "04064014e": "तेन भीष्मेण ते तात कथमासीत्समागमः\n",
    "04064015a": "आचार्यो वृष्णिवीराणां पाण्डवानां च यो द्विजः\n",
    "04064015c": "सर्वक्षत्रस्य चाचार्यः सर्वशस्त्रभृतां वरः\n",
    "04064015e": "तेन द्रोणेन ते तात कथमासीत्समागमः\n",
    "04064016a": "आचार्यपुत्रो यः शूरः सर्वशस्त्रभृतामपि\n",
    "04064016c": "अश्वत्थामेति विख्यातः कथं तेन समागमः\n",
    "04064017a": "रणे यं प्रेक्ष्य सीदन्ति हृतस्वा वणिजो यथा\n",
    "04064017c": "कृपेण तेन ते तात कथमासीत्समागमः\n",
    "04064018a": "पर्वतं योऽभिविध्येत राजपुत्रो महेषुभिः\n",
    "04064018c": "दुर्योधनेन ते तात कथमासीत्समागमः\n",
    "04064019": "उत्तर उवाच\n",
    "04064019a": "न मया निर्जिता गावो न मया निर्जिताः परे\n",
    "04064019c": "कृतं तु कर्म तत्सर्वं देवपुत्रेण केनचित्\n",
    "04064020a": "स हि भीतं द्रवन्तं मां देवपुत्रो न्यवारयत्\n",
    "04064020c": "स चातिष्ठद्रथोपस्थे वज्रहस्तनिभो युवा\n",
    "04064021a": "तेन ता निर्जिता गावस्तेन ते कुरवो जिताः\n",
    "04064021c": "तस्य तत्कर्म वीरस्य न मया तात तत्कृतम्\n",
    "04064022a": "स हि शारद्वतं द्रोणं द्रोणपुत्रं च वीर्यवान्\n",
    "04064022c": "सूतपुत्रं च भीष्मं च चकार विमुखाञ्शरैः\n",
    "04064023a": "दुर्योधनं च समरे सनागमिव यूथपम्\n",
    "04064023c": "प्रभग्नमब्रवीद्भीतं राजपुत्रं महाबलम्\n",
    "04064024a": "न हास्तिनपुरे त्राणं तव पश्यामि किंचन\n",
    "04064024c": "व्यायामेन परीप्सस्व जीवितं कौरवात्मज\n",
    "04064025a": "न मोक्ष्यसे पलायंस्त्वं राजन्युद्धे मनः कुरु\n",
    "04064025c": "पृथिवीं भोक्ष्यसे जित्वा हतो वा स्वर्गमाप्स्यसि\n",
    "04064026a": "स निवृत्तो नरव्याघ्रो मुञ्चन्वज्रनिभाञ्शरान्\n",
    "04064026c": "सचिवैः संवृतो राजा रथे नाग इव श्वसन्\n",
    "04064027a": "तत्र मे रोमहर्षोऽभूदूरुस्तम्भश्च मारिष\n",
    "04064027c": "यदभ्रघनसंकाशमनीकं व्यधमच्छरैः\n",
    "04064028a": "तत्प्रणुद्य रथानीकं सिंहसंहननो युवा\n",
    "04064028c": "कुरूंस्तान्प्रहसन्राजन्वासांस्यपहरद्बली\n",
    "04064029a": "एकेन तेन वीरेण षड्रथाः परिवारिताः\n",
    "04064029c": "शार्दूलेनेव मत्तेन मृगास्तृणचरा वने\n",
    "04064030": "विराट उवाच\n",
    "04064030a": "क्व स वीरो महाबाहुर्देवपुत्रो महायशाः\n",
    "04064030c": "यो मे धनमवाजैषीत्कुरुभिर्ग्रस्तमाहवे\n",
    "04064031a": "इच्छामि तमहं द्रष्टुमर्चितुं च महाबलम्\n",
    "04064031c": "येन मे त्वं च गावश्च रक्षिता देवसूनुना\n",
    "04064032": "उत्तर उवाच\n",
    "04064032a": "अन्तर्धानं गतस्तात देवपुत्रः प्रतापवान्\n",
    "04064032c": "स तु श्वो वा परश्वो वा मन्ये प्रादुर्भविष्यति\n",
    "04064033": "वैशंपायन उवाच\n",
    "04064033a": "एवमाख्यायमानं तु छन्नं सत्रेण पाण्डवम्\n",
    "04064033c": "वसन्तं तत्र नाज्ञासीद्विराटः पार्थमर्जुनम्\n",
    "04064034a": "ततः पार्थोऽभ्यनुज्ञातो विराटेन महात्मना\n",
    "04064034c": "प्रददौ तानि वासांसि विराटदुहितुः स्वयम्\n",
    "04064035a": "उत्तरा तु महार्हाणि विविधानि तनूनि च\n",
    "04064035c": "प्रतिगृह्याभवत्प्रीता तानि वासांसि भामिनी\n",
    "04064036a": "मन्त्रयित्वा तु कौन्तेय उत्तरेण रहस्तदा\n",
    "04064036c": "इतिकर्तव्यतां सर्वां राजन्यथ युधिष्ठिरे\n",
    "04064037a": "ततस्तथा तद्व्यदधाद्यथावत्पुरुषर्षभ\n",
    "04064037c": "सह पुत्रेण मत्स्यस्य प्रहृष्टो भरतर्षभः\n",
    "04065001": "वैशंपायन उवाच\n",
    "04065001a": "ततस्तृतीये दिवसे भ्रातरः पञ्च पाण्डवाः\n",
    "04065001c": "स्नाताः शुक्लाम्बरधराः समये चरितव्रताः\n",
    "04065002a": "युधिष्ठिरं पुरस्कृत्य सर्वाभरणभूषिताः\n",
    "04065002c": "अभिपद्मा यथा नागा भ्राजमाना महारथाः\n",
    "04065003a": "विराटस्य सभां गत्वा भूमिपालासनेष्वथ\n",
    "04065003c": "निषेदुः पावकप्रख्याः सर्वे धिष्ण्येष्विवाग्नयः\n",
    "04065004a": "तेषु तत्रोपविष्टेषु विराटः पृथिवीपतिः\n",
    "04065004c": "आजगाम सभां कर्तुं राजकार्याणि सर्वशः\n",
    "04065005a": "श्रीमतः पाण्डवान्दृष्ट्वा ज्वलतः पावकानिव\n",
    "04065005c": "अथ मत्स्योऽब्रवीत्कङ्कं देवरूपमवस्थितम्\n",
    "04065005e": "मरुद्गणैरुपासीनं त्रिदशानामिवेश्वरम्\n",
    "04065006a": "स किलाक्षातिवापस्त्वं सभास्तारो मया कृतः\n",
    "04065006c": "अथ राजासने कस्मादुपविष्टोऽस्यलंकृतः\n",
    "04065007a": "परिहासेप्सया वाक्यं विराटस्य निशम्य तत्\n",
    "04065007c": "स्मयमानोऽर्जुनो राजन्निदं वचनमब्रवीत्\n",
    "04065008a": "इन्द्रस्याप्यासनं राजन्नयमारोढुमर्हति\n",
    "04065008c": "ब्रह्मण्यः श्रुतवांस्त्यागी यज्ञशीलो दृढव्रतः\n",
    "04065009a": "अयं कुरूणामृषभः कुन्तीपुत्रो युधिष्ठिरः\n",
    "04065009c": "अस्य कीर्तिः स्थिता लोके सूर्यस्येवोद्यतः प्रभा\n",
    "04065010a": "संसरन्ति दिशः सर्वा यशसोऽस्य गभस्तयः\n",
    "04065010c": "उदितस्येव सूर्यस्य तेजसोऽनु गभस्तयः\n",
    "04065011a": "एनं दश सहस्राणि कुञ्जराणां तरस्विनाम्\n",
    "04065011c": "अन्वयुः पृष्ठतो राजन्यावदध्यावसत्कुरून्\n",
    "04065012a": "त्रिंशदेनं सहस्राणि रथाः काञ्चनमालिनः\n",
    "04065012c": "सदश्वैरुपसंपन्नाः पृष्ठतोऽनुययुः सदा\n",
    "04065013a": "एनमष्टशताः सूताः सुमृष्टमणिकुण्डलाः\n",
    "04065013c": "अस्तुवन्मागधैः सार्धं पुरा शक्रमिवर्षयः\n",
    "04065014a": "एनं नित्यमुपासन्त कुरवः किंकरा यथा\n",
    "04065014c": "सर्वे च राजन्राजानो धनेश्वरमिवामराः\n",
    "04065015a": "एष सर्वान्महीपालान्करमाहारयत्तदा\n",
    "04065015c": "वैश्यानिव महाराज विवशान्स्ववशानपि\n",
    "04065016a": "अष्टाशीतिसहस्राणि स्नातकानां महात्मनाम्\n",
    "04065016c": "उपजीवन्ति राजानमेनं सुचरितव्रतम्\n",
    "04065017a": "एष वृद्धाननाथांश्च व्यङ्गान्पङ्गूंश्च मानवान्\n",
    "04065017c": "पुत्रवत्पालयामास प्रजा धर्मेण चाभिभो\n",
    "04065018a": "एष धर्मे दमे चैव क्रोधे चापि यतव्रतः\n",
    "04065018c": "महाप्रसादो ब्रह्मण्यः सत्यवादी च पार्थिवः\n",
    "04065019a": "श्रीप्रतापेन चैतस्य तप्यते स सुयोधनः\n",
    "04065019c": "सगणः सह कर्णेन सौबलेनापि वा विभुः\n",
    "04065020a": "न शक्यन्ते ह्यस्य गुणाः प्रसंख्यातुं नरेश्वर\n",
    "04065020c": "एष धर्मपरो नित्यमानृशंस्यश्च पाण्डवः\n",
    "04065021a": "एवंयुक्तो महाराजः पाण्डवः पार्थिवर्षभः\n",
    "04065021c": "कथं नार्हति राजार्हमासनं पृथिवीपतिः\n",
    "04066001": "विराट उवाच\n",
    "04066001a": "यद्येष राजा कौरव्यः कुन्तीपुत्रो युधिष्ठिरः\n",
    "04066001c": "कतमोऽस्यार्जुनो भ्राता भीमश्च कतमो बली\n",
    "04066002a": "नकुलः सहदेवो वा द्रौपदी वा यशस्विनी\n",
    "04066002c": "यदा द्यूते जिताः पार्था न प्राज्ञायन्त ते क्वचित्\n",
    "04066003": "अर्जुन उवाच\n",
    "04066003a": "य एष बल्लवो ब्रूते सूदस्तव नराधिप\n",
    "04066003c": "एष भीमो महाबाहुर्भीमवेगपराक्रमः\n",
    "04066004a": "एष क्रोधवशान्हत्वा पर्वते गन्धमादने\n",
    "04066004c": "सौगन्धिकानि दिव्यानि कृष्णार्थे समुपाहरत्\n",
    "04066005a": "गन्धर्व एष वै हन्ता कीचकानां दुरात्मनाम्\n",
    "04066005c": "व्याघ्रानृक्षान्वराहांश्च हतवान्स्त्रीपुरे तव\n",
    "04066006a": "यश्चासीदश्वबन्धस्ते नकुलोऽयं परंतपः\n",
    "04066006c": "गोसंख्यः सहदेवश्च माद्रीपुत्रौ महारथौ\n",
    "04066007a": "शृङ्गारवेषाभरणौ रूपवन्तौ यशस्विनौ\n",
    "04066007c": "नानारथसहस्राणां समर्थौ पुरुषर्षभौ\n",
    "04066008a": "एषा पद्मपलाशाक्षी सुमध्या चारुहासिनी\n",
    "04066008c": "सैरन्ध्री द्रौपदी राजन्यत्कृते कीचका हताः\n",
    "04066009a": "अर्जुनोऽहं महाराज व्यक्तं ते श्रोत्रमागतः\n",
    "04066009c": "भीमादवरजः पार्थो यमाभ्यां चापि पूर्वजः\n",
    "04066010a": "उषिताः स्म महाराज सुखं तव निवेशने\n",
    "04066010c": "अज्ञातवासमुषिता गर्भवास इव प्रजाः\n",
    "04066011": "वैशंपायन उवाच\n",
    "04066011a": "यदार्जुनेन ते वीराः कथिताः पञ्च पाण्डवाः\n",
    "04066011c": "तदार्जुनस्य वैराटिः कथयामास विक्रमम्\n",
    "04066012a": "अयं स द्विषतां मध्ये मृगाणामिव केसरी\n",
    "04066012c": "अचरद्रथवृन्देषु निघ्नंस्तेषां वरान्वरान्\n",
    "04066013a": "अनेन विद्धो मातङ्गो महानेकेषुणा हतः\n",
    "04066013c": "हिरण्यकक्ष्यः संग्रामे दन्ताभ्यामगमन्महीम्\n",
    "04066014a": "अनेन विजिता गावो जिताश्च कुरवो युधि\n",
    "04066014c": "अस्य शङ्खप्रणादेन कर्णौ मे बधिरीकृतौ\n",
    "04066015a": "तस्य तद्वचनं श्रुत्वा मत्स्यराजः प्रतापवान्\n",
    "04066015c": "उत्तरं प्रत्युवाचेदमभिपन्नो युधिष्ठिरे\n",
    "04066016a": "प्रसादनं पाण्डवस्य प्राप्तकालं हि रोचये\n",
    "04066016c": "उत्तरां च प्रयच्छामि पार्थाय यदि ते मतम्\n",
    "04066017": "उत्तर उवाच\n",
    "04066017a": "अर्च्याः पूज्याश्च मान्याश्च प्राप्तकालं च मे मतम्\n",
    "04066017c": "पूज्यन्तां पूजनार्हाश्च महाभागाश्च पाण्डवाः\n",
    "04066018": "विराट उवाच\n",
    "04066018a": "अहं खल्वपि संग्रामे शत्रूणां वशमागतः\n",
    "04066018c": "मोक्षितो भीमसेनेन गावश्च विजितास्तथा\n",
    "04066019a": "एतेषां बाहुवीर्येण यदस्माकं जयो मृधे\n",
    "04066019c": "वयं सर्वे सहामात्याः कुन्तीपुत्रं युधिष्ठिरम्\n",
    "04066019e": "प्रसादयामो भद्रं ते सानुजं पाण्डवर्षभम्\n",
    "04066020a": "यदस्माभिरजानद्भिः किंचिदुक्तो नराधिपः\n",
    "04066020c": "क्षन्तुमर्हति तत्सर्वं धर्मात्मा ह्येष पाण्डवः\n",
    "04066021": "वैशंपायन उवाच\n",
    "04066021a": "ततो विराटः परमाभितुष्टः; समेत्य राज्ञा समयं चकार\n",
    "04066021c": "राज्यं च सर्वं विससर्ज तस्मै; सदण्डकोशं सपुरं महात्मा\n",
    "04066022a": "पाण्डवांश्च ततः सर्वान्मत्स्यराजः प्रतापवान्\n",
    "04066022c": "धनंजयं पुरस्कृत्य दिष्ट्या दिष्ट्येति चाब्रवीत्\n",
    "04066023a": "समुपाघ्राय मूर्धानं संश्लिष्य च पुनः पुनः\n",
    "04066023c": "युधिष्ठिरं च भीमं च माद्रीपुत्रौ च पाण्डवौ\n",
    "04066024a": "नातृप्यद्दर्शने तेषां विराटो वाहिनीपतिः\n",
    "04066024c": "संप्रीयमाणो राजानं युधिष्ठिरमथाब्रवीत्\n",
    "04066025a": "दिष्ट्या भवन्तः संप्राप्ताः सर्वे कुशलिनो वनात्\n",
    "04066025c": "दिष्ट्या च पारितं कृच्छ्रमज्ञातं वै दुरात्मभिः\n",
    "04066026a": "इदं च राज्यं नः पार्था यच्चान्यद्वसु किंचन\n",
    "04066026c": "प्रतिगृह्णन्तु तत्सर्वं कौन्तेया अविशङ्कया\n",
    "04066027a": "उत्तरां प्रतिगृह्णातु सव्यसाची धनंजयः\n",
    "04066027c": "अयं ह्यौपयिको भर्ता तस्याः पुरुषसत्तमः\n",
    "04066028a": "एवमुक्तो धर्मराजः पार्थमैक्षद्धनंजयम्\n",
    "04066028c": "ईक्षितश्चार्जुनो भ्रात्रा मत्स्यं वचनमब्रवीत्\n",
    "04066029a": "प्रतिगृह्णाम्यहं राजन्स्नुषां दुहितरं तव\n",
    "04066029c": "युक्तश्चावां हि संबन्धो मत्स्यभारतसत्तमौ\n",
    "04067001": "विराट उवाच\n",
    "04067001a": "किमर्थं पाण्डवश्रेष्ठ भार्यां दुहितरं मम\n",
    "04067001c": "प्रतिग्रहीतुं नेमां त्वं मया दत्तामिहेच्छसि\n",
    "04067002": "अर्जुन उवाच\n",
    "04067002a": "अन्तःपुरेऽहमुषितः सदा पश्यन्सुतां तव\n",
    "04067002c": "रहस्यं च प्रकाशं च विश्वस्ता पितृवन्मयि\n",
    "04067003a": "प्रियो बहुमतश्चाहं नर्तको गीतकोविदः\n",
    "04067003c": "आचार्यवच्च मां नित्यं मन्यते दुहिता तव\n",
    "04067004a": "वयःस्थया तया राजन्सह संवत्सरोषितः\n",
    "04067004c": "अतिशङ्का भवेत्स्थाने तव लोकस्य चाभिभो\n",
    "04067005a": "तस्मान्निमन्त्रये त्वाहं दुहितुः पृथिवीपते\n",
    "04067005c": "शुद्धो जितेन्द्रियो दान्तस्तस्याः शुद्धिः कृता मया\n",
    "04067006a": "स्नुषाया दुहितुर्वापि पुत्रे चात्मनि वा पुनः\n",
    "04067006c": "अत्र शङ्कां न पश्यामि तेन शुद्धिर्भविष्यति\n",
    "04067007a": "अभिषङ्गादहं भीतो मिथ्याचारात्परंतप\n",
    "04067007c": "स्नुषार्थमुत्तरां राजन्प्रतिगृह्णामि ते सुताम्\n",
    "04067008a": "स्वस्रीयो वासुदेवस्य साक्षाद्देवशिशुर्यथा\n",
    "04067008c": "दयितश्चक्रहस्तस्य बाल एवास्त्रकोविदः\n",
    "04067009a": "अभिमन्युर्महाबाहुः पुत्रो मम विशां पते\n",
    "04067009c": "जामाता तव युक्तो वै भर्ता च दुहितुस्तव\n",
    "04067010": "विराट उवाच\n",
    "04067010a": "उपपन्नं कुरुश्रेष्ठे कुन्तीपुत्रे धनंजये\n",
    "04067010c": "य एवं धर्मनित्यश्च जातज्ञानश्च पाण्डवः\n",
    "04067011a": "यत्कृत्यं मन्यसे पार्थ क्रियतां तदनन्तरम्\n",
    "04067011c": "सर्वे कामाः समृद्धा मे संबन्धी यस्य मेऽर्जुनः\n",
    "04067012": "वैशंपायन उवाच\n",
    "04067012a": "एवं ब्रुवति राजेन्द्रे कुन्तीपुत्रो युधिष्ठिरः\n",
    "04067012c": "अन्वजानात्स संयोगं समये मत्स्यपार्थयोः\n",
    "04067013a": "ततो मित्रेषु सर्वेषु वासुदेवे च भारत\n",
    "04067013c": "प्रेषयामास कौन्तेयो विराटश्च महीपतिः\n",
    "04067014a": "ततस्त्रयोदशे वर्षे निवृत्ते पञ्च पाण्डवाः\n",
    "04067014c": "उपप्लव्ये विराटस्य समपद्यन्त सर्वशः\n",
    "04067015a": "तस्मिन्वसंश्च बीभत्सुरानिनाय जनार्दनम्\n",
    "04067015c": "आनर्तेभ्योऽपि दाशार्हानभिमन्युं च पाण्डवः\n",
    "04067016a": "काशिराजश्च शैब्यश्च प्रीयमाणौ युधिष्ठिरे\n",
    "04067016c": "अक्षौहिणीभ्यां सहितावागतौ पृथिवीपते\n",
    "04067017a": "अक्षौहिण्या च तेजस्वी यज्ञसेनो महाबलः\n",
    "04067017c": "द्रौपद्याश्च सुता वीराः शिखण्डी चापराजितः\n",
    "04067018a": "धृष्टद्युम्नश्च दुर्धर्षः सर्वशस्त्रभृतां वरः\n",
    "04067018c": "समस्ताक्षौहिणीपाला यज्वानो भूरिदक्षिणाः\n",
    "04067018e": "सर्वे शस्त्रास्त्रसंपन्नाः सर्वे शूरास्तनुत्यजः\n",
    "04067019a": "तानागतानभिप्रेक्ष्य मत्स्यो धर्मभृतां वरः\n",
    "04067019c": "प्रीतोऽभवद्दुहितरं दत्त्वा तामभिमन्यवे\n",
    "04067020a": "ततः प्रत्युपयातेषु पार्थिवेषु ततस्ततः\n",
    "04067020c": "तत्रागमद्वासुदेवो वनमाली हलायुधः\n",
    "04067020e": "कृतवर्मा च हार्दिक्यो युयुधानश्च सात्यकिः\n",
    "04067021a": "अनाधृष्टिस्तथाक्रूरः साम्बो निशठ एव च\n",
    "04067021c": "अभिमन्युमुपादाय सह मात्रा परंतपाः\n",
    "04067022a": "इन्द्रसेनादयश्चैव रथैस्तैः सुसमाहितैः\n",
    "04067022c": "आययुः सहिताः सर्वे परिसंवत्सरोषिताः\n",
    "04067023a": "दश नागसहस्राणि हयानां च शतायुतम्\n",
    "04067023c": "रथानामर्बुदं पूर्णं निखर्वं च पदातिनाम्\n",
    "04067024a": "वृष्ण्यन्धकाश्च बहवो भोजाश्च परमौजसः\n",
    "04067024c": "अन्वयुर्वृष्णिशार्दूलं वासुदेवं महाद्युतिम्\n",
    "04067025a": "पारिबर्हं ददौ कृष्णः पाण्डवानां महात्मनाम्\n",
    "04067025c": "स्त्रियो रत्नानि वासांसि पृथक्पृथगनेकशः\n",
    "04067025e": "ततो विवाहो विधिवद्ववृते मत्स्यपार्थयोः\n",
    "04067026a": "ततः शङ्खाश्च भेर्यश्च गोमुखाडम्बरास्तथा\n",
    "04067026c": "पार्थैः संयुज्यमानस्य नेदुर्मत्स्यस्य वेश्मनि\n",
    "04067027a": "उच्चावचान्मृगाञ्जघ्नुर्मेध्यांश्च शतशः पशून्\n",
    "04067027c": "सुरामैरेयपानानि प्रभूतान्यभ्यहारयन्\n",
    "04067028a": "गायनाख्यानशीलाश्च नटा वैतालिकास्तथा\n",
    "04067028c": "स्तुवन्तस्तानुपातिष्ठन्सूताश्च सह मागधैः\n",
    "04067029a": "सुदेष्णां च पुरस्कृत्य मत्स्यानां च वरस्त्रियः\n",
    "04067029c": "आजग्मुश्चारुसर्वाङ्ग्यः सुमृष्टमणिकुण्डलाः\n",
    "04067030a": "वर्णोपपन्नास्ता नार्यो रूपवत्यः स्वलंकृताः\n",
    "04067030c": "सर्वाश्चाभ्यभवत्कृष्णा रूपेण यशसा श्रिया\n",
    "04067031a": "परिवार्योत्तरां तास्तु राजपुत्रीमलंकृताम्\n",
    "04067031c": "सुतामिव महेन्द्रस्य पुरस्कृत्योपतस्थिरे\n",
    "04067032a": "तां प्रत्यगृह्णात्कौन्तेयः सुतस्यार्थे धनंजयः\n",
    "04067032c": "सौभद्रस्यानवद्याङ्गीं विराटतनयां तदा\n",
    "04067033a": "तत्रातिष्ठन्महाराजो रूपमिन्द्रस्य धारयन्\n",
    "04067033c": "स्नुषां तां प्रतिजग्राह कुन्तीपुत्रो युधिष्ठिरः\n",
    "04067034a": "प्रतिगृह्य च तां पार्थः पुरस्कृत्य जनार्दनम्\n",
    "04067034c": "विवाहं कारयामास सौभद्रस्य महात्मनः\n",
    "04067035a": "तस्मै सप्त सहस्राणि हयानां वातरंहसाम्\n",
    "04067035c": "द्वे च नागशते मुख्ये प्रादाद्बहु धनं तदा\n",
    "04067036a": "कृते विवाहे तु तदा धर्मपुत्रो युधिष्ठिरः\n",
    "04067036c": "ब्राह्मणेभ्यो ददौ वित्तं यदुपाहरदच्युतः\n",
    "04067037a": "गोसहस्राणि रत्नानि वस्त्राणि विविधानि च\n",
    "04067037c": "भूषणानि च मुख्यानि यानानि शयनानि च\n",
    "04067038a": "तन्महोत्सवसंकाशं हृष्टपुष्टजनावृतम्\n",
    "04067038c": "नगरं मत्स्यराजस्य शुशुभे भरतर्षभ\n"
}