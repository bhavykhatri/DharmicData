{
    "12001001": "वैशंपायन उवाच\n",
    "12001001a": "कृतोदकास्ते सुहृदां सर्वेषां पाण्डुनन्दनाः\n",
    "12001001c": "विदुरो धृतराष्ट्रश्च सर्वाश्च भरतस्त्रियः\n",
    "12001002a": "तत्र ते सुमहात्मानो न्यवसन्कुरुनन्दनाः\n",
    "12001002c": "शौचं निवर्तयिष्यन्तो मासमेकं बहिः पुरात्\n",
    "12001003a": "कृतोदकं तु राजानं धर्मात्मानं युधिष्ठिरम्\n",
    "12001003c": "अभिजग्मुर्महात्मानः सिद्धा ब्रह्मर्षिसत्तमाः\n",
    "12001004a": "द्वैपायनो नारदश्च देवलश्च महानृषिः\n",
    "12001004c": "देवस्थानश्च कण्वश्च तेषां शिष्याश्च सत्तमाः\n",
    "12001005a": "अन्ये च वेदविद्वांसः कृतप्रज्ञा द्विजातयः\n",
    "12001005c": "गृहस्थाः स्नातकाः सर्वे ददृशुः कुरुसत्तमम्\n",
    "12001006a": "अभिगम्य महात्मानः पूजिताश्च यथाविधि\n",
    "12001006c": "आसनेषु महार्हेषु विविशुस्ते महर्षयः\n",
    "12001007a": "प्रतिगृह्य ततः पूजां तत्कालसदृशीं तदा\n",
    "12001007c": "पर्युपासन्यथान्यायं परिवार्य युधिष्ठिरम्\n",
    "12001008a": "पुण्ये भागीरथीतीरे शोकव्याकुलचेतसम्\n",
    "12001008c": "आश्वासयन्तो राजानं विप्राः शतसहस्रशः\n",
    "12001009a": "नारदस्त्वब्रवीत्काले धर्मात्मानं युधिष्ठिरम्\n",
    "12001009c": "विचार्य मुनिभिः सार्धं तत्कालसदृशं वचः\n",
    "12001010a": "भवतो बाहुवीर्येण प्रसादान्माधवस्य च\n",
    "12001010c": "जितेयमवनिः कृत्स्ना धर्मेण च युधिष्ठिर\n",
    "12001011a": "दिष्ट्या मुक्ताः स्थ संग्रामादस्माल्लोकभयंकरात्\n",
    "12001011c": "क्षत्रधर्मरतश्चापि कच्चिन्मोदसि पाण्डव\n",
    "12001012a": "कच्चिच्च निहतामित्रः प्रीणासि सुहृदो नृप\n",
    "12001012c": "कच्चिच्छ्रियमिमां प्राप्य न त्वां शोकः प्रबाधते\n",
    "12001013": "युधिष्ठिर उवाच\n",
    "12001013a": "विजितेयं मही कृत्स्ना कृष्णबाहुबलाश्रयात्\n",
    "12001013c": "ब्राह्मणानां प्रसादेन भीमार्जुनबलेन च\n",
    "12001014a": "इदं तु मे महद्दुःखं वर्तते हृदि नित्यदा\n",
    "12001014c": "कृत्वा ज्ञातिक्षयमिमं महान्तं लोभकारितम्\n",
    "12001015a": "सौभद्रं द्रौपदेयांश्च घातयित्वा प्रियान्सुतान्\n",
    "12001015c": "जयोऽयमजयाकारो भगवन्प्रतिभाति मे\n",
    "12001016a": "किं नु वक्ष्यति वार्ष्णेयी वधूर्मे मधुसूदनम्\n",
    "12001016c": "द्वारकावासिनी कृष्णमितः प्रतिगतं हरिम्\n",
    "12001017a": "द्रौपदी हतपुत्रेयं कृपणा हतबान्धवा\n",
    "12001017c": "अस्मत्प्रियहिते युक्ता भूयः पीडयतीव माम्\n",
    "12001018a": "इदमन्यच्च भगवन्यत्त्वां वक्ष्यामि नारद\n",
    "12001018c": "मन्त्रसंवरणेनास्मि कुन्त्या दुःखेन योजितः\n",
    "12001019a": "योऽसौ नागायुतबलो लोकेऽप्रतिरथो रणे\n",
    "12001019c": "सिंहखेलगतिर्धीमान्घृणी दान्तो यतव्रतः\n",
    "12001020a": "आश्रयो धार्तराष्ट्राणां मानी तीक्ष्णपराक्रमः\n",
    "12001020c": "अमर्षी नित्यसंरम्भी क्षेप्तास्माकं रणे रणे\n",
    "12001021a": "शीघ्रास्त्रश्चित्रयोधी च कृती चाद्भुतविक्रमः\n",
    "12001021c": "गूढोत्पन्नः सुतः कुन्त्या भ्रातास्माकं च सोदरः\n",
    "12001022a": "तोयकर्मणि यं कुन्ती कथयामास सूर्यजम्\n",
    "12001022c": "पुत्रं सर्वगुणोपेतमवकीर्णं जले पुरा\n",
    "12001023a": "यं सूतपुत्रं लोकोऽयं राधेयं चाप्यमन्यत\n",
    "12001023c": "स ज्येष्ठपुत्रः कुन्त्या वै भ्रातास्माकं च मातृजः\n",
    "12001024a": "अजानता मया संख्ये राज्यलुब्धेन घातितः\n",
    "12001024c": "तन्मे दहति गात्राणि तूलराशिमिवानलः\n",
    "12001025a": "न हि तं वेद पार्थोऽपि भ्रातरं श्वेतवाहनः\n",
    "12001025c": "नाहं न भीमो न यमौ स त्वस्मान्वेद सुव्रतः\n",
    "12001026a": "गता किल पृथा तस्य सकाशमिति नः श्रुतम्\n",
    "12001026c": "अस्माकं शमकामा वै त्वं च पुत्रो ममेत्यथ\n",
    "12001027a": "पृथाया न कृतः कामस्तेन चापि महात्मना\n",
    "12001027c": "अतिपश्चादिदं मातर्यवोचदिति नः श्रुतम्\n",
    "12001028a": "न हि शक्ष्याम्यहं त्यक्तुं नृपं दुर्योधनं रणे\n",
    "12001028c": "अनार्यं च नृशंसं च कृतघ्नं च हि मे भवेत्\n",
    "12001029a": "युधिष्ठिरेण संधिं च यदि कुर्यां मते तव\n",
    "12001029c": "भीतो रणे श्वेतवाहादिति मां मंस्यते जनः\n",
    "12001030a": "सोऽहं निर्जित्य समरे विजयं सहकेशवम्\n",
    "12001030c": "संधास्ये धर्मपुत्रेण पश्चादिति च सोऽब्रवीत्\n",
    "12001031a": "तमवोचत्किल पृथा पुनः पृथुलवक्षसम्\n",
    "12001031c": "चतुर्णामभयं देहि कामं युध्यस्व फल्गुनम्\n",
    "12001032a": "सोऽब्रवीन्मातरं धीमान्वेपमानः कृताञ्जलिः\n",
    "12001032c": "प्राप्तान्विषह्यांश्चतुरो न हनिष्यामि ते सुतान्\n",
    "12001033a": "पञ्चैव हि सुता मातर्भविष्यन्ति हि ते ध्रुवम्\n",
    "12001033c": "सकर्णा वा हते पार्थे सार्जुना वा हते मयि\n",
    "12001034a": "तं पुत्रगृद्धिनी भूयो माता पुत्रमथाब्रवीत्\n",
    "12001034c": "भ्रातॄणां स्वस्ति कुर्वीथा येषां स्वस्ति चिकीर्षसि\n",
    "12001035a": "तमेवमुक्त्वा तु पृथा विसृज्योपययौ गृहान्\n",
    "12001035c": "सोऽर्जुनेन हतो वीरो भ्राता भ्रात्रा सहोदरः\n",
    "12001036a": "न चैव विवृतो मन्त्रः पृथायास्तस्य वा मुने\n",
    "12001036c": "अथ शूरो महेष्वासः पार्थेनासौ निपातितः\n",
    "12001037a": "अहं त्वज्ञासिषं पश्चात्स्वसोदर्यं द्विजोत्तम\n",
    "12001037c": "पूर्वजं भ्रातरं कर्णं पृथाया वचनात्प्रभो\n",
    "12001038a": "तेन मे दूयतेऽतीव हृदयं भ्रातृघातिनः\n",
    "12001038c": "कर्णार्जुनसहायोऽहं जयेयमपि वासवम्\n",
    "12001039a": "सभायां क्लिश्यमानस्य धार्तराष्ट्रैर्दुरात्मभिः\n",
    "12001039c": "सहसोत्पतितः क्रोधः कर्णं दृष्ट्वा प्रशाम्यति\n",
    "12001040a": "यदा ह्यस्य गिरो रूक्षाः शृणोमि कटुकोदयाः\n",
    "12001040c": "सभायां गदतो द्यूते दुर्योधनहितैषिणः\n",
    "12001041a": "तदा नश्यति मे क्रोधः पादौ तस्य निरीक्ष्य ह\n",
    "12001041c": "कुन्त्या हि सदृशौ पादौ कर्णस्येति मतिर्मम\n",
    "12001042a": "सादृश्यहेतुमन्विच्छन्पृथायास्तव चैव ह\n",
    "12001042c": "कारणं नाधिगच्छामि कथंचिदपि चिन्तयन्\n",
    "12001043a": "कथं नु तस्य संग्रामे पृथिवी चक्रमग्रसत्\n",
    "12001043c": "कथं च शप्तो भ्राता मे तत्त्वं वक्तुमिहार्हसि\n",
    "12001044a": "श्रोतुमिच्छामि भगवंस्त्वत्तः सर्वं यथातथम्\n",
    "12001044c": "भवान्हि सर्वविद्विद्वाँल्लोके वेद कृताकृतम्\n",
    "12002001": "वैशंपायन उवाच\n",
    "12002001a": "स एवमुक्तस्तु मुनिर्नारदो वदतां वरः\n",
    "12002001c": "कथयामास तत्सर्वं यथा शप्तः स सूतजः\n",
    "12002002a": "एवमेतन्महाबाहो यथा वदसि भारत\n",
    "12002002c": "न कर्णार्जुनयोः किंचिदविषह्यं भवेद्रणे\n",
    "12002003a": "गुह्यमेतत्तु देवानां कथयिष्यामि ते नृप\n",
    "12002003c": "तन्निबोध महाराज यथा वृत्तमिदं पुरा\n",
    "12002004a": "क्षत्रं स्वर्गं कथं गच्छेच्छस्त्रपूतमिति प्रभो\n",
    "12002004c": "संघर्षजननस्तस्मात्कन्यागर्भो विनिर्मितः\n",
    "12002005a": "स बालस्तेजसा युक्तः सूतपुत्रत्वमागतः\n",
    "12002005c": "चकाराङ्गिरसां श्रेष्ठे धनुर्वेदं गुरौ तव\n",
    "12002006a": "स बलं भीमसेनस्य फल्गुनस्य च लाघवम्\n",
    "12002006c": "बुद्धिं च तव राजेन्द्र यमयोर्विनयं तथा\n",
    "12002007a": "सख्यं च वासुदेवेन बाल्ये गाण्डीवधन्वनः\n",
    "12002007c": "प्रजानामनुरागं च चिन्तयानो व्यदह्यत\n",
    "12002008a": "स सख्यमगमद्बाल्ये राज्ञा दुर्योधनेन वै\n",
    "12002008c": "युष्माभिर्नित्यसंद्विष्टो दैवाच्चापि स्वभावतः\n",
    "12002009a": "विद्याधिकमथालक्ष्य धनुर्वेदे धनंजयम्\n",
    "12002009c": "द्रोणं रहस्युपागम्य कर्णो वचनमब्रवीत्\n",
    "12002010a": "ब्रह्मास्त्रं वेत्तुमिच्छामि सरहस्यनिवर्तनम्\n",
    "12002010c": "अर्जुनेन समो युद्धे भवेयमिति मे मतिः\n",
    "12002011a": "समः पुत्रेषु च स्नेहः शिष्येषु च तव ध्रुवम्\n",
    "12002011c": "त्वत्प्रसादान्न मां ब्रूयुरकृतास्त्रं विचक्षणाः\n",
    "12002012a": "द्रोणस्तथोक्तः कर्णेन सापेक्षः फल्गुनं प्रति\n",
    "12002012c": "दौरात्म्यं चापि कर्णस्य विदित्वा तमुवाच ह\n",
    "12002013a": "ब्रह्मास्त्रं ब्राह्मणो विद्याद्यथावच्चरितव्रतः\n",
    "12002013c": "क्षत्रियो वा तपस्वी यो नान्यो विद्यात्कथंचन\n",
    "12002014a": "इत्युक्तोऽङ्गिरसां श्रेष्ठमामन्त्र्य प्रतिपूज्य च\n",
    "12002014c": "जगाम सहसा रामं महेन्द्रं पर्वतं प्रति\n",
    "12002015a": "स तु राममुपागम्य शिरसाभिप्रणम्य च\n",
    "12002015c": "ब्राह्मणो भार्गवोऽस्मीति गौरवेणाभ्यगच्छत\n",
    "12002016a": "रामस्तं प्रतिजग्राह पृष्ट्वा गोत्रादि सर्वशः\n",
    "12002016c": "उष्यतां स्वागतं चेति प्रीतिमांश्चाभवद्भृशम्\n",
    "12002017a": "तत्र कर्णस्य वसतो महेन्द्रे पर्वतोत्तमे\n",
    "12002017c": "गन्धर्वै राक्षसैर्यक्षैर्देवैश्चासीत्समागमः\n",
    "12002018a": "स तत्रेष्वस्त्रमकरोद्भृगुश्रेष्ठाद्यथाविधि\n",
    "12002018c": "प्रियश्चाभवदत्यर्थं देवगन्धर्वरक्षसाम्\n",
    "12002019a": "स कदाचित्समुद्रान्ते विचरन्नाश्रमान्तिके\n",
    "12002019c": "एकः खड्गधनुष्पाणिः परिचक्राम सूतजः\n",
    "12002020a": "सोऽग्निहोत्रप्रसक्तस्य कस्यचिद्ब्रह्मवादिनः\n",
    "12002020c": "जघानाज्ञानतः पार्थ होमधेनुं यदृच्छया\n",
    "12002021a": "तदज्ञानकृतं मत्वा ब्राह्मणाय न्यवेदयत्\n",
    "12002021c": "कर्णः प्रसादयंश्चैनमिदमित्यब्रवीद्वचः\n",
    "12002022a": "अबुद्धिपूर्वं भगवन्धेनुरेषा हता तव\n",
    "12002022c": "मया तत्र प्रसादं मे कुरुष्वेति पुनः पुनः\n",
    "12002023a": "तं स विप्रोऽब्रवीत्क्रुद्धो वाचा निर्भर्त्सयन्निव\n",
    "12002023c": "दुराचार वधार्हस्त्वं फलं प्राप्नुहि दुर्मते\n",
    "12002024a": "येन विस्पर्धसे नित्यं यदर्थं घटसेऽनिशम्\n",
    "12002024c": "युध्यतस्तेन ते पाप भूमिश्चक्रं ग्रसिष्यति\n",
    "12002025a": "ततश्चक्रे महीग्रस्ते मूर्धानं ते विचेतसः\n",
    "12002025c": "पातयिष्यति विक्रम्य शत्रुर्गच्छ नराधम\n",
    "12002026a": "यथेयं गौर्हता मूढ प्रमत्तेन त्वया मम\n",
    "12002026c": "प्रमत्तस्यैवमेवान्यः शिरस्ते पातयिष्यति\n",
    "12002027a": "ततः प्रसादयामास पुनस्तं द्विजसत्तमम्\n",
    "12002027c": "गोभिर्धनैश्च रत्नैश्च स चैनं पुनरब्रवीत्\n",
    "12002028a": "नेदं मद्व्याहृतं कुर्यात्सर्वलोकोऽपि वै मृषा\n",
    "12002028c": "गच्छ वा तिष्ठ वा यद्वा कार्यं ते तत्समाचर\n",
    "12002029a": "इत्युक्तो ब्राह्मणेनाथ कर्णो दैन्यादधोमुखः\n",
    "12002029c": "राममभ्यागमद्भीतस्तदेव मनसा स्मरन्\n",
    "12003001": "नारद उवाच\n",
    "12003001a": "कर्णस्य बाहुवीर्येण प्रश्रयेण दमेन च\n",
    "12003001c": "तुतोष भृगुशार्दूलो गुरुशुश्रूषया तथा\n",
    "12003002a": "तस्मै स विधिवत्कृत्स्नं ब्रह्मास्त्रं सनिवर्तनम्\n",
    "12003002c": "प्रोवाचाखिलमव्यग्रं तपस्वी सुतपस्विने\n",
    "12003003a": "विदितास्त्रस्ततः कर्णो रममाणोऽऽश्रमे भृगोः\n",
    "12003003c": "चकार वै धनुर्वेदे यत्नमद्भुतविक्रमः\n",
    "12003004a": "ततः कदाचिद्रामस्तु चरन्नाश्रममन्तिकात्\n",
    "12003004c": "कर्णेन सहितो धीमानुपवासेन कर्शितः\n",
    "12003005a": "सुष्वाप जामदग्न्यो वै विस्रम्भोत्पन्नसौहृदः\n",
    "12003005c": "कर्णस्योत्सङ्ग आधाय शिरः क्लान्तमना गुरुः\n",
    "12003006a": "अथ कृमिः श्लेष्ममयो मांसशोणितभोजनः\n",
    "12003006c": "दारुणो दारुणस्पर्शः कर्णस्याभ्याशमागमत्\n",
    "12003007a": "स तस्योरुमथासाद्य बिभेद रुधिराशनः\n",
    "12003007c": "न चैनमशकत्क्षेप्तुं हन्तुं वापि गुरोर्भयात्\n",
    "12003008a": "संदश्यमानोऽपि तथा कृमिणा तेन भारत\n",
    "12003008c": "गुरुप्रबोधशङ्की च तमुपैक्षत सूतजः\n",
    "12003009a": "कर्णस्तु वेदनां धैर्यादसह्यां विनिगृह्य ताम्\n",
    "12003009c": "अकम्पन्नव्यथंश्चैव धारयामास भार्गवम्\n",
    "12003010a": "यदा तु रुधिरेणाङ्गे परिस्पृष्टो भृगूद्वहः\n",
    "12003010c": "तदाबुध्यत तेजस्वी संतप्तश्चेदमब्रवीत्\n",
    "12003011a": "अहोऽस्म्यशुचितां प्राप्तः किमिदं क्रियते त्वया\n",
    "12003011c": "कथयस्व भयं त्यक्त्वा याथातथ्यमिदं मम\n",
    "12003012a": "तस्य कर्णस्तदाचष्ट कृमिणा परिभक्षणम्\n",
    "12003012c": "ददर्श रामस्तं चापि कृमिं सूकरसंनिभम्\n",
    "12003013a": "अष्टपादं तीक्ष्णदंष्ट्रं सूचीभिरिव संवृतम्\n",
    "12003013c": "रोमभिः संनिरुद्धाङ्गमलर्कं नाम नामतः\n",
    "12003014a": "स दृष्टमात्रो रामेण कृमिः प्राणानवासृजत्\n",
    "12003014c": "तस्मिन्नेवासृक्संक्लिन्ने तदद्भुतमिवाभवत्\n",
    "12003015a": "ततोऽन्तरिक्षे ददृशे विश्वरूपः करालवान्\n",
    "12003015c": "राक्षसो लोहितग्रीवः कृष्णाङ्गो मेघवाहनः\n",
    "12003016a": "स रामं प्राञ्जलिर्भूत्वा बभाषे पूर्णमानसः\n",
    "12003016c": "स्वस्ति ते भृगुशार्दूल गमिष्यामि यथागतम्\n",
    "12003017a": "मोक्षितो नरकादस्मि भवता मुनिसत्तम\n",
    "12003017c": "भद्रं च तेऽस्तु नन्दिश्च प्रियं मे भवता कृतम्\n",
    "12003018a": "तमुवाच महाबाहुर्जामदग्न्यः प्रतापवान्\n",
    "12003018c": "कस्त्वं कस्माच्च नरकं प्रतिपन्नो ब्रवीहि तत्\n",
    "12003019a": "सोऽब्रवीदहमासं प्राग्गृत्सो नाम महासुरः\n",
    "12003019c": "पुरा देवयुगे तात भृगोस्तुल्यवया इव\n",
    "12003020a": "सोऽहं भृगोः सुदयितां भार्यामपहरं बलात्\n",
    "12003020c": "महर्षेरभिशापेन कृमिभूतोऽपतं भुवि\n",
    "12003021a": "अब्रवीत्तु स मां क्रोधात्तव पूर्वपितामहः\n",
    "12003021c": "मूत्रश्लेष्माशनः पाप निरयं प्रतिपत्स्यसे\n",
    "12003022a": "शापस्यान्तो भवेद्ब्रह्मन्नित्येवं तमथाब्रुवम्\n",
    "12003022c": "भविता भार्गवे राम इति मामब्रवीद्भृगुः\n",
    "12003023a": "सोऽहमेतां गतिं प्राप्तो यथा नकुशलं तथा\n",
    "12003023c": "त्वया साधो समागम्य विमुक्तः पापयोनितः\n",
    "12003024a": "एवमुक्त्वा नमस्कृत्य ययौ रामं महासुरः\n",
    "12003024c": "रामः कर्णं तु सक्रोधमिदं वचनमब्रवीत्\n",
    "12003025a": "अतिदुःखमिदं मूढ न जातु ब्राह्मणः सहेत्\n",
    "12003025c": "क्षत्रियस्यैव ते धैर्यं कामया सत्यमुच्यताम्\n",
    "12003026a": "तमुवाच ततः कर्णः शापभीतः प्रसादयन्\n",
    "12003026c": "ब्रह्मक्षत्रान्तरे सूतं जातं मां विद्धि भार्गव\n",
    "12003027a": "राधेयः कर्ण इति मां प्रवदन्ति जना भुवि\n",
    "12003027c": "प्रसादं कुरु मे ब्रह्मन्नस्त्रलुब्धस्य भार्गव\n",
    "12003028a": "पिता गुरुर्न संदेहो वेदविद्याप्रदः प्रभुः\n",
    "12003028c": "अतो भार्गव इत्युक्तं मया गोत्रं तवान्तिके\n",
    "12003029a": "तमुवाच भृगुश्रेष्ठः सरोषः प्रहसन्निव\n",
    "12003029c": "भूमौ निपतितं दीनं वेपमानं कृताञ्जलिम्\n",
    "12003030a": "यस्मान्मिथ्योपचरितो अस्त्रलोभादिह त्वया\n",
    "12003030c": "तस्मादेतद्धि ते मूढ ब्रह्मास्त्रं प्रतिभास्यति\n",
    "12003031a": "अन्यत्र वधकालात्ते सदृशेन समेयुषः\n",
    "12003031c": "अब्राह्मणे न हि ब्रह्म ध्रुवं तिष्ठेत्कदाचन\n",
    "12003032a": "गच्छेदानीं न ते स्थानमनृतस्येह विद्यते\n",
    "12003032c": "न त्वया सदृशो युद्धे भविता क्षत्रियो भुवि\n",
    "12003033a": "एवमुक्तस्तु रामेण न्यायेनोपजगाम सः\n",
    "12003033c": "दुर्योधनमुपागम्य कृतास्त्रोऽस्मीति चाब्रवीत्\n",
    "12004001": "नारद उवाच\n",
    "12004001a": "कर्णस्तु समवाप्यैतदस्त्रं भार्गवनन्दनात्\n",
    "12004001c": "दुर्योधनेन सहितो मुमुदे भरतर्षभ\n",
    "12004002a": "ततः कदाचिद्राजानः समाजग्मुः स्वयंवरे\n",
    "12004002c": "कलिङ्गविषये राजन्राज्ञश्चित्राङ्गदस्य च\n",
    "12004003a": "श्रीमद्राजपुरं नाम नगरं तत्र भारत\n",
    "12004003c": "राजानः शतशस्तत्र कन्यार्थं समुपागमन्\n",
    "12004004a": "श्रुत्वा दुर्योधनस्तत्र समेतान्सर्वपार्थिवान्\n",
    "12004004c": "रथेन काञ्चनाङ्गेन कर्णेन सहितो ययौ\n",
    "12004005a": "ततः स्वयंवरे तस्मिन्संप्रवृत्ते महोत्सवे\n",
    "12004005c": "समापेतुर्नृपतयः कन्यार्थे नृपसत्तम\n",
    "12004006a": "शिशुपालो जरासंधो भीष्मको वक्र एव च\n",
    "12004006c": "कपोतरोमा नीलश्च रुक्मी च दृढविक्रमः\n",
    "12004007a": "सृगालश्च महाराज स्त्रीराज्याधिपतिश्च यः\n",
    "12004007c": "अशोकः शतधन्वा च भोजो वीरश्च नामतः\n",
    "12004008a": "एते चान्ये च बहवो दक्षिणां दिशमाश्रिताः\n",
    "12004008c": "म्लेच्छाचार्याश्च राजानः प्राच्योदीच्याश्च भारत\n",
    "12004009a": "काञ्चनाङ्गदिनः सर्वे बद्धजाम्बूनदस्रजः\n",
    "12004009c": "सर्वे भास्वरदेहाश्च व्याघ्रा इव मदोत्कटाः\n",
    "12004010a": "ततः समुपविष्टेषु तेषु राजसु भारत\n",
    "12004010c": "विवेश रङ्गं सा कन्या धात्रीवर्षधरान्विता\n",
    "12004011a": "ततः संश्राव्यमाणेषु राज्ञां नामसु भारत\n",
    "12004011c": "अत्यक्रामद्धार्तराष्ट्रं सा कन्या वरवर्णिनी\n",
    "12004012a": "दुर्योधनस्तु कौरव्यो नामर्षयत लङ्घनम्\n",
    "12004012c": "प्रत्यषेधच्च तां कन्यामसत्कृत्य नराधिपान्\n",
    "12004013a": "स वीर्यमदमत्तत्वाद्भीष्मद्रोणावुपाश्रितः\n",
    "12004013c": "रथमारोप्य तां कन्यामाजुहाव नराधिपान्\n",
    "12004014a": "तमन्वयाद्रथी खड्गी भद्धगोधाङ्गुलित्रवान्\n",
    "12004014c": "कर्णः शस्त्रभृतां श्रेष्ठः पृष्ठतः पुरुषर्षभ\n",
    "12004015a": "ततो विमर्दः सुमहान्राज्ञामासीद्युधिष्ठिर\n",
    "12004015c": "संनह्यतां तनुत्राणि रथान्योजयतामपि\n",
    "12004016a": "तेऽभ्यधावन्त संक्रुद्धाः कर्णदुर्योधनावुभौ\n",
    "12004016c": "शरवर्षाणि मुञ्चन्तो मेघाः पर्वतयोरिव\n",
    "12004017a": "कर्णस्तेषामापततामेकैकेन क्षुरेण ह\n",
    "12004017c": "धनूंषि सशरावापान्यपातयत भूतले\n",
    "12004018a": "ततो विधनुषः कांश्चित्कांश्चिदुद्यतकार्मुकान्\n",
    "12004018c": "कांश्चिदुद्वहतो बाणान्रथशक्तिगदास्तथा\n",
    "12004019a": "लाघवादाकुलीकृत्य कर्णः प्रहरतां वरः\n",
    "12004019c": "हतसूतांश्च भूयिष्ठानवजिग्ये नराधिपान्\n",
    "12004020a": "ते स्वयं त्वरयन्तोऽश्वान्याहि याहीति वादिनः\n",
    "12004020c": "व्यपेयुस्ते रणं हित्वा राजानो भग्नमानसाः\n",
    "12004021a": "दुर्योधनस्तु कर्णेन पाल्यमानोऽभ्ययात्तदा\n",
    "12004021c": "हृष्टः कन्यामुपादाय नगरं नागसाह्वयम्\n",
    "12005001": "नारद उवाच\n",
    "12005001a": "आविष्कृतबलं कर्णं ज्ञात्वा राजा तु मागधः\n",
    "12005001c": "आह्वयद्द्वैरथेनाजौ जरासंधो महीपतिः\n",
    "12005002a": "तयोः समभवद्युद्धं दिव्यास्त्रविदुषोर्द्वयोः\n",
    "12005002c": "युधि नानाप्रहरणैरन्योन्यमभिवर्षतोः\n",
    "12005003a": "क्षीणबाणौ विधनुषौ भग्नखड्गौ महीं गतौ\n",
    "12005003c": "बाहुभिः समसज्जेतामुभावपि बलान्वितौ\n",
    "12005004a": "बाहुकण्टकयुद्धेन तस्य कर्णोऽथ युध्यतः\n",
    "12005004c": "बिभेद संधिं देहस्य जरया श्लेषितस्य ह\n",
    "12005005a": "स विकारं शरीरस्य दृष्ट्वा नृपतिरात्मनः\n",
    "12005005c": "प्रीतोऽस्मीत्यब्रवीत्कर्णं वैरमुत्सृज्य भारत\n",
    "12005006a": "प्रीत्या ददौ स कर्णाय मालिनीं नगरीमथ\n",
    "12005006c": "अङ्गेषु नरशार्दूल स राजासीत्सपत्नजित्\n",
    "12005007a": "पालयामास चम्पां तु कर्णः परबलार्दनः\n",
    "12005007c": "दुर्योधनस्यानुमते तवापि विदितं तथा\n",
    "12005008a": "एवं शस्त्रप्रतापेन प्रथितः सोऽभवत्क्षितौ\n",
    "12005008c": "त्वद्धितार्थं सुरेन्द्रेण भिक्षितो वर्मकुण्डले\n",
    "12005009a": "स दिव्ये सहजे प्रादात्कुण्डले परमार्चिते\n",
    "12005009c": "सहजं कवचं चैव मोहितो देवमायया\n",
    "12005010a": "विमुक्तः कुण्डलाभ्यां च सहजेन च वर्मणा\n",
    "12005010c": "निहतो विजयेनाजौ वासुदेवस्य पश्यतः\n",
    "12005011a": "ब्राह्मणस्याभिशापेन रामस्य च महात्मनः\n",
    "12005011c": "कुन्त्याश्च वरदानेन मायया च शतक्रतोः\n",
    "12005012a": "भीष्मावमानात्संख्यायां रथानामर्धकीर्तनात्\n",
    "12005012c": "शल्यात्तेजोवधाच्चापि वासुदेवनयेन च\n",
    "12005013a": "रुद्रस्य देवराजस्य यमस्य वरुणस्य च\n",
    "12005013c": "कुबेरद्रोणयोश्चैव कृपस्य च महात्मनः\n",
    "12005014a": "अस्त्राणि दिव्यान्यादाय युधि गाण्डीवधन्वना\n",
    "12005014c": "हतो वैकर्तनः कर्णो दिवाकरसमद्युतिः\n",
    "12005015a": "एवं शप्तस्तव भ्राता बहुभिश्चापि वञ्चितः\n",
    "12005015c": "न शोच्यः स नरव्याघ्रो युद्धे हि निधनं गतः\n",
    "12006001": "वैशंपायन उवाच\n",
    "12006001a": "एतावदुक्त्वा देवर्षिर्विरराम स नारदः\n",
    "12006001c": "युधिष्ठिरस्तु राजर्षिर्दध्यौ शोकपरिप्लुतः\n",
    "12006002a": "तं दीनमनसं वीरमधोवदनमातुरम्\n",
    "12006002c": "निःश्वसन्तं यथा नागं पर्यश्रुनयनं तथा\n",
    "12006003a": "कुन्ती शोकपरीताङ्गी दुःखोपहतचेतना\n",
    "12006003c": "अब्रवीन्मधुराभाषा काले वचनमर्थवत्\n",
    "12006004a": "युधिष्ठिर महाबाहो नैनं शोचितुमर्हसि\n",
    "12006004c": "जहि शोकं महाप्राज्ञ शृणु चेदं वचो मम\n",
    "12006005a": "यतितः स मया पूर्वं भ्रात्र्यं ज्ञापयितुं तव\n",
    "12006005c": "भास्करेण च देवेन पित्रा धर्मभृतां वर\n",
    "12006006a": "यद्वाच्यं हितकामेन सुहृदा भूतिमिच्छता\n",
    "12006006c": "तथा दिवाकरेणोक्तः स्वप्नान्ते मम चाग्रतः\n",
    "12006007a": "न चैनमशकद्भानुरहं वा स्नेहकारणैः\n",
    "12006007c": "पुरा प्रत्यनुनेतुं वा नेतुं वाप्येकतां त्वया\n",
    "12006008a": "ततः कालपरीतः स वैरस्योद्धुक्षणे रतः\n",
    "12006008c": "प्रतीपकारी युष्माकमिति चोपेक्षितो मया\n",
    "12006009a": "इत्युक्तो धर्मराजस्तु मात्रा बाष्पाकुलेक्षणः\n",
    "12006009c": "उवाच वाक्यं धर्मात्मा शोकव्याकुलचेतनः\n",
    "12006010a": "भवत्या गूढमन्त्रत्वात्पीडितोऽस्मीत्युवाच ताम्\n",
    "12006010c": "शशाप च महातेजाः सर्वलोकेषु च स्त्रियः\n",
    "12006010e": "न गुह्यं धारयिष्यन्तीत्यतिदुःखसमन्वितः\n",
    "12006011a": "स राजा पुत्रपौत्राणां संबन्धिसुहृदां तथा\n",
    "12006011c": "स्मरन्नुद्विग्नहृदयो बभूवास्वस्थचेतनः\n",
    "12006012a": "ततः शोकपरीतात्मा सधूम इव पावकः\n",
    "12006012c": "निर्वेदमकरोद्धीमान्राजा संतापपीडितः\n",
    "12007001": "वैशंपायन उवाच\n",
    "12007001a": "युधिष्ठिरस्तु धर्मात्मा शोकव्याकुलचेतनः\n",
    "12007001c": "शुशोच दुःखसंतप्तः स्मृत्वा कर्णं महारथम्\n",
    "12007002a": "आविष्टो दुःखशोकाभ्यां निःश्वसंश्च पुनः पुनः\n",
    "12007002c": "दृष्ट्वार्जुनमुवाचेदं वचनं शोककर्शितः\n",
    "12007003a": "यद्भैक्षमाचरिष्याम वृष्ण्यन्धकपुरे वयम्\n",
    "12007003c": "ज्ञातीन्निष्पुरुषान्कृत्वा नेमां प्राप्स्याम दुर्गतिम्\n",
    "12007004a": "अमित्रा नः समृद्धार्था वृत्तार्थाः कुरवः किल\n",
    "12007004c": "आत्मानमात्मना हत्वा किं धर्मफलमाप्नुमः\n",
    "12007005a": "धिगस्तु क्षात्रमाचारं धिगस्तु बलमौरसम्\n",
    "12007005c": "धिगस्त्वमर्षं येनेमामापदं गमिता वयम्\n",
    "12007006a": "साधु क्षमा दमः शौचमवैरोध्यममत्सरः\n",
    "12007006c": "अहिंसा सत्यवचनं नित्यानि वनचारिणाम्\n",
    "12007007a": "वयं तु लोभान्मोहाच्च स्तम्भं मानं च संश्रिताः\n",
    "12007007c": "इमामवस्थामापन्ना राज्यलेशबुभुक्षया\n",
    "12007008a": "त्रैलोक्यस्यापि राज्येन नास्मान्कश्चित्प्रहर्षयेत्\n",
    "12007008c": "बान्धवान्निहतान्दृष्ट्वा पृथिव्यामामिषैषिणः\n",
    "12007009a": "ते वयं पृथिवीहेतोरवध्यान्पृथिवीसमान्\n",
    "12007009c": "संपरित्यज्य जीवामो हीनार्था हतबान्धवाः\n",
    "12007010a": "आमिषे गृध्यमानानामशुनां नः शुनामिव\n",
    "12007010c": "आमिषं चैव नो नष्टमामिषस्य च भोजिनः\n",
    "12007011a": "न पृथिव्या सकलया न सुवर्णस्य राशिभिः\n",
    "12007011c": "न गवाश्वेन सर्वेण ते त्याज्या य इमे हताः\n",
    "12007012a": "संयुक्ताः काममन्युभ्यां क्रोधामर्षसमन्विताः\n",
    "12007012c": "मृत्युयानं समारुह्य गता वैवस्वतक्षयम्\n",
    "12007013a": "बहु कल्याणमिच्छन्त ईहन्ते पितरः सुतान्\n",
    "12007013c": "तपसा ब्रह्मचर्येण वन्दनेन तितिक्षया\n",
    "12007014a": "उपवासैस्तथेज्याभिर्व्रतकौतुकमङ्गलैः\n",
    "12007014c": "लभन्ते मातरो गर्भांस्तान्मासान्दश बिभ्रति\n",
    "12007015a": "यदि स्वस्ति प्रजायन्ते जाता जीवन्ति वा यदि\n",
    "12007015c": "संभाविता जातबलास्ते दद्युर्यदि नः सुखम्\n",
    "12007015e": "इह चामुत्र चैवेति कृपणाः फलहेतुकाः\n",
    "12007016a": "तासामयं समारम्भो निवृत्तः केवलोऽफलः\n",
    "12007016c": "यदासां निहताः पुत्रा युवानो मृष्टकुण्डलाः\n",
    "12007017a": "अभुक्त्वा पार्थिवान्भोगानृणान्यनवदाय च\n",
    "12007017c": "पितृभ्यो देवताभ्यश्च गता वैवस्वतक्षयम्\n",
    "12007018a": "यदैषामङ्ग पितरौ जातौ काममयाविव\n",
    "12007018c": "संजातबलरूपेषु तदैव निहता नृपाः\n",
    "12007019a": "संयुक्ताः काममन्युभ्यां क्रोधहर्षासमञ्जसाः\n",
    "12007019c": "न ते जन्मफलं किंचिद्भोक्तारो जातु कर्हिचित्\n",
    "12007020a": "पाञ्चालानां कुरूणां च हता एव हि येऽहताः\n",
    "12007020c": "ते वयं त्वधमाँल्लोकान्प्रपद्येम स्वकर्मभिः\n",
    "12007021a": "वयमेवास्य लोकस्य विनाशे कारणं स्मृताः\n",
    "12007021c": "धृतराष्ट्रस्य पुत्रेण निकृत्या प्रत्यपत्स्महि\n",
    "12007022a": "सदैव निकृतिप्रज्ञो द्वेष्टा मायोपजीवनः\n",
    "12007022c": "मिथ्यावृत्तः स सततमस्मास्वनपकारिषु\n",
    "12007023a": "अंशकामा वयं ते च न चास्माभिर्न तैर्जितम्\n",
    "12007023c": "न तैर्भुक्तेयमवनिर्न नार्यो गीतवादितम्\n",
    "12007024a": "नामात्यसमितौ कथ्यं न च श्रुतवतां श्रुतम्\n",
    "12007024c": "न रत्नानि परार्ध्यानि न भूर्न द्रविणागमः\n",
    "12007025a": "ऋद्धिमस्मासु तां दृष्ट्वा विवर्णो हरिणः कृशः\n",
    "12007025c": "धृतराष्ट्रस्य नृपतेः सौबलेन निवेदितः\n",
    "12007026a": "तं पिता पुत्रगृद्धित्वादनुमेनेऽनये स्थितम्\n",
    "12007026c": "अनवेक्ष्यैव पितरं गाङ्गेयं विदुरं तथा\n",
    "12007026e": "असंशयं धृतराष्ट्रो यथैवाहं तथा गतः\n",
    "12007027a": "अनियम्याशुचिं लुब्धं पुत्रं कामवशानुगम्\n",
    "12007027c": "पतितो यशसो दीप्ताद्घातयित्वा सहोदरान्\n",
    "12007028a": "इमौ वृद्धौ च शोकाग्नौ प्रक्षिप्य स सुयोधनः\n",
    "12007028c": "अस्मत्प्रद्वेषसंयुक्तः पापबुद्धिः सदैव हि\n",
    "12007029a": "को हि बन्धुः कुलीनः संस्तथा ब्रूयात्सुहृज्जने\n",
    "12007029c": "यथासावुक्तवान्क्षुद्रो युयुत्सुर्वृष्णिसंनिधौ\n",
    "12007030a": "आत्मनो हि वयं दोषाद्विनष्टाः शाश्वतीः समाः\n",
    "12007030c": "प्रदहन्तो दिशः सर्वास्तेजसा भास्करा इव\n",
    "12007031a": "सोऽस्माकं वैरपुरुषो दुर्मन्त्रिप्रग्रहं गतः\n",
    "12007031c": "दुर्योधनकृते ह्येतत्कुलं नो विनिपातितम्\n",
    "12007031e": "अवध्यानां वधं कृत्वा लोके प्राप्ताः स्म वाच्यताम्\n",
    "12007032a": "कुलस्यास्यान्तकरणं दुर्मतिं पापकारिणम्\n",
    "12007032c": "राजा राष्ट्रेश्वरं कृत्वा धृतराष्ट्रोऽद्य शोचति\n",
    "12007033a": "हताः शूराः कृतं पापं विषयः स्वो विनाशितः\n",
    "12007033c": "हत्वा नो विगतो मन्युः शोको मां रुन्धयत्ययम्\n",
    "12007034a": "धनंजय कृतं पापं कल्याणेनोपहन्यते\n",
    "12007034c": "त्यागवांश्च पुनः पापं नालं कर्तुमिति श्रुतिः\n",
    "12007035a": "त्यागवाञ्जन्ममरणे नाप्नोतीति श्रुतिर्यदा\n",
    "12007035c": "प्राप्तवर्त्मा कृतमतिर्ब्रह्म संपद्यते तदा\n",
    "12007036a": "स धनंजय निर्द्वंद्वो मुनिर्ज्ञानसमन्वितः\n",
    "12007036c": "वनमामन्त्र्य वः सर्वान्गमिष्यामि परंतप\n",
    "12007037a": "न हि कृत्स्नतमो धर्मः शक्यः प्राप्तुमिति श्रुतिः\n",
    "12007037c": "परिग्रहवता तन्मे प्रत्यक्षमरिसूदन\n",
    "12007038a": "मया निसृष्टं पापं हि परिग्रहमभीप्सता\n",
    "12007038c": "जन्मक्षयनिमित्तं च शक्यं प्राप्तुमिति श्रुतिः\n",
    "12007039a": "स परिग्रहमुत्सृज्य कृत्स्नं राज्यं तथैव च\n",
    "12007039c": "गमिष्यामि विनिर्मुक्तो विशोको विज्वरस्तथा\n",
    "12007040a": "प्रशाधि त्वमिमामुर्वीं क्षेमां निहतकण्टकाम्\n",
    "12007040c": "न ममार्थोऽस्ति राज्येन न भोगैर्वा कुरूत्तम\n",
    "12007041a": "एतावदुक्त्वा वचनं धर्मराजो युधिष्ठिरः\n",
    "12007041c": "व्युपारमत्ततः पार्थः कनीयान्प्रत्यभाषत\n",
    "12008001": "वैशंपायन उवाच\n",
    "12008001a": "अथार्जुन उवाचेदमधिक्षिप्त इवाक्षमी\n",
    "12008001c": "अभिनीततरं वाक्यं दृढवादपराक्रमः\n",
    "12008002a": "दर्शयन्नैन्द्रिरात्मानमुग्रमुग्रपराक्रमः\n",
    "12008002c": "स्मयमानो महातेजाः सृक्किणी संलिहन्मुहुः\n",
    "12008003a": "अहो दुःखमहो कृच्छ्रमहो वैक्लव्यमुत्तमम्\n",
    "12008003c": "यत्कृत्वामानुषं कर्म त्यजेथाः श्रियमुत्तमाम्\n",
    "12008004a": "शत्रून्हत्वा महीं लब्ध्वा स्वधर्मेणोपपादिताम्\n",
    "12008004c": "हतामित्रः कथं सर्वं त्यजेथा बुद्धिलाघवात्\n",
    "12008005a": "क्लीबस्य हि कुतो राज्यं दीर्घसूत्रस्य वा पुनः\n",
    "12008005c": "किमर्थं च महीपालानवधीः क्रोधमूर्छितः\n",
    "12008006a": "यो ह्याजिजीविषेद्भैक्ष्यं कर्मणा नैव केनचित्\n",
    "12008006c": "समारम्भान्बुभूषेत हतस्वस्तिरकिंचनः\n",
    "12008006e": "सर्वलोकेषु विख्यातो न पुत्रपशुसंहितः\n",
    "12008007a": "कापालीं नृप पापिष्ठां वृत्तिमास्थाय जीवतः\n",
    "12008007c": "संत्यज्य राज्यमृद्धं ते लोकोऽयं किं वदिष्यति\n",
    "12008008a": "सर्वारम्भान्समुत्सृज्य हतस्वस्तिरकिंचनः\n",
    "12008008c": "कस्मादाशंससे भैक्ष्यं चर्तुं प्राकृतवत्प्रभो\n",
    "12008009a": "अस्मिन्राजकुले जातो जित्वा कृत्स्नां वसुंधराम्\n",
    "12008009c": "धर्मार्थावखिलौ हित्वा वनं मौढ्यात्प्रतिष्ठसे\n",
    "12008010a": "यदीमानि हवींषीह विमथिष्यन्त्यसाधवः\n",
    "12008010c": "भवता विप्रहीणानि प्राप्तं त्वामेव किल्बिषम्\n",
    "12008011a": "आकिंचन्यमनाशास्यमिति वै नहुषोऽब्रवीत्\n",
    "12008011c": "कृत्या नृशंसा ह्यधने धिगस्त्वधनतामिह\n",
    "12008012a": "अश्वस्तनमृषीणां हि विद्यते वेद तद्भवान्\n",
    "12008012c": "यं त्विमं धर्ममित्याहुर्धनादेष प्रवर्तते\n",
    "12008013a": "धर्मं संहरते तस्य धनं हरति यस्य यः\n",
    "12008013c": "ह्रियमाणे धने राजन्वयं कस्य क्षमेमहि\n",
    "12008014a": "अभिशस्तवत्प्रपश्यन्ति दरिद्रं पार्श्वतः स्थितम्\n",
    "12008014c": "दारिद्र्यं पातकं लोके कस्तच्छंसितुमर्हति\n",
    "12008015a": "पतितः शोच्यते राजन्निर्धनश्चापि शोच्यते\n",
    "12008015c": "विशेषं नाधिगच्छामि पतितस्याधनस्य च\n",
    "12008016a": "अर्थेभ्यो हि विवृद्धेभ्यः संभृतेभ्यस्ततस्ततः\n",
    "12008016c": "क्रियाः सर्वाः प्रवर्तन्ते पर्वतेभ्य इवापगाः\n",
    "12008017a": "अर्थाद्धर्मश्च कामश्च स्वर्गश्चैव नराधिप\n",
    "12008017c": "प्राणयात्रा हि लोकस्य विनार्थं न प्रसिध्यति\n",
    "12008018a": "अर्थेन हि विहीनस्य पुरुषस्याल्पमेधसः\n",
    "12008018c": "व्युच्छिद्यन्ते क्रियाः सर्वा ग्रीष्मे कुसरितो यथा\n",
    "12008019a": "यस्यार्थास्तस्य मित्राणि यस्यार्थास्तस्य बान्धवाः\n",
    "12008019c": "यस्यार्थाः स पुमाँल्लोके यस्यार्थाः स च पण्डितः\n",
    "12008020a": "अधनेनार्थकामेन नार्थः शक्यो विवित्सता\n",
    "12008020c": "अर्थैरर्था निबध्यन्ते गजैरिव महागजाः\n",
    "12008021a": "धर्मः कामश्च स्वर्गश्च हर्षः क्रोधः श्रुतं दमः\n",
    "12008021c": "अर्थादेतानि सर्वाणि प्रवर्तन्ते नराधिप\n",
    "12008022a": "धनात्कुलं प्रभवति धनाद्धर्मः प्रवर्तते\n",
    "12008022c": "नाधनस्यास्त्ययं लोको न परः पुरुषोत्तम\n",
    "12008023a": "नाधनो धर्मकृत्यानि यथावदनुतिष्ठति\n",
    "12008023c": "धनाद्धि धर्मः स्रवति शैलाद्गिरिनदी यथा\n",
    "12008024a": "यः कृशाश्वः कृशगवः कृशभृत्यः कृशातिथिः\n",
    "12008024c": "स वै राजन्कृशो नाम न शरीरकृशः कृशः\n",
    "12008025a": "अवेक्षस्व यथान्यायं पश्य देवासुरं यथा\n",
    "12008025c": "राजन्किमन्यज्ज्ञातीनां वधादृध्यन्ति देवताः\n",
    "12008026a": "न चेद्धर्तव्यमन्यस्य कथं तद्धर्ममारभेत्\n",
    "12008026c": "एतावानेव वेदेषु निश्चयः कविभिः कृतः\n",
    "12008027a": "अध्येतव्या त्रयी विद्या भवितव्यं विपश्चिता\n",
    "12008027c": "सर्वथा धनमाहार्यं यष्टव्यं चापि यत्नतः\n",
    "12008028a": "द्रोहाद्देवैरवाप्तानि दिवि स्थानानि सर्वशः\n",
    "12008028c": "इति देवा व्यवसिता वेदवादाश्च शाश्वताः\n",
    "12008029a": "अधीयन्ते तपस्यन्ति यजन्ते याजयन्ति च\n",
    "12008029c": "कृत्स्नं तदेव च श्रेयो यदप्याददतेऽन्यतः\n",
    "12008030a": "न पश्यामोऽनपहृतं धनं किंचित्क्वचिद्वयम्\n",
    "12008030c": "एवमेव हि राजानो जयन्ति पृथिवीमिमाम्\n",
    "12008031a": "जित्वा ममत्वं ब्रुवते पुत्रा इव पितुर्धने\n",
    "12008031c": "राजर्षयो जितस्वर्गा धर्मो ह्येषां निगद्यते\n",
    "12008032a": "यथैव पूर्णादुदधेः स्यन्दन्त्यापो दिशो दश\n",
    "12008032c": "एवं राजकुलाद्वित्तं पृथिवीं प्रतितिष्ठति\n",
    "12008033a": "आसीदियं दिलीपस्य नृगस्य नहुषस्य च\n",
    "12008033c": "अम्बरीषस्य मान्धातुः पृथिवी सा त्वयि स्थिता\n",
    "12008034a": "स त्वां द्रव्यमयो यज्ञः संप्राप्तः सर्वदक्षिणः\n",
    "12008034c": "तं चेन्न यजसे राजन्प्राप्तस्त्वं देवकिल्बिषम्\n",
    "12008035a": "येषां राजाश्वमेधेन यजते दक्षिणावता\n",
    "12008035c": "उपेत्य तस्यावभृथं पूताः सर्वे भवन्ति ते\n",
    "12008036a": "विश्वरूपो महादेवः सर्वमेधे महामखे\n",
    "12008036c": "जुहाव सर्वभूतानि तथैवात्मानमात्मना\n",
    "12008037a": "शाश्वतोऽयं भूतिपथो नास्यान्तमनुशुश्रुम\n",
    "12008037c": "महान्दाशरथः पन्था मा राजन्कापथं गमः\n",
    "12009001": "युधिष्ठिर उवाच\n",
    "12009001a": "मुहूर्तं तावदेकाग्रो मनःश्रोत्रेऽन्तरात्मनि\n",
    "12009001c": "धारयित्वापि ते श्रुत्वा रोचतां वचनं मम\n",
    "12009002a": "सार्थगम्यमहं मार्गं न जातु त्वत्कृते पुनः\n",
    "12009002c": "गच्छेयं तद्गमिष्यामि हित्वा ग्राम्यसुखान्युत\n",
    "12009003a": "क्षेम्यश्चैकाकिना गम्यः पन्थाः कोऽस्तीति पृच्छ माम्\n",
    "12009003c": "अथ वा नेच्छसि प्रष्टुमपृच्छन्नपि मे शृणु\n",
    "12009004a": "हित्वा ग्राम्यसुखाचारं तप्यमानो महत्तपः\n",
    "12009004c": "अरण्ये फलमूलाशी चरिष्यामि मृगैः सह\n",
    "12009005a": "जुह्वानोऽग्निं यथाकालमुभौ कालावुपस्पृशन्\n",
    "12009005c": "कृशः परिमिताहारश्चर्मचीरजटाधरः\n",
    "12009006a": "शीतवातातपसहः क्षुत्पिपासाश्रमक्षमः\n",
    "12009006c": "तपसा विधिदृष्टेन शरीरमुपशोषयन्\n",
    "12009007a": "मनःकर्णसुखा नित्यं शृण्वन्नुच्चावचा गिरः\n",
    "12009007c": "मुदितानामरण्येषु वसतां मृगपक्षिणाम्\n",
    "12009008a": "आजिघ्रन्पेशलान्गन्धान्फुल्लानां वृक्षवीरुधाम्\n",
    "12009008c": "नानारूपान्वने पश्यन्रमणीयान्वनौकसः\n",
    "12009009a": "वानप्रस्थजनस्यापि दर्शनं कुलवासिनः\n",
    "12009009c": "नाप्रियाण्याचरिष्यामि किं पुनर्ग्रामवासिनाम्\n",
    "12009010a": "एकान्तशीली विमृशन्पक्वापक्वेन वर्तयन्\n",
    "12009010c": "पितॄन्देवांश्च वन्येन वाग्भिरद्भिश्च तर्पयन्\n",
    "12009011a": "एवमारण्यशास्त्राणामुग्रमुग्रतरं विधिम्\n",
    "12009011c": "सेवमानः प्रतीक्षिष्ये देहस्यास्य समापनम्\n",
    "12009012a": "अथ वैकोऽहमेकाहमेकैकस्मिन्वनस्पतौ\n",
    "12009012c": "चरन्भैक्ष्यं मुनिर्मुण्डः क्षपयिष्ये कलेवरम्\n",
    "12009013a": "पांसुभिः समवच्छन्नः शून्यागारप्रतिश्रयः\n",
    "12009013c": "वृक्षमूलनिकेतो वा त्यक्तसर्वप्रियाप्रियः\n",
    "12009014a": "न शोचन्न प्रहृष्यंश्च तुल्यनिन्दात्मसंस्तुतिः\n",
    "12009014c": "निराशीर्निर्ममो भूत्वा निर्द्वंद्वो निष्परिग्रहः\n",
    "12009015a": "आत्मारामः प्रसन्नात्मा जडान्धबधिराकृतिः\n",
    "12009015c": "अकुर्वाणः परैः कांचित्संविदं जातु केनचित्\n",
    "12009016a": "जङ्गमाजङ्गमान्सर्वान्नविहिंसंश्चतुर्विधान्\n",
    "12009016c": "प्रजाः सर्वाः स्वधर्मस्थाः समः प्राणभृतः प्रति\n",
    "12009017a": "न चाप्यवहसन्कंचिन्न कुर्वन्भ्रुकुटीं क्वचित्\n",
    "12009017c": "प्रसन्नवदनो नित्यं सर्वेन्द्रियसुसंयतः\n",
    "12009018a": "अपृच्छन्कस्यचिन्मार्गं व्रजन्येनैव केनचित्\n",
    "12009018c": "न देशं न दिशं कांचिद्गन्तुमिच्छन्विशेषतः\n",
    "12009019a": "गमने निरपेक्षश्च पश्चादनवलोकयन्\n",
    "12009019c": "ऋजुः प्रणिहितो गच्छंस्त्रसस्थावरवर्जकः\n",
    "12009020a": "स्वभावस्तु प्रयात्यग्रे प्रभवन्त्यशनान्यपि\n",
    "12009020c": "द्वंद्वानि च विरुद्धानि तानि सर्वाण्यचिन्तयन्\n",
    "12009021a": "अल्पं वास्वादु वा भोज्यं पूर्वालाभेन जातु चित्\n",
    "12009021c": "अन्येष्वपि चरँल्लाभमलाभे सप्त पूरयन्\n",
    "12009022a": "विधूमे न्यस्तमुसले व्यङ्गारे भुक्तवज्जने\n",
    "12009022c": "अतीतपात्रसंचारे काले विगतभिक्षुके\n",
    "12009023a": "एककालं चरन्भैक्ष्यं गृहे द्वे चैव पञ्च च\n",
    "12009023c": "स्पृहापाशान्विमुच्याहं चरिष्यामि महीमिमाम्\n",
    "12009024a": "न जिजीविषुवत्किंचिन्न मुमूर्षुवदाचरन्\n",
    "12009024c": "जीवितं मरणं चैव नाभिनन्दन्न च द्विषन्\n",
    "12009025a": "वास्यैकं तक्षतो बाहुं चन्दनेनैकमुक्षतः\n",
    "12009025c": "नाकल्याणं न कल्याणं चिन्तयन्नुभयोस्तयोः\n",
    "12009026a": "याः काश्चिज्जीवता शक्याः कर्तुमभ्युदयक्रियाः\n",
    "12009026c": "सर्वास्ताः समभित्यज्य निमेषादिव्यवस्थितः\n",
    "12009027a": "तेषु नित्यमसक्तश्च त्यक्तसर्वेन्द्रियक्रियः\n",
    "12009027c": "सुपरित्यक्तसंकल्पः सुनिर्णिक्तात्मकल्मषः\n",
    "12009028a": "विमुक्तः सर्वसङ्गेभ्यो व्यतीतः सर्ववागुराः\n",
    "12009028c": "न वशे कस्यचित्तिष्ठन्सधर्मा मातरिश्वनः\n",
    "12009029a": "वीतरागश्चरन्नेवं तुष्टिं प्राप्स्यामि शाश्वतीम्\n",
    "12009029c": "तृष्णया हि महत्पापमज्ञानादस्मि कारितः\n",
    "12009030a": "कुशलाकुशलान्येके कृत्वा कर्माणि मानवाः\n",
    "12009030c": "कार्यकारणसंश्लिष्टं स्वजनं नाम बिभ्रति\n",
    "12009031a": "आयुषोऽन्ते प्रहायेदं क्षीणप्रायं कलेवरम्\n",
    "12009031c": "प्रतिगृह्णाति तत्पापं कर्तुः कर्मफलं हि तत्\n",
    "12009032a": "एवं संसारचक्रेऽस्मिन्व्याविद्धे रथचक्रवत्\n",
    "12009032c": "समेति भूतग्रामोऽयं भूतग्रामेण कार्यवान्\n",
    "12009033a": "जन्ममृत्युजराव्याधिवेदनाभिरुपद्रुतम्\n",
    "12009033c": "असारमिममस्वन्तं संसारं त्यजतः सुखम्\n",
    "12009034a": "दिवः पतत्सु देवेषु स्थानेभ्यश्च महर्षिषु\n",
    "12009034c": "को हि नाम भवेनार्थी भवेत्कारणतत्त्ववित्\n",
    "12009035a": "कृत्वा हि विविधं कर्म तत्तद्विविधलक्षणम्\n",
    "12009035c": "पार्थिवैर्नृपतिः स्वल्पैः कारणैरेव बध्यते\n",
    "12009036a": "तस्मात्प्रज्ञामृतमिदं चिरान्मां प्रत्युपस्थितम्\n",
    "12009036c": "तत्प्राप्य प्रार्थये स्थानमव्ययं शाश्वतं ध्रुवम्\n",
    "12009037a": "एतया सततं वृत्त्या चरन्नेवंप्रकारया\n",
    "12009037c": "देहं संस्थापयिष्यामि निर्भयं मार्गमास्थितः\n",
    "12010001": "भीम उवाच\n",
    "12010001a": "श्रोत्रियस्येव ते राजन्मन्दकस्याविपश्चितः\n",
    "12010001c": "अनुवाकहताबुद्धिर्नैषा तत्त्वार्थदर्शिनी\n",
    "12010002a": "आलस्ये कृतचित्तस्य राजधर्मानसूयतः\n",
    "12010002c": "विनाशे धार्तराष्ट्राणां किं फलं भरतर्षभ\n",
    "12010003a": "क्षमानुकम्पा कारुण्यमानृशंस्यं न विद्यते\n",
    "12010003c": "क्षात्रमाचरतो मार्गमपि बन्धोस्त्वदन्तरे\n",
    "12010004a": "यदीमां भवतो बुद्धिं विद्याम वयमीदृशीम्\n",
    "12010004c": "शस्त्रं नैव ग्रहीष्यामो न वधिष्याम कंचन\n",
    "12010005a": "भैक्ष्यमेवाचरिष्याम शरीरस्या विमोक्षणात्\n",
    "12010005c": "न चेदं दारुणं युद्धमभविष्यन्महीक्षिताम्\n",
    "12010006a": "प्राणस्यान्नमिदं सर्वमिति वै कवयो विदुः\n",
    "12010006c": "स्थावरं जङ्गमं चैव सर्वं प्राणस्य भोजनम्\n",
    "12010007a": "आददानस्य चेद्राज्यं ये केचित्परिपन्थिनः\n",
    "12010007c": "हन्तव्यास्त इति प्राज्ञाः क्षत्रधर्मविदो विदुः\n",
    "12010008a": "ते सदोषा हतास्माभी राज्यस्य परिपन्थिनः\n",
    "12010008c": "तान्हत्वा भुङ्क्ष्व धर्मेण युधिष्ठिर महीमिमाम्\n",
    "12010009a": "यथा हि पुरुषः खात्वा कूपमप्राप्य चोदकम्\n",
    "12010009c": "पङ्कदिग्धो निवर्तेत कर्मेदं नस्तथोपमम्\n",
    "12010010a": "यथारुह्य महावृक्षमपहृत्य ततो मधु\n",
    "12010010c": "अप्राश्य निधनं गच्छेत्कर्मेदं नस्तथोपमम्\n",
    "12010011a": "यथा महान्तमध्वानमाशया पुरुषः पतन्\n",
    "12010011c": "स निराशो निवर्तेत कर्मेदं नस्तथोपमम्\n",
    "12010012a": "यथा शत्रून्घातयित्वा पुरुषः कुरुसत्तम\n",
    "12010012c": "आत्मानं घातयेत्पश्चात्कर्मेदं नस्तथाविधम्\n",
    "12010013a": "यथान्नं क्षुधितो लब्ध्वा न भुञ्जीत यदृच्छया\n",
    "12010013c": "कामी च कामिनीं लब्ध्वा कर्मेदं नस्तथाविधम्\n",
    "12010014a": "वयमेवात्र गर्ह्या हि ये वयं मन्दचेतसः\n",
    "12010014c": "त्वां राजन्ननुगच्छामो ज्येष्ठोऽयमिति भारत\n",
    "12010015a": "वयं हि बाहुबलिनः कृतविद्या मनस्विनः\n",
    "12010015c": "क्लीबस्य वाक्ये तिष्ठामो यथैवाशक्तयस्तथा\n",
    "12010016a": "अगतीन्कागतीनस्मान्नष्टार्थानर्थसिद्धये\n",
    "12010016c": "कथं वै नानुपश्येयुर्जनाः पश्यन्ति यादृशम्\n",
    "12010017a": "आपत्काले हि संन्यासः कर्तव्य इति शिष्यते\n",
    "12010017c": "जरयाभिपरीतेन शत्रुभिर्व्यंसितेन च\n",
    "12010018a": "तस्मादिह कृतप्रज्ञास्त्यागं न परिचक्षते\n",
    "12010018c": "धर्मव्यतिक्रमं चेदं मन्यन्ते सूक्ष्मदर्शिनः\n",
    "12010019a": "कथं तस्मात्समुत्पन्नस्तन्निष्ठस्तदुपाश्रयः\n",
    "12010019c": "तदेव निन्दन्नासीत श्रद्धा वान्यत्र गृह्यते\n",
    "12010020a": "श्रिया विहीनैरधनैर्नास्तिकैः संप्रवर्तितम्\n",
    "12010020c": "वेदवादस्य विज्ञानं सत्याभासमिवानृतम्\n",
    "12010021a": "शक्यं तु मौण्ड्यमास्थाय बिभ्रतात्मानमात्मना\n",
    "12010021c": "धर्मच्छद्म समास्थाय आसितुं न तु जीवितुम्\n",
    "12010022a": "शक्यं पुनररण्येषु सुखमेकेन जीवितुम्\n",
    "12010022c": "अबिभ्रता पुत्रपौत्रान्देवर्षीनतिथीन्पितॄन्\n",
    "12010023a": "नेमे मृगाः स्वर्गजितो न वराहा न पक्षिणः\n",
    "12010023c": "अथैतेन प्रकारेण पुण्यमाहुर्न ताञ्जनाः\n",
    "12010024a": "यदि संन्यासतः सिद्धिं राजन्कश्चिदवाप्नुयात्\n",
    "12010024c": "पर्वताश्च द्रुमाश्चैव क्षिप्रं सिद्धिमवाप्नुयुः\n",
    "12010025a": "एते हि नित्यसंन्यासा दृश्यन्ते निरुपद्रवाः\n",
    "12010025c": "अपरिग्रहवन्तश्च सततं चात्मचारिणः\n",
    "12010026a": "अथ चेदात्मभाग्येषु नान्येषां सिद्धिमश्नुते\n",
    "12010026c": "तस्मात्कर्मैव कर्तव्यं नास्ति सिद्धिरकर्मणः\n",
    "12010027a": "औदकाः सृष्टयश्चैव जन्तवः सिद्धिमाप्नुयुः\n",
    "12010027c": "येषामात्मैव भर्तव्यो नान्यः कश्चन विद्यते\n",
    "12010028a": "अवेक्षस्व यथा स्वैः स्वैः कर्मभिर्व्यापृतं जगत्\n",
    "12010028c": "तस्मात्कर्मैव कर्तव्यं नास्ति सिद्धिरकर्मणः\n",
    "12011001": "अर्जुन उवाच\n",
    "12011001a": "अत्रैवोदाहरन्तीममितिहासं पुरातनम्\n",
    "12011001c": "तापसैः सह संवादं शक्रस्य भरतर्षभ\n",
    "12011002a": "केचिद्गृहान्परित्यज्य वनमभ्यगमन्द्विजाः\n",
    "12011002c": "अजातश्मश्रवो मन्दाः कुले जाताः प्रवव्रजुः\n",
    "12011003a": "धर्मोऽयमिति मन्वाना ब्रह्मचर्ये व्यवस्थिताः\n",
    "12011003c": "त्यक्त्वा गृहान्पितॄंश्चैव तानिन्द्रोऽन्वकृपायत\n",
    "12011004a": "तानाबभाषे भगवान्पक्षी भूत्वा हिरण्मयः\n",
    "12011004c": "सुदुष्करं मनुष्यैश्च यत्कृतं विघसाशिभिः\n",
    "12011005a": "पुण्यं च बत कर्मैषां प्रशस्तं चैव जीवितम्\n",
    "12011005c": "संसिद्धास्ते गतिं मुख्यां प्राप्ता धर्मपरायणाः\n",
    "12011006": "ऋषय ऊचुः\n",
    "12011006a": "अहो बतायं शकुनिर्विघसाशान्प्रशंसति\n",
    "12011006c": "अस्मान्नूनमयं शास्ति वयं च विघसाशिनः\n",
    "12011007": "शकुनिरुवाच\n",
    "12011007a": "नाहं युष्मान्प्रशंसामि पङ्कदिग्धान्रजस्वलान्\n",
    "12011007c": "उच्छिष्टभोजिनो मन्दानन्ये वै विघसाशिनः\n",
    "12011008": "ऋषय ऊचुः\n",
    "12011008a": "इदं श्रेयः परमिति वयमेवाभ्युपास्महे\n",
    "12011008c": "शकुने ब्रूहि यच्छ्रेयो भृशं वै श्रद्दधाम ते\n",
    "12011009": "शकुनिरुवाच\n",
    "12011009a": "यदि मां नाभिशङ्कध्वं विभज्यात्मानमात्मना\n",
    "12011009c": "ततोऽहं वः प्रवक्ष्यामि याथातथ्यं हितं वचः\n",
    "12011010": "ऋषय ऊचुः\n",
    "12011010a": "शृणुमस्ते वचस्तात पन्थानो विदितास्तव\n",
    "12011010c": "नियोगे चैव धर्मात्मन्स्थातुमिच्छाम शाधि नः\n",
    "12011011": "शकुनिरुवाच\n",
    "12011011a": "चतुष्पदां गौः प्रवरा लोहानां काञ्चनं वरम्\n",
    "12011011c": "शब्दानां प्रवरो मन्त्रो ब्राह्मणो द्विपदां वरः\n",
    "12011012a": "मन्त्रोऽयं जातकर्मादि ब्राह्मणस्य विधीयते\n",
    "12011012c": "जीवतो यो यथाकालं श्मशाननिधनादिति\n",
    "12011013a": "कर्माणि वैदिकान्यस्य स्वर्ग्यः पन्थास्त्वनुत्तमः\n",
    "12011013c": "अथ सर्वाणि कर्माणि मन्त्रसिद्धानि चक्षते\n",
    "12011014a": "आम्नायदृढवादीनि तथा सिद्धिरिहेष्यते\n",
    "12011014c": "मासार्धमासा ऋतव आदित्यशशितारकम्\n",
    "12011015a": "ईहन्ते सर्वभूतानि तदृतं कर्मसङ्गिनाम्\n",
    "12011015c": "सिद्धिक्षेत्रमिदं पुण्यमयमेवाश्रमो महान्\n",
    "12011016a": "अथ ये कर्म निन्दन्तो मनुष्याः कापथं गताः\n",
    "12011016c": "मूढानामर्थहीनानां तेषामेनस्तु विद्यते\n",
    "12011017a": "देववंशान्पितृवंशान्ब्रह्मवंशांश्च शाश्वतान्\n",
    "12011017c": "संत्यज्य मूढा वर्तन्ते ततो यान्त्यश्रुतीपथम्\n",
    "12011018a": "एतद्वोऽस्तु तपो युक्तं ददानीत्यृषिचोदितम्\n",
    "12011018c": "तस्मात्तदध्यवसतस्तपस्वि तप उच्यते\n",
    "12011019a": "देववंशान्पितृवंशान्ब्रह्मवंशांश्च शाश्वतान्\n",
    "12011019c": "संविभज्य गुरोश्चर्यां तद्वै दुष्करमुच्यते\n",
    "12011020a": "देवा वै दुष्करं कृत्वा विभूतिं परमां गताः\n",
    "12011020c": "तस्माद्गार्हस्थ्यमुद्वोढुं दुष्करं प्रब्रवीमि वः\n",
    "12011021a": "तपः श्रेष्ठं प्रजानां हि मूलमेतन्न संशयः\n",
    "12011021c": "कुटुम्बविधिनानेन यस्मिन्सर्वं प्रतिष्ठितम्\n",
    "12011022a": "एतद्विदुस्तपो विप्रा द्वंद्वातीता विमत्सराः\n",
    "12011022c": "तस्माद्वनं मध्यमं च लोकेषु तप उच्यते\n",
    "12011023a": "दुराधर्षं पदं चैव गच्छन्ति विघसाशिनः\n",
    "12011023c": "सायंप्रातर्विभज्यान्नं स्वकुटुम्बे यथाविधि\n",
    "12011024a": "दत्त्वातिथिभ्यो देवेभ्यः पितृभ्यः स्वजनस्य च\n",
    "12011024c": "अवशिष्टानि येऽश्नन्ति तानाहुर्विघसाशिनः\n",
    "12011025a": "तस्मात्स्वधर्ममास्थाय सुव्रताः सत्यवादिनः\n",
    "12011025c": "लोकस्य गुरवो भूत्वा ते भवन्त्यनुपस्कृताः\n",
    "12011026a": "त्रिदिवं प्राप्य शक्रस्य स्वर्गलोके विमत्सराः\n",
    "12011026c": "वसन्ति शाश्वतीर्वर्षा जना दुष्करकारिणः\n",
    "12011027a": "ततस्ते तद्वचः श्रुत्वा तस्य धर्मार्थसंहितम्\n",
    "12011027c": "उत्सृज्य नास्तिकगतिं गार्हस्थ्यं धर्ममाश्रिताः\n",
    "12011028a": "तस्मात्त्वमपि दुर्धर्ष धैर्यमालम्ब्य शाश्वतम्\n",
    "12011028c": "प्रशाधि पृथिवीं कृत्स्नां हतामित्रां नरोत्तम\n",
    "12012001": "वैशंपायन उवाच\n",
    "12012001a": "अर्जुनस्य वचः श्रुत्वा नकुलो वाक्यमब्रवीत्\n",
    "12012001c": "राजानमभिसंप्रेक्ष्य सर्वधर्मभृतां वरम्\n",
    "12012002a": "अनुरुध्य महाप्राज्ञो भ्रातुश्चित्तमरिंदमः\n",
    "12012002c": "व्यूढोरस्को महाबाहुस्ताम्रास्यो मितभाषिता\n",
    "12012003a": "विशाखयूपे देवानां सर्वेषामग्नयश्चिताः\n",
    "12012003c": "तस्माद्विद्धि महाराज देवान्कर्मपथि स्थितान्\n",
    "12012004a": "अनास्तिकानास्तिकानां प्राणदाः पितरश्च ये\n",
    "12012004c": "तेऽपि कर्मैव कुर्वन्ति विधिं पश्यस्व पार्थिव\n",
    "12012004e": "वेदवादापविद्धांस्तु तान्विद्धि भृशनास्तिकान्\n",
    "12012005a": "न हि वेदोक्तमुत्सृज्य विप्रः सर्वेषु कर्मसु\n",
    "12012005c": "देवयानेन नाकस्य पृष्ठमाप्नोति भारत\n",
    "12012006a": "अत्याश्रमानयं सर्वानित्याहुर्वेदनिश्चयाः\n",
    "12012006c": "ब्राह्मणाः श्रुतिसंपन्नास्तान्निबोध जनाधिप\n",
    "12012007a": "वित्तानि धर्मलब्धानि क्रतुमुख्येष्ववासृजन्\n",
    "12012007c": "कृतात्मसु महाराज स वै त्यागी स्मृतो नरः\n",
    "12012008a": "अनवेक्ष्य सुखादानं तथैवोर्ध्वं प्रतिष्ठितः\n",
    "12012008c": "आत्मत्यागी महाराज स त्यागी तामसः प्रभो\n",
    "12012009a": "अनिकेतः परिपतन्वृक्षमूलाश्रयो मुनिः\n",
    "12012009c": "अपाचकः सदा योगी स त्यागी पार्थ भिक्षुकः\n",
    "12012010a": "क्रोधहर्षावनादृत्य पैशुन्यं च विशां पते\n",
    "12012010c": "विप्रो वेदानधीते यः स त्यागी गुरुपूजकः\n",
    "12012011a": "आश्रमांस्तुलया सर्वान्धृतानाहुर्मनीषिणः\n",
    "12012011c": "एकतस्ते त्रयो राजन्गृहस्थाश्रम एकतः\n",
    "12012012a": "समीक्षते तु योऽर्थं वै कामं स्वर्गं च भारत\n",
    "12012012c": "अयं पन्था महर्षीणामियं लोकविदां गतिः\n",
    "12012013a": "इति यः कुरुते भावं स त्यागी भरतर्षभ\n",
    "12012013c": "न यः परित्यज्य गृहान्वनमेति विमूढवत्\n",
    "12012014a": "यदा कामान्समीक्षेत धर्मवैतंसिकोऽनृजुः\n",
    "12012014c": "अथैनं मृत्युपाशेन कण्ठे बध्नाति मृत्युराट्\n",
    "12012015a": "अभिमानकृतं कर्म नैतत्फलवदुच्यते\n",
    "12012015c": "त्यागयुक्तं महाराज सर्वमेव महाफलम्\n",
    "12012016a": "शमो दमस्तपो दानं सत्यं शौचमथार्जवम्\n",
    "12012016c": "यज्ञो धृतिश्च धर्मश्च नित्यमार्षो विधिः स्मृतः\n",
    "12012017a": "पितृदेवातिथिकृते समारम्भोऽत्र शस्यते\n",
    "12012017c": "अत्रैव हि महाराज त्रिवर्गः केवलं फलम्\n",
    "12012018a": "एतस्मिन्वर्तमानस्य विधौ विप्रनिषेविते\n",
    "12012018c": "त्यागिनः प्रसृतस्येह नोच्छित्तिर्विद्यते क्वचित्\n",
    "12012019a": "असृजद्धि प्रजा राजन्प्रजापतिरकल्मषः\n",
    "12012019c": "मां यक्ष्यन्तीति शान्तात्मा यज्ञैर्विविधदक्षिणैः\n",
    "12012020a": "वीरुधश्चैव वृक्षांश्च यज्ञार्थं च तथौषधीः\n",
    "12012020c": "पशूंश्चैव तथा मेध्यान्यज्ञार्थानि हवींषि च\n",
    "12012021a": "गृहस्थाश्रमिणस्तच्च यज्ञकर्म विरोधकम्\n",
    "12012021c": "तस्माद्गार्हस्थ्यमेवेह दुष्करं दुर्लभं तथा\n",
    "12012022a": "तत्संप्राप्य गृहस्था ये पशुधान्यसमन्विताः\n",
    "12012022c": "न यजन्ते महाराज शाश्वतं तेषु किल्बिषम्\n",
    "12012023a": "स्वाध्याययज्ञा ऋषयो ज्ञानयज्ञास्तथापरे\n",
    "12012023c": "अथापरे महायज्ञान्मनसैव वितन्वते\n",
    "12012024a": "एवं दानसमाधानं मार्गमातिष्ठतो नृप\n",
    "12012024c": "द्विजातेर्ब्रह्मभूतस्य स्पृहयन्ति दिवौकसः\n",
    "12012025a": "स रत्नानि विचित्राणि संभृतानि ततस्ततः\n",
    "12012025c": "मखेष्वनभिसंत्यज्य नास्तिक्यमभिजल्पसि\n",
    "12012025e": "कुटुम्बमास्थिते त्यागं न पश्यामि नराधिप\n",
    "12012026a": "राजसूयाश्वमेधेषु सर्वमेधेषु वा पुनः\n",
    "12012026c": "य चान्ये क्रतवस्तात ब्राह्मणैरभिपूजिताः\n",
    "12012026e": "तैर्यजस्व महाराज शक्रो देवपतिर्यथा\n",
    "12012027a": "राज्ञः प्रमाददोषेण दस्युभिः परिमुष्यताम्\n",
    "12012027c": "अशरण्यः प्रजानां यः स राजा कलिरुच्यते\n",
    "12012028a": "अश्वान्गाश्चैव दासीश्च करेणूश्च स्वलंकृताः\n",
    "12012028c": "ग्रामाञ्जनपदांश्चैव क्षेत्राणि च गृहाणि च\n",
    "12012029a": "अप्रदाय द्विजातिभ्यो मात्सर्याविष्टचेतसः\n",
    "12012029c": "वयं ते राजकलयो भविष्यामो विशां पते\n",
    "12012030a": "अदातारोऽशरण्याश्च राजकिल्बिषभागिनः\n",
    "12012030c": "दुःखानामेव भोक्तारो न सुखानां कदाचन\n",
    "12012031a": "अनिष्ट्वा च महायज्ञैरकृत्वा च पितृस्वधाम्\n",
    "12012031c": "तीर्थेष्वनभिसंत्यज्य प्रव्रजिष्यसि चेदथ\n",
    "12012032a": "छिन्नाभ्रमिव गन्तासि विलयं मारुतेरितम्\n",
    "12012032c": "लोकयोरुभयोर्भ्रष्टो ह्यन्तराले व्यवस्थितः\n",
    "12012033a": "अन्तर्बहिश्च यत्किंचिन्मनोव्यासङ्गकारकम्\n",
    "12012033c": "परित्यज्य भवेत्त्यागी न यो हित्वा प्रतिष्ठते\n",
    "12012034a": "एतस्मिन्वर्तमानस्य विधौ विप्रनिषेविते\n",
    "12012034c": "ब्राह्मणस्य महाराज नोच्छित्तिर्विद्यते क्वचित्\n",
    "12012035a": "निहत्य शत्रूंस्तरसा समृद्धा;न्शक्रो यथा दैत्यबलानि संख्ये\n",
    "12012035c": "कः पार्थ शोचेन्निरतः स्वधर्मे; पूर्वैः स्मृते पार्थिव शिष्टजुष्टे\n",
    "12012036a": "क्षात्रेण धर्मेण पराक्रमेण; जित्वा महीं मन्त्रविद्भ्यः प्रदाय\n",
    "12012036c": "नाकस्य पृष्ठेऽसि नरेन्द्र गन्ता; न शोचितव्यं भवताद्य पार्थ\n",
    "12013001": "सहदेव उवाच\n",
    "12013001a": "न बाह्यं द्रव्यमुत्सृज्य सिद्धिर्भवति भारत\n",
    "12013001c": "शारीरं द्रव्यमुत्सृज्य सिद्धिर्भवति वा न वा\n",
    "12013002a": "बाह्यद्रव्यविमुक्तस्य शारीरेषु च गृध्यतः\n",
    "12013002c": "यो धर्मो यत्सुखं वा स्याद्द्विषतां तत्तथास्तु नः\n",
    "12013003a": "शारीरं द्रव्यमुत्सृज्य पृथिवीमनुशासतः\n",
    "12013003c": "यो धर्मो यत्सुखं वा स्यात्सुहृदां तत्तथास्तु नः\n",
    "12013004a": "द्व्यक्षरस्तु भवेन्मृत्युस्त्र्यक्षरं ब्रह्म शाश्वतम्\n",
    "12013004c": "ममेति च भवेन्मृत्युर्न ममेति च शाश्वतम्\n",
    "12013005a": "ब्रह्ममृत्यू च तौ राजन्नात्मन्येव समाश्रितौ\n",
    "12013005c": "अदृश्यमानौ भूतानि योधयेतामसंशयम्\n",
    "12013006a": "अविनाशोऽस्य सत्त्वस्य नियतो यदि भारत\n",
    "12013006c": "भित्त्वा शरीरं भूतानां न हिंसा प्रतिपत्स्यते\n",
    "12013007a": "अथापि च सहोत्पत्तिः सत्त्वस्य प्रलयस्तथा\n",
    "12013007c": "नष्टे शरीरे नष्टं स्याद्वृथा च स्यात्क्रियापथः\n",
    "12013008a": "तस्मादेकान्तमुत्सृज्य पूर्वैः पूर्वतरैश्च यः\n",
    "12013008c": "पन्था निषेवितः सद्भिः स निषेव्यो विजानता\n",
    "12013009a": "लब्ध्वापि पृथिवीं कृत्स्नां सहस्थावरजङ्गमाम्\n",
    "12013009c": "न भुङ्क्ते यो नृपः सम्यङ्निष्फलं तस्य जीवितम्\n",
    "12013010a": "अथ वा वसतो राजन्वने वन्येन जीवतः\n",
    "12013010c": "द्रव्येषु यस्य ममता मृत्योरास्ये स वर्तते\n",
    "12013011a": "बाह्याभ्यन्तरभूतानां स्वभावं पश्य भारत\n",
    "12013011c": "ये तु पश्यन्ति तद्भावं मुच्यन्ते महतो भयात्\n",
    "12013012a": "भवान्पिता भवान्माता भवान्भ्राता भवान्गुरुः\n",
    "12013012c": "दुःखप्रलापानार्तस्य तस्मान्मे क्षन्तुमर्हसि\n",
    "12013013a": "तथ्यं वा यदि वातथ्यं यन्मयैतत्प्रभाषितम्\n",
    "12013013c": "तद्विद्धि पृथिवीपाल भक्त्या भरतसत्तम\n",
    "12014001": "वैशंपायन उवाच\n",
    "12014001a": "अव्याहरति कौन्तेये धर्मराजे युधिष्ठिरे\n",
    "12014001c": "भ्रातॄणां ब्रुवतां तांस्तान्विविधान्वेदनिश्चयान्\n",
    "12014002a": "महाभिजनसंपन्ना श्रीमत्यायतलोचना\n",
    "12014002c": "अभ्यभाषत राजेन्द्रं द्रौपदी योषितां वरा\n",
    "12014003a": "आसीनमृषभं राज्ञां भ्रातृभिः परिवारितम्\n",
    "12014003c": "सिंहशार्दूलसदृशैर्वारणैरिव यूथपम्\n",
    "12014004a": "अभिमानवती नित्यं विशेषेण युधिष्ठिरे\n",
    "12014004c": "लालिता सततं राज्ञा धर्मज्ञा धर्मदर्शिनी\n",
    "12014005a": "आमन्त्र्य विपुलश्रोणी साम्ना परमवल्गुना\n",
    "12014005c": "भर्तारमभिसंप्रेक्ष्य ततो वचनमब्रवीत्\n",
    "12014006a": "इमे ते भ्रातरः पार्थ शुष्यन्त स्तोकका इव\n",
    "12014006c": "वावाश्यमानास्तिष्ठन्ति न चैनानभिनन्दसे\n",
    "12014007a": "नन्दयैतान्महाराज मत्तानिव महाद्विपान्\n",
    "12014007c": "उपपन्नेन वाक्येन सततं दुःखभागिनः\n",
    "12014008a": "कथं द्वैतवने राजन्पूर्वमुक्त्वा तथा वचः\n",
    "12014008c": "भ्रातॄनेतान्स्म सहिताञ्शीतवातातपार्दितान्\n",
    "12014009a": "वयं दुर्योधनं हत्वा मृधे भोक्ष्याम मेदिनीम्\n",
    "12014009c": "संपूर्णां सर्वकामानामाहवे विजयैषिणः\n",
    "12014010a": "विरथांश्च रथान्कृत्वा निहत्य च महागजान्\n",
    "12014010c": "संस्तीर्य च रथैर्भूमिं ससादिभिररिंदमाः\n",
    "12014011a": "यजतां विविधैर्यज्ञैः समृद्धैराप्तदक्षिणैः\n",
    "12014011c": "वनवासकृतं दुःखं भविष्यति सुखाय नः\n",
    "12014012a": "इत्येतानेवमुक्त्वा त्वं स्वयं धर्मभृतां वर\n",
    "12014012c": "कथमद्य पुनर्वीर विनिहंसि मनांस्युत\n",
    "12014013a": "न क्लीबो वसुधां भुङ्क्ते न क्लीबो धनमश्नुते\n",
    "12014013c": "न क्लीबस्य गृहे पुत्रा मत्स्याः पङ्क इवासते\n",
    "12014014a": "नादण्डः क्षत्रियो भाति नादण्डो भूतिमश्नुते\n",
    "12014014c": "नादण्डस्य प्रजा राज्ञः सुखमेधन्ति भारत\n",
    "12014015a": "मित्रता सर्वभूतेषु दानमध्ययनं तपः\n",
    "12014015c": "ब्राह्मणस्यैष धर्मः स्यान्न राज्ञो राजसत्तम\n",
    "12014016a": "असतां प्रतिषेधश्च सतां च परिपालनम्\n",
    "12014016c": "एष राज्ञां परो धर्मः समरे चापलायनम्\n",
    "12014017a": "यस्मिन्क्षमा च क्रोधश्च दानादाने भयाभये\n",
    "12014017c": "निग्रहानुग्रहौ चोभौ स वै धर्मविदुच्यते\n",
    "12014018a": "न श्रुतेन न दानेन न सान्त्वेन न चेज्यया\n",
    "12014018c": "त्वयेयं पृथिवी लब्धा नोत्कोचेन तथाप्युत\n",
    "12014019a": "यत्तद्बलममित्राणां तथा वीरसमुद्यतम्\n",
    "12014019c": "हस्त्यश्वरथसंपन्नं त्रिभिरङ्गैर्महत्तरम्\n",
    "12014020a": "रक्षितं द्रोणकर्णाभ्यामश्वत्थाम्ना कृपेण च\n",
    "12014020c": "तत्त्वया निहतं वीर तस्माद्भुङ्क्ष्व वसुंधराम्\n",
    "12014021a": "जम्बूद्वीपो महाराज नानाजनपदायुतः\n",
    "12014021c": "त्वया पुरुषशार्दूल दण्डेन मृदितः प्रभो\n",
    "12014022a": "जम्बूद्वीपेन सदृशः क्रौञ्चद्वीपो नराधिप\n",
    "12014022c": "अपरेण महामेरोर्दण्डेन मृदितस्त्वया\n",
    "12014023a": "क्रौञ्चद्वीपेन सदृशः शाकद्वीपो नराधिप\n",
    "12014023c": "पूर्वेण तु महामेरोर्दण्डेन मृदितस्त्वया\n",
    "12014024a": "उत्तरेण महामेरोः शाकद्वीपेन संमितः\n",
    "12014024c": "भद्राश्वः पुरुषव्याघ्र दण्डेन मृदितस्त्वया\n",
    "12014025a": "द्वीपाश्च सान्तरद्वीपा नानाजनपदालयाः\n",
    "12014025c": "विगाह्य सागरं वीर दण्डेन मृदितास्त्वया\n",
    "12014026a": "एतान्यप्रतिमानि त्वं कृत्वा कर्माणि भारत\n",
    "12014026c": "न प्रीयसे महाराज पूज्यमानो द्विजातिभिः\n",
    "12014027a": "स त्वं भ्रातॄनिमान्दृष्ट्वा प्रतिनन्दस्व भारत\n",
    "12014027c": "ऋषभानिव संमत्तान्गजेन्द्रानूर्जितानिव\n",
    "12014028a": "अमरप्रतिमाः सर्वे शत्रुसाहाः परंतपाः\n",
    "12014028c": "एकोऽपि हि सुखायैषां क्षमः स्यादिति मे मतिः\n",
    "12014029a": "किं पुनः पुरुषव्याघ्राः पतयो मे नरर्षभाः\n",
    "12014029c": "समस्तानीन्द्रियाणीव शरीरस्य विचेष्टने\n",
    "12014030a": "अनृतं माब्रवीच्छ्वश्रूः सर्वज्ञा सर्वदर्शिनी\n",
    "12014030c": "युधिष्ठिरस्त्वां पाञ्चालि सुखे धास्यत्यनुत्तमे\n",
    "12014031a": "हत्वा राजसहस्राणि बहून्याशुपराक्रमः\n",
    "12014031c": "तद्व्यर्थं संप्रपश्यामि मोहात्तव जनाधिप\n",
    "12014032a": "येषामुन्मत्तको ज्येष्ठः सर्वे तस्योपचारिणः\n",
    "12014032c": "तवोन्मादेन राजेन्द्र सोन्मादाः सर्वपाण्डवाः\n",
    "12014033a": "यदि हि स्युरनुन्मत्ता भ्रातरस्ते जनाधिप\n",
    "12014033c": "बद्ध्वा त्वां नास्तिकैः सार्धं प्रशासेयुर्वसुंधराम्\n",
    "12014034a": "कुरुते मूढमेवं हि यः श्रेयो नाधिगच्छति\n",
    "12014034c": "धूपैरञ्जनयोगैश्च नस्यकर्मभिरेव च\n",
    "12014034e": "भेषजैः स चिकित्स्यः स्याद्य उन्मार्गेण गच्छति\n",
    "12014035a": "साहं सर्वाधमा लोके स्त्रीणां भरतसत्तम\n",
    "12014035c": "तथा विनिकृतामित्रैर्याहमिच्छामि जीवितुम्\n",
    "12014036a": "एतेषां यतमानानामुत्पद्यन्ते तु संपदः\n",
    "12014036c": "त्वं तु सर्वां महीं लब्ध्वा कुरुषे स्वयमापदम्\n",
    "12014037a": "यथास्तां संमतौ राज्ञां पृथिव्यां राजसत्तमौ\n",
    "12014037c": "मान्धाता चाम्बरीषश्च तथा राजन्विराजसे\n",
    "12014038a": "प्रशाधि पृथिवीं देवीं प्रजा धर्मेण पालयन्\n",
    "12014038c": "सपर्वतवनद्वीपां मा राजन्विमना भव\n",
    "12014039a": "यजस्व विविधैर्यज्ञैर्जुह्वन्नग्नीन्प्रयच्छ च\n",
    "12014039c": "पुराणि भोगान्वासांसि द्विजातिभ्यो नृपोत्तम\n",
    "12015001": "वैशंपायन उवाच\n",
    "12015001a": "याज्ञसेन्या वचः श्रुत्वा पुनरेवार्जुनोऽब्रवीत्\n",
    "12015001c": "अनुमान्य महाबाहुं ज्येष्ठं भ्रातरमीश्वरम्\n",
    "12015002a": "दण्डः शास्ति प्रजाः सर्वा दण्ड एवाभिरक्षति\n",
    "12015002c": "दण्डः सुप्तेषु जागर्ति दण्डं धर्मं विदुर्बुधाः\n",
    "12015003a": "धर्मं संरक्षते दण्डस्तथैवार्थं नराधिप\n",
    "12015003c": "कामं संरक्षते दण्डस्त्रिवर्गो दण्ड उच्यते\n",
    "12015004a": "दण्डेन रक्ष्यते धान्यं धनं दण्डेन रक्ष्यते\n",
    "12015004c": "एतद्विद्वन्नुपादत्स्व स्वभावं पश्य लौकिकम्\n",
    "12015005a": "राजदण्डभयादेके पापाः पापं न कुर्वते\n",
    "12015005c": "यमदण्डभयादेके परलोकभयादपि\n",
    "12015006a": "परस्परभयादेके पापाः पापं न कुर्वते\n",
    "12015006c": "एवं सांसिद्धिके लोके सर्वं दण्डे प्रतिष्ठितम्\n",
    "12015007a": "दण्डस्यैव भयादेके न खादन्ति परस्परम्\n",
    "12015007c": "अन्धे तमसि मज्जेयुर्यदि दण्डो न पालयेत्\n",
    "12015008a": "यस्माददान्तान्दमयत्यशिष्टान्दण्डयत्यपि\n",
    "12015008c": "दमनाद्दण्डनाच्चैव तस्माद्दण्डं विदुर्बुधाः\n",
    "12015009a": "वाचि दण्डो ब्राह्मणानां क्षत्रियाणां भुजार्पणम्\n",
    "12015009c": "दानदण्डः स्मृतो वैश्यो निर्दण्डः शूद्र उच्यते\n",
    "12015010a": "असंमोहाय मर्त्यानामर्थसंरक्षणाय च\n",
    "12015010c": "मर्यादा स्थापिता लोके दण्डसंज्ञा विशां पते\n",
    "12015011a": "यत्र श्यामो लोहिताक्षो दण्डश्चरति सूनृतः\n",
    "12015011c": "प्रजास्तत्र न मुह्यन्ति नेता चेत्साधु पश्यति\n",
    "12015012a": "ब्रह्मचारी गृहस्थश्च वानप्रस्थोऽथ भिक्षुकः\n",
    "12015012c": "दण्डस्यैव भयादेते मनुष्या वर्त्मनि स्थिताः\n",
    "12015013a": "नाभीतो यजते राजन्नाभीतो दातुमिच्छति\n",
    "12015013c": "नाभीतः पुरुषः कश्चित्समये स्थातुमिच्छति\n",
    "12015014a": "नाच्छित्त्वा परमर्माणि नाकृत्वा कर्म दारुणम्\n",
    "12015014c": "नाहत्वा मत्स्यघातीव प्राप्नोति महतीं श्रियम्\n",
    "12015015a": "नाघ्नतः कीर्तिरस्तीह न वित्तं न पुनः प्रजाः\n",
    "12015015c": "इन्द्रो वृत्रवधेनैव महेन्द्रः समपद्यत\n",
    "12015016a": "य एव देवा हन्तारस्ताँल्लोकोऽर्चयते भृशम्\n",
    "12015016c": "हन्ता रुद्रस्तथा स्कन्दः शक्रोऽग्निर्वरुणो यमः\n",
    "12015017a": "हन्ता कालस्तथा वायुर्मृत्युर्वैश्रवणो रविः\n",
    "12015017c": "वसवो मरुतः साध्या विश्वेदेवाश्च भारत\n",
    "12015018a": "एतान्देवान्नमस्यन्ति प्रतापप्रणता जनाः\n",
    "12015018c": "न ब्रह्माणं न धातारं न पूषाणं कथंचन\n",
    "12015019a": "मध्यस्थान्सर्वभूतेषु दान्ताञ्शमपरायणान्\n",
    "12015019c": "यजन्ते मानवाः केचित्प्रशान्ताः सर्वकर्मसु\n",
    "12015020a": "न हि पश्यामि जीवन्तं लोके कंचिदहिंसया\n",
    "12015020c": "सत्त्वैः सत्त्वानि जीवन्ति दुर्बलैर्बलवत्तराः\n",
    "12015021a": "नकुलो मूषकानत्ति बिडालो नकुलं तथा\n",
    "12015021c": "बिडालमत्ति श्वा राजञ्श्वानं व्यालमृगस्तथा\n",
    "12015022a": "तानत्ति पुरुषः सर्वान्पश्य धर्मो यथागतः\n",
    "12015022c": "प्राणस्यान्नमिदं सर्वं जङ्गमं स्थावरं च यत्\n",
    "12015023a": "विधानं देवविहितं तत्र विद्वान्न मुह्यति\n",
    "12015023c": "यथा सृष्टोऽसि राजेन्द्र तथा भवितुमर्हसि\n",
    "12015024a": "विनीतक्रोधहर्षा हि मन्दा वनमुपाश्रिताः\n",
    "12015024c": "विना वधं न कुर्वन्ति तापसाः प्राणयापनम्\n",
    "12015025a": "उदके बहवः प्राणाः पृथिव्यां च फलेषु च\n",
    "12015025c": "न च कश्चिन्न तान्हन्ति किमन्यत्प्राणयापनात्\n",
    "12015026a": "सूक्ष्मयोनीनि भूतानि तर्कगम्यानि कानिचित्\n",
    "12015026c": "पक्ष्मणोऽपि निपातेन येषां स्यात्स्कन्धपर्ययः\n",
    "12015027a": "ग्रामान्निष्क्रम्य मुनयो विगतक्रोधमत्सराः\n",
    "12015027c": "वने कुटुम्बधर्माणो दृश्यन्ते परिमोहिताः\n",
    "12015028a": "भूमिं भित्त्वौषधीश्छित्त्वा वृक्षादीनण्डजान्पशून्\n",
    "12015028c": "मनुष्यास्तन्वते यज्ञांस्ते स्वर्गं प्राप्नुवन्ति च\n",
    "12015029a": "दण्डनीत्यां प्रणीतायां सर्वे सिध्यन्त्युपक्रमाः\n",
    "12015029c": "कौन्तेय सर्वभूतानां तत्र मे नास्ति संशयः\n",
    "12015030a": "दण्डश्चेन्न भवेल्लोके व्यनशिष्यन्निमाः प्रजाः\n",
    "12015030c": "शूले मत्स्यानिवापक्ष्यन्दुर्बलान्बलवत्तराः\n",
    "12015031a": "सत्यं चेदं ब्रह्मणा पूर्वमुक्तं; दण्डः प्रजा रक्षति साधु नीतः\n",
    "12015031c": "पश्याग्नयश्च प्रतिशाम्यन्त्यभीताः; संतर्जिता दण्डभयाज्ज्वलन्ति\n",
    "12015032a": "अन्धं तम इवेदं स्यान्न प्रज्ञायेत किंचन\n",
    "12015032c": "दण्डश्चेन्न भवेल्लोके विभजन्साध्वसाधुनी\n",
    "12015033a": "येऽपि संभिन्नमर्यादा नास्तिका वेदनिन्दकाः\n",
    "12015033c": "तेऽपि भोगाय कल्पन्ते दण्डेनोपनिपीडिताः\n",
    "12015034a": "सर्वो दण्डजितो लोको दुर्लभो हि शुचिर्नरः\n",
    "12015034c": "दण्डस्य हि भयाद्भीतो भोगायेह प्रकल्पते\n",
    "12015035a": "चातुर्वर्ण्याप्रमोहाय सुनीतनयनाय च\n",
    "12015035c": "दण्डो विधात्रा विहितो धर्मार्थावभिरक्षितुम्\n",
    "12015036a": "यदि दण्डान्न बिभ्येयुर्वयांसि श्वापदानि च\n",
    "12015036c": "अद्युः पशून्मनुष्यांश्च यज्ञार्थानि हवींषि च\n",
    "12015037a": "न ब्रह्मचार्यधीयीत कल्याणी गौर्न दुह्यते\n",
    "12015037c": "न कन्योद्वहनं गच्छेद्यदि दण्डो न पालयेत्\n",
    "12015038a": "विश्वलोपः प्रवर्तेत भिद्येरन्सर्वसेतवः\n",
    "12015038c": "ममत्वं न प्रजानीयुर्यदि दण्डो न पालयेत्\n",
    "12015039a": "न संवत्सरसत्राणि तिष्ठेयुरकुतोभयाः\n",
    "12015039c": "विधिवद्दक्षिणावन्ति यदि दण्डो न पालयेत्\n",
    "12015040a": "चरेयुर्नाश्रमे धर्मं यथोक्तं विधिमाश्रिताः\n",
    "12015040c": "न विद्यां प्राप्नुयात्कश्चिद्यदि दण्डो न पालयेत्\n",
    "12015041a": "न चोष्ट्रा न बलीवर्दा नाश्वाश्वतरगर्दभाः\n",
    "12015041c": "युक्ता वहेयुर्यानानि यदि दण्डो न पालयेत्\n",
    "12015042a": "न प्रेष्या वचनं कुर्युर्न बालो जातु कर्हिचित्\n",
    "12015042c": "तिष्ठेत्पितृमते धर्मे यदि दण्डो न पालयेत्\n",
    "12015043a": "दण्डे स्थिताः प्रजाः सर्वा भयं दण्डं विदुर्बुधाः\n",
    "12015043c": "दण्डे स्वर्गो मनुष्याणां लोकोऽयं च प्रतिष्ठितः\n",
    "12015044a": "न तत्र कूटं पापं वा वञ्चना वापि दृश्यते\n",
    "12015044c": "यत्र दण्डः सुविहितश्चरत्यरिविनाशनः\n",
    "12015045a": "हविः श्वा प्रपिबेद्धृष्टो दण्डश्चेन्नोद्यतो भवेत्\n",
    "12015045c": "हरेत्काकः पुरोडाशं यदि दण्डो न पालयेत्\n",
    "12015046a": "यदिदं धर्मतो राज्यं विहितं यद्यधर्मतः\n",
    "12015046c": "कार्यस्तत्र न शोको वै भुङ्क्ष्व भोगान्यजस्व च\n",
    "12015047a": "सुखेन धर्मं श्रीमन्तश्चरन्ति शुचिवाससः\n",
    "12015047c": "संवसन्तः प्रियैर्दारैर्भुञ्जानाश्चान्नमुत्तमम्\n",
    "12015048a": "अर्थे सर्वे समारम्भाः समायत्ता न संशयः\n",
    "12015048c": "स च दण्डे समायत्तः पश्य दण्डस्य गौरवम्\n",
    "12015049a": "लोकयात्रार्थमेवेह धर्मप्रवचनं कृतम्\n",
    "12015049c": "अहिंसा साधुहिंसेति श्रेयान्धर्मपरिग्रहः\n",
    "12015050a": "नात्यन्तगुणवान्कश्चिन्न चाप्यत्यन्तनिर्गुणः\n",
    "12015050c": "उभयं सर्वकार्येषु दृश्यते साध्वसाधु च\n",
    "12015051a": "पशूनां वृषणं छित्त्वा ततो भिन्दन्ति नस्तकान्\n",
    "12015051c": "कृषन्ति बहवो भारान्बध्नन्ति दमयन्ति च\n",
    "12015052a": "एवं पर्याकुले लोके विपथे जर्जरीकृते\n",
    "12015052c": "तैस्तैर्न्यायैर्महाराज पुराणं धर्ममाचर\n",
    "12015053a": "यज देहि प्रजा रक्ष धर्मं समनुपालय\n",
    "12015053c": "अमित्राञ्जहि कौन्तेय मित्राणि परिपालय\n",
    "12015054a": "मा च ते निघ्नतः शत्रून्मन्युर्भवतु भारत\n",
    "12015054c": "न तत्र किल्बिषं किंचित्कर्तुर्भवति भारत\n",
    "12015055a": "आततायी हि यो हन्यादाततायिनमागतम्\n",
    "12015055c": "न तेन भ्रूणहा स स्यान्मन्युस्तं मन्युमृच्छति\n",
    "12015056a": "अवध्यः सर्वभूतानामन्तरात्मा न संशयः\n",
    "12015056c": "अवध्ये चात्मनि कथं वध्यो भवति केनचित्\n",
    "12015057a": "यथा हि पुरुषः शालां पुनः संप्रविशेन्नवाम्\n",
    "12015057c": "एवं जीवः शरीराणि तानि तानि प्रपद्यते\n",
    "12015058a": "देहान्पुराणानुत्सृज्य नवान्संप्रतिपद्यते\n",
    "12015058c": "एवं मृत्युमुखं प्राहुर्ये जनास्तत्त्वदर्शिनः\n",
    "12016001": "वैशंपायन उवाच\n",
    "12016001a": "अर्जुनस्य वचः श्रुत्वा भीमसेनोऽत्यमर्षणः\n",
    "12016001c": "धैर्यमास्थाय तेजस्वी ज्येष्ठं भ्रातरमब्रवीत्\n",
    "12016002a": "राजन्विदितधर्मोऽसि न तेऽस्त्यविदितं भुवि\n",
    "12016002c": "उपशिक्षाम ते वृत्तं सदैव न च शक्नुमः\n",
    "12016003a": "न वक्ष्यामि न वक्ष्यामीत्येवं मे मनसि स्थितम्\n",
    "12016003c": "अतिदुःखात्तु वक्ष्यामि तन्निबोध जनाधिप\n",
    "12016004a": "भवतस्तु प्रमोहेन सर्वं संशयितं कृतम्\n",
    "12016004c": "विक्लवत्वं च नः प्राप्तमबलत्वं तथैव च\n",
    "12016005a": "कथं हि राजा लोकस्य सर्वशास्त्रविशारदः\n",
    "12016005c": "मोहमापद्यते दैन्याद्यथा कुपुरुषस्तथा\n",
    "12016006a": "आगतिश्च गतिश्चैव लोकस्य विदिता तव\n",
    "12016006c": "आयत्यां च तदात्वे च न तेऽस्त्यविदितं प्रभो\n",
    "12016007a": "एवं गते महाराज राज्यं प्रति जनाधिप\n",
    "12016007c": "हेतुमत्र प्रवक्ष्यामि तदिहैकमनाः शृणु\n",
    "12016008a": "द्विविधो जायते व्याधिः शारीरो मानसस्तथा\n",
    "12016008c": "परस्परं तयोर्जन्म निर्द्वंद्वं नोपलभ्यते\n",
    "12016009a": "शारीराज्जायते व्याधिर्मानसो नात्र संशयः\n",
    "12016009c": "मानसाज्जायते व्याधिः शारीर इति निश्चयः\n",
    "12016010a": "शारीरमानसे दुःखे योऽतीते अनुशोचति\n",
    "12016010c": "दुःखेन लभते दुःखं द्वावनर्थौ प्रपद्यते\n",
    "12016011a": "शीतोष्णे चैव वायुश्च त्रयः शारीरजा गुणाः\n",
    "12016011c": "तेषां गुणानां साम्यं च तदाहुः स्वस्थलक्षणम्\n",
    "12016012a": "तेषामन्यतमोत्सेके विधानमुपदिष्यते\n",
    "12016012c": "उष्णेन बाध्यते शीतं शीतेनोष्णं प्रबाध्यते\n",
    "12016013a": "सत्त्वं रजस्तमश्चैव मानसाः स्युस्त्रयो गुणाः\n",
    "12016013c": "हर्षेण बाध्यते शोको हर्षः शोकेन बाध्यते\n",
    "12016014a": "कश्चित्सुखे वर्तमानो दुःखस्य स्मर्तुमिच्छति\n",
    "12016014c": "कश्चिद्दुःखे वर्तमानः सुखस्य स्मर्तुमिच्छति\n",
    "12016015a": "स त्वं न दुःखी दुःखस्य न सुखी च सुखस्य च\n",
    "12016015c": "न दुःखी सुखजातस्य न सुखी दुःखजस्य वा\n",
    "12016016a": "स्मर्तुमर्हसि कौरव्य दिष्टं तु बलवत्तरम्\n",
    "12016016c": "अथ वा ते स्वभावोऽयं येन पार्थिव कृष्यसे\n",
    "12016017a": "दृष्ट्वा सभागतां कृष्णामेकवस्त्रां रजस्वलाम्\n",
    "12016017c": "मिषतां पाण्डुपुत्राणां न तस्य स्मर्तुमर्हसि\n",
    "12016018a": "प्रव्राजनं च नगरादजिनैश्च निवासनम्\n",
    "12016018c": "महारण्यनिवासश्च न तस्य स्मर्तुमर्हसि\n",
    "12016019a": "जटासुरात्परिक्लेशं चित्रसेनेन चाहवम्\n",
    "12016019c": "सैन्धवाच्च परिक्लेशं कथं विस्मृतवानसि\n",
    "12016019e": "पुनरज्ञातचर्यायां कीचकेन पदा वधम्\n",
    "12016020a": "यच्च ते द्रोणभीष्माभ्यां युद्धमासीदरिंदम\n",
    "12016020c": "मनसैकेन ते युद्धमिदं घोरमुपस्थितम्\n",
    "12016021a": "यत्र नास्ति शरैः कार्यं न मित्रैर्न च बन्धुभिः\n",
    "12016021c": "आत्मनैकेन योद्धव्यं तत्ते युद्धमुपस्थितम्\n",
    "12016022a": "तस्मिन्ननिर्जिते युद्धे प्राणान्यदि ह मोक्ष्यसे\n",
    "12016022c": "अन्यं देहं समास्थाय पुनस्तेनैव योत्स्यसे\n",
    "12016023a": "तस्मादद्यैव गन्तव्यं युद्धस्य भरतर्षभ\n",
    "12016023c": "एतज्जित्वा महाराज कृतकृत्यो भविष्यसि\n",
    "12016024a": "एतां बुद्धिं विनिश्चित्य भूतानामागतिं गतिम्\n",
    "12016024c": "पितृपैतामहे वृत्ते शाधि राज्यं यथोचितम्\n",
    "12016025a": "दिष्ट्या दुर्योधनः पापो निहतः सानुगो युधि\n",
    "12016025c": "द्रौपद्याः केशपक्षस्य दिष्ट्या त्वं पदवीं गतः\n",
    "12016026a": "यजस्व वाजिमेधेन विधिवद्दक्षिणावता\n",
    "12016026c": "वयं ते किंकराः पार्थ वासुदेवश्च वीर्यवान्\n",
    "12017001": "युधिष्ठिर उवाच\n",
    "12017001a": "असंतोषः प्रमादश्च मदो रागोऽप्रशान्तता\n",
    "12017001c": "बलं मोहोऽभिमानश्च उद्वेगश्चापि सर्वशः\n",
    "12017002a": "एभिः पाप्मभिराविष्टो राज्यं त्वमभिकाङ्क्षसि\n",
    "12017002c": "निरामिषो विनिर्मुक्तः प्रशान्तः सुसुखी भव\n",
    "12017003a": "य इमामखिलां भूमिं शिष्यादेको महीपतिः\n",
    "12017003c": "तस्याप्युदरमेवैकं किमिदं त्वं प्रशंससि\n",
    "12017004a": "नाह्ना पूरयितुं शक्या न मासेन नरर्षभ\n",
    "12017004c": "अपूर्यां पूरयन्निच्छामायुषापि न शक्नुयात्\n",
    "12017005a": "यथेद्धः प्रज्वलत्यग्निरसमिद्धः प्रशाम्यति\n",
    "12017005c": "अल्पाहारतया त्वग्निं शमयौदर्यमुत्थितम्\n",
    "12017005e": "जयोदरं पृथिव्या ते श्रेयो निर्जितया जितम्\n",
    "12017006a": "मानुषान्कामभोगांस्त्वमैश्वर्यं च प्रशंससि\n",
    "12017006c": "अभोगिनोऽबलाश्चैव यान्ति स्थानमनुत्तमम्\n",
    "12017007a": "योगक्षेमौ च राष्ट्रस्य धर्माधर्मौ त्वयि स्थितौ\n",
    "12017007c": "मुच्यस्व महतो भारात्त्यागमेवाभिसंश्रय\n",
    "12017008a": "एकोदरकृते व्याघ्रः करोति विघसं बहु\n",
    "12017008c": "तमन्येऽप्युपजीवन्ति मन्दवेगंचरा मृगाः\n",
    "12017009a": "विषयान्प्रतिसंहृत्य संन्यासं कुरुते यतिः\n",
    "12017009c": "न च तुष्यन्ति राजानः पश्य बुद्ध्यन्तरं यथा\n",
    "12017010a": "पत्राहारैरश्मकुट्टैर्दन्तोलूखलिकैस्तथा\n",
    "12017010c": "अब्भक्षैर्वायुभक्षैश्च तैरयं नरको जितः\n",
    "12017011a": "यश्चेमां वसुधां कृत्स्नां प्रशासेदखिलां नृपः\n",
    "12017011c": "तुल्याश्मकाञ्चनो यश्च स कृतार्थो न पार्थिवः\n",
    "12017012a": "संकल्पेषु निरारम्भो निराशो निर्ममो भव\n",
    "12017012c": "विशोकं स्थानमातिष्ठ इह चामुत्र चाव्ययम्\n",
    "12017013a": "निरामिषा न शोचन्ति शोचसि त्वं किमामिषम्\n",
    "12017013c": "परित्यज्यामिषं सर्वं मृषावादात्प्रमोक्ष्यसे\n",
    "12017014a": "पन्थानौ पितृयानश्च देवयानश्च विश्रुतौ\n",
    "12017014c": "ईजानाः पितृयानेन देवयानेन मोक्षिणः\n",
    "12017015a": "तपसा ब्रह्मचर्येण स्वाध्यायेन च पाविताः\n",
    "12017015c": "विमुच्य देहान्वै भान्ति मृत्योरविषयं गताः\n",
    "12017016a": "आमिषं बन्धनं लोके कर्मेहोक्तं तथामिषम्\n",
    "12017016c": "ताभ्यां विमुक्तः पाशाभ्यां पदमाप्नोति तत्परम्\n",
    "12017017a": "अपि गाथामिमां गीतां जनकेन वदन्त्युत\n",
    "12017017c": "निर्द्वंद्वेन विमुक्तेन मोक्षं समनुपश्यता\n",
    "12017018a": "अनन्तं बत मे वित्तं यस्य मे नास्ति किंचन\n",
    "12017018c": "मिथिलायां प्रदीप्तायां न मे दह्यति किंचन\n",
    "12017019a": "प्रज्ञाप्रासादमारुह्य नशोच्याञ्शोचतो जनान्\n",
    "12017019c": "जगतीस्थानिवाद्रिस्थो मन्दबुद्धीनवेक्षते\n",
    "12017020a": "दृश्यं पश्यति यः पश्यन्स चक्षुष्मान्स बुद्धिमान्\n",
    "12017020c": "अज्ञातानां च विज्ञानात्संबोधाद्बुद्धिरुच्यते\n",
    "12017021a": "यस्तु वाचं विजानाति बहुमानमियात्स वै\n",
    "12017021c": "ब्रह्मभावप्रसूतानां वैद्यानां भावितात्मनाम्\n",
    "12017022a": "यदा भूतपृथग्भावमेकस्थमनुपश्यति\n",
    "12017022c": "तत एव च विस्तारं ब्रह्म संपद्यते तदा\n",
    "12017023a": "ते जनास्तां गतिं यान्ति नाविद्वांसोऽल्पचेतसः\n",
    "12017023c": "नाबुद्धयो नातपसः सर्वं बुद्धौ प्रतिष्ठितम्\n",
    "12018001": "वैशंपायन उवाच\n",
    "12018001a": "तूष्णींभूतं तु राजानं पुनरेवार्जुनोऽब्रवीत्\n",
    "12018001c": "संतप्तः शोकदुःखाभ्यां राज्ञो वाक्शल्यपीडितः\n",
    "12018002a": "कथयन्ति पुरावृत्तमितिहासमिमं जनाः\n",
    "12018002c": "विदेहराज्ञः संवादं भार्यया सह भारत\n",
    "12018003a": "उत्सृज्य राज्यं भैक्षार्थं कृतबुद्धिं जनेश्वरम्\n",
    "12018003c": "विदेहराजं महिषी दुःखिता प्रत्यभाषत\n",
    "12018004a": "धनान्यपत्यं मित्राणि रत्नानि विविधानि च\n",
    "12018004c": "पन्थानं पावनं हित्वा जनको मौण्ड्यमास्थितः\n",
    "12018005a": "तं ददर्श प्रिया भार्या भैक्ष्यवृत्तिमकिंचनम्\n",
    "12018005c": "धानामुष्टिमुपासीनं निरीहं गतमत्सरम्\n",
    "12018006a": "तमुवाच समागम्य भर्तारमकुतोभयम्\n",
    "12018006c": "क्रुद्धा मनस्विनी भार्या विविक्ते हेतुमद्वचः\n",
    "12018007a": "कथमुत्सृज्य राज्यं स्वं धनधान्यसमाचितम्\n",
    "12018007c": "कापालीं वृत्तिमास्थाय धानामुष्टिर्वनेऽचरः\n",
    "12018008a": "प्रतिज्ञा तेऽन्यथा राजन्विचेष्टा चान्यथा तव\n",
    "12018008c": "यद्राज्यं महदुत्सृज्य स्वल्पे तुष्यसि पार्थिव\n",
    "12018009a": "नैतेनातिथयो राजन्देवर्षिपितरस्तथा\n",
    "12018009c": "शक्यमद्य त्वया भर्तुं मोघस्तेऽयं परिश्रमः\n",
    "12018010a": "देवतातिथिभिश्चैव पितृभिश्चैव पार्थिव\n",
    "12018010c": "सर्वैरेतैः परित्यक्तः परिव्रजसि निष्क्रियः\n",
    "12018011a": "यस्त्वं त्रैविद्यवृद्धानां ब्राह्मणानां सहस्रशः\n",
    "12018011c": "भर्ता भूत्वा च लोकस्य सोऽद्यान्यैर्भृतिमिच्छसि\n",
    "12018012a": "श्रियं हित्वा प्रदीप्तां त्वं श्ववत्संप्रति वीक्ष्यसे\n",
    "12018012c": "अपुत्रा जननी तेऽद्य कौसल्या चापतिस्त्वया\n",
    "12018013a": "अशीतिर्धर्मकामास्त्वां क्षत्रियाः पर्युपासते\n",
    "12018013c": "त्वदाशामभिकाङ्क्षन्त्यः कृपणाः फलहेतुकाः\n",
    "12018014a": "ताश्च त्वं विफलाः कुर्वन्काँल्लोकान्नु गमिष्यसि\n",
    "12018014c": "राजन्संशयिते मोक्षे परतन्त्रेषु देहिषु\n",
    "12018015a": "नैव तेऽस्ति परो लोको नापरः पापकर्मणः\n",
    "12018015c": "धर्म्यान्दारान्परित्यज्य यस्त्वमिच्छसि जीवितुम्\n",
    "12018016a": "स्रजो गन्धानलंकारान्वासांसि विविधानि च\n",
    "12018016c": "किमर्थमभिसंत्यज्य परिव्रजसि निष्क्रियः\n",
    "12018017a": "निपानं सर्वभूतानां भूत्वा त्वं पावनं महत्\n",
    "12018017c": "आढ्यो वनस्पतिर्भूत्वा सोऽद्यान्यान्पर्युपाससे\n",
    "12018018a": "खादन्ति हस्तिनं न्यासे क्रव्यादा बहवोऽप्युत\n",
    "12018018c": "बहवः कृमयश्चैव किं पुनस्त्वामनर्थकम्\n",
    "12018019a": "य इमां कुण्डिकां भिन्द्यात्त्रिविष्टब्धं च ते हरेत्\n",
    "12018019c": "वासश्चापहरेत्तस्मिन्कथं ते मानसं भवेत्\n",
    "12018020a": "यस्त्वयं सर्वमुत्सृज्य धानामुष्टिपरिग्रहः\n",
    "12018020c": "यदानेन समं सर्वं किमिदं मम दीयते\n",
    "12018020e": "धानामुष्टिरिहार्थश्चेत्प्रतिज्ञा ते विनश्यति\n",
    "12018021a": "का वाहं तव को मे त्वं कोऽद्य ते मय्यनुग्रहः\n",
    "12018021c": "प्रशाधि पृथिवीं राजन्यत्र तेऽनुग्रहो भवेत्\n",
    "12018021e": "प्रासादं शयनं यानं वासांस्याभरणानि च\n",
    "12018022a": "श्रिया निराशैरधनैस्त्यक्तमित्रैरकिंचनैः\n",
    "12018022c": "सौखिकैः संभृतानर्थान्यः संत्यजसि किं नु तत्\n",
    "12018023a": "योऽत्यन्तं प्रतिगृह्णीयाद्यश्च दद्यात्सदैव हि\n",
    "12018023c": "तयोस्त्वमन्तरं विद्धि श्रेयांस्ताभ्यां क उच्यते\n",
    "12018024a": "सदैव याचमानेषु सत्सु दम्भविवर्जिषु\n",
    "12018024c": "एतेषु दक्षिणा दत्ता दावाग्नाविव दुर्हुतम्\n",
    "12018025a": "जातवेदा यथा राजन्नादग्ध्वैवोपशाम्यति\n",
    "12018025c": "सदैव याचमानो वै तथा शाम्यति न द्विजः\n",
    "12018026a": "सतां च वेदा अन्नं च लोकेऽस्मिन्प्रकृतिर्ध्रुवा\n",
    "12018026c": "न चेद्दाता भवेद्दाता कुतः स्युर्मोक्षकाङ्क्षिणः\n",
    "12018027a": "अन्नाद्गृहस्था लोकेऽस्मिन्भिक्षवस्तत एव च\n",
    "12018027c": "अन्नात्प्राणः प्रभवति अन्नदः प्राणदो भवेत्\n",
    "12018028a": "गृहस्थेभ्योऽभिनिर्वृत्ता गृहस्थानेव संश्रिताः\n",
    "12018028c": "प्रभवं च प्रतिष्ठां च दान्ता निन्दन्त आसते\n",
    "12018029a": "त्यागान्न भिक्षुकं विद्यान्न मौण्ड्यान्न च याचनात्\n",
    "12018029c": "ऋजुस्तु योऽर्थं त्यजति तं सुखं विद्धि भिक्षुकम्\n",
    "12018030a": "असक्तः सक्तवद्गच्छन्निःसङ्गो मुक्तबन्धनः\n",
    "12018030c": "समः शत्रौ च मित्रे च स वै मुक्तो महीपते\n",
    "12018031a": "परिव्रजन्ति दानार्थं मुण्डाः काषायवाससः\n",
    "12018031c": "सिता बहुविधैः पाशैः संचिन्वन्तो वृथामिषम्\n",
    "12018032a": "त्रयीं च नाम वार्तां च त्यक्त्वा पुत्रांस्त्यजन्ति ये\n",
    "12018032c": "त्रिविष्टब्धं च वासश्च प्रतिगृह्णन्त्यबुद्धयः\n",
    "12018033a": "अनिष्कषाये काषायमीहार्थमिति विद्धि तत्\n",
    "12018033c": "धर्मध्वजानां मुण्डानां वृत्त्यर्थमिति मे मतिः\n",
    "12018034a": "काषायैरजिनैश्चीरैर्नग्नान्मुण्डाञ्जटाधरान्\n",
    "12018034c": "बिभ्रत्साधून्महाराज जय लोकाञ्जितेन्द्रियः\n",
    "12018035a": "अग्न्याधेयानि गुर्वर्थान्क्रतून्सपशुदक्षिणान्\n",
    "12018035c": "ददात्यहरहः पूर्वं को नु धर्मतरस्ततः\n",
    "12018036a": "तत्त्वज्ञो जनको राजा लोकेऽस्मिन्निति गीयते\n",
    "12018036c": "सोऽप्यासीन्मोहसंपन्नो मा मोहवशमन्वगाः\n",
    "12018037a": "एवं धर्ममनुक्रान्तं सदा दानपरैर्नरैः\n",
    "12018037c": "आनृशंस्यगुणोपेतैः कामक्रोधविवर्जिताः\n",
    "12018038a": "पालयन्तः प्रजाश्चैव दानमुत्तममास्थिताः\n",
    "12018038c": "इष्टाँल्लोकानवाप्स्यामो ब्रह्मण्याः सत्यवादिनः\n",
    "12019001": "युधिष्ठिर उवाच\n",
    "12019001a": "वेदाहं तात शास्त्राणि अपराणि पराणि च\n",
    "12019001c": "उभयं वेदवचनं कुरु कर्म त्यजेति च\n",
    "12019002a": "आकुलानि च शास्त्राणि हेतुभिश्चित्रितानि च\n",
    "12019002c": "निश्चयश्चैव यन्मात्रो वेदाहं तं यथाविधि\n",
    "12019003a": "त्वं तु केवलमस्त्रज्ञो वीरव्रतमनुष्ठितः\n",
    "12019003c": "शास्त्रार्थं तत्त्वतो गन्तुं न समर्थः कथंचन\n",
    "12019004a": "शास्त्रार्थसूक्ष्मदर्शी यो धर्मनिश्चयकोविदः\n",
    "12019004c": "तेनाप्येवं न वाच्योऽहं यदि धर्मं प्रपश्यसि\n",
    "12019005a": "भ्रातृसौहृदमास्थाय यदुक्तं वचनं त्वया\n",
    "12019005c": "न्याय्यं युक्तं च कौन्तेय प्रीतोऽहं तेन तेऽर्जुन\n",
    "12019006a": "युद्धधर्मेषु सर्वेषु क्रियाणां नैपुणेषु च\n",
    "12019006c": "न त्वया सदृशः कश्चित्त्रिषु लोकेषु विद्यते\n",
    "12019007a": "धर्मसूक्ष्मं तु यद्वाक्यं तत्र दुष्प्रतरं त्वया\n",
    "12019007c": "धनंजय न मे बुद्धिमभिशङ्कितुमर्हसि\n",
    "12019008a": "युद्धशास्त्रविदेव त्वं न वृद्धाः सेवितास्त्वया\n",
    "12019008c": "समासविस्तरविदां न तेषां वेत्सि निश्चयम्\n",
    "12019009a": "तपस्त्यागो विधिरिति निश्चयस्तात धीमताम्\n",
    "12019009c": "परं परं ज्याय एषां सैषा नैःश्रेयसी गतिः\n",
    "12019010a": "न त्वेतन्मन्यसे पार्थ न ज्यायोऽस्ति धनादिति\n",
    "12019010c": "अत्र ते वर्तयिष्यामि यथा नैतत्प्रधानतः\n",
    "12019011a": "तपःस्वाध्यायशीला हि दृश्यन्ते धार्मिका जनाः\n",
    "12019011c": "ऋषयस्तपसा युक्ता येषां लोकाः सनातनाः\n",
    "12019012a": "अजातश्मश्रवो धीरास्तथान्ये वनवासिनः\n",
    "12019012c": "अनन्ता अधना एव स्वाध्यायेन दिवं गताः\n",
    "12019013a": "उत्तरेण तु पन्थानमार्या विषयनिग्रहात्\n",
    "12019013c": "अबुद्धिजं तमस्त्यक्त्वा लोकांस्त्यागवतां गताः\n",
    "12019014a": "दक्षिणेन तु पन्थानं यं भास्वन्तं प्रपश्यसि\n",
    "12019014c": "एते क्रियावतां लोका ये श्मशानानि भेजिरे\n",
    "12019015a": "अनिर्देश्या गतिः सा तु यां प्रपश्यन्ति मोक्षिणः\n",
    "12019015c": "तस्मात्त्यागः प्रधानेष्टः स तु दुःखः प्रवेदितुम्\n",
    "12019016a": "अनुसृत्य तु शास्त्राणि कवयः समवस्थिताः\n",
    "12019016c": "अपीह स्यादपीह स्यात्सारासारदिदृक्षया\n",
    "12019017a": "वेदवादानतिक्रम्य शास्त्राण्यारण्यकानि च\n",
    "12019017c": "विपाट्य कदलीस्कन्धं सारं ददृशिरे न ते\n",
    "12019018a": "अथैकान्तव्युदासेन शरीरे पञ्चभौतिके\n",
    "12019018c": "इच्छाद्वेषसमायुक्तमात्मानं प्राहुरिङ्गितैः\n",
    "12019019a": "अग्राह्यश्चक्षुषा सोऽपि अनिर्देश्यं च तद्गिरा\n",
    "12019019c": "कर्महेतुपुरस्कारं भूतेषु परिवर्तते\n",
    "12019020a": "कल्याणगोचरं कृत्वा मनस्तृष्णां निगृह्य च\n",
    "12019020c": "कर्मसंततिमुत्सृज्य स्यान्निरालम्बनः सुखी\n",
    "12019021a": "अस्मिन्नेवं सूक्ष्मगम्ये मार्गे सद्भिर्निषेविते\n",
    "12019021c": "कथमर्थमनर्थाढ्यमर्जुन त्वं प्रशंससि\n",
    "12019022a": "पूर्वशास्त्रविदो ह्येवं जनाः पश्यन्ति भारत\n",
    "12019022c": "क्रियासु निरता नित्यं दाने यज्ञे च कर्मणि\n",
    "12019023a": "भवन्ति सुदुरावर्ता हेतुमन्तोऽपि पण्डिताः\n",
    "12019023c": "दृढपूर्वश्रुता मूढा नैतदस्तीति वादिनः\n",
    "12019024a": "अमृतस्यावमन्तारो वक्तारो जनसंसदि\n",
    "12019024c": "चरन्ति वसुधां कृत्स्नां वावदूका बहुश्रुताः\n",
    "12019025a": "यान्वयं नाभिजानीमः कस्ताञ्ज्ञातुमिहार्हति\n",
    "12019025c": "एवं प्राज्ञान्सतश्चापि महतः शास्त्रवित्तमान्\n",
    "12019026a": "तपसा महदाप्नोति बुद्ध्या वै विन्दते महत्\n",
    "12019026c": "त्यागेन सुखमाप्नोति सदा कौन्तेय धर्मवित्\n",
    "12020001": "वैशंपायन उवाच\n",
    "12020001a": "तस्मिन्वाक्यान्तरे वक्ता देवस्थानो महातपाः\n",
    "12020001c": "अभिनीततरं वाक्यमित्युवाच युधिष्ठिरम्\n",
    "12020002a": "यद्वचः फल्गुनेनोक्तं न ज्यायोऽस्ति धनादिति\n",
    "12020002c": "अत्र ते वर्तयिष्यामि तदेकाग्रमनाः शृणु\n",
    "12020003a": "अजातशत्रो धर्मेण कृत्स्ना ते वसुधा जिता\n",
    "12020003c": "तां जित्वा न वृथा राजंस्त्वं परित्यक्तुमर्हसि\n",
    "12020004a": "चतुष्पदी हि निःश्रेणी कर्मण्येषा प्रतिष्ठिता\n",
    "12020004c": "तां क्रमेण महाबाहो यथावज्जय पार्थिव\n",
    "12020005a": "तस्मात्पार्थ महायज्ञैर्यजस्व बहुदक्षिणैः\n",
    "12020005c": "स्वाध्याययज्ञा ऋषयो ज्ञानयज्ञास्तथापरे\n",
    "12020006a": "कर्मनिष्ठांस्तु बुध्येथास्तपोनिष्ठांश्च भारत\n",
    "12020006c": "वैखानसानां राजेन्द्र वचनं श्रूयते यथा\n",
    "12020007a": "ईहते धनहेतोर्यस्तस्यानीहा गरीयसी\n",
    "12020007c": "भूयान्दोषः प्रवर्धेत यस्तं धनमपाश्रयेत्\n",
    "12020008a": "कृच्छ्राच्च द्रव्यसंहारं कुर्वन्ति धनकारणात्\n",
    "12020008c": "धनेन तृषितोऽबुद्ध्या भ्रूणहत्यां न बुध्यते\n",
    "12020009a": "अनर्हते यद्ददाति न ददाति यदर्हते\n",
    "12020009c": "अनर्हार्हापरिज्ञानाद्दानधर्मोऽपि दुष्करः\n",
    "12020010a": "यज्ञाय सृष्टानि धनानि धात्रा; यष्टादिष्टः पुरुषो रक्षिता च\n",
    "12020010c": "तस्मात्सर्वं यज्ञ एवोपयोज्यं; धनं ततोऽनन्तर एव कामः\n",
    "12020011a": "यज्ञैरिन्द्रो विविधैरन्नवद्भि;र्देवान्सर्वानभ्ययान्महौजाः\n",
    "12020011c": "तेनेन्द्रत्वं प्राप्य विभ्राजतेऽसौ; तस्माद्यज्ञे सर्वमेवोपयोज्यम्\n",
    "12020012a": "महादेवः सर्वमेधे महात्मा; हुत्वात्मानं देवदेवो विभूतः\n",
    "12020012c": "विश्वाँल्लोकान्व्याप्य विष्टभ्य कीर्त्या; विरोचते द्युतिमान्कृत्तिवासाः\n",
    "12020013a": "आविक्षितः पार्थिवो वै मरुत्तः; स्वृद्ध्या मर्त्यो योऽजयद्देवराजम्\n",
    "12020013c": "यज्ञे यस्य श्रीः स्वयं संनिविष्टा; यस्मिन्भाण्डं काञ्चनं सर्वमासीत्\n",
    "12020014a": "हरिश्चन्द्रः पार्थिवेन्द्रः श्रुतस्ते; यज्ञैरिष्ट्वा पुण्यकृद्वीतशोकः\n",
    "12020014c": "ऋद्ध्या शक्रं योऽजयन्मानुषः सं;स्तस्माद्यज्ञे सर्वमेवोपयोज्यम्\n",
    "12021001": "देवस्थान उवाच\n",
    "12021001a": "अत्रैवोदाहरन्तीममितिहासं पुरातनम्\n",
    "12021001c": "इन्द्रेण समये पृष्टो यदुवाच बृहस्पतिः\n",
    "12021002a": "संतोषो वै स्वर्गतमः संतोषः परमं सुखम्\n",
    "12021002c": "तुष्टेर्न किंचित्परतः सुसम्यक्परितिष्ठति\n",
    "12021003a": "यदा संहरते कामान्कूर्मोऽङ्गानीव सर्वशः\n",
    "12021003c": "तदात्मज्योतिरात्मैव स्वात्मनैव प्रसीदति\n",
    "12021004a": "न बिभेति यदा चायं यदा चास्मान्न बिभ्यति\n",
    "12021004c": "कामद्वेषौ च जयति तदात्मानं प्रपश्यति\n",
    "12021005a": "यदासौ सर्वभूतानां न क्रुध्यति न दुष्यति\n",
    "12021005c": "कर्मणा मनसा वाचा ब्रह्म संपद्यते तदा\n",
    "12021006a": "एवं कौन्तेय भूतानि तं तं धर्मं तथा तथा\n",
    "12021006c": "तदा तदा प्रपश्यन्ति तस्माद्बुध्यस्व भारत\n",
    "12021007a": "अन्ये शमं प्रशंसन्ति व्यायाममपरे तथा\n",
    "12021007c": "नैकं न चापरं केचिदुभयं च तथापरे\n",
    "12021008a": "यज्ञमेके प्रशंसन्ति संन्यासमपरे जनाः\n",
    "12021008c": "दानमेके प्रशंसन्ति केचिदेव प्रतिग्रहम्\n",
    "12021008e": "केचित्सर्वं परित्यज्य तूष्णीं ध्यायन्त आसते\n",
    "12021009a": "राज्यमेके प्रशंसन्ति सर्वेषां परिपालनम्\n",
    "12021009c": "हत्वा भित्त्वा च छित्त्वा च केचिदेकान्तशीलिनः\n",
    "12021010a": "एतत्सर्वं समालोक्य बुधानामेष निश्चयः\n",
    "12021010c": "अद्रोहेणैव भूतानां यो धर्मः स सतां मतः\n",
    "12021011a": "अद्रोहः सत्यवचनं संविभागो धृतिः क्षमा\n",
    "12021011c": "प्रजनः स्वेषु दारेषु मार्दवं ह्रीरचापलम्\n",
    "12021012a": "धनं धर्मप्रधानेष्टं मनुः स्वायंभुवोऽब्रवीत्\n",
    "12021012c": "तस्मादेवं प्रयत्नेन कौन्तेय परिपालय\n",
    "12021013a": "यो हि राज्ये स्थितः शश्वद्वशी तुल्यप्रियाप्रियः\n",
    "12021013c": "क्षत्रियो यज्ञशिष्टाशी राजशास्त्रार्थतत्त्ववित्\n",
    "12021014a": "असाधुनिग्रहरतः साधूनां प्रग्रहे रतः\n",
    "12021014c": "धर्मे वर्त्मनि संस्थाप्य प्रजा वर्तेत धर्मवित्\n",
    "12021015a": "पुत्रसंक्रामितश्रीस्तु वने वन्येन वर्तयन्\n",
    "12021015c": "विधिना श्रामणेनैव कुर्यात्कालमतन्द्रितः\n",
    "12021016a": "य एवं वर्तते राजा राजधर्मविनिश्चितः\n",
    "12021016c": "तस्यायं च परश्चैव लोकः स्यात्सफलो नृप\n",
    "12021016e": "निर्वाणं तु सुदुष्पारं बहुविघ्नं च मे मतम्\n",
    "12021017a": "एवं धर्ममनुक्रान्ताः सत्यदानतपःपराः\n",
    "12021017c": "आनृशंस्यगुणैर्युक्ताः कामक्रोधविवर्जिताः\n",
    "12021018a": "प्रजानां पालने युक्ता दममुत्तममास्थिताः\n",
    "12021018c": "गोब्राह्मणार्थं युद्धेन संप्राप्ता गतिमुत्तमाम्\n",
    "12021019a": "एवं रुद्राः सवसवस्तथादित्याः परंतप\n",
    "12021019c": "साध्या राजर्षिसंघाश्च धर्ममेतं समाश्रिताः\n",
    "12021019e": "अप्रमत्तास्ततः स्वर्गं प्राप्ताः पुण्यैः स्वकर्मभिः\n",
    "12022001": "वैशंपायन उवाच\n",
    "12022001a": "तस्मिन्वाक्यान्तरे वाक्यं पुनरेवार्जुनोऽब्रवीत्\n",
    "12022001c": "विषण्णमनसं ज्येष्ठमिदं भ्रातरमीश्वरम्\n",
    "12022002a": "क्षत्रधर्मेण धर्मज्ञ प्राप्य राज्यमनुत्तमम्\n",
    "12022002c": "जित्वा चारीन्नरश्रेष्ठ तप्यते किं भवान्भृशम्\n",
    "12022003a": "क्षत्रियाणां महाराज संग्रामे निधनं स्मृतम्\n",
    "12022003c": "विशिष्टं बहुभिर्यज्ञैः क्षत्रधर्ममनुस्मर\n",
    "12022004a": "ब्राह्मणानां तपस्त्यागः प्रेत्यधर्मविधिः स्मृतः\n",
    "12022004c": "क्षत्रियाणां च विहितं संग्रामे निधनं विभो\n",
    "12022005a": "क्षत्रधर्मो महारौद्रः शस्त्रनित्य इति स्मृतः\n",
    "12022005c": "वधश्च भरतश्रेष्ठ काले शस्त्रेण संयुगे\n",
    "12022006a": "ब्राह्मणस्यापि चेद्राजन्क्षत्रधर्मेण तिष्ठतः\n",
    "12022006c": "प्रशस्तं जीवितं लोके क्षत्रं हि ब्रह्मसंस्थितम्\n",
    "12022007a": "न त्यागो न पुनर्याच्ञा न तपो मनुजेश्वर\n",
    "12022007c": "क्षत्रियस्य विधीयन्ते न परस्वोपजीवनम्\n",
    "12022008a": "स भवान्सर्वधर्मज्ञः सर्वात्मा भरतर्षभ\n",
    "12022008c": "राजा मनीषी निपुणो लोके दृष्टपरावरः\n",
    "12022009a": "त्यक्त्वा संतापजं शोकं दंशितो भव कर्मणि\n",
    "12022009c": "क्षत्रियस्य विशेषेण हृदयं वज्रसंहतम्\n",
    "12022010a": "जित्वारीन्क्षत्रधर्मेण प्राप्य राज्यमकण्टकम्\n",
    "12022010c": "विजितात्मा मनुष्येन्द्र यज्ञदानपरो भव\n",
    "12022011a": "इन्द्रो वै ब्रह्मणः पुत्रः कर्मणा क्षत्रियोऽभवत्\n",
    "12022011c": "ज्ञातीनां पापवृत्तीनां जघान नवतीर्नव\n",
    "12022012a": "तच्चास्य कर्म पूज्यं हि प्रशस्यं च विशां पते\n",
    "12022012c": "तेन चेन्द्रत्वमापेदे देवानामिति नः श्रुतम्\n",
    "12022013a": "स त्वं यज्ञैर्महाराज यजस्व बहुदक्षिणैः\n",
    "12022013c": "यथैवेन्द्रो मनुष्येन्द्र चिराय विगतज्वरः\n",
    "12022014a": "मा त्वमेवंगते किंचित्क्षत्रियर्षभ शोचिथाः\n",
    "12022014c": "गतास्ते क्षत्रधर्मेण शस्त्रपूताः परां गतिम्\n",
    "12022015a": "भवितव्यं तथा तच्च यद्वृत्तं भरतर्षभ\n",
    "12022015c": "दिष्टं हि राजशार्दूल न शक्यमतिवर्तितुम्\n",
    "12023001": "वैशंपायन उवाच\n",
    "12023001a": "एवमुक्तस्तु कौन्तेयो गुडाकेशेन भारत\n",
    "12023001c": "नोवाच किंचित्कौरव्यस्ततो द्वैपायनोऽब्रवीत्\n",
    "12023002a": "बीभत्सोर्वचनं सम्यक्सत्यमेतद्युधिष्ठिर\n",
    "12023002c": "शास्त्रदृष्टः परो धर्मः स्मृतो गार्हस्थ्य आश्रमः\n",
    "12023003a": "स्वधर्मं चर धर्मज्ञ यथाशास्त्रं यथाविधि\n",
    "12023003c": "न हि गार्हस्थ्यमुत्सृज्य तवारण्यं विधीयते\n",
    "12023004a": "गृहस्थं हि सदा देवाः पितर ऋषयस्तथा\n",
    "12023004c": "भृत्याश्चैवोपजीवन्ति तान्भजस्व महीपते\n",
    "12023005a": "वयांसि पशवश्चैव भूतानि च महीपते\n",
    "12023005c": "गृहस्थैरेव धार्यन्ते तस्माज्ज्येष्ठाश्रमो गृही\n",
    "12023006a": "सोऽयं चतुर्णामेतेषामाश्रमाणां दुराचरः\n",
    "12023006c": "तं चराविमनाः पार्थ दुश्चरं दुर्बलेन्द्रियैः\n",
    "12023007a": "वेदज्ञानं च ते कृत्स्नं तपश्च चरितं महत्\n",
    "12023007c": "पितृपैतामहे राज्ये धुरमुद्वोढुमर्हसि\n",
    "12023008a": "तपो यज्ञस्तथा विद्या भैक्षमिन्द्रियनिग्रहः\n",
    "12023008c": "ध्यानमेकान्तशीलत्वं तुष्टिर्दानं च शक्तितः\n",
    "12023009a": "ब्राह्मणानां महाराज चेष्टाः संसिद्धिकारिकाः\n",
    "12023009c": "क्षत्रियाणां च वक्ष्यामि तवापि विदितं पुनः\n",
    "12023010a": "यज्ञो विद्या समुत्थानमसंतोषः श्रियं प्रति\n",
    "12023010c": "दण्डधारणमत्युग्रं प्रजानां परिपालनम्\n",
    "12023011a": "वेदज्ञानं तथा कृत्स्नं तपः सुचरितं तथा\n",
    "12023011c": "द्रविणोपार्जनं भूरि पात्रेषु प्रतिपादनम्\n",
    "12023012a": "एतानि राज्ञां कर्माणि सुकृतानि विशां पते\n",
    "12023012c": "इमं लोकममुं लोकं साधयन्तीति नः श्रुतम्\n",
    "12023013a": "तेषां ज्यायस्तु कौन्तेय दण्डधारणमुच्यते\n",
    "12023013c": "बलं हि क्षत्रिये नित्यं बले दण्डः समाहितः\n",
    "12023014a": "एताश्चेष्टाः क्षत्रियाणां राजन्संसिद्धिकारिकाः\n",
    "12023014c": "अपि गाथामिमां चापि बृहस्पतिरभाषत\n",
    "12023015a": "भूमिरेतौ निगिरति सर्पो बिलशयानिव\n",
    "12023015c": "राजानं चाविरोद्धारं ब्राह्मणं चाप्रवासिनम्\n",
    "12023016a": "सुद्युम्नश्चापि राजर्षिः श्रूयते दण्डधारणात्\n",
    "12023016c": "प्राप्तवान्परमां सिद्धिं दक्षः प्राचेतसो यथा\n",
    "12024001": "युधिष्ठिर उवाच\n",
    "12024001a": "भगवन्कर्मणा केन सुद्युम्नो वसुधाधिपः\n",
    "12024001c": "संसिद्धिं परमां प्राप्तः श्रोतुमिच्छामि तं नृपम्\n",
    "12024002": "व्यास उवाच\n",
    "12024002a": "अत्राप्युदाहरन्तीममितिहासं पुरातनम्\n",
    "12024002c": "शङ्खश्च लिखितश्चास्तां भ्रातरौ संयतव्रतौ\n",
    "12024003a": "तयोरावसथावास्तां रमणीयौ पृथक्पृथक्\n",
    "12024003c": "नित्यपुष्पफलैर्वृक्षैरुपेतौ बाहुदामनु\n",
    "12024004a": "ततः कदाचिल्लिखितः शङ्खस्याश्रममागमत्\n",
    "12024004c": "यदृच्छयापि शङ्खोऽथ निष्क्रान्तोऽभवदाश्रमात्\n",
    "12024005a": "सोऽभिगम्याश्रमं भ्रातुः शङ्खस्य लिखितस्तदा\n",
    "12024005c": "फलानि शातयामास सम्यक्परिणतान्युत\n",
    "12024006a": "तान्युपादाय विस्रब्धो भक्षयामास स द्विजः\n",
    "12024006c": "तस्मिंश्च भक्षयत्येव शङ्खोऽप्याश्रममागमत्\n",
    "12024007a": "भक्षयन्तं तु तं दृष्ट्वा शङ्खो भ्रातरमब्रवीत्\n",
    "12024007c": "कुतः फलान्यवाप्तानि हेतुना केन खादसि\n",
    "12024008a": "सोऽब्रवीद्भ्रातरं ज्येष्ठमुपस्पृश्याभिवाद्य च\n",
    "12024008c": "इत एव गृहीतानि मयेति प्रहसन्निव\n",
    "12024009a": "तमब्रवीत्तदा शङ्खस्तीव्रकोपसमन्वितः\n",
    "12024009c": "स्तेयं त्वया कृतमिदं फलान्याददता स्वयम्\n",
    "12024009e": "गच्छ राजानमासाद्य स्वकर्म प्रथयस्व वै\n",
    "12024010a": "अदत्तादानमेवेदं कृतं पार्थिवसत्तम\n",
    "12024010c": "स्तेनं मां त्वं विदित्वा च स्वधर्ममनुपालय\n",
    "12024010e": "शीघ्रं धारय चौरस्य मम दण्डं नराधिप\n",
    "12024011a": "इत्युक्तस्तस्य वचनात्सुद्युम्नं वसुधाधिपम्\n",
    "12024011c": "अभ्यगच्छन्महाबाहो लिखितः संशितव्रतः\n",
    "12024012a": "सुद्युम्नस्त्वन्तपालेभ्यः श्रुत्वा लिखितमागतम्\n",
    "12024012c": "अभ्यगच्छत्सहामात्यः पद्भ्यामेव नरेश्वरः\n",
    "12024013a": "तमब्रवीत्समागत्य स राजा ब्रह्मवित्तमम्\n",
    "12024013c": "किमागमनमाचक्ष्व भगवन्कृतमेव तत्\n",
    "12024014a": "एवमुक्तः स विप्रर्षिः सुद्युम्नमिदमब्रवीत्\n",
    "12024014c": "प्रतिश्रौषि करिष्येति श्रुत्वा तत्कर्तुमर्हसि\n",
    "12024015a": "अनिसृष्टानि गुरुणा फलानि पुरुषर्षभ\n",
    "12024015c": "भक्षितानि मया राजंस्तत्र मां शाधि माचिरम्\n",
    "12024016": "सुद्युम्न उवाच\n",
    "12024016a": "प्रमाणं चेन्मतो राजा भवतो दण्डधारणे\n",
    "12024016c": "अनुज्ञायामपि तथा हेतुः स्याद्ब्राह्मणर्षभ\n",
    "12024017a": "स भवानभ्यनुज्ञातः शुचिकर्मा महाव्रतः\n",
    "12024017c": "ब्रूहि कामानतोऽन्यांस्त्वं करिष्यामि हि ते वचः\n",
    "12024018": "व्यास उवाच\n",
    "12024018a": "छन्द्यमानोऽपि ब्रह्मर्षिः पार्थिवेन महात्मना\n",
    "12024018c": "नान्यं वै वरयामास तस्माद्दण्डादृते वरम्\n",
    "12024019a": "ततः स पृथिवीपालो लिखितस्य महात्मनः\n",
    "12024019c": "करौ प्रच्छेदयामास धृतदण्डो जगाम सः\n",
    "12024020a": "स गत्वा भ्रातरं शङ्खमार्तरूपोऽब्रवीदिदम्\n",
    "12024020c": "धृतदण्डस्य दुर्भुद्धेर्भगवन्क्षन्तुमर्हसि\n",
    "12024021": "शङ्ख उवाच\n",
    "12024021a": "न कुप्ये तव धर्मज्ञ न च दूषयसे मम\n",
    "12024021c": "धर्मस्तु ते व्यतिक्रान्तस्ततस्ते निष्कृतिः कृता\n",
    "12024022a": "स गत्वा बाहुदां शीघ्रं तर्पयस्व यथाविधि\n",
    "12024022c": "देवान्पितॄनृषींश्चैव मा चाधर्मे मनः कृथाः\n",
    "12024023": "व्यास उवाच\n",
    "12024023a": "तस्य तद्वचनं श्रुत्वा शङ्खस्य लिखितस्तदा\n",
    "12024023c": "अवगाह्यापगां पुण्यामुदकार्थं प्रचक्रमे\n",
    "12024024a": "प्रादुरास्तां ततस्तस्य करौ जलजसंनिभौ\n",
    "12024024c": "ततः स विस्मितो भ्रातुर्दर्शयामास तौ करौ\n",
    "12024025a": "ततस्तमब्रवीच्छङ्खस्तपसेदं कृतं मया\n",
    "12024025c": "मा च तेऽत्र विशङ्का भूद्दैवमेव विधीयते\n",
    "12024026": "लिखित उवाच\n",
    "12024026a": "किं नु नाहं त्वया पूतः पूर्वमेव महाद्युते\n",
    "12024026c": "यस्य ते तपसो वीर्यमीदृशं द्विजसत्तम\n",
    "12024027": "शङ्ख उवाच\n",
    "12024027a": "एवमेतन्मया कार्यं नाहं दण्डधरस्तव\n",
    "12024027c": "स च पूतो नरपतिस्त्वं चापि पितृभिः सह\n",
    "12024028": "व्यास उवाच\n",
    "12024028a": "स राजा पाण्डवश्रेष्ठ श्रेष्ठो वै तेन कर्मणा\n",
    "12024028c": "प्राप्तवान्परमां सिद्धिं दक्षः प्राचेतसो यथा\n",
    "12024029a": "एष धर्मः क्षत्रियाणां प्रजानां परिपालनम्\n",
    "12024029c": "उत्पथेऽस्मिन्महाराज मा च शोके मनः कृथाः\n",
    "12024030a": "भ्रातुरस्य हितं वाक्यं शृणु धर्मज्ञसत्तम\n",
    "12024030c": "दण्ड एव हि राजेन्द्र क्षत्रधर्मो न मुण्डनम्\n",
    "12025001": "वैशंपायन उवाच\n",
    "12025001a": "पुनरेव महर्षिस्तं कृष्णद्वैपायनोऽब्रवीत्\n",
    "12025001c": "अजातशत्रुं कौन्तेयमिदं वचनमर्थवत्\n",
    "12025002a": "अरण्ये वसतां तात भ्रातॄणां ते तपस्विनाम्\n",
    "12025002c": "मनोरथा महाराज ये तत्रासन्युधिष्ठिर\n",
    "12025003a": "तानिमे भरतश्रेष्ठ प्राप्नुवन्तु महारथाः\n",
    "12025003c": "प्रशाधि पृथिवीं पार्थ ययातिरिव नाहुषः\n",
    "12025004a": "अरण्ये दुःखवसतिरनुभूता तपस्विभिः\n",
    "12025004c": "दुःखस्यान्ते नरव्याघ्राः सुखं त्वनुभवन्त्विमे\n",
    "12025005a": "धर्ममर्थं च कामं च भ्रातृभिः सह भारत\n",
    "12025005c": "अनुभूय ततः पश्चात्प्रस्थातासि विशां पते\n",
    "12025006a": "अतिथीनां च पितॄणां देवतानां च भारत\n",
    "12025006c": "आनृण्यं गच्छ कौन्तेय ततः स्वर्गं गमिष्यसि\n",
    "12025007a": "सर्वमेधाश्वमेधाभ्यां यजस्व कुरुनन्दन\n",
    "12025007c": "ततः पश्चान्महाराज गमिष्यसि परां गतिम्\n",
    "12025008a": "भ्रातॄंश्च सर्वान्क्रतुभिः संयोज्य बहुदक्षिणैः\n",
    "12025008c": "संप्राप्तः कीर्तिमतुलां पाण्डवेय भविष्यसि\n",
    "12025009a": "विद्म ते पुरुषव्याघ्र वचनं कुरुनन्दन\n",
    "12025009c": "शृणु मच्च यथा कुर्वन्धर्मान्न च्यवते नृपः\n",
    "12025010a": "आददानस्य च धनं निग्रहं च युधिष्ठिर\n",
    "12025010c": "समानं धर्मकुशलाः स्थापयन्ति नरेश्वर\n",
    "12025011a": "देशकालप्रतीक्षे यो दस्योर्दर्शयते नृपः\n",
    "12025011c": "शास्त्रजां बुद्धिमास्थाय नैनसा स हि युज्यते\n",
    "12025012a": "आदाय बलिषड्भागं यो राष्ट्रं नाभिरक्षति\n",
    "12025012c": "प्रतिगृह्णाति तत्पापं चतुर्थांशेन पार्थिवः\n",
    "12025013a": "निबोध च यथातिष्ठन्धर्मान्न च्यवते नृपः\n",
    "12025013c": "निग्रहाद्धर्मशास्त्राणामनुरुध्यन्नपेतभीः\n",
    "12025013e": "कामक्रोधावनादृत्य पितेव समदर्शनः\n",
    "12025014a": "दैवेनोपहते राजा कर्मकाले महाद्युते\n",
    "12025014c": "प्रमादयति तत्कर्म न तत्राहुरतिक्रमम्\n",
    "12025015a": "तरसा बुद्धिपूर्वं वा निग्राह्या एव शत्रवः\n",
    "12025015c": "पापैः सह न संदध्याद्राष्ट्रं पण्यं न कारयेत्\n",
    "12025016a": "शूराश्चार्याश्च सत्कार्या विद्वांसश्च युधिष्ठिर\n",
    "12025016c": "गोमतो धनिनश्चैव परिपाल्या विशेषतः\n",
    "12025017a": "व्यवहारेषु धर्म्येषु नियोज्याश्च बहुश्रुताः\n",
    "12025017c": "गुणयुक्तेऽपि नैकस्मिन्विश्वस्याच्च विचक्षणः\n",
    "12025018a": "अरक्षिता दुर्विनीतो मानी स्तब्धोऽभ्यसूयकः\n",
    "12025018c": "एनसा युज्यते राजा दुर्दान्त इति चोच्यते\n",
    "12025019a": "येऽरक्ष्यमाणा हीयन्ते दैवेनोपहते नृपे\n",
    "12025019c": "तस्करैश्चापि हन्यन्ते सर्वं तद्राजकिल्बिषम्\n",
    "12025020a": "सुमन्त्रिते सुनीते च विधिवच्चोपपादिते\n",
    "12025020c": "पौरुषे कर्मणि कृते नास्त्यधर्मो युधिष्ठिर\n",
    "12025021a": "विपद्यन्ते समारम्भाः सिध्यन्त्यपि च दैवतः\n",
    "12025021c": "कृते पुरुषकारे तु नैनः स्पृशति पार्थिवम्\n",
    "12025022a": "अत्र ते राजशार्दूल वर्तयिष्ये कथामिमाम्\n",
    "12025022c": "यद्वृत्तं पूर्वराजर्षेर्हयग्रीवस्य पार्थिव\n",
    "12025023a": "शत्रून्हत्वा हतस्याजौ शूरस्याक्लिष्टकर्मणः\n",
    "12025023c": "असहायस्य धीरस्य निर्जितस्य युधिष्ठिर\n",
    "12025024a": "यत्कर्म वै निग्रहे शात्रवाणां; योगश्चाग्र्यः पालने मानवानाम्\n",
    "12025024c": "कृत्वा कर्म प्राप्य कीर्तिं सुयुद्धे; वाजिग्रीवो मोदते देवलोके\n",
    "12025025a": "संत्यक्तात्मा समरेष्वाततायी; शस्त्रैश्छिन्नो दस्युभिरर्द्यमानः\n",
    "12025025c": "अश्वग्रीवः कर्मशीलो महात्मा; संसिद्धात्मा मोदते देवलोके\n",
    "12025026a": "धनुर्यूपो रशना ज्या शरः स्रु;क्स्रुवः खड्गो रुधिरं यत्र चाज्यम्\n",
    "12025026c": "रथो वेदी कामगो युद्धमग्नि;श्चातुर्होत्रं चतुरो वाजिमुख्याः\n",
    "12025027a": "हुत्वा तस्मिन्यज्ञवह्नावथारी;न्पापान्मुक्तो राजसिंहस्तरस्वी\n",
    "12025027c": "प्राणान्हुत्वा चावभृथे रणे स; वाजिग्रीवो मोदते देवलोके\n",
    "12025028a": "राष्ट्रं रक्षन्बुद्धिपूर्वं नयेन; संत्यक्तात्मा यज्ञशीलो महात्मा\n",
    "12025028c": "सर्वाँल्लोकान्व्याप्य कीर्त्या मनस्वी; वाजिग्रीवो मोदते देवलोके\n",
    "12025029a": "दैवीं सिद्धिं मानुषीं दण्डनीतिं; योगन्यायैः पालयित्वा महीं च\n",
    "12025029c": "तस्माद्राजा धर्मशीलो महात्मा; हयग्रीवो मोदते स्वर्गलोके\n",
    "12025030a": "विद्वांस्त्यागी श्रद्दधानः कृतज्ञ;स्त्यक्त्वा लोकं मानुषं कर्म कृत्वा\n",
    "12025030c": "मेधाविनां विदुषां संमतानां; तनुत्यजां लोकमाक्रम्य राजा\n",
    "12025031a": "सम्यग्वेदान्प्राप्य शास्त्राण्यधीत्य; सम्यग्राष्ट्रं पालयित्वा महात्मा\n",
    "12025031c": "चातुर्वर्ण्यं स्थापयित्वा स्वधर्मे; वाजिग्रीवो मोदते देवलोके\n",
    "12025032a": "जित्वा संग्रामान्पालयित्वा प्रजाश्च; सोमं पीत्वा तर्पयित्वा द्विजाग्र्यान्\n",
    "12025032c": "युक्त्या दण्डं धारयित्वा प्रजानां; युद्धे क्षीणो मोदते देवलोके\n",
    "12025033a": "वृत्तं यस्य श्लाघनीयं मनुष्याः; सन्तो विद्वांसश्चार्हयन्त्यर्हणीयाः\n",
    "12025033c": "स्वर्गं जित्वा वीरलोकांश्च गत्वा; सिद्धिं प्राप्तः पुण्यकीर्तिर्महात्मा\n",
    "12026001": "वैशंपायन उवाच\n",
    "12026001a": "द्वैपायनवचः श्रुत्वा कुपिते च धनंजये\n",
    "12026001c": "व्यासमामन्त्र्य कौन्तेयः प्रत्युवाच युधिष्ठिरः\n",
    "12026002a": "न पार्थिवमिदं राज्यं न च भोगाः पृथग्विधाः\n",
    "12026002c": "प्रीणयन्ति मनो मेऽद्य शोको मां नर्दयत्ययम्\n",
    "12026003a": "श्रुत्वा च वीरहीनानामपुत्राणां च योषिताम्\n",
    "12026003c": "परिदेवयमानानां शान्तिं नोपलभे मुने\n",
    "12026004a": "इत्युक्तः प्रत्युवाचेदं व्यासो योगविदां वरः\n",
    "12026004c": "युधिष्ठिरं महाप्राज्ञं धर्मज्ञो वेदपारगः\n",
    "12026005a": "न कर्मणा लभ्यते चिन्तया वा; नाप्यस्य दाता पुरुषस्य कश्चित्\n",
    "12026005c": "पर्याययोगाद्विहितं विधात्रा; कालेन सर्वं लभते मनुष्यः\n",
    "12026006a": "न बुद्धिशास्त्राध्ययनेन शक्यं; प्राप्तुं विशेषैर्मनुजैरकाले\n",
    "12026006c": "मूर्खोऽपि प्राप्नोति कदाचिदर्था;न्कालो हि कार्यं प्रति निर्विशेषः\n",
    "12026007a": "नाभूतिकाले च फलं ददाति; शिल्पं न मन्त्राश्च तथौषधानि\n",
    "12026007c": "तान्येव कालेन समाहितानि; सिध्यन्ति चेध्यन्ति च भूतिकाले\n",
    "12026008a": "कालेन शीघ्राः प्रविवान्ति वाताः; कालेन वृष्टिर्जलदानुपैति\n",
    "12026008c": "कालेन पद्मोत्पलवज्जलं च; कालेन पुष्यन्ति नगा वनेषु\n",
    "12026009a": "कालेन कृष्णाश्च सिताश्च रात्र्यः; कालेन चन्द्रः परिपूर्णबिम्बः\n",
    "12026009c": "नाकालतः पुष्पफलं नगानां; नाकालवेगाः सरितो वहन्ति\n",
    "12026010a": "नाकालमत्ताः खगपन्नगाश्च; मृगद्विपाः शैलमहाग्रहाश्च\n",
    "12026010c": "नाकालतः स्त्रीषु भवन्ति गर्भा; नायान्त्यकाले शिशिरोष्णवर्षाः\n",
    "12026011a": "नाकालतो म्रियते जायते वा; नाकालतो व्याहरते च बालः\n",
    "12026011c": "नाकालतो यौवनमभ्युपैति; नाकालतो रोहति बीजमुप्तम्\n",
    "12026012a": "नाकालतो भानुरुपैति योगं; नाकालतोऽस्तं गिरिमभ्युपैति\n",
    "12026012c": "नाकालतो वर्धते हीयते च; चन्द्रः समुद्रश्च महोर्मिमाली\n",
    "12026013a": "अत्राप्युदाहरन्तीममितिहासं पुरातनम्\n",
    "12026013c": "गीतं राज्ञा सेनजिता दुःखार्तेन युधिष्ठिर\n",
    "12026014a": "सर्वानेवैष पर्यायो मर्त्यान्स्पृशति दुस्तरः\n",
    "12026014c": "कालेन परिपक्वा हि म्रियन्ते सर्वमानवाः\n",
    "12026015a": "घ्नन्ति चान्यान्नरा राजंस्तानप्यन्ये नरास्तथा\n",
    "12026015c": "संज्ञैषा लौकिकी राजन्न हिनस्ति न हन्यते\n",
    "12026016a": "हन्तीति मन्यते कश्चिन्न हन्तीत्यपि चापरे\n",
    "12026016c": "स्वभावतस्तु नियतौ भूतानां प्रभवाप्ययौ\n",
    "12026017a": "नष्टे धने वा दारे वा पुत्रे पितरि वा मृते\n",
    "12026017c": "अहो कष्टमिति ध्यायञ्शोकस्यापचितिं चरेत्\n",
    "12026018a": "स किं शोचसि मूढः सञ्शोच्यः किमनुशोचसि\n",
    "12026018c": "पश्य दुःखेषु दुःखानि भयेषु च भयान्यपि\n",
    "12026019a": "आत्मापि चायं न मम सर्वापि पृथिवी मम\n",
    "12026019c": "यथा मम तथान्येषामिति पश्यन्न मुह्यति\n",
    "12026020a": "शोकस्थानसहस्राणि हर्षस्थानशतानि च\n",
    "12026020c": "दिवसे दिवसे मूढमाविशन्ति न पण्डितम्\n",
    "12026021a": "एवमेतानि कालेन प्रियद्वेष्याणि भागशः\n",
    "12026021c": "जीवेषु परिवर्तन्ते दुःखानि च सुखानि च\n",
    "12026022a": "दुःखमेवास्ति न सुखं तस्मात्तदुपलभ्यते\n",
    "12026022c": "तृष्णार्तिप्रभवं दुःखं दुःखार्तिप्रभवं सुखम्\n",
    "12026023a": "सुखस्यानन्तरं दुःखं दुःखस्यानन्तरं सुखम्\n",
    "12026023c": "न नित्यं लभते दुःखं न नित्यं लभते सुखम्\n",
    "12026024a": "सुखमन्ते हि दुःखानां दुःखमन्ते सुखस्य च\n",
    "12026024c": "तस्मादेतद्द्वयं जह्याद्य इच्छेच्छाश्वतं सुखम्\n",
    "12026025a": "यन्निमित्तं भवेच्छोकस्तापो वा दुःखमूर्छितः\n",
    "12026025c": "आयासो वापि यन्मूलस्तदेकाङ्गमपि त्यजेत्\n",
    "12026026a": "सुखं वा यदि वा दुःखं प्रियं वा यदि वाप्रियम्\n",
    "12026026c": "प्राप्तं प्राप्तमुपासीत हृदयेनापराजितः\n",
    "12026027a": "ईषदप्यङ्ग दाराणां पुत्राणां वा चराप्रियम्\n",
    "12026027c": "ततो ज्ञास्यसि कः कस्य केन वा कथमेव वा\n",
    "12026028a": "ये च मूढतमा लोके ये च बुद्धेः परं गताः\n",
    "12026028c": "त एव सुखमेधन्ते मध्यः क्लेशेन युज्यते\n",
    "12026029a": "इत्यब्रवीन्महाप्राज्ञो युधिष्ठिर स सेनजित्\n",
    "12026029c": "परावरज्ञो लोकस्य धर्मवित्सुखदुःखवित्\n",
    "12026030a": "सुखी परस्य यो दुःखे न जातु स सुखी भवेत्\n",
    "12026030c": "दुःखानां हि क्षयो नास्ति जायते ह्यपरात्परम्\n",
    "12026031a": "सुखं च दुःखं च भवाभवौ च; लाभालाभौ मरणं जीवितं च\n",
    "12026031c": "पर्यायशः सर्वमिह स्पृशन्ति; तस्माद्धीरो नैव हृष्येन्न कुप्येत्\n",
    "12026032a": "दीक्षां यज्ञे पालनं युद्धमाहु;र्योगं राष्ट्रे दण्डनीत्या च सम्यक्\n",
    "12026032c": "वित्तत्यागं दक्षिणानां च यज्ञे; सम्यग्ज्ञानं पावनानीति विद्यात्\n",
    "12026033a": "रक्षन्राष्ट्रं बुद्धिपूर्वं नयेन; संत्यक्तात्मा यज्ञशीलो महात्मा\n",
    "12026033c": "सर्वाँल्लोकान्धर्ममूर्त्या चरंश्चा;प्यूर्ध्वं देहान्मोदते देवलोके\n",
    "12026034a": "जित्वा संग्रामान्पालयित्वा च राष्ट्रं; सोमं पीत्वा वर्धयित्वा प्रजाश्च\n",
    "12026034c": "युक्त्या दण्डं धारयित्वा प्रजानां; युद्धे क्षीणो मोदते देवलोके\n",
    "12026035a": "सम्यग्वेदान्प्राप्य शास्त्राण्यधीत्य; सम्यग्राष्ट्रं पालयित्वा च राजा\n",
    "12026035c": "चातुर्वर्ण्यं स्थापयित्वा स्वधर्मे; पूतात्मा वै मोदते देवलोके\n",
    "12026036a": "यस्य वृत्तं नमस्यन्ति स्वर्गस्थस्यापि मानवाः\n",
    "12026036c": "पौरजानपदामात्याः स राजा राजसत्तमः\n",
    "12027001": "युधिष्ठिर उवाच\n",
    "12027001a": "अभिमन्यौ हते बाले द्रौपद्यास्तनयेषु च\n",
    "12027001c": "धृष्टद्युम्ने विराटे च द्रुपदे च महीपतौ\n",
    "12027002a": "वसुषेणे च धर्मज्ञे धृष्टकेतौ च पार्थिवे\n",
    "12027002c": "तथान्येषु नरेन्द्रेषु नानादेश्येषु संयुगे\n",
    "12027003a": "न विमुञ्चति मां शोको ज्ञातिघातिनमातुरम्\n",
    "12027003c": "राज्यकामुकमत्युग्रं स्ववंशोच्छेदकारकम्\n",
    "12027004a": "यस्याङ्के क्रीडमानेन मया वै परिवर्तितम्\n",
    "12027004c": "स मया राज्यलुब्धेन गाङ्गेयो विनिपातितः\n",
    "12027005a": "यदा ह्येनं विघूर्णन्तमपश्यं पार्थसायकैः\n",
    "12027005c": "कम्पमानं यथा वज्रैः प्रेक्षमाणं शिखण्डिनम्\n",
    "12027006a": "जीर्णं सिंहमिव प्रांशुं नरसिंहं पितामहम्\n",
    "12027006c": "कीर्यमाणं शरैस्तीक्ष्णैर्दृष्ट्वा मे व्यथितं मनः\n",
    "12027007a": "प्राङ्मुखं सीदमानं च रथादपच्युतं शरैः\n",
    "12027007c": "घूर्णमानं यथा शैलं तदा मे कश्मलोऽभवत्\n",
    "12027008a": "यः स बाणधनुष्पाणिर्योधयामास भार्गवम्\n",
    "12027008c": "बहून्यहानि कौरव्यः कुरुक्षेत्रे महामृधे\n",
    "12027009a": "समेतं पार्थिवं क्षत्रं वाराणस्यां नदीसुतः\n",
    "12027009c": "कन्यार्थमाह्वयद्वीरो रथेनैकेन संयुगे\n",
    "12027010a": "येन चोग्रायुधो राजा चक्रवर्ती दुरासदः\n",
    "12027010c": "दग्धः शस्त्रप्रतापेन स मया युधि घातितः\n",
    "12027011a": "स्वयं मृत्युं रक्षमाणः पाञ्चाल्यं यः शिखण्डिनम्\n",
    "12027011c": "न बाणैः पातयामास सोऽर्जुनेन निपातितः\n",
    "12027012a": "यदैनं पतितं भूमावपश्यं रुधिरोक्षितम्\n",
    "12027012c": "तदैवाविशदत्युग्रो ज्वरो मे मुनिसत्तम\n",
    "12027012e": "येन संवर्धिता बाला येन स्म परिरक्षिताः\n",
    "12027013a": "स मया राज्यलुब्धेन पापेन गुरुघातिना\n",
    "12027013c": "अल्पकालस्य राज्यस्य कृते मूढेन घातितः\n",
    "12027014a": "आचार्यश्च महेष्वासः सर्वपार्थिवपूजितः\n",
    "12027014c": "अभिगम्य रणे मिथ्या पापेनोक्तः सुतं प्रति\n",
    "12027015a": "तन्मे दहति गात्राणि यन्मां गुरुरभाषत\n",
    "12027015c": "सत्यवाक्यो हि राजंस्त्वं यदि जीवति मे सुतः\n",
    "12027015e": "सत्यं मा मर्शयन्विप्रो मयि तत्परिपृष्टवान्\n",
    "12027016a": "कुञ्जरं चान्तरं कृत्वा मिथ्योपचरितं मया\n",
    "12027016c": "सुभृशं राज्यलुब्धेन पापेन गुरुघातिना\n",
    "12027017a": "सत्यकञ्चुकमास्थाय मयोक्तो गुरुराहवे\n",
    "12027017c": "अश्वत्थामा हत इति कुञ्जरे विनिपातिते\n",
    "12027017e": "कान्नु लोकान्गमिष्यामि कृत्वा तत्कर्म दारुणम्\n",
    "12027018a": "अघातयं च यत्कर्णं समरेष्वपलायिनम्\n",
    "12027018c": "ज्येष्ठं भ्रातरमत्युग्रं को मत्तः पापकृत्तमः\n",
    "12027019a": "अभिमन्युं च यद्बालं जातं सिंहमिवाद्रिषु\n",
    "12027019c": "प्रावेशयमहं लुब्धो वाहिनीं द्रोणपालिताम्\n",
    "12027020a": "तदाप्रभृति बीभत्सुं न शक्नोमि निरीक्षितुम्\n",
    "12027020c": "कृष्णं च पुण्डरीकाक्षं किल्बिषी भ्रूणहा यथा\n",
    "12027021a": "द्रौपदीं चाप्यदुःखार्हां पञ्चपुत्रविनाकृताम्\n",
    "12027021c": "शोचामि पृथिवीं हीनां पञ्चभिः पर्वतैरिव\n",
    "12027022a": "सोऽहमागस्करः पापः पृथिवीनाशकारकः\n",
    "12027022c": "आसीन एवमेवेदं शोषयिष्ये कलेवरम्\n",
    "12027023a": "प्रायोपविष्टं जानीध्वमद्य मां गुरुघातिनम्\n",
    "12027023c": "जातिष्वन्यास्वपि यथा न भवेयं कुलान्तकृत्\n",
    "12027024a": "न भोक्ष्ये न च पानीयमुपयोक्ष्ये कथंचन\n",
    "12027024c": "शोषयिष्ये प्रियान्प्राणानिहस्थोऽहं तपोधन\n",
    "12027025a": "यथेष्टं गम्यतां काममनुजाने प्रसाद्य वः\n",
    "12027025c": "सर्वे मामनुजानीत त्यक्ष्यामीदं कलेवरम्\n",
    "12027026": "वैशंपायन उवाच\n",
    "12027026a": "तमेवंवादिनं पार्थं बन्धुशोकेन विह्वलम्\n",
    "12027026c": "मैवमित्यब्रवीद्व्यासो निगृह्य मुनिसत्तमः\n",
    "12027027a": "अतिवेलं महाराज न शोकं कर्तुमर्हसि\n",
    "12027027c": "पुनरुक्तं प्रवक्ष्यामि दिष्टमेतदिति प्रभो\n",
    "12027028a": "संयोगा विप्रयोगाश्च जातानां प्राणिनां ध्रुवम्\n",
    "12027028c": "बुद्बुदा इव तोयेषु भवन्ति न भवन्ति च\n",
    "12027029a": "सर्वे क्षयान्ता निचयाः पतनान्ताः समुच्छ्रयाः\n",
    "12027029c": "संयोगा विप्रयोगान्ता मरणान्तं हि जीवितम्\n",
    "12027030a": "सुखं दुःखान्तमालस्यं दाक्ष्यं दुःखं सुखोदयम्\n",
    "12027030c": "भूतिः श्रीर्ह्रीर्धृतिः सिद्धिर्नादक्षे निवसन्त्युत\n",
    "12027031a": "नालं सुखाय सुहृदो नालं दुःखाय दुर्हृदः\n",
    "12027031c": "न च प्रज्ञालमर्थेभ्यो न सुखेभ्योऽप्यलं धनम्\n",
    "12027032a": "यथा सृष्टोऽसि कौन्तेय धात्रा कर्मसु तत्कुरु\n",
    "12027032c": "अत एव हि सिद्धिस्ते नेशस्त्वमात्मना नृप\n",
    "12028001": "वैशंपायन उवाच\n",
    "12028001a": "ज्ञातिशोकाभितप्तस्य प्राणानभ्युत्सिसृक्षतः\n",
    "12028001c": "ज्येष्ठस्य पाण्डुपुत्रस्य व्यासः शोकमपानुदत्\n",
    "12028002": "व्यास उवाच\n",
    "12028002a": "अत्राप्युदाहरन्तीममितिहासं पुरातनम्\n",
    "12028002c": "अश्मगीतं नरव्याघ्र तन्निबोध युधिष्ठिर\n",
    "12028003a": "अश्मानं ब्राह्मणं प्राज्ञं वैदेहो जनको नृपः\n",
    "12028003c": "संशयं परिपप्रच्छ दुःखशोकपरिप्लुतः\n",
    "12028004": "जनक उवाच\n",
    "12028004a": "आगमे यदि वापाये ज्ञातीनां द्रविणस्य च\n",
    "12028004c": "नरेण प्रतिपत्तव्यं कल्याणं कथमिच्छता\n",
    "12028005": "अश्मोवाच\n",
    "12028005a": "उत्पन्नमिममात्मानं नरस्यानन्तरं ततः\n",
    "12028005c": "तानि तान्यभिवर्तन्ते दुःखानि च सुखानि च\n",
    "12028006a": "तेषामन्यतरापत्तौ यद्यदेवोपसेवते\n",
    "12028006c": "तत्तद्धि चेतनामस्य हरत्यभ्रमिवानिलः\n",
    "12028007a": "अभिजातोऽस्मि सिद्धोऽस्मि नास्मि केवलमानुषः\n",
    "12028007c": "इत्येवं हेतुभिस्तस्य त्रिभिश्चित्तं प्रसिच्यति\n",
    "12028008a": "स प्रसिक्तमना भोगान्विसृज्य पितृसंचितान्\n",
    "12028008c": "परिक्षीणः परस्वानामादानं साधु मन्यते\n",
    "12028009a": "तमतिक्रान्तमर्यादमाददानमसांप्रतम्\n",
    "12028009c": "प्रतिषेधन्ति राजानो लुब्धा मृगमिवेषुभिः\n",
    "12028010a": "ये च विंशतिवर्षा वा त्रिंशद्वर्षाश्च मानवाः\n",
    "12028010c": "परेण ते वर्षशतान्न भविष्यन्ति पार्थिव\n",
    "12028011a": "तेषां परमदुःखानां बुद्ध्या भेषजमादिशेत्\n",
    "12028011c": "सर्वप्राणभृतां वृत्तं प्रेक्षमाणस्ततस्ततः\n",
    "12028012a": "मानसानां पुनर्योनिर्दुःखानां चित्तविभ्रमः\n",
    "12028012c": "अनिष्टोपनिपातो वा तृतीयं नोपपद्यते\n",
    "12028013a": "एवमेतानि दुःखानि तानि तानीह मानवम्\n",
    "12028013c": "विविधान्युपवर्तन्ते तथा सांस्पर्शकानि च\n",
    "12028014a": "जरामृत्यू ह भूतानि खादितारौ वृकाविव\n",
    "12028014c": "बलिनां दुर्बलानां च ह्रस्वानां महतामपि\n",
    "12028015a": "न कश्चिज्जात्वतिक्रामेज्जरामृत्यू ह मानवः\n",
    "12028015c": "अपि सागरपर्यन्तां विजित्येमां वसुंधराम्\n",
    "12028016a": "सुखं वा यदि वा दुःखं भूतानां पर्युपस्थितम्\n",
    "12028016c": "प्राप्तव्यमवशैः सर्वं परिहारो न विद्यते\n",
    "12028017a": "पूर्वे वयसि मध्ये वाप्युत्तमे वा नराधिप\n",
    "12028017c": "अवर्जनीयास्तेऽर्था वै काङ्क्षिताश्च ततोऽन्यथा\n",
    "12028018a": "सुप्रियैर्विप्रयोगश्च संप्रयोगस्तथाप्रियैः\n",
    "12028018c": "अर्थानर्थौ सुखं दुःखं विधानमनुवर्तते\n",
    "12028019a": "प्रादुर्भावश्च भूतानां देहन्यासस्तथैव च\n",
    "12028019c": "प्राप्तिव्यायामयोगश्च सर्वमेतत्प्रतिष्ठितम्\n",
    "12028020a": "गन्धवर्णरसस्पर्शा निवर्तन्ते स्वभावतः\n",
    "12028020c": "तथैव सुखदुःखानि विधानमनुवर्तते\n",
    "12028021a": "आसनं शयनं यानमुत्थानं पानभोजनम्\n",
    "12028021c": "नियतं सर्वभूतानां कालेनैव भवन्त्युत\n",
    "12028022a": "वैद्याश्चाप्यातुराः सन्ति बलवन्तः सुदुर्बलाः\n",
    "12028022c": "स्त्रीमन्तश्च तथा षण्ढा विचित्रः कालपर्ययः\n",
    "12028023a": "कुले जन्म तथा वीर्यमारोग्यं धैर्यमेव च\n",
    "12028023c": "सौभाग्यमुपभोगश्च भवितव्येन लभ्यते\n",
    "12028024a": "सन्ति पुत्राः सुबहवो दरिद्राणामनिच्छताम्\n",
    "12028024c": "बहूनामिच्छतां नास्ति समृद्धानां विचेष्टताम्\n",
    "12028025a": "व्याधिरग्निर्जलं शस्त्रं बुभुक्षा श्वापदं विषम्\n",
    "12028025c": "रज्ज्वा च मरणं जन्तोरुच्चाच्च पतनं तथा\n",
    "12028026a": "निर्याणं यस्य यद्दिष्टं तेन गच्छति हेतुना\n",
    "12028026c": "दृश्यते नाभ्यतिक्रामन्नतिक्रान्तो न वा पुनः\n",
    "12028027a": "दृश्यते हि युवैवेह विनश्यन्वसुमान्नरः\n",
    "12028027c": "दरिद्रश्च परिक्लिष्टः शतवर्षो जनाधिप\n",
    "12028028a": "अकिंचनाश्च दृश्यन्ते पुरुषाश्चिरजीविनः\n",
    "12028028c": "समृद्धे च कुले जाता विनश्यन्ति पतंगवत्\n",
    "12028029a": "प्रायेण श्रीमतां लोके भोक्तुं शक्तिर्न विद्यते\n",
    "12028029c": "काष्ठान्यपि हि जीर्यन्ते दरिद्राणां नराधिप\n",
    "12028030a": "अहमेतत्करोमीति मन्यते कालचोदितः\n",
    "12028030c": "यद्यदिष्टमसंतोषाद्दुरात्मा पापमाचरन्\n",
    "12028031a": "स्त्रियोऽक्षा मृगया पानं प्रसङ्गान्निन्दिता बुधैः\n",
    "12028031c": "दृश्यन्ते चापि बहवः संप्रसक्ता बहुश्रुताः\n",
    "12028032a": "इति कालेन सर्वार्थानीप्सितानीप्सितानि च\n",
    "12028032c": "स्पृशन्ति सर्वभूतानि निमित्तं नोपलभ्यते\n",
    "12028033a": "वायुमाकाशमग्निं च चन्द्रादित्यावहःक्षपे\n",
    "12028033c": "ज्योतींषि सरितः शैलान्कः करोति बिभर्ति वा\n",
    "12028034a": "शीतमुष्णं तथा वर्षं कालेन परिवर्तते\n",
    "12028034c": "एवमेव मनुष्याणां सुखदुःखे नरर्षभ\n",
    "12028035a": "नौषधानि न शास्त्राणि न होमा न पुनर्जपाः\n",
    "12028035c": "त्रायन्ते मृत्युनोपेतं जरया वापि मानवम्\n",
    "12028036a": "यथा काष्ठं च काष्ठं च समेयातां महोदधौ\n",
    "12028036c": "समेत्य च व्यतीयातां तद्वद्भूतसमागमः\n",
    "12028037a": "ये चापि पुरुषैः स्त्रीभिर्गीतवाद्यैरुपस्थिताः\n",
    "12028037c": "ये चानाथाः परान्नादाः कालस्तेषु समक्रियः\n",
    "12028038a": "मातृपितृसहस्राणि पुत्रदारशतानि च\n",
    "12028038c": "संसारेष्वनुभूतानि कस्य ते कस्य वा वयम्\n",
    "12028039a": "नैवास्य कश्चिद्भविता नायं भवति कस्यचित्\n",
    "12028039c": "पथि संगतमेवेदं दारबन्धुसुहृद्गणैः\n",
    "12028040a": "क्वासं क्वास्मि गमिष्यामि को न्वहं किमिहास्थितः\n",
    "12028040c": "कस्मात्कमनुशोचेयमित्येवं स्थापयेन्मनः\n",
    "12028040e": "अनित्ये प्रियसंवासे संसारे चक्रवद्गतौ\n",
    "12028041a": "न दृष्टपूर्वं प्रत्यक्षं परलोकं विदुर्बुधाः\n",
    "12028041c": "आगमांस्त्वनतिक्रम्य श्रद्धातव्यं बुभूषता\n",
    "12028042a": "कुर्वीत पितृदैवत्यं धर्माणि च समाचरेत्\n",
    "12028042c": "यजेच्च विद्वान्विधिवत्त्रिवर्गं चाप्यनुव्रजेत्\n",
    "12028043a": "संनिमज्जज्जगदिदं गम्भीरे कालसागरे\n",
    "12028043c": "जरामृत्युमहाग्राहे न कश्चिदवबुध्यते\n",
    "12028044a": "आयुर्वेदमधीयानाः केवलं सपरिग्रहम्\n",
    "12028044c": "दृश्यन्ते बहवो वैद्या व्याधिभिः समभिप्लुताः\n",
    "12028045a": "ते पिबन्तः कषायांश्च सर्पींषि विविधानि च\n",
    "12028045c": "न मृत्युमतिवर्तन्ते वेलामिव महोदधिः\n",
    "12028046a": "रसायनविदश्चैव सुप्रयुक्तरसायनाः\n",
    "12028046c": "दृश्यन्ते जरया भग्ना नगा नागैरिवोत्तमैः\n",
    "12028047a": "तथैव तपसोपेताः स्वाध्यायाभ्यसने रताः\n",
    "12028047c": "दातारो यज्ञशीलाश्च न तरन्ति जरान्तकौ\n",
    "12028048a": "न ह्यहानि निवर्तन्ते न मासा न पुनः समाः\n",
    "12028048c": "जातानां सर्वभूतानां न पक्षा न पुनः क्षपाः\n",
    "12028049a": "सोऽयं विपुलमध्वानं कालेन ध्रुवमध्रुवः\n",
    "12028049c": "नरोऽवशः समभ्येति सर्वभूतनिषेवितम्\n",
    "12028050a": "देहो वा जीवतोऽभ्येति जीवो वाभ्येति देहतः\n",
    "12028050c": "पथि संगतमेवेदं दारैरन्यैश्च बन्धुभिः\n",
    "12028051a": "नायमत्यन्तसंवासो लभ्यते जातु केनचित्\n",
    "12028051c": "अपि स्वेन शरीरेण किमुतान्येन केनचित्\n",
    "12028052a": "क्व नु तेऽद्य पिता राजन्क्व नु तेऽद्य पितामहः\n",
    "12028052c": "न त्वं पश्यसि तानद्य न त्वां पश्यन्ति तेऽपि च\n",
    "12028053a": "न ह्येव पुरुषो द्रष्टा स्वर्गस्य नरकस्य वा\n",
    "12028053c": "आगमस्तु सतां चक्षुर्नृपते तमिहाचर\n",
    "12028054a": "चरितब्रह्मचर्यो हि प्रजायेत यजेत च\n",
    "12028054c": "पितृदेवमहर्षीणामानृण्यायानसूयकः\n",
    "12028055a": "स यज्ञशीलः प्रजने निविष्टः; प्राग्ब्रह्मचारी प्रविभक्तपक्षः\n",
    "12028055c": "आराधयन्स्वर्गमिमं च लोकं; परं च मुक्त्वा हृदयव्यलीकम्\n",
    "12028056a": "सम्यग्घि धर्मं चरतो नृपस्य; द्रव्याणि चाप्याहरतो यथावत्\n",
    "12028056c": "प्रवृत्तचक्रस्य यशोऽभिवर्धते; सर्वेषु लोकेषु चराचरेषु\n",
    "12028057": "व्यास उवाच\n",
    "12028057a": "इत्येवमाज्ञाय विदेहराजो; वाक्यं समग्रं परिपूर्णहेतुः\n",
    "12028057c": "अश्मानमामन्त्र्य विशुद्धबुद्धि;र्ययौ गृहं स्वं प्रति शान्तशोकः\n",
    "12028058a": "तथा त्वमप्यच्युत मुञ्च शोक;मुत्तिष्ठ शक्रोपम हर्षमेहि\n",
    "12028058c": "क्षात्रेण धर्मेण मही जिता ते; तां भुङ्क्ष्व कुन्तीसुत मा विषादीः\n",
    "12029001": "वैशंपायन उवाच\n",
    "12029001a": "अव्याहरति कौन्तेये धर्मपुत्रे युधिष्ठिरे\n",
    "12029001c": "गुडाकेशो हृषीकेशमभ्यभाषत पाण्डवः\n",
    "12029002a": "ज्ञातिशोकाभिसंतप्तो धर्मराजः परंतपः\n",
    "12029002c": "एष शोकार्णवे मग्नस्तमाश्वासय माधव\n",
    "12029003a": "सर्वे स्म ते संशयिताः पुनरेव जनार्दन\n",
    "12029003c": "अस्य शोकं महाबाहो प्रणाशयितुमर्हसि\n",
    "12029004a": "एवमुक्तस्तु गोविन्दो विजयेन महात्मना\n",
    "12029004c": "पर्यवर्तत राजानं पुण्डरीकेक्षणोऽच्युतः\n",
    "12029005a": "अनतिक्रमणीयो हि धर्मराजस्य केशवः\n",
    "12029005c": "बाल्यात्प्रभृति गोविन्दः प्रीत्या चाभ्यधिकोऽर्जुनात्\n",
    "12029006a": "संप्रगृह्य महाबाहुर्भुजं चन्दनभूषितम्\n",
    "12029006c": "शैलस्तम्भोपमं शौरिरुवाचाभिविनोदयन्\n",
    "12029007a": "शुशुभे वदनं तस्य सुदंष्ट्रं चारुलोचनम्\n",
    "12029007c": "व्याकोशमिव विस्पष्टं पद्मं सूर्यविबोधितम्\n",
    "12029008a": "मा कृथाः पुरुषव्याघ्र शोकं त्वं गात्रशोषणम्\n",
    "12029008c": "न हि ते सुलभा भूयो ये हतास्मिन्रणाजिरे\n",
    "12029009a": "स्वप्नलब्धा यथा लाभा वितथाः प्रतिबोधने\n",
    "12029009c": "एवं ते क्षत्रिया राजन्ये व्यतीता महारणे\n",
    "12029010a": "सर्वे ह्यभिमुखाः शूरा विगता रणशोभिनः\n",
    "12029010c": "नैषां कश्चित्पृष्ठतो वा पलायन्वापि पातितः\n",
    "12029011a": "सर्वे त्यक्त्वात्मनः प्राणान्युद्ध्वा वीरा महाहवे\n",
    "12029011c": "शस्त्रपूता दिवं प्राप्ता न ताञ्शोचितुमर्हसि\n",
    "12029012a": "अत्रैवोदाहरन्तीममितिहासं पुरातनम्\n",
    "12029012c": "सृञ्जयं पुत्रशोकार्तं यथायं प्राह नारदः\n",
    "12029013a": "सुखदुःखैरहं त्वं च प्रजाः सर्वाश्च सृञ्जय\n",
    "12029013c": "अविमुक्तं चरिष्यामस्तत्र का परिदेवना\n",
    "12029014a": "महाभाग्यं परं राज्ञां कीर्त्यमानं मया शृणु\n",
    "12029014c": "गच्छावधानं नृपते ततो दुःखं प्रहास्यसि\n",
    "12029015a": "मृतान्महानुभावांस्त्वं श्रुत्वैव तु महीपतीन्\n",
    "12029015c": "श्रुत्वापनय संतापं शृणु विस्तरशश्च मे\n",
    "12029016a": "आविक्षितं मरुत्तं मे मृतं सृञ्जय शुश्रुहि\n",
    "12029016c": "यस्य सेन्द्राः सवरुणा बृहस्पतिपुरोगमाः\n",
    "12029016e": "देवा विश्वसृजो राज्ञो यज्ञमीयुर्महात्मनः\n",
    "12029017a": "यः स्पर्धामनयच्छक्रं देवराजं शतक्रतुम्\n",
    "12029017c": "शक्रप्रियैषी यं विद्वान्प्रत्याचष्ट बृहस्पतिः\n",
    "12029017e": "संवर्तो याजयामास यं पीडार्थं बृहस्पतेः\n",
    "12029018a": "यस्मिन्प्रशासति सतां नृपतौ नृपसत्तम\n",
    "12029018c": "अकृष्टपच्या पृथिवी विबभौ चैत्यमालिनी\n",
    "12029019a": "आविक्षितस्य वै सत्रे विश्वे देवाः सभासदः\n",
    "12029019c": "मरुतः परिवेष्टारः साध्याश्चासन्महात्मनः\n",
    "12029020a": "मरुद्गणा मरुत्तस्य यत्सोममपिबन्त ते\n",
    "12029020c": "देवान्मनुष्यान्गन्धर्वानत्यरिच्यन्त दक्षिणाः\n",
    "12029021a": "स चेन्ममार सृञ्जय चतुर्भद्रतरस्त्वया\n",
    "12029021c": "पुत्रात्पुण्यतरश्चैव मा पुत्रमनुतप्यथाः\n",
    "12029022a": "सुहोत्रं चेद्वैतिथिनं मृतं सृञ्जय शुश्रुम\n",
    "12029022c": "यस्मै हिरण्यं ववृषे मघवान्परिवत्सरम्\n",
    "12029023a": "सत्यनामा वसुमती यं प्राप्यासीज्जनाधिप\n",
    "12029023c": "हिरण्यमवहन्नद्यस्तस्मिञ्जनपदेश्वरे\n",
    "12029024a": "कूर्मान्कर्कटकान्नक्रान्मकराञ्शिंशुकानपि\n",
    "12029024c": "नदीष्वपातयद्राजन्मघवा लोकपूजितः\n",
    "12029025a": "हैरण्यान्पतितान्दृष्ट्वा मत्स्यान्मकरकच्छपान्\n",
    "12029025c": "सहस्रशोऽथ शतशस्ततोऽस्मयत वैतिथिः\n",
    "12029026a": "तद्धिरण्यमपर्यन्तमावृत्तं कुरुजाङ्गले\n",
    "12029026c": "ईजानो वितते यज्ञे ब्राह्मणेभ्यः समाहितः\n",
    "12029027a": "स चेन्ममार सृञ्जय चतुर्भद्रतरस्त्वया\n",
    "12029027c": "पुत्रात्पुण्यतरश्चैव मा पुत्रमनुतप्यथाः\n",
    "12029027e": "अदक्षिणमयज्वानं श्वैत्य संशाम्य मा शुचः\n",
    "12029028a": "अङ्गं बृहद्रथं चैव मृतं शुश्रुम सृञ्जय\n",
    "12029028c": "यः सहस्रं सहस्राणां श्वेतानश्वानवासृजत्\n",
    "12029029a": "सहस्रं च सहस्राणां कन्या हेमविभूषिताः\n",
    "12029029c": "ईजानो वितते यज्ञे दक्षिणामत्यकालयत्\n",
    "12029030a": "शतं शतसहस्राणां वृषाणां हेममालिनाम्\n",
    "12029030c": "गवां सहस्रानुचरं दक्षिणामत्यकालयत्\n",
    "12029031a": "अङ्गस्य यजमानस्य तदा विष्णुपदे गिरौ\n",
    "12029031c": "अमाद्यदिन्द्रः सोमेन दक्षिणाभिर्द्विजातयः\n",
    "12029032a": "यस्य यज्ञेषु राजेन्द्र शतसंख्येषु वै पुनः\n",
    "12029032c": "देवान्मनुष्यान्गन्धर्वानत्यरिच्यन्त दक्षिणाः\n",
    "12029033a": "न जातो जनिता चान्यः पुमान्यस्तत्प्रदास्यति\n",
    "12029033c": "यदङ्गः प्रददौ वित्तं सोमसंस्थासु सप्तसु\n",
    "12029034a": "स चेन्ममार सृञ्जय चतुर्भद्रतरस्त्वया\n",
    "12029034c": "पुत्रात्पुण्यतरश्चैव मा पुत्रमनुतप्यथाः\n",
    "12029035a": "शिबिमौशीनरं चैव मृतं शुश्रुम सृञ्जय\n",
    "12029035c": "य इमां पृथिवीं कृत्स्नां चर्मवत्समवेष्टयत्\n",
    "12029036a": "महता रथघोषेण पृथिवीमनुनादयन्\n",
    "12029036c": "एकच्छत्रां महीं चक्रे जैत्रेणैकरथेन यः\n",
    "12029037a": "यावदद्य गवाश्वं स्यादारण्यैः पशुभिः सह\n",
    "12029037c": "तावतीः प्रददौ गाः स शिबिरौशीनरोऽध्वरे\n",
    "12029038a": "नोद्यन्तारं धुरं तस्य कंचिन्मेने प्रजापतिः\n",
    "12029038c": "न भूतं न भविष्यन्तं सर्वराजसु भारत\n",
    "12029038e": "अन्यत्रौशीनराच्छैब्याद्राजर्षेरिन्द्रविक्रमात्\n",
    "12029039a": "स चेन्ममार सृञ्जय चतुर्भद्रतरस्त्वया\n",
    "12029039c": "पुत्रात्पुण्यतरश्चैव मा पुत्रमनुतप्यथाः\n",
    "12029039e": "अदक्षिणमयज्वानं तं वै संशाम्य मा शुचः\n",
    "12029040a": "भरतं चैव दौःषन्तिं मृतं सृञ्जय शुश्रुम\n",
    "12029040c": "शाकुन्तलिं महेष्वासं भूरिद्रविणतेजसम्\n",
    "12029041a": "यो बद्ध्वा त्रिंशतो ह्यश्वान्देवेभ्यो यमुनामनु\n",
    "12029041c": "सरस्वतीं विंशतिं च गङ्गामनु चतुर्दश\n",
    "12029042a": "अश्वमेधसहस्रेण राजसूयशतेन च\n",
    "12029042c": "इष्टवान्स महातेजा दौःषन्तिर्भरतः पुरा\n",
    "12029043a": "भरतस्य महत्कर्म सर्वराजसु पार्थिवाः\n",
    "12029043c": "खं मर्त्या इव बाहुभ्यां नानुगन्तुमशक्नुवन्\n",
    "12029044a": "परं सहस्राद्यो बद्ध्वा हयान्वेदीं विचित्य च\n",
    "12029044c": "सहस्रं यत्र पद्मानां कण्वाय भरतो ददौ\n",
    "12029045a": "स चेन्ममार सृञ्जय चतुर्भद्रतरस्त्वया\n",
    "12029045c": "पुत्रात्पुण्यतरश्चैव मा पुत्रमनुतप्यथाः\n",
    "12029046a": "रामं दाशरथिं चैव मृतं शुश्रुम सृञ्जय\n",
    "12029046c": "योऽन्वकम्पत वै नित्यं प्रजाः पुत्रानिवौरसान्\n",
    "12029047a": "विधवा यस्य विषये नानाथाः काश्चनाभवन्\n",
    "12029047c": "सर्वस्यासीत्पितृसमो रामो राज्यं यदान्वशात्\n",
    "12029048a": "कालवर्षाश्च पर्जन्याः सस्यानि रसवन्ति च\n",
    "12029048c": "नित्यं सुभिक्षमेवासीद्रामे राज्यं प्रशासति\n",
    "12029049a": "प्राणिनो नाप्सु मज्जन्ति नानर्थे पावकोऽदहत्\n",
    "12029049c": "न व्यालजं भयं चासीद्रामे राज्यं प्रशासति\n",
    "12029050a": "आसन्वर्षसहस्राणि तथा पुत्रसहस्रिकाः\n",
    "12029050c": "अरोगाः सर्वसिद्धार्थाः प्रजा रामे प्रशासति\n",
    "12029051a": "नान्योन्येन विवादोऽभूत्स्त्रीणामपि कुतो नृणाम्\n",
    "12029051c": "धर्मनित्याः प्रजाश्चासन्रामे राज्यं प्रशासति\n",
    "12029052a": "नित्यपुष्पफलाश्चैव पादपा निरुपद्रवाः\n",
    "12029052c": "सर्वा द्रोणदुघा गावो रामे राज्यं प्रशासति\n",
    "12029053a": "स चतुर्दश वर्षाणि वने प्रोष्य महातपाः\n",
    "12029053c": "दशाश्वमेधाञ्जारूथ्यानाजहार निरर्गलान्\n",
    "12029054a": "श्यामो युवा लोहिताक्षो मत्तवारणविक्रमः\n",
    "12029054c": "दश वर्षसहस्राणि रामो राज्यमकारयत्\n",
    "12029055a": "स चेन्ममार सृञ्जय चतुर्भद्रतरस्त्वया\n",
    "12029055c": "पुत्रात्पुण्यतरश्चैव मा पुत्रमनुतप्यथाः\n",
    "12029056a": "भगीरथं च राजानं मृतं शुश्रुम सृञ्जय\n",
    "12029056c": "यस्येन्द्रो वितते यज्ञे सोमं पीत्वा मदोत्कटः\n",
    "12029057a": "असुराणां सहस्राणि बहूनि सुरसत्तमः\n",
    "12029057c": "अजयद्बाहुवीर्येण भगवान्पाकशासनः\n",
    "12029058a": "यः सहस्रं सहस्राणां कन्या हेमविभूषिताः\n",
    "12029058c": "ईजानो वितते यज्ञे दक्षिणामत्यकालयत्\n",
    "12029059a": "सर्वा रथगताः कन्या रथाः सर्वे चतुर्युजः\n",
    "12029059c": "रथे रथे शतं नागाः पद्मिनो हेममालिनः\n",
    "12029060a": "सहस्रमश्वा एकैकं हस्तिनं पृष्ठतोऽन्वयुः\n",
    "12029060c": "गवां सहस्रमश्वेऽश्वे सहस्रं गव्यजाविकम्\n",
    "12029061a": "उपह्वरे निवसतो यस्याङ्के निषसाद ह\n",
    "12029061c": "गङ्गा भागीरथी तस्मादुर्वशी ह्यभवत्पुरा\n",
    "12029062a": "भूरिदक्षिणमिक्ष्वाकुं यजमानं भगीरथम्\n",
    "12029062c": "त्रिलोकपथगा गङ्गा दुहितृत्वमुपेयुषी\n",
    "12029063a": "स चेन्ममार सृञ्जय चतुर्भद्रतरस्त्वया\n",
    "12029063c": "पुत्रात्पुण्यतरश्चैव मा पुत्रमनुतप्यथाः\n",
    "12029064a": "दिलीपं चैवैलविलं मृतं शुश्रुम सृञ्जय\n",
    "12029064c": "यस्य कर्माणि भूरीणि कथयन्ति द्विजातयः\n",
    "12029065a": "इमां वै वसुसंपन्नां वसुधां वसुधाधिपः\n",
    "12029065c": "ददौ तस्मिन्महायज्ञे ब्राह्मणेभ्यः समाहितः\n",
    "12029066a": "तस्येह यजमानस्य यज्ञे यज्ञे पुरोहितः\n",
    "12029066c": "सहस्रं वारणान्हैमान्दक्षिणामत्यकालयत्\n",
    "12029067a": "यस्य यज्ञे महानासीद्यूपः श्रीमान्हिरण्मयः\n",
    "12029067c": "तं देवाः कर्म कुर्वाणाः शक्रज्येष्ठा उपाश्रयन्\n",
    "12029068a": "चषालो यस्य सौवर्णस्तस्मिन्यूपे हिरण्मये\n",
    "12029068c": "ननृतुर्देवगन्धर्वाः षट्सहस्राणि सप्तधा\n",
    "12029069a": "अवादयत्तत्र वीणां मध्ये विश्वावसुः स्वयम्\n",
    "12029069c": "सर्वभूतान्यमन्यन्त मम वादयतीत्ययम्\n",
    "12029070a": "एतद्राज्ञो दिलीपस्य राजानो नानुचक्रिरे\n",
    "12029070c": "यत्स्त्रियो हेमसंपन्नाः पथि मत्ताः स्म शेरते\n",
    "12029071a": "राजानमुग्रधन्वानं दिलीपं सत्यवादिनम्\n",
    "12029071c": "येऽपश्यन्सुमहात्मानं तेऽपि स्वर्गजितो नराः\n",
    "12029072a": "त्रयः शब्दा न जीर्यन्ते दिलीपस्य निवेशने\n",
    "12029072c": "स्वाध्यायघोषो ज्याघोषो दीयतामिति चैव हि\n",
    "12029073a": "स चेन्ममार सृञ्जय चतुर्भद्रतरस्त्वया\n",
    "12029073c": "पुत्रात्पुण्यतरश्चैव मा पुत्रमनुतप्यथाः\n",
    "12029074a": "मान्धातारं यौवनाश्वं मृतं शुश्रुम सृञ्जय\n",
    "12029074c": "यं देवा मरुतो गर्भं पितुः पार्श्वादपाहरन्\n",
    "12029075a": "संवृद्धो युवनाश्वस्य जठरे यो महात्मनः\n",
    "12029075c": "पृषदाज्योद्भवः श्रीमांस्त्रिलोकविजयी नृपः\n",
    "12029076a": "यं दृष्ट्वा पितुरुत्सङ्गे शयानं देवरूपिणम्\n",
    "12029076c": "अन्योन्यमब्रुवन्देवाः कमयं धास्यतीति वै\n",
    "12029077a": "मामेव धास्यतीत्येवमिन्द्रो अभ्यवपद्यत\n",
    "12029077c": "मान्धातेति ततस्तस्य नाम चक्रे शतक्रतुः\n",
    "12029078a": "ततस्तु पयसो धारां पुष्टिहेतोर्महात्मनः\n",
    "12029078c": "तस्यास्ये यौवनाश्वस्य पाणिरिन्द्रस्य चास्रवत्\n",
    "12029079a": "तं पिबन्पाणिमिन्द्रस्य समामह्ना व्यवर्धत\n",
    "12029079c": "स आसीद्द्वादशसमो द्वादशाहेन पार्थिव\n",
    "12029080a": "तमियं पृथिवी सर्वा एकाह्ना समपद्यत\n",
    "12029080c": "धर्मात्मानं महात्मानं शूरमिन्द्रसमं युधि\n",
    "12029081a": "य आङ्गारं हि नृपतिं मरुत्तमसितं गयम्\n",
    "12029081c": "अङ्गं बृहद्रथं चैव मान्धाता समरेऽजयत्\n",
    "12029082a": "यौवनाश्वो यदाङ्गारं समरे समयोधयत्\n",
    "12029082c": "विस्फारैर्धनुषो देवा द्यौरभेदीति मेनिरे\n",
    "12029083a": "यतः सूर्य उदेति स्म यत्र च प्रतितिष्ठति\n",
    "12029083c": "सर्वं तद्यौवनाश्वस्य मान्धातुः क्षेत्रमुच्यते\n",
    "12029084a": "अश्वमेधशतेनेष्ट्वा राजसूयशतेन च\n",
    "12029084c": "अददाद्रोहितान्मत्स्यान्ब्राह्मणेभ्यो महीपतिः\n",
    "12029085a": "हैरण्यान्योजनोत्सेधानायतान्दशयोजनम्\n",
    "12029085c": "अतिरिक्तान्द्विजातिभ्यो व्यभजन्नितरे जनाः\n",
    "12029086a": "स चेन्ममार सृञ्जय चतुर्भद्रतरस्त्वया\n",
    "12029086c": "पुत्रात्पुण्यतरश्चैव मा पुत्रमनुतप्यथाः\n",
    "12029087a": "ययातिं नाहुषं चैव मृतं शुश्रुम सृञ्जय\n",
    "12029087c": "य इमां पृथिवीं सर्वां विजित्य सहसागराम्\n",
    "12029088a": "शम्यापातेनाभ्यतीयाद्वेदीभिश्चित्रयन्नृप\n",
    "12029088c": "ईजानः क्रतुभिः पुण्यैः पर्यगच्छद्वसुंधराम्\n",
    "12029089a": "इष्ट्वा क्रतुसहस्रेण वाजिमेधशतेन च\n",
    "12029089c": "तर्पयामास देवेन्द्रं त्रिभिः काञ्चनपर्वतैः\n",
    "12029090a": "व्यूढे देवासुरे युद्धे हत्वा दैतेयदानवान्\n",
    "12029090c": "व्यभजत्पृथिवीं कृत्स्नां ययातिर्नहुषात्मजः\n",
    "12029091a": "अन्तेषु पुत्रान्निक्षिप्य यदुद्रुह्युपुरोगमान्\n",
    "12029091c": "पूरुं राज्येऽभिषिच्य स्वे सदारः प्रस्थितो वनम्\n",
    "12029092a": "स चेन्ममार सृञ्जय चतुर्भद्रतरस्त्वया\n",
    "12029092c": "पुत्रात्पुण्यतरश्चैव मा पुत्रमनुतप्यथाः\n",
    "12029093a": "अम्बरीषं च नाभागं मृतं शुश्रुम सृञ्जय\n",
    "12029093c": "यं प्रजा वव्रिरे पुण्यं गोप्तारं नृपसत्तम\n",
    "12029094a": "यः सहस्रं सहस्राणां राज्ञामयुत याजिनाम्\n",
    "12029094c": "ईजानो वितते यज्ञे ब्राह्मणेभ्यः समाहितः\n",
    "12029095a": "नैतत्पूर्वे जनाश्चक्रुर्न करिष्यन्ति चापरे\n",
    "12029095c": "इत्यम्बरीषं नाभागमन्वमोदन्त दक्षिणाः\n",
    "12029096a": "शतं राजसहस्राणि शतं राजशतानि च\n",
    "12029096c": "सर्वेऽश्वमेधैरीजानास्तेऽभ्ययुर्दक्षिणायनम्\n",
    "12029097a": "स चेन्ममार सृञ्जय चतुर्भद्रतरस्त्वया\n",
    "12029097c": "पुत्रात्पुण्यतरश्चैव मा पुत्रमनुतप्यथाः\n",
    "12029098a": "शशबिन्दुं चैत्ररथं मृतं शुश्रुम सृञ्जय\n",
    "12029098c": "यस्य भार्यासहस्राणां शतमासीन्महात्मनः\n",
    "12029099a": "सहस्रं तु सहस्राणां यस्यासञ्शाशबिन्दवः\n",
    "12029099c": "हिरण्यकवचाः सर्वे सर्वे चोत्तमधन्विनः\n",
    "12029100a": "शतं कन्या राजपुत्रमेकैकं पृष्ठतोऽन्वयुः\n",
    "12029100c": "कन्यां कन्यां शतं नागा नागं नागं शतं रथाः\n",
    "12029101a": "रथं रथं शतं चाश्वा देशजा हेममालिनः\n",
    "12029101c": "अश्वमश्वं शतं गावो गां गां तद्वदजाविकम्\n",
    "12029102a": "एतद्धनमपर्यन्तमश्वमेधे महामखे\n",
    "12029102c": "शशबिन्दुर्महाराज ब्राह्मणेभ्यः समादिशत्\n",
    "12029103a": "स चेन्ममार सृञ्जय चतुर्भद्रतरस्त्वया\n",
    "12029103c": "पुत्रात्पुण्यतरश्चैव मा पुत्रमनुतप्यथाः\n",
    "12029104a": "गयमामूर्तरयसं मृतं शुश्रुम सृञ्जय\n",
    "12029104c": "यः स वर्षशतं राजा हुतशिष्टाशनोऽभवत्\n",
    "12029105a": "यस्मै वह्निर्वरान्प्रादात्ततो वव्रे वरान्गयः\n",
    "12029105c": "ददतो मेऽक्षया चास्तु धर्मे श्रद्धा च वर्धताम्\n",
    "12029106a": "मनो मे रमतां सत्ये त्वत्प्रसादाद्धुताशन\n",
    "12029106c": "लेभे च कामांस्तान्सर्वान्पावकादिति नः श्रुतम्\n",
    "12029107a": "दर्शेन पौर्णमासेन चातुर्मास्यैः पुनः पुनः\n",
    "12029107c": "अयजत्स महातेजाः सहस्रं परिवत्सरान्\n",
    "12029108a": "शतं गवां सहस्राणि शतमश्वशतानि च\n",
    "12029108c": "उत्थायोत्थाय वै प्रादात्सहस्रं परिवत्सरान्\n",
    "12029109a": "तर्पयामास सोमेन देवान्वित्तैर्द्विजानपि\n",
    "12029109c": "पितॄन्स्वधाभिः कामैश्च स्त्रियः स्वाः पुरुषर्षभ\n",
    "12029110a": "सौवर्णां पृथिवीं कृत्वा दशव्यामां द्विरायताम्\n",
    "12029110c": "दक्षिणामददद्राजा वाजिमेधमहामखे\n",
    "12029111a": "यावत्यः सिकता राजन्गङ्गायाः पुरुषर्षभ\n",
    "12029111c": "तावतीरेव गाः प्रादादामूर्तरयसो गयः\n",
    "12029112a": "स चेन्ममार सृञ्जय चतुर्भद्रतरस्त्वया\n",
    "12029112c": "पुत्रात्पुण्यतरश्चैव मा पुत्रमनुतप्यथाः\n",
    "12029113a": "रन्तिदेवं च साङ्कृत्यं मृतं शुश्रुम सृञ्जय\n",
    "12029113c": "सम्यगाराध्य यः शक्रं वरं लेभे महायशाः\n",
    "12029114a": "अन्नं च नो बहु भवेदतिथींश्च लभेमहि\n",
    "12029114c": "श्रद्धा च नो मा व्यगमन्मा च याचिष्म कंचन\n",
    "12029115a": "उपातिष्ठन्त पशवः स्वयं तं संशितव्रतम्\n",
    "12029115c": "ग्राम्यारण्या महात्मानं रन्तिदेवं यशस्विनम्\n",
    "12029116a": "महानदी चर्मराशेरुत्क्लेदात्सुस्रुवे यतः\n",
    "12029116c": "ततश्चर्मण्वतीत्येवं विख्याता सा महानदी\n",
    "12029117a": "ब्राह्मणेभ्यो ददौ निष्कान्सदसि प्रतते नृपः\n",
    "12029117c": "तुभ्यं तुभ्यं निष्कमिति यत्राक्रोशन्ति वै द्विजाः\n",
    "12029117e": "सहस्रं तुभ्यमित्युक्त्वा ब्राह्मणान्स्म प्रपद्यते\n",
    "12029118a": "अन्वाहार्योपकरणं द्रव्योपकरणं च यत्\n",
    "12029118c": "घटाः स्थाल्यः कटाहाश्च पात्र्यश्च पिठरा अपि\n",
    "12029118e": "न तत्किंचिदसौवर्णं रन्तिदेवस्य धीमतः\n",
    "12029119a": "साङ्कृते रन्तिदेवस्य यां रात्रिमवसद्गृहे\n",
    "12029119c": "आलभ्यन्त शतं गावः सहस्राणि च विंशतिः\n",
    "12029120a": "तत्र स्म सूदाः क्रोशन्ति सुमृष्टमणिकुण्डलाः\n",
    "12029120c": "सूपभूयिष्ठमश्नीध्वं नाद्य मांसं यथा पुरा\n",
    "12029121a": "स चेन्ममार सृञ्जय चतुर्भद्रतरस्त्वया\n",
    "12029121c": "पुत्रात्पुण्यतरश्चैव मा पुत्रमनुतप्यथाः\n",
    "12029122a": "सगरं च महात्मानं मृतं शुश्रुम सृञ्जय\n",
    "12029122c": "ऐक्ष्वाकं पुरुषव्याघ्रमतिमानुषविक्रमम्\n",
    "12029123a": "षष्टिः पुत्रसहस्राणि यं यान्तं पृष्ठतोऽन्वयुः\n",
    "12029123c": "नक्षत्रराजं वर्षान्ते व्यभ्रे ज्योतिर्गणा इव\n",
    "12029124a": "एकच्छत्रा मही यस्य प्रणता ह्यभवत्पुरा\n",
    "12029124c": "योऽश्वमेधसहस्रेण तर्पयामास देवताः\n",
    "12029125a": "यः प्रादात्काञ्चनस्तम्भं प्रासादं सर्वकाञ्चनम्\n",
    "12029125c": "पूर्णं पद्मदलाक्षीणां स्त्रीणां शयनसंकुलम्\n",
    "12029126a": "द्विजातिभ्योऽनुरूपेभ्यः कामानुच्चावचांस्तथा\n",
    "12029126c": "यस्यादेशेन तद्वित्तं व्यभजन्त द्विजातयः\n",
    "12029127a": "खानयामास यः कोपात्पृथिवीं सागराङ्किताम्\n",
    "12029127c": "यस्य नाम्ना समुद्रश्च सागरत्वमुपागतः\n",
    "12029128a": "स चेन्ममार सृञ्जय चतुर्भद्रतरस्त्वया\n",
    "12029128c": "पुत्रात्पुण्यतरश्चैव मा पुत्रमनुतप्यथाः\n",
    "12029129a": "राजानं च पृथुं वैन्यं मृतं शुश्रुम सृञ्जय\n",
    "12029129c": "यमभ्यषिञ्चन्संभूय महारण्ये महर्षयः\n",
    "12029130a": "प्रथयिष्यति वै लोकान्पृथुरित्येव शब्दितः\n",
    "12029130c": "क्षताच्च नस्त्रायतीति स तस्मात्क्षत्रियः स्मृतः\n",
    "12029131a": "पृथुं वैन्यं प्रजा दृष्ट्वा रक्ताः स्मेति यदब्रुवन्\n",
    "12029131c": "ततो राजेति नामास्य अनुरागादजायत\n",
    "12029132a": "अकृष्टपच्या पृथिवी पुटके पुटके मधु\n",
    "12029132c": "सर्वा द्रोणदुघा गावो वैन्यस्यासन्प्रशासतः\n",
    "12029133a": "अरोगाः सर्वसिद्धार्था मनुष्या अकुतोभयाः\n",
    "12029133c": "यथाभिकाममवसन्क्षेत्रेषु च गृहेषु च\n",
    "12029134a": "आपः संस्तम्भिरे यस्य समुद्रस्य यियासतः\n",
    "12029134c": "सरितश्चानुदीर्यन्त ध्वजसङ्गश्च नाभवत्\n",
    "12029135a": "हैरण्यांस्त्रिनलोत्सेधान्पर्वतानेकविंशतिम्\n",
    "12029135c": "ब्राह्मणेभ्यो ददौ राजा योऽश्वमेधे महामखे\n",
    "12029136a": "स चेन्ममार सृञ्जय चतुर्भद्रतरस्त्वया\n",
    "12029136c": "पुत्रात्पुण्यतरश्चैव मा पुत्रमनुतप्यथाः\n",
    "12029137a": "किं वै तूष्णीं ध्यायसि सृञ्जय त्वं; न मे राजन्वाचमिमां शृणोषि\n",
    "12029137c": "न चेन्मोघं विप्रलप्तं मयेदं; पथ्यं मुमूर्षोरिव सम्यगुक्तम्\n",
    "12029138": "सृञ्जय उवाच\n",
    "12029138a": "शृणोमि ते नारद वाचमेतां; विचित्रार्थां स्रजमिव पुण्यगन्धाम्\n",
    "12029138c": "राजर्षीणां पुण्यकृतां महात्मनां; कीर्त्या युक्तां शोकनिर्णाशनार्थम्\n",
    "12029139a": "न ते मोघं विप्रलप्तं महर्षे; दृष्ट्वैव त्वां नारदाहं विशोकः\n",
    "12029139c": "शुश्रूषे ते वचनं ब्रह्मवादि;न्न ते तृप्याम्यमृतस्येव पानात्\n",
    "12029140a": "अमोघदर्शिन्मम चेत्प्रसादं; सुताघदग्धस्य विभो प्रकुर्याः\n",
    "12029140c": "मृतस्य संजीवनमद्य मे स्या;त्तव प्रसादात्सुतसंगमश्च\n",
    "12029141": "नारद उवाच\n",
    "12029141a": "यस्ते पुत्रो दयितोऽयं वियातः; स्वर्णष्ठीवी यमदात्पर्वतस्ते\n",
    "12029141c": "पुनस्ते तं पुत्रमहं ददामि; हिरण्यनाभं वर्षसहस्रिणं च\n",
    "12030001": "युधिष्ठिर उवाच\n",
    "12030001a": "स कथं काञ्चनष्ठीवी सृञ्जयस्य सुतोऽभवत्\n",
    "12030001c": "पर्वतेन किमर्थं च दत्तः केन ममार च\n",
    "12030002a": "यदा वर्षसहस्रायुस्तदा भवति मानवः\n",
    "12030002c": "कथमप्राप्तकौमारः सृञ्जयस्य सुतो मृतः\n",
    "12030003a": "उताहो नाममात्रं वै सुवर्णष्ठीविनोऽभवत्\n",
    "12030003c": "तथ्यं वा काञ्चनष्ठीवीत्येतदिच्छामि वेदितुम्\n",
    "12030004": "वासुदेव उवाच\n",
    "12030004a": "अत्र ते कथयिष्यामि यथा वृत्तं जनेश्वर\n",
    "12030004c": "नारदः पर्वतश्चैव प्रागृषी लोकपूजितौ\n",
    "12030005a": "मातुलो भागिनेयश्च देवलोकादिहागतौ\n",
    "12030005c": "विहर्तुकामौ संप्रीत्या मानुष्येषु पुरा प्रभू\n",
    "12030006a": "हविःपवित्रभोज्येन देवभोज्येन चैव ह\n",
    "12030006c": "नारदो मातुलश्चैव भागिनेयश्च पर्वतः\n",
    "12030007a": "तावुभौ तपसोपेताववनीतलचारिणौ\n",
    "12030007c": "भुञ्जानौ मानुषान्भोगान्यथावत्पर्यधावताम्\n",
    "12030008a": "प्रीतिमन्तौ मुदा युक्तौ समयं तत्र चक्रतुः\n",
    "12030008c": "यो भवेद्धृदि संकल्पः शुभो वा यदि वाशुभः\n",
    "12030008e": "अन्योन्यस्य स आख्येयो मृषा शापोऽन्यथा भवेत्\n",
    "12030009a": "तौ तथेति प्रतिज्ञाय महर्षी लोकपूजितौ\n",
    "12030009c": "सृञ्जयं श्वैत्यमभ्येत्य राजानमिदमूचतुः\n",
    "12030010a": "आवां भवति वत्स्यावः कंचित्कालं हिताय ते\n",
    "12030010c": "यथावत्पृथिवीपाल आवयोः प्रगुणीभव\n",
    "12030010e": "तथेति कृत्वा तौ राजा सत्कृत्योपचचार ह\n",
    "12030011a": "ततः कदाचित्तौ राजा महात्मानौ तथागतौ\n",
    "12030011c": "अब्रवीत्परमप्रीतः सुतेयं वरवर्णिनी\n",
    "12030012a": "एकैव मम कन्यैषा युवां परिचरिष्यति\n",
    "12030012c": "दर्शनीयानवद्याङ्गी शीलवृत्तसमन्विता\n",
    "12030012e": "सुकुमारी कुमारी च पद्मकिञ्जल्कसंनिभा\n",
    "12030013a": "परमं सौम्य इत्युक्तस्ताभ्यां राजा शशास ताम्\n",
    "12030013c": "कन्ये विप्रावुपचर देववत्पितृवच्च ह\n",
    "12030014a": "सा तु कन्या तथेत्युक्त्वा पितरं धर्मचारिणी\n",
    "12030014c": "यथानिदेशं राज्ञस्तौ सत्कृत्योपचचार ह\n",
    "12030015a": "तस्यास्तथोपचारेण रूपेणाप्रतिमेन च\n",
    "12030015c": "नारदं हृच्छयस्तूर्णं सहसैवान्वपद्यत\n",
    "12030016a": "ववृधे च ततस्तस्य हृदि कामो महात्मनः\n",
    "12030016c": "यथा शुक्लस्य पक्षस्य प्रवृत्तावुडुराट्छनैः\n",
    "12030017a": "न च तं भागिनेयाय पर्वताय महात्मने\n",
    "12030017c": "शशंस मन्मथं तीव्रं व्रीडमानः स धर्मवित्\n",
    "12030018a": "तपसा चेङ्गितेनाथ पर्वतोऽथ बुबोध तत्\n",
    "12030018c": "कामार्तं नारदं क्रुद्धः शशापैनं ततो भृशम्\n",
    "12030019a": "कृत्वा समयमव्यग्रो भवान्वै सहितो मया\n",
    "12030019c": "यो भवेद्धृदि संकल्पः शुभो वा यदि वाशुभः\n",
    "12030020a": "अन्योन्यस्य स आख्येय इति तद्वै मृषा कृतम्\n",
    "12030020c": "भवता वचनं ब्रह्मंस्तस्मादेतद्वदाम्यहम्\n",
    "12030021a": "न हि कामं प्रवर्तन्तं भवानाचष्ट मे पुरा\n",
    "12030021c": "सुकुमार्यां कुमार्यां ते तस्मादेष शपाम्यहम्\n",
    "12030022a": "ब्रह्मवादी गुरुर्यस्मात्तपस्वी ब्राह्मणश्च सन्\n",
    "12030022c": "अकार्षीः समयभ्रंशमावाभ्यां यः कृतो मिथः\n",
    "12030023a": "शप्स्ये तस्मात्सुसंक्रुद्धो भवन्तं तं निबोध मे\n",
    "12030023c": "सुकुमारी च ते भार्या भविष्यति न संशयः\n",
    "12030024a": "वानरं चैव कन्या त्वां विवाहात्प्रभृति प्रभो\n",
    "12030024c": "संद्रक्ष्यन्ति नराश्चान्ये स्वरूपेण विनाकृतम्\n",
    "12030025a": "स तद्वाक्यं तु विज्ञाय नारदः पर्वतात्तदा\n",
    "12030025c": "अशपत्तमपि क्रोधाद्भागिनेयं स मातुलः\n",
    "12030026a": "तपसा ब्रह्मचर्येण सत्येन च दमेन च\n",
    "12030026c": "युक्तोऽपि धर्मनित्यश्च न स्वर्गवासमाप्स्यसि\n",
    "12030027a": "तौ तु शप्त्वा भृशं क्रुद्धौ परस्परममर्षणौ\n",
    "12030027c": "प्रतिजग्मतुरन्योन्यं क्रुद्धाविव गजोत्तमौ\n",
    "12030028a": "पर्वतः पृथिवीं कृत्स्नां विचचार महामुनिः\n",
    "12030028c": "पूज्यमानो यथान्यायं तेजसा स्वेन भारत\n",
    "12030029a": "अथ तामलभत्कन्यां नारदः सृञ्जयात्मजाम्\n",
    "12030029c": "धर्मेण धर्मप्रवरः सुकुमारीमनिन्दिताम्\n",
    "12030030a": "सा तु कन्या यथाशापं नारदं तं ददर्श ह\n",
    "12030030c": "पाणिग्रहणमन्त्राणां प्रयोगादेव वानरम्\n",
    "12030031a": "सुकुमारी च देवर्षिं वानरप्रतिमाननम्\n",
    "12030031c": "नैवावमन्यत तदा प्रीतिमत्येव चाभवत्\n",
    "12030032a": "उपतस्थे च भर्तारं न चान्यं मनसाप्यगात्\n",
    "12030032c": "देवं मुनिं वा यक्षं वा पतित्वे पतिवत्सला\n",
    "12030033a": "ततः कदाचिद्भगवान्पर्वतोऽनुससार ह\n",
    "12030033c": "वनं विरहितं किंचित्तत्रापश्यत्स नारदम्\n",
    "12030034a": "ततोऽभिवाद्य प्रोवाच नारदं पर्वतस्तदा\n",
    "12030034c": "भवान्प्रसादं कुरुतां स्वर्गादेशाय मे प्रभो\n",
    "12030035a": "तमुवाच ततो दृष्ट्वा पर्वतं नारदस्तदा\n",
    "12030035c": "कृताञ्जलिमुपासीनं दीनं दीनतरः स्वयम्\n",
    "12030036a": "त्वयाहं प्रथमं शप्तो वानरस्त्वं भविष्यसि\n",
    "12030036c": "इत्युक्तेन मया पश्चाच्छप्तस्त्वमपि मत्सरात्\n",
    "12030036e": "अद्यप्रभृति वै वासं स्वर्गे नावाप्स्यसीति ह\n",
    "12030037a": "तव नैतद्धि सदृशं पुत्रस्थाने हि मे भवान्\n",
    "12030037c": "निवर्तयेतां तौ शापमन्योऽन्येन तदा मुनी\n",
    "12030038a": "श्रीसमृद्धं तदा दृष्ट्वा नारदं देवरूपिणम्\n",
    "12030038c": "सुकुमारी प्रदुद्राव परपत्यभिशङ्कया\n",
    "12030039a": "तां पर्वतस्ततो दृष्ट्वा प्रद्रवन्तीमनिन्दिताम्\n",
    "12030039c": "अब्रवीत्तव भर्तैष नात्र कार्या विचारणा\n",
    "12030040a": "ऋषिः परमधर्मात्मा नारदो भगवान्प्रभुः\n",
    "12030040c": "तवैवाभेद्यहृदयो मा ते भूदत्र संशयः\n",
    "12030041a": "सानुनीता बहुविधं पर्वतेन महात्मना\n",
    "12030041c": "शापदोषं च तं भर्तुः श्रुत्वा स्वां प्रकृतिं गता\n",
    "12030041e": "पर्वतोऽथ ययौ स्वर्गं नारदोऽथ ययौ गृहान्\n",
    "12030042a": "प्रत्यक्षकर्मा सर्वस्य नारदोऽयं महानृषिः\n",
    "12030042c": "एष वक्ष्यति वै पृष्टो यथा वृत्तं नरोत्तम\n",
    "12031001": "वैशंपायन उवाच\n",
    "12031001a": "ततो राजा पाण्डुसुतो नारदं प्रत्यभाषत\n",
    "12031001c": "भगवञ्श्रोतुमिच्छामि सुवर्णष्ठीविसंभवम्\n",
    "12031002a": "एवमुक्तः स च मुनिर्धर्मराजेन नारदः\n",
    "12031002c": "आचचक्षे यथा वृत्तं सुवर्णष्ठीविनं प्रति\n",
    "12031003a": "एवमेतन्महाराज यथायं केशवोऽब्रवीत्\n",
    "12031003c": "कार्यस्यास्य तु यच्छेषं तत्ते वक्ष्यामि पृच्छतः\n",
    "12031004a": "अहं च पर्वतश्चैव स्वस्रीयो मे महामुनिः\n",
    "12031004c": "वस्तुकामावभिगतौ सृञ्जयं जयतां वरम्\n",
    "12031005a": "तत्र संपूजितौ तेन विधिदृष्टेन कर्मणा\n",
    "12031005c": "सर्वकामैः सुविहितौ निवसावोऽस्य वेश्मनि\n",
    "12031006a": "व्यतिक्रान्तासु वर्षासु समये गमनस्य च\n",
    "12031006c": "पर्वतो मामुवाचेदं काले वचनमर्थवत्\n",
    "12031007a": "आवामस्य नरेन्द्रस्य गृहे परमपूजितौ\n",
    "12031007c": "उषितौ समये ब्रह्मंश्चिन्त्यतामत्र सांप्रतम्\n",
    "12031008a": "ततोऽहमब्रुवं राजन्पर्वतं शुभदर्शनम्\n",
    "12031008c": "सर्वमेतत्त्वयि विभो भागिनेयोपपद्यते\n",
    "12031009a": "वरेण छन्द्यतां राजा लभतां यद्यदिच्छति\n",
    "12031009c": "आवयोस्तपसा सिद्धिं प्राप्नोतु यदि मन्यसे\n",
    "12031010a": "तत आहूय राजानं सृञ्जयं शुभदर्शनम्\n",
    "12031010c": "पर्वतोऽनुमतं वाक्यमुवाच मुनिपुंगवः\n",
    "12031011a": "प्रीतौ स्वो नृप सत्कारैस्तव ह्यार्जवसंभृतैः\n",
    "12031011c": "आवाभ्यामभ्यनुज्ञातो वरं नृवर चिन्तय\n",
    "12031012a": "देवानामविहिंसायां यद्भवेन्मानुषक्षमम्\n",
    "12031012c": "तद्गृहाण महाराज पूजार्हो नौ मतो भवान्\n",
    "12031013": "सृञ्जय उवाच\n",
    "12031013a": "प्रीतौ भवन्तौ यदि मे कृतमेतावता मम\n",
    "12031013c": "एष एव परो लाभो निर्वृत्तो मे महाफलः\n",
    "12031014": "नारद उवाच\n",
    "12031014a": "तमेवंवादिनं भूयः पर्वतः प्रत्यभाषत\n",
    "12031014c": "वृणीष्व राजन्संकल्पो यस्ते हृदि चिरं स्थितः\n",
    "12031015": "सृञ्जय उवाच\n",
    "12031015a": "अभीप्सामि सुतं वीरं वीर्यवन्तं दृढव्रतम्\n",
    "12031015c": "आयुष्मन्तं महाभागं देवराजसमद्युतिम्\n",
    "12031016": "पर्वत उवाच\n",
    "12031016a": "भविष्यत्येष ते कामो न त्वायुष्मान्भविष्यति\n",
    "12031016c": "देवराजाभिभूत्यर्थं संकल्पो ह्येष ते हृदि\n",
    "12031017a": "सुवर्णष्ठीवनाच्चैव स्वर्णष्ठीवी भविष्यति\n",
    "12031017c": "रक्ष्यश्च देवराजात्स देवराजसमद्युतिः\n",
    "12031018": "नारद उवाच\n",
    "12031018a": "तच्छ्रुत्वा सृञ्जयो वाक्यं पर्वतस्य महात्मनः\n",
    "12031018c": "प्रसादयामास तदा नैतदेवं भवेदिति\n",
    "12031019a": "आयुष्मान्मे भवेत्पुत्रो भवतस्तपसा मुने\n",
    "12031019c": "न च तं पर्वतः किंचिदुवाचेन्द्रव्यपेक्षया\n",
    "12031020a": "तमहं नृपतिं दीनमब्रुवं पुनरेव तु\n",
    "12031020c": "स्मर्तव्योऽहं महाराज दर्शयिष्यामि ते स्मृतः\n",
    "12031021a": "अहं ते दयितं पुत्रं प्रेतराजवशं गतम्\n",
    "12031021c": "पुनर्दास्यामि तद्रूपं मा शुचः पृथिवीपते\n",
    "12031022a": "एवमुक्त्वा तु नृपतिं प्रयातौ स्वो यथेप्सितम्\n",
    "12031022c": "सृञ्जयश्च यथाकामं प्रविवेश स्वमन्दिरम्\n",
    "12031023a": "सृञ्जयस्याथ राजर्षेः कस्मिंश्चित्कालपर्यये\n",
    "12031023c": "जज्ञे पुत्रो महावीर्यस्तेजसा प्रज्वलन्निव\n",
    "12031024a": "ववृधे स यथाकालं सरसीव महोत्पलम्\n",
    "12031024c": "बभूव काञ्चनष्ठीवी यथार्थं नाम तस्य तत्\n",
    "12031025a": "तदद्भुततमं लोके पप्रथे कुरुसत्तम\n",
    "12031025c": "बुबुधे तच्च देवेन्द्रो वरदानं महात्मनोः\n",
    "12031026a": "ततस्त्वभिभवाद्भीतो बृहस्पतिमते स्थितः\n",
    "12031026c": "कुमारस्यान्तरप्रेक्षी बभूव बलवृत्रहा\n",
    "12031027a": "चोदयामास वज्रं स दिव्यास्त्रं मूर्तिसंस्थितम्\n",
    "12031027c": "व्याघ्रो भूत्वा जहीमं त्वं राजपुत्रमिति प्रभो\n",
    "12031028a": "विवृद्धः किल वीर्येण मामेषोऽभिभविष्यति\n",
    "12031028c": "सृञ्जयस्य सुतो वज्र यथैनं पर्वतो ददौ\n",
    "12031029a": "एवमुक्तस्तु शक्रेण वज्रः परपुरंजयः\n",
    "12031029c": "कुमारस्यान्तरप्रेक्षी नित्यमेवान्वपद्यत\n",
    "12031030a": "सृञ्जयोऽपि सुतं प्राप्य देवराजसमद्युतिम्\n",
    "12031030c": "हृष्टः सान्तःपुरो राजा वननित्योऽभवत्तदा\n",
    "12031031a": "ततो भागीरथीतीरे कदाचिद्वननिर्झरे\n",
    "12031031c": "धात्रीद्वितीयो बालः स क्रीडार्थं पर्यधावत\n",
    "12031032a": "पञ्चवर्षकदेशीयो बालो नागेन्द्रविक्रमः\n",
    "12031032c": "सहसोत्पतितं व्याघ्रमाससाद महाबलः\n",
    "12031033a": "तेन चैव विनिष्पिष्टो वेपमानो नृपात्मजः\n",
    "12031033c": "व्यसुः पपात मेदिन्यां ततो धात्री विचुक्रुशे\n",
    "12031034a": "हत्वा तु राजपुत्रं स तत्रैवान्तरधीयत\n",
    "12031034c": "शार्दूलो देवराजस्य माययान्तर्हितस्तदा\n",
    "12031035a": "धात्र्यास्तु निनदं श्रुत्वा रुदत्याः परमार्तवत्\n",
    "12031035c": "अभ्यधावत तं देशं स्वयमेव महीपतिः\n",
    "12031036a": "स ददर्श गतासुं तं शयानं पीतशोणितम्\n",
    "12031036c": "कुमारं विगतानन्दं निशाकरमिव च्युतम्\n",
    "12031037a": "स तमुत्सङ्गमारोप्य परिपीडितवक्षसम्\n",
    "12031037c": "पुत्रं रुधिरसंसिक्तं पर्यदेवयदातुरः\n",
    "12031038a": "ततस्ता मातरस्तस्य रुदन्त्यः शोककर्शिताः\n",
    "12031038c": "अभ्यधावन्त तं देशं यत्र राजा स सृञ्जयः\n",
    "12031039a": "ततः स राजा सस्मार मामन्तर्गतमानसः\n",
    "12031039c": "तच्चाहं चिन्तितं ज्ञात्वा गतवांस्तस्य दर्शनम्\n",
    "12031040a": "स मयैतानि वाक्यानि श्रावितः शोकलालसः\n",
    "12031040c": "यानि ते यदुवीरेण कथितानि महीपते\n",
    "12031041a": "संजीवितश्चापि मया वासवानुमते तदा\n",
    "12031041c": "भवितव्यं तथा तच्च न तच्छक्यमतोऽन्यथा\n",
    "12031042a": "अत ऊर्ध्वं कुमारः स स्वर्णष्ठीवी महायशाः\n",
    "12031042c": "चित्तं प्रसादयामास पितुर्मातुश्च वीर्यवान्\n",
    "12031043a": "कारयामास राज्यं स पितरि स्वर्गते विभुः\n",
    "12031043c": "वर्षाणामेकशतवत्सहस्रं भीमविक्रमः\n",
    "12031044a": "तत इष्ट्वा महायज्ञैर्बहुभिर्भूरिदक्षिणैः\n",
    "12031044c": "तर्पयामास देवांश्च पितॄंश्चैव महाद्युतिः\n",
    "12031045a": "उत्पाद्य च बहून्पुत्रान्कुलसंतानकारिणः\n",
    "12031045c": "कालेन महता राजन्कालधर्ममुपेयिवान्\n",
    "12031046a": "स त्वं राजेन्द्र संजातं शोकमेतन्निवर्तय\n",
    "12031046c": "यथा त्वां केशवः प्राह व्यासश्च सुमहातपाः\n",
    "12031047a": "पितृपैतामहं राज्यमास्थाय दुरमुद्वह\n",
    "12031047c": "इष्ट्वा पुण्यैर्महायज्ञैरिष्टाँल्लोकानवाप्स्यसि\n",
    "12032001": "वैशंपायन उवाच\n",
    "12032001a": "तूष्णींभूतं तु राजानं शोचमानं युधिष्ठिरम्\n",
    "12032001c": "तपस्वी धर्मतत्त्वज्ञः कृष्णद्वैपायनोऽब्रवीत्\n",
    "12032002a": "प्रजानां पालनं धर्मो राज्ञां राजीवलोचन\n",
    "12032002c": "धर्मः प्रमाणं लोकस्य नित्यं धर्मानुवर्तनम्\n",
    "12032003a": "अनुतिष्ठस्व वै राजन्पितृपैतामहं पदम्\n",
    "12032003c": "ब्राह्मणेषु च यो धर्मः स नित्यो वेदनिश्चितः\n",
    "12032004a": "तत्प्रमाणं प्रमाणानां शाश्वतं भरतर्षभ\n",
    "12032004c": "तस्य धर्मस्य कृत्स्नस्य क्षत्रियः परिरक्षिता\n",
    "12032005a": "तथा यः प्रतिहन्त्यस्य शासनं विषये नरः\n",
    "12032005c": "स बाहुभ्यां विनिग्राह्यो लोकयात्राविघातकः\n",
    "12032006a": "प्रमाणमप्रमाणं यः कुर्यान्मोहवशं गतः\n",
    "12032006c": "भृत्यो वा यदि वा पुत्रस्तपस्वी वापि कश्चन\n",
    "12032006e": "पापान्सर्वैरुपायैस्तान्नियच्छेद्घातयेत वा\n",
    "12032007a": "अतोऽन्यथा वर्तमानो राजा प्राप्नोति किल्बिषम्\n",
    "12032007c": "धर्मं विनश्यमानं हि यो न रक्षेत्स धर्महा\n",
    "12032008a": "ते त्वया धर्महन्तारो निहताः सपदानुगाः\n",
    "12032008c": "स्वधर्मे वर्तमानस्त्वं किं नु शोचसि पाण्डव\n",
    "12032008e": "राजा हि हन्याद्दद्याच्च प्रजा रक्षेच्च धर्मतः\n",
    "12032009": "युधिष्ठिर उवाच\n",
    "12032009a": "न तेऽभिशङ्के वचनं यद्ब्रवीषि तपोधन\n",
    "12032009c": "अपरोक्षो हि ते धर्मः सर्वधर्मभृतां वर\n",
    "12032010a": "मया ह्यवध्या बहवो घातिता राज्यकारणात्\n",
    "12032010c": "तान्यकार्याणि मे ब्रह्मन्दहन्ति च तपन्ति च\n",
    "12032011": "व्यास उवाच\n",
    "12032011a": "ईश्वरो वा भवेत्कर्ता पुरुषो वापि भारत\n",
    "12032011c": "हठो वा वर्तते लोके कर्मजं वा फलं स्मृतम्\n",
    "12032012a": "ईश्वरेण नियुक्ता हि साध्वसाधु च पार्थिव\n",
    "12032012c": "कुर्वन्ति पुरुषाः कर्म फलमीश्वरगामि तत्\n",
    "12032013a": "यथा हि पुरुषश्छिन्द्याद्वृक्षं परशुना वने\n",
    "12032013c": "छेत्तुरेव भवेत्पापं परशोर्न कथंचन\n",
    "12032014a": "अथ वा तदुपादानात्प्राप्नुयुः कर्मणः फलम्\n",
    "12032014c": "दण्डशस्त्रकृतं पापं पुरुषे तन्न विद्यते\n",
    "12032015a": "न चैतदिष्टं कौन्तेय यदन्येन फलं कृतम्\n",
    "12032015c": "प्राप्नुयादिति तस्माच्च ईश्वरे तन्निवेशय\n",
    "12032016a": "अथ वा पुरुषः कर्ता कर्मणोः शुभपापयोः\n",
    "12032016c": "न परं विद्यते तस्मादेवमन्यच्छुभं कुरु\n",
    "12032017a": "न हि कश्चित्क्वचिद्राजन्दिष्टात्प्रतिनिवर्तते\n",
    "12032017c": "दण्डशस्त्रकृतं पापं पुरुषे तन्न विद्यते\n",
    "12032018a": "यदि वा मन्यसे राजन्हठे लोकं प्रतिष्ठितम्\n",
    "12032018c": "एवमप्यशुभं कर्म न भूतं न भविष्यति\n",
    "12032019a": "अथाभिपत्तिर्लोकस्य कर्तव्या शुभपापयोः\n",
    "12032019c": "अभिपन्नतमं लोके राज्ञामुद्यतदण्डनम्\n",
    "12032020a": "अथापि लोके कर्माणि समावर्तन्त भारत\n",
    "12032020c": "शुभाशुभफलं चेमे प्राप्नुवन्तीति मे मतिः\n",
    "12032021a": "एवं सत्यं शुभादेशं कर्मणस्तत्फलं ध्रुवम्\n",
    "12032021c": "त्यज तद्राजशार्दूल मैवं शोके मनः कृथाः\n",
    "12032022a": "स्वधर्मे वर्तमानस्य सापवादेऽपि भारत\n",
    "12032022c": "एवमात्मपरित्यागस्तव राजन्न शोभनः\n",
    "12032023a": "विहितानीह कौन्तेय प्रायश्चित्तानि कर्मिणाम्\n",
    "12032023c": "शरीरवांस्तानि कुर्यादशरीरः पराभवेत्\n",
    "12032024a": "तद्राजञ्जीवमानस्त्वं प्रायश्चित्तं चरिष्यसि\n",
    "12032024c": "प्रायश्चित्तमकृत्वा तु प्रेत्य तप्तासि भारत\n",
    "12033001": "युधिष्ठिर उवाच\n",
    "12033001a": "हताः पुत्राश्च पौत्राश्च भ्रातरः पितरस्तथा\n",
    "12033001c": "श्वशुरा गुरवश्चैव मातुलाः सपितामहाः\n",
    "12033002a": "क्षत्रियाश्च महात्मानः संबन्धिसुहृदस्तथा\n",
    "12033002c": "वयस्या ज्ञातयश्चैव भ्रातरश्च पितामह\n",
    "12033003a": "बहवश्च मनुष्येन्द्रा नानादेशसमागताः\n",
    "12033003c": "घातिता राज्यलुब्धेन मयैकेन पितामह\n",
    "12033004a": "तांस्तादृशानहं हत्वा धर्मनित्यान्महीक्षितः\n",
    "12033004c": "असकृत्सोमपान्वीरान्किं प्राप्स्यामि तपोधन\n",
    "12033005a": "दह्याम्यनिशमद्याहं चिन्तयानः पुनः पुनः\n",
    "12033005c": "हीनां पार्थिवसिंहैस्तैः श्रीमद्भिः पृथिवीमिमाम्\n",
    "12033006a": "दृष्ट्वा ज्ञातिवधं घोरं हतांश्च शतशः परान्\n",
    "12033006c": "कोटिशश्च नरानन्यान्परितप्ये पितामह\n",
    "12033007a": "का नु तासां वरस्त्रीणामवस्थाद्य भविष्यति\n",
    "12033007c": "विहीनानां स्वतनयैः पतिभिर्भ्रातृभिस्तथा\n",
    "12033008a": "अस्मानन्तकरान्घोरान्पाण्डवान्वृष्णिसंहितान्\n",
    "12033008c": "आक्रोशन्त्यः कृशा दीना निपतन्त्यश्च भूतले\n",
    "12033009a": "अपश्यन्त्यः पितॄन्भ्रातॄन्पतीन्पुत्रांश्च योषितः\n",
    "12033009c": "त्यक्त्वा प्राणान्प्रियान्सर्वा गमिष्यन्ति यमक्षयम्\n",
    "12033010a": "वत्सलत्वाद्द्विजश्रेष्ठ तत्र मे नास्ति संशयः\n",
    "12033010c": "व्यक्तं सौक्ष्म्याच्च धर्मस्य प्राप्स्यामः स्त्रीवधं वयम्\n",
    "12033011a": "ते वयं सुहृदो हत्वा कृत्वा पापमनन्तकम्\n",
    "12033011c": "नरके निपतिष्यामो ह्यधःशिरस एव च\n",
    "12033012a": "शरीराणि विमोक्ष्यामस्तपसोग्रेण सत्तम\n",
    "12033012c": "आश्रमांश्च विशेषांस्त्वं ममाचक्ष्व पितामह\n",
    "12034001": "वैशंपायन उवाच\n",
    "12034001a": "युधिष्ठिरस्य तद्वाक्यं श्रुत्वा द्वैपायनस्तदा\n",
    "12034001c": "समीक्ष्य निपुणं बुद्ध्या ऋषिः प्रोवाच पाण्डवम्\n",
    "12034002a": "मा विषादं कृथा राजन्क्षत्रधर्ममनुस्मर\n",
    "12034002c": "स्वधर्मेण हता ह्येते क्षत्रियाः क्षत्रियर्षभ\n",
    "12034003a": "काङ्क्षमाणाः श्रियं कृत्स्नां पृथिव्यां च महद्यशः\n",
    "12034003c": "कृतान्तविधिसंयुक्ताः कालेन निधनं गताः\n",
    "12034004a": "न त्वं हन्ता न भीमोऽपि नार्जुनो न यमावपि\n",
    "12034004c": "कालः पर्यायधर्मेण प्राणानादत्त देहिनाम्\n",
    "12034005a": "न यस्य मातापितरौ नानुग्राह्योऽस्ति कश्चन\n",
    "12034005c": "कर्मसाक्षी प्रजानां यस्तेन कालेन संहृताः\n",
    "12034006a": "हेतुमात्रमिदं तस्य कालस्य पुरुषर्षभ\n",
    "12034006c": "यद्धन्ति भूतैर्भूतानि तदस्मै रूपमैश्वरम्\n",
    "12034007a": "कर्ममूर्त्यात्मकं विद्धि साक्षिणं शुभपापयोः\n",
    "12034007c": "सुखदुःखगुणोदर्कं कालं कालफलप्रदम्\n",
    "12034008a": "तेषामपि महाबाहो कर्माणि परिचिन्तय\n",
    "12034008c": "विनाशहेतुकारित्वे यैस्ते कालवशं गताः\n",
    "12034009a": "आत्मनश्च विजानीहि नियमव्रतशीलताम्\n",
    "12034009c": "यदा त्वमीदृशं कर्म विधिनाक्रम्य कारितः\n",
    "12034010a": "त्वष्ट्रेव विहितं यन्त्रं यथा स्थापयितुर्वशे\n",
    "12034010c": "कर्मणा कालयुक्तेन तथेदं भ्राम्यते जगत्\n",
    "12034011a": "पुरुषस्य हि दृष्ट्वेमामुत्पत्तिमनिमित्ततः\n",
    "12034011c": "यदृच्छया विनाशं च शोकहर्षावनर्थकौ\n",
    "12034012a": "व्यलीकं चापि यत्त्वत्र चित्तवैतंसिकं तव\n",
    "12034012c": "तदर्थमिष्यते राजन्प्रायश्चित्तं तदाचर\n",
    "12034013a": "इदं च श्रूयते पार्थ युद्धे देवासुरे पुरा\n",
    "12034013c": "असुरा भ्रातरो ज्येष्ठा देवाश्चापि यवीयसः\n",
    "12034014a": "तेषामपि श्रीनिमित्तं महानासीत्समुच्छ्रयः\n",
    "12034014c": "युद्धं वर्षसहस्राणि द्वात्रिंशदभवत्किल\n",
    "12034015a": "एकार्णवां महीं कृत्वा रुधिरेण परिप्लुताम्\n",
    "12034015c": "जघ्नुर्दैत्यांस्तदा देवास्त्रिदिवं चैव लेभिरे\n",
    "12034016a": "तथैव पृथिवीं लब्ध्वा ब्राह्मणा वेदपारगाः\n",
    "12034016c": "संश्रिता दानवानां वै साह्यार्थे दर्पमोहिताः\n",
    "12034017a": "शालावृका इति ख्यातास्त्रिषु लोकेषु भारत\n",
    "12034017c": "अष्टाशीतिसहस्राणि ते चापि विबुधैर्हताः\n",
    "12034018a": "धर्मव्युच्छित्तिमिच्छन्तो येऽधर्मस्य प्रवर्तकाः\n",
    "12034018c": "हन्तव्यास्ते दुरात्मानो देवैर्दैत्या इवोल्बणाः\n",
    "12034019a": "एकं हत्वा यदि कुले शिष्टानां स्यादनामयम्\n",
    "12034019c": "कुलं हत्वाथ राष्ट्रं वा न तद्वृत्तोपघातकम्\n",
    "12034020a": "अधर्मरूपो धर्मो हि कश्चिदस्ति नराधिप\n",
    "12034020c": "धर्मश्चाधर्मरूपोऽस्ति तच्च ज्ञेयं विपश्चिता\n",
    "12034021a": "तस्मात्संस्तम्भयात्मानं श्रुतवानसि पाण्डव\n",
    "12034021c": "देवैः पूर्वगतं मार्गमनुयातोऽसि भारत\n",
    "12034022a": "न हीदृशा गमिष्यन्ति नरकं पाण्डवर्षभ\n",
    "12034022c": "भ्रातॄनाश्वासयैतांस्त्वं सुहृदश्च परंतप\n",
    "12034023a": "यो हि पापसमारम्भे कार्ये तद्भावभावितः\n",
    "12034023c": "कुर्वन्नपि तथैव स्यात्कृत्वा च निरपत्रपः\n",
    "12034024a": "तस्मिंस्तत्कलुषं सर्वं समाप्तमिति शब्दितम्\n",
    "12034024c": "प्रायश्चित्तं न तस्यास्ति ह्रासो वा पापकर्मणः\n",
    "12034025a": "त्वं तु शुक्लाभिजातीयः परदोषेण कारितः\n",
    "12034025c": "अनिच्छमानः कर्मेदं कृत्वा च परितप्यसे\n",
    "12034026a": "अश्वमेधो महायज्ञः प्रायश्चित्तमुदाहृतम्\n",
    "12034026c": "तमाहर महाराज विपाप्मैवं भविष्यसि\n",
    "12034027a": "मरुद्भिः सह जित्वारीन्मघवान्पाकशासनः\n",
    "12034027c": "एकैकं क्रतुमाहृत्य शतकृत्वः शतक्रतुः\n",
    "12034028a": "पूतपाप्मा जितस्वर्गो लोकान्प्राप्य सुखोदयान्\n",
    "12034028c": "मरुद्गणवृतः शक्रः शुशुभे भासयन्दिशः\n",
    "12034029a": "स्वर्गलोके महीयन्तमप्सरोभिः शचीपतिम्\n",
    "12034029c": "ऋषयः पर्युपासन्ते देवाश्च विबुधेश्वरम्\n",
    "12034030a": "सोऽयं त्वमिह संक्रान्तो विक्रमेण वसुंधराम्\n",
    "12034030c": "निर्जिताश्च महीपाला विक्रमेण त्वयानघ\n",
    "12034031a": "तेषां पुराणि राष्ट्राणि गत्वा राजन्सुहृद्वृतः\n",
    "12034031c": "भ्रातॄन्पुत्रांश्च पौत्रांश्च स्वे स्वे राज्येऽभिषेचय\n",
    "12034032a": "बालानपि च गर्भस्थान्सान्त्वानि समुदाचरन्\n",
    "12034032c": "रञ्जयन्प्रकृतीः सर्वाः परिपाहि वसुंधराम्\n",
    "12034033a": "कुमारो नास्ति येषां च कन्यास्तत्राभिषेचय\n",
    "12034033c": "कामाशयो हि स्त्रीवर्गः शोकमेवं प्रहास्यति\n",
    "12034034a": "एवमाश्वासनं कृत्वा सर्वराष्ट्रेषु भारत\n",
    "12034034c": "यजस्व वाजिमेधेन यथेन्द्रो विजयी पुरा\n",
    "12034035a": "अशोच्यास्ते महात्मानः क्षत्रियाः क्षत्रियर्षभ\n",
    "12034035c": "स्वकर्मभिर्गता नाशं कृतान्तबलमोहिताः\n",
    "12034036a": "अवाप्तः क्षत्रधर्मस्ते राज्यं प्राप्तमकल्मषम्\n",
    "12034036c": "चरस्व धर्मं कौन्तेय श्रेयान्यः प्रेत्य भाविकः\n",
    "12035001": "युधिष्ठिर उवाच\n",
    "12035001a": "कानि कृत्वेह कर्माणि प्रायश्चित्तीयते नरः\n",
    "12035001c": "किं कृत्वा चैव मुच्येत तन्मे ब्रूहि पितामह\n",
    "12035002": "व्यास उवाच\n",
    "12035002a": "अकुर्वन्विहितं कर्म प्रतिषिद्धानि चाचरन्\n",
    "12035002c": "प्रायश्चित्तीयते ह्येवं नरो मिथ्या च वर्तयन्\n",
    "12035003a": "सूर्येणाभ्युदितो यश्च ब्रह्मचारी भवत्युत\n",
    "12035003c": "तथा सूर्याभिनिर्मुक्तः कुनखी श्यावदन्नपि\n",
    "12035004a": "परिवित्तिः परिवेत्ता ब्रह्मोज्झो यश्च कुत्सकः\n",
    "12035004c": "दिधिषूपतिस्तथा यः स्यादग्रेदिधिषुरेव च\n",
    "12035005a": "अवकीर्णी भवेद्यश्च द्विजातिवधकस्तथा\n",
    "12035005c": "अतीर्थे ब्रह्मणस्त्यागी तीर्थे चाप्रतिपादकः\n",
    "12035006a": "ग्रामयाजी च कौन्तेय राज्ञश्च परिविक्रयी\n",
    "12035006c": "शूद्रस्त्रीवधको यश्च पूर्वः पूर्वस्तु गर्हितः\n",
    "12035007a": "वृथापशुसमालम्भी वनदाहस्य कारकः\n",
    "12035007c": "अनृतेनोपचर्ता च प्रतिरोद्धा गुरोस्तथा\n",
    "12035008a": "यश्चाग्नीनपविध्येत तथैव ब्रह्मविक्रयी\n",
    "12035008c": "एतान्येनांसि सर्वाणि व्युत्क्रान्तसमयश्च यः\n",
    "12035009a": "अकार्याण्यपि वक्ष्यामि यानि तानि निबोध मे\n",
    "12035009c": "लोकवेदविरुद्धानि तान्येकाग्रमनाः शृणु\n",
    "12035010a": "स्वधर्मस्य परित्यागः परधर्मस्य च क्रिया\n",
    "12035010c": "अयाज्ययाजनं चैव तथाभक्ष्यस्य भक्षणम्\n",
    "12035011a": "शरणागतसंत्यागो भृत्यस्याभरणं तथा\n",
    "12035011c": "रसानां विक्रयश्चापि तिर्यग्योनिवधस्तथा\n",
    "12035012a": "आधानादीनि कर्माणि शक्तिमान्न करोति यः\n",
    "12035012c": "अप्रयच्छंश्च सर्वाणि नित्यं देयानि भारत\n",
    "12035013a": "दक्षिणानामदानं च ब्राह्मणस्वाभिमर्शनम्\n",
    "12035013c": "सर्वाण्येतान्यकार्याणि प्राहुर्धर्मविदो जनाः\n",
    "12035014a": "पित्रा विभजते पुत्रो यश्च स्याद्गुरुतल्पगः\n",
    "12035014c": "अप्रजायन्नधर्मेण भवत्याधर्मिको जनः\n",
    "12035015a": "उक्तान्येतानि कर्माणि विस्तरेणेतरेण च\n",
    "12035015c": "यानि कुर्वन्नकुर्वंश्च प्रायश्चित्तीयते जनः\n",
    "12035016a": "एतान्येव तु कर्माणि क्रियमाणानि मानवान्\n",
    "12035016c": "येषु येषु निमित्तेषु न लिम्पन्त्यथ तच्छृणु\n",
    "12035017a": "प्रगृह्य शस्त्रमायान्तमपि वेदान्तगं रणे\n",
    "12035017c": "जिघांसन्तं निहत्याजौ न तेन ब्रह्महा भवेत्\n",
    "12035018a": "अपि चाप्यत्र कौन्तेय मन्त्रो वेदेषु पठ्यते\n",
    "12035018c": "वेदप्रमाणविहितं तं धर्मं प्रब्रवीमि ते\n",
    "12035019a": "अपेतं ब्राह्मणं वृत्ताद्यो हन्यादाततायिनम्\n",
    "12035019c": "न तेन ब्रह्महा स स्यान्मन्युस्तं मन्युमृच्छति\n",
    "12035020a": "प्राणात्यये तथाज्ञानादाचरन्मदिरामपि\n",
    "12035020c": "अचोदितो धर्मपरः पुनः संस्कारमर्हति\n",
    "12035021a": "एतत्ते सर्वमाख्यातं कौन्तेयाभक्ष्यभक्षणम्\n",
    "12035021c": "प्रायश्चित्तविधानेन सर्वमेतेन शुध्यति\n",
    "12035022a": "गुरुतल्पं हि गुर्वर्थे न दूषयति मानवम्\n",
    "12035022c": "उद्दालकः श्वेतकेतुं जनयामास शिष्यतः\n",
    "12035023a": "स्तेयं कुर्वंस्तु गुर्वर्थमापत्सु न निबध्यते\n",
    "12035023c": "बहुशः कामकारेण न चेद्यः संप्रवर्तते\n",
    "12035024a": "अन्यत्र ब्राह्मणस्वेभ्य आददानो न दुष्यति\n",
    "12035024c": "स्वयमप्राशिता यश्च न स पापेन लिप्यते\n",
    "12035025a": "प्राणत्राणेऽनृतं वाच्यमात्मनो वा परस्य वा\n",
    "12035025c": "गुर्वर्थे स्त्रीषु चैव स्याद्विवाहकरणेषु च\n",
    "12035026a": "नावर्तते व्रतं स्वप्ने शुक्रमोक्षे कथंचन\n",
    "12035026c": "आज्यहोमः समिद्धेऽग्नौ प्रायश्चित्तं विधीयते\n",
    "12035027a": "पारिवित्त्यं च पतिते नास्ति प्रव्रजिते तथा\n",
    "12035027c": "भिक्षिते पारदार्यं च न तद्धर्मस्य दूषकम्\n",
    "12035028a": "वृथापशुसमालम्भं नैव कुर्यान्न कारयेत्\n",
    "12035028c": "अनुग्रहः पशूणां हि संस्कारो विधिचोदितः\n",
    "12035029a": "अनर्हे ब्राह्मणे दत्तमज्ञानात्तन्न दूषकम्\n",
    "12035029c": "सकारणं तथा तीर्थेऽतीर्थे वा प्रतिपादनम्\n",
    "12035030a": "स्त्रियस्तथापचारिण्यो निष्कृतिः स्याददूषिका\n",
    "12035030c": "अपि सा पूयते तेन न तु भर्ता प्रदुष्यते\n",
    "12035031a": "तत्त्वं ज्ञात्वा तु सोमस्य विक्रयः स्याददूषकः\n",
    "12035031c": "असमर्थस्य भृत्यस्य विसर्गः स्याददोषवान्\n",
    "12035031e": "वनदाहो गवामर्थे क्रियमाणो न दूषकः\n",
    "12035032a": "उक्तान्येतानि कर्माणि यानि कुर्वन्न दुष्यति\n",
    "12035032c": "प्रायश्चित्तानि वक्ष्यामि विस्तरेणैव भारत\n",
    "12036001": "व्यास उवाच\n",
    "12036001a": "तपसा कर्मभिश्चैव प्रदानेन च भारत\n",
    "12036001c": "पुनाति पापं पुरुषः पूतश्चेन्न प्रवर्तते\n",
    "12036002a": "एककालं तु भुञ्जानश्चरन्भैक्षं स्वकर्मकृत्\n",
    "12036002c": "कपालपाणिः खट्वाङ्गी ब्रह्मचारी सदोत्थितः\n",
    "12036003a": "अनसूयुरधःशायी कर्म लोके प्रकाशयन्\n",
    "12036003c": "पूर्णैर्द्वादशभिर्वर्षैर्ब्रह्महा विप्रमुच्यते\n",
    "12036004a": "षड्भिर्वर्षैः कृच्छ्रभोजी ब्रह्महा पूयते नरः\n",
    "12036004c": "मासे मासे समश्नंस्तु त्रिभिर्वर्षैः प्रमुच्यते\n",
    "12036005a": "संवत्सरेण मासाशी पूयते नात्र संशयः\n",
    "12036005c": "तथैवोपरमन्राजन्स्वल्पेनापि प्रमुच्यते\n",
    "12036006a": "क्रतुना चाश्वमेधेन पूयते नात्र संशयः\n",
    "12036006c": "ये चास्यावभृथे स्नान्ति केचिदेवंविधा नराः\n",
    "12036007a": "ते सर्वे पूतपाप्मानो भवन्तीति परा श्रुतिः\n",
    "12036007c": "ब्राह्मणार्थे हतो युद्धे मुच्यते ब्रह्महत्यया\n",
    "12036008a": "गवां शतसहस्रं तु पात्रेभ्यः प्रतिपादयन्\n",
    "12036008c": "ब्रह्महा विप्रमुच्येत सर्वपापेभ्य एव च\n",
    "12036009a": "कपिलानां सहस्राणि यो दद्यात्पञ्चविंशतिम्\n",
    "12036009c": "दोग्ध्रीणां स च पापेभ्यः सर्वेभ्यो विप्रमुच्यते\n",
    "12036010a": "गोसहस्रं सवत्सानां दोग्ध्रीणां प्राणसंशये\n",
    "12036010c": "साधुभ्यो वै दरिद्रेभ्यो दत्त्वा मुच्येत किल्बिषात्\n",
    "12036011a": "शतं वै यस्तु काम्बोजान्ब्राह्मणेभ्यः प्रयच्छति\n",
    "12036011c": "नियतेभ्यो महीपाल स च पापात्प्रमुच्यते\n",
    "12036012a": "मनोरथं तु यो दद्यादेकस्मा अपि भारत\n",
    "12036012c": "न कीर्तयेत दत्त्वा यः स च पापात्प्रमुच्यते\n",
    "12036013a": "सुरापानं सकृत्पीत्वा योऽग्निवर्णां पिबेद्द्विजः\n",
    "12036013c": "स पावयत्यथात्मानमिह लोके परत्र च\n",
    "12036014a": "मेरुप्रपातं प्रपतञ्ज्वलनं वा समाविशन्\n",
    "12036014c": "महाप्रस्थानमातिष्ठन्मुच्यते सर्वकिल्बिषैः\n",
    "12036015a": "बृहस्पतिसवेनेष्ट्वा सुरापो ब्राह्मणः पुनः\n",
    "12036015c": "समितिं ब्राह्मणैर्गच्छेदिति वै ब्राह्मणी श्रुतिः\n",
    "12036016a": "भूमिप्रदानं कुर्याद्यः सुरां पीत्वा विमत्सरः\n",
    "12036016c": "पुनर्न च पिबेद्राजन्संस्कृतः शुध्यते नरः\n",
    "12036017a": "गुरुतल्पी शिलां तप्तामायसीमधिसंविशेत्\n",
    "12036017c": "पाणावाधाय वा शेफं प्रव्रजेदूर्ध्वदर्शनः\n",
    "12036018a": "शरीरस्य विमोक्षेण मुच्यते कर्मणोऽशुभात्\n",
    "12036018c": "कर्मभ्यो विप्रमुच्यन्ते यत्ताः संवत्सरं स्त्रियः\n",
    "12036019a": "महाव्रतं चरेद्यस्तु दद्यात्सर्वस्वमेव तु\n",
    "12036019c": "गुर्वर्थे वा हतो युद्धे स मुच्येत्कर्मणोऽशुभात्\n",
    "12036020a": "अनृतेनोपचर्ता च प्रतिरोद्धा गुरोस्तथा\n",
    "12036020c": "उपहृत्य प्रियं तस्मै तस्मात्पापात्प्रमुच्यते\n",
    "12036021a": "अवकीर्णिनिमित्तं तु ब्रह्महत्याव्रतं चरेत्\n",
    "12036021c": "खरचर्मवासाः षण्मासं तथा मुच्येत किल्बिषात्\n",
    "12036022a": "परदारापहारी च परस्यापहरन्वसु\n",
    "12036022c": "संवत्सरं व्रती भूत्वा तथा मुच्येत किल्बिषात्\n",
    "12036023a": "स्तेयं तु यस्यापहरेत्तस्मै दद्यात्समं वसु\n",
    "12036023c": "विविधेनाभ्युपायेन तेन मुच्येत किल्बिषात्\n",
    "12036024a": "कृच्छ्राद्द्वादशरात्रेण स्वभ्यस्तेन दशावरम्\n",
    "12036024c": "परिवेत्ता भवेत्पूतः परिवित्तिश्च भारत\n",
    "12036025a": "निवेश्यं तु भवेत्तेन सदा तारयिता पितॄन्\n",
    "12036025c": "न तु स्त्रिया भवेद्दोषो न तु सा तेन लिप्यते\n",
    "12036026a": "भजने ह्यृतुना शुद्धं चातुर्मास्यं विधीयते\n",
    "12036026c": "स्त्रियस्तेन विशुध्यन्ति इति धर्मविदो विदुः\n",
    "12036027a": "स्त्रियस्त्वाशङ्किताः पापैर्नोपगम्या हि जानता\n",
    "12036027c": "रजसा ता विशुध्यन्ते भस्मना भाजनं यथा\n",
    "12036028a": "चतुष्पात्सकलो धर्मो ब्राह्मणानां विधीयते\n",
    "12036028c": "पादावकृष्टो राजन्ये तथा धर्मो विधीयते\n",
    "12036029a": "तथा वैश्ये च शूद्रे च पादः पादो विधीयते\n",
    "12036029c": "विद्यादेवंविधेनैषां गुरुलाघवनिश्चयम्\n",
    "12036030a": "तिर्यग्योनिवधं कृत्वा द्रुमांश्छित्त्वेतरान्बहून्\n",
    "12036030c": "त्रिरात्रं वायुभक्षः स्यात्कर्म च प्रथयेन्नरः\n",
    "12036031a": "अगम्यागमने राजन्प्रायश्चित्तं विधीयते\n",
    "12036031c": "आर्द्रवस्त्रेण षण्मासं विहार्यं भस्मशायिना\n",
    "12036032a": "एष एव तु सर्वेषामकार्याणां विधिर्भवेत्\n",
    "12036032c": "ब्राह्मणोक्तेन विधिना दृष्टान्तागमहेतुभिः\n",
    "12036033a": "सावित्रीमप्यधीयानः शुचौ देशे मिताशनः\n",
    "12036033c": "अहिंस्रोऽमन्दकोऽजल्पन्मुच्यते सर्वकिल्बिषैः\n",
    "12036034a": "अहःसु सततं तिष्ठेदभ्याकाशं निशि स्वपेत्\n",
    "12036034c": "त्रिरह्नस्त्रिर्निशायाश्च सवासा जलमाविशेत्\n",
    "12036035a": "स्त्रीशूद्रपतितांश्चापि नाभिभाषेद्व्रतान्वितः\n",
    "12036035c": "पापान्यज्ञानतः कृत्वा मुच्येदेवंव्रतो द्विजः\n",
    "12036036a": "शुभाशुभफलं प्रेत्य लभते भूतसाक्षिकः\n",
    "12036036c": "अतिरिच्येत्तयोर्यत्तु तत्कर्ता लभते फलम्\n",
    "12036037a": "तस्माद्दानेन तपसा कर्मणा च शुभं फलम्\n",
    "12036037c": "वर्धयेदशुभं कृत्वा यथा स्यादतिरेकवान्\n",
    "12036038a": "कुर्याच्छुभानि कर्माणि निमित्ते पापकर्मणाम्\n",
    "12036038c": "दद्यान्नित्यं च वित्तानि तथा मुच्येत किल्बिषात्\n",
    "12036039a": "अनुरूपं हि पापस्य प्रायश्चित्तमुदाहृतम्\n",
    "12036039c": "महापातकवर्जं तु प्रायश्चित्तं विधीयते\n",
    "12036040a": "भक्ष्याभक्ष्येषु सर्वेषु वाच्यावाच्ये तथैव च\n",
    "12036040c": "अज्ञानज्ञानयो राजन्विहितान्यनुजानते\n",
    "12036041a": "जानता तु कृतं पापं गुरु सर्वं भवत्युत\n",
    "12036041c": "अज्ञानात्स्खलिते दोषे प्रायश्चित्तं विधीयते\n",
    "12036042a": "शक्यते विधिना पापं यथोक्तेन व्यपोहितुम्\n",
    "12036042c": "आस्तिके श्रद्दधाने तु विधिरेष विधीयते\n",
    "12036043a": "नास्तिकाश्रद्दधानेषु पुरुषेषु कदाचन\n",
    "12036043c": "दम्भदोषप्रधानेषु विधिरेष न दृश्यते\n",
    "12036044a": "शिष्टाचारश्च शिष्टश्च धर्मो धर्मभृतां वर\n",
    "12036044c": "सेवितव्यो नरव्याघ्र प्रेत्य चेह सुखार्थिना\n",
    "12036045a": "स राजन्मोक्ष्यसे पापात्तेन पूर्वेण हेतुना\n",
    "12036045c": "त्राणार्थं वा वधेनैषामथ वा नृपकर्मणा\n",
    "12036046a": "अथ वा ते घृणा काचित्प्रायश्चित्तं चरिष्यसि\n",
    "12036046c": "मा त्वेवानार्यजुष्टेन कर्मणा निधनं गमः\n",
    "12037001": "वैशंपायन उवाच\n",
    "12037001a": "एवमुक्तो भगवता धर्मराजो युधिष्ठिरः\n",
    "12037001c": "चिन्तयित्वा मुहूर्तं तु प्रत्युवाच तपोधनम्\n",
    "12037002a": "किं भक्ष्यं किमभक्ष्यं च किं च देयं प्रशस्यते\n",
    "12037002c": "किं च पात्रमपात्रं वा तन्मे ब्रूहि पितामह\n",
    "12037003": "व्यास उवाच\n",
    "12037003a": "अत्राप्युदाहरन्तीममितिहासं पुरातनम्\n",
    "12037003c": "सिद्धानां चैव संवादं मनोश्चैव प्रजापतेः\n",
    "12037004a": "सिद्धास्तपोव्रतपराः समागम्य पुरा विभुम्\n",
    "12037004c": "धर्मं पप्रच्छुरासीनमादिकाले प्रजापतिम्\n",
    "12037005a": "कथमन्नं कथं दानं कथमध्ययनं तपः\n",
    "12037005c": "कार्याकार्यं च नः सर्वं शंस वै त्वं प्रजापते\n",
    "12037006a": "तैरेवमुक्तो भगवान्मनुः स्वायंभुवोऽब्रवीत्\n",
    "12037006c": "शुश्रूषध्वं यथावृत्तं धर्मं व्याससमासतः\n",
    "12037007a": "अदत्तस्यानुपादानं दानमध्ययनं तपः\n",
    "12037007c": "अहिंसा सत्यमक्रोधः क्षमेज्या धर्मलक्षणम्\n",
    "12037008a": "य एव धर्मः सोऽधर्मोऽदेशेऽकाले प्रतिष्ठितः\n",
    "12037008c": "आदानमनृतं हिंसा धर्मो व्यावस्थिकः स्मृतः\n",
    "12037009a": "द्विविधौ चाप्युभावेतौ धर्माधर्मौ विजानताम्\n",
    "12037009c": "अप्रवृत्तिः प्रवृत्तिश्च द्वैविध्यं लोकवेदयोः\n",
    "12037010a": "अप्रवृत्तेरमर्त्यत्वं मर्त्यत्वं कर्मणः फलम्\n",
    "12037010c": "अशुभस्याशुभं विद्याच्छुभस्य शुभमेव च\n",
    "12037011a": "एतयोश्चोभयोः स्यातां शुभाशुभतया तथा\n",
    "12037011c": "दैवं च दैवयुक्तं च प्राणश्च प्रलयश्च ह\n",
    "12037012a": "अप्रेक्षापूर्वकरणादशुभानां शुभं फलम्\n",
    "12037012c": "ऊर्ध्वं भवति संदेहादिह दृष्टार्थमेव वा\n",
    "12037012e": "अप्रेक्षापूर्वकरणात्प्रायश्चित्तं विधीयते\n",
    "12037013a": "क्रोधमोहकृते चैव दृष्टान्तागमहेतुभिः\n",
    "12037013c": "शरीराणामुपक्लेशो मनसश्च प्रियाप्रिये\n",
    "12037013e": "तदौषधैश्च मन्त्रैश्च प्रायश्चित्तैश्च शाम्यति\n",
    "12037014a": "जातिश्रेण्यधिवासानां कुलधर्मांश्च सर्वतः\n",
    "12037014c": "वर्जयेन्न हि तं धर्मं येषां धर्मो न विद्यते\n",
    "12037015a": "दश वा वेदशास्त्रज्ञास्त्रयो वा धर्मपाठकाः\n",
    "12037015c": "यद्ब्रूयुः कार्य उत्पन्ने स धर्मो धर्मसंशये\n",
    "12037016a": "अरुणा मृत्तिका चैव तथा चैव पिपीलकाः\n",
    "12037016c": "श्लेष्मातकस्तथा विप्रैरभक्ष्यं विषमेव च\n",
    "12037017a": "अभक्ष्या ब्राह्मणैर्मत्स्याः शकलैर्ये विवर्जिताः\n",
    "12037017c": "चतुष्पात्कच्छपादन्यो मण्डूका जलजाश्च ये\n",
    "12037018a": "भासा हंसाः सुपर्णाश्च चक्रवाका बकाः प्लवाः\n",
    "12037018c": "कङ्को मद्गुश्च गृध्राश्च काकोलूकं तथैव च\n",
    "12037019a": "क्रव्यादाः पक्षिणः सर्वे चतुष्पादाश्च दंष्ट्रिणः\n",
    "12037019c": "येषां चोभयतो दन्ताश्चतुर्दंष्ट्राश्च सर्वशः\n",
    "12037020a": "एडकाश्वखरोष्ट्रीणां सूतिकानां गवामपि\n",
    "12037020c": "मानुषीणां मृगीणां च न पिबेद्ब्राह्मणः पयः\n",
    "12037021a": "प्रेतान्नं सूतिकान्नं च यच्च किंचिदनिर्दशम्\n",
    "12037021c": "अभोज्यं चाप्यपेयं च धेन्वा दुग्धमनिर्दशम्\n",
    "12037022a": "तक्ष्णश्चर्मावकर्तुश्च पुंश्चल्या रजकस्य च\n",
    "12037022c": "चिकित्सकस्य यच्चान्नमभोज्यं रक्षिणस्तथा\n",
    "12037023a": "गणग्रामाभिशस्तानां रङ्गस्त्रीजीविनश्च ये\n",
    "12037023c": "परिवित्तिनपुंषां च बन्दिद्यूतविदां तथा\n",
    "12037024a": "वार्यमाणाहृतं चान्नं शुक्तं पर्युषितं च यत्\n",
    "12037024c": "सुरानुगतमुच्छिष्टमभोज्यं शेषितं च यत्\n",
    "12037025a": "पिष्टमांसेक्षुशाकानां विकाराः पयसस्तथा\n",
    "12037025c": "सक्तुधानाकरम्भाश्च नोपभोज्याश्चिरस्थिताः\n",
    "12037026a": "पायसं कृसरं मांसमपूपाश्च वृथा कृताः\n",
    "12037026c": "अभोज्याश्चाप्यभक्ष्याश्च ब्राह्मणैर्गृहमेधिभिः\n",
    "12037027a": "देवान्पितॄन्मनुष्यांश्च मुनीन्गृह्याश्च देवताः\n",
    "12037027c": "पूजयित्वा ततः पश्चाद्गृहस्थो भोक्तुमर्हति\n",
    "12037028a": "यथा प्रव्रजितो भिक्षुर्गृहस्थः स्वगृहे वसेत्\n",
    "12037028c": "एवंवृत्तः प्रियैर्दारैः संवसन्धर्ममाप्नुयात्\n",
    "12037029a": "न दद्याद्यशसे दानं न भयान्नोपकारिणे\n",
    "12037029c": "न नृत्तगीतशीलेषु हासकेषु च धार्मिकः\n",
    "12037030a": "न मत्ते नैव चोन्मत्ते न स्तेने न चिकित्सके\n",
    "12037030c": "न वाग्घीने विवर्णे वा नाङ्गहीने न वामने\n",
    "12037031a": "न दुर्जने दौष्कुले वा व्रतैर्वा यो न संस्कृतः\n",
    "12037031c": "अश्रोत्रिये मृतं दानं ब्राह्मणेऽब्रह्मवादिनि\n",
    "12037032a": "असम्यक्चैव यद्दत्तमसम्यक्च प्रतिग्रहः\n",
    "12037032c": "उभयोः स्यादनर्थाय दातुरादातुरेव च\n",
    "12037033a": "यथा खदिरमालम्ब्य शिलां वाप्यर्णवं तरन्\n",
    "12037033c": "मज्जते मज्जते तद्वद्दाता यश्च प्रतीच्छकः\n",
    "12037034a": "काष्ठैरार्द्रैर्यथा वह्निरुपस्तीर्णो न दीप्यते\n",
    "12037034c": "तपःस्वाध्यायचारित्रैरेवं हीनः प्रतिग्रही\n",
    "12037035a": "कपाले यद्वदापः स्युः श्वदृतौ वा यथा पयः\n",
    "12037035c": "आश्रयस्थानदोषेण वृत्तहीने तथा श्रुतम्\n",
    "12037036a": "निर्मन्त्रो निर्व्रतो यः स्यादशास्त्रज्ञोऽनसूयकः\n",
    "12037036c": "अनुक्रोशात्प्रदातव्यं दीनेष्वेवं नरेष्वपि\n",
    "12037037a": "न वै देयमनुक्रोशाद्दीनायाप्यपकारिणे\n",
    "12037037c": "आप्ताचरितमित्येव धर्म इत्येव वा पुनः\n",
    "12037038a": "निष्कारणं स्म तद्दत्तं ब्राह्मणे धर्मवर्जिते\n",
    "12037038c": "भवेदपात्रदोषेण न मेऽत्रास्ति विचारणा\n",
    "12037039a": "यथा दारुमयो हस्ती यथा चर्ममयो मृगः\n",
    "12037039c": "ब्राह्मणश्चानधीयानस्त्रयस्ते नामधारकाः\n",
    "12037040a": "यथा षण्ढोऽफलः स्त्रीषु यथा गौर्गवि चाफला\n",
    "12037040c": "शकुनिर्वाप्यपक्षः स्यान्निर्मन्त्रो ब्राह्मणस्तथा\n",
    "12037041a": "ग्रामधान्यं यथा शून्यं यथा कूपश्च निर्जलः\n",
    "12037041c": "यथा हुतमनग्नौ च तथैव स्यान्निराकृतौ\n",
    "12037042a": "देवतानां पितॄणां च हव्यकव्यविनाशनः\n",
    "12037042c": "शत्रुरर्थहरो मूर्खो न लोकान्प्राप्तुमर्हति\n",
    "12037043a": "एतत्ते कथितं सर्वं यथा वृत्तं युधिष्ठिर\n",
    "12037043c": "समासेन महद्ध्येतच्छ्रोतव्यं भरतर्षभ\n",
    "12038001": "युधिष्ठिर उवाच\n",
    "12038001a": "श्रोतुमिच्छामि भगवन्विस्तरेण महामुने\n",
    "12038001c": "राजधर्मान्द्विजश्रेष्ठ चातुर्वर्ण्यस्य चाखिलान्\n",
    "12038002a": "आपत्सु च यथा नीतिर्विधातव्या महीक्षिता\n",
    "12038002c": "धर्म्यमालम्ब्य पन्थानं विजयेयं कथं महीम्\n",
    "12038003a": "प्रायश्चित्तकथा ह्येषा भक्ष्याभक्ष्यविवर्धिता\n",
    "12038003c": "कौतूहलानुप्रवणा हर्षं जनयतीव मे\n",
    "12038004a": "धर्मचर्या च राज्यं च नित्यमेव विरुध्यते\n",
    "12038004c": "येन मुह्यति मे चेतश्चिन्तयानस्य नित्यशः\n",
    "12038005": "वैशंपायन उवाच\n",
    "12038005a": "तमुवाच महातेजा व्यासो वेदविदां वरः\n",
    "12038005c": "नारदं समभिप्रेक्ष्य सर्वं जानन्पुरातनम्\n",
    "12038006a": "श्रोतुमिच्छसि चेद्धर्मानखिलेन युधिष्ठिर\n",
    "12038006c": "प्रैहि भीष्मं महाबाहो वृद्धं कुरुपितामहम्\n",
    "12038007a": "स ते सर्वरहस्येषु संशयान्मनसि स्थितान्\n",
    "12038007c": "छेत्ता भागीरथीपुत्रः सर्वज्ञः सर्वधर्मवित्\n",
    "12038008a": "जनयामास यं देवी दिव्या त्रिपथगा नदी\n",
    "12038008c": "साक्षाद्ददर्श यो देवान्सर्वाञ्शक्रपुरोगमान्\n",
    "12038009a": "बृहस्पतिपुरोगांश्च देवर्षीनसकृत्प्रभुः\n",
    "12038009c": "तोषयित्वोपचारेण राजनीतिमधीतवान्\n",
    "12038010a": "उशना वेद यच्छास्त्रं देवासुरगुरुर्द्विजः\n",
    "12038010c": "तच्च सर्वं सवैयाख्यं प्राप्तवान्कुरुसत्तमः\n",
    "12038011a": "भार्गवाच्च्यवनाच्चापि वेदानङ्गोपबृंहितान्\n",
    "12038011c": "प्रतिपेदे महाबुद्धिर्वसिष्ठाच्च यतव्रतात्\n",
    "12038012a": "पितामहसुतं ज्येष्ठं कुमारं दीप्ततेजसम्\n",
    "12038012c": "अध्यात्मगतितत्त्वज्ञमुपाशिक्षत यः पुरा\n",
    "12038013a": "मार्कण्डेयमुखात्कृत्स्नं यतिधर्ममवाप्तवान्\n",
    "12038013c": "रामादस्त्राणि शक्राच्च प्राप्तवान्भरतर्षभ\n",
    "12038014a": "मृत्युरात्मेच्छया यस्य जातस्य मनुजेष्वपि\n",
    "12038014c": "तथानपत्यस्य सतः पुण्यलोका दिवि श्रुताः\n",
    "12038015a": "यस्य ब्रह्मर्षयः पुण्या नित्यमासन्सभासदः\n",
    "12038015c": "यस्य नाविदितं किंचिज्ज्ञानज्ञेयेषु विद्यते\n",
    "12038016a": "स ते वक्ष्यति धर्मज्ञः सूक्ष्मधर्मार्थतत्त्ववित्\n",
    "12038016c": "तमभ्येहि पुरा प्राणान्स विमुञ्चति धर्मवित्\n",
    "12038017a": "एवमुक्तस्तु कौन्तेयो दीर्घप्रज्ञो महाद्युतिः\n",
    "12038017c": "उवाच वदतां श्रेष्ठं व्यासं सत्यवतीसुतम्\n",
    "12038018a": "वैशसं सुमहत्कृत्वा ज्ञातीनां लोमहर्षणम्\n",
    "12038018c": "आगस्कृत्सर्वलोकस्य पृथिवीनाशकारकः\n",
    "12038019a": "घातयित्वा तमेवाजौ छलेनाजिह्मयोधिनम्\n",
    "12038019c": "उपसंप्रष्टुमर्हामि तमहं केन हेतुना\n",
    "12038020a": "ततस्तं नृपतिश्रेष्ठं चातुर्वर्ण्यहितेप्सया\n",
    "12038020c": "पुनराह महाबाहुर्यदुश्रेष्ठो महाद्युतिः\n",
    "12038021a": "नेदानीमतिनिर्बन्धं शोके कर्तुमिहार्हसि\n",
    "12038021c": "यदाह भगवान्व्यासस्तत्कुरुष्व नृपोत्तम\n",
    "12038022a": "ब्राह्मणास्त्वां महाबाहो भ्रातरश्च महौजसः\n",
    "12038022c": "पर्जन्यमिव घर्मार्ता आशंसाना उपासते\n",
    "12038023a": "हतशिष्टाश्च राजानः कृत्स्नं चैव समागतम्\n",
    "12038023c": "चातुर्वर्ण्यं महाराज राष्ट्रं ते कुरुजाङ्गलम्\n",
    "12038024a": "प्रियार्थमपि चैतेषां ब्राह्मणानां महात्मनाम्\n",
    "12038024c": "नियोगादस्य च गुरोर्व्यासस्यामिततेजसः\n",
    "12038025a": "सुहृदां चास्मदादीनां द्रौपद्याश्च परंतप\n",
    "12038025c": "कुरु प्रियममित्रघ्न लोकस्य च हितं कुरु\n",
    "12038026a": "एवमुक्तस्तु कृष्णेन राजा राजीवलोचनः\n",
    "12038026c": "हितार्थं सर्वलोकस्य समुत्तस्थौ महातपाः\n",
    "12038027a": "सोऽनुनीतो नरव्याघ्रो विष्टरश्रवसा स्वयम्\n",
    "12038027c": "द्वैपायनेन च तथा देवस्थानेन जिष्णुना\n",
    "12038028a": "एतैश्चान्यैश्च बहुभिरनुनीतो युधिष्ठिरः\n",
    "12038028c": "व्यजहान्मानसं दुःखं संतापं च महामनाः\n",
    "12038029a": "श्रुतवाक्यः श्रुतनिधिः श्रुतश्रव्यविशारदः\n",
    "12038029c": "व्यवस्य मनसः शान्तिमगच्छत्पाण्डुनन्दनः\n",
    "12038030a": "स तैः परिवृतो राजा नक्षत्रैरिव चन्द्रमाः\n",
    "12038030c": "धृतराष्ट्रं पुरस्कृत्य स्वपुरं प्रविवेश ह\n",
    "12038031a": "प्रविविक्षुः स धर्मज्ञः कुन्तीपुत्रो युधिष्ठिरः\n",
    "12038031c": "अर्चयामास देवांश्च ब्राह्मणांश्च सहस्रशः\n",
    "12038032a": "ततो रथं नवं शुभ्रं कम्बलाजिनसंवृतम्\n",
    "12038032c": "युक्तं षोडशभिर्गोभिः पाण्डुरैः शुभलक्षणैः\n",
    "12038033a": "मन्त्रैरभ्यर्चितः पुण्यैः स्तूयमानो महर्षिभिः\n",
    "12038033c": "आरुरोह यथा देवः सोमोऽमृतमयं रथम्\n",
    "12038034a": "जग्राह रश्मीन्कौन्तेयो भीमो भीमपराक्रमः\n",
    "12038034c": "अर्जुनः पाण्डुरं छत्रं धारयामास भानुमत्\n",
    "12038035a": "ध्रियमाणं तु तच्छत्रं पाण्डुरं तस्य मूर्धनि\n",
    "12038035c": "शुशुभे तारकाराजसितमभ्रमिवाम्बरे\n",
    "12038036a": "चामरव्यजने चास्य वीरौ जगृहतुस्तदा\n",
    "12038036c": "चन्द्ररश्मिप्रभे शुभ्रे माद्रीपुत्रावलंकृते\n",
    "12038037a": "ते पञ्च रथमास्थाय भ्रातरः समलंकृताः\n",
    "12038037c": "भूतानीव समस्तानि राजन्ददृशिरे तदा\n",
    "12038038a": "आस्थाय तु रथं शुभ्रं युक्तमश्वैर्महाजवैः\n",
    "12038038c": "अन्वयात्पृष्ठतो राजन्युयुत्सुः पाण्डवाग्रजम्\n",
    "12038039a": "रथं हेममयं शुभ्रं सैन्यसुग्रीवयोजितम्\n",
    "12038039c": "सह सात्यकिना कृष्णः समास्थायान्वयात्कुरून्\n",
    "12038040a": "नरयानेन तु ज्येष्ठः पिता पार्थस्य भारत\n",
    "12038040c": "अग्रतो धर्मराजस्य गान्धारीसहितो ययौ\n",
    "12038041a": "कुरुस्त्रियश्च ताः सर्वाः कुन्ती कृष्णा च द्रौपदी\n",
    "12038041c": "यानैरुच्चावचैर्जग्मुर्विदुरेण पुरस्कृताः\n",
    "12038042a": "ततो रथाश्च बहुला नागाश्च समलंकृताः\n",
    "12038042c": "पादाताश्च हयाश्चैव पृष्ठतः समनुव्रजन्\n",
    "12038043a": "ततो वैतालिकैः सूतैर्मागधैश्च सुभाषितैः\n",
    "12038043c": "स्तूयमानो ययौ राजा नगरं नागसाह्वयम्\n",
    "12038044a": "तत्प्रयाणं महाबाहोर्बभूवाप्रतिमं भुवि\n",
    "12038044c": "आकुलाकुलमुत्सृष्टं हृष्टपुष्टजनान्वितम्\n",
    "12038045a": "अभियाने तु पार्थस्य नरैर्नगरवासिभिः\n",
    "12038045c": "नगरं राजमार्गश्च यथावत्समलंकृतम्\n",
    "12038046a": "पाण्डुरेण च माल्येन पताकाभिश्च वेदिभिः\n",
    "12038046c": "संवृतो राजमार्गश्च धूपनैश्च सुधूपितः\n",
    "12038047a": "अथ चूर्णैश्च गन्धानां नानापुष्पैः प्रियङ्गुभिः\n",
    "12038047c": "माल्यदामभिरासक्तै राजवेश्माभिसंवृतम्\n",
    "12038048a": "कुम्भाश्च नगरद्वारि वारिपूर्णा दृढा नवाः\n",
    "12038048c": "कन्याः सुमनसश्छागाः स्थापितास्तत्र तत्र ह\n",
    "12038049a": "तथा स्वलंकृतद्वारं नगरं पाण्डुनन्दनः\n",
    "12038049c": "स्तूयमानः शुभैर्वाक्यैः प्रविवेश सुहृद्वृतः\n",
    "12039001": "वैशंपायन उवाच\n",
    "12039001a": "प्रवेशने तु पार्थानां जनस्य पुरवासिनः\n",
    "12039001c": "दिदृक्षूणां सहस्राणि समाजग्मुर्बहून्यथ\n",
    "12039002a": "स राजमार्गः शुशुभे समलंकृतचत्वरः\n",
    "12039002c": "यथा चन्द्रोदये राजन्वर्धमानो महोदधिः\n",
    "12039003a": "गृहाणि राजमार्गे तु रत्नवन्ति बृहन्ति च\n",
    "12039003c": "प्राकम्पन्तेव भारेण स्त्रीणां पूर्णानि भारत\n",
    "12039004a": "ताः शनैरिव सव्रीडं प्रशशंसुर्युधिष्ठिरम्\n",
    "12039004c": "भीमसेनार्जुनौ चैव माद्रीपुत्रौ च पाण्डवौ\n",
    "12039005a": "धन्या त्वमसि पाञ्चालि या त्वं पुरुषसत्तमान्\n",
    "12039005c": "उपतिष्ठसि कल्याणि महर्षीनिव गौतमी\n",
    "12039006a": "तव कर्माण्यमोघानि व्रतचर्या च भामिनि\n",
    "12039006c": "इति कृष्णां महाराज प्रशशंसुस्तदा स्त्रियः\n",
    "12039007a": "प्रशंसावचनैस्तासां मिथःशब्दैश्च भारत\n",
    "12039007c": "प्रीतिजैश्च तदा शब्दैः पुरमासीत्समाकुलम्\n",
    "12039008a": "तमतीत्य यथायुक्तं राजमार्गं युधिष्ठिरः\n",
    "12039008c": "अलंकृतं शोभमानमुपायाद्राजवेश्म ह\n",
    "12039009a": "ततः प्रकृतयः सर्वाः पौरजानपदास्तथा\n",
    "12039009c": "ऊचुः कथाः कर्णसुखाः समुपेत्य ततस्ततः\n",
    "12039010a": "दिष्ट्या जयसि राजेन्द्र शत्रूञ्शत्रुनिसूदन\n",
    "12039010c": "दिष्ट्या राज्यं पुनः प्राप्तं धर्मेण च बलेन च\n",
    "12039011a": "भव नस्त्वं महाराज राजेह शरदां शतम्\n",
    "12039011c": "प्रजाः पालय धर्मेण यथेन्द्रस्त्रिदिवं नृप\n",
    "12039012a": "एवं राजकुलद्वारि मङ्गलैरभिपूजितः\n",
    "12039012c": "आशीर्वादान्द्विजैरुक्तान्प्रतिगृह्य समन्ततः\n",
    "12039013a": "प्रविश्य भवनं राजा देवराजगृहोपमम्\n",
    "12039013c": "श्रुत्वा विजयसंयुक्तं रथात्पश्चादवातरत्\n",
    "12039014a": "प्रविश्याभ्यन्तरं श्रीमान्दैवतान्यभिगम्य च\n",
    "12039014c": "पूजयामास रत्नैश्च गन्धैर्माल्यैश्च सर्वशः\n",
    "12039015a": "निश्चक्राम ततः श्रीमान्पुनरेव महायशाः\n",
    "12039015c": "ददर्श ब्राह्मणांश्चैव सोऽभिरूपानुपस्थितान्\n",
    "12039016a": "स संवृतस्तदा विप्रैराशीर्वादविवक्षुभिः\n",
    "12039016c": "शुशुभे विमलश्चन्द्रस्तारागणवृतो यथा\n",
    "12039017a": "तान्स संपूजयामास कौन्तेयो विधिवद्द्विजान्\n",
    "12039017c": "धौम्यं गुरुं पुरस्कृत्य ज्येष्ठं पितरमेव च\n",
    "12039018a": "सुमनोमोदकै रत्नैर्हिरण्येन च भूरिणा\n",
    "12039018c": "गोभिर्वस्त्रैश्च राजेन्द्र विविधैश्च किमिच्छकैः\n",
    "12039019a": "ततः पुण्याहघोषोऽभूद्दिवं स्तब्ध्वेव भारत\n",
    "12039019c": "सुहृदां हर्षजननः पुण्यः श्रुतिसुखावहः\n",
    "12039020a": "हंसवन्नेदुषां राजन्द्विजानां तत्र भारती\n",
    "12039020c": "शुश्रुवे वेदविदुषां पुष्कलार्थपदाक्षरा\n",
    "12039021a": "ततो दुन्दुभिनिर्घोषः शङ्खानां च मनोरमः\n",
    "12039021c": "जयं प्रवदतां तत्र स्वनः प्रादुरभून्नृप\n",
    "12039022a": "निःशब्दे च स्थिते तत्र ततो विप्रजने पुनः\n",
    "12039022c": "राजानं ब्राह्मणच्छद्मा चार्वाको राक्षसोऽब्रवीत्\n",
    "12039023a": "तत्र दुर्योधनसखा भिक्षुरूपेण संवृतः\n",
    "12039023c": "सांख्यः शिखी त्रिदण्डी च धृष्टो विगतसाध्वसः\n",
    "12039024a": "वृतः सर्वैस्तदा विप्रैराशीर्वादविवक्षुभिः\n",
    "12039024c": "परंसहस्रै राजेन्द्र तपोनियमसंस्थितैः\n",
    "12039025a": "स दुष्टः पापमाशंसन्पाण्डवानां महात्मनाम्\n",
    "12039025c": "अनामन्त्र्यैव तान्विप्रांस्तमुवाच महीपतिम्\n",
    "12039026a": "इमे प्राहुर्द्विजाः सर्वे समारोप्य वचो मयि\n",
    "12039026c": "धिग्भवन्तं कुनृपतिं ज्ञातिघातिनमस्तु वै\n",
    "12039027a": "किं ते राज्येन कौन्तेय कृत्वेमं ज्ञातिसंक्षयम्\n",
    "12039027c": "घातयित्वा गुरूंश्चैव मृतं श्रेयो न जीवितम्\n",
    "12039028a": "इति ते वै द्विजाः श्रुत्वा तस्य घोरस्य रक्षसः\n",
    "12039028c": "विव्यथुश्चुक्रुशुश्चैव तस्य वाक्यप्रधर्षिताः\n",
    "12039029a": "ततस्ते ब्राह्मणाः सर्वे स च राजा युधिष्ठिरः\n",
    "12039029c": "व्रीडिताः परमोद्विग्नास्तूष्णीमासन्विशां पते\n",
    "12039030": "युधिष्ठिर उवाच\n",
    "12039030a": "प्रसीदन्तु भवन्तो मे प्रणतस्याभियाचतः\n",
    "12039030c": "प्रत्यापन्नं व्यसनिनं न मां धिक्कर्तुमर्हथ\n",
    "12039031": "वैशंपायन उवाच\n",
    "12039031a": "ततो राजन्ब्राह्मणास्ते सर्व एव विशां पते\n",
    "12039031c": "ऊचुर्नैतद्वचोऽस्माकं श्रीरस्तु तव पार्थिव\n",
    "12039032a": "जज्ञुश्चैव महात्मानस्ततस्तं ज्ञानचक्षुषा\n",
    "12039032c": "ब्राह्मणा वेदविद्वांसस्तपोभिर्विमलीकृताः\n",
    "12039033": "ब्राह्मणा ऊचुः\n",
    "12039033a": "एष दुर्योधनसखा चार्वाको नाम राक्षसः\n",
    "12039033c": "परिव्राजकरूपेण हितं तस्य चिकीर्षति\n",
    "12039034a": "न वयं ब्रूम धर्मात्मन्व्येतु ते भयमीदृशम्\n",
    "12039034c": "उपतिष्ठतु कल्याणं भवन्तं भ्रातृभिः सह\n",
    "12039035": "वैशंपायन उवाच\n",
    "12039035a": "ततस्ते ब्राह्मणाः सर्वे हुंकारैः क्रोधमूर्छिताः\n",
    "12039035c": "निर्भर्त्सयन्तः शुचयो निजघ्नुः पापराक्षसम्\n",
    "12039036a": "स पपात विनिर्दग्धस्तेजसा ब्रह्मवादिनाम्\n",
    "12039036c": "महेन्द्राशनिनिर्दग्धः पादपोऽङ्कुरवानिव\n",
    "12039037a": "पूजिताश्च ययुर्विप्रा राजानमभिनन्द्य तम्\n",
    "12039037c": "राजा च हर्षमापेदे पाण्डवः ससुहृज्जनः\n",
    "12039038": "वासुदेव उवाच\n",
    "12039038a": "ब्राह्मणास्तात लोकेऽस्मिन्नर्चनीयाः सदा मम\n",
    "12039038c": "एते भूमिचरा देवा वाग्विषाः सुप्रसादकाः\n",
    "12039039a": "पुरा कृतयुगे तात चार्वाको नाम राक्षसः\n",
    "12039039c": "तपस्तेपे महाबाहो बदर्यां बहुवत्सरम्\n",
    "12039040a": "छन्द्यमानो वरेणाथ ब्रह्मणा स पुनः पुनः\n",
    "12039040c": "अभयं सर्वभूतेभ्यो वरयामास भारत\n",
    "12039041a": "द्विजावमानादन्यत्र प्रादाद्वरमनुत्तमम्\n",
    "12039041c": "अभयं सर्वभूतेभ्यस्ततस्तस्मै जगत्प्रभुः\n",
    "12039042a": "स तु लब्धवरः पापो देवानमितविक्रमः\n",
    "12039042c": "राक्षसस्तापयामास तीव्रकर्मा महाबलः\n",
    "12039043a": "ततो देवाः समेत्याथ ब्रह्माणमिदमब्रुवन्\n",
    "12039043c": "वधाय रक्षसस्तस्य बलविप्रकृतास्तदा\n",
    "12039044a": "तानुवाचाव्ययो देवो विहितं तत्र वै मया\n",
    "12039044c": "यथास्य भविता मृत्युरचिरेणैव भारत\n",
    "12039045a": "राजा दुर्योधनो नाम सखास्य भविता नृप\n",
    "12039045c": "तस्य स्नेहावबद्धोऽसौ ब्राह्मणानवमंस्यते\n",
    "12039046a": "तत्रैनं रुषिता विप्रा विप्रकारप्रधर्षिताः\n",
    "12039046c": "धक्ष्यन्ति वाग्बलाः पापं ततो नाशं गमिष्यति\n",
    "12039047a": "स एष निहतः शेते ब्रह्मदण्डेन राक्षसः\n",
    "12039047c": "चार्वाको नृपतिश्रेष्ठ मा शुचो भरतर्षभ\n",
    "12039048a": "हतास्ते क्षत्रधर्मेण ज्ञातयस्तव पार्थिव\n",
    "12039048c": "स्वर्गताश्च महात्मानो वीराः क्षत्रियपुंगवाः\n",
    "12039049a": "स त्वमातिष्ठ कल्याणं मा ते भूद्ग्लानिरच्युत\n",
    "12039049c": "शत्रूञ्जहि प्रजा रक्ष द्विजांश्च प्रतिपालय\n",
    "12040001": "वैशंपायन उवाच\n",
    "12040001a": "ततः कुन्तीसुतो राजा गतमन्युर्गतज्वरः\n",
    "12040001c": "काञ्चने प्राङ्मुखो हृष्टो न्यषीदत्परमासने\n",
    "12040002a": "तमेवाभिमुखौ पीठे सेव्यास्तरणसंवृते\n",
    "12040002c": "सात्यकिर्वासुदेवश्च निषीदतुररिंदमौ\n",
    "12040003a": "मध्ये कृत्वा तु राजानं भीमसेनार्जुनावुभौ\n",
    "12040003c": "निषीदतुर्महात्मानौ श्लक्ष्णयोर्मणिपीठयोः\n",
    "12040004a": "दान्ते शय्यासने शुभ्रे जाम्बूनदविभूषिते\n",
    "12040004c": "पृथापि सहदेवेन सहास्ते नकुलेन च\n",
    "12040005a": "सुधर्मा विदुरो धौम्यो धृतराष्ट्रश्च कौरवः\n",
    "12040005c": "निषेदुर्ज्वलनाकारेष्वासनेषु पृथक्पृथक्\n",
    "12040006a": "युयुत्सुः संजयश्चैव गान्धारी च यशस्विनी\n",
    "12040006c": "धृतराष्ट्रो यतो राजा ततः सर्व उपाविशन्\n",
    "12040007a": "तत्रोपविष्टो धर्मात्मा श्वेताः सुमनसोऽस्पृशत्\n",
    "12040007c": "स्वस्तिकानक्षतान्भूमिं सुवर्णं रजतं मणीन्\n",
    "12040008a": "ततः प्रकृतयः सर्वाः पुरस्कृत्य पुरोहितम्\n",
    "12040008c": "ददृशुर्धर्मराजानमादाय बहु मङ्गलम्\n",
    "12040009a": "पृथिवीं च सुवर्णं च रत्नानि विविधानि च\n",
    "12040009c": "आभिषेचनिकं भाण्डं सर्वसंभारसंभृतम्\n",
    "12040010a": "काञ्चनौदुम्बरास्तत्र राजताः पृथिवीमयाः\n",
    "12040010c": "पूर्णकुम्भाः सुमनसो लाजा बर्हींषि गोरसाः\n",
    "12040011a": "शमीपलाशपुंनागाः समिधो मधुसर्पिषी\n",
    "12040011c": "स्रुव औदुम्बरः शङ्खास्तथा हेमविभूषिताः\n",
    "12040012a": "दाशार्हेणाभ्यनुज्ञातस्तत्र धौम्यः पुरोहितः\n",
    "12040012c": "प्रागुदक्प्रवणां वेदीं लक्षणेनोपलिप्य ह\n",
    "12040013a": "व्याघ्रचर्मोत्तरे श्लक्ष्णे सर्वतोभद्र आसने\n",
    "12040013c": "दृढपादप्रतिष्ठाने हुताशनसमत्विषि\n",
    "12040014a": "उपवेश्य महात्मानं कृष्णां च द्रुपदात्मजाम्\n",
    "12040014c": "जुहाव पावकं धीमान्विधिमन्त्रपुरस्कृतम्\n",
    "12040015a": "अभ्यषिञ्चत्पतिं पृथ्व्याः कुन्तीपुत्रं युधिष्ठिरम्\n",
    "12040015c": "धृतराष्ट्रश्च राजर्षिः सर्वाः प्रकृतयस्तथा\n",
    "12040016a": "ततोऽनुवादयामासुः पणवानकदुन्दुभीः\n",
    "12040016c": "धर्मराजोऽपि तत्सर्वं प्रतिजग्राह धर्मतः\n",
    "12040017a": "पूजयामास तांश्चापि विधिवद्भूरिदक्षिणः\n",
    "12040017c": "ततो निष्कसहस्रेण ब्राह्मणान्स्वस्ति वाचयत्\n",
    "12040017e": "वेदाध्ययनसंपन्नाञ्शीलवृत्तसमन्वितान्\n",
    "12040018a": "ते प्रीता ब्राह्मणा राजन्स्वस्त्यूचुर्जयमेव च\n",
    "12040018c": "हंसा इव च नर्दन्तः प्रशशंसुर्युधिष्ठिरम्\n",
    "12040019a": "युधिष्ठिर महाबाहो दिष्ट्या जयसि पाण्डव\n",
    "12040019c": "दिष्ट्या स्वधर्मं प्राप्तोऽसि विक्रमेण महाद्युते\n",
    "12040020a": "दिष्ट्या गाण्डीवधन्वा च भीमसेनश्च पाण्डवः\n",
    "12040020c": "त्वं चापि कुशली राजन्माद्रीपुत्रौ च पाण्डवौ\n",
    "12040021a": "मुक्ता वीरक्षयादस्मात्संग्रामान्निहतद्विषः\n",
    "12040021c": "क्षिप्रमुत्तरकालानि कुरु कार्याणि पाण्डव\n",
    "12040022a": "ततः प्रत्यर्चितः सद्भिर्धर्मराजो युधिष्ठिरः\n",
    "12040022c": "प्रतिपेदे महद्राज्यं सुहृद्भिः सह भारत\n",
    "12041001": "वैशंपायन उवाच\n",
    "12041001a": "प्रकृतीनां तु तद्वाक्यं देशकालोपसंहितम्\n",
    "12041001c": "श्रुत्वा युधिष्ठिरो राजाथोत्तरं प्रत्यभाषत\n",
    "12041002a": "धन्याः पाण्डुसुता लोके येषां ब्राह्मणपुंगवाः\n",
    "12041002c": "तथ्यान्वाप्यथ वातथ्यान्गुणानाहुः समागताः\n",
    "12041003a": "अनुग्राह्या वयं नूनं भवतामिति मे मतिः\n",
    "12041003c": "यत्रैवं गुणसंपन्नानस्मान्ब्रूथ विमत्सराः\n",
    "12041004a": "धृतराष्ट्रो महाराजः पिता नो दैवतं परम्\n",
    "12041004c": "शासनेऽस्य प्रिये चैव स्थेयं मत्प्रियकाङ्क्षिभिः\n",
    "12041005a": "एतदर्थं हि जीवामि कृत्वा ज्ञातिवधं महत्\n",
    "12041005c": "अस्य शुश्रूषणं कार्यं मया नित्यमतन्द्रिणा\n",
    "12041006a": "यदि चाहमनुग्राह्यो भवतां सुहृदां ततः\n",
    "12041006c": "धृतराष्ट्रे यथापूर्वं वृत्तिं वर्तितुमर्हथ\n",
    "12041007a": "एष नाथो हि जगतो भवतां च मया सह\n",
    "12041007c": "अस्यैव पृथिवी कृत्स्ना पाण्डवाः सर्व एव च\n",
    "12041007e": "एतन्मनसि कर्तव्यं भवद्भिर्वचनं मम\n",
    "12041008a": "अनुगम्य च राजानं यथेष्टं गम्यतामिति\n",
    "12041008c": "पौरजानपदान्सर्वान्विसृज्य कुरुनन्दनः\n",
    "12041008e": "यौवराज्येन कौरव्यो भीमसेनमयोजयत्\n",
    "12041009a": "मन्त्रे च निश्चये चैव षाड्गुण्यस्य च चिन्तने\n",
    "12041009c": "विदुरं बुद्धिसंपन्नं प्रीतिमान्वै समादिशत्\n",
    "12041010a": "कृताकृतपरिज्ञाने तथायव्ययचिन्तने\n",
    "12041010c": "संजयं योजयामास ऋद्धमृद्धैर्गुणैर्युतम्\n",
    "12041011a": "बलस्य परिमाणे च भक्तवेतनयोस्तथा\n",
    "12041011c": "नकुलं व्यादिशद्राजा कर्मिणामन्ववेक्षणे\n",
    "12041012a": "परचक्रोपरोधे च दृप्तानां चावमर्दने\n",
    "12041012c": "युधिष्ठिरो महाराजः फल्गुनं व्यादिदेश ह\n",
    "12041013a": "द्विजानां वेदकार्येषु कार्येष्वन्येषु चैव हि\n",
    "12041013c": "धौम्यं पुरोधसां श्रेष्ठं व्यादिदेश परंतपः\n",
    "12041014a": "सहदेवं समीपस्थं नित्यमेव समादिशत्\n",
    "12041014c": "तेन गोप्यो हि नृपतिः सर्वावस्थो विशां पते\n",
    "12041015a": "यान्यानमन्यद्योग्यांश्च येषु येष्विह कर्मसु\n",
    "12041015c": "तांस्तांस्तेष्वेव युयुजे प्रीयमाणो महीपतिः\n",
    "12041016a": "विदुरं संजयं चैव युयुत्सुं च महामतिम्\n",
    "12041016c": "अब्रवीत्परवीरघ्नो धर्मात्मा धर्मवत्सलः\n",
    "12041017a": "उत्थायोत्थाय यत्कार्यमस्य राज्ञः पितुर्मम\n",
    "12041017c": "सर्वं भवद्भिः कर्तव्यमप्रमत्तैर्यथातथम्\n",
    "12041018a": "पौरजानपदानां च यानि कार्याणि नित्यशः\n",
    "12041018c": "राजानं समनुज्ञाप्य तानि कार्याणि धर्मतः\n",
    "12042001": "वैशंपायन उवाच\n",
    "12042001a": "ततो युधिष्ठिरो राजा ज्ञातीनां ये हता मृधे\n",
    "12042001c": "श्राद्धानि कारयामास तेषां पृथगुदारधीः\n",
    "12042002a": "धृतराष्ट्रो ददौ राजा पुत्राणामौर्ध्वदेहिकम्\n",
    "12042002c": "सर्वकामगुणोपेतमन्नं गाश्च धनानि च\n",
    "12042002e": "रत्नानि च विचित्राणि महार्हाणि महायशाः\n",
    "12042003a": "युधिष्ठिरस्तु कर्णस्य द्रोणस्य च महात्मनः\n",
    "12042003c": "धृष्टद्युम्नाभिमन्युभ्यां हैडिम्बस्य च रक्षसः\n",
    "12042004a": "विराटप्रभृतीनां च सुहृदामुपकारिणाम्\n",
    "12042004c": "द्रुपदद्रौपदेयानां द्रौपद्या सहितो ददौ\n",
    "12042005a": "ब्राह्मणानां सहस्राणि पृथगेकैकमुद्दिशन्\n",
    "12042005c": "धनैश्च वस्त्रै रत्नैश्च गोभिश्च समतर्पयत्\n",
    "12042006a": "ये चान्ये पृथिवीपाला येषां नास्ति सुहृज्जनः\n",
    "12042006c": "उद्दिश्योद्दिश्य तेषां च चक्रे राजौर्ध्वदैहिकम्\n",
    "12042007a": "सभाः प्रपाश्च विविधास्तडागानि च पाण्डवः\n",
    "12042007c": "सुहृदां कारयामास सर्वेषामौर्ध्वदैहिकम्\n",
    "12042008a": "स तेषामनृणो भूत्वा गत्वा लोकेष्ववाच्यताम्\n",
    "12042008c": "कृतकृत्योऽभवद्राजा प्रजा धर्मेण पालयन्\n",
    "12042009a": "धृतराष्ट्रं यथापूर्वं गान्धारीं विदुरं तथा\n",
    "12042009c": "सर्वांश्च कौरवामात्यान्भृत्यांश्च समपूजयत्\n",
    "12042010a": "याश्च तत्र स्त्रियः काश्चिद्धतवीरा हतात्मजाः\n",
    "12042010c": "सर्वास्ताः कौरवो राजा संपूज्यापालयद्घृणी\n",
    "12042011a": "दीनान्धकृपणानां च गृहाच्छादनभोजनैः\n",
    "12042011c": "आनृशंस्यपरो राजा चकारानुग्रहं प्रभुः\n",
    "12042012a": "स विजित्य महीं कृत्स्नामानृण्यं प्राप्य वैरिषु\n",
    "12042012c": "निःसपत्नः सुखी राजा विजहार युधिष्ठिरः\n",
    "12043001": "वैशंपायन उवाच\n",
    "12043001a": "अभिषिक्तो महाप्राज्ञो राज्यं प्राप्य युधिष्ठिरः\n",
    "12043001c": "दाशार्हं पुण्डरीकाक्षमुवाच प्राञ्जलिः शुचिः\n",
    "12043002a": "तव कृष्ण प्रसादेन नयेन च बलेन च\n",
    "12043002c": "बुद्ध्या च यदुशार्दूल तथा विक्रमणेन च\n",
    "12043003a": "पुनः प्राप्तमिदं राज्यं पितृपैतामहं मया\n",
    "12043003c": "नमस्ते पुण्डरीकाक्ष पुनः पुनररिंदम\n",
    "12043004a": "त्वामेकमाहुः पुरुषं त्वामाहुः सात्वतां पतिम्\n",
    "12043004c": "नामभिस्त्वां बहुविधैः स्तुवन्ति परमर्षयः\n",
    "12043005a": "विश्वकर्मन्नमस्तेऽस्तु विश्वात्मन्विश्वसंभव\n",
    "12043005c": "विष्णो जिष्णो हरे कृष्ण वैकुण्ठ पुरुषोत्तम\n",
    "12043006a": "अदित्याः सप्तरात्रं तु पुराणे गर्भतां गतः\n",
    "12043006c": "पृश्निगर्भस्त्वमेवैकस्त्रियुगं त्वां वदन्त्यपि\n",
    "12043007a": "शुचिश्रवा हृषीकेशो घृतार्चिर्हंस उच्यसे\n",
    "12043007c": "त्रिचक्षुः शंभुरेकस्त्वं विभुर्दामोदरोऽपि च\n",
    "12043008a": "वराहोऽग्निर्बृहद्भानुर्वृषणस्तार्क्ष्यलक्षणः\n",
    "12043008c": "अनीकसाहः पुरुषः शिपिविष्ट उरुक्रमः\n",
    "12043009a": "वाचिष्ठ उग्रः सेनानीः सत्यो वाजसनिर्गुहः\n",
    "12043009c": "अच्युतश्च्यावनोऽरीणां संकृतिर्विकृतिर्वृषः\n",
    "12043010a": "कृतवर्त्मा त्वमेवाद्रिर्वृषगर्भो वृषाकपिः\n",
    "12043010c": "सिन्धुक्षिदूर्मिस्त्रिककुत्त्रिधामा त्रिवृदच्युतः\n",
    "12043011a": "सम्राड्विराट्स्वराट्चैव सुरराड्धर्मदो भवः\n",
    "12043011c": "विभुर्भूरभिभूः कृष्णः कृष्णवर्त्मा त्वमेव च\n",
    "12043012a": "स्विष्टकृद्भिषगावर्तः कपिलस्त्वं च वामनः\n",
    "12043012c": "यज्ञो ध्रुवः पतंगश्च जयत्सेनस्त्वमुच्यसे\n",
    "12043013a": "शिखण्डी नहुषो बभ्रुर्दिवस्पृक्त्वं पुनर्वसुः\n",
    "12043013c": "सुबभ्रुरुक्षो रुक्मस्त्वं सुषेणो दुन्दुभिस्तथा\n",
    "12043014a": "गभस्तिनेमिः श्रीपद्मं पुष्करं पुष्पधारणः\n",
    "12043014c": "ऋभुर्विभुः सर्वसूक्ष्मस्त्वं सावित्रं च पठ्यसे\n",
    "12043015a": "अम्भोनिधिस्त्वं ब्रह्मा त्वं पवित्रं धाम धन्व च\n",
    "12043015c": "हिरण्यगर्भं त्वामाहुः स्वधा स्वाहा च केशव\n",
    "12043016a": "योनिस्त्वमस्य प्रलयश्च कृष्ण; त्वमेवेदं सृजसि विश्वमग्रे\n",
    "12043016c": "विश्वं चेदं त्वद्वशे विश्वयोने; नमोऽस्तु ते शार्ङ्गचक्रासिपाणे\n",
    "12043017a": "एवं स्तुतो धर्मराजेन कृष्णः; सभामध्ये प्रीतिमान्पुष्कराक्षः\n",
    "12043017c": "तमभ्यनन्दद्भारतं पुष्कलाभि;र्वाग्भिर्ज्येष्ठं पाण्डवं यादवाग्र्यः\n",
    "12044001": "वैशंपायन उवाच\n",
    "12044001a": "ततो विसर्जयामास सर्वाः प्रकृतयो नृपः\n",
    "12044001c": "विविशुश्चाभ्यनुज्ञाता यथास्वानि गृहाणि च\n",
    "12044002a": "ततो युधिष्ठिरो राजा भीमं भीमपराक्रमम्\n",
    "12044002c": "सान्त्वयन्नब्रवीद्धीमानर्जुनं यमजौ तथा\n",
    "12044003a": "शत्रुभिर्विविधैः शस्त्रैः कृत्तदेहा महारणे\n",
    "12044003c": "श्रान्ता भवन्तः सुभृशं तापिताः शोकमन्युभिः\n",
    "12044004a": "अरण्ये दुःखवसतीर्मत्कृते पुरुषोत्तमाः\n",
    "12044004c": "भवद्भिरनुभूताश्च यथा कुपुरुषैस्तथा\n",
    "12044005a": "यथासुखं यथाजोषं जयोऽयमनुभूयताम्\n",
    "12044005c": "विश्रान्ताँल्लब्धविज्ञानाञ्श्वः समेतास्मि वः पुनः\n",
    "12044006a": "ततो दुर्योधनगृहं प्रासादैरुपशोभितम्\n",
    "12044006c": "बहुरत्नसमाकीर्णं दासीदाससमाकुलम्\n",
    "12044007a": "धृतराष्ट्राभ्यनुज्ञातं भ्रात्रा दत्तं वृकोदरः\n",
    "12044007c": "प्रतिपेदे महाबाहुर्मन्दरं मघवानिव\n",
    "12044008a": "यथा दुर्योधनगृहं तथा दुःशासनस्य च\n",
    "12044008c": "प्रासादमालासंयुक्तं हेमतोरणभूषितम्\n",
    "12044009a": "दासीदाससुसंपूर्णं प्रभूतधनधान्यवत्\n",
    "12044009c": "प्रतिपेदे महाबाहुरर्जुनो राजशासनात्\n",
    "12044010a": "दुर्मर्षणस्य भवनं दुःशासनगृहाद्वरम्\n",
    "12044010c": "कुबेरभवनप्रख्यं मणिहेमविभूषितम्\n",
    "12044011a": "नकुलाय वरार्हाय कर्शिताय महावने\n",
    "12044011c": "ददौ प्रीतो महाराज धर्मराजो युधिष्ठिरः\n",
    "12044012a": "दुर्मुखस्य च वेश्माग्र्यं श्रीमत्कनकभूषितम्\n",
    "12044012c": "पूर्णं पद्मदलाक्षीणां स्त्रीणां शयनसंकुलम्\n",
    "12044013a": "प्रददौ सहदेवाय सततं प्रियकारिणे\n",
    "12044013c": "मुमुदे तच्च लब्ध्वा स कैलासं धनदो यथा\n",
    "12044014a": "युयुत्सुर्विदुरश्चैव संजयश्च महाद्युतिः\n",
    "12044014c": "सुधर्मा चैव धौम्यश्च यथास्वं जग्मुरालयान्\n",
    "12044015a": "सह सात्यकिना शौरिरर्जुनस्य निवेशनम्\n",
    "12044015c": "विवेश पुरुषव्याघ्रो व्याघ्रो गिरिगुहामिव\n",
    "12044016a": "तत्र भक्षान्नपानैस्ते समुपेताः सुखोषिताः\n",
    "12044016c": "सुखप्रबुद्धा राजानमुपतस्थुर्युधिष्ठिरम्\n",
    "12045001": "जनमेजय उवाच\n",
    "12045001a": "प्राप्य राज्यं महातेजा धर्मराजो युधिष्ठिरः\n",
    "12045001c": "यदन्यदकरोद्विप्र तन्मे वक्तुमिहार्हसि\n",
    "12045002a": "भगवान्वा हृषीकेशस्त्रैलोक्यस्य परो गुरुः\n",
    "12045002c": "ऋषे यदकरोद्वीरस्तच्च व्याख्यातुमर्हसि\n",
    "12045003": "वैशंपायन उवाच\n",
    "12045003a": "शृणु राजेन्द्र तत्त्वेन कीर्त्यमानं मयानघ\n",
    "12045003c": "वासुदेवं पुरस्कृत्य यदकुर्वत पाण्डवाः\n",
    "12045004a": "प्राप्य राज्यं महातेजा धर्मराजो युधिष्ठिरः\n",
    "12045004c": "चातुर्वर्ण्यं यथायोगं स्वे स्वे धर्मे न्यवेशयत्\n",
    "12045005a": "ब्राह्मणानां सहस्रं च स्नातकानां महात्मनाम्\n",
    "12045005c": "सहस्रनिष्कमेकैकं वाचयामास पाण्डवः\n",
    "12045006a": "तथानुजीविनो भृत्यान्संश्रितानतिथीनपि\n",
    "12045006c": "कामैः संतर्पयामास कृपणांस्तर्ककानपि\n",
    "12045007a": "पुरोहिताय धौम्याय प्रादादयुतशः स गाः\n",
    "12045007c": "धनं सुवर्णं रजतं वासांसि विविधानि च\n",
    "12045008a": "कृपाय च महाराज गुरुवृत्तिमवर्तत\n",
    "12045008c": "विदुराय च धर्मात्मा पूजां चक्रे यतव्रतः\n",
    "12045009a": "भक्षान्नपानैर्विविधैर्वासोभिः शयनासनैः\n",
    "12045009c": "सर्वान्संतोषयामास संश्रितान्ददतां वरः\n",
    "12045010a": "लब्धप्रशमनं कृत्वा स राजा राजसत्तम\n",
    "12045010c": "युयुत्सोर्धार्तराष्ट्रस्य पूजां चक्रे महायशाः\n",
    "12045011a": "धृतराष्ट्राय तद्राज्यं गान्धार्यै विदुराय च\n",
    "12045011c": "निवेद्य स्वस्थवद्राजन्नास्ते राजा युधिष्ठिरः\n",
    "12045012a": "तथा सर्वं स नगरं प्रसाद्य जनमेजय\n",
    "12045012c": "वासुदेवं महात्मानमभ्यगच्छत्कृताञ्जलिः\n",
    "12045013a": "ततो महति पर्यङ्के मणिकाञ्चनभूषिते\n",
    "12045013c": "ददर्श कृष्णमासीनं नीलं मेराविवाम्बुदम्\n",
    "12045014a": "जाज्वल्यमानं वपुषा दिव्याभरणभूषितम्\n",
    "12045014c": "पीतकौशेयसंवीतं हेम्नीवोपहितं मणिम्\n",
    "12045015a": "कौस्तुभेन उरःस्थेन मणिनाभिविराजितम्\n",
    "12045015c": "उद्यतेवोदयं शैलं सूर्येणाप्तकिरीटिनम्\n",
    "12045015e": "नौपम्यं विद्यते यस्य त्रिषु लोकेषु किंचन\n",
    "12045016a": "सोऽभिगम्य महात्मानं विष्णुं पुरुषविग्रहम्\n",
    "12045016c": "उवाच मधुराभाषः स्मितपूर्वमिदं तदा\n",
    "12045017a": "सुखेन ते निशा कच्चिद्व्युष्टा बुद्धिमतां वर\n",
    "12045017c": "कच्चिज्ज्ञानानि सर्वाणि प्रसन्नानि तवाच्युत\n",
    "12045018a": "तव ह्याश्रित्य तां देवीं बुद्धिं बुद्धिमतां वर\n",
    "12045018c": "वयं राज्यमनुप्राप्ताः पृथिवी च वशे स्थिता\n",
    "12045019a": "भवत्प्रसादाद्भगवंस्त्रिलोकगतिविक्रम\n",
    "12045019c": "जयः प्राप्तो यशश्चाग्र्यं न च धर्माच्च्युता वयम्\n",
    "12045020a": "तं तथा भाषमाणं तु धर्मराजं युधिष्ठिरम्\n",
    "12045020c": "नोवाच भगवान्किंचिद्ध्यानमेवान्वपद्यत\n",
    "12046001": "युधिष्ठिर उवाच\n",
    "12046001a": "किमिदं परमाश्चर्यं ध्यायस्यमितविक्रम\n",
    "12046001c": "कच्चिल्लोकत्रयस्यास्य स्वस्ति लोकपरायण\n",
    "12046002a": "चतुर्थं ध्यानमार्गं त्वमालम्ब्य पुरुषोत्तम\n",
    "12046002c": "अपक्रान्तो यतो देव तेन मे विस्मितं मनः\n",
    "12046003a": "निगृहीतो हि वायुस्ते पञ्चकर्मा शरीरगः\n",
    "12046003c": "इन्द्रियाणि च सर्वाणि मनसि स्थापितानि ते\n",
    "12046004a": "इन्द्रियाणि मनश्चैव बुद्धौ संवेशितानि ते\n",
    "12046004c": "सर्वश्चैव गणो देव क्षेत्रज्ञे ते निवेशितः\n",
    "12046005a": "नेङ्गन्ति तव रोमाणि स्थिरा बुद्धिस्तथा मनः\n",
    "12046005c": "स्थाणुकुड्यशिलाभूतो निरीहश्चासि माधव\n",
    "12046006a": "यथा दीपो निवातस्थो निरिङ्गो ज्वलतेऽच्युत\n",
    "12046006c": "तथासि भगवन्देव निश्चलो दृढनिश्चयः\n",
    "12046007a": "यदि श्रोतुमिहार्हामि न रहस्यं च ते यदि\n",
    "12046007c": "छिन्धि मे संशयं देव प्रपन्नायाभियाचते\n",
    "12046008a": "त्वं हि कर्ता विकर्ता च त्वं क्षरं चाक्षरं च हि\n",
    "12046008c": "अनादिनिधनश्चाद्यस्त्वमेव पुरुषोत्तम\n",
    "12046009a": "त्वत्प्रपन्नाय भक्ताय शिरसा प्रणताय च\n",
    "12046009c": "ध्यानस्यास्य यथातत्त्वं ब्रूहि धर्मभृतां वर\n",
    "12046010": "वैशंपायन उवाच\n",
    "12046010a": "ततः स्वगोचरे न्यस्य मनो बुद्धीन्द्रियाणि च\n",
    "12046010c": "स्मितपूर्वमुवाचेदं भगवान्वासवानुजः\n",
    "12046011a": "शरतल्पगतो भीष्मः शाम्यन्निव हुताशनः\n",
    "12046011c": "मां ध्याति पुरुषव्याघ्रस्ततो मे तद्गतं मनः\n",
    "12046012a": "यस्य ज्यातलनिर्घोषं विस्फूर्जितमिवाशनेः\n",
    "12046012c": "न सहेद्देवराजोऽपि तमस्मि मनसा गतः\n",
    "12046013a": "येनाभिद्रुत्य तरसा समस्तं राजमण्डलम्\n",
    "12046013c": "ऊढास्तिस्रः पुरा कन्यास्तमस्मि मनसा गतः\n",
    "12046014a": "त्रयोविंशतिरात्रं यो योधयामास भार्गवम्\n",
    "12046014c": "न च रामेण निस्तीर्णस्तमस्मि मनसा गतः\n",
    "12046015a": "यं गङ्गा गर्भविधिना धारयामास पार्थिवम्\n",
    "12046015c": "वसिष्ठशिष्यं तं तात मनसास्मि गतो नृप\n",
    "12046016a": "दिव्यास्त्राणि महातेजा यो धारयति बुद्धिमान्\n",
    "12046016c": "साङ्गांश्च चतुरो वेदांस्तमस्मि मनसा गतः\n",
    "12046017a": "रामस्य दयितं शिष्यं जामदग्न्यस्य पाण्डव\n",
    "12046017c": "आधारं सर्वविद्यानां तमस्मि मनसा गतः\n",
    "12046018a": "एकीकृत्येन्द्रियग्रामं मनः संयम्य मेधया\n",
    "12046018c": "शरणं मामुपागच्छत्ततो मे तद्गतं मनः\n",
    "12046019a": "स हि भूतं च भव्यं च भवच्च पुरुषर्षभ\n",
    "12046019c": "वेत्ति धर्मभृतां श्रेष्ठस्ततो मे तद्गतं मनः\n",
    "12046020a": "तस्मिन्हि पुरुषव्याघ्रे कर्मभिः स्वैर्दिवं गते\n",
    "12046020c": "भविष्यति मही पार्थ नष्टचन्द्रेव शर्वरी\n",
    "12046021a": "तद्युधिष्ठिर गाङ्गेयं भीष्मं भीमपराक्रमम्\n",
    "12046021c": "अभिगम्योपसंगृह्य पृच्छ यत्ते मनोगतम्\n",
    "12046022a": "चातुर्वेद्यं चातुर्होत्रं चातुराश्रम्यमेव च\n",
    "12046022c": "चातुर्वर्ण्यस्य धर्मं च पृच्छैनं पृथिवीपते\n",
    "12046023a": "तस्मिन्नस्तमिते भीष्मे कौरवाणां धुरंधरे\n",
    "12046023c": "ज्ञानान्यल्पीभविष्यन्ति तस्मात्त्वां चोदयाम्यहम्\n",
    "12046024a": "तच्छ्रुत्वा वासुदेवस्य तथ्यं वचनमुत्तमम्\n",
    "12046024c": "साश्रुकण्ठः स धर्मज्ञो जनार्दनमुवाच ह\n",
    "12046025a": "यद्भवानाह भीष्मस्य प्रभावं प्रति माधव\n",
    "12046025c": "तथा तन्नात्र संदेहो विद्यते मम मानद\n",
    "12046026a": "महाभाग्यं हि भीष्मस्य प्रभावश्च महात्मनः\n",
    "12046026c": "श्रुतं मया कथयतां ब्राह्मणानां महात्मनाम्\n",
    "12046027a": "भवांश्च कर्ता लोकानां यद्ब्रवीत्यरिसूदन\n",
    "12046027c": "तथा तदनभिध्येयं वाक्यं यादवनन्दन\n",
    "12046028a": "यतस्त्वनुग्रहकृता बुद्धिस्ते मयि माधव\n",
    "12046028c": "त्वामग्रतः पुरस्कृत्य भीष्मं पश्यामहे वयम्\n",
    "12046029a": "आवृत्ते भगवत्यर्के स हि लोकान्गमिष्यति\n",
    "12046029c": "त्वद्दर्शनं महाबाहो तस्मादर्हति कौरवः\n",
    "12046030a": "तव ह्याद्यस्य देवस्य क्षरस्यैवाक्षरस्य च\n",
    "12046030c": "दर्शनं तस्य लाभः स्यात्त्वं हि ब्रह्ममयो निधिः\n",
    "12046031a": "श्रुत्वैतद्धर्मराजस्य वचनं मधुसूदनः\n",
    "12046031c": "पार्श्वस्थं सात्यकिं प्राह रथो मे युज्यतामिति\n",
    "12046032a": "सात्यकिस्तूपनिष्क्रम्य केशवस्य समीपतः\n",
    "12046032c": "दारुकं प्राह कृष्णस्य युज्यतां रथ इत्युत\n",
    "12046033a": "स सात्यकेराशु वचो निशम्य; रथोत्तमं काञ्चनभूषिताङ्गम्\n",
    "12046033c": "मसारगल्वर्कमयैर्विभङ्गै;र्विभूषितं हेमपिनद्धचक्रम्\n",
    "12046034a": "दिवाकरांशुप्रभमाशुगामिनं; विचित्रनानामणिरत्नभूषितम्\n",
    "12046034c": "नवोदितं सूर्यमिव प्रतापिनं; विचित्रतार्क्ष्यध्वजिनं पताकिनम्\n",
    "12046035a": "सुग्रीवसैन्यप्रमुखैर्वराश्वै;र्मनोजवैः काञ्चनभूषिताङ्गैः\n",
    "12046035c": "सुयुक्तमावेदयदच्युताय; कृताञ्जलिर्दारुको राजसिंह\n",
    "12047001": "जनमेजय उवाच\n",
    "12047001a": "शरतल्पे शयानस्तु भरतानां पितामहः\n",
    "12047001c": "कथमुत्सृष्टवान्देहं कं च योगमधारयत्\n",
    "12047002": "वैशंपायन उवाच\n",
    "12047002a": "शृणुष्वावहितो राजञ्शुचिर्भूत्वा समाहितः\n",
    "12047002c": "भीष्मस्य कुरुशार्दूल देहोत्सर्गं महात्मनः\n",
    "12047003a": "निवृत्तमात्रे त्वयन उत्तरे वै दिवाकरे\n",
    "12047003c": "समावेशयदात्मानमात्मन्येव समाहितः\n",
    "12047004a": "विकीर्णांशुरिवादित्यो भीष्मः शरशतैश्चितः\n",
    "12047004c": "शिश्ये परमया लक्ष्म्या वृतो ब्राह्मणसत्तमैः\n",
    "12047005a": "व्यासेन वेदश्रवसा नारदेन सुरर्षिणा\n",
    "12047005c": "देवस्थानेन वात्स्येन तथाश्मकसुमन्तुना\n",
    "12047006a": "एतैश्चान्यैर्मुनिगणैर्महाभागैर्महात्मभिः\n",
    "12047006c": "श्रद्धादमपुरस्कारैर्वृतश्चन्द्र इव ग्रहैः\n",
    "12047007a": "भीष्मस्तु पुरुषव्याघ्रः कर्मणा मनसा गिरा\n",
    "12047007c": "शरतल्पगतः कृष्णं प्रदध्यौ प्राञ्जलिः स्थितः\n",
    "12047008a": "स्वरेण पुष्टनादेन तुष्टाव मधुसूदनम्\n",
    "12047008c": "योगेश्वरं पद्मनाभं विष्णुं जिष्णुं जगत्पतिम्\n",
    "12047009a": "कृताञ्जलिः शुचिर्भूत्वा वाग्विदां प्रवरः प्रभुम्\n",
    "12047009c": "भीष्मः परमधर्मात्मा वासुदेवमथास्तुवत्\n",
    "12047010a": "आरिराधयिषुः कृष्णं वाचं जिगमिषामि याम्\n",
    "12047010c": "तया व्याससमासिन्या प्रीयतां पुरुषोत्तमः\n",
    "12047011a": "शुचिः शुचिषदं हंसं तत्परः परमेष्ठिनम्\n",
    "12047011c": "युक्त्वा सर्वात्मनात्मानं तं प्रपद्ये प्रजापतिम्\n",
    "12047012a": "यस्मिन्विश्वानि भूतानि तिष्ठन्ति च विशन्ति च\n",
    "12047012c": "गुणभूतानि भूतेशे सूत्रे मणिगणा इव\n",
    "12047013a": "यस्मिन्नित्ये तते तन्तौ दृढे स्रगिव तिष्ठति\n",
    "12047013c": "सदसद्ग्रथितं विश्वं विश्वाङ्गे विश्वकर्मणि\n",
    "12047014a": "हरिं सहस्रशिरसं सहस्रचरणेक्षणम्\n",
    "12047014c": "प्राहुर्नारायणं देवं यं विश्वस्य परायणम्\n",
    "12047015a": "अणीयसामणीयांसं स्थविष्ठं च स्थवीयसाम्\n",
    "12047015c": "गरीयसां गरिष्ठं च श्रेष्ठं च श्रेयसामपि\n",
    "12047016a": "यं वाकेष्वनुवाकेषु निषत्सूपनिषत्सु च\n",
    "12047016c": "गृणन्ति सत्यकर्माणं सत्यं सत्येषु सामसु\n",
    "12047017a": "चतुर्भिश्चतुरात्मानं सत्त्वस्थं सात्वतां पतिम्\n",
    "12047017c": "यं दिव्यैर्देवमर्चन्ति गुह्यैः परमनामभिः\n",
    "12047018a": "यं देवं देवकी देवी वसुदेवादजीजनत्\n",
    "12047018c": "भौमस्य ब्रह्मणो गुप्त्यै दीप्तमग्निमिवारणिः\n",
    "12047019a": "यमनन्यो व्यपेताशीरात्मानं वीतकल्मषम्\n",
    "12047019c": "इष्ट्वानन्त्याय गोविन्दं पश्यत्यात्मन्यवस्थितम्\n",
    "12047020a": "पुराणे पुरुषः प्रोक्तो ब्रह्मा प्रोक्तो युगादिषु\n",
    "12047020c": "क्षये संकर्षणः प्रोक्तस्तमुपास्यमुपास्महे\n",
    "12047021a": "अतिवाय्विन्द्रकर्माणमतिसूर्याग्नितेजसम्\n",
    "12047021c": "अतिबुद्धीन्द्रियात्मानं तं प्रपद्ये प्रजापतिम्\n",
    "12047022a": "यं वै विश्वस्य कर्तारं जगतस्तस्थुषां पतिम्\n",
    "12047022c": "वदन्ति जगतोऽध्यक्षमक्षरं परमं पदम्\n",
    "12047023a": "हिरण्यवर्णं यं गर्भमदितिर्दैत्यनाशनम्\n",
    "12047023c": "एकं द्वादशधा जज्ञे तस्मै सूर्यात्मने नमः\n",
    "12047024a": "शुक्ले देवान्पितॄन्कृष्णे तर्पयत्यमृतेन यः\n",
    "12047024c": "यश्च राजा द्विजातीनां तस्मै सोमात्मने नमः\n",
    "12047025a": "महतस्तमसः पारे पुरुषं ज्वलनद्युतिम्\n",
    "12047025c": "यं ज्ञात्वा मृत्युमत्येति तस्मै ज्ञेयात्मने नमः\n",
    "12047026a": "यं बृहन्तं बृहत्युक्थे यमग्नौ यं महाध्वरे\n",
    "12047026c": "यं विप्रसंघा गायन्ति तस्मै वेदात्मने नमः\n",
    "12047027a": "ऋग्यजुःसामधामानं दशार्धहविराकृतिम्\n",
    "12047027c": "यं सप्ततन्तुं तन्वन्ति तस्मै यज्ञात्मने नमः\n",
    "12047028a": "यः सुपर्णो यजुर्नाम छन्दोगात्रस्त्रिवृच्छिराः\n",
    "12047028c": "रथंतरबृहत्यक्षस्तस्मै स्तोत्रात्मने नमः\n",
    "12047029a": "यः सहस्रसवे सत्रे जज्ञे विश्वसृजामृषिः\n",
    "12047029c": "हिरण्यवर्णः शकुनिस्तस्मै हंसात्मने नमः\n",
    "12047030a": "पदाङ्गं संधिपर्वाणं स्वरव्यञ्जनलक्षणम्\n",
    "12047030c": "यमाहुरक्षरं नित्यं तस्मै वागात्मने नमः\n",
    "12047031a": "यश्चिनोति सतां सेतुमृतेनामृतयोनिना\n",
    "12047031c": "धर्मार्थव्यवहाराङ्गैस्तस्मै सत्यात्मने नमः\n",
    "12047032a": "यं पृथग्धर्मचरणाः पृथग्धर्मफलैषिणः\n",
    "12047032c": "पृथग्धर्मैः समर्चन्ति तस्मै धर्मात्मने नमः\n",
    "12047033a": "यं तं व्यक्तस्थमव्यक्तं विचिन्वन्ति महर्षयः\n",
    "12047033c": "क्षेत्रे क्षेत्रज्ञमासीनं तस्मै क्षेत्रात्मने नमः\n",
    "12047034a": "यं दृगात्मानमात्मस्थं वृतं षोडशभिर्गुणैः\n",
    "12047034c": "प्राहुः सप्तदशं सांख्यास्तस्मै सांख्यात्मने नमः\n",
    "12047035a": "यं विनिद्रा जितश्वासाः सत्त्वस्थाः संयतेन्द्रियाः\n",
    "12047035c": "ज्योतिः पश्यन्ति युञ्जानास्तस्मै योगात्मने नमः\n",
    "12047036a": "अपुण्यपुण्योपरमे यं पुनर्भवनिर्भयाः\n",
    "12047036c": "शान्ताः संन्यासिनो यान्ति तस्मै मोक्षात्मने नमः\n",
    "12047037a": "योऽसौ युगसहस्रान्ते प्रदीप्तार्चिर्विभावसुः\n",
    "12047037c": "संभक्षयति भूतानि तस्मै घोरात्मने नमः\n",
    "12047038a": "संभक्ष्य सर्वभूतानि कृत्वा चैकार्णवं जगत्\n",
    "12047038c": "बालः स्वपिति यश्चैकस्तस्मै मायात्मने नमः\n",
    "12047039a": "सहस्रशिरसे तस्मै पुरुषायामितात्मने\n",
    "12047039c": "चतुःसमुद्रपर्याययोगनिद्रात्मने नमः\n",
    "12047040a": "अजस्य नाभावध्येकं यस्मिन्विश्वं प्रतिष्ठितम्\n",
    "12047040c": "पुष्करं पुष्कराक्षस्य तस्मै पद्मात्मने नमः\n",
    "12047041a": "यस्य केशेषु जीमूता नद्यः सर्वाङ्गसंधिषु\n",
    "12047041c": "कुक्षौ समुद्राश्चत्वारस्तस्मै तोयात्मने नमः\n",
    "12047042a": "युगेष्वावर्तते योंऽशैर्दिनर्त्वयनहायनैः\n",
    "12047042c": "सर्गप्रलययोः कर्ता तस्मै कालात्मने नमः\n",
    "12047043a": "ब्रह्म वक्त्रं भुजौ क्षत्रं कृत्स्नमूरूदरं विशः\n",
    "12047043c": "पादौ यस्याश्रिताः शूद्रास्तस्मै वर्णात्मने नमः\n",
    "12047044a": "यस्याग्निरास्यं द्यौर्मूर्धा खं नाभिश्चरणौ क्षितिः\n",
    "12047044c": "सूर्यश्चक्षुर्दिशः श्रोत्रे तस्मै लोकात्मने नमः\n",
    "12047045a": "विषये वर्तमानानां यं तं वैशेषिकैर्गुणैः\n",
    "12047045c": "प्राहुर्विषयगोप्तारं तस्मै गोप्त्रात्मने नमः\n",
    "12047046a": "अन्नपानेन्धनमयो रसप्राणविवर्धनः\n",
    "12047046c": "यो धारयति भूतानि तस्मै प्राणात्मने नमः\n",
    "12047047a": "परः कालात्परो यज्ञात्परः सदसतोश्च यः\n",
    "12047047c": "अनादिरादिर्विश्वस्य तस्मै विश्वात्मने नमः\n",
    "12047048a": "यो मोहयति भूतानि स्नेहरागानुबन्धनैः\n",
    "12047048c": "सर्गस्य रक्षणार्थाय तस्मै मोहात्मने नमः\n",
    "12047049a": "आत्मज्ञानमिदं ज्ञानं ज्ञात्वा पञ्चस्ववस्थितम्\n",
    "12047049c": "यं ज्ञानिनोऽधिगच्छन्ति तस्मै ज्ञानात्मने नमः\n",
    "12047050a": "अप्रमेयशरीराय सर्वतोऽनन्तचक्षुषे\n",
    "12047050c": "अपारपरिमेयाय तस्मै चिन्त्यात्मने नमः\n",
    "12047051a": "जटिने दण्डिने नित्यं लम्बोदरशरीरिणे\n",
    "12047051c": "कमण्डलुनिषङ्गाय तस्मै ब्रह्मात्मने नमः\n",
    "12047052a": "शूलिने त्रिदशेशाय त्र्यम्बकाय महात्मने\n",
    "12047052c": "भस्मदिग्धोर्ध्वलिङ्गाय तस्मै रुद्रात्मने नमः\n",
    "12047053a": "पञ्चभूतात्मभूताय भूतादिनिधनात्मने\n",
    "12047053c": "अक्रोधद्रोहमोहाय तस्मै शान्तात्मने नमः\n",
    "12047054a": "यस्मिन्सर्वं यतः सर्वं यः सर्वं सर्वतश्च यः\n",
    "12047054c": "यश्च सर्वमयो नित्यं तस्मै सर्वात्मने नमः\n",
    "12047055a": "विश्वकर्मन्नमस्तेऽस्तु विश्वात्मन्विश्वसंभव\n",
    "12047055c": "अपवर्गोऽसि भूतानां पञ्चानां परतः स्थितः\n",
    "12047056a": "नमस्ते त्रिषु लोकेषु नमस्ते परतस्त्रिषु\n",
    "12047056c": "नमस्ते दिक्षु सर्वासु त्वं हि सर्वपरायणम्\n",
    "12047057a": "नमस्ते भगवन्विष्णो लोकानां प्रभवाप्यय\n",
    "12047057c": "त्वं हि कर्ता हृषीकेश संहर्ता चापराजितः\n",
    "12047058a": "तेन पश्यामि ते दिव्यान्भावान्हि त्रिषु वर्त्मसु\n",
    "12047058c": "तच्च पश्यामि तत्त्वेन यत्ते रूपं सनातनम्\n",
    "12047059a": "दिवं ते शिरसा व्याप्तं पद्भ्यां देवी वसुंधरा\n",
    "12047059c": "विक्रमेण त्रयो लोकाः पुरुषोऽसि सनातनः\n",
    "12047060a": "अतसीपुष्पसंकाशं पीतवाससमच्युतम्\n",
    "12047060c": "ये नमस्यन्ति गोविन्दं न तेषां विद्यते भयम्\n",
    "12047061a": "यथा विष्णुमयं सत्यं यथा विष्णुमयं हविः\n",
    "12047061c": "यथा विष्णुमयं सर्वं पाप्मा मे नश्यतां तथा\n",
    "12047062a": "त्वां प्रपन्नाय भक्ताय गतिमिष्टां जिगीषवे\n",
    "12047062c": "यच्छ्रेयः पुण्डरीकाक्ष तद्ध्यायस्व सुरोत्तम\n",
    "12047063a": "इति विद्यातपोयोनिरयोनिर्विष्णुरीडितः\n",
    "12047063c": "वाग्यज्ञेनार्चितो देवः प्रीयतां मे जनार्दनः\n",
    "12047064a": "एतावदुक्त्वा वचनं भीष्मस्तद्गतमानसः\n",
    "12047064c": "नम इत्येव कृष्णाय प्रणाममकरोत्तदा\n",
    "12047065a": "अभिगम्य तु योगेन भक्तिं भीष्मस्य माधवः\n",
    "12047065c": "त्रैकाल्यदर्शनं ज्ञानं दिव्यं दातुं ययौ हरिः\n",
    "12047066a": "तस्मिन्नुपरते शब्दे ततस्ते ब्रह्मवादिनः\n",
    "12047066c": "भीष्मं वाग्भिर्बाष्पकण्ठास्तमानर्चुर्महामतिम्\n",
    "12047067a": "ते स्तुवन्तश्च विप्राग्र्याः केशवं पुरुषोत्तमम्\n",
    "12047067c": "भीष्मं च शनकैः सर्वे प्रशशंसुः पुनः पुनः\n",
    "12047068a": "विदित्वा भक्तियोगं तु भीष्मस्य पुरुषोत्तमः\n",
    "12047068c": "सहसोत्थाय संहृष्टो यानमेवान्वपद्यत\n",
    "12047069a": "केशवः सात्यकिश्चैव रथेनैकेन जग्मतुः\n",
    "12047069c": "अपरेण महात्मानौ युधिष्ठिरधनंजयौ\n",
    "12047070a": "भीमसेनो यमौ चोभौ रथमेकं समास्थितौ\n",
    "12047070c": "कृपो युयुत्सुः सूतश्च संजयश्चापरं रथम्\n",
    "12047071a": "ते रथैर्नगराकारैः प्रयाताः पुरुषर्षभाः\n",
    "12047071c": "नेमिघोषेण महता कम्पयन्तो वसुंधराम्\n",
    "12047072a": "ततो गिरः पुरुषवरस्तवान्विता; द्विजेरिताः पथि सुमनाः स शुश्रुवे\n",
    "12047072c": "कृताञ्जलिं प्रणतमथापरं जनं; स केशिहा मुदितमनाभ्यनन्दत\n",
    "12048001": "वैशंपायन उवाच\n",
    "12048001a": "ततः स च हृषीकेशः स च राजा युधिष्ठिरः\n",
    "12048001c": "कृपादयश्च ते सर्वे चत्वारः पाण्डवाश्च ह\n",
    "12048002a": "रथैस्ते नगराकारैः पताकाध्वजशोभितैः\n",
    "12048002c": "ययुराशु कुरुक्षेत्रं वाजिभिः शीघ्रगामिभिः\n",
    "12048003a": "तेऽवतीर्य कुरुक्षेत्रं केशमज्जास्थिसंकुलम्\n",
    "12048003c": "देहन्यासः कृतो यत्र क्षत्रियैस्तैर्महात्मभिः\n",
    "12048004a": "गजाश्वदेहास्थिचयैः पर्वतैरिव संचितम्\n",
    "12048004c": "नरशीर्षकपालैश्च शङ्खैरिव समाचितम्\n",
    "12048005a": "चितासहस्रैर्निचितं वर्मशस्त्रसमाकुलम्\n",
    "12048005c": "आपानभूमिं कालस्य तदा भुक्तोज्झितामिव\n",
    "12048006a": "भूतसंघानुचरितं रक्षोगणनिषेवितम्\n",
    "12048006c": "पश्यन्तस्ते कुरुक्षेत्रं ययुराशु महारथाः\n",
    "12048007a": "गच्छन्नेव महाबाहुः सर्वयादवनन्दनः\n",
    "12048007c": "युधिष्ठिराय प्रोवाच जामदग्न्यस्य विक्रमम्\n",
    "12048008a": "अमी रामह्रदाः पञ्च दृश्यन्ते पार्थ दूरतः\n",
    "12048008c": "येषु संतर्पयामास पूर्वान्क्षत्रियशोणितैः\n",
    "12048009a": "त्रिःसप्तकृत्वो वसुधां कृत्वा निःक्षत्रियां प्रभुः\n",
    "12048009c": "इहेदानीं ततो रामः कर्मणो विरराम ह\n",
    "12048010": "युधिष्ठिर उवाच\n",
    "12048010a": "त्रिःसप्तकृत्वः पृथिवी कृता निःक्षत्रिया तदा\n",
    "12048010c": "रामेणेति यदात्थ त्वमत्र मे संशयो महान्\n",
    "12048011a": "क्षत्रबीजं यदा दग्धं रामेण यदुपुंगव\n",
    "12048011c": "कथं भूयः समुत्पत्तिः क्षत्रस्यामितविक्रम\n",
    "12048012a": "महात्मना भगवता रामेण यदुपुंगव\n",
    "12048012c": "कथमुत्सादितं क्षत्रं कथं वृद्धिं पुनर्गतम्\n",
    "12048013a": "महाभारतयुद्धे हि कोटिशः क्षत्रिया हताः\n",
    "12048013c": "तथाभूच्च मही कीर्णा क्षत्रियैर्वदतां वर\n",
    "12048014a": "एवं मे छिन्धि वार्ष्णेय संशयं तार्क्ष्यकेतन\n",
    "12048014c": "आगमो हि परः कृष्ण त्वत्तो नो वासवानुज\n",
    "12048015": "वैशंपायन उवाच\n",
    "12048015a": "ततो व्रजन्नेव गदाग्रजः प्रभुः; शशंस तस्मै निखिलेन तत्त्वतः\n",
    "12048015c": "युधिष्ठिरायाप्रतिमौजसे तदा; यथाभवत्क्षत्रियसंकुला मही\n",
    "12049001": "वासुदेव उवाच\n",
    "12049001a": "शृणु कौन्तेय रामस्य मया यावत्परिश्रुतम्\n",
    "12049001c": "महर्षीणां कथयतां कारणं तस्य जन्म च\n",
    "12049002a": "यथा च जामदग्न्येन कोटिशः क्षत्रिया हताः\n",
    "12049002c": "उद्भूता राजवंशेषु ये भूयो भारते हताः\n",
    "12049003a": "जह्नोरजह्नुस्तनयो बल्लवस्तस्य चात्मजः\n",
    "12049003c": "कुशिको नाम धर्मज्ञस्तस्य पुत्रो महीपतिः\n",
    "12049004a": "उग्रं तपः समातिष्ठत्सहस्राक्षसमो भुवि\n",
    "12049004c": "पुत्रं लभेयमजितं त्रिलोकेश्वरमित्युत\n",
    "12049005a": "तमुग्रतपसं दृष्ट्वा सहस्राक्षः पुरंदरः\n",
    "12049005c": "समर्थः पुत्रजनने स्वयमेवैत्य भारत\n",
    "12049006a": "पुत्रत्वमगमद्राजंस्तस्य लोकेश्वरेश्वरः\n",
    "12049006c": "गाधिर्नामाभवत्पुत्रः कौशिकः पाकशासनः\n",
    "12049007a": "तस्य कन्याभवद्राजन्नाम्ना सत्यवती प्रभो\n",
    "12049007c": "तां गाधिः कविपुत्राय सोर्चीकाय ददौ प्रभुः\n",
    "12049008a": "ततः प्रीतस्तु कौन्तेय भार्गवः कुरुनन्दन\n",
    "12049008c": "पुत्रार्थे श्रपयामास चरुं गाधेस्तथैव च\n",
    "12049009a": "आहूय चाह तां भार्यामृचीको भार्गवस्तदा\n",
    "12049009c": "उपयोज्यश्चरुरयं त्वया मात्राप्ययं तव\n",
    "12049010a": "तस्या जनिष्यते पुत्रो दीप्तिमान्क्षत्रियर्षभः\n",
    "12049010c": "अजय्यः क्षत्रियैर्लोके क्षत्रियर्षभसूदनः\n",
    "12049011a": "तवापि पुत्रं कल्याणि धृतिमन्तं तपोन्वितम्\n",
    "12049011c": "शमात्मकं द्विजश्रेष्ठं चरुरेष विधास्यति\n",
    "12049012a": "इत्येवमुक्त्वा तां भार्यामृचीको भृगुनन्दनः\n",
    "12049012c": "तपस्यभिरतो धीमाञ्जगामारण्यमेव ह\n",
    "12049013a": "एतस्मिन्नेव काले तु तीर्थयात्रापरो नृपः\n",
    "12049013c": "गाधिः सदारः संप्राप्त ऋचीकस्याश्रमं प्रति\n",
    "12049014a": "चरुद्वयं गृहीत्वा तु राजन्सत्यवती तदा\n",
    "12049014c": "भर्तुर्वाक्यादथाव्यग्रा मात्रे हृष्टा न्यवेदयत्\n",
    "12049015a": "माता तु तस्याः कौन्तेय दुहित्रे स्वं चरुं ददौ\n",
    "12049015c": "तस्याश्चरुमथाज्ञातमात्मसंस्थं चकार ह\n",
    "12049016a": "अथ सत्यवती गर्भं क्षत्रियान्तकरं तदा\n",
    "12049016c": "धारयामास दीप्तेन वपुषा घोरदर्शनम्\n",
    "12049017a": "तामृचीकस्तदा दृष्ट्वा ध्यानयोगेन वै ततः\n",
    "12049017c": "अब्रवीद्राजशार्दूल स्वां भार्यां वरवर्णिनीम्\n",
    "12049018a": "मात्रासि व्यंसिता भद्रे चरुव्यत्यासहेतुना\n",
    "12049018c": "जनिष्यते हि ते पुत्रः क्रूरकर्मा महाबलः\n",
    "12049019a": "जनिष्यते हि ते भ्राता ब्रह्मभूतस्तपोधनः\n",
    "12049019c": "विश्वं हि ब्रह्म तपसा मया तत्र समर्पितम्\n",
    "12049020a": "सैवमुक्ता महाभागा भर्त्रा सत्यवती तदा\n",
    "12049020c": "पपात शिरसा तस्मै वेपन्ती चाब्रवीदिदम्\n",
    "12049021a": "नार्होऽसि भगवन्नद्य वक्तुमेवंविधं वचः\n",
    "12049021c": "ब्राह्मणापसदं पुत्रं प्राप्स्यसीति महामुने\n",
    "12049022": "ऋचीक उवाच\n",
    "12049022a": "नैष संकल्पितः कामो मया भद्रे तथा त्वयि\n",
    "12049022c": "उग्रकर्मा भवेत्पुत्रश्चरुर्माता च कारणम्\n",
    "12049023": "सत्यवत्युवाच\n",
    "12049023a": "इच्छँल्लोकानपि मुने सृजेथाः किं पुनर्मम\n",
    "12049023c": "शमात्मकमृजुं पुत्रं लभेयं जपतां वर\n",
    "12049024": "ऋचीक उवाच\n",
    "12049024a": "नोक्तपूर्वं मया भद्रे स्वैरेष्वप्यनृतं वचः\n",
    "12049024c": "किमुताग्निं समाधाय मन्त्रवच्चरुसाधने\n",
    "12049025": "सत्यवत्युवाच\n",
    "12049025a": "काममेवं भवेत्पौत्रो ममेह तव चैव ह\n",
    "12049025c": "शमात्मकमृजुं पुत्रं लभेयं जपतां वर\n",
    "12049026": "ऋचीक उवाच\n",
    "12049026a": "पुत्रे नास्ति विशेषो मे पौत्रे वा वरवर्णिनि\n",
    "12049026c": "यथा त्वयोक्तं तु वचस्तथा भद्रे भविष्यति\n",
    "12049027": "वासुदेव उवाच\n",
    "12049027a": "ततः सत्यवती पुत्रं जनयामास भार्गवम्\n",
    "12049027c": "तपस्यभिरतं शान्तं जमदग्निं शमात्मकम्\n",
    "12049028a": "विश्वामित्रं च दायादं गाधिः कुशिकनन्दनः\n",
    "12049028c": "प्राप ब्रह्मर्षिसमितं विश्वेन ब्रह्मणा युतम्\n",
    "12049029a": "आर्चीको जनयामास जमदग्निः सुदारुणम्\n",
    "12049029c": "सर्वविद्यान्तगं श्रेष्ठं धनुर्वेदे च पारगम्\n",
    "12049029e": "रामं क्षत्रियहन्तारं प्रदीप्तमिव पावकम्\n",
    "12049030a": "एतस्मिन्नेव काले तु कृतवीर्यात्मजो बली\n",
    "12049030c": "अर्जुनो नाम तेजस्वी क्षत्रियो हैहयान्वयः\n",
    "12049031a": "ददाह पृथिवीं सर्वां सप्तद्वीपां सपत्तनाम्\n",
    "12049031c": "स्वबाह्वस्त्रबलेनाजौ धर्मेण परमेण च\n",
    "12049032a": "तृषितेन स कौरव्य भिक्षितश्चित्रभानुना\n",
    "12049032c": "सहस्रबाहुर्विक्रान्तः प्रादाद्भिक्षामथाग्नये\n",
    "12049033a": "ग्रामान्पुराणि घोषांश्च पत्तनानि च वीर्यवान्\n",
    "12049033c": "जज्वाल तस्य बाणैस्तु चित्रभानुर्दिधक्षया\n",
    "12049034a": "स तस्य पुरुषेन्द्रस्य प्रभावेन महातपाः\n",
    "12049034c": "ददाह कार्तवीर्यस्य शैलानथ वनानि च\n",
    "12049035a": "स शून्यमाश्रमारण्यं वरुणस्यात्मजस्य तत्\n",
    "12049035c": "ददाह पवनेनेद्धश्चित्रभानुः सहैहयः\n",
    "12049036a": "आपवस्तं ततो रोषाच्छशापार्जुनमच्युत\n",
    "12049036c": "दग्धेऽऽश्रमे महाराज कार्तवीर्येण वीर्यवान्\n",
    "12049037a": "त्वया न वर्जितं मोहाद्यस्माद्वनमिदं मम\n",
    "12049037c": "दग्धं तस्माद्रणे रामो बाहूंस्ते छेत्स्यतेऽर्जुन\n",
    "12049038a": "अर्जुनस्तु महाराज बली नित्यं शमात्मकः\n",
    "12049038c": "ब्रह्मण्यश्च शरण्यश्च दाता शूरश्च भारत\n",
    "12049039a": "तस्य पुत्राः सुबलिनः शापेनासन्पितुर्वधे\n",
    "12049039c": "निमित्तमवलिप्ता वै नृशंसाश्चैव नित्यदा\n",
    "12049040a": "जमदग्निधेन्वास्ते वत्समानिन्युर्भरतर्षभ\n",
    "12049040c": "अज्ञातं कार्तवीर्यस्य हैहयेन्द्रस्य धीमतः\n",
    "12049041a": "ततोऽर्जुनस्य बाहूंस्तु छित्त्वा वै पौरुषान्वितः\n",
    "12049041c": "तं रुवन्तं ततो वत्सं जामदग्न्यः स्वमाश्रमम्\n",
    "12049041e": "प्रत्यानयत राजेन्द्र तेषामन्तःपुरात्प्रभुः\n",
    "12049042a": "अर्जुनस्य सुतास्ते तु संभूयाबुद्धयस्तदा\n",
    "12049042c": "गत्वाश्रममसंबुद्धं जमदग्नेर्महात्मनः\n",
    "12049043a": "अपातयन्त भल्लाग्रैः शिरः कायान्नराधिप\n",
    "12049043c": "समित्कुशार्थं रामस्य निर्गतस्य महात्मनः\n",
    "12049044a": "ततः पितृवधामर्षाद्रामः परममन्युमान्\n",
    "12049044c": "निःक्षत्रियां प्रतिश्रुत्य महीं शस्त्रमगृह्णत\n",
    "12049045a": "ततः स भृगुशार्दूलः कार्तवीर्यस्य वीर्यवान्\n",
    "12049045c": "विक्रम्य निजघानाशु पुत्रान्पौत्रांश्च सर्वशः\n",
    "12049046a": "स हैहयसहस्राणि हत्वा परममन्युमान्\n",
    "12049046c": "चकार भार्गवो राजन्महीं शोणितकर्दमाम्\n",
    "12049047a": "स तथा सुमहातेजाः कृत्वा निःक्षत्रियां महीम्\n",
    "12049047c": "कृपया परयाविष्टो वनमेव जगाम ह\n",
    "12049048a": "ततो वर्षसहस्रेषु समतीतेषु केषुचित्\n",
    "12049048c": "क्षोभं संप्राप्तवांस्तीव्रं प्रकृत्या कोपनः प्रभुः\n",
    "12049049a": "विश्वामित्रस्य पौत्रस्तु रैभ्यपुत्रो महातपाः\n",
    "12049049c": "परावसुर्महाराज क्षिप्त्वाह जनसंसदि\n",
    "12049050a": "ये ते ययातिपतने यज्ञे सन्तः समागताः\n",
    "12049050c": "प्रतर्दनप्रभृतयो राम किं क्षत्रिया न ते\n",
    "12049051a": "मिथ्याप्रतिज्ञो राम त्वं कत्थसे जनसंसदि\n",
    "12049051c": "भयात्क्षत्रियवीराणां पर्वतं समुपाश्रितः\n",
    "12049052a": "स पुनः क्षत्रियशतैः पृथिवीमनुसंतताम्\n",
    "12049052c": "परावसोस्तदा श्रुत्वा शस्त्रं जग्राह भार्गवः\n",
    "12049053a": "ततो ये क्षत्रिया राजञ्शतशस्तेन जीविताः\n",
    "12049053c": "ते विवृद्धा महावीर्याः पृथिवीपतयोऽभवन्\n",
    "12049054a": "स पुनस्ताञ्जघानाशु बालानपि नराधिप\n",
    "12049054c": "गर्भस्थैस्तु मही व्याप्ता पुनरेवाभवत्तदा\n",
    "12049055a": "जातं जातं स गर्भं तु पुनरेव जघान ह\n",
    "12049055c": "अरक्षंश्च सुतान्कांश्चित्तदा क्षत्रिययोषितः\n",
    "12049056a": "त्रिःसप्तकृत्वः पृथिवीं कृत्वा निःक्षत्रियां प्रभुः\n",
    "12049056c": "दक्षिणामश्वमेधान्ते कश्यपायाददत्ततः\n",
    "12049057a": "क्षत्रियाणां तु शेषार्थं करेणोद्दिश्य कश्यपः\n",
    "12049057c": "स्रुक्प्रग्रहवता राजञ्श्रीमान्वाक्यमथाब्रवीत्\n",
    "12049058a": "गच्छ पारं समुद्रस्य दक्षिणस्य महामुने\n",
    "12049058c": "न ते मद्विषये राम वस्तव्यमिह कर्हिचित्\n",
    "12049059a": "ततः शूर्पारकं देशं सागरस्तस्य निर्ममे\n",
    "12049059c": "संत्रासाज्जामदग्न्यस्य सोऽपरान्तं महीतलम्\n",
    "12049060a": "कश्यपस्तु महाराज प्रतिगृह्य महीमिमाम्\n",
    "12049060c": "कृत्वा ब्राह्मणसंस्थां वै प्रविवेश महावनम्\n",
    "12049061a": "ततः शूद्राश्च वैश्याश्च यथास्वैरप्रचारिणः\n",
    "12049061c": "अवर्तन्त द्विजाग्र्याणां दारेषु भरतर्षभ\n",
    "12049062a": "अराजके जीवलोके दुर्बला बलवत्तरैः\n",
    "12049062c": "बाध्यन्ते न च वित्तेषु प्रभुत्वमिह कस्यचित्\n",
    "12049063a": "ततः कालेन पृथिवी प्रविवेश रसातलम्\n",
    "12049063c": "अरक्ष्यमाणा विधिवत्क्षत्रियैर्धर्मरक्षिभिः\n",
    "12049064a": "ऊरुणा धारयामास कश्यपः पृथिवीं ततः\n",
    "12049064c": "निमज्जन्तीं तदा राजंस्तेनोर्वीति मही स्मृता\n",
    "12049065a": "रक्षिणश्च समुद्दिश्य प्रायाचत्पृथिवी तदा\n",
    "12049065c": "प्रसाद्य कश्यपं देवी क्षत्रियान्बाहुशालिनः\n",
    "12049066a": "सन्ति ब्रह्मन्मया गुप्ता नृषु क्षत्रियपुंगवाः\n",
    "12049066c": "हैहयानां कुले जातास्ते संरक्षन्तु मां मुने\n",
    "12049067a": "अस्ति पौरवदायादो विडूरथसुतः प्रभो\n",
    "12049067c": "ऋक्षैः संवर्धितो विप्र ऋक्षवत्येव पर्वते\n",
    "12049068a": "तथानुकम्पमानेन यज्वनाथामितौजसा\n",
    "12049068c": "पराशरेण दायादः सौदासस्याभिरक्षितः\n",
    "12049069a": "सर्वकर्माणि कुरुते तस्यर्षेः शूद्रवद्धि सः\n",
    "12049069c": "सर्वकर्मेत्यभिख्यातः स मां रक्षतु पार्थिवः\n",
    "12049070a": "शिबेः पुत्रो महातेजा गोपतिर्नाम नामतः\n",
    "12049070c": "वने संरक्षितो गोभिः सोऽभिरक्षतु मां मुने\n",
    "12049071a": "प्रतर्दनस्य पुत्रस्तु वत्सो नाम महायशाः\n",
    "12049071c": "वत्सैः संवर्धितो गोष्ठे स मां रक्षतु पार्थिवः\n",
    "12049072a": "दधिवाहनपौत्रस्तु पुत्रो दिविरथस्य ह\n",
    "12049072c": "अङ्गः स गौतमेनापि गङ्गाकूलेऽभिरक्षितः\n",
    "12049073a": "बृहद्रथो महाबाहुर्भुवि भूतिपुरस्कृतः\n",
    "12049073c": "गोलाङ्गूलैर्महाभागो गृध्रकूटेऽभिरक्षितः\n",
    "12049074a": "मरुत्तस्यान्ववाये तु क्षत्रियास्तुर्वसोस्त्रयः\n",
    "12049074c": "मरुत्पतिसमा वीर्ये समुद्रेणाभिरक्षिताः\n",
    "12049075a": "एते क्षत्रियदायादास्तत्र तत्र परिश्रुताः\n",
    "12049075c": "सम्यङ्मामभिरक्षन्तु ततः स्थास्यामि निश्चला\n",
    "12049076a": "एतेषां पितरश्चैव तथैव च पितामहाः\n",
    "12049076c": "मदर्थं निहता युद्धे रामेणाक्लिष्टकर्मणा\n",
    "12049077a": "तेषामपचितिश्चैव मया कार्या न संशयः\n",
    "12049077c": "न ह्यहं कामये नित्यमविक्रान्तेन रक्षणम्\n",
    "12049078a": "ततः पृथिव्या निर्दिष्टांस्तान्समानीय कश्यपः\n",
    "12049078c": "अभ्यषिञ्चन्महीपालान्क्षत्रियान्वीर्यसंमतान्\n",
    "12049079a": "तेषां पुत्राश्च पौत्राश्च येषां वंशाः प्रतिष्ठिताः\n",
    "12049079c": "एवमेतत्पुरा वृत्तं यन्मां पृच्छसि पाण्डव\n",
    "12049080": "वैशंपायन उवाच\n",
    "12049080a": "एवं ब्रुवन्नेव यदुप्रवीरो; युधिष्ठिरं धर्मभृतां वरिष्ठम्\n",
    "12049080c": "रथेन तेनाशु ययौ यथार्को; विशन्प्रभाभिर्भगवांस्त्रिलोकम्\n",
    "12050001": "वैशंपायन उवाच\n",
    "12050001a": "ततो रामस्य तत्कर्म श्रुत्वा राजा युधिष्ठिरः\n",
    "12050001c": "विस्मयं परमं गत्वा प्रत्युवाच जनार्दनम्\n",
    "12050002a": "अहो रामस्य वार्ष्णेय शक्रस्येव महात्मनः\n",
    "12050002c": "विक्रमो येन वसुधा क्रोधान्निःक्षत्रिया कृता\n",
    "12050003a": "गोभिः समुद्रेण तथा गोलाङ्गूलर्क्षवानरैः\n",
    "12050003c": "गुप्ता रामभयोद्विग्नाः क्षत्रियाणां कुलोद्वहाः\n",
    "12050004a": "अहो धन्यो हि लोकोऽयं सभाग्याश्च नरा भुवि\n",
    "12050004c": "यत्र कर्मेदृशं धर्म्यं द्विजेन कृतमच्युत\n",
    "12050005a": "तथा यान्तौ तदा तात तावच्युतयुधिष्ठिरौ\n",
    "12050005c": "जग्मतुर्यत्र गाङ्गेयः शरतल्पगतः प्रभुः\n",
    "12050006a": "ततस्ते ददृशुर्भीष्मं शरप्रस्तरशायिनम्\n",
    "12050006c": "स्वरश्मिजालसंवीतं सायंसूर्यमिवानलम्\n",
    "12050007a": "उपास्यमानं मुनिभिर्देवैरिव शतक्रतुम्\n",
    "12050007c": "देशे परमधर्मिष्ठे नदीमोघवतीमनु\n",
    "12050008a": "दूरादेव तमालोक्य कृष्णो राजा च धर्मराट्\n",
    "12050008c": "चत्वारः पाण्डवाश्चैव ते च शारद्वतादयः\n",
    "12050009a": "अवस्कन्द्याथ वाहेभ्यः संयम्य प्रचलं मनः\n",
    "12050009c": "एकीकृत्येन्द्रियग्राममुपतस्थुर्महामुनीन्\n",
    "12050010a": "अभिवाद्य च गोविन्दः सात्यकिस्ते च कौरवाः\n",
    "12050010c": "व्यासादींस्तानृषीन्पश्चाद्गाङ्गेयमुपतस्थिरे\n",
    "12050011a": "तपोवृद्धिं ततः पृष्ट्वा गाङ्गेयं यदुकौरवाः\n",
    "12050011c": "परिवार्य ततः सर्वे निषेदुः पुरुषर्षभाः\n",
    "12050012a": "ततो निशम्य गाङ्गेयं शाम्यमानमिवानलम्\n",
    "12050012c": "किंचिद्दीनमना भीष्ममिति होवाच केशवः\n",
    "12050013a": "कच्चिज्ज्ञानानि ते राजन्प्रसन्नानि यथा पुरा\n",
    "12050013c": "कच्चिदव्याकुला चैव बुद्धिस्ते वदतां वर\n",
    "12050014a": "शराभिघातदुःखात्ते कच्चिद्गात्रं न दूयते\n",
    "12050014c": "मानसादपि दुःखाद्धि शारीरं बलवत्तरम्\n",
    "12050015a": "वरदानात्पितुः कामं छन्दमृत्युरसि प्रभो\n",
    "12050015c": "शंतनोर्धर्मशीलस्य न त्वेतच्छमकारणम्\n",
    "12050016a": "सुसूक्ष्मोऽपीह देहे वै शल्यो जनयते रुजम्\n",
    "12050016c": "किं पुनः शरसंघातैश्चितस्य तव भारत\n",
    "12050017a": "कामं नैतत्तवाख्येयं प्राणिनां प्रभवाप्ययौ\n",
    "12050017c": "भवान्ह्युपदिशेच्छ्रेयो देवानामपि भारत\n",
    "12050018a": "यद्धि भूतं भविष्यच्च भवच्च पुरुषर्षभ\n",
    "12050018c": "सर्वं तज्ज्ञानवृद्धस्य तव पाणाविवाहितम्\n",
    "12050019a": "संसारश्चैव भूतानां धर्मस्य च फलोदयः\n",
    "12050019c": "विदितस्ते महाप्राज्ञ त्वं हि ब्रह्ममयो निधिः\n",
    "12050020a": "त्वां हि राज्ये स्थितं स्फीते समग्राङ्गमरोगिणम्\n",
    "12050020c": "स्त्रीसहस्रैः परिवृतं पश्यामीहोर्ध्वरेतसम्\n",
    "12050021a": "ऋते शांतनवाद्भीष्मात्त्रिषु लोकेषु पार्थिव\n",
    "12050021c": "सत्यसंधान्महावीर्याच्छूराद्धर्मैकतत्परात्\n",
    "12050022a": "मृत्युमावार्य तरसा शरप्रस्तरशायिनः\n",
    "12050022c": "निसर्गप्रभवं किंचिन्न च तातानुशुश्रुम\n",
    "12050023a": "सत्ये तपसि दाने च यज्ञाधिकरणे तथा\n",
    "12050023c": "धनुर्वेदे च वेदे च नित्यं चैवान्ववेक्षणे\n",
    "12050024a": "अनृशंसं शुचिं दान्तं सर्वभूतहिते रतम्\n",
    "12050024c": "महारथं त्वत्सदृशं न कंचिदनुशुश्रुम\n",
    "12050025a": "त्वं हि देवान्सगन्धर्वान्ससुरासुरराक्षसान्\n",
    "12050025c": "शक्त एकरथेनैव विजेतुं नात्र संशयः\n",
    "12050026a": "त्वं हि भीष्म महाबाहो वसूनां वासवोपमः\n",
    "12050026c": "नित्यं विप्रैः समाख्यातो नवमोऽनवमो गुणैः\n",
    "12050027a": "अहं हि त्वाभिजानामि यस्त्वं पुरुषसत्तम\n",
    "12050027c": "त्रिदशेष्वपि विख्यातः स्वशक्त्या सुमहाबलः\n",
    "12050028a": "मनुष्येषु मनुष्येन्द्र न दृष्टो न च मे श्रुतः\n",
    "12050028c": "भवतो यो गुणैस्तुल्यः पृथिव्यां पुरुषः क्वचित्\n",
    "12050029a": "त्वं हि सर्वैर्गुणै राजन्देवानप्यतिरिच्यसे\n",
    "12050029c": "तपसा हि भवाञ्शक्तः स्रष्टुं लोकांश्चराचरान्\n",
    "12050030a": "तदस्य तप्यमानस्य ज्ञातीनां संक्षयेण वै\n",
    "12050030c": "ज्येष्ठस्य पाण्डुपुत्रस्य शोकं भीष्म व्यपानुद\n",
    "12050031a": "ये हि धर्माः समाख्याताश्चातुर्वर्ण्यस्य भारत\n",
    "12050031c": "चातुराश्रम्यसंसृष्टास्ते सर्वे विदितास्तव\n",
    "12050032a": "चातुर्वेद्ये च ये प्रोक्ताश्चातुर्होत्रे च भारत\n",
    "12050032c": "सांख्ये योगे च नियता ये च धर्माः सनातनाः\n",
    "12050033a": "चातुर्वर्ण्येन यश्चैको धर्मो न स्म विरुध्यते\n",
    "12050033c": "सेव्यमानः स चैवाद्यो गाङ्गेय विदितस्तव\n",
    "12050034a": "इतिहासपुराणं च कार्त्स्न्येन विदितं तव\n",
    "12050034c": "धर्मशास्त्रं च सकलं नित्यं मनसि ते स्थितम्\n",
    "12050035a": "ये च केचन लोकेऽस्मिन्नर्थाः संशयकारकाः\n",
    "12050035c": "तेषां छेत्ता नास्ति लोके त्वदन्यः पुरुषर्षभ\n",
    "12050036a": "स पाण्डवेयस्य मनःसमुत्थितं; नरेन्द्र शोकं व्यपकर्ष मेधया\n",
    "12050036c": "भवद्विधा ह्युत्तमबुद्धिविस्तरा; विमुह्यमानस्य जनस्य शान्तये\n",
    "12051001": "वैशंपायन उवाच\n",
    "12051001a": "श्रुत्वा तु वचनं भीष्मो वासुदेवस्य धीमतः\n",
    "12051001c": "किंचिदुन्नाम्य वदनं प्राञ्जलिर्वाक्यमब्रवीत्\n",
    "12051002a": "नमस्ते भगवन्विष्णो लोकानां निधनोद्भव\n",
    "12051002c": "त्वं हि कर्ता हृषीकेश संहर्ता चापराजितः\n",
    "12051003a": "विश्वकर्मन्नमस्तेऽस्तु विश्वात्मन्विश्वसंभव\n",
    "12051003c": "अपवर्गोऽसि भूतानां पञ्चानां परतः स्थितः\n",
    "12051004a": "नमस्ते त्रिषु लोकेषु नमस्ते परतस्त्रिषु\n",
    "12051004c": "योगेश्वर नमस्तेऽस्तु त्वं हि सर्वपरायणम्\n",
    "12051005a": "मत्संश्रितं यदात्थ त्वं वचः पुरुषसत्तम\n",
    "12051005c": "तेन पश्यामि ते दिव्यान्भावान्हि त्रिषु वर्त्मसु\n",
    "12051006a": "तच्च पश्यामि तत्त्वेन यत्ते रूपं सनातनम्\n",
    "12051006c": "सप्त मार्गा निरुद्धास्ते वायोरमिततेजसः\n",
    "12051007a": "दिवं ते शिरसा व्याप्तं पद्भ्यां देवी वसुंधरा\n",
    "12051007c": "दिशो भुजौ रविश्चक्षुर्वीर्ये शक्रः प्रतिष्ठितः\n",
    "12051008a": "अतसीपुष्पसंकाशं पीतवाससमच्युतम्\n",
    "12051008c": "वपुर्ह्यनुमिमीमस्ते मेघस्येव सविद्युतः\n",
    "12051009a": "त्वत्प्रपन्नाय भक्ताय गतिमिष्टां जिगीषवे\n",
    "12051009c": "यच्छ्रेयः पुण्डरीकाक्ष तद्ध्यायस्व सुरोत्तम\n",
    "12051010": "वासुदेव उवाच\n",
    "12051010a": "यतः खलु परा भक्तिर्मयि ते पुरुषर्षभ\n",
    "12051010c": "ततो वपुर्मया दिव्यं तव राजन्प्रदर्शितम्\n",
    "12051011a": "न ह्यभक्ताय राजेन्द्र भक्तायानृजवे न च\n",
    "12051011c": "दर्शयाम्यहमात्मानं न चादान्ताय भारत\n",
    "12051012a": "भवांस्तु मम भक्तश्च नित्यं चार्जवमास्थितः\n",
    "12051012c": "दमे तपसि सत्ये च दाने च निरतः शुचिः\n",
    "12051013a": "अर्हस्त्वं भीष्म मां द्रष्टुं तपसा स्वेन पार्थिव\n",
    "12051013c": "तव ह्युपस्थिता लोका येभ्यो नावर्तते पुनः\n",
    "12051014a": "पञ्चाशतं षट्च कुरुप्रवीर; शेषं दिनानां तव जीवितस्य\n",
    "12051014c": "ततः शुभैः कर्मफलोदयैस्त्वं; समेष्यसे भीष्म विमुच्य देहम्\n",
    "12051015a": "एते हि देवा वसवो विमाना;न्यास्थाय सर्वे ज्वलिताग्निकल्पाः\n",
    "12051015c": "अन्तर्हितास्त्वां प्रतिपालयन्ति; काष्ठां प्रपद्यन्तमुदक्पतंगम्\n",
    "12051016a": "व्यावृत्तमात्रे भगवत्युदीचीं; सूर्ये दिशं कालवशात्प्रपन्ने\n",
    "12051016c": "गन्तासि लोकान्पुरुषप्रवीर; नावर्तते यानुपलभ्य विद्वान्\n",
    "12051017a": "अमुं च लोकं त्वयि भीष्म याते; ज्ञानानि नङ्क्ष्यन्त्यखिलेन वीर\n",
    "12051017c": "अतः स्म सर्वे त्वयि संनिकर्षं; समागता धर्मविवेचनाय\n",
    "12051018a": "तज्ज्ञातिशोकोपहतश्रुताय; सत्याभिसंधाय युधिष्ठिराय\n",
    "12051018c": "प्रब्रूहि धर्मार्थसमाधियुक्त;मर्थ्यं वचोऽस्यापनुदास्य शोकम्\n",
    "12052001": "वैशंपायन उवाच\n",
    "12052001a": "ततः कृष्णस्य तद्वाक्यं धर्मार्थसहितं हितम्\n",
    "12052001c": "श्रुत्वा शांतनवो भीष्मः प्रत्युवाच कृताञ्जलिः\n",
    "12052002a": "लोकनाथ महाबाहो शिव नारायणाच्युत\n",
    "12052002c": "तव वाक्यमभिश्रुत्य हर्षेणास्मि परिप्लुतः\n",
    "12052003a": "किं चाहमभिधास्यामि वाक्पते तव संनिधौ\n",
    "12052003c": "यदा वाचोगतं सर्वं तव वाचि समाहितम्\n",
    "12052004a": "यद्धि किंचित्कृतं लोके कर्तव्यं क्रियते च यत्\n",
    "12052004c": "त्वत्तस्तन्निःसृतं देव लोका बुद्धिमया हि ते\n",
    "12052005a": "कथयेद्देवलोकं यो देवराजसमीपतः\n",
    "12052005c": "धर्मकामार्थशास्त्राणां सोऽर्थान्ब्रूयात्तवाग्रतः\n",
    "12052006a": "शराभिघाताद्व्यथितं मनो मे मधुसूदन\n",
    "12052006c": "गात्राणि चावसीदन्ति न च बुद्धिः प्रसीदति\n",
    "12052007a": "न च मे प्रतिभा काचिदस्ति किंचित्प्रभाषितुम्\n",
    "12052007c": "पीड्यमानस्य गोविन्द विषानलसमैः शरैः\n",
    "12052008a": "बलं मेधाः प्रजरति प्राणाः संत्वरयन्ति च\n",
    "12052008c": "मर्माणि परितप्यन्ते भ्रान्तं चेतस्तथैव च\n",
    "12052009a": "दौर्बल्यात्सज्जते वाङ्मे स कथं वक्तुमुत्सहे\n",
    "12052009c": "साधु मे त्वं प्रसीदस्व दाशार्हकुलनन्दन\n",
    "12052010a": "तत्क्षमस्व महाबाहो न ब्रूयां किंचिदच्युत\n",
    "12052010c": "त्वत्संनिधौ च सीदेत वाचस्पतिरपि ब्रुवन्\n",
    "12052011a": "न दिशः संप्रजानामि नाकाशं न च मेदिनीम्\n",
    "12052011c": "केवलं तव वीर्येण तिष्ठामि मधुसूदन\n",
    "12052012a": "स्वयमेव प्रभो तस्माद्धर्मराजस्य यद्धितम्\n",
    "12052012c": "तद्ब्रवीह्याशु सर्वेषामागमानां त्वमागमः\n",
    "12052013a": "कथं त्वयि स्थिते लोके शाश्वते लोककर्तरि\n",
    "12052013c": "प्रब्रूयान्मद्विधः कश्चिद्गुरौ शिष्य इव स्थिते\n",
    "12052014": "वासुदेव उवाच\n",
    "12052014a": "उपपन्नमिदं वाक्यं कौरवाणां धुरंधरे\n",
    "12052014c": "महावीर्ये महासत्त्वे स्थिते सर्वार्थदर्शिनि\n",
    "12052015a": "यच्च मामात्थ गाङ्गेय बाणघातरुजं प्रति\n",
    "12052015c": "गृहाणात्र वरं भीष्म मत्प्रसादकृतं विभो\n",
    "12052016a": "न ते ग्लानिर्न ते मूर्छा न दाहो न च ते रुजा\n",
    "12052016c": "प्रभविष्यन्ति गाङ्गेय क्षुत्पिपासे न चाप्युत\n",
    "12052017a": "ज्ञानानि च समग्राणि प्रतिभास्यन्ति तेऽनघ\n",
    "12052017c": "न च ते क्वचिदासक्तिर्बुद्धेः प्रादुर्भविष्यति\n",
    "12052018a": "सत्त्वस्थं च मनो नित्यं तव भीष्म भविष्यति\n",
    "12052018c": "रजस्तमोभ्यां रहितं घनैर्मुक्त इवोडुराट्\n",
    "12052019a": "यद्यच्च धर्मसंयुक्तमर्थयुक्तमथापि वा\n",
    "12052019c": "चिन्तयिष्यसि तत्राग्र्या बुद्धिस्तव भविष्यति\n",
    "12052020a": "इमं च राजशार्दूल भूतग्रामं चतुर्विधम्\n",
    "12052020c": "चक्षुर्दिव्यं समाश्रित्य द्रक्ष्यस्यमितविक्रम\n",
    "12052021a": "चतुर्विधं प्रजाजालं संयुक्तो ज्ञानचक्षुषा\n",
    "12052021c": "भीष्म द्रक्ष्यसि तत्त्वेन जले मीन इवामले\n",
    "12052022": "वैशंपायन उवाच\n",
    "12052022a": "ततस्ते व्याससहिताः सर्व एव महर्षयः\n",
    "12052022c": "ऋग्यजुःसामसंयुक्तैर्वचोभिः कृष्णमर्चयन्\n",
    "12052023a": "ततः सर्वार्तवं दिव्यं पुष्पवर्षं नभस्तलात्\n",
    "12052023c": "पपात यत्र वार्ष्णेयः सगाङ्गेयः सपाण्डवः\n",
    "12052024a": "वादित्राणि च दिव्यानि जगुश्चाप्सरसां गणाः\n",
    "12052024c": "न चाहितमनिष्टं वा किंचित्तत्र व्यदृश्यत\n",
    "12052025a": "ववौ शिवः सुखो वायुः सर्वगन्धवहः शुचिः\n",
    "12052025c": "शान्तायां दिशि शान्ताश्च प्रावदन्मृगपक्षिणः\n",
    "12052026a": "ततो मुहूर्ताद्भगवान्सहस्रांशुर्दिवाकरः\n",
    "12052026c": "दहन्वनमिवैकान्ते प्रतीच्यां प्रत्यदृश्यत\n",
    "12052027a": "ततो महर्षयः सर्वे समुत्थाय जनार्दनम्\n",
    "12052027c": "भीष्ममामन्त्रयां चक्रू राजानं च युधिष्ठिरम्\n",
    "12052028a": "ततः प्रणाममकरोत्केशवः पाण्डवस्तथा\n",
    "12052028c": "सात्यकिः संजयश्चैव स च शारद्वतः कृपः\n",
    "12052029a": "ततस्ते धर्मनिरताः सम्यक्तैरभिपूजिताः\n",
    "12052029c": "श्वः समेष्याम इत्युक्त्वा यथेष्टं त्वरिता ययुः\n",
    "12052030a": "तथैवामन्त्र्य गाङ्गेयं केशवस्ते च पाण्डवाः\n",
    "12052030c": "प्रदक्षिणमुपावृत्य रथानारुरुहुः शुभान्\n",
    "12052031a": "ततो रथैः काञ्चनदन्तकूबरै;र्महीधराभैः समदैश्च दन्तिभिः\n",
    "12052031c": "हयैः सुपर्णैरिव चाशुगामिभिः; पदातिभिश्चात्तशरासनादिभिः\n",
    "12052032a": "ययौ रथानां पुरतो हि सा चमू;स्तथैव पश्चादतिमात्रसारिणी\n",
    "12052032c": "पुरश्च पश्चाच्च यथा महानदी; पुरर्क्षवन्तं गिरिमेत्य नर्मदा\n",
    "12052033a": "ततः पुरस्ताद्भगवान्निशाकरः; समुत्थितस्तामभिहर्षयंश्चमूम्\n",
    "12052033c": "दिवाकरापीतरसास्तथौषधीः; पुनः स्वकेनैव गुणेन योजयन्\n",
    "12052034a": "ततः पुरं सुरपुरसंनिभद्युति; प्रविश्य ते यदुवृषपाण्डवास्तदा\n",
    "12052034c": "यथोचितान्भवनवरान्समाविश;ञ्श्रमान्विता मृगपतयो गुहा इव\n",
    "12053001": "वैशंपायन उवाच\n",
    "12053001a": "ततः प्रविश्य भवनं प्रसुप्तो मधुसूदनः\n",
    "12053001c": "याममात्रावशेषायां यामिन्यां प्रत्यबुध्यत\n",
    "12053002a": "स ध्यानपथमाश्रित्य सर्वज्ञानानि माधवः\n",
    "12053002c": "अवलोक्य ततः पश्चाद्दध्यौ ब्रह्म सनातनम्\n",
    "12053003a": "ततः श्रुतिपुराणज्ञाः शिक्षिता रक्तकण्ठिनः\n",
    "12053003c": "अस्तुवन्विश्वकर्माणं वासुदेवं प्रजापतिम्\n",
    "12053004a": "पठन्ति पाणिस्वनिकास्तथा गायन्ति गायनाः\n",
    "12053004c": "शङ्खानकमृदङ्गांश्च प्रवाद्यन्त सहस्रशः\n",
    "12053005a": "वीणापणववेणूनां स्वनश्चातिमनोरमः\n",
    "12053005c": "प्रहास इव विस्तीर्णः शुश्रुवे तस्य वेश्मनः\n",
    "12053006a": "तथा युधिष्ठिरस्यापि राज्ञो मङ्गलसंहिताः\n",
    "12053006c": "उच्चेरुर्मधुरा वाचो गीतवादित्रसंहिताः\n",
    "12053007a": "तत उत्थाय दाशार्हः स्नातः प्राञ्जलिरच्युतः\n",
    "12053007c": "जप्त्वा गुह्यं महाबाहुरग्नीनाश्रित्य तस्थिवान्\n",
    "12053008a": "ततः सहस्रं विप्राणां चतुर्वेदविदां तथा\n",
    "12053008c": "गवां सहस्रेणैकैकं वाचयामास माधवः\n",
    "12053009a": "मङ्गलालम्भनं कृत्वा आत्मानमवलोक्य च\n",
    "12053009c": "आदर्शे विमले कृष्णस्ततः सात्यकिमब्रवीत्\n",
    "12053010a": "गच्छ शैनेय जानीहि गत्वा राजनिवेशनम्\n",
    "12053010c": "अपि सज्जो महातेजा भीष्मं द्रष्टुं युथिष्ठिरः\n",
    "12053011a": "ततः कृष्णस्य वचनात्सात्यकिस्त्वरितो ययौ\n",
    "12053011c": "उपगम्य च राजानं युधिष्ठिरमुवाच ह\n",
    "12053012a": "युक्तो रथवरो राजन्वासुदेवस्य धीमतः\n",
    "12053012c": "समीपमापगेयस्य प्रयास्यति जनार्दनः\n",
    "12053013a": "भवत्प्रतीक्षः कृष्णोऽसौ धर्मराज महाद्युते\n",
    "12053013c": "यदत्रानन्तरं कृत्यं तद्भवान्कर्तुमर्हति\n",
    "12053014": "युधिष्ठिर उवाच\n",
    "12053014a": "युज्यतां मे रथवरः फल्गुनाप्रतिमद्युते\n",
    "12053014c": "न सैनिकैश्च यातव्यं यास्यामो वयमेव हि\n",
    "12053015a": "न च पीडयितव्यो मे भीष्मो धर्मभृतां वरः\n",
    "12053015c": "अतः पुरःसराश्चापि निवर्तन्तु धनंजय\n",
    "12053016a": "अद्यप्रभृति गाङ्गेयः परं गुह्यं प्रवक्ष्यति\n",
    "12053016c": "ततो नेच्छामि कौन्तेय पृथग्जनसमागमम्\n",
    "12053017": "वैशंपायन उवाच\n",
    "12053017a": "तद्वाक्यमाकर्ण्य तथा कुन्तीपुत्रो धनंजयः\n",
    "12053017c": "युक्तं रथवरं तस्मा आचचक्षे नरर्षभ\n",
    "12053018a": "ततो युधिष्ठिरो राजा यमौ भीमार्जुनावपि\n",
    "12053018c": "भूतानीव समस्तानि ययुः कृष्णनिवेशनम्\n",
    "12053019a": "आगच्छत्स्वथ कृष्णोऽपि पाण्डवेषु महात्मसु\n",
    "12053019c": "शैनेयसहितो धीमान्रथमेवान्वपद्यत\n",
    "12053020a": "रथस्थाः संविदं कृत्वा सुखां पृष्ट्वा च शर्वरीम्\n",
    "12053020c": "मेघघोषै रथवरैः प्रययुस्ते महारथाः\n",
    "12053021a": "मेघपुष्पं बलाहं च सैन्यं सुग्रीवमेव च\n",
    "12053021c": "दारुकश्चोदयामास वासुदेवस्य वाजिनः\n",
    "12053022a": "ते हया वासुदेवस्य दारुकेण प्रचोदिताः\n",
    "12053022c": "गां खुराग्रैस्तथा राजँल्लिखन्तः प्रययुस्तदा\n",
    "12053023a": "ते ग्रसन्त इवाकाशं वेगवन्तो महाबलाः\n",
    "12053023c": "क्षेत्रं धर्मस्य कृत्स्नस्य कुरुक्षेत्रमवातरन्\n",
    "12053024a": "ततो ययुर्यत्र भीष्मः शरतल्पगतः प्रभुः\n",
    "12053024c": "आस्ते ब्रह्मर्षिभिः सार्धं ब्रह्मा देवगणैर्यथा\n",
    "12053025a": "ततोऽवतीर्य गोविन्दो रथात्स च युधिष्ठिरः\n",
    "12053025c": "भीमो गाण्डीवधन्वा च यमौ सात्यकिरेव च\n",
    "12053025e": "ऋषीनभ्यर्चयामासुः करानुद्यम्य दक्षिणान्\n",
    "12053026a": "स तैः परिवृतो राजा नक्षत्रैरिव चन्द्रमाः\n",
    "12053026c": "अभ्याजगाम गाङ्गेयं ब्रह्माणमिव वासवः\n",
    "12053027a": "शरतल्पे शयानं तमादित्यं पतितं यथा\n",
    "12053027c": "ददर्श स महाबाहुर्भयादागतसाध्वसः\n",
    "12054001": "जनमेजय उवाच\n",
    "12054001a": "धर्मात्मनि महासत्त्वे सत्यसंधे जितात्मनि\n",
    "12054001c": "देवव्रते महाभागे शरतल्पगतेऽच्युते\n",
    "12054002a": "शयाने वीरशयने भीष्मे शंतनुनन्दने\n",
    "12054002c": "गाङ्गेये पुरुषव्याघ्रे पाण्डवैः पर्युपस्थिते\n",
    "12054003a": "काः कथाः समवर्तन्त तस्मिन्वीरसमागमे\n",
    "12054003c": "हतेषु सर्वसैन्येषु तन्मे शंस महामुने\n",
    "12054004": "वैशंपायन उवाच\n",
    "12054004a": "शरतल्पगते भीष्मे कौरवाणां धुरंधरे\n",
    "12054004c": "आजग्मुरृषयः सिद्धा नारदप्रमुखा नृप\n",
    "12054005a": "हतशिष्टाश्च राजानो युधिष्ठिरपुरोगमाः\n",
    "12054005c": "धृतराष्ट्रश्च कृष्णश्च भीमार्जुनयमास्तथा\n",
    "12054006a": "तेऽभिगम्य महात्मानो भरतानां पितामहम्\n",
    "12054006c": "अन्वशोचन्त गाङ्गेयमादित्यं पतितं यथा\n",
    "12054007a": "मुहूर्तमिव च ध्यात्वा नारदो देवदर्शनः\n",
    "12054007c": "उवाच पाण्डवान्सर्वान्हतशिष्टांश्च पार्थिवान्\n",
    "12054008a": "प्राप्तकालं च आचक्षे भीष्मोऽयमनुयुज्यताम्\n",
    "12054008c": "अस्तमेति हि गाङ्गेयो भानुमानिव भारत\n",
    "12054009a": "अयं प्राणानुत्सिसृक्षुस्तं सर्वेऽभ्येत्य पृच्छत\n",
    "12054009c": "कृत्स्नान्हि विविधान्धर्मांश्चातुर्वर्ण्यस्य वेत्त्ययम्\n",
    "12054010a": "एष वृद्धः पुरा लोकान्संप्राप्नोति तनुत्यजाम्\n",
    "12054010c": "तं शीघ्रमनुयुञ्जध्वं संशयान्मनसि स्थितान्\n",
    "12054011a": "एवमुक्ता नारदेन भीष्ममीयुर्नराधिपाः\n",
    "12054011c": "प्रष्टुं चाशक्नुवन्तस्ते वीक्षां चक्रुः परस्परम्\n",
    "12054012a": "अथोवाच हृषीकेशं पाण्डुपुत्रो युधिष्ठिरः\n",
    "12054012c": "नान्यस्त्वद्देवकीपुत्र शक्तः प्रष्टुं पितामहम्\n",
    "12054013a": "प्रव्याहारय दुर्धर्ष त्वमग्रे मधुसूदन\n",
    "12054013c": "त्वं हि नस्तात सर्वेषां सर्वधर्मविदुत्तमः\n",
    "12054014a": "एवमुक्तः पाण्डवेन भगवान्केशवस्तदा\n",
    "12054014c": "अभिगम्य दुराधर्षं प्रव्याहारयदच्युतः\n",
    "12054015": "वासुदेव उवाच\n",
    "12054015a": "कच्चित्सुखेन रजनी व्युष्टा ते राजसत्तम\n",
    "12054015c": "विस्पष्टलक्षणा बुद्धिः कच्चिच्चोपस्थिता तव\n",
    "12054016a": "कच्चिज्ज्ञानानि सर्वाणि प्रतिभान्ति च तेऽनघ\n",
    "12054016c": "न ग्लायते च हृदयं न च ते व्याकुलं मनः\n",
    "12054017": "भीष्म उवाच\n",
    "12054017a": "दाहो मोहः श्रमश्चैव क्लमो ग्लानिस्तथा रुजा\n",
    "12054017c": "तव प्रसादाद्गोविन्द सद्यो व्यपगतानघ\n",
    "12054018a": "यच्च भूतं भविष्यच्च भवच्च परमद्युते\n",
    "12054018c": "तत्सर्वमनुपश्यामि पाणौ फलमिवाहितम्\n",
    "12054019a": "वेदोक्ताश्चैव ये धर्मा वेदान्तनिहिताश्च ये\n",
    "12054019c": "तान्सर्वान्संप्रपश्यामि वरदानात्तवाच्युत\n",
    "12054020a": "शिष्टैश्च धर्मो यः प्रोक्तः स च मे हृदि वर्तते\n",
    "12054020c": "देशजातिकुलानां च धर्मज्ञोऽस्मि जनार्दन\n",
    "12054021a": "चतुर्ष्वाश्रमधर्मेषु योऽर्थः स च हृदि स्थितः\n",
    "12054021c": "राजधर्मांश्च सकलानवगच्छामि केशव\n",
    "12054022a": "यत्र यत्र च वक्तव्यं तद्वक्ष्यामि जनार्दन\n",
    "12054022c": "तव प्रसादाद्धि शुभा मनो मे बुद्धिराविशत्\n",
    "12054023a": "युवेव चास्मि संवृत्तस्त्वदनुध्यानबृंहितः\n",
    "12054023c": "वक्तुं श्रेयः समर्थोऽस्मि त्वत्प्रसादाज्जनार्दन\n",
    "12054024a": "स्वयं किमर्थं तु भवाञ्श्रेयो न प्राह पाण्डवम्\n",
    "12054024c": "किं ते विवक्षितं चात्र तदाशु वद माधव\n",
    "12054025": "वासुदेव उवाच\n",
    "12054025a": "यशसः श्रेयसश्चैव मूलं मां विद्धि कौरव\n",
    "12054025c": "मत्तः सर्वेऽभिनिर्वृत्ता भावाः सदसदात्मकाः\n",
    "12054026a": "शीतांशुश्चन्द्र इत्युक्ते को लोके विस्मयिष्यति\n",
    "12054026c": "तथैव यशसा पूर्णे मयि को विस्मयिष्यति\n",
    "12054027a": "आधेयं तु मया भूयो यशस्तव महाद्युते\n",
    "12054027c": "ततो मे विपुला बुद्धिस्त्वयि भीष्म समाहिता\n",
    "12054028a": "यावद्धि पृथिवीपाल पृथिवी स्थास्यते ध्रुवा\n",
    "12054028c": "तावत्तवाक्षया कीर्तिर्लोकाननु चरिष्यति\n",
    "12054029a": "यच्च त्वं वक्ष्यसे भीष्म पाण्डवायानुपृच्छते\n",
    "12054029c": "वेदप्रवादा इव ते स्थास्यन्ति वसुधातले\n",
    "12054030a": "यश्चैतेन प्रमाणेन योक्ष्यत्यात्मानमात्मना\n",
    "12054030c": "स फलं सर्वपुण्यानां प्रेत्य चानुभविष्यति\n",
    "12054031a": "एतस्मात्कारणाद्भीष्म मतिर्दिव्या मया हि ते\n",
    "12054031c": "दत्ता यशो विप्रथेत कथं भूयस्तवेति ह\n",
    "12054032a": "यावद्धि प्रथते लोके पुरुषस्य यशो भुवि\n",
    "12054032c": "तावत्तस्याक्षयं स्थानं भवतीति विनिश्चितम्\n",
    "12054033a": "राजानो हतशिष्टास्त्वां राजन्नभित आसते\n",
    "12054033c": "धर्माननुयुयुक्षन्तस्तेभ्यः प्रब्रूहि भारत\n",
    "12054034a": "भवान्हि वयसा वृद्धः श्रुताचारसमन्वितः\n",
    "12054034c": "कुशलो राजधर्माणां पूर्वेषामपराश्च ये\n",
    "12054035a": "जन्मप्रभृति ते कश्चिद्वृजिनं न ददर्श ह\n",
    "12054035c": "ज्ञातारमनुधर्माणां त्वां विदुः सर्वपार्थिवाः\n",
    "12054036a": "तेभ्यः पितेव पुत्रेभ्यो राजन्ब्रूहि परं नयम्\n",
    "12054036c": "ऋषयश्च हि देवाश्च त्वया नित्यमुपासिताः\n",
    "12054037a": "तस्माद्वक्तव्यमेवेह त्वया पश्याम्यशेषतः\n",
    "12054037c": "धर्माञ्शुश्रूषमाणेभ्यः पृष्टेन च सता पुनः\n",
    "12054038a": "वक्तव्यं विदुषा चेति धर्ममाहुर्मनीषिणः\n",
    "12054038c": "अप्रतिब्रुवतः कष्टो दोषो हि भवति प्रभो\n",
    "12054039a": "तस्मात्पुत्रैश्च पौत्रैश्च धर्मान्पृष्टः सनातनान्\n",
    "12054039c": "विद्वाञ्जिज्ञासमानैस्त्वं प्रब्रूहि भरतर्षभ\n",
    "12055001": "वैशंपायन उवाच\n",
    "12055001a": "अथाब्रवीन्महातेजा वाक्यं कौरवनन्दनः\n",
    "12055001c": "हन्त धर्मान्प्रवक्ष्यामि दृढे वाङ्मनसी मम\n",
    "12055001e": "तव प्रसादाद्गोविन्द भूतात्मा ह्यसि शाश्वतः\n",
    "12055002a": "युधिष्ठिरस्तु मां राजा धर्मान्समनुपृच्छतु\n",
    "12055002c": "एवं प्रीतो भविष्यामि धर्मान्वक्ष्यामि चानघ\n",
    "12055003a": "यस्मिन्राजर्षभे जाते धर्मात्मनि महात्मनि\n",
    "12055003c": "अहृष्यन्नृषयः सर्वे स मां पृच्छतु पाण्डवः\n",
    "12055004a": "सर्वेषां दीप्तयशसां कुरूणां धर्मचारिणाम्\n",
    "12055004c": "यस्य नास्ति समः कश्चित्स मां पृच्छतु पाण्डवः\n",
    "12055005a": "धृतिर्दमो ब्रह्मचर्यं क्षमा धर्मश्च नित्यदा\n",
    "12055005c": "यस्मिन्नोजश्च तेजश्च स मां पृच्छतु पाण्डवः\n",
    "12055006a": "सत्यं दानं तपः शौचं शान्तिर्दाक्ष्यमसंभ्रमः\n",
    "12055006c": "यस्मिन्नेतानि सर्वाणि स मां पृच्छतु पाण्डवः\n",
    "12055007a": "यो न कामान्न संरम्भान्न भयान्नार्थकारणात्\n",
    "12055007c": "कुर्यादधर्मं धर्मात्मा स मां पृच्छतु पाण्डवः\n",
    "12055008a": "संबन्धिनोऽतिथीन्भृत्यान्संश्रितोपाश्रितांश्च यः\n",
    "12055008c": "संमानयति सत्कृत्य स मां पृच्छतु पाण्डवः\n",
    "12055009a": "सत्यनित्यः क्षमानित्यो ज्ञाननित्योऽतिथिप्रियः\n",
    "12055009c": "यो ददाति सतां नित्यं स मां पृच्छतु पाण्डवः\n",
    "12055010a": "इज्याध्ययननित्यश्च धर्मे च निरतः सदा\n",
    "12055010c": "शान्तः श्रुतरहस्यश्च स मां पृच्छतु पाण्डवः\n",
    "12055011": "वासुदेव उवाच\n",
    "12055011a": "लज्जया परयोपेतो धर्मात्मा स युधिष्ठिरः\n",
    "12055011c": "अभिशापभयाद्भीतो भवन्तं नोपसर्पति\n",
    "12055012a": "लोकस्य कदनं कृत्वा लोकनाथो विशां पते\n",
    "12055012c": "अभिशापभयाद्भीतो भवन्तं नोपसर्पति\n",
    "12055013a": "पूज्यान्मान्यांश्च भक्तांश्च गुरून्संबन्धिबान्धवान्\n",
    "12055013c": "अर्घ्यार्हानिषुभिर्हत्वा भवन्तं नोपसर्पति\n",
    "12055014": "भीष्म उवाच\n",
    "12055014a": "ब्राह्मणानां यथा धर्मो दानमध्ययनं तपः\n",
    "12055014c": "क्षत्रियाणां तथा कृष्ण समरे देहपातनम्\n",
    "12055015a": "पितॄन्पितामहान्पुत्रान्गुरून्संबन्धिबान्धवान्\n",
    "12055015c": "मिथ्याप्रवृत्तान्यः संख्ये निहन्याद्धर्म एव सः\n",
    "12055016a": "समयत्यागिनो लुब्धान्गुरूनपि च केशव\n",
    "12055016c": "निहन्ति समरे पापान्क्षत्रियो यः स धर्मवित्\n",
    "12055017a": "आहूतेन रणे नित्यं योद्धव्यं क्षत्रबन्धुना\n",
    "12055017c": "धर्म्यं स्वर्ग्यं च लोक्यं च युद्धं हि मनुरब्रवीत्\n",
    "12055018": "वैशंपायन उवाच\n",
    "12055018a": "एवमुक्तस्तु भीष्मेण धर्मराजो युधिष्ठिरः\n",
    "12055018c": "विनीतवदुपागम्य तस्थौ संदर्शनेऽग्रतः\n",
    "12055019a": "अथास्य पादौ जग्राह भीष्मश्चाभिननन्द तम्\n",
    "12055019c": "मूर्ध्नि चैनमुपाघ्राय निषीदेत्यब्रवीत्तदा\n",
    "12055020a": "तमुवाचाथ गाङ्गेय ऋषभः सर्वधन्विनाम्\n",
    "12055020c": "पृच्छ मां तात विस्रब्धं मा भैस्त्वं कुरुसत्तम\n",
    "12056001": "वैशंपायन उवाच\n",
    "12056001a": "प्रणिपत्य हृषीकेशमभिवाद्य पितामहम्\n",
    "12056001c": "अनुमान्य गुरून्सर्वान्पर्यपृच्छद्युधिष्ठिरः\n",
    "12056002a": "राज्यं वै परमो धर्म इति धर्मविदो विदुः\n",
    "12056002c": "महान्तमेतं भारं च मन्ये तद्ब्रूहि पार्थिव\n",
    "12056003a": "राजधर्मान्विशेषेण कथयस्व पितामह\n",
    "12056003c": "सर्वस्य जीवलोकस्य राजधर्माः परायणम्\n",
    "12056004a": "त्रिवर्गोऽत्र समासक्तो राजधर्मेषु कौरव\n",
    "12056004c": "मोक्षधर्मश्च विस्पष्टः सकलोऽत्र समाहितः\n",
    "12056005a": "यथा हि रश्मयोऽश्वस्य द्विरदस्याङ्कुशो यथा\n",
    "12056005c": "नरेन्द्रधर्मो लोकस्य तथा प्रग्रहणं स्मृतम्\n",
    "12056006a": "अत्र वै संप्रमूढे तु धर्मे राजर्षिसेविते\n",
    "12056006c": "लोकस्य संस्था न भवेत्सर्वं च व्याकुलं भवेत्\n",
    "12056007a": "उदयन्हि यथा सूर्यो नाशयत्यासुरं तमः\n",
    "12056007c": "राजधर्मास्तथालोक्यामाक्षिपन्त्यशुभां गतिम्\n",
    "12056008a": "तदग्रे राजधर्माणामर्थतत्त्वं पितामह\n",
    "12056008c": "प्रब्रूहि भरतश्रेष्ठ त्वं हि बुद्धिमतां वरः\n",
    "12056009a": "आगमश्च परस्त्वत्तः सर्वेषां नः परंतप\n",
    "12056009c": "भवन्तं हि परं बुद्धौ वासुदेवोऽभिमन्यते\n",
    "12056010": "भीष्म उवाच\n",
    "12056010a": "नमो धर्माय महते नमः कृष्णाय वेधसे\n",
    "12056010c": "ब्राह्मणेभ्यो नमस्कृत्य धर्मान्वक्ष्यामि शाश्वतान्\n",
    "12056011a": "शृणु कार्त्स्न्येन मत्तस्त्वं राजधर्मान्युधिष्ठिर\n",
    "12056011c": "निरुच्यमानान्नियतो यच्चान्यदभिवाञ्छसि\n",
    "12056012a": "आदावेव कुरुश्रेष्ठ राज्ञा रञ्जनकाम्यया\n",
    "12056012c": "देवतानां द्विजानां च वर्तितव्यं यथाविधि\n",
    "12056013a": "दैवतान्यर्चयित्वा हि ब्राह्मणांश्च कुरूद्वह\n",
    "12056013c": "आनृण्यं याति धर्मस्य लोकेन च स मान्यते\n",
    "12056014a": "उत्थाने च सदा पुत्र प्रयतेथा युधिष्ठिर\n",
    "12056014c": "न ह्युत्थानमृते दैवं राज्ञामर्थप्रसिद्धये\n",
    "12056015a": "साधारणं द्वयं ह्येतद्दैवमुत्थानमेव च\n",
    "12056015c": "पौरुषं हि परं मन्ये दैवं निश्चित्यमुच्यते\n",
    "12056016a": "विपन्ने च समारम्भे संतापं मा स्म वै कृथाः\n",
    "12056016c": "घटते विनयस्तात राज्ञामेष नयः परः\n",
    "12056017a": "न हि सत्यादृते किंचिद्राज्ञां वै सिद्धिकारणम्\n",
    "12056017c": "सत्ये हि राजा निरतः प्रेत्य चेह च नन्दति\n",
    "12056018a": "ऋषीणामपि राजेन्द्र सत्यमेव परं धनम्\n",
    "12056018c": "तथा राज्ञः परं सत्यान्नान्यद्विश्वासकारणम्\n",
    "12056019a": "गुणवाञ्शीलवान्दान्तो मृदुर्धर्म्यो जितेन्द्रियः\n",
    "12056019c": "सुदर्शः स्थूललक्ष्यश्च न भ्रश्येत सदा श्रियः\n",
    "12056020a": "आर्जवं सर्वकार्येषु श्रयेथाः कुरुनन्दन\n",
    "12056020c": "पुनर्नयविचारेण त्रयीसंवरणेन च\n",
    "12056021a": "मृदुर्हि राजा सततं लङ्घ्यो भवति सर्वशः\n",
    "12056021c": "तीक्ष्णाच्चोद्विजते लोकस्तस्मादुभयमाचर\n",
    "12056022a": "अदण्ड्याश्चैव ते नित्यं विप्राः स्युर्ददतां वर\n",
    "12056022c": "भूतमेतत्परं लोके ब्राह्मणा नाम भारत\n",
    "12056023a": "मनुना चापि राजेन्द्र गीतौ श्लोकौ महात्मना\n",
    "12056023c": "धर्मेषु स्वेषु कौरव्य हृदि तौ कर्तुमर्हसि\n",
    "12056024a": "अद्भ्योऽग्निर्ब्रह्मतः क्षत्रमश्मनो लोहमुत्थितम्\n",
    "12056024c": "तेषां सर्वत्रगं तेजः स्वासु योनिषु शाम्यति\n",
    "12056025a": "अयो हन्ति यदाश्मानमग्निश्चापोऽभिपद्यते\n",
    "12056025c": "ब्रह्म च क्षत्रियो द्वेष्टि तदा सीदन्ति ते त्रयः\n",
    "12056026a": "एतज्ज्ञात्वा महाराज नमस्या एव ते द्विजाः\n",
    "12056026c": "भौमं ब्रह्म द्विजश्रेष्ठा धारयन्ति शमान्विताः\n",
    "12056027a": "एवं चैव नरव्याघ्र लोकतन्त्रविघातकाः\n",
    "12056027c": "निग्राह्या एव सततं बाहुभ्यां ये स्युरीदृशाः\n",
    "12056028a": "श्लोकौ चोशनसा गीतौ पुरा तात महर्षिणा\n",
    "12056028c": "तौ निबोध महाप्राज्ञ त्वमेकाग्रमना नृप\n",
    "12056029a": "उद्यम्य शस्त्रमायान्तमपि वेदान्तगं रणे\n",
    "12056029c": "निगृह्णीयात्स्वधर्मेण धर्मापेक्षी नरेश्वरः\n",
    "12056030a": "विनश्यमानं धर्मं हि यो रक्षति स धर्मवित्\n",
    "12056030c": "न तेन भ्रूणहा स स्यान्मन्युस्तं मनुमृच्छति\n",
    "12056031a": "एवं चैव नरश्रेष्ठ रक्ष्या एव द्विजातयः\n",
    "12056031c": "स्वपराद्धानपि हि तान्विषयान्ते समुत्सृजेत्\n",
    "12056032a": "अभिशस्तमपि ह्येषां कृपायीत विशां पते\n",
    "12056032c": "ब्रह्मघ्ने गुरुतल्पे च भ्रूणहत्ये तथैव च\n",
    "12056033a": "राजद्विष्टे च विप्रस्य विषयान्ते विसर्जनम्\n",
    "12056033c": "विधीयते न शारीरं भयमेषां कदाचन\n",
    "12056034a": "दयिताश्च नरास्ते स्युर्नित्यं पुरुषसत्तम\n",
    "12056034c": "न कोशः परमो ह्यन्यो राज्ञां पुरुषसंचयात्\n",
    "12056035a": "दुर्गेषु च महाराज षट्सु ये शास्त्रनिश्चिताः\n",
    "12056035c": "सर्वेषु तेषु मन्यन्ते नरदुर्गं सुदुस्तरम्\n",
    "12056036a": "तस्मान्नित्यं दया कार्या चातुर्वर्ण्ये विपश्चिता\n",
    "12056036c": "धर्मात्मा सत्यवाक्चैव राजा रञ्जयति प्रजाः\n",
    "12056037a": "न च क्षान्तेन ते भाव्यं नित्यं पुरुषसत्तम\n",
    "12056037c": "अधर्म्यो हि मृदू राजा क्षमावानिव कुञ्जरः\n",
    "12056038a": "बार्हस्पत्ये च शास्त्रे वै श्लोका विनियताः पुरा\n",
    "12056038c": "अस्मिन्नर्थे महाराज तन्मे निगदतः शृणु\n",
    "12056039a": "क्षममाणं नृपं नित्यं नीचः परिभवेज्जनः\n",
    "12056039c": "हस्तियन्ता गजस्येव शिर एवारुरुक्षति\n",
    "12056040a": "तस्मान्नैव मृदुर्नित्यं तीक्ष्णो वापि भवेन्नृपः\n",
    "12056040c": "वसन्तेऽर्क इव श्रीमान्न शीतो न च घर्मदः\n",
    "12056041a": "प्रत्यक्षेणानुमानेन तथौपम्योपदेशतः\n",
    "12056041c": "परीक्ष्यास्ते महाराज स्वे परे चैव सर्वदा\n",
    "12056042a": "व्यसनानि च सर्वाणि त्यजेथा भूरिदक्षिण\n",
    "12056042c": "न चैव न प्रयुञ्जीत सङ्गं तु परिवर्जयेत्\n",
    "12056043a": "नित्यं हि व्यसनी लोके परिभूतो भवत्युत\n",
    "12056043c": "उद्वेजयति लोकं चाप्यतिद्वेषी महीपतिः\n",
    "12056044a": "भवितव्यं सदा राज्ञा गर्भिणीसहधर्मिणा\n",
    "12056044c": "कारणं च महाराज शृणु येनेदमिष्यते\n",
    "12056045a": "यथा हि गर्भिणी हित्वा स्वं प्रियं मनसोऽनुगम्\n",
    "12056045c": "गर्भस्य हितमाधत्ते तथा राज्ञाप्यसंशयम्\n",
    "12056046a": "वर्तितव्यं कुरुश्रेष्ठ नित्यं धर्मानुवर्तिना\n",
    "12056046c": "स्वं प्रियं समभित्यज्य यद्यल्लोकहितं भवेत्\n",
    "12056047a": "न संत्याज्यं च ते धैर्यं कदाचिदपि पाण्डव\n",
    "12056047c": "धीरस्य स्पष्टदण्डस्य न ह्याज्ञा प्रतिहन्यते\n",
    "12056048a": "परिहासश्च भृत्यैस्ते न नित्यं वदतां वर\n",
    "12056048c": "कर्तव्यो राजशार्दूल दोषमत्र हि मे शृणु\n",
    "12056049a": "अवमन्यन्ति भर्तारं संहर्षादुपजीविनः\n",
    "12056049c": "स्वे स्थाने न च तिष्ठन्ति लङ्घयन्ति हि तद्वचः\n",
    "12056050a": "प्रेष्यमाणा विकल्पन्ते गुह्यं चाप्यनुयुञ्जते\n",
    "12056050c": "अयाच्यं चैव याचन्तेऽभोज्यान्याहारयन्ति च\n",
    "12056051a": "क्रुध्यन्ति परिदीप्यन्ति भूमिमध्यासतेऽस्य च\n",
    "12056051c": "उत्कोचैर्वञ्चनाभिश्च कार्याण्यनुविहन्ति च\n",
    "12056052a": "जर्जरं चास्य विषयं कुर्वन्ति प्रतिरूपकैः\n",
    "12056052c": "स्त्रीरक्षिभिश्च सज्जन्ते तुल्यवेषा भवन्ति च\n",
    "12056053a": "वातं च ष्ठीवनं चैव कुर्वते चास्य संनिधौ\n",
    "12056053c": "निर्लज्जा नरशार्दूल व्याहरन्ति च तद्वचः\n",
    "12056054a": "हयं वा दन्तिनं वापि रथं नृपतिसंमतम्\n",
    "12056054c": "अधिरोहन्त्यनादृत्य हर्षुले पार्थिवे मृदौ\n",
    "12056055a": "इदं ते दुष्करं राजन्निदं ते दुर्विचेष्टितम्\n",
    "12056055c": "इत्येवं सुहृदो नाम ब्रुवन्ति परिषद्गताः\n",
    "12056056a": "क्रुद्धे चास्मिन्हसन्त्येव न च हृष्यन्ति पूजिताः\n",
    "12056056c": "संघर्षशीलाश्च सदा भवन्त्यन्योन्यकारणात्\n",
    "12056057a": "विस्रंसयन्ति मन्त्रं च विवृण्वन्ति च दुष्कृतम्\n",
    "12056057c": "लीलया चैव कुर्वन्ति सावज्ञास्तस्य शासनम्\n",
    "12056057e": "अलंकरणभोज्यं च तथा स्नानानुलेपनम्\n",
    "12056058a": "हेलमाना नरव्याघ्र स्वस्थास्तस्योपशृण्वते\n",
    "12056058c": "निन्दन्ति स्वानधीकारान्संत्यजन्ति च भारत\n",
    "12056059a": "न वृत्त्या परितुष्यन्ति राजदेयं हरन्ति च\n",
    "12056059c": "क्रीडितुं तेन चेच्छन्ति ससूत्रेणेव पक्षिणा\n",
    "12056059e": "अस्मत्प्रणेयो राजेति लोके चैव वदन्त्युत\n",
    "12056060a": "एते चैवापरे चैव दोषाः प्रादुर्भवन्त्युत\n",
    "12056060c": "नृपतौ मार्दवोपेते हर्षुले च युधिष्ठिर\n",
    "12057001": "भीष्म उवाच\n",
    "12057001a": "नित्योद्युक्तेन वै राज्ञा भवितव्यं युधिष्ठिर\n",
    "12057001c": "प्रशाम्यते च राजा हि नारीवोद्यमवर्जितः\n",
    "12057002a": "भगवानुशना चाह श्लोकमत्र विशां पते\n",
    "12057002c": "तमिहैकमना राजन्गदतस्त्वं निबोध मे\n",
    "12057003a": "द्वावेतौ ग्रसते भूमिः सर्पो बिलशयानिव\n",
    "12057003c": "राजानं चाविरोद्धारं ब्राह्मणं चाप्रवासिनम्\n",
    "12057004a": "तदेतन्नरशार्दूल हृदि त्वं कर्तुमर्हसि\n",
    "12057004c": "संधेयानपि संधत्स्व विरोध्यांश्च विरोधय\n",
    "12057005a": "सप्ताङ्गे यश्च ते राज्ये वैपरीत्यं समाचरेत्\n",
    "12057005c": "गुरुर्वा यदि वा मित्रं प्रतिहन्तव्य एव सः\n",
    "12057006a": "मरुत्तेन हि राज्ञायं गीतः श्लोकः पुरातनः\n",
    "12057006c": "राज्याधिकारे राजेन्द्र बृहस्पतिमतः पुरा\n",
    "12057007a": "गुरोरप्यवलिप्तस्य कार्याकार्यमजानतः\n",
    "12057007c": "उत्पथप्रतिपन्नस्य परित्यागो विधीयते\n",
    "12057008a": "बाहोः पुत्रेण राज्ञा च सगरेणेह धीमता\n",
    "12057008c": "असमञ्जाः सुतो ज्येष्ठस्त्यक्तः पौरहितैषिणा\n",
    "12057009a": "असमञ्जाः सरय्वां प्राक्पौराणां बालकान्नृप\n",
    "12057009c": "न्यमज्जयदतः पित्रा निर्भर्त्स्य स विवासितः\n",
    "12057010a": "ऋषिणोद्दालकेनापि श्वेतकेतुर्महातपाः\n",
    "12057010c": "मिथ्या विप्रानुपचरन्संत्यक्तो दयितः सुतः\n",
    "12057011a": "लोकरञ्जनमेवात्र राज्ञां धर्मः सनातनः\n",
    "12057011c": "सत्यस्य रक्षणं चैव व्यवहारस्य चार्जवम्\n",
    "12057012a": "न हिंस्यात्परवित्तानि देयं काले च दापयेत्\n",
    "12057012c": "विक्रान्तः सत्यवाक्क्षान्तो नृपो न चलते पथः\n",
    "12057013a": "गुप्तमन्त्रो जितक्रोधो शास्त्रार्थगतनिश्चयः\n",
    "12057013c": "धर्मे चार्थे च कामे च मोक्षे च सततं रतः\n",
    "12057014a": "त्रय्या संवृतरन्ध्रश्च राजा भवितुमर्हति\n",
    "12057014c": "वृजिनस्य नरेन्द्राणां नान्यत्संवरणात्परम्\n",
    "12057015a": "चातुर्वर्ण्यस्य धर्माश्च रक्षितव्या महीक्षिता\n",
    "12057015c": "धर्मसंकररक्षा हि राज्ञां धर्मः सनातनः\n",
    "12057016a": "न विश्वसेच्च नृपतिर्न चात्यर्थं न विश्वसेत्\n",
    "12057016c": "षाड्गुण्यगुणदोषांश्च नित्यं बुद्ध्यावलोकयेत्\n",
    "12057017a": "द्विट्छिद्रदर्शी नृपतिर्नित्यमेव प्रशस्यते\n",
    "12057017c": "त्रिवर्गविदितार्थश्च युक्तचारोपधिश्च यः\n",
    "12057018a": "कोशस्योपार्जनरतिर्यमवैश्रवणोपमः\n",
    "12057018c": "वेत्ता च दशवर्गस्य स्थानवृद्धिक्षयात्मनः\n",
    "12057019a": "अभृतानां भवेद्भर्ता भृतानां चान्ववेक्षकः\n",
    "12057019c": "नृपतिः सुमुखश्च स्यात्स्मितपूर्वाभिभाषिता\n",
    "12057020a": "उपासिता च वृद्धानां जिततन्द्रीरलोलुपः\n",
    "12057020c": "सतां वृत्ते स्थितमतिः सन्तो ह्याचारदर्शिनः\n",
    "12057021a": "न चाददीत वित्तानि सतां हस्तात्कदाचन\n",
    "12057021c": "असद्भ्यस्तु समादद्यात्सद्भ्यः संप्रतिपादयेत्\n",
    "12057022a": "स्वयं प्रहर्तादाता च वश्यात्मा वश्यसाधनः\n",
    "12057022c": "काले दाता च भोक्ता च शुद्धाचारस्तथैव च\n",
    "12057023a": "शूरान्भक्तानसंहार्यान्कुले जातानरोगिणः\n",
    "12057023c": "शिष्टाञ्शिष्टाभिसंबन्धान्मानिनो नावमानिनः\n",
    "12057024a": "विद्याविदो लोकविदः परलोकान्ववेक्षकान्\n",
    "12057024c": "धर्मेषु निरतान्साधूनचलानचलानिव\n",
    "12057025a": "सहायान्सततं कुर्याद्राजा भूतिपुरस्कृतः\n",
    "12057025c": "तैस्तुल्यश्च भवेद्भोगैश्छत्रमात्राज्ञयाधिकः\n",
    "12057026a": "प्रत्यक्षा च परोक्षा च वृत्तिश्चास्य भवेत्सदा\n",
    "12057026c": "एवं कृत्वा नरेन्द्रो हि न खेदमिह विन्दति\n",
    "12057027a": "सर्वातिशङ्की नृपतिर्यश्च सर्वहरो भवेत्\n",
    "12057027c": "स क्षिप्रमनृजुर्लुब्धः स्वजनेनैव बाध्यते\n",
    "12057028a": "शुचिस्तु पृथिवीपालो लोकचित्तग्रहे रतः\n",
    "12057028c": "न पतत्यरिभिर्ग्रस्तः पतितश्चावतिष्ठते\n",
    "12057029a": "अक्रोधनोऽथाव्यसनी मृदुदण्डो जितेन्द्रियः\n",
    "12057029c": "राजा भवति भूतानां विश्वास्यो हिमवानिव\n",
    "12057030a": "प्राज्ञो न्यायगुणोपेतः पररन्ध्रेषु तत्परः\n",
    "12057030c": "सुदर्शः सर्ववर्णानां नयापनयवित्तथा\n",
    "12057031a": "क्षिप्रकारी जितक्रोधः सुप्रसादो महामनाः\n",
    "12057031c": "अरोगप्रकृतिर्युक्तः क्रियावानविकत्थनः\n",
    "12057032a": "आरब्धान्येव कार्याणि न पर्यवसितानि च\n",
    "12057032c": "यस्य राज्ञः प्रदृश्यन्ते स राजा राजसत्तमः\n",
    "12057033a": "पुत्रा इव पितुर्गेहे विषये यस्य मानवाः\n",
    "12057033c": "निर्भया विचरिष्यन्ति स राजा राजसत्तमः\n",
    "12057034a": "अगूढविभवा यस्य पौरा राष्ट्रनिवासिनः\n",
    "12057034c": "नयापनयवेत्तारः स राजा राजसत्तमः\n",
    "12057035a": "स्वकर्मनिरता यस्य जना विषयवासिनः\n",
    "12057035c": "असंघातरता दान्ताः पाल्यमाना यथाविधि\n",
    "12057036a": "वश्या नेया विनीताश्च न च संघर्षशीलिनः\n",
    "12057036c": "विषये दानरुचयो नरा यस्य स पार्थिवः\n",
    "12057037a": "न यस्य कूटकपटं न माया न च मत्सरः\n",
    "12057037c": "विषये भूमिपालस्य तस्य धर्मः सनातनः\n",
    "12057038a": "यः सत्करोति ज्ञानानि नेयः पौरहिते रतः\n",
    "12057038c": "सतां धर्मानुगस्त्यागी स राजा राज्यमर्हति\n",
    "12057039a": "यस्य चारश्च मन्त्रश्च नित्यं चैव कृताकृते\n",
    "12057039c": "न ज्ञायते हि रिपुभिः स राजा राज्यमर्हति\n",
    "12057040a": "श्लोकश्चायं पुरा गीतो भार्गवेण महात्मना\n",
    "12057040c": "आख्याते रामचरिते नृपतिं प्रति भारत\n",
    "12057041a": "राजानं प्रथमं विन्देत्ततो भार्यां ततो धनम्\n",
    "12057041c": "राजन्यसति लोकस्य कुतो भार्या कुतो धनम्\n",
    "12057042a": "तद्राजन्राजसिंहानां नान्यो धर्मः सनातनः\n",
    "12057042c": "ऋते रक्षां सुविस्पष्टां रक्षा लोकस्य धारणम्\n",
    "12057043a": "प्राचेतसेन मनुना श्लोकौ चेमावुदाहृतौ\n",
    "12057043c": "राजधर्मेषु राजेन्द्र ताविहैकमनाः शृणु\n",
    "12057044a": "षडेतान्पुरुषो जह्याद्भिन्नां नावमिवार्णवे\n",
    "12057044c": "अप्रवक्तारमाचार्यमनधीयानमृत्विजम्\n",
    "12057045a": "अरक्षितारं राजानं भार्यां चाप्रियवादिनीम्\n",
    "12057045c": "ग्रामकामं च गोपालं वनकामं च नापितम्\n",
    "12058001": "भीष्म उवाच\n",
    "12058001a": "एतत्ते राजधर्माणां नवनीतं युधिष्ठिर\n",
    "12058001c": "बृहस्पतिर्हि भगवान्नान्यं धर्मं प्रशंसति\n",
    "12058002a": "विशालाक्षश्च भगवान्काव्यश्चैव महातपाः\n",
    "12058002c": "सहस्राक्षो महेन्द्रश्च तथा प्राचेतसो मनुः\n",
    "12058003a": "भरद्वाजश्च भगवांस्तथा गौरशिरा मुनिः\n",
    "12058003c": "राजशास्त्रप्रणेतारो ब्रह्मण्या ब्रह्मवादिनः\n",
    "12058004a": "रक्षामेव प्रशंसन्ति धर्मं धर्मभृतां वर\n",
    "12058004c": "राज्ञां राजीवताम्राक्ष साधनं चात्र वै शृणु\n",
    "12058005a": "चारश्च प्रणिधिश्चैव काले दानममत्सरः\n",
    "12058005c": "युक्त्यादानं न चादानमयोगेन युधिष्ठिर\n",
    "12058006a": "सतां संग्रहणं शौर्यं दाक्ष्यं सत्यं प्रजाहितम्\n",
    "12058006c": "अनार्जवैरार्जवैश्च शत्रुपक्षस्य भेदनम्\n",
    "12058007a": "साधूनामपरित्यागः कुलीनानां च धारणम्\n",
    "12058007c": "निचयश्च निचेयानां सेवा बुद्धिमतामपि\n",
    "12058008a": "बलानां हर्षणं नित्यं प्रजानामन्ववेक्षणम्\n",
    "12058008c": "कार्येष्वखेदः कोशस्य तथैव च विवर्धनम्\n",
    "12058009a": "पुरगुप्तिरविश्वासः पौरसंघातभेदनम्\n",
    "12058009c": "केतनानां च जीर्णानामवेक्षा चैव सीदताम्\n",
    "12058010a": "द्विविधस्य च दण्डस्य प्रयोगः कालचोदितः\n",
    "12058010c": "अरिमध्यस्थमित्राणां यथावच्चान्ववेक्षणम्\n",
    "12058011a": "उपजापश्च भृत्यानामात्मनः परदर्शनात्\n",
    "12058011c": "अविश्वासः स्वयं चैव परस्याश्वासनं तथा\n",
    "12058012a": "नीतिधर्मानुसरणं नित्यमुत्थानमेव च\n",
    "12058012c": "रिपूणामनवज्ञानं नित्यं चानार्यवर्जनम्\n",
    "12058013a": "उत्थानं हि नरेन्द्राणां बृहस्पतिरभाषत\n",
    "12058013c": "राजधर्मस्य यन्मूलं श्लोकांश्चात्र निबोध मे\n",
    "12058014a": "उत्थानेनामृतं लब्धमुत्थानेनासुरा हताः\n",
    "12058014c": "उत्थानेन महेन्द्रेण श्रैष्ठ्यं प्राप्तं दिवीह च\n",
    "12058015a": "उत्थानधीरः पुरुषो वाग्धीरानधितिष्ठति\n",
    "12058015c": "उत्थानधीरं वाग्धीरा रमयन्त उपासते\n",
    "12058016a": "उत्थानहीनो राजा हि बुद्धिमानपि नित्यशः\n",
    "12058016c": "धर्षणीयो रिपूणां स्याद्भुजंग इव निर्विषः\n",
    "12058017a": "न च शत्रुरवज्ञेयो दुर्बलोऽपि बलीयसा\n",
    "12058017c": "अल्पोऽपि हि दहत्यग्निर्विषमल्पं हिनस्ति च\n",
    "12058018a": "एकाश्वेनापि संभूतः शत्रुर्दुर्गसमाश्रितः\n",
    "12058018c": "तं तं तापयते देशमपि राज्ञः समृद्धिनः\n",
    "12058019a": "राज्ञो रहस्यं यद्वाक्यं जयार्थं लोकसंग्रहः\n",
    "12058019c": "हृदि यच्चास्य जिह्मं स्यात्कारणार्थं च यद्भवेत्\n",
    "12058020a": "यच्चास्य कार्यं वृजिनमार्जवेनैव धार्यते\n",
    "12058020c": "दम्भनार्थाय लोकस्य धर्मिष्ठामाचरेत्क्रियाम्\n",
    "12058021a": "राज्यं हि सुमहत्तन्त्रं दुर्धार्यमकृतात्मभिः\n",
    "12058021c": "न शक्यं मृदुना वोढुमाघातस्थानमुत्तमम्\n",
    "12058022a": "राज्यं सर्वामिषं नित्यमार्जवेनेह धार्यते\n",
    "12058022c": "तस्मान्मिश्रेण सततं वर्तितव्यं युधिष्ठिर\n",
    "12058023a": "यद्यप्यस्य विपत्तिः स्याद्रक्षमाणस्य वै प्रजाः\n",
    "12058023c": "सोऽप्यस्य विपुलो धर्म एवंवृत्ता हि भूमिपाः\n",
    "12058024a": "एष ते राजधर्माणां लेशः समनुवर्णितः\n",
    "12058024c": "भूयस्ते यत्र संदेहस्तद्ब्रूहि वदतां वर\n",
    "12058025": "वैशंपायन उवाच\n",
    "12058025a": "ततो व्यासश्च भगवान्देवस्थानोऽश्मना सह\n",
    "12058025c": "वासुदेवः कृपश्चैव सात्यकिः संजयस्तथा\n",
    "12058026a": "साधु साध्विति संहृष्टाः पुष्यमाणैरिवाननैः\n",
    "12058026c": "अस्तुवंस्ते नरव्याघ्रं भीष्मं धर्मभृतां वरम्\n",
    "12058027a": "ततो दीनमना भीष्ममुवाच कुरुसत्तमः\n",
    "12058027c": "नेत्राभ्यामश्रुपूर्णाभ्यां पादौ तस्य शनैः स्पृशन्\n",
    "12058028a": "श्व इदानीं स्वसंदेहं प्रक्ष्यामि त्वा पितामह\n",
    "12058028c": "उपैति सविताप्यस्तं रसमापीय पार्थिवम्\n",
    "12058029a": "ततो द्विजातीनभिवाद्य केशवः; कृपश्च ते चैव युधिष्ठिरादयः\n",
    "12058029c": "प्रदक्षिणीकृत्य महानदीसुतं; ततो रथानारुरुहुर्मुदा युताः\n",
    "12058030a": "दृषद्वतीं चाप्यवगाह्य सुव्रताः; कृतोदकार्याः कृतजप्यमङ्गलाः\n",
    "12058030c": "उपास्य संध्यां विधिवत्परंतपा;स्ततः पुरं ते विविशुर्गजाह्वयम्\n",
    "12059001": "वैशंपायन उवाच\n",
    "12059001a": "ततः काल्यं समुत्थाय कृतपौर्वाह्णिकक्रियाः\n",
    "12059001c": "ययुस्ते नगराकारै रथैः पाण्डवयादवाः\n",
    "12059002a": "प्रपद्य च कुरुक्षेत्रं भीष्ममासाद्य चानघम्\n",
    "12059002c": "सुखां च रजनीं पृष्ट्वा गाङ्गेयं रथिनां वरम्\n",
    "12059003a": "व्यासादीनभिवाद्यर्षीन्सर्वैस्तैश्चाभिनन्दिताः\n",
    "12059003c": "निषेदुरभितो भीष्मं परिवार्य समन्ततः\n",
    "12059004a": "ततो राजा महातेजा धर्मराजो युधिष्ठिरः\n",
    "12059004c": "अब्रवीत्प्राञ्जलिर्भीष्मं प्रतिपूज्याभिवाद्य च\n",
    "12059005a": "य एष राजा-राजेति शब्दश्चरति भारत\n",
    "12059005c": "कथमेष समुत्पन्नस्तन्मे ब्रूहि पितामह\n",
    "12059006a": "तुल्यपाणिशिरोग्रीवस्तुल्यबुद्धीन्द्रियात्मकः\n",
    "12059006c": "तुल्यदुःखसुखात्मा च तुल्यपृष्ठभुजोदरः\n",
    "12059007a": "तुल्यशुक्रास्थिमज्जश्च तुल्यमांसासृगेव च\n",
    "12059007c": "निःश्वासोच्छ्वासतुल्यश्च तुल्यप्राणशरीरवान्\n",
    "12059008a": "समानजन्ममरणः समः सर्वगुणैर्नृणाम्\n",
    "12059008c": "विशिष्टबुद्धीञ्शूरांश्च कथमेकोऽधितिष्ठति\n",
    "12059009a": "कथमेको महीं कृत्स्नां वीरशूरार्यसंकुलाम्\n",
    "12059009c": "रक्षत्यपि च लोकोऽस्य प्रसादमभिवाञ्छति\n",
    "12059010a": "एकस्य च प्रसादेन कृत्स्नो लोकः प्रसीदति\n",
    "12059010c": "व्याकुलेनाकुलः सर्वो भवतीति विनिश्चयः\n",
    "12059011a": "एतदिच्छाम्यहं सर्वं तत्त्वेन भरतर्षभ\n",
    "12059011c": "श्रोतुं तन्मे यथातत्त्वं प्रब्रूहि वदतां वर\n",
    "12059012a": "नैतत्कारणमल्पं हि भविष्यति विशां पते\n",
    "12059012c": "यदेकस्मिञ्जगत्सर्वं देववद्याति संनतिम्\n",
    "12059013": "भीष्म उवाच\n",
    "12059013a": "नियतस्त्वं नरश्रेष्ठ शृणु सर्वमशेषतः\n",
    "12059013c": "यथा राज्यं समुत्पन्नमादौ कृतयुगेऽभवत्\n",
    "12059014a": "नैव राज्यं न राजासीन्न दण्डो न च दाण्डिकः\n",
    "12059014c": "धर्मेणैव प्रजाः सर्वा रक्षन्ति च परस्परम्\n",
    "12059015a": "पालयानास्तथान्योन्यं नरा धर्मेण भारत\n",
    "12059015c": "खेदं परममाजग्मुस्ततस्तान्मोह आविशत्\n",
    "12059016a": "ते मोहवशमापन्ना मानवा मनुजर्षभ\n",
    "12059016c": "प्रतिपत्तिविमोहाच्च धर्मस्तेषामनीनशत्\n",
    "12059017a": "नष्टायां प्रतिपत्तौ तु मोहवश्या नरास्तदा\n",
    "12059017c": "लोभस्य वशमापन्नाः सर्वे भारतसत्तम\n",
    "12059018a": "अप्राप्तस्याभिमर्शं तु कुर्वन्तो मनुजास्ततः\n",
    "12059018c": "कामो नामापरस्तत्र समपद्यत वै प्रभो\n",
    "12059019a": "तांस्तु कामवशं प्राप्तान्रागो नाम समस्पृशत्\n",
    "12059019c": "रक्ताश्च नाभ्यजानन्त कार्याकार्यं युधिष्ठिर\n",
    "12059020a": "अगम्यागमनं चैव वाच्यावाच्यं तथैव च\n",
    "12059020c": "भक्ष्याभक्ष्यं च राजेन्द्र दोषादोषं च नात्यजन्\n",
    "12059021a": "विप्लुते नरलोकेऽस्मिंस्ततो ब्रह्म ननाश ह\n",
    "12059021c": "नाशाच्च ब्रह्मणो राजन्धर्मो नाशमथागमत्\n",
    "12059022a": "नष्टे ब्रह्मणि धर्मे च देवास्त्रासमथागमन्\n",
    "12059022c": "ते त्रस्ता नरशार्दूल ब्रह्माणं शरणं ययुः\n",
    "12059023a": "प्रपद्य भगवन्तं ते देवा लोकपितामहम्\n",
    "12059023c": "ऊचुः प्राञ्जलयः सर्वे दुःखशोकभयार्दिताः\n",
    "12059024a": "भगवन्नरलोकस्थं नष्टं ब्रह्म सनातनम्\n",
    "12059024c": "लोभमोहादिभिर्भावैस्ततो नो भयमाविशत्\n",
    "12059025a": "ब्रह्मणश्च प्रणाशेन धर्मोऽप्यनशदीश्वर\n",
    "12059025c": "ततः स्म समतां याता मर्त्यैस्त्रिभुवनेश्वर\n",
    "12059026a": "अधो हि वर्षमस्माकं मर्त्यास्तूर्ध्वप्रवर्षिणः\n",
    "12059026c": "क्रियाव्युपरमात्तेषां ततोऽगच्छाम संशयम्\n",
    "12059027a": "अत्र निःश्रेयसं यन्नस्तद्ध्यायस्व पितामह\n",
    "12059027c": "त्वत्प्रभावसमुत्थोऽसौ प्रभावो नो विनश्यति\n",
    "12059028a": "तानुवाच सुरान्सर्वान्स्वयंभूर्भगवांस्ततः\n",
    "12059028c": "श्रेयोऽहं चिन्तयिष्यामि व्येतु वो भीः सुरर्षभाः\n",
    "12059029a": "ततोऽध्यायसहस्राणां शतं चक्रे स्वबुद्धिजम्\n",
    "12059029c": "यत्र धर्मस्तथैवार्थः कामश्चैवानुवर्णितः\n",
    "12059030a": "त्रिवर्ग इति विख्यातो गण एष स्वयंभुवा\n",
    "12059030c": "चतुर्थो मोक्ष इत्येव पृथगर्थः पृथग्गणः\n",
    "12059031a": "मोक्षस्यापि त्रिवर्गोऽन्यः प्रोक्तः सत्त्वं रजस्तमः\n",
    "12059031c": "स्थानं वृद्धिः क्षयश्चैव त्रिवर्गश्चैव दण्डजः\n",
    "12059032a": "आत्मा देशश्च कालश्चाप्युपायाः कृत्यमेव च\n",
    "12059032c": "सहायाः कारणं चैव षड्वर्गो नीतिजः स्मृतः\n",
    "12059033a": "त्रयी चान्वीक्षिकी चैव वार्ता च भरतर्षभ\n",
    "12059033c": "दण्डनीतिश्च विपुला विद्यास्तत्र निदर्शिताः\n",
    "12059034a": "अमात्यरक्षाप्रणिधी राजपुत्रस्य रक्षणम्\n",
    "12059034c": "चारश्च विविधोपायः प्रणिधिश्च पृथग्विधः\n",
    "12059035a": "साम चोपप्रदानं च भेदो दण्डश्च पाण्डव\n",
    "12059035c": "उपेक्षा पञ्चमी चात्र कार्त्स्न्येन समुदाहृता\n",
    "12059036a": "मन्त्रश्च वर्णितः कृत्स्नस्तथा भेदार्थ एव च\n",
    "12059036c": "विभ्रंशश्चैव मन्त्रस्य सिद्ध्यसिद्ध्योश्च यत्फलम्\n",
    "12059037a": "संधिश्च विविधाभिख्यो हीनो मध्यस्तथोत्तमः\n",
    "12059037c": "भयसत्कारवित्ताख्यः कार्त्स्न्येन परिवर्णितः\n",
    "12059038a": "यात्राकालाश्च चत्वारस्त्रिवर्गस्य च विस्तरः\n",
    "12059038c": "विजयो धर्मयुक्तश्च तथार्थविजयश्च ह\n",
    "12059039a": "आसुरश्चैव विजयस्तथा कार्त्स्न्येन वर्णितः\n",
    "12059039c": "लक्षणं पञ्चवर्गस्य त्रिविधं चात्र वर्णितम्\n",
    "12059040a": "प्रकाशश्चाप्रकाशश्च दण्डोऽथ परिशब्दितः\n",
    "12059040c": "प्रकाशोऽष्टविधस्तत्र गुह्यस्तु बहुविस्तरः\n",
    "12059041a": "रथा नागा हयाश्चैव पादाताश्चैव पाण्डव\n",
    "12059041c": "विष्टिर्नावश्चराश्चैव देशिकाः पथि चाष्टकम्\n",
    "12059042a": "अङ्गान्येतानि कौरव्य प्रकाशानि बलस्य तु\n",
    "12059042c": "जङ्गमाजङ्गमाश्चोक्ताश्चूर्णयोगा विषादयः\n",
    "12059043a": "स्पर्शे चाभ्यवहार्ये चाप्युपांशुर्विविधः स्मृतः\n",
    "12059043c": "अरिर्मित्रमुदासीन इत्येतेऽप्यनुवर्णिताः\n",
    "12059044a": "कृत्स्ना मार्गगुणाश्चैव तथा भूमिगुणाश्च ह\n",
    "12059044c": "आत्मरक्षणमाश्वासः स्पशानां चान्ववेक्षणम्\n",
    "12059045a": "कल्पना विविधाश्चापि नृनागरथवाजिनाम्\n",
    "12059045c": "व्यूहाश्च विविधाभिख्या विचित्रं युद्धकौशलम्\n",
    "12059046a": "उत्पाताश्च निपाताश्च सुयुद्धं सुपलायनम्\n",
    "12059046c": "शस्त्राणां पायनज्ञानं तथैव भरतर्षभ\n",
    "12059047a": "बलव्यसनमुक्तं च तथैव बलहर्षणम्\n",
    "12059047c": "पीडनास्कन्दकालश्च भयकालश्च पाण्डव\n",
    "12059048a": "तथा खातविधानं च योगसंचार एव च\n",
    "12059048c": "चौराटव्यबलैश्चोग्रैः परराष्ट्रस्य पीडनम्\n",
    "12059049a": "अग्निदैर्गरदैश्चैव प्रतिरूपकचारकैः\n",
    "12059049c": "श्रेणिमुख्योपजापेन वीरुधश्छेदनेन च\n",
    "12059050a": "दूषणेन च नागानामाशङ्काजननेन च\n",
    "12059050c": "आरोधनेन भक्तस्य पथश्चोपार्जनेन च\n",
    "12059051a": "सप्ताङ्गस्य च राज्यस्य ह्रासवृद्धिसमञ्जसम्\n",
    "12059051c": "दूतसामर्थ्ययोगश्च राष्ट्रस्य च विवर्धनम्\n",
    "12059052a": "अरिमध्यस्थमित्राणां सम्यक्चोक्तं प्रपञ्चनम्\n",
    "12059052c": "अवमर्दः प्रतीघातस्तथैव च बलीयसाम्\n",
    "12059053a": "व्यवहारः सुसूक्ष्मश्च तथा कण्टकशोधनम्\n",
    "12059053c": "शमो व्यायामयोगश्च योगो द्रव्यस्य संचयः\n",
    "12059054a": "अभृतानां च भरणं भृतानां चान्ववेक्षणम्\n",
    "12059054c": "अर्थकाले प्रदानं च व्यसनेष्वप्रसङ्गिता\n",
    "12059055a": "तथा राजगुणाश्चैव सेनापतिगुणाश्च ये\n",
    "12059055c": "कारणस्य च कर्तुश्च गुणदोषास्तथैव च\n",
    "12059056a": "दुष्टेङ्गितं च विविधं वृत्तिश्चैवानुजीविनाम्\n",
    "12059056c": "शङ्कितत्वं च सर्वस्य प्रमादस्य च वर्जनम्\n",
    "12059057a": "अलब्धलिप्सा लब्धस्य तथैव च विवर्धनम्\n",
    "12059057c": "प्रदानं च विवृद्धस्य पात्रेभ्यो विधिवत्तथा\n",
    "12059058a": "विसर्गोऽर्थस्य धर्मार्थमर्थार्थं कामहेतुना\n",
    "12059058c": "चतुर्थो व्यसनाघाते तथैवात्रानुवर्णितः\n",
    "12059059a": "क्रोधजानि तथोग्राणि कामजानि तथैव च\n",
    "12059059c": "दशोक्तानि कुरुश्रेष्ठ व्यसनान्यत्र चैव ह\n",
    "12059060a": "मृगयाक्षास्तथा पानं स्त्रियश्च भरतर्षभ\n",
    "12059060c": "कामजान्याहुराचार्याः प्रोक्तानीह स्वयंभुवा\n",
    "12059061a": "वाक्पारुष्यं तथोग्रत्वं दण्डपारुष्यमेव च\n",
    "12059061c": "आत्मनो निग्रहस्त्यागोऽथार्थदूषणमेव च\n",
    "12059062a": "यन्त्राणि विविधान्येव क्रियास्तेषां च वर्णिताः\n",
    "12059062c": "अवमर्दः प्रतीघातः केतनानां च भञ्जनम्\n",
    "12059063a": "चैत्यद्रुमाणामामर्दो रोधःकर्मान्तनाशनम्\n",
    "12059063c": "अपस्करोऽथ गमनं तथोपास्या च वर्णिता\n",
    "12059064a": "पणवानकशङ्खानां भेरीणां च युधां वर\n",
    "12059064c": "उपार्जनं च द्रव्याणां परमर्म च तानि षट्\n",
    "12059065a": "लब्धस्य च प्रशमनं सतां चैव हि पूजनम्\n",
    "12059065c": "विद्वद्भिरेकीभावश्च प्रातर्होमविधिज्ञता\n",
    "12059066a": "मङ्गलालम्भनं चैव शरीरस्य प्रतिक्रिया\n",
    "12059066c": "आहारयोजनं चैव नित्यमास्तिक्यमेव च\n",
    "12059067a": "एकेन च यथोत्थेयं सत्यत्वं मधुरा गिरः\n",
    "12059067c": "उत्सवानां समाजानां क्रियाः केतनजास्तथा\n",
    "12059068a": "प्रत्यक्षा च परोक्षा च सर्वाधिकरणेषु च\n",
    "12059068c": "वृत्तिर्भरतशार्दूल नित्यं चैवान्ववेक्षणम्\n",
    "12059069a": "अदण्ड्यत्वं च विप्राणां युक्त्या दण्डनिपातनम्\n",
    "12059069c": "अनुजीविस्वजातिभ्यो गुणेषु परिरक्षणम्\n",
    "12059070a": "रक्षणं चैव पौराणां स्वराष्ट्रस्य विवर्धनम्\n",
    "12059070c": "मण्डलस्था च या चिन्ता राजन्द्वादशराजिका\n",
    "12059071a": "द्वासप्ततिमतिश्चैव प्रोक्ता या च स्वयंभुवा\n",
    "12059071c": "देशजातिकुलानां च धर्माः समनुवर्णिताः\n",
    "12059072a": "धर्मश्चार्थश्च कामश्च मोक्षश्चात्रानुवर्णितः\n",
    "12059072c": "उपायश्चार्थलिप्सा च विविधा भूरिदक्षिणाः\n",
    "12059073a": "मूलकर्मक्रिया चात्र माया योगश्च वर्णितः\n",
    "12059073c": "दूषणं स्रोतसामत्र वर्णितं च स्थिराम्भसाम्\n",
    "12059074a": "यैर्यैरुपायैर्लोकश्च न चलेदार्यवर्त्मनः\n",
    "12059074c": "तत्सर्वं राजशार्दूल नीतिशास्त्रेऽनुवर्णितम्\n",
    "12059075a": "एतत्कृत्वा शुभं शास्त्रं ततः स भगवान्प्रभुः\n",
    "12059075c": "देवानुवाच संहृष्टः सर्वाञ्शक्रपुरोगमान्\n",
    "12059076a": "उपकाराय लोकस्य त्रिवर्गस्थापनाय च\n",
    "12059076c": "नवनीतं सरस्वत्या बुद्धिरेषा प्रभाविता\n",
    "12059077a": "दण्डेन सहिता ह्येषा लोकरक्षणकारिका\n",
    "12059077c": "निग्रहानुग्रहरता लोकाननु चरिष्यति\n",
    "12059078a": "दण्डेन नीयते चेयं दण्डं नयति चाप्युत\n",
    "12059078c": "दण्डनीतिरिति प्रोक्ता त्रीँल्लोकाननुवर्तते\n",
    "12059079a": "षाड्गुण्यगुणसारैषा स्थास्यत्यग्रे महात्मसु\n",
    "12059079c": "महत्त्वात्तस्य दण्डस्य नीतिर्विस्पष्टलक्षणा\n",
    "12059080a": "नयचारश्च विपुलो येन सर्वमिदं ततम्\n",
    "12059080c": "आगमश्च पुराणानां महर्षीणां च संभवः\n",
    "12059081a": "तीर्थवंशश्च वंशश्च नक्षत्राणां युधिष्ठिर\n",
    "12059081c": "सकलं चातुराश्रम्यं चातुर्होत्रं तथैव च\n",
    "12059082a": "चातुर्वर्ण्यं तथैवात्र चातुर्वेद्यं च वर्णितम्\n",
    "12059082c": "इतिहासोपवेदाश्च न्यायः कृत्स्नश्च वर्णितः\n",
    "12059083a": "तपो ज्ञानमहिंसा च सत्यासत्ये नयः परः\n",
    "12059083c": "वृद्धोपसेवा दानं च शौचमुत्थानमेव च\n",
    "12059084a": "सर्वभूतानुकम्पा च सर्वमत्रोपवर्णितम्\n",
    "12059084c": "भुवि वाचोगतं यच्च तच्च सर्वं समर्पितम्\n",
    "12059085a": "तस्मिन्पैतामहे शास्त्रे पाण्डवैतदसंशयम्\n",
    "12059085c": "धर्मार्थकाममोक्षाश्च सकला ह्यत्र शब्दिताः\n",
    "12059086a": "ततस्तां भगवान्नीतिं पूर्वं जग्राह शंकरः\n",
    "12059086c": "बहुरूपो विशालाक्षः शिवः स्थाणुरुमापतिः\n",
    "12059087a": "युगानामायुषो ह्रासं विज्ञाय भगवाञ्शिवः\n",
    "12059087c": "संचिक्षेप ततः शास्त्रं महार्थं ब्रह्मणा कृतम्\n",
    "12059088a": "वैशालाक्षमिति प्रोक्तं तदिन्द्रः प्रत्यपद्यत\n",
    "12059088c": "दशाध्यायसहस्राणि सुब्रह्मण्यो महातपाः\n",
    "12059089a": "भगवानपि तच्छास्त्रं संचिक्षेप पुरंदरः\n",
    "12059089c": "सहस्रैः पञ्चभिस्तात यदुक्तं बाहुदन्तकम्\n",
    "12059090a": "अध्यायानां सहस्रैस्तु त्रिभिरेव बृहस्पतिः\n",
    "12059090c": "संचिक्षेपेश्वरो बुद्ध्या बार्हस्पत्यं तदुच्यते\n",
    "12059091a": "अध्यायानां सहस्रेण काव्यः संक्षेपमब्रवीत्\n",
    "12059091c": "तच्छास्त्रममितप्रज्ञो योगाचार्यो महातपाः\n",
    "12059092a": "एवं लोकानुरोधेन शास्त्रमेतन्महर्षिभिः\n",
    "12059092c": "संक्षिप्तमायुर्विज्ञाय मर्त्यानां ह्रासि पाण्डव\n",
    "12059093a": "अथ देवाः समागम्य विष्णुमूचुः प्रजापतिम्\n",
    "12059093c": "एको योऽर्हति मर्त्येभ्यः श्रैष्ठ्यं तं वै समादिश\n",
    "12059094a": "ततः संचिन्त्य भगवान्देवो नारायणः प्रभुः\n",
    "12059094c": "तैजसं वै विरजसं सोऽसृजन्मानसं सुतम्\n",
    "12059095a": "विरजास्तु महाभाग विभुत्वं भुवि नैच्छत\n",
    "12059095c": "न्यासायैवाभवद्बुद्धिः प्रणीता तस्य पाण्डव\n",
    "12059096a": "कीर्तिमांस्तस्य पुत्रोऽभूत्सोऽपि पञ्चातिगोऽभवत्\n",
    "12059096c": "कर्दमस्तस्य च सुतः सोऽप्यतप्यन्महत्तपः\n",
    "12059097a": "प्रजापतेः कर्दमस्य अनङ्गो नाम वै सुतः\n",
    "12059097c": "प्रजानां रक्षिता साधुर्दण्डनीतिविशारदः\n",
    "12059098a": "अनङ्गपुत्रोऽतिबलो नीतिमानधिगम्य वै\n",
    "12059098c": "अभिपेदे महीराज्यमथेन्द्रियवशोऽभवत्\n",
    "12059099a": "मृत्योस्तु दुहिता राजन्सुनीथा नाम मानसी\n",
    "12059099c": "प्रख्याता त्रिषु लोकेषु या सा वेनमजीजनत्\n",
    "12059100a": "तं प्रजासु विधर्माणं रागद्वेषवशानुगम्\n",
    "12059100c": "मन्त्रपूतैः कुशैर्जघ्नुरृषयो ब्रह्मवादिनः\n",
    "12059101a": "ममन्थुर्दक्षिणं चोरुमृषयस्तस्य मन्त्रतः\n",
    "12059101c": "ततोऽस्य विकृतो जज्ञे ह्रस्वाङ्गः पुरुषो भुवि\n",
    "12059102a": "दग्धस्थाणुप्रतीकाशो रक्ताक्षः कृष्णमूर्धजः\n",
    "12059102c": "निषीदेत्येवमूचुस्तमृषयो ब्रह्मवादिनः\n",
    "12059103a": "तस्मान्निषादाः संभूताः क्रूराः शैलवनाश्रयाः\n",
    "12059103c": "ये चान्ये विन्ध्यनिलया म्लेच्छाः शतसहस्रशः\n",
    "12059104a": "भूयोऽस्य दक्षिणं पाणिं ममन्थुस्ते महर्षयः\n",
    "12059104c": "ततः पुरुष उत्पन्नो रूपेणेन्द्र इवापरः\n",
    "12059105a": "कवची बद्धनिस्त्रिंशः सशरः सशरासनः\n",
    "12059105c": "वेदवेदाङ्गविच्चैव धनुर्वेदे च पारगः\n",
    "12059106a": "तं दण्डनीतिः सकला श्रिता राजन्नरोत्तमम्\n",
    "12059106c": "ततः स प्राञ्जलिर्वैन्यो महर्षींस्तानुवाच ह\n",
    "12059107a": "सुसूक्ष्मा मे समुत्पन्ना बुद्धिर्धर्मार्थदर्शिनी\n",
    "12059107c": "अनया किं मया कार्यं तन्मे तत्त्वेन शंसत\n",
    "12059108a": "यन्मां भवन्तो वक्ष्यन्ति कार्यमर्थसमन्वितम्\n",
    "12059108c": "तदहं वै करिष्यामि नात्र कार्या विचारणा\n",
    "12059109a": "तमूचुरथ देवास्ते ते चैव परमर्षयः\n",
    "12059109c": "नियतो यत्र धर्मो वै तमशङ्कः समाचर\n",
    "12059110a": "प्रियाप्रिये परित्यज्य समः सर्वेषु जन्तुषु\n",
    "12059110c": "कामक्रोधौ च लोभं च मानं चोत्सृज्य दूरतः\n",
    "12059111a": "यश्च धर्मात्प्रविचलेल्लोके कश्चन मानवः\n",
    "12059111c": "निग्राह्यस्ते स बाहुभ्यां शश्वद्धर्ममवेक्षतः\n",
    "12059112a": "प्रतिज्ञां चाधिरोहस्व मनसा कर्मणा गिरा\n",
    "12059112c": "पालयिष्याम्यहं भौमं ब्रह्म इत्येव चासकृत्\n",
    "12059113a": "यश्चात्र धर्मनीत्युक्तो दण्डनीतिव्यपाश्रयः\n",
    "12059113c": "तमशङ्कः करिष्यामि स्ववशो न कदाचन\n",
    "12059114a": "अदण्ड्या मे द्विजाश्चेति प्रतिजानीष्व चाभिभो\n",
    "12059114c": "लोकं च संकरात्कृत्स्नात्त्रातास्मीति परंतप\n",
    "12059115a": "वैन्यस्ततस्तानुवाच देवानृषिपुरोगमान्\n",
    "12059115c": "ब्राह्मणा मे सहायाश्चेदेवमस्तु सुरर्षभाः\n",
    "12059116a": "एवमस्त्विति वैन्यस्तु तैरुक्तो ब्रह्मवादिभिः\n",
    "12059116c": "पुरोधाश्चाभवत्तस्य शुक्रो ब्रह्ममयो निधिः\n",
    "12059117a": "मन्त्रिणो वालखिल्यास्तु सारस्वत्यो गणो ह्यभूत्\n",
    "12059117c": "महर्षिर्भगवान्गर्गस्तस्य सांवत्सरोऽभवत्\n",
    "12059118a": "आत्मनाष्टम इत्येव श्रुतिरेषा परा नृषु\n",
    "12059118c": "उत्पन्नौ बन्दिनौ चास्य तत्पूर्वौ सूतमागधौ\n",
    "12059119a": "समतां वसुधायाश्च स सम्यगुपपादयत्\n",
    "12059119c": "वैषम्यं हि परं भूमेरासीदिति ह नः श्रुतम्\n",
    "12059120a": "स विष्णुना च देवेन शक्रेण विबुधैः सह\n",
    "12059120c": "ऋषिभिश्च प्रजापाल्ये ब्रह्मणा चाभिषेचितः\n",
    "12059121a": "तं साक्षात्पृथिवी भेजे रत्नान्यादाय पाण्डव\n",
    "12059121c": "सागरः सरितां भर्ता हिमवांश्चाचलोत्तमः\n",
    "12059122a": "शक्रश्च धनमक्षय्यं प्रादात्तस्य युधिष्ठिर\n",
    "12059122c": "रुक्मं चापि महामेरुः स्वयं कनकपर्वतः\n",
    "12059123a": "यक्षराक्षसभर्ता च भगवान्नरवाहनः\n",
    "12059123c": "धर्मे चार्थे च कामे च समर्थं प्रददौ धनम्\n",
    "12059124a": "हया रथाश्च नागाश्च कोटिशः पुरुषास्तथा\n",
    "12059124c": "प्रादुर्बभूवुर्वैन्यस्य चिन्तनादेव पाण्डव\n",
    "12059124e": "न जरा न च दुर्भिक्षं नाधयो व्याधयस्तथा\n",
    "12059125a": "सरीसृपेभ्यः स्तेनेभ्यो न चान्योन्यात्कदाचन\n",
    "12059125c": "भयमुत्पद्यते तत्र तस्य राज्ञोऽभिरक्षणात्\n",
    "12059126a": "तेनेयं पृथिवी दुग्धा सस्यानि दश सप्त च\n",
    "12059126c": "यक्षराक्षसनागैश्चापीप्सितं यस्य यस्य यत्\n",
    "12059127a": "तेन धर्मोत्तरश्चायं कृतो लोको महात्मना\n",
    "12059127c": "रञ्जिताश्च प्रजाः सर्वास्तेन राजेति शब्द्यते\n",
    "12059128a": "ब्राह्मणानां क्षतत्राणात्ततः क्षत्रिय उच्यते\n",
    "12059128c": "प्रथिता धनतश्चेयं पृथिवी साधुभिः स्मृता\n",
    "12059129a": "स्थापनं चाकरोद्विष्णुः स्वयमेव सनातनः\n",
    "12059129c": "नातिवर्तिष्यते कश्चिद्राजंस्त्वामिति पार्थिव\n",
    "12059130a": "तपसा भगवान्विष्णुराविवेश च भूमिपम्\n",
    "12059130c": "देववन्नरदेवानां नमते यज्जगन्नृप\n",
    "12059131a": "दण्डनीत्या च सततं रक्षितं तं नरेश्वर\n",
    "12059131c": "नाधर्षयत्ततः कश्चिच्चारनित्याच्च दर्शनात्\n",
    "12059132a": "आत्मना करणैश्चैव समस्येह महीक्षितः\n",
    "12059132c": "को हेतुर्यद्वशे तिष्ठेल्लोको दैवादृते गुणात्\n",
    "12059133a": "विष्णोर्ललाटात्कमलं सौवर्णमभवत्तदा\n",
    "12059133c": "श्रीः संभूता यतो देवी पत्नी धर्मस्य धीमतः\n",
    "12059134a": "श्रियः सकाशादर्थश्च जातो धर्मेण पाण्डव\n",
    "12059134c": "अथ धर्मस्तथैवार्थः श्रीश्च राज्ये प्रतिष्ठिता\n",
    "12059135a": "सुकृतस्य क्षयाच्चैव स्वर्लोकादेत्य मेदिनीम्\n",
    "12059135c": "पार्थिवो जायते तात दण्डनीतिवशानुगः\n",
    "12059136a": "महत्त्वेन च संयुक्तो वैष्णवेन नरो भुवि\n",
    "12059136c": "बुद्ध्या भवति संयुक्तो माहात्म्यं चाधिगच्छति\n",
    "12059137a": "स्थापनामथ देवानां न कश्चिदतिवर्तते\n",
    "12059137c": "तिष्ठत्येकस्य च वशे तं चेदनुविधीयते\n",
    "12059138a": "शुभं हि कर्म राजेन्द्र शुभत्वायोपकल्पते\n",
    "12059138c": "तुल्यस्यैकस्य यस्यायं लोको वचसि तिष्ठति\n",
    "12059139a": "यो ह्यस्य मुखमद्राक्षीत्सोम्य सोऽस्य वशानुगः\n",
    "12059139c": "सुभगं चार्थवन्तं च रूपवन्तं च पश्यति\n",
    "12059140a": "ततो जगति राजेन्द्र सततं शब्दितं बुधैः\n",
    "12059140c": "देवाश्च नरदेवाश्च तुल्या इति विशां पते\n",
    "12059141a": "एतत्ते सर्वमाख्यातं महत्त्वं प्रति राजसु\n",
    "12059141c": "कार्त्स्न्येन भरतश्रेष्ठ किमन्यदिह वर्तताम्\n",
    "12060001": "वैशंपायन उवाच\n",
    "12060001a": "ततः पुनः स गाङ्गेयमभिवाद्य पितामहम्\n",
    "12060001c": "प्राञ्जलिर्नियतो भूत्वा पर्यपृच्छद्युधिष्ठिरः\n",
    "12060002a": "के धर्माः सर्ववर्णानां चातुर्वर्ण्यस्य के पृथक्\n",
    "12060002c": "चतुर्णामाश्रमाणां च राजधर्माश्च के मताः\n",
    "12060003a": "केन स्विद्वर्धते राष्ट्रं राजा केन विवर्धते\n",
    "12060003c": "केन पौराश्च भृत्याश्च वर्धन्ते भरतर्षभ\n",
    "12060004a": "कोशं दण्डं च दुर्गं च सहायान्मन्त्रिणस्तथा\n",
    "12060004c": "ऋत्विक्पुरोहिताचार्यान्कीदृशान्वर्जयेन्नृपः\n",
    "12060005a": "केषु विश्वसितव्यं स्याद्राज्ञां कस्यांचिदापदि\n",
    "12060005c": "कुतो वात्मा दृढो रक्ष्यस्तन्मे ब्रूहि पितामह\n",
    "12060006": "भीष्म उवाच\n",
    "12060006a": "नमो धर्माय महते नमः कृष्णाय वेधसे\n",
    "12060006c": "ब्राह्मणेभ्यो नमस्कृत्वा धर्मान्वक्ष्यामि शाश्वतान्\n",
    "12060007a": "अक्रोधः सत्यवचनं संविभागः क्षमा तथा\n",
    "12060007c": "प्रजनः स्वेषु दारेषु शौचमद्रोह एव च\n",
    "12060008a": "आर्जवं भृत्यभरणं नवैते सार्ववर्णिकाः\n",
    "12060008c": "ब्राह्मणस्य तु यो धर्मस्तं ते वक्ष्यामि केवलम्\n",
    "12060009a": "दममेव महाराज धर्ममाहुः पुरातनम्\n",
    "12060009c": "स्वाध्यायोऽध्यापनं चैव तत्र कर्म समाप्यते\n",
    "12060010a": "तं चेद्वित्तमुपागच्छेद्वर्तमानं स्वकर्मणि\n",
    "12060010c": "अकुर्वाणं विकर्माणि शान्तं प्रज्ञानतर्पितम्\n",
    "12060011a": "कुर्वीतापत्यसंतानमथो दद्याद्यजेत च\n",
    "12060011c": "संविभज्य हि भोक्तव्यं धनं सद्भिरितीष्यते\n",
    "12060012a": "परिनिष्ठितकार्यस्तु स्वाध्यायेनैव ब्राह्मणः\n",
    "12060012c": "कुर्यादन्यन्न वा कुर्यान्मैत्रो ब्राह्मण उच्यते\n",
    "12060013a": "क्षत्रियस्यापि यो धर्मस्तं ते वक्ष्यामि भारत\n",
    "12060013c": "दद्याद्राजा न याचेत यजेत न तु याजयेत्\n",
    "12060014a": "नाध्यापयेदधीयीत प्रजाश्च परिपालयेत्\n",
    "12060014c": "नित्योद्युक्तो दस्युवधे रणे कुर्यात्पराक्रमम्\n",
    "12060015a": "ये च क्रतुभिरीजानाः श्रुतवन्तश्च भूमिपाः\n",
    "12060015c": "य एवाहवजेतारस्त एषां लोकजित्तमाः\n",
    "12060016a": "अविक्षतेन देहेन समराद्यो निवर्तते\n",
    "12060016c": "क्षत्रियो नास्य तत्कर्म प्रशंसन्ति पुराविदः\n",
    "12060017a": "वधं हि क्षत्रबन्धूनां धर्ममाहुः प्रधानतः\n",
    "12060017c": "नास्य कृत्यतमं किंचिदन्यद्दस्युनिबर्हणात्\n",
    "12060018a": "दानमध्ययनं यज्ञो योगः क्षेमो विधीयते\n",
    "12060018c": "तस्माद्राज्ञा विशेषेण योद्धव्यं धर्ममीप्सता\n",
    "12060019a": "स्वेषु धर्मेष्ववस्थाप्य प्रजाः सर्वा महीपतिः\n",
    "12060019c": "धर्मेण सर्वकृत्यानि समनिष्ठानि कारयेत्\n",
    "12060020a": "परिनिष्ठितकार्यः स्यान्नृपतिः परिपालनात्\n",
    "12060020c": "कुर्यादन्यन्न वा कुर्यादैन्द्रो राजन्य उच्यते\n",
    "12060021a": "वैश्यस्यापीह यो धर्मस्तं ते वक्ष्यामि भारत\n",
    "12060021c": "दानमध्ययनं यज्ञः शौचेन धनसंचयः\n",
    "12060022a": "पितृवत्पालयेद्वैश्यो युक्तः सर्वपशूनिह\n",
    "12060022c": "विकर्म तद्भवेदन्यत्कर्म यद्यत्समाचरेत्\n",
    "12060022e": "रक्षया स हि तेषां वै महत्सुखमवाप्नुयात्\n",
    "12060023a": "प्रजापतिर्हि वैश्याय सृष्ट्वा परिददे पशून्\n",
    "12060023c": "ब्राह्मणाय च राज्ञे च सर्वाः परिददे प्रजाः\n",
    "12060024a": "तस्य वृत्तिं प्रवक्ष्यामि यच्च तस्योपजीवनम्\n",
    "12060024c": "षण्णामेकां पिबेद्धेनुं शताच्च मिथुनं हरेत्\n",
    "12060025a": "लये च सप्तमो भागस्तथा शृङ्गे कला खुरे\n",
    "12060025c": "सस्यस्य सर्वबीजानामेषा सांवत्सरी भृतिः\n",
    "12060026a": "न च वैश्यस्य कामः स्यान्न रक्षेयं पशूनिति\n",
    "12060026c": "वैश्ये चेच्छति नान्येन रक्षितव्याः कथंचन\n",
    "12060027a": "शूद्रस्यापि हि यो धर्मस्तं ते वक्ष्यामि भारत\n",
    "12060027c": "प्रजापतिर्हि वर्णानां दासं शूद्रमकल्पयत्\n",
    "12060028a": "तस्माच्छूद्रस्य वर्णानां परिचर्या विधीयते\n",
    "12060028c": "तेषां शुश्रूषणाच्चैव महत्सुखमवाप्नुयात्\n",
    "12060029a": "शूद्र एतान्परिचरेत्त्रीन्वर्णाननसूयकः\n",
    "12060029c": "संचयांश्च न कुर्वीत जातु शूद्रः कथंचन\n",
    "12060030a": "पापीयान्हि धनं लब्ध्वा वशे कुर्याद्गरीयसः\n",
    "12060030c": "राज्ञा वा समनुज्ञातः कामं कुर्वीत धार्मिकः\n",
    "12060031a": "तस्य वृत्तिं प्रवक्ष्यामि यच्च तस्योपजीवनम्\n",
    "12060031c": "अवश्यभरणीयो हि वर्णानां शूद्र उच्यते\n",
    "12060032a": "छत्रं वेष्टनमौशीरमुपानद्व्यजनानि च\n",
    "12060032c": "यातयामानि देयानि शूद्राय परिचारिणे\n",
    "12060033a": "अधार्याणि विशीर्णानि वसनानि द्विजातिभिः\n",
    "12060033c": "शूद्रायैव विधेयानि तस्य धर्मधनं हि तत्\n",
    "12060034a": "यश्च कश्चिद्द्विजातीनां शूद्रः शुश्रूषुराव्रजेत्\n",
    "12060034c": "कल्प्यां तस्य तु तेनाहुर्वृत्तिं धर्मविदो जनाः\n",
    "12060034e": "देयः पिण्डोऽनपेताय भर्तव्यौ वृद्धदुर्बलौ\n",
    "12060035a": "शूद्रेण च न हातव्यो भर्ता कस्यांचिदापदि\n",
    "12060035c": "अतिरेकेण भर्तव्यो भर्ता द्रव्यपरिक्षये\n",
    "12060035e": "न हि स्वमस्ति शूद्रस्य भर्तृहार्यधनो ह्यसौ\n",
    "12060036a": "उक्तस्त्रयाणां वर्णानां यज्ञस्त्रय्यैव भारत\n",
    "12060036c": "स्वाहाकारनमस्कारौ मन्त्रः शूद्रे विधीयते\n",
    "12060037a": "ताभ्यां शूद्रः पाकयज्ञैर्यजेत व्रतवान्स्वयम्\n",
    "12060037c": "पूर्णपात्रमयीमाहुः पाकयज्ञस्य दक्षिणाम्\n",
    "12060038a": "शूद्रः पैजवनो नाम सहस्राणां शतं ददौ\n",
    "12060038c": "ऐन्द्राग्नेन विधानेन दक्षिणामिति नः श्रुतम्\n",
    "12060039a": "अतो हि सर्ववर्णानां श्रद्धायज्ञो विधीयते\n",
    "12060039c": "दैवतं हि महच्छ्रद्धा पवित्रं यजतां च यत्\n",
    "12060040a": "दैवतं परमं विप्राः स्वेन स्वेन परस्परम्\n",
    "12060040c": "अयजन्निह सत्रैस्ते तैस्तैः कामैः सनातनैः\n",
    "12060041a": "संसृष्टा ब्राह्मणैरेव त्रिषु वर्णेषु सृष्टयः\n",
    "12060041c": "देवानामपि ये देवा यद्ब्रूयुस्ते परं हि तत्\n",
    "12060041e": "तस्माद्वर्णैः सर्वयज्ञाः संसृज्यन्ते न काम्यया\n",
    "12060042a": "ऋग्यजुःसामवित्पूज्यो नित्यं स्याद्देववद्द्विजः\n",
    "12060042c": "अनृग्यजुरसामा तु प्राजापत्य उपद्रवः\n",
    "12060043a": "यज्ञो मनीषया तात सर्ववर्णेषु भारत\n",
    "12060043c": "नास्य यज्ञहनो देवा ईहन्ते नेतरे जनाः\n",
    "12060043e": "तस्मात्सर्वेषु वर्णेषु श्रद्धायज्ञो विधीयते\n",
    "12060044a": "स्वं दैवतं ब्राह्मणाः स्वेन नित्यं; परान्वर्णानयजन्नेवमासीत्\n",
    "12060044c": "आरोचिता नः सुमहान्स धर्मः; सृष्टो ब्रह्मणा त्रिषु वर्णेषु दृष्टः\n",
    "12060045a": "तस्माद्वर्णा ऋजवो जातिधर्माः; संसृज्यन्ते तस्य विपाक एषः\n",
    "12060045c": "एकं साम यजुरेकमृगेका; विप्रश्चैकोऽनिश्चयस्तेषु दृष्टः\n",
    "12060046a": "अत्र गाथा यज्ञगीताः कीर्तयन्ति पुराविदः\n",
    "12060046c": "वैखानसानां राजेन्द्र मुनीनां यष्टुमिच्छताम्\n",
    "12060047a": "उदितेऽनुदिते वापि श्रद्दधानो जितेन्द्रियः\n",
    "12060047c": "वह्निं जुहोति धर्मेण श्रद्धा वै कारणं महत्\n",
    "12060048a": "यत्स्कन्नमस्य तत्पूर्वं यदस्कन्नं तदुत्तरम्\n",
    "12060048c": "बहूनि यज्ञरूपाणि नानाकर्मफलानि च\n",
    "12060049a": "तानि यः संविजानाति ज्ञाननिश्चयनिश्चितः\n",
    "12060049c": "द्विजातिः श्रद्धयोपेतः स यष्टुं पुरुषोऽर्हति\n",
    "12060050a": "स्तेनो वा यदि वा पापो यदि वा पापकृत्तमः\n",
    "12060050c": "यष्टुमिच्छति यज्ञं यः साधुमेव वदन्ति तम्\n",
    "12060051a": "ऋषयस्तं प्रशंसन्ति साधु चैतदसंशयम्\n",
    "12060051c": "सर्वथा सर्ववर्णैर्हि यष्टव्यमिति निश्चयः\n",
    "12060051e": "न हि यज्ञसमं किंचित्त्रिषु लोकेषु विद्यते\n",
    "12060052a": "तस्माद्यष्टव्यमित्याहुः पुरुषेणानसूयता\n",
    "12060052c": "श्रद्धापवित्रमाश्रित्य यथाशक्ति प्रयच्छता\n",
    "12061001": "भीष्म उवाच\n",
    "12061001a": "आश्रमाणां महाबाहो शृणु सत्यपराक्रम\n",
    "12061001c": "चतुर्णामिह वर्णानां कर्माणि च युधिष्ठिर\n",
    "12061002a": "वानप्रस्थं भैक्षचर्यां गार्हस्थ्यं च महाश्रमम्\n",
    "12061002c": "ब्रह्मचर्याश्रमं प्राहुश्चतुर्थं ब्राह्मणैर्वृतम्\n",
    "12061003a": "जटाकरणसंस्कारं द्विजातित्वमवाप्य च\n",
    "12061003c": "आधानादीनि कर्माणि प्राप्य वेदमधीत्य च\n",
    "12061004a": "सदारो वाप्यदारो वा आत्मवान्संयतेन्द्रियः\n",
    "12061004c": "वानप्रस्थाश्रमं गच्छेत्कृतकृत्यो गृहाश्रमात्\n",
    "12061005a": "तत्रारण्यकशास्त्राणि समधीत्य स धर्मवित्\n",
    "12061005c": "ऊर्ध्वरेताः प्रजायित्वा गच्छत्यक्षरसात्मताम्\n",
    "12061006a": "एतान्येव निमित्तानि मुनीनामूर्ध्वरेतसाम्\n",
    "12061006c": "कर्तव्यानीह विप्रेण राजन्नादौ विपश्चिता\n",
    "12061007a": "चरितब्रह्मचर्यस्य ब्राह्मणस्य विशां पते\n",
    "12061007c": "भैक्षचर्यास्वधीकारः प्रशस्त इह मोक्षिणः\n",
    "12061008a": "यत्रास्तमितशायी स्यान्निरग्निरनिकेतनः\n",
    "12061008c": "यथोपलब्धजीवी स्यान्मुनिर्दान्तो जितेन्द्रियः\n",
    "12061009a": "निराशीः स्यात्सर्वसमो निर्भोगो निर्विकारवान्\n",
    "12061009c": "विप्रः क्षेमाश्रमं प्राप्तो गच्छत्यक्षरसात्मताम्\n",
    "12061010a": "अधीत्य वेदान्कृतसर्वकृत्यः; संतानमुत्पाद्य सुखानि भुक्त्वा\n",
    "12061010c": "समाहितः प्रचरेद्दुश्चरं तं; गार्हस्थ्यधर्मं मुनिधर्मदृष्टम्\n",
    "12061011a": "स्वदारतुष्ट ऋतुकालगामी; नियोगसेवी नशठो नजिह्मः\n",
    "12061011c": "मिताशनो देवपरः कृतज्ञः; सत्यो मृदुश्चानृशंसः क्षमावान्\n",
    "12061012a": "दान्तो विधेयो हव्यकव्येऽप्रमत्तो; अन्नस्य दाता सततं द्विजेभ्यः\n",
    "12061012c": "अमत्सरी सर्वलिङ्गिप्रदाता; वैताननित्यश्च गृहाश्रमी स्यात्\n",
    "12061013a": "अथात्र नारायणगीतमाहु;र्महर्षयस्तात महानुभावाः\n",
    "12061013c": "महार्थमत्यर्थतपःप्रयुक्तं; तदुच्यमानं हि मया निबोध\n",
    "12061014a": "सत्यार्जवं चातिथिपूजनं च; धर्मस्तथार्थश्च रतिश्च दारे\n",
    "12061014c": "निषेवितव्यानि सुखानि लोके; ह्यस्मिन्परे चैव मतं ममैतत्\n",
    "12061015a": "भरणं पुत्रदाराणां वेदानां पारणं तथा\n",
    "12061015c": "सतां तमाश्रमं श्रेष्ठं वदन्ति परमर्षयः\n",
    "12061016a": "एवं हि यो ब्राह्मणो यज्ञशीलो; गार्हस्थ्यमध्यावसते यथावत्\n",
    "12061016c": "गृहस्थवृत्तिं प्रविशोध्य सम्य;क्स्वर्गे विशुद्धं फलमाप्नुते सः\n",
    "12061017a": "तस्य देहपरित्यागादिष्टाः कामाक्षया मताः\n",
    "12061017c": "आनन्त्यायोपतिष्ठन्ति सर्वतोक्षिशिरोमुखाः\n",
    "12061018a": "खादन्नेको जपन्नेकः सर्पन्नेको युधिष्ठिर\n",
    "12061018c": "एकस्मिन्नेव आचार्ये शुश्रूषुर्मलपङ्कवान्\n",
    "12061019a": "ब्रह्मचारी व्रती नित्यं नित्यं दीक्षापरो वशी\n",
    "12061019c": "अविचार्य तथा वेदं कृत्यं कुर्वन्वसेत्सदा\n",
    "12061020a": "शुश्रूषां सततं कुर्वन्गुरोः संप्रणमेत च\n",
    "12061020c": "षट्कर्मस्वनिवृत्तश्च नप्रवृत्तश्च सर्वशः\n",
    "12061021a": "न चरत्यधिकारेण सेवितं द्विषतो न च\n",
    "12061021c": "एषोऽऽश्रमपदस्तात ब्रह्मचारिण इष्यते\n",
    "12062001": "युधिष्ठिर उवाच\n",
    "12062001a": "शिवान्सुखान्महोदर्कानहिंस्राँल्लोकसंमतान्\n",
    "12062001c": "ब्रूहि धर्मान्सुखोपायान्मद्विधानां सुखावहान्\n",
    "12062002": "भीष्म उवाच\n",
    "12062002a": "ब्राह्मणस्येह चत्वार आश्रमा विहिताः प्रभो\n",
    "12062002c": "वर्णास्ताननुवर्तन्ते त्रयो भरतसत्तम\n",
    "12062003a": "उक्तानि कर्माणि बहूनि राज;न्स्वर्ग्याणि राजन्यपरायणानि\n",
    "12062003c": "नेमानि दृष्टान्तविधौ स्मृतानि; क्षात्रे हि सर्वं विहितं यथावत्\n",
    "12062004a": "क्षात्राणि वैश्यानि च सेवमानः; शौद्राणि कर्माणि च ब्राह्मणः सन्\n",
    "12062004c": "अस्मिँल्लोके निन्दितो मन्दचेताः; परे च लोके निरयं प्रयाति\n",
    "12062005a": "या संज्ञा विहिता लोके दासे शुनि वृके पशौ\n",
    "12062005c": "विकर्मणि स्थिते विप्रे तां संज्ञां कुरु पाण्डव\n",
    "12062006a": "षट्कर्मसंप्रवृत्तस्य आश्रमेषु चतुर्ष्वपि\n",
    "12062006c": "सर्वधर्मोपपन्नस्य संभूतस्य कृतात्मनः\n",
    "12062007a": "ब्राह्मणस्य विशुद्धस्य तपस्यभिरतस्य च\n",
    "12062007c": "निराशिषो वदान्यस्य लोका ह्यक्षरसंज्ञिताः\n",
    "12062008a": "यो यस्मिन्कुरुते कर्म यादृशं येन यत्र च\n",
    "12062008c": "तादृशं तादृशेनैव स गुणं प्रतिपद्यते\n",
    "12062009a": "वृद्ध्या कृषिवणिक्त्वेन जीवसंजीवनेन च\n",
    "12062009c": "वेत्तुमर्हसि राजेन्द्र स्वाध्यायगणितं महत्\n",
    "12062010a": "कालसंचोदितः कालः कालपर्यायनिश्चितः\n",
    "12062010c": "उत्तमाधममध्यानि कर्माणि कुरुतेऽवशः\n",
    "12062011a": "अन्तवन्ति प्रदानानि पुरा श्रेयस्कराणि च\n",
    "12062011c": "स्वकर्मनिरतो लोको ह्यक्षरः सर्वतोमुखः\n",
    "12063001": "भीष्म उवाच\n",
    "12063001a": "ज्याकर्षणं शत्रुनिबर्हणं च; कृषिर्वणिज्या पशुपालनं च\n",
    "12063001c": "शुश्रूषणं चापि तथार्थहेतो;रकार्यमेतत्परमं द्विजस्य\n",
    "12063002a": "सेव्यं तु ब्रह्मषट्कर्म गृहस्थेन मनीषिणा\n",
    "12063002c": "कृतकृत्यस्य चारण्ये वासो विप्रस्य शस्यते\n",
    "12063003a": "राजप्रैष्यं कृषिधनं जीवनं च वणिज्यया\n",
    "12063003c": "कौटिल्यं कौलटेयं च कुसीदं च विवर्जयेत्\n",
    "12063004a": "शूद्रो राजन्भवति ब्रह्मबन्धु;र्दुश्चारित्र्यो यश्च धर्मादपेतः\n",
    "12063004c": "वृषलीपतिः पिशुनो नर्तकश्च; ग्रामप्रैष्यो यश्च भवेद्विकर्मा\n",
    "12063005a": "जपन्वेदानजपंश्चापि राज;न्समः शूद्रैर्दासवच्चापि भोज्यः\n",
    "12063005c": "एते सर्वे शूद्रसमा भवन्ति; राजन्नेतान्वर्जयेद्देवकृत्ये\n",
    "12063006a": "निर्मर्यादे चाशने क्रूरवृत्तौ; हिंसात्मके त्यक्तधर्मस्ववृत्ते\n",
    "12063006c": "हव्यं कव्यं यानि चान्यानि राज;न्देयान्यदेयानि भवन्ति तस्मिन्\n",
    "12063007a": "तस्माद्धर्मो विहितो ब्राह्मणस्य; दमः शौचं चार्जवं चापि राजन्\n",
    "12063007c": "तथा विप्रस्याश्रमाः सर्व एव; पुरा राजन्ब्रह्मणा वै निसृष्टाः\n",
    "12063008a": "यः स्याद्दान्तः सोमप आर्यशीलः; सानुक्रोशः सर्वसहो निराशीः\n",
    "12063008c": "ऋजुर्मृदुरनृशंसः क्षमावा;न्स वै विप्रो नेतरः पापकर्मा\n",
    "12063009a": "शूद्रं वैश्यं राजपुत्रं च राजँ;ल्लोकाः सर्वे संश्रिता धर्मकामाः\n",
    "12063009c": "तस्माद्वर्णाञ्जातिधर्मेषु सक्ता;न्मत्वा विष्णुर्नेच्छति पाण्डुपुत्र\n",
    "12063010a": "लोके चेदं सर्वलोकस्य न स्या;च्चातुर्वर्ण्यं वेदवादाश्च न स्युः\n",
    "12063010c": "सर्वाश्चेज्याः सर्वलोकक्रियाश्च; सद्यः सर्वे चाश्रमस्था न वै स्युः\n",
    "12063011a": "यश्च त्रयाणां वर्णानामिच्छेदाश्रमसेवनम्\n",
    "12063011c": "कर्तुमाश्रमदृष्टांश्च धर्मांस्ताञ्शृणु पाण्डव\n",
    "12063012a": "शुश्रूषाकृतकृत्यस्य कृतसंतानकर्मणः\n",
    "12063012c": "अभ्यनुज्ञाप्य राजानं शूद्रस्य जगतीपते\n",
    "12063013a": "अल्पान्तरगतस्यापि दशधर्मगतस्य वा\n",
    "12063013c": "आश्रमा विहिताः सर्वे वर्जयित्वा निराशिषम्\n",
    "12063014a": "भैक्षचर्यां न तु प्राहुस्तस्य तद्धर्मचारिणः\n",
    "12063014c": "तथा वैश्यस्य राजेन्द्र राजपुत्रस्य चैव हि\n",
    "12063015a": "कृतकृत्यो वयोतीतो राज्ञः कृतपरिश्रमः\n",
    "12063015c": "वैश्यो गच्छेदनुज्ञातो नृपेणाश्रममण्डलम्\n",
    "12063016a": "वेदानधीत्य धर्मेण राजशास्त्राणि चानघ\n",
    "12063016c": "संतानादीनि कर्माणि कृत्वा सोमं निषेव्य च\n",
    "12063017a": "पालयित्वा प्रजाः सर्वा धर्मेण वदतां वर\n",
    "12063017c": "राजसूयाश्वमेधादीन्मखानन्यांस्तथैव च\n",
    "12063018a": "समानीय यथापाठं विप्रेभ्यो दत्तदक्षिणः\n",
    "12063018c": "संग्रामे विजयं प्राप्य तथाल्पं यदि वा बहु\n",
    "12063019a": "स्थापयित्वा प्रजापालं पुत्रं राज्ये च पाण्डव\n",
    "12063019c": "अन्यगोत्रं प्रशस्तं वा क्षत्रियं क्षत्रियर्षभ\n",
    "12063020a": "अर्चयित्वा पितॄन्सम्यक्पितृयज्ञैर्यथाविधि\n",
    "12063020c": "देवान्यज्ञैरृषीन्वेदैरर्चित्वा चैव यत्नतः\n",
    "12063021a": "अन्तकाले च संप्राप्ते य इच्छेदाश्रमान्तरम्\n",
    "12063021c": "आनुपूर्व्याश्रमान्राजन्गत्वा सिद्धिमवाप्नुयात्\n",
    "12063022a": "राजर्षित्वेन राजेन्द्र भैक्षचर्याध्वसेवया\n",
    "12063022c": "अपेतगृहधर्मोऽपि चरेज्जीवितकाम्यया\n",
    "12063023a": "न चैतन्नैष्ठिकं कर्म त्रयाणां भरतर्षभ\n",
    "12063023c": "चतुर्णां राजशार्दूल प्राहुराश्रमवासिनाम्\n",
    "12063024a": "बह्वायत्तं क्षत्रियैर्मानवानां; लोकश्रेष्ठं धर्ममासेवमानैः\n",
    "12063024c": "सर्वे धर्माः सोपधर्मास्त्रयाणां; राज्ञो धर्मादिति वेदाच्छृणोमि\n",
    "12063025a": "यथा राजन्हस्तिपदे पदानि; संलीयन्ते सर्वसत्त्वोद्भवानि\n",
    "12063025c": "एवं धर्मान्राजधर्मेषु सर्वा;न्सर्वावस्थं संप्रलीनान्निबोध\n",
    "12063026a": "अल्पाश्रयानल्पफलान्वदन्ति; धर्मानन्यान्धर्मविदो मनुष्याः\n",
    "12063026c": "महाश्रयं बहुकल्याणरूपं; क्षात्रं धर्मं नेतरं प्राहुरार्याः\n",
    "12063027a": "सर्वे धर्मा राजधर्मप्रधानाः; सर्वे धर्माः पाल्यमाना भवन्ति\n",
    "12063027c": "सर्वत्यागो राजधर्मेषु राजं;स्त्यागे चाहुर्धर्ममग्र्यं पुराणम्\n",
    "12063028a": "मज्जेत्त्रयी दण्डनीतौ हतायां; सर्वे धर्मा न भवेयुर्विरुद्धाः\n",
    "12063028c": "सर्वे धर्माश्चाश्रमाणां गताः स्युः; क्षात्रे त्यक्ते राजधर्मे पुराणे\n",
    "12063029a": "सर्वे त्यागा राजधर्मेषु दृष्टाः; सर्वा दीक्षा राजधर्मेषु चोक्ताः\n",
    "12063029c": "सर्वे योगा राजधर्मेषु चोक्ताः; सर्वे लोका राजधर्मान्प्रविष्टाः\n",
    "12063030a": "यथा जीवाः प्रकृतौ वध्यमाना; धर्माश्रितानामुपपीडनाय\n",
    "12063030c": "एवं धर्मा राजधर्मैर्वियुक्ताः; सर्वावस्थं नाद्रियन्ते स्वधर्मम्\n",
    "12064001": "भीष्म उवाच\n",
    "12064001a": "चातुराश्रम्यधर्माश्च जातिधर्माश्च पाण्डव\n",
    "12064001c": "लोकपालोत्तराश्चैव क्षात्रे धर्मे व्यवस्थिताः\n",
    "12064002a": "सर्वाण्येतानि धर्माणि क्षात्रे भरतसत्तम\n",
    "12064002c": "निराशिषो जीवलोके क्षात्रे धर्मे व्यवस्थिताः\n",
    "12064003a": "अप्रत्यक्षं बहुद्वारं धर्ममाश्रमवासिनाम्\n",
    "12064003c": "प्ररूपयन्ति तद्भावमागमैरेव शाश्वतम्\n",
    "12064004a": "अपरे वचनैः पुण्यैर्वादिनो लोकनिश्चयम्\n",
    "12064004c": "अनिश्चयज्ञा धर्माणामदृष्टान्ते परे रताः\n",
    "12064005a": "प्रत्यक्षसुखभूयिष्ठमात्मसाक्षिकमच्छलम्\n",
    "12064005c": "सर्वलोकहितं धर्मं क्षत्रियेषु प्रतिष्ठितम्\n",
    "12064006a": "धर्माश्रमव्यवसिनां ब्राह्मणानां युधिष्ठिर\n",
    "12064006c": "यथा त्रयाणां वर्णानां संख्यातोपश्रुतिः पुरा\n",
    "12064006e": "राजधर्मेष्वनुपमा लोक्या सुचरितैरिह\n",
    "12064007a": "उदाहृतं ते राजेन्द्र यथा विष्णुं महौजसम्\n",
    "12064007c": "सर्वभूतेश्वरं देवं प्रभुं नारायणं पुरा\n",
    "12064007e": "जग्मुः सुबहवः शूरा राजानो दण्डनीतये\n",
    "12064008a": "एकैकमात्मनः कर्म तुलयित्वाश्रमे पुरा\n",
    "12064008c": "राजानः पर्युपातिष्ठन्दृष्टान्तवचने स्थिताः\n",
    "12064009a": "साध्या देवा वसवश्चाश्विनौ च; रुद्राश्च विश्वे मरुतां गणाश्च\n",
    "12064009c": "सृष्टाः पुरा आदिदेवेन देवा; क्षात्रे धर्मे वर्तयन्ते च सिद्धाः\n",
    "12064010a": "अत्र ते वर्तयिष्यामि धर्ममर्थविनिश्चयम्\n",
    "12064010c": "निर्मर्यादे वर्तमाने दानवैकायने कृते\n",
    "12064010e": "बभूव राजा राजेन्द्र मान्धाता नाम वीर्यवान्\n",
    "12064011a": "पुरा वसुमतीपालो यज्ञं चक्रे दिदृक्षया\n",
    "12064011c": "अनादिमध्यनिधनं देवं नारायणं प्रति\n",
    "12064012a": "स राजा राजशार्दूल मान्धाता परमेष्ठिनः\n",
    "12064012c": "जग्राह शिरसा पादौ यज्ञे विष्णोर्महात्मनः\n",
    "12064013a": "दर्शयामास तं विष्णू रूपमास्थाय वासवम्\n",
    "12064013c": "स पार्थिवैर्वृतः सद्भिरर्चयामास तं प्रभुम्\n",
    "12064014a": "तस्य पार्थिवसंघस्य तस्य चैव महात्मनः\n",
    "12064014c": "संवादोऽयं महानासीद्विष्णुं प्रति महाद्युते\n",
    "12064015": "इन्द्र उवाच\n",
    "12064015a": "किमिष्यते धर्मभृतां वरिष्ठ; यद्द्रष्टुकामोऽसि तमप्रमेयम्\n",
    "12064015c": "अनन्तमायामितसत्त्ववीर्यं; नारायणं ह्यादिदेवं पुराणम्\n",
    "12064016a": "नासौ देवो विश्वरूपो मयापि; शक्यो द्रष्टुं ब्रह्मणा वापि साक्षात्\n",
    "12064016c": "येऽन्ये कामास्तव राजन्हृदिस्था; दास्यामि तांस्त्वं हि मर्त्येषु राजा\n",
    "12064017a": "सत्ये स्थितो धर्मपरो जितेन्द्रियः; शूरो दृढं प्रीतिरतः सुराणाम्\n",
    "12064017c": "बुद्ध्या भक्त्या चोत्तमश्रद्धया च; ततस्तेऽहं दद्मि वरं यथेष्टम्\n",
    "12064018": "मान्धातोवाच\n",
    "12064018a": "असंशयं भगवन्नादिदेवं; द्रक्ष्याम्यहं शिरसाहं प्रसाद्य\n",
    "12064018c": "त्यक्त्वा भोगान्धर्मकामो ह्यरण्य;मिच्छे गन्तुं सत्पथं लोकजुष्टम्\n",
    "12064019a": "क्षात्राद्धर्माद्विपुलादप्रमेया;ल्लोकाः प्राप्ताः स्थापितं स्वं यशश्च\n",
    "12064019c": "धर्मो योऽसावादिदेवात्प्रवृत्तो; लोकज्येष्ठस्तं न जानामि कर्तुम्\n",
    "12064020": "इन्द्र उवाच\n",
    "12064020a": "असैनिकोऽधर्मपरश्चरेथाः; परां गतिं लप्स्यसे चाप्रमत्तः\n",
    "12064020c": "क्षात्रो धर्मो ह्यादिदेवात्प्रवृत्तः; पश्चादन्ये शेषभूताश्च धर्माः\n",
    "12064021a": "शेषाः सृष्टा ह्यन्तवन्तो ह्यनन्ताः; सुप्रस्थानाः क्षत्रधर्माविशिष्टाः\n",
    "12064021c": "अस्मिन्धर्मे सर्वधर्माः प्रविष्टा;स्तस्माद्धर्मं श्रेष्ठमिमं वदन्ति\n",
    "12064022a": "कर्मणा वै पुरा देवा ऋषयश्चामितौजसः\n",
    "12064022c": "त्राताः सर्वे प्रमथ्यारीन्क्षत्रधर्मेण विष्णुना\n",
    "12064023a": "यदि ह्यसौ भगवान्नाहनिष्य;द्रिपून्सर्वान्वसुमानप्रमेयः\n",
    "12064023c": "न ब्राह्मणा न च लोकादिकर्ता; न सद्धर्मा नादिधर्मा भवेयुः\n",
    "12064024a": "इमामुर्वीं न जयेद्विक्रमेण; देवश्रेष्ठोऽसौ पुरा चेदमेयः\n",
    "12064024c": "चातुर्वर्ण्यं चातुराश्रम्यधर्माः; सर्वे न स्युर्ब्रह्मणो वै विनाशात्\n",
    "12064025a": "दृष्टा धर्माः शतधा शाश्वतेन; क्षात्रेण धर्मेण पुनः प्रवृत्ताः\n",
    "12064025c": "युगे युगे ह्यादिधर्माः प्रवृत्ता; लोकज्येष्ठं क्षत्रधर्मं वदन्ति\n",
    "12064026a": "आत्मत्यागः सर्वभूतानुकम्पा; लोकज्ञानं मोक्षणं पालनं च\n",
    "12064026c": "विषण्णानां मोक्षणं पीडितानां; क्षात्रे धर्मे विद्यते पार्थिवानाम्\n",
    "12064027a": "निर्मर्यादाः काममन्युप्रवृत्ता; भीता राज्ञो नाधिगच्छन्ति पापम्\n",
    "12064027c": "शिष्टाश्चान्ये सर्वधर्मोपपन्नाः; साध्वाचाराः साधु धर्मं चरन्ति\n",
    "12064028a": "पुत्रवत्परिपाल्यानि लिङ्गधर्मेण पार्थिवैः\n",
    "12064028c": "लोके भूतानि सर्वाणि विचरन्ति न संशयः\n",
    "12064029a": "सर्वधर्मपरं क्षत्रं लोकज्येष्ठं सनातनम्\n",
    "12064029c": "शश्वदक्षरपर्यन्तमक्षरं सर्वतोमुखम्\n",
    "12065001": "इन्द्र उवाच\n",
    "12065001a": "एवंवीर्यः सर्वधर्मोपपन्नः; क्षात्रः श्रेष्ठः सर्वधर्मेषु धर्मः\n",
    "12065001c": "पाल्यो युष्माभिर्लोकसिंहैरुदारै;र्विपर्यये स्यादभावः प्रजानाम्\n",
    "12065002a": "भुवः संस्कारं राजसंस्कारयोग;मभैक्षचर्यां पालनं च प्रजानाम्\n",
    "12065002c": "विद्याद्राजा सर्वभूतानुकम्पां; देहत्यागं चाहवे धर्ममग्र्यम्\n",
    "12065003a": "त्यागं श्रेष्ठं मुनयो वै वदन्ति; सर्वश्रेष्ठो यः शरीरं त्यजेत\n",
    "12065003c": "नित्यं त्यक्तं राजधर्मेषु सर्वं; प्रत्यक्षं ते भूमिपालाः सदैते\n",
    "12065004a": "बहुश्रुत्या गुरुशुश्रूषया वा; परस्य वा संहननाद्वदन्ति\n",
    "12065004c": "नित्यं धर्मं क्षत्रियो ब्रह्मचारी; चरेदेको ह्याश्रमं धर्मकामः\n",
    "12065005a": "सामान्यार्थे व्यवहारे प्रवृत्ते; प्रियाप्रिये वर्जयन्नेव यत्नात्\n",
    "12065005c": "चातुर्वर्ण्यस्थापनात्पालनाच्च; तैस्तैर्योगैर्नियमैरौरसैश्च\n",
    "12065006a": "सर्वोद्योगैराश्रमं धर्ममाहुः; क्षात्रं ज्येष्ठं सर्वधर्मोपपन्नम्\n",
    "12065006c": "स्वं स्वं धर्मं ये न चरन्ति वर्णा;स्तांस्तान्धर्मानयथावद्वदन्ति\n",
    "12065007a": "निर्मर्यादे नित्यमर्थे विनष्टा;नाहुस्तान्वै पशुभूतान्मनुष्यान्\n",
    "12065007c": "यथा नीतिं गमयत्यर्थलोभा;च्छ्रेयांस्तस्मादाश्रमः क्षत्रधर्मः\n",
    "12065008a": "त्रैविद्यानां या गतिर्ब्राह्मणानां; यश्चैवोक्तोऽथाश्रमो ब्राह्मणानाम्\n",
    "12065008c": "एतत्कर्म ब्राह्मणस्याहुरग्र्य;मन्यत्कुर्वञ्शूद्रवच्छस्त्रवध्यः\n",
    "12065009a": "चातुराश्रम्यधर्माश्च वेदधर्माश्च पार्थिव\n",
    "12065009c": "ब्राह्मणेनानुगन्तव्या नान्यो विद्यात्कथंचन\n",
    "12065010a": "अन्यथा वर्तमानस्य न सा वृत्तिः प्रकल्प्यते\n",
    "12065010c": "कर्मणा व्यज्यते धर्मो यथैव श्वा तथैव सः\n",
    "12065011a": "यो विकर्मस्थितो विप्रो न स सन्मानमर्हति\n",
    "12065011c": "कर्मस्वनुपयुञ्जानमविश्वास्यं हि तं विदुः\n",
    "12065012a": "एते धर्माः सर्ववर्णाश्च वीरै;रुत्क्रष्टव्याः क्षत्रियैरेष धर्मः\n",
    "12065012c": "तस्माज्ज्येष्ठा राजधर्मा न चान्ये; वीर्यज्येष्ठा वीरधर्मा मता मे\n",
    "12065013": "मान्धातोवाच\n",
    "12065013a": "यवनाः किराता गान्धाराश्चीनाः शबरबर्बराः\n",
    "12065013c": "शकास्तुषाराः कह्वाश्च पह्लवाश्चान्ध्रमद्रकाः\n",
    "12065014a": "ओड्राः पुलिन्दा रमठाः काचा म्लेच्छाश्च सर्वशः\n",
    "12065014c": "ब्रह्मक्षत्रप्रसूताश्च वैश्याः शूद्राश्च मानवाः\n",
    "12065015a": "कथं धर्मं चरेयुस्ते सर्वे विषयवासिनः\n",
    "12065015c": "मद्विधैश्च कथं स्थाप्याः सर्वे ते दस्युजीविनः\n",
    "12065016a": "एतदिच्छाम्यहं श्रोतुं भगवंस्तद्ब्रवीहि मे\n",
    "12065016c": "त्वं बन्धुभूतो ह्यस्माकं क्षत्रियाणां सुरेश्वर\n",
    "12065017": "इन्द्र उवाच\n",
    "12065017a": "मातापित्रोर्हि कर्तव्या शुश्रूषा सर्वदस्युभिः\n",
    "12065017c": "आचार्यगुरुशुश्रूषा तथैवाश्रमवासिनाम्\n",
    "12065018a": "भूमिपालानां च शुश्रूषा कर्तव्या सर्वदस्युभिः\n",
    "12065018c": "वेदधर्मक्रियाश्चैव तेषां धर्मो विधीयते\n",
    "12065019a": "पितृयज्ञास्तथा कूपाः प्रपाश्च शयनानि च\n",
    "12065019c": "दानानि च यथाकालं द्विजेषु दद्युरेव ते\n",
    "12065020a": "अहिंसा सत्यमक्रोधो वृत्तिदायानुपालनम्\n",
    "12065020c": "भरणं पुत्रदाराणां शौचमद्रोह एव च\n",
    "12065021a": "दक्षिणा सर्वयज्ञानां दातव्या भूतिमिच्छता\n",
    "12065021c": "पाकयज्ञा महार्हाश्च कर्तव्याः सर्वदस्युभिः\n",
    "12065022a": "एतान्येवंप्रकाराणि विहितानि पुरानघ\n",
    "12065022c": "सर्वलोकस्य कर्माणि कर्तव्यानीह पार्थिव\n",
    "12065023": "मान्धातोवाच\n",
    "12065023a": "दृश्यन्ते मानवा लोके सर्ववर्णेषु दस्यवः\n",
    "12065023c": "लिङ्गान्तरे वर्तमाना आश्रमेषु चतुर्ष्वपि\n",
    "12065024": "इन्द्र उवाच\n",
    "12065024a": "विनष्टायां दण्डनीतौ राजधर्मे निराकृते\n",
    "12065024c": "संप्रमुह्यन्ति भूतानि राजदौरात्म्यतो नृप\n",
    "12065025a": "असंख्याता भविष्यन्ति भिक्षवो लिङ्गिनस्तथा\n",
    "12065025c": "आश्रमाणां विकल्पाश्च निवृत्तेऽस्मिन्कृते युगे\n",
    "12065026a": "अशृण्वानाः पुराणानां धर्माणां प्रवरा गतीः\n",
    "12065026c": "उत्पथं प्रतिपत्स्यन्ते काममन्युसमीरिताः\n",
    "12065027a": "यदा निवर्त्यते पापो दण्डनीत्या महात्मभिः\n",
    "12065027c": "तदा धर्मो न चलते सद्भूतः शाश्वतः परः\n",
    "12065028a": "परलोकगुरुं चैव राजानं योऽवमन्यते\n",
    "12065028c": "न तस्य दत्तं न हुतं न श्राद्धं फलति क्वचित्\n",
    "12065029a": "मानुषाणामधिपतिं देवभूतं सनातनम्\n",
    "12065029c": "देवाश्च बहु मन्यन्ते धर्मकामं नरेश्वरम्\n",
    "12065030a": "प्रजापतिर्हि भगवान्यः सर्वमसृजज्जगत्\n",
    "12065030c": "स प्रवृत्तिनिवृत्त्यर्थं धर्माणां क्षत्रमिच्छति\n",
    "12065031a": "प्रवृत्तस्य हि धर्मस्य बुद्ध्या यः स्मरते गतिम्\n",
    "12065031c": "स मे मान्यश्च पूज्यश्च तत्र क्षत्रं प्रतिष्ठितम्\n",
    "12065032": "भीष्म उवाच\n",
    "12065032a": "एवमुक्त्वा स भगवान्मरुद्गणवृतः प्रभुः\n",
    "12065032c": "जगाम भवनं विष्णुरक्षरं परमं पदम्\n",
    "12065033a": "एवं प्रवर्तिते धर्मे पुरा सुचरितेऽनघ\n",
    "12065033c": "कः क्षत्रमवमन्येत चेतनावान्बहुश्रुतः\n",
    "12065034a": "अन्यायेन प्रवृत्तानि निवृत्तानि तथैव च\n",
    "12065034c": "अन्तरा विलयं यान्ति यथा पथि विचक्षुषः\n",
    "12065035a": "आदौ प्रवर्तिते चक्रे तथैवादिपरायणे\n",
    "12065035c": "वर्तस्व पुरुषव्याघ्र संविजानामि तेऽनघ\n",
    "12066001": "युधिष्ठिर उवाच\n",
    "12066001a": "श्रुता मे कथिताः पूर्वैश्चत्वारो मानवाश्रमाः\n",
    "12066001c": "व्याख्यानमेषामाचक्ष्व पृच्छतो मे पितामह\n",
    "12066002": "भीष्म उवाच\n",
    "12066002a": "विदिताः सर्व एवेह धर्मास्तव युधिष्ठिर\n",
    "12066002c": "यथा मम महाबाहो विदिताः साधुसंमताः\n",
    "12066003a": "यत्तु लिङ्गान्तरगतं पृच्छसे मां युधिष्ठिर\n",
    "12066003c": "धर्मं धर्मभृतां श्रेष्ठ तन्निबोध नराधिप\n",
    "12066004a": "सर्वाण्येतानि कौन्तेय विद्यन्ते मनुजर्षभ\n",
    "12066004c": "साध्वाचारप्रवृत्तानां चातुराश्रम्यकर्मणाम्\n",
    "12066005a": "अकामद्वेषयुक्तस्य दण्डनीत्या युधिष्ठिर\n",
    "12066005c": "समेक्षिणश्च भूतेषु भैक्षाश्रमपदं भवेत्\n",
    "12066006a": "वेत्त्यादानविसर्गं यो निग्रहानुग्रहौ तथा\n",
    "12066006c": "यथोक्तवृत्तेर्वीरस्य क्षेमाश्रमपदं भवेत्\n",
    "12066007a": "ज्ञातिसंबन्धिमित्राणि व्यापन्नानि युधिष्ठिर\n",
    "12066007c": "समभ्युद्धरमाणस्य दीक्षाश्रमपदं भवेत्\n",
    "12066008a": "आह्निकं भूतयज्ञांश्च पितृयज्ञांश्च मानुषान्\n",
    "12066008c": "कुर्वतः पार्थ विपुलान्वन्याश्रमपदं भवेत्\n",
    "12066009a": "पालनात्सर्वभूतानां स्वराष्ट्रपरिपालनात्\n",
    "12066009c": "दीक्षा बहुविधा राज्ञो वन्याश्रमपदं भवेत्\n",
    "12066010a": "वेदाध्ययननित्यत्वं क्षमाथाचार्यपूजनम्\n",
    "12066010c": "तथोपाध्यायशुश्रूषा ब्रह्माश्रमपदं भवेत्\n",
    "12066011a": "अजिह्ममशठं मार्गं सेवमानस्य भारत\n",
    "12066011c": "सर्वदा सर्वभूतेषु ब्रह्माश्रमपदं भवेत्\n",
    "12066012a": "वानप्रस्थेषु विप्रेषु त्रैविद्येषु च भारत\n",
    "12066012c": "प्रयच्छतोऽर्थान्विपुलान्वन्याश्रमपदं भवेत्\n",
    "12066013a": "सर्वभूतेष्वनुक्रोशं कुर्वतस्तस्य भारत\n",
    "12066013c": "आनृशंस्यप्रवृत्तस्य सर्वावस्थं पदं भवेत्\n",
    "12066014a": "बालवृद्धेषु कौरव्य सर्वावस्थं युधिष्ठिर\n",
    "12066014c": "अनुक्रोशं विदधतः सर्वावस्थं पदं भवेत्\n",
    "12066015a": "बलात्कृतेषु भूतेषु परित्राणं कुरूद्वह\n",
    "12066015c": "शरणागतेषु कौरव्य कुर्वन्गार्हस्थ्यमावसेत्\n",
    "12066016a": "चराचराणां भूतानां रक्षामपि च सर्वशः\n",
    "12066016c": "यथार्हपूजां च सदा कुर्वन्गार्हस्थ्यमावसेत्\n",
    "12066017a": "ज्येष्ठानुज्येष्ठपत्नीनां भ्रातॄणां पुत्रनप्तृणाम्\n",
    "12066017c": "निग्रहानुग्रहौ पार्थ गार्हस्थ्यमिति तत्तपः\n",
    "12066018a": "साधूनामर्चनीयानां प्रजासु विदितात्मनाम्\n",
    "12066018c": "पालनं पुरुषव्याघ्र गृहाश्रमपदं भवेत्\n",
    "12066019a": "आश्रमस्थानि सर्वाणि यस्तु वेश्मनि भारत\n",
    "12066019c": "आददीतेह भोज्येन तद्गार्हस्थ्यं युधिष्ठिर\n",
    "12066020a": "यः स्थितः पुरुषो धर्मे धात्रा सृष्टे यथार्थवत्\n",
    "12066020c": "आश्रमाणां स सर्वेषां फलं प्राप्नोत्यनुत्तमम्\n",
    "12066021a": "यस्मिन्न नश्यन्ति गुणाः कौन्तेय पुरुषे सदा\n",
    "12066021c": "आश्रमस्थं तमप्याहुर्नरश्रेष्ठं युधिष्ठिर\n",
    "12066022a": "स्थानमानं वयोमानं कुलमानं तथैव च\n",
    "12066022c": "कुर्वन्वसति सर्वेषु ह्याश्रमेषु युधिष्ठिर\n",
    "12066023a": "देशधर्मांश्च कौन्तेय कुलधर्मांस्तथैव च\n",
    "12066023c": "पालयन्पुरुषव्याघ्र राजा सर्वाश्रमी भवेत्\n",
    "12066024a": "काले विभूतिं भूतानामुपहारांस्तथैव च\n",
    "12066024c": "अर्हयन्पुरुषव्याघ्र साधूनामाश्रमे वसेत्\n",
    "12066025a": "दशधर्मगतश्चापि यो धर्मं प्रत्यवेक्षते\n",
    "12066025c": "सर्वलोकस्य कौन्तेय राजा भवति सोऽऽश्रमी\n",
    "12066026a": "ये धर्मकुशला लोके धर्मं कुर्वन्ति साधवः\n",
    "12066026c": "पालिता यस्य विषये पादोंऽशस्तस्य भूपतेः\n",
    "12066027a": "धर्मारामान्धर्मपरान्ये न रक्षन्ति मानवान्\n",
    "12066027c": "पार्थिवाः पुरुषव्याघ्र तेषां पापं हरन्ति ते\n",
    "12066028a": "ये च रक्षासहायाः स्युः पार्थिवानां युधिष्ठिर\n",
    "12066028c": "ते चैवांशहराः सर्वे धर्मे परकृतेऽनघ\n",
    "12066029a": "सर्वाश्रमपदे ह्याहुर्गार्हस्थ्यं दीप्तनिर्णयम्\n",
    "12066029c": "पावनं पुरुषव्याघ्र यं वयं पर्युपास्महे\n",
    "12066030a": "आत्मोपमस्तु भूतेषु यो वै भवति मानवः\n",
    "12066030c": "न्यस्तदण्डो जितक्रोधः स प्रेत्य लभते सुखम्\n",
    "12066031a": "धर्मोत्थिता सत्त्ववीर्या धर्मसेतुवटाकरा\n",
    "12066031c": "त्यागवाताध्वगा शीघ्रा नौस्त्वा संतारयिष्यति\n",
    "12066032a": "यदा निवृत्तः सर्वस्मात्कामो योऽस्य हृदि स्थितः\n",
    "12066032c": "तदा भवति सत्त्वस्थस्ततो ब्रह्म समश्नुते\n",
    "12066033a": "सुप्रसन्नस्तु भावेन योगेन च नराधिप\n",
    "12066033c": "धर्मं पुरुषशार्दूल प्राप्स्यसे पालने रतः\n",
    "12066034a": "वेदाध्ययनशीलानां विप्राणां साधुकर्मणाम्\n",
    "12066034c": "पालने यत्नमातिष्ठ सर्वलोकस्य चानघ\n",
    "12066035a": "वने चरति यो धर्ममाश्रमेषु च भारत\n",
    "12066035c": "रक्षया तच्छतगुणं धर्मं प्राप्नोति पार्थिवः\n",
    "12066036a": "एष ते विविधो धर्मः पाण्डवश्रेष्ठ कीर्तितः\n",
    "12066036c": "अनुतिष्ठ त्वमेनं वै पूर्वैर्दृष्टं सनातनम्\n",
    "12066037a": "चातुराश्रम्यमेकाग्रः चातुर्वर्ण्यं च पाण्डव\n",
    "12066037c": "धर्मं पुरुषशार्दूल प्राप्स्यसे पालने रतः\n",
    "12067001": "युधिष्ठिर उवाच\n",
    "12067001a": "चातुराश्रम्य उक्तोऽत्र चातुर्वर्ण्यस्तथैव च\n",
    "12067001c": "राष्ट्रस्य यत्कृत्यतमं तन्मे ब्रूहि पितामह\n",
    "12067002": "भीष्म उवाच\n",
    "12067002a": "राष्ट्रस्यैतत्कृत्यतमं राज्ञ एवाभिषेचनम्\n",
    "12067002c": "अनिन्द्रमबलं राष्ट्रं दस्यवोऽभिभवन्ति च\n",
    "12067003a": "अराजकेषु राष्ट्रेषु धर्मो न व्यवतिष्ठते\n",
    "12067003c": "परस्परं च खादन्ति सर्वथा धिगराजकम्\n",
    "12067004a": "इन्द्रमेनं प्रवृणुते यद्राजानमिति श्रुतिः\n",
    "12067004c": "यथैवेन्द्रस्तथा राजा संपूज्यो भूतिमिच्छता\n",
    "12067005a": "नाराजकेषु राष्ट्रेषु वस्तव्यमिति वैदिकम्\n",
    "12067005c": "नाराजकेषु राष्ट्रेषु हव्यमग्निर्वहत्यपि\n",
    "12067006a": "अथ चेदभिवर्तेत राज्यार्थी बलवत्तरः\n",
    "12067006c": "अराजकानि राष्ट्राणि हतराजानि वा पुनः\n",
    "12067007a": "प्रत्युद्गम्याभिपूज्यः स्यादेतदत्र सुमन्त्रितम्\n",
    "12067007c": "न हि पापात्पापतरमस्ति किंचिदराजकात्\n",
    "12067008a": "स चेत्समनुपश्येत समग्रं कुशलं भवेत्\n",
    "12067008c": "बलवान्हि प्रकुपितः कुर्यान्निःशेषतामपि\n",
    "12067009a": "भूयांसं लभते क्लेशं या गौर्भवति दुर्दुहा\n",
    "12067009c": "सुदुहा या तु भवति नैव तां क्लेशयन्त्युत\n",
    "12067010a": "यदतप्तं प्रणमति न तत्संतापयन्त्युत\n",
    "12067010c": "यच्च स्वयं नतं दारु न तत्संनामयन्त्यपि\n",
    "12067011a": "एतयोपमया धीरः संनमेत बलीयसे\n",
    "12067011c": "इन्द्राय स प्रणमते नमते यो बलीयसे\n",
    "12067012a": "तस्माद्राजैव कर्तव्यः सततं भूतिमिच्छता\n",
    "12067012c": "न धनार्थो न दारार्थस्तेषां येषामराजकम्\n",
    "12067013a": "प्रीयते हि हरन्पापः परवित्तमराजके\n",
    "12067013c": "यदास्य उद्धरन्त्यन्ये तदा राजानमिच्छति\n",
    "12067014a": "पापा अपि तदा क्षेमं न लभन्ते कदाचन\n",
    "12067014c": "एकस्य हि द्वौ हरतो द्वयोश्च बहवोऽपरे\n",
    "12067015a": "अदासः क्रियते दासो ह्रियन्ते च बलात्स्त्रियः\n",
    "12067015c": "एतस्मात्कारणाद्देवाः प्रजापालान्प्रचक्रिरे\n",
    "12067016a": "राजा चेन्न भवेल्लोके पृथिव्यां दण्डधारकः\n",
    "12067016c": "शूले मत्स्यानिवापक्ष्यन्दुर्बलान्बलवत्तराः\n",
    "12067017a": "अराजकाः प्रजाः पूर्वं विनेशुरिति नः श्रुतम्\n",
    "12067017c": "परस्परं भक्षयन्तो मत्स्या इव जले कृशान्\n",
    "12067018a": "ताः समेत्य ततश्चक्रुः समयानिति नः श्रुतम्\n",
    "12067018c": "वाक्क्रूरो दण्डपुरुषो यश्च स्यात्पारदारिकः\n",
    "12067018e": "यश्च न स्वमथादद्यात्त्याज्या नस्तादृशा इति\n",
    "12067019a": "विश्वासनार्थं वर्णानां सर्वेषामविशेषतः\n",
    "12067019c": "तास्तथा समयं कृत्वा समये नावतस्थिरे\n",
    "12067020a": "सहितास्तास्तदा जग्मुरसुखार्ताः पितामहम्\n",
    "12067020c": "अनीश्वरा विनश्यामो भगवन्नीश्वरं दिश\n",
    "12067021a": "यं पूजयेम संभूय यश्च नः परिपालयेत्\n",
    "12067021c": "ताभ्यो मनुं व्यादिदेश मनुर्नाभिननन्द ताः\n",
    "12067022": "मनुरुवाच\n",
    "12067022a": "बिभेमि कर्मणः क्रूराद्राज्यं हि भृशदुष्करम्\n",
    "12067022c": "विशेषतो मनुष्येषु मिथ्यावृत्तिषु नित्यदा\n",
    "12067023": "भीष्म उवाच\n",
    "12067023a": "तमब्रुवन्प्रजा मा भैः कर्मणैनो गमिष्यति\n",
    "12067023c": "पशूनामधिपञ्चाशद्धिरण्यस्य तथैव च\n",
    "12067023e": "धान्यस्य दशमं भागं दास्यामः कोशवर्धनम्\n",
    "12067024a": "मुख्येन शस्त्रपत्रेण ये मनुष्याः प्रधानतः\n",
    "12067024c": "भवन्तं तेऽनुयास्यन्ति महेन्द्रमिव देवताः\n",
    "12067025a": "स त्वं जातबलो राजन्दुष्प्रधर्षः प्रतापवान्\n",
    "12067025c": "सुखे धास्यसि नः सर्वान्कुबेर इव नैरृतान्\n",
    "12067026a": "यं च धर्मं चरिष्यन्ति प्रजा राज्ञा सुरक्षिताः\n",
    "12067026c": "चतुर्थं तस्य धर्मस्य त्वत्संस्थं नो भविष्यति\n",
    "12067027a": "तेन धर्मेण महता सुखलब्धेन भावितः\n",
    "12067027c": "पाह्यस्मान्सर्वतो राजन्देवानिव शतक्रतुः\n",
    "12067028a": "विजयायाशु निर्याहि प्रतपन्रश्मिमानिव\n",
    "12067028c": "मानं विधम शत्रूणां धर्मो जयतु नः सदा\n",
    "12067029a": "स निर्ययौ महातेजा बलेन महता वृतः\n",
    "12067029c": "महाभिजनसंपन्नस्तेजसा प्रज्वलन्निव\n",
    "12067030a": "तस्य तां महिमां दृष्ट्वा महेन्द्रस्येव देवताः\n",
    "12067030c": "अपतत्रसिरे सर्वे स्वधर्मे च दधुर्मनः\n",
    "12067031a": "ततो महीं परिययौ पर्जन्य इव वृष्टिमान्\n",
    "12067031c": "शमयन्सर्वतः पापान्स्वकर्मसु च योजयन्\n",
    "12067032a": "एवं ये भूतिमिच्छेयुः पृथिव्यां मानवाः क्वचित्\n",
    "12067032c": "कुर्यू राजानमेवाग्रे प्रजानुग्रहकारणात्\n",
    "12067033a": "नमस्येयुश्च तं भक्त्या शिष्या इव गुरुं सदा\n",
    "12067033c": "देवा इव सहस्राक्षं प्रजा राजानमन्तिके\n",
    "12067034a": "सत्कृतं स्वजनेनेह परोऽपि बहु मन्यते\n",
    "12067034c": "स्वजनेन त्ववज्ञातं परे परिभवन्त्युत\n",
    "12067035a": "राज्ञः परैः परिभवः सर्वेषामसुखावहः\n",
    "12067035c": "तस्माच्छत्रं च पत्रं च वासांस्याभरणानि च\n",
    "12067036a": "भोजनान्यथ पानानि राज्ञे दद्युर्गृहाणि च\n",
    "12067036c": "आसनानि च शय्याश्च सर्वोपकरणानि च\n",
    "12067037a": "गुप्तात्मा स्याद्दुराधर्षः स्मितपूर्वाभिभाषिता\n",
    "12067037c": "आभाषितश्च मधुरं प्रतिभाषेत मानवान्\n",
    "12067038a": "कृतज्ञो दृढभक्तिः स्यात्संविभागी जितेन्द्रियः\n",
    "12067038c": "ईक्षितः प्रतिवीक्षेत मृदु चर्जु च वल्गु च\n",
    "12068001": "युधिष्ठिर उवाच\n",
    "12068001a": "किमाहुर्दैवतं विप्रा राजानं भरतर्षभ\n",
    "12068001c": "मनुष्याणामधिपतिं तन्मे ब्रूहि पितामह\n",
    "12068002": "भीष्म उवाच\n",
    "12068002a": "अत्राप्युदाहरन्तीममितिहासं पुरातनम्\n",
    "12068002c": "बृहस्पतिं वसुमना यथा पप्रच्छ भारत\n",
    "12068003a": "राजा वसुमना नाम कौसल्यो धीमतां वरः\n",
    "12068003c": "महर्षिं परिपप्रच्छ कृतप्रज्ञो बृहस्पतिम्\n",
    "12068004a": "सर्वं वैनयिकं कृत्वा विनयज्ञो बृहस्पतेः\n",
    "12068004c": "दक्षिणानन्तरो भूत्वा प्रणम्य विधिपूर्वकम्\n",
    "12068005a": "विधिं पप्रच्छ राज्यस्य सर्वभूतहिते रतः\n",
    "12068005c": "प्रजानां हितमन्विच्छन्धर्ममूलं विशां पते\n",
    "12068006a": "केन भूतानि वर्धन्ते क्षयं गच्छन्ति केन च\n",
    "12068006c": "कमर्चन्तो महाप्राज्ञ सुखमत्यन्तमाप्नुयुः\n",
    "12068007a": "इति पृष्टो महाराज्ञा कौसल्येनामितौजसा\n",
    "12068007c": "राजसत्कारमव्यग्रः शशंसास्मै बृहस्पतिः\n",
    "12068008a": "राजमूलो महाराज धर्मो लोकस्य लक्ष्यते\n",
    "12068008c": "प्रजा राजभयादेव न खादन्ति परस्परम्\n",
    "12068009a": "राजा ह्येवाखिलं लोकं समुदीर्णं समुत्सुकम्\n",
    "12068009c": "प्रसादयति धर्मेण प्रसाद्य च विराजते\n",
    "12068010a": "यथा ह्यनुदये राजन्भूतानि शशिसूर्ययोः\n",
    "12068010c": "अन्धे तमसि मज्जेयुरपश्यन्तः परस्परम्\n",
    "12068011a": "यथा ह्यनुदके मत्स्या निराक्रन्दे विहंगमाः\n",
    "12068011c": "विहरेयुर्यथाकाममभिसृत्य पुनः पुनः\n",
    "12068012a": "विमथ्यातिक्रमेरंश्च विषह्यापि परस्परम्\n",
    "12068012c": "अभावमचिरेणैव गच्छेयुर्नात्र संशयः\n",
    "12068013a": "एवमेव विना राज्ञा विनश्येयुरिमाः प्रजाः\n",
    "12068013c": "अन्धे तमसि मज्जेयुरगोपाः पशवो यथा\n",
    "12068014a": "हरेयुर्बलवन्तो हि दुर्बलानां परिग्रहान्\n",
    "12068014c": "हन्युर्व्यायच्छमानांश्च यदि राजा न पालयेत्\n",
    "12068015a": "यानं वस्त्रमलंकारान्रत्नानि विविधानि च\n",
    "12068015c": "हरेयुः सहसा पापा यदि राजा न पालयेत्\n",
    "12068016a": "ममेदमिति लोकेऽस्मिन्न भवेत्संपरिग्रहः\n",
    "12068016c": "विश्वलोपः प्रवर्तेत यदि राजा न पालयेत्\n",
    "12068017a": "मातरं पितरं वृद्धमाचार्यमतिथिं गुरुम्\n",
    "12068017c": "क्लिश्नीयुरपि हिंस्युर्वा यदि राजा न पालयेत्\n",
    "12068018a": "पतेद्बहुविधं शस्त्रं बहुधा धर्मचारिषु\n",
    "12068018c": "अधर्मः प्रगृहीतः स्याद्यदि राजा न पालयेत्\n",
    "12068019a": "वधबन्धपरिक्लेशो नित्यमर्थवतां भवेत्\n",
    "12068019c": "ममत्वं च न विन्देयुर्यदि राजा न पालयेत्\n",
    "12068020a": "अन्तश्चाकाशमेव स्याल्लोकोऽयं दस्युसाद्भवेत्\n",
    "12068020c": "पतेच्च नरकं घोरं यदि राजा न पालयेत्\n",
    "12068021a": "न योनिपोषो वर्तेत न कृषिर्न वणिक्पथः\n",
    "12068021c": "मज्जेद्धर्मस्त्रयी न स्याद्यदि राजा न पालयेत्\n",
    "12068022a": "न यज्ञाः संप्रवर्तेरन्विधिवत्स्वाप्तदक्षिणाः\n",
    "12068022c": "न विवाहाः समाजा वा यदि राजा न पालयेत्\n",
    "12068023a": "न वृषाः संप्रवर्तेरन्न मथ्येरंश्च गर्गराः\n",
    "12068023c": "घोषाः प्रणाशं गच्छेयुर्यदि राजा न पालयेत्\n",
    "12068024a": "त्रस्तमुद्विग्नहृदयं हाहाभूतमचेतनम्\n",
    "12068024c": "क्षणेन विनशेत्सर्वं यदि राजा न पालयेत्\n",
    "12068025a": "न संवत्सरसत्राणि तिष्ठेयुरकुतोभयाः\n",
    "12068025c": "विधिवद्दक्षिणावन्ति यदि राजा न पालयेत्\n",
    "12068026a": "ब्राह्मणाश्चतुरो वेदान्नाधीयेरंस्तपस्विनः\n",
    "12068026c": "विद्यास्नातास्तपःस्नाता यदि राजा न पालयेत्\n",
    "12068027a": "हस्तो हस्तं स मुष्णीयाद्भिद्येरन्सर्वसेतवः\n",
    "12068027c": "भयार्तं विद्रवेत्सर्वं यदि राजा न पालयेत्\n",
    "12068028a": "न लभेद्धर्मसंश्लेषं हतविप्रहतो जनः\n",
    "12068028c": "कर्ता स्वेच्छेन्द्रियो गच्छेद्यदि राजा न पालयेत्\n",
    "12068029a": "अनयाः संप्रवर्तेरन्भवेद्वै वर्णसंकरः\n",
    "12068029c": "दुर्भिक्षमाविशेद्राष्ट्रं यदि राजा न पालयेत्\n",
    "12068030a": "विवृत्य हि यथाकामं गृहद्वाराणि शेरते\n",
    "12068030c": "मनुष्या रक्षिता राज्ञा समन्तादकुतोभयाः\n",
    "12068031a": "नाक्रुष्टं सहते कश्चित्कुतो हस्तस्य लङ्घनम्\n",
    "12068031c": "यदि राजा मनुष्येषु त्राता भवति धार्मिकः\n",
    "12068032a": "स्त्रियश्चापुरुषा मार्गं सर्वालंकारभूषिताः\n",
    "12068032c": "निर्भयाः प्रतिपद्यन्ते यदा रक्षति भूमिपः\n",
    "12068033a": "धर्ममेव प्रपद्यन्ते न हिंसन्ति परस्परम्\n",
    "12068033c": "अनुगृह्णन्ति चान्योन्यं यदा रक्षति भूमिपः\n",
    "12068034a": "यजन्ते च त्रयो वर्णा महायज्ञैः पृथग्विधैः\n",
    "12068034c": "युक्ताश्चाधीयते शास्त्रं यदा रक्षति भूमिपः\n",
    "12068035a": "वार्तामूलो ह्ययं लोकस्त्रय्या वै धार्यते सदा\n",
    "12068035c": "तत्सर्वं वर्तते सम्यग्यदा रक्षति भूमिपः\n",
    "12068036a": "यदा राजा धुरं श्रेष्ठामादाय वहति प्रजाः\n",
    "12068036c": "महता बलयोगेन तदा लोकः प्रसीदति\n",
    "12068037a": "यस्याभावे च भूतानामभावः स्यात्समन्ततः\n",
    "12068037c": "भावे च भावो नित्यः स्यात्कस्तं न प्रतिपूजयेत्\n",
    "12068038a": "तस्य यो वहते भारं सर्वलोकसुखावहम्\n",
    "12068038c": "तिष्ठेत्प्रियहिते राज्ञ उभौ लोकौ हि यो जयेत्\n",
    "12068039a": "यस्तस्य पुरुषः पापं मनसाप्यनुचिन्तयेत्\n",
    "12068039c": "असंशयमिह क्लिष्टः प्रेत्यापि नरकं पतेत्\n",
    "12068040a": "न हि जात्ववमन्तव्यो मनुष्य इति भूमिपः\n",
    "12068040c": "महती देवता ह्येषा नररूपेण तिष्ठति\n",
    "12068041a": "कुरुते पञ्च रूपाणि कालयुक्तानि यः सदा\n",
    "12068041c": "भवत्यग्निस्तथादित्यो मृत्युर्वैश्रवणो यमः\n",
    "12068042a": "यदा ह्यासीदतः पापान्दहत्युग्रेण तेजसा\n",
    "12068042c": "मिथ्योपचरितो राजा तदा भवति पावकः\n",
    "12068043a": "यदा पश्यति चारेण सर्वभूतानि भूमिपः\n",
    "12068043c": "क्षेमं च कृत्वा व्रजति तदा भवति भास्करः\n",
    "12068044a": "अशुचींश्च यदा क्रुद्धः क्षिणोति शतशो नरान्\n",
    "12068044c": "सपुत्रपौत्रान्सामात्यांस्तदा भवति सोऽन्तकः\n",
    "12068045a": "यदा त्वधार्मिकान्सर्वांस्तीक्ष्णैर्दण्डैर्नियच्छति\n",
    "12068045c": "धार्मिकांश्चानुगृह्णाति भवत्यथ यमस्तदा\n",
    "12068046a": "यदा तु धनधाराभिस्तर्पयत्युपकारिणः\n",
    "12068046c": "आच्छिनत्ति च रत्नानि विविधान्यपकारिणाम्\n",
    "12068047a": "श्रियं ददाति कस्मैचित्कस्माच्चिदपकर्षति\n",
    "12068047c": "तदा वैश्रवणो राजँल्लोके भवति भूमिपः\n",
    "12068048a": "नास्यापवादे स्थातव्यं दक्षेणाक्लिष्टकर्मणा\n",
    "12068048c": "धर्म्यमाकाङ्क्षता लाभमीश्वरस्यानसूयता\n",
    "12068049a": "न हि राज्ञः प्रतीपानि कुर्वन्सुखमवाप्नुयात्\n",
    "12068049c": "पुत्रो भ्राता वयस्यो वा यद्यप्यात्मसमो भवेत्\n",
    "12068050a": "कुर्यात्कृष्णगतिः शेषं ज्वलितोऽनिलसारथिः\n",
    "12068050c": "न तु राज्ञाभिपन्नस्य शेषं क्वचन विद्यते\n",
    "12068051a": "तस्य सर्वाणि रक्ष्याणि दूरतः परिवर्जयेत्\n",
    "12068051c": "मृत्योरिव जुगुप्सेत राजस्वहरणान्नरः\n",
    "12068052a": "नश्येदभिमृशन्सद्यो मृगः कूटमिव स्पृशन्\n",
    "12068052c": "आत्मस्वमिव संरक्षेद्राजस्वमिह बुद्धिमान्\n",
    "12068053a": "महान्तं नरकं घोरमप्रतिष्ठमचेतसः\n",
    "12068053c": "पतन्ति चिररात्राय राजवित्तापहारिणः\n",
    "12068054a": "राजा भोजो विराट्सम्राट्क्षत्रियो भूपतिर्नृपः\n",
    "12068054c": "य एवं स्तूयते शब्दैः कस्तं नार्चितुमिच्छति\n",
    "12068055a": "तस्माद्बुभूषुर्नियतो जितात्मा संयतेन्द्रियः\n",
    "12068055c": "मेधावी स्मृतिमान्दक्षः संश्रयेत महीपतिम्\n",
    "12068056a": "कृतज्ञं प्राज्ञमक्षुद्रं दृढभक्तिं जितेन्द्रियम्\n",
    "12068056c": "धर्मनित्यं स्थितं स्थित्यां मन्त्रिणं पूजयेन्नृपः\n",
    "12068057a": "दृढभक्तिं कृतप्रज्ञं धर्मज्ञं संयतेन्द्रियम्\n",
    "12068057c": "शूरमक्षुद्रकर्माणं निषिद्धजनमाश्रयेत्\n",
    "12068058a": "राजा प्रगल्भं पुरुषं करोति; राजा कृशं बृंहयते मनुष्यम्\n",
    "12068058c": "राजाभिपन्नस्य कुतः सुखानि; राजाभ्युपेतं सुखिनं करोति\n",
    "12068059a": "राजा प्रजानां हृदयं गरीयो; गतिः प्रतिष्ठा सुखमुत्तमं च\n",
    "12068059c": "यमाश्रिता लोकमिमं परं च; जयन्ति सम्यक्पुरुषा नरेन्द्रम्\n",
    "12068060a": "नराधिपश्चाप्यनुशिष्य मेदिनीं; दमेन सत्येन च सौहृदेन\n",
    "12068060c": "महद्भिरिष्ट्वा क्रतुभिर्महायशा;स्त्रिविष्टपे स्थानमुपैति सत्कृतम्\n",
    "12068061a": "स एवमुक्तो गुरुणा कौसल्यो राजसत्तमः\n",
    "12068061c": "प्रयत्नात्कृतवान्वीरः प्रजानां परिपालनम्\n",
    "12069001": "युधिष्ठिर उवाच\n",
    "12069001a": "पार्थिवेन विशेषेण किं कार्यमवशिष्यते\n",
    "12069001c": "कथं रक्ष्यो जनपदः कथं रक्ष्याश्च शत्रवः\n",
    "12069002a": "कथं चारं प्रयुञ्जीत वर्णान्विश्वासयेत्कथम्\n",
    "12069002c": "कथं भृत्यान्कथं दारान्कथं पुत्रांश्च भारत\n",
    "12069003": "भीष्म उवाच\n",
    "12069003a": "राजवृत्तं महाराज शृणुष्वावहितोऽखिलम्\n",
    "12069003c": "यत्कार्यं पार्थिवेनादौ पार्थिवप्रकृतेन वा\n",
    "12069004a": "आत्मा जेयः सदा राज्ञा ततो जेयाश्च शत्रवः\n",
    "12069004c": "अजितात्मा नरपतिर्विजयेत कथं रिपून्\n",
    "12069005a": "एतावानात्मविजयः पञ्चवर्गविनिग्रहः\n",
    "12069005c": "जितेन्द्रियो नरपतिर्बाधितुं शक्नुयादरीन्\n",
    "12069006a": "न्यसेत गुल्मान्दुर्गेषु संधौ च कुरुनन्दन\n",
    "12069006c": "नगरोपवने चैव पुरोद्यानेषु चैव ह\n",
    "12069007a": "संस्थानेषु च सर्वेषु पुरेषु नगरस्य च\n",
    "12069007c": "मध्ये च नरशार्दूल तथा राजनिवेशने\n",
    "12069008a": "प्रणिधींश्च ततः कुर्याज्जडान्धबधिराकृतीन्\n",
    "12069008c": "पुंसः परीक्षितान्प्राज्ञान्क्षुत्पिपासातपक्षमान्\n",
    "12069009a": "अमात्येषु च सर्वेषु मित्रेषु त्रिविधेषु च\n",
    "12069009c": "पुत्रेषु च महाराज प्रणिदध्यात्समाहितः\n",
    "12069010a": "पुरे जनपदे चैव तथा सामन्तराजसु\n",
    "12069010c": "यथा न विद्युरन्योन्यं प्रणिधेयास्तथा हि ते\n",
    "12069011a": "चारांश्च विद्यात्प्रहितान्परेण भरतर्षभ\n",
    "12069011c": "आपणेषु विहारेषु समवायेषु भिक्षुषु\n",
    "12069012a": "आरामेषु तथोद्याने पण्डितानां समागमे\n",
    "12069012c": "वेशेषु चत्वरे चैव सभास्वावसथेषु च\n",
    "12069013a": "एवं विहन्याच्चारेण परचारं विचक्षणः\n",
    "12069013c": "चारेण विहतं सर्वं हतं भवति पाण्डव\n",
    "12069014a": "यदा तु हीनं नृपतिर्विद्यादात्मानमात्मना\n",
    "12069014c": "अमात्यैः सह संमन्त्र्य कुर्यात्संधिं बलीयसा\n",
    "12069015a": "अज्ञायमानो हीनत्वे कुर्यात्संधिं परेण वै\n",
    "12069015c": "लिप्सुर्वा कंचिदेवार्थं त्वरमाणो विचक्षणः\n",
    "12069016a": "गुणवन्तो महोत्साहा धर्मज्ञाः साधवश्च ये\n",
    "12069016c": "संदधीत नृपस्तैश्च राष्ट्रं धर्मेण पालयन्\n",
    "12069017a": "उच्छिद्यमानमात्मानं ज्ञात्वा राजा महामतिः\n",
    "12069017c": "पूर्वापकारिणो हन्याल्लोकद्विष्टांश्च सर्वशः\n",
    "12069018a": "यो नोपकर्तुं शक्नोति नापकर्तुं महीपतिः\n",
    "12069018c": "अशक्यरूपश्चोद्धर्तुमुपेक्ष्यस्तादृशो भवेत्\n",
    "12069019a": "यात्रां यायादविज्ञातमनाक्रन्दमनन्तरम्\n",
    "12069019c": "व्यासक्तं च प्रमत्तं च दुर्बलं च विचक्षणः\n",
    "12069020a": "यात्रामाज्ञापयेद्वीरः कल्यपुष्टबलः सुखी\n",
    "12069020c": "पूर्वं कृत्वा विधानं च यात्रायां नगरे तथा\n",
    "12069021a": "न च वश्यो भवेदस्य नृपो यद्यपि वीर्यवान्\n",
    "12069021c": "हीनश्च बलवीर्याभ्यां कर्शयंस्तं परावसेत्\n",
    "12069022a": "राष्ट्रं च पीडयेत्तस्य शस्त्राग्निविषमूर्छनैः\n",
    "12069022c": "अमात्यवल्लभानां च विवादांस्तस्य कारयेत्\n",
    "12069022e": "वर्जनीयं सदा युद्धं राज्यकामेन धीमता\n",
    "12069023a": "उपायैस्त्रिभिरादानमर्थस्याह बृहस्पतिः\n",
    "12069023c": "सान्त्वेनानुप्रदानेन भेदेन च नराधिप\n",
    "12069023e": "यमर्थं शक्नुयात्प्राप्तुं तेन तुष्येद्धि पण्डितः\n",
    "12069024a": "आददीत बलिं चैव प्रजाभ्यः कुरुनन्दन\n",
    "12069024c": "षड्भागममितप्रज्ञस्तासामेवाभिगुप्तये\n",
    "12069025a": "दशधर्मगतेभ्यो यद्वसु बह्वल्पमेव च\n",
    "12069025c": "तन्नाददीत सहसा पौराणां रक्षणाय वै\n",
    "12069026a": "यथा पुत्रास्तथा पौरा द्रष्टव्यास्ते न संशयः\n",
    "12069026c": "भक्तिश्चैषां प्रकर्तव्या व्यवहारे प्रदर्शिते\n",
    "12069027a": "सुतं च स्थापयेद्राजा प्राज्ञं सर्वार्थदर्शिनम्\n",
    "12069027c": "व्यवहारेषु सततं तत्र राज्यं व्यवस्थितम्\n",
    "12069028a": "आकरे लवणे शुल्के तरे नागवने तथा\n",
    "12069028c": "न्यसेदमात्यान्नृपतिः स्वाप्तान्वा पुरुषान्हितान्\n",
    "12069029a": "सम्यग्दण्डधरो नित्यं राजा धर्ममवाप्नुयात्\n",
    "12069029c": "नृपस्य सततं दण्डः सम्यग्धर्मे प्रशस्यते\n",
    "12069030a": "वेदवेदाङ्गवित्प्राज्ञः सुतपस्वी नृपो भवेत्\n",
    "12069030c": "दानशीलश्च सततं यज्ञशीलश्च भारत\n",
    "12069031a": "एते गुणाः समस्ताः स्युर्नृपस्य सततं स्थिराः\n",
    "12069031c": "क्रियालोपे तु नृपतेः कुतः स्वर्गः कुतो यशः\n",
    "12069032a": "यदा तु पीडितो राजा भवेद्राज्ञा बलीयसा\n",
    "12069032c": "त्रिधा त्वाक्रन्द्य मित्राणि विधानमुपकल्पयेत्\n",
    "12069033a": "घोषान्न्यसेत मार्गेषु ग्रामानुत्थापयेदपि\n",
    "12069033c": "प्रवेशयेच्च तान्सर्वाञ्शाखानगरकेष्वपि\n",
    "12069034a": "ये गुप्ताश्चैव दुर्गाश्च देशास्तेषु प्रवेशयेत्\n",
    "12069034c": "धनिनो बलमुख्यांश्च सान्त्वयित्वा पुनः पुनः\n",
    "12069035a": "सस्याभिहारं कुर्याच्च स्वयमेव नराधिपः\n",
    "12069035c": "असंभवे प्रवेशस्य दाहयेदग्निना भृशम्\n",
    "12069036a": "क्षेत्रस्थेषु च सस्येषु शत्रोरुपजपेन्नरान्\n",
    "12069036c": "विनाशयेद्वा सर्वस्वं बलेनाथ स्वकेन वै\n",
    "12069037a": "नदीषु मार्गेषु सदा संक्रमानवसादयेत्\n",
    "12069037c": "जलं निस्रावयेत्सर्वमनिस्राव्यं च दूषयेत्\n",
    "12069038a": "तदात्वेनायतीभिश्च विवदन्भूम्यनन्तरम्\n",
    "12069038c": "प्रतीघातः परस्याजौ मित्रकालेऽप्युपस्थिते\n",
    "12069039a": "दुर्गाणां चाभितो राजा मूलच्छेदं प्रकारयेत्\n",
    "12069039c": "सर्वेषां क्षुद्रवृक्षाणां चैत्यवृक्षान्विवर्जयेत्\n",
    "12069040a": "प्रवृद्धानां च वृक्षाणां शाखाः प्रच्छेदयेत्तथा\n",
    "12069040c": "चैत्यानां सर्वथा वर्ज्यमपि पत्रस्य पातनम्\n",
    "12069041a": "प्रकण्ठीः कारयेत्सम्यगाकाशजननीस्तथा\n",
    "12069041c": "आपूरयेच्च परिखाः स्थाणुनक्रझषाकुलाः\n",
    "12069042a": "कडङ्गद्वारकाणि स्युरुच्छ्वासार्थे पुरस्य ह\n",
    "12069042c": "तेषां च द्वारवद्गुप्तिः कार्या सर्वात्मना भवेत्\n",
    "12069043a": "द्वारेषु च गुरूण्येव यन्त्राणि स्थापयेत्सदा\n",
    "12069043c": "आरोपयेच्छतघ्नीश्च स्वाधीनानि च कारयेत्\n",
    "12069044a": "काष्ठानि चाभिहार्याणि तथा कूपांश्च खानयेत्\n",
    "12069044c": "संशोधयेत्तथा कूपान्कृतान्पूर्वं पयोर्थिभिः\n",
    "12069045a": "तृणच्छन्नानि वेश्मानि पङ्केनापि प्रलेपयेत्\n",
    "12069045c": "निर्हरेच्च तृणं मासे चैत्रे वह्निभयात्पुरः\n",
    "12069046a": "नक्तमेव च भक्तानि पाचयेत नराधिपः\n",
    "12069046c": "न दिवाग्निर्ज्वलेद्गेहे वर्जयित्वाग्निहोत्रिकम्\n",
    "12069047a": "कर्मारारिष्टशालासु ज्वलेदग्निः समाहितः\n",
    "12069047c": "गृहाणि च प्रविश्याथ विधेयः स्याद्धुताशनः\n",
    "12069048a": "महादण्डश्च तस्य स्याद्यस्याग्निर्वै दिवा भवेत्\n",
    "12069048c": "प्रघोषयेदथैवं च रक्षणार्थं पुरस्य वै\n",
    "12069049a": "भिक्षुकांश्चाक्रिकांश्चैव क्षीबोन्मत्तान्कुशीलवान्\n",
    "12069049c": "बाह्यान्कुर्यान्नरश्रेष्ठ दोषाय स्युर्हि तेऽन्यथा\n",
    "12069050a": "चत्वरेषु च तीर्थेषु सभास्वावसथेषु च\n",
    "12069050c": "यथार्हवर्णं प्रणिधिं कुर्यात्सर्वत्र पार्थिवः\n",
    "12069051a": "विशालान्राजमार्गांश्च कारयेत नराधिपः\n",
    "12069051c": "प्रपाश्च विपणीश्चैव यथोद्देशं समादिशेत्\n",
    "12069052a": "भाण्डागारायुधागारान्धान्यागारांश्च सर्वशः\n",
    "12069052c": "अश्वागारान्गजागारान्बलाधिकरणानि च\n",
    "12069053a": "परिखाश्चैव कौरव्य प्रतोलीः संकटानि च\n",
    "12069053c": "न जातु कश्चित्पश्येत्तु गुह्यमेतद्युधिष्ठिर\n",
    "12069054a": "अथ संनिचयं कुर्याद्राजा परबलार्दितः\n",
    "12069054c": "तैलं मधु घृतं सस्यमौषधानि च सर्वशः\n",
    "12069055a": "अङ्गारकुशमुञ्जानां पलाशशरपर्णिनाम्\n",
    "12069055c": "यवसेन्धनदिग्धानां कारयेत च संचयान्\n",
    "12069056a": "आयुधानां च सर्वेषां शक्त्यृष्टिप्रासवर्मणाम्\n",
    "12069056c": "संचयानेवमादीनां कारयेत नराधिपः\n",
    "12069057a": "औषधानि च सर्वाणि मूलानि च फलानि च\n",
    "12069057c": "चतुर्विधांश्च वैद्यान्वै संगृह्णीयाद्विशेषतः\n",
    "12069058a": "नटाश्च नर्तकाश्चैव मल्ला मायाविनस्तथा\n",
    "12069058c": "शोभयेयुः पुरवरं मोदयेयुश्च सर्वशः\n",
    "12069059a": "यतः शङ्का भवेच्चापि भृत्यतो वापि मन्त्रितः\n",
    "12069059c": "पौरेभ्यो नृपतेर्वापि स्वाधीनान्कारयेत तान्\n",
    "12069060a": "कृते कर्मणि राजेन्द्र पूजयेद्धनसंचयैः\n",
    "12069060c": "मानेन च यथार्हेण सान्त्वेन विविधेन च\n",
    "12069061a": "निर्वेदयित्वा तु परं हत्वा वा कुरुनन्दन\n",
    "12069061c": "गतानृण्यो भवेद्राजा यथा शास्त्रेषु दर्शितम्\n",
    "12069062a": "राज्ञा सप्तैव रक्ष्याणि तानि चापि निबोध मे\n",
    "12069062c": "आत्मामात्यश्च कोशश्च दण्डो मित्राणि चैव हि\n",
    "12069063a": "तथा जनपदश्चैव पुरं च कुरुनन्दन\n",
    "12069063c": "एतत्सप्तात्मकं राज्यं परिपाल्यं प्रयत्नतः\n",
    "12069064a": "षाड्गुण्यं च त्रिवर्गं च त्रिवर्गमपरं तथा\n",
    "12069064c": "यो वेत्ति पुरुषव्याघ्र स भुनक्ति महीमिमाम्\n",
    "12069065a": "षाड्गुण्यमिति यत्प्रोक्तं तन्निबोध युधिष्ठिर\n",
    "12069065c": "संधायासनमित्येव यात्रासंधानमेव च\n",
    "12069066a": "विगृह्यासनमित्येव यात्रां संपरिगृह्य च\n",
    "12069066c": "द्वैधीभावस्तथान्येषां संश्रयोऽथ परस्य च\n",
    "12069067a": "त्रिवर्गश्चापि यः प्रोक्तस्तमिहैकमनाः शृणु\n",
    "12069067c": "क्षयः स्थानं च वृद्धिश्च त्रिवर्गमपरं तथा\n",
    "12069068a": "धर्मश्चार्थश्च कामश्च सेवितव्योऽथ कालतः\n",
    "12069068c": "धर्मेण हि महीपालश्चिरं पालयते महीम्\n",
    "12069069a": "अस्मिन्नर्थे च यौ श्लोकौ गीतावङ्गिरसा स्वयम्\n",
    "12069069c": "यादवीपुत्र भद्रं ते श्रोतुमर्हसि तावपि\n",
    "12069070a": "कृत्वा सर्वाणि कार्याणि सम्यक्संपाल्य मेदिनीम्\n",
    "12069070c": "पालयित्वा तथा पौरान्परत्र सुखमेधते\n",
    "12069071a": "किं तस्य तपसा राज्ञः किं च तस्याध्वरैरपि\n",
    "12069071c": "अपालिताः प्रजा यस्य सर्वा धर्मविनाकृताः\n",
    "12070001": "युधिष्ठिर उवाच\n",
    "12070001a": "दण्डनीतिश्च राजा च समस्तौ तावुभावपि\n",
    "12070001c": "कस्य किं कुर्वतः सिद्ध्यै तन्मे ब्रूहि पितामह\n",
    "12070002": "भीष्म उवाच\n",
    "12070002a": "महाभाग्यं दण्डनीत्याः सिद्धैः शब्दैः सहेतुकैः\n",
    "12070002c": "शृणु मे शंसतो राजन्यथावदिह भारत\n",
    "12070003a": "दण्डनीतिः स्वधर्मेभ्यश्चातुर्वर्ण्यं नियच्छति\n",
    "12070003c": "प्रयुक्ता स्वामिना सम्यगधर्मेभ्यश्च यच्छति\n",
    "12070004a": "चातुर्वर्ण्ये स्वधर्मस्थे मर्यादानामसंकरे\n",
    "12070004c": "दण्डनीतिकृते क्षेमे प्रजानामकुतोभये\n",
    "12070005a": "सोमे प्रयत्नं कुर्वन्ति त्रयो वर्णा यथाविधि\n",
    "12070005c": "तस्माद्देवमनुष्याणां सुखं विद्धि समाहितम्\n",
    "12070006a": "कालो वा कारणं राज्ञो राजा वा कालकारणम्\n",
    "12070006c": "इति ते संशयो मा भूद्राजा कालस्य कारणम्\n",
    "12070007a": "दण्डनीत्या यदा राजा सम्यक्कार्त्स्न्येन वर्तते\n",
    "12070007c": "तदा कृतयुगं नाम कालः श्रेष्ठः प्रवर्तते\n",
    "12070008a": "भवेत्कृतयुगे धर्मो नाधर्मो विद्यते क्वचित्\n",
    "12070008c": "सर्वेषामेव वर्णानां नाधर्मे रमते मनः\n",
    "12070009a": "योगक्षेमाः प्रवर्तन्ते प्रजानां नात्र संशयः\n",
    "12070009c": "वैदिकानि च कर्माणि भवन्त्यविगुणान्युत\n",
    "12070010a": "ऋतवश्च सुखाः सर्वे भवन्त्युत निरामयाः\n",
    "12070010c": "प्रसीदन्ति नराणां च स्वरवर्णमनांसि च\n",
    "12070011a": "व्याधयो न भवन्त्यत्र नाल्पायुर्दृश्यते नरः\n",
    "12070011c": "विधवा न भवन्त्यत्र नृशंसो नाभिजायते\n",
    "12070012a": "अकृष्टपच्या पृथिवी भवन्त्योषधयस्तथा\n",
    "12070012c": "त्वक्पत्रफलमूलानि वीर्यवन्ति भवन्ति च\n",
    "12070013a": "नाधर्मो विद्यते तत्र धर्म एव तु केवलः\n",
    "12070013c": "इति कार्तयुगानेतान्गुणान्विद्धि युधिष्ठिर\n",
    "12070014a": "दण्डनीत्या यदा राजा त्रीनंशाननुवर्तते\n",
    "12070014c": "चतुर्थमंशमुत्सृज्य तदा त्रेता प्रवर्तते\n",
    "12070015a": "अशुभस्य चतुर्थांशस्त्रीनंशाननुवर्तते\n",
    "12070015c": "कृष्टपच्यैव पृथिवी भवन्त्योषधयस्तथा\n",
    "12070016a": "अर्धं त्यक्त्वा यदा राजा नीत्यर्धमनुवर्तते\n",
    "12070016c": "ततस्तु द्वापरं नाम स कालः संप्रवर्तते\n",
    "12070017a": "अशुभस्य तदा अर्धं द्वावंशावनुवर्तते\n",
    "12070017c": "कृष्टपच्यैव पृथिवी भवत्यल्पफला तथा\n",
    "12070018a": "दण्डनीतिं परित्यज्य यदा कार्त्स्न्येन भूमिपः\n",
    "12070018c": "प्रजाः क्लिश्नात्ययोगेन प्रविश्यति तदा कलिः\n",
    "12070019a": "कलावधर्मो भूयिष्ठं धर्मो भवति तु क्वचित्\n",
    "12070019c": "सर्वेषामेव वर्णानां स्वधर्माच्च्यवते मनः\n",
    "12070020a": "शूद्रा भैक्षेण जीवन्ति ब्राह्मणाः परिचर्यया\n",
    "12070020c": "योगक्षेमस्य नाशश्च वर्तते वर्णसंकरः\n",
    "12070021a": "वैदिकानि च कर्माणि भवन्ति विगुणान्युत\n",
    "12070021c": "ऋतवो नसुखाः सर्वे भवन्त्यामयिनस्तथा\n",
    "12070022a": "ह्रसन्ति च मनुष्याणां स्वरवर्णमनांस्युत\n",
    "12070022c": "व्याधयश्च भवन्त्यत्र म्रियन्ते चागतायुषः\n",
    "12070023a": "विधवाश्च भवन्त्यत्र नृशंसा जायते प्रजा\n",
    "12070023c": "क्वचिद्वर्षति पर्जन्यः क्वचित्सस्यं प्ररोहति\n",
    "12070024a": "रसाः सर्वे क्षयं यान्ति यदा नेच्छति भूमिपः\n",
    "12070024c": "प्रजाः संरक्षितुं सम्यग्दण्डनीतिसमाहितः\n",
    "12070025a": "राजा कृतयुगस्रष्टा त्रेताया द्वापरस्य च\n",
    "12070025c": "युगस्य च चतुर्थस्य राजा भवति कारणम्\n",
    "12070026a": "कृतस्य करणाद्राजा स्वर्गमत्यन्तमश्नुते\n",
    "12070026c": "त्रेतायाः करणाद्राजा स्वर्गं नात्यन्तमश्नुते\n",
    "12070027a": "प्रवर्तनाद्द्वापरस्य यथाभागमुपाश्नुते\n",
    "12070027c": "कलेः प्रवर्तनाद्राजा पापमत्यन्तमश्नुते\n",
    "12070028a": "ततो वसति दुष्कर्मा नरके शाश्वतीः समाः\n",
    "12070028c": "प्रजानां कल्मषे मग्नोऽकीर्तिं पापं च विन्दति\n",
    "12070029a": "दण्डनीतिं पुरस्कृत्य विजानन्क्षत्रियः सदा\n",
    "12070029c": "अनवाप्तं च लिप्सेत लब्धं च परिपालयेत्\n",
    "12070030a": "लोकस्य सीमन्तकरी मर्यादा लोकभावनी\n",
    "12070030c": "सम्यङ्नीता दण्डनीतिर्यथा माता यथा पिता\n",
    "12070031a": "यस्यां भवन्ति भूतानि तद्विद्धि भरतर्षभ\n",
    "12070031c": "एष एव परो धर्मो यद्राजा दण्डनीतिमान्\n",
    "12070032a": "तस्मात्कौरव्य धर्मेण प्रजाः पालय नीतिमान्\n",
    "12070032c": "एवंवृत्तः प्रजा रक्षन्स्वर्गं जेतासि दुर्जयम्\n",
    "12071001": "युधिष्ठिर उवाच\n",
    "12071001a": "केन वृत्तेन वृत्तज्ञ वर्तमानो महीपतिः\n",
    "12071001c": "सुखेनार्थान्सुखोदर्कानिह च प्रेत्य चाप्नुयात्\n",
    "12071002": "भीष्म उवाच\n",
    "12071002a": "इयं गुणानां षट्त्रिंशत्षट्त्रिंशद्गुणसंयुता\n",
    "12071002c": "यान्गुणांस्तु गुणोपेतः कुर्वन्गुणमवाप्नुयात्\n",
    "12071003a": "चरेद्धर्मानकटुको मुञ्चेत्स्नेहं न नास्तिकः\n",
    "12071003c": "अनृशंसश्चरेदर्थं चरेत्काममनुद्धतः\n",
    "12071004a": "प्रियं ब्रूयादकृपणः शूरः स्यादविकत्थनः\n",
    "12071004c": "दाता नापात्रवर्षी स्यात्प्रगल्भः स्यादनिष्ठुरः\n",
    "12071005a": "संदधीत न चानार्यैर्विगृह्णीयान्न बन्धुभिः\n",
    "12071005c": "नानाप्तैः कारयेच्चारं कुर्यात्कार्यमपीडया\n",
    "12071006a": "अर्थान्ब्रूयान्न चासत्सु गुणान्ब्रूयान्न चात्मनः\n",
    "12071006c": "आदद्यान्न च साधुभ्यो नासत्पुरुषमाश्रयेत्\n",
    "12071007a": "नापरीक्ष्य नयेद्दण्डं न च मन्त्रं प्रकाशयेत्\n",
    "12071007c": "विसृजेन्न च लुब्धेभ्यो विश्वसेन्नापकारिषु\n",
    "12071008a": "अनीर्षुर्गुप्तदारः स्याच्चोक्षः स्यादघृणी नृपः\n",
    "12071008c": "स्त्रियं सेवेत नात्यर्थं मृष्टं भुञ्जीत नाहितम्\n",
    "12071009a": "अस्तब्धः पूजयेन्मान्यान्गुरून्सेवेदमायया\n",
    "12071009c": "अर्चेद्देवान्न दम्भेन श्रियमिच्छेदकुत्सिताम्\n",
    "12071010a": "सेवेत प्रणयं हित्वा दक्षः स्यान्न त्वकालवित्\n",
    "12071010c": "सान्त्वयेन्न च भोगार्थमनुगृह्णन्न चाक्षिपेत्\n",
    "12071011a": "प्रहरेन्न त्वविज्ञाय हत्वा शत्रून्न शेषयेत्\n",
    "12071011c": "क्रोधं कुर्यान्न चाकस्मान्मृदुः स्यान्नापकारिषु\n",
    "12071012a": "एवं चरस्व राज्यस्थो यदि श्रेय इहेच्छसि\n",
    "12071012c": "अतोऽन्यथा नरपतिर्भयमृच्छत्यनुत्तमम्\n",
    "12071013a": "इति सर्वान्गुणानेतान्यथोक्तान्योऽनुवर्तते\n",
    "12071013c": "अनुभूयेह भद्राणि प्रेत्य स्वर्गे महीयते\n",
    "12071014": "वैशंपायन उवाच\n",
    "12071014a": "इदं वचः शांतनवस्य शुश्रुवा;न्युधिष्ठिरः पाण्डवमुख्यसंवृतः\n",
    "12071014c": "तदा ववन्दे च पितामहं नृपो; यथोक्तमेतच्च चकार बुद्धिमान्\n",
    "12072001": "युधिष्ठिर उवाच\n",
    "12072001a": "कथं राजा प्रजा रक्षन्नाधिबन्धेन युज्यते\n",
    "12072001c": "धर्मे च नापराध्नोति तन्मे ब्रूहि पितामह\n",
    "12072002": "भीष्म उवाच\n",
    "12072002a": "समासेनैव ते तात धर्मान्वक्ष्यामि निश्चितान्\n",
    "12072002c": "विस्तरेण हि धर्माणां न जात्वन्तमवाप्नुयात्\n",
    "12072003a": "धर्मनिष्ठाञ्श्रुतवतो वेदव्रतसमाहितान्\n",
    "12072003c": "अर्चितान्वासयेथास्त्वं गृहे गुणवतो द्विजान्\n",
    "12072004a": "प्रत्युत्थायोपसंगृह्य चरणावभिवाद्य च\n",
    "12072004c": "अथ सर्वाणि कुर्वीथाः कार्याणि सपुरोहितः\n",
    "12072005a": "धर्मकार्याणि निर्वर्त्य मङ्गलानि प्रयुज्य च\n",
    "12072005c": "ब्राह्मणान्वाचयेथास्त्वमर्थसिद्धिजयाशिषः\n",
    "12072006a": "आर्जवेन च संपन्नो धृत्या बुद्ध्या च भारत\n",
    "12072006c": "अर्थार्थं परिगृह्णीयात्कामक्रोधौ च वर्जयेत्\n",
    "12072007a": "कामक्रोधौ पुरस्कृत्य योऽर्थं राजानुतिष्ठति\n",
    "12072007c": "न स धर्मं न चाप्यर्थं परिगृह्णाति बालिशः\n",
    "12072008a": "मा स्म लुब्धांश्च मूर्खांश्च कामे चार्थेषु यूयुजः\n",
    "12072008c": "अलुब्धान्बुद्धिसंपन्नान्सर्वकर्मसु योजयेत्\n",
    "12072009a": "मूर्खो ह्यधिकृतोऽर्थेषु कार्याणामविशारदः\n",
    "12072009c": "प्रजाः क्लिश्नात्ययोगेन कामद्वेषसमन्वितः\n",
    "12072010a": "बलिषष्ठेन शुल्केन दण्डेनाथापराधिनाम्\n",
    "12072010c": "शास्त्रनीतेन लिप्सेथा वेतनेन धनागमम्\n",
    "12072011a": "दापयित्वा करं धर्म्यं राष्ट्रं नित्यं यथाविधि\n",
    "12072011c": "अशेषान्कल्पयेद्राजा योगक्षेमानतन्द्रितः\n",
    "12072012a": "गोपायितारं दातारं धर्मनित्यमतन्द्रितम्\n",
    "12072012c": "अकामद्वेषसंयुक्तमनुरज्यन्ति मानवाः\n",
    "12072013a": "मा स्माधर्मेण लाभेन लिप्सेथास्त्वं धनागमम्\n",
    "12072013c": "धर्मार्थावध्रुवौ तस्य योऽपशास्त्रपरो भवेत्\n",
    "12072014a": "अपशास्त्रपरो राजा संचयान्नाधिगच्छति\n",
    "12072014c": "अस्थाने चास्य तद्वित्तं सर्वमेव विनश्यति\n",
    "12072015a": "अर्थमूलोऽपहिंसां च कुरुते स्वयमात्मनः\n",
    "12072015c": "करैरशास्त्रदृष्टैर्हि मोहात्संपीडयन्प्रजाः\n",
    "12072016a": "ऊधश्छिन्द्याद्धि यो धेन्वाः क्षीरार्थी न लभेत्पयः\n",
    "12072016c": "एवं राष्ट्रमयोगेन पीडितं न विवर्धते\n",
    "12072017a": "यो हि दोग्ध्रीमुपास्ते तु स नित्यं लभते पयः\n",
    "12072017c": "एवं राष्ट्रमुपायेन भुञ्जानो लभते फलम्\n",
    "12072018a": "अथ राष्ट्रमुपायेन भुज्यमानं सुरक्षितम्\n",
    "12072018c": "जनयत्यतुलां नित्यं कोशवृद्धिं युधिष्ठिर\n",
    "12072019a": "दोग्धि धान्यं हिरण्यं च प्रजा राज्ञि सुरक्षिता\n",
    "12072019c": "नित्यं स्वेभ्यः परेभ्यश्च तृप्ता माता यथा पयः\n",
    "12072020a": "मालाकारोपमो राजन्भव माङ्गारिकोपमः\n",
    "12072020c": "तथा युक्तश्चिरं राष्ट्रं भोक्तुं शक्यसि पालयन्\n",
    "12072021a": "परचक्राभियानेन यदि ते स्याद्धनक्षयः\n",
    "12072021c": "अथ साम्नैव लिप्सेथा धनमब्राह्मणेषु यत्\n",
    "12072022a": "मा स्म ते ब्राह्मणं दृष्ट्वा धनस्थं प्रचलेन्मनः\n",
    "12072022c": "अन्त्यायामप्यवस्थायां किमु स्फीतस्य भारत\n",
    "12072023a": "धनानि तेभ्यो दद्यास्त्वं यथाशक्ति यथार्हतः\n",
    "12072023c": "सान्त्वयन्परिरक्षंश्च स्वर्गमाप्स्यसि दुर्जयम्\n",
    "12072024a": "एवं धर्मेण वृत्तेन प्रजास्त्वं परिपालयन्\n",
    "12072024c": "स्वन्तं पुण्यं यशोवन्तं प्राप्स्यसे कुरुनन्दन\n",
    "12072025a": "धर्मेण व्यवहारेण प्रजाः पालय पाण्डव\n",
    "12072025c": "युधिष्ठिर तथा युक्तो नाधिबन्धेन योक्ष्यसे\n",
    "12072026a": "एष एव परो धर्मो यद्राजा रक्षते प्रजाः\n",
    "12072026c": "भूतानां हि यथा धर्मे रक्षणं च परा दया\n",
    "12072027a": "तस्मादेवं परं धर्मं मन्यन्ते धर्मकोविदाः\n",
    "12072027c": "यद्राजा रक्षणे युक्तो भूतेषु कुरुते दयाम्\n",
    "12072028a": "यदह्ना कुरुते पापमरक्षन्भयतः प्रजाः\n",
    "12072028c": "राजा वर्षसहस्रेण तस्यान्तमधिगच्छति\n",
    "12072029a": "यदह्ना कुरुते पुण्यं प्रजा धर्मेण पालयन्\n",
    "12072029c": "दश वर्षसहस्राणि तस्य भुङ्क्ते फलं दिवि\n",
    "12072030a": "स्विष्टिः स्वधीतिः सुतपा लोकाञ्जयति यावतः\n",
    "12072030c": "क्षणेन तानवाप्नोति प्रजा धर्मेण पालयन्\n",
    "12072031a": "एवं धर्मं प्रयत्नेन कौन्तेय परिपालयन्\n",
    "12072031c": "इह पुण्यफलं लब्ध्वा नाधिबन्धेन योक्ष्यसे\n",
    "12072032a": "स्वर्गलोके च महतीं श्रियं प्राप्स्यसि पाण्डव\n",
    "12072032c": "असंभवश्च धर्माणामीदृशानामराजसु\n",
    "12072032e": "तस्माद्राजैव नान्योऽस्ति यो महत्फलमाप्नुयात्\n",
    "12072033a": "स राज्यमृद्धिमत्प्राप्य धर्मेण परिपालयन्\n",
    "12072033c": "इन्द्रं तर्पय सोमेन कामैश्च सुहृदो जनान्\n",
    "12073001": "भीष्म उवाच\n",
    "12073001a": "य एव तु सतो रक्षेदसतश्च निबर्हयेत्\n",
    "12073001c": "स एव राज्ञा कर्तव्यो राजन्राजपुरोहितः\n",
    "12073002a": "अत्राप्युदाहरन्तीममितिहासं पुरातनम्\n",
    "12073002c": "पुरूरवस ऐलस्य संवादं मातरिश्वनः\n",
    "12073003": "ऐल उवाच\n",
    "12073003a": "कुतः स्विद्ब्राह्मणो जातो वर्णाश्चापि कुतस्त्रयः\n",
    "12073003c": "कस्माच्च भवति श्रेयानेतद्वायो विचक्ष्व मे\n",
    "12073004": "वायुरुवाच\n",
    "12073004a": "ब्रह्मणो मुखतः सृष्टो ब्राह्मणो राजसत्तम\n",
    "12073004c": "बाहुभ्यां क्षत्रियः सृष्ट ऊरुभ्यां वैश्य उच्यते\n",
    "12073005a": "वर्णानां परिचर्यार्थं त्रयाणां पुरुषर्षभ\n",
    "12073005c": "वर्णश्चतुर्थः पश्चात्तु पद्भ्यां शूद्रो विनिर्मितः\n",
    "12073006a": "ब्राह्मणो जातमात्रस्तु पृथिवीमन्वजायत\n",
    "12073006c": "ईश्वरः सर्वभूतानां धर्मकोशस्य गुप्तये\n",
    "12073007a": "ततः पृथिव्या गोप्तारं क्षत्रियं दण्डधारिणम्\n",
    "12073007c": "द्वितीयं वर्णमकरोत्प्रजानामनुगुप्तये\n",
    "12073008a": "वैश्यस्तु धनधान्येन त्रीन्वर्णान्बिभृयादिमान्\n",
    "12073008c": "शूद्रो ह्येनान्परिचरेदिति ब्रह्मानुशासनम्\n",
    "12073009": "ऐल उवाच\n",
    "12073009a": "द्विजस्य क्षत्रबन्धोर्वा कस्येयं पृथिवी भवेत्\n",
    "12073009c": "धर्मतः सह वित्तेन सम्यग्वायो प्रचक्ष्व मे\n",
    "12073010": "वायुरुवाच\n",
    "12073010a": "विप्रस्य सर्वमेवैतद्यत्किंचिज्जगतीगतम्\n",
    "12073010c": "ज्येष्ठेनाभिजनेनेह तद्धर्मकुशला विदुः\n",
    "12073011a": "स्वमेव ब्राह्मणो भुङ्क्ते स्वं वस्ते स्वं ददाति च\n",
    "12073011c": "गुरुर्हि सर्ववर्णानां ज्येष्ठः श्रेष्ठश्च वै द्विजः\n",
    "12073012a": "पत्यभावे यथा स्त्री हि देवरं कुरुते पतिम्\n",
    "12073012c": "आनन्तर्यात्तथा क्षत्रं पृथिवी कुरुते पतिम्\n",
    "12073013a": "एष ते प्रथमः कल्प आपद्यन्यो भवेदतः\n",
    "12073013c": "यदि स्वर्गे परं स्थानं धर्मतः परिमार्गसि\n",
    "12073014a": "यः कश्चिद्विजयेद्भूमिं ब्राह्मणाय निवेदयेत्\n",
    "12073014c": "श्रुतवृत्तोपपन्नाय धर्मज्ञाय तपस्विने\n",
    "12073015a": "स्वधर्मपरितृप्ताय यो न वित्तपरो भवेत्\n",
    "12073015c": "यो राजानं नयेद्बुद्ध्या सर्वतः परिपूर्णया\n",
    "12073016a": "ब्राह्मणो हि कुले जातः कृतप्रज्ञो विनीतवाक्\n",
    "12073016c": "श्रेयो नयति राजानं ब्रुवंश्चित्रां सरस्वतीम्\n",
    "12073017a": "राजा चरति यं धर्मं ब्राह्मणेन निदर्शितम्\n",
    "12073017c": "शुश्रूषुरनहंवादी क्षत्रधर्मव्रते स्थितः\n",
    "12073018a": "तावता स कृतप्रज्ञश्चिरं यशसि तिष्ठति\n",
    "12073018c": "तस्य धर्मस्य सर्वस्य भागी राजपुरोहितः\n",
    "12073019a": "एवमेव प्रजाः सर्वा राजानमभिसंश्रिताः\n",
    "12073019c": "सम्यग्वृत्ताः स्वधर्मस्था न कुतश्चिद्भयान्विताः\n",
    "12073020a": "राष्ट्रे चरन्ति यं धर्मं राज्ञा साध्वभिरक्षिताः\n",
    "12073020c": "चतुर्थं तस्य धर्मस्य राजा भागं स विन्दति\n",
    "12073021a": "देवा मनुष्याः पितरो गन्धर्वोरगराक्षसाः\n",
    "12073021c": "यज्ञमेवोपजीवन्ति नास्ति चेष्टमराजके\n",
    "12073022a": "इतो दत्तेन जीवन्ति देवताः पितरस्तथा\n",
    "12073022c": "राजन्येवास्य धर्मस्य योगक्षेमः प्रतिष्ठितः\n",
    "12073023a": "छायायामप्सु वायौ च सुखमुष्णेऽधिगच्छति\n",
    "12073023c": "अग्नौ वाससि सूर्ये च सुखं शीतेऽधिगच्छति\n",
    "12073024a": "शब्दे स्पर्शे रसे रूपे गन्धे च रमते मनः\n",
    "12073024c": "तेषु भोगेषु सर्वेषु नभीतो लभते सुखम्\n",
    "12073025a": "अभयस्यैव यो दाता तस्यैव सुमहत्फलम्\n",
    "12073025c": "न हि प्राणसमं दानं त्रिषु लोकेषु विद्यते\n",
    "12073026a": "इन्द्रो राजा यमो राजा धर्मो राजा तथैव च\n",
    "12073026c": "राजा बिभर्ति रूपाणि राज्ञा सर्वमिदं धृतम्\n",
    "12074001": "भीष्म उवाच\n",
    "12074001a": "राज्ञा पुरोहितः कार्यो भवेद्विद्वान्बहुश्रुतः\n",
    "12074001c": "उभौ समीक्ष्य धर्मार्थावप्रमेयावनन्तरम्\n",
    "12074002a": "धर्मात्मा धर्मविद्येषां राज्ञां राजन्पुरोहितः\n",
    "12074002c": "राजा चैवंगुणो येषां कुशलं तेषु सर्वशः\n",
    "12074003a": "उभौ प्रजा वर्धयतो देवान्पूर्वान्परान्पितॄन्\n",
    "12074003c": "यौ समेयास्थितौ धर्मे श्रद्धेयौ सुतपस्विनौ\n",
    "12074004a": "परस्परस्य सुहृदौ संमतौ समचेतसौ\n",
    "12074004c": "ब्रह्मक्षत्रस्य संमानात्प्रजाः सुखमवाप्नुयुः\n",
    "12074005a": "विमाननात्तयोरेव प्रजा नश्येयुरेव ह\n",
    "12074005c": "ब्रह्मक्षत्रं हि सर्वेषां धर्माणां मूलमुच्यते\n",
    "12074006a": "अत्राप्युदाहरन्तीममितिहासं पुरातनम्\n",
    "12074006c": "ऐलकश्यपसंवादं तं निबोध युधिष्ठिर\n",
    "12074007": "ऐल उवाच\n",
    "12074007a": "यदा हि ब्रह्म प्रजहाति क्षत्रं; क्षत्रं यदा वा प्रजहाति ब्रह्म\n",
    "12074007c": "अन्वग्बलं कतमेऽस्मिन्भजन्ते; तथाबल्यं कतमेऽस्मिन्वियन्ति\n",
    "12074008": "कश्यप उवाच\n",
    "12074008a": "व्यृद्धं राष्ट्रं भवति क्षत्रियस्य; ब्रह्म क्षत्रं यत्र विरुध्यते ह\n",
    "12074008c": "अन्वग्बलं दस्यवस्तद्भजन्ते;ऽबल्यं तथा तत्र वियन्ति सन्तः\n",
    "12074009a": "नैषामुक्षा वर्धते नोत उस्रा; न गर्गरो मथ्यते नो यजन्ते\n",
    "12074009c": "नैषां पुत्रा वेदमधीयते च; यदा ब्रह्म क्षत्रियाः संत्यजन्ति\n",
    "12074010a": "नैषामुक्षा वर्धते जातु गेहे; नाधीयते सप्रजा नो यजन्ते\n",
    "12074010c": "अपध्वस्ता दस्युभूता भवन्ति; ये ब्राह्मणाः क्षत्रियान्संत्यजन्ति\n",
    "12074011a": "एतौ हि नित्यसंयुक्तावितरेतरधारणे\n",
    "12074011c": "क्षत्रं हि ब्रह्मणो योनिर्योनिः क्षत्रस्य च द्विजाः\n",
    "12074012a": "उभावेतौ नित्यमभिप्रपन्नौ; संप्रापतुर्महतीं श्रीप्रतिष्ठाम्\n",
    "12074012c": "तयोः संधिर्भिद्यते चेत्पुराण;स्ततः सर्वं भवति हि संप्रमूढम्\n",
    "12074013a": "नात्र प्लवं लभते पारगामी; महागाधे नौरिव संप्रणुन्ना\n",
    "12074013c": "चातुर्वर्ण्यं भवति च संप्रमूढं; ततः प्रजाः क्षयसंस्था भवन्ति\n",
    "12074014a": "ब्रह्मवृक्षो रक्ष्यमाणो मधु हेम च वर्षति\n",
    "12074014c": "अरक्ष्यमाणः सततमश्रु पापं च वर्षति\n",
    "12074015a": "अब्रह्मचारी चरणादपेतो; यदा ब्रह्मा ब्रह्मणि त्राणमिच्छेत्\n",
    "12074015c": "आश्चर्यशो वर्षति तत्र देव;स्तत्राभीक्ष्णं दुःसहाश्चाविशन्ति\n",
    "12074016a": "स्त्रियं हत्वा ब्राह्मणं वापि पापः; सभायां यत्र लभतेऽनुवादम्\n",
    "12074016c": "राज्ञः सकाशे न बिभेति चापि; ततो भयं जायते क्षत्रियस्य\n",
    "12074017a": "पापैः पापे क्रियमाणेऽतिवेलं; ततो रुद्रो जायते देव एषः\n",
    "12074017c": "पापैः पापाः संजनयन्ति रुद्रं; ततः सर्वान्साध्वसाधून्हिनस्ति\n",
    "12074018": "ऐल उवाच\n",
    "12074018a": "कुतो रुद्रः कीदृशो वापि रुद्रः; सत्त्वैः सत्त्वं दृश्यते वध्यमानम्\n",
    "12074018c": "एतद्विद्वन्कश्यप मे प्रचक्ष्व; यतो रुद्रो जायते देव एषः\n",
    "12074019": "कश्यप उवाच\n",
    "12074019a": "आत्मा रुद्रो हृदये मानवानां; स्वं स्वं देहं परदेहं च हन्ति\n",
    "12074019c": "वातोत्पातैः सदृशं रुद्रमाहु;र्दावैर्जीमूतैः सदृशं रूपमस्य\n",
    "12074020": "ऐल उवाच\n",
    "12074020a": "न वै वातं परिवृनोति कश्चि;न्न जीमूतो वर्षति नैव दावः\n",
    "12074020c": "तथायुक्तो दृश्यते मानवेषु; कामद्वेषाद्बध्यते मुच्यते च\n",
    "12074021": "कश्यप उवाच\n",
    "12074021a": "यथैकगेहे जातवेदाः प्रदीप्तः; कृत्स्नं ग्रामं प्रदहेत्स त्वरावान्\n",
    "12074021c": "विमोहनं कुरुते देव एष; ततः सर्वं स्पृश्यते पुण्यपापैः\n",
    "12074022": "ऐल उवाच\n",
    "12074022a": "यदि दण्डः स्पृशते पुण्यभाजं; पापैः पापे क्रियमाणेऽविशेषात्\n",
    "12074022c": "कस्य हेतोः सुकृतं नाम कुर्या;द्दुष्कृतं वा कस्य हेतोर्न कुर्यात्\n",
    "12074023": "कश्यप उवाच\n",
    "12074023a": "असंत्यागात्पापकृतामपापां;स्तुल्यो दण्डः स्पृशते मिश्रभावात्\n",
    "12074023c": "शुष्केणार्द्रं दह्यते मिश्रभावा;न्न मिश्रः स्यात्पापकृद्भिः कथंचित्\n",
    "12074024": "ऐल उवाच\n",
    "12074024a": "साध्वसाधून्धारयतीह भूमिः; साध्वसाधूंस्तापयतीह सूर्यः\n",
    "12074024c": "साध्वसाधून्वातयतीह वायु;रापस्तथा साध्वसाधून्वहन्ति\n",
    "12074025": "कश्यप उवाच\n",
    "12074025a": "एवमस्मिन्वर्तते लोक एव; नामुत्रैवं वर्तते राजपुत्र\n",
    "12074025c": "प्रेत्यैतयोरन्तरवान्विशेषो; यो वै पुण्यं चरते यश्च पापम्\n",
    "12074026a": "पुण्यस्य लोको मधुमान्घृतार्चि;र्हिरण्यज्योतिरमृतस्य नाभिः\n",
    "12074026c": "तत्र प्रेत्य मोदते ब्रह्मचारी; न तत्र मृत्युर्न जरा नोत दुःखम्\n",
    "12074027a": "पापस्य लोको निरयोऽप्रकाशो; नित्यं दुःखः शोकभूयिष्ठ एव\n",
    "12074027c": "तत्रात्मानं शोचते पापकर्मा; बह्वीः समाः प्रपतन्नप्रतिष्ठः\n",
    "12074028a": "मिथो भेदाद्ब्राह्मणक्षत्रियाणां; प्रजा दुःखं दुःसहं चाविशन्ति\n",
    "12074028c": "एवं ज्ञात्वा कार्य एवेह विद्वा;न्पुरोहितो नैकविद्यो नृपेण\n",
    "12074029a": "तं चैवान्वभिषिच्येत तथा धर्मो विधीयते\n",
    "12074029c": "अग्र्यो हि ब्राह्मणः प्रोक्तः सर्वस्यैवेह धर्मतः\n",
    "12074030a": "पूर्वं हि ब्राह्मणाः सृष्टा इति धर्मविदो विदुः\n",
    "12074030c": "ज्येष्ठेनाभिजनेनास्य प्राप्तं सर्वं यदुत्तरम्\n",
    "12074031a": "तस्मान्मान्यश्च पूज्यश्च ब्राह्मणः प्रसृताग्रभुक्\n",
    "12074031c": "सर्वं श्रेष्ठं वरिष्ठं च निवेद्यं तस्य धर्मतः\n",
    "12074032a": "अवश्यमेतत्कर्तव्यं राज्ञा बलवतापि हि\n",
    "12074032c": "ब्रह्म वर्धयति क्षत्रं क्षत्रतो ब्रह्म वर्धते\n",
    "12075001": "भीष्म उवाच\n",
    "12075001a": "योगक्षेमो हि राष्ट्रस्य राजन्यायत्त उच्यते\n",
    "12075001c": "योगक्षेमश्च राज्ञोऽपि समायत्तः पुरोहिते\n",
    "12075002a": "यतादृष्टं भयं ब्रह्म प्रजानां शमयत्युत\n",
    "12075002c": "दृष्टं च राजा बाहुभ्यां तद्राष्ट्रं सुखमेधते\n",
    "12075003a": "अत्राप्युदाहरन्तीममितिहासं पुरातनम्\n",
    "12075003c": "मुचुकुन्दस्य संवादं राज्ञो वैश्रवणस्य च\n",
    "12075004a": "मुचुकुन्दो विजित्येमां पृथिवीं पृथिवीपतिः\n",
    "12075004c": "जिज्ञासमानः स्वबलमभ्ययादलकाधिपम्\n",
    "12075005a": "ततो वैश्रवणो राजा रक्षांसि समवासृजत्\n",
    "12075005c": "ते बलान्यवमृद्नन्तः प्राचरंस्तस्य नैरृताः\n",
    "12075006a": "स हन्यमाने सैन्ये स्वे मुचुकुन्दो नराधिपः\n",
    "12075006c": "गर्हयामास विद्वांसं पुरोहितमरिंदमः\n",
    "12075007a": "तत उग्रं तपस्तप्त्वा वसिष्ठो ब्रह्मवित्तमः\n",
    "12075007c": "रक्षांस्यपावधीत्तत्र पन्थानं चाप्यविन्दत\n",
    "12075008a": "ततो वैश्रवणो राजा मुचुकुन्दमदर्शयत्\n",
    "12075008c": "वध्यमानेषु सैन्येषु वचनं चेदमब्रवीत्\n",
    "12075009a": "त्वत्तो हि बलिनः पूर्वे राजानः सपुरोहिताः\n",
    "12075009c": "न चैवं समवर्तंस्ते यथा त्वमिह वर्तसे\n",
    "12075010a": "ते खल्वपि कृतास्त्राश्च बलवन्तश्च भूमिपाः\n",
    "12075010c": "आगम्य पर्युपासन्ते मामीशं सुखदुःखयोः\n",
    "12075011a": "यद्यस्ति बाहुवीर्यं ते तद्दर्शयितुमर्हसि\n",
    "12075011c": "किं ब्राह्मणबलेन त्वमतिमात्रं प्रवर्तसे\n",
    "12075012a": "मुचुकुन्दस्ततः क्रुद्धः प्रत्युवाच धनेश्वरम्\n",
    "12075012c": "न्यायपूर्वमसंरब्धमसंभ्रान्तमिदं वचः\n",
    "12075013a": "ब्रह्मक्षत्रमिदं सृष्टमेकयोनि स्वयंभुवा\n",
    "12075013c": "पृथग्बलविधानं च तल्लोकं परिरक्षति\n",
    "12075014a": "तपोमन्त्रबलं नित्यं ब्राह्मणेषु प्रतिष्ठितम्\n",
    "12075014c": "अस्त्रबाहुबलं नित्यं क्षत्रियेषु प्रतिष्ठितम्\n",
    "12075015a": "ताभ्यां संभूय कर्तव्यं प्रजानां परिपालनम्\n",
    "12075015c": "तथा च मां प्रवर्तन्तं गर्हयस्यलकाधिप\n",
    "12075016a": "ततोऽब्रवीद्वैश्रवणो राजानं सपुरोहितम्\n",
    "12075016c": "नाहं राज्यमनिर्दिष्टं कस्मैचिद्विदधाम्युत\n",
    "12075017a": "नाच्छिन्दे चापि निर्दिष्टमिति जानीहि पार्थिव\n",
    "12075017c": "प्रशाधि पृथिवीं वीर मद्दत्तामखिलामिमाम्\n",
    "12075018": "मुचुकुन्द उवाच\n",
    "12075018a": "नाहं राज्यं भवद्दत्तं भोक्तुमिच्छामि पार्थिव\n",
    "12075018c": "बाहुवीर्यार्जितं राज्यमश्नीयामिति कामये\n",
    "12075019": "भीष्म उवाच\n",
    "12075019a": "ततो वैश्रवणो राजा विस्मयं परमं ययौ\n",
    "12075019c": "क्षत्रधर्मे स्थितं दृष्ट्वा मुचुकुन्दमसंभ्रमम्\n",
    "12075020a": "ततो राजा मुचुकुन्दः सोऽन्वशासद्वसुंधराम्\n",
    "12075020c": "बाहुवीर्यार्जितां सम्यक्क्षत्रधर्ममनुव्रतः\n",
    "12075021a": "एवं यो ब्रह्मविद्राजा ब्रह्मपूर्वं प्रवर्तते\n",
    "12075021c": "जयत्यविजितामुर्वीं यशश्च महदश्नुते\n",
    "12075022a": "नित्योदको ब्राह्मणः स्यान्नित्यशस्त्रश्च क्षत्रियः\n",
    "12075022c": "तयोर्हि सर्वमायत्तं यत्किंचिज्जगतीगतम्\n",
    "12076001": "युधिष्ठिर उवाच\n",
    "12076001a": "यया वृत्त्या महीपालो विवर्धयति मानवान्\n",
    "12076001c": "पुण्यांश्च लोकाञ्जयति तन्मे ब्रूहि पितामह\n",
    "12076002": "भीष्म उवाच\n",
    "12076002a": "दानशीलो भवेद्राजा यज्ञशीलश्च भारत\n",
    "12076002c": "उपवासतपःशीलः प्रजानां पालने रतः\n",
    "12076003a": "सर्वाश्चैव प्रजा नित्यं राजा धर्मेण पालयेत्\n",
    "12076003c": "उत्थानेनाप्रमादेन पूजयेच्चैव धार्मिकान्\n",
    "12076004a": "राज्ञा हि पूजितो धर्मस्ततः सर्वत्र पूज्यते\n",
    "12076004c": "यद्यदाचरते राजा तत्प्रजानां हि रोचते\n",
    "12076005a": "नित्यमुद्यतदण्डश्च भवेन्मृत्युरिवारिषु\n",
    "12076005c": "निहन्यात्सर्वतो दस्यून्न कामात्कस्यचित्क्षमेत्\n",
    "12076006a": "यं हि धर्मं चरन्तीह प्रजा राज्ञा सुरक्षिताः\n",
    "12076006c": "चतुर्थं तस्य धर्मस्य राजा भारत विन्दति\n",
    "12076007a": "यदधीते यद्यजते यद्ददाति यदर्चति\n",
    "12076007c": "राजा चतुर्थभाक्तस्य प्रजा धर्मेण पालयन्\n",
    "12076008a": "यद्राष्ट्रेऽकुशलं किंचिद्राज्ञोऽरक्षयतः प्रजाः\n",
    "12076008c": "चतुर्थं तस्य पापस्य राजा भारत विन्दति\n",
    "12076009a": "अप्याहुः सर्वमेवेति भूयोऽर्धमिति निश्चयः\n",
    "12076009c": "कर्मणः पृथिवीपाल नृशंसोऽनृतवागपि\n",
    "12076009e": "तादृशात्किल्बिषाद्राजा शृणु येन प्रमुच्यते\n",
    "12076010a": "प्रत्याहर्तुमशक्यं स्याद्धनं चोरैर्हृतं यदि\n",
    "12076010c": "स्वकोशात्तत्प्रदेयं स्यादशक्तेनोपजीवता\n",
    "12076011a": "सर्ववर्णैः सदा रक्ष्यं ब्रह्मस्वं ब्राह्मणास्तथा\n",
    "12076011c": "न स्थेयं विषये तेषु योऽपकुर्याद्द्विजातिषु\n",
    "12076012a": "ब्रह्मस्वे रक्ष्यमाणे हि सर्वं भवति रक्षितम्\n",
    "12076012c": "तेषां प्रसादे निर्वृत्ते कृतकृत्यो भवेन्नृपः\n",
    "12076013a": "पर्जन्यमिव भूतानि महाद्रुममिव द्विजाः\n",
    "12076013c": "नरास्तमुपजीवन्ति नृपं सर्वार्थसाधकम्\n",
    "12076014a": "न हि कामात्मना राज्ञा सततं शठबुद्धिना\n",
    "12076014c": "नृशंसेनातिलुब्धेन शक्याः पालयितुं प्रजाः\n",
    "12076015": "युधिष्ठिर उवाच\n",
    "12076015a": "नाहं राज्यसुखान्वेषी राज्यमिच्छाम्यपि क्षणम्\n",
    "12076015c": "धर्मार्थं रोचये राज्यं धर्मश्चात्र न विद्यते\n",
    "12076016a": "तदलं मम राज्येन यत्र धर्मो न विद्यते\n",
    "12076016c": "वनमेव गमिष्यामि तस्माद्धर्मचिकीर्षया\n",
    "12076017a": "तत्र मेध्येष्वरण्येषु न्यस्तदण्डो जितेन्द्रियः\n",
    "12076017c": "धर्ममाराधयिष्यामि मुनिर्मूलफलाशनः\n",
    "12076018": "भीष्म उवाच\n",
    "12076018a": "वेदाहं तव या बुद्धिरानृशंस्यगुणैव सा\n",
    "12076018c": "न च शुद्धानृशंस्येन शक्यं महदुपासितुम्\n",
    "12076019a": "अपि तु त्वा मृदुं दान्तमत्यार्यमतिधार्मिकम्\n",
    "12076019c": "क्लीबं धर्मघृणायुक्तं न लोको बहु मन्यते\n",
    "12076020a": "राजधर्मानवेक्षस्व पितृपैतामहोचितान्\n",
    "12076020c": "नैतद्राज्ञामथो वृत्तं यथा त्वं स्थातुमिच्छसि\n",
    "12076021a": "न हि वैक्लव्यसंसृष्टमानृशंस्यमिहास्थितः\n",
    "12076021c": "प्रजापालनसंभूतं प्राप्ता धर्मफलं ह्यसि\n",
    "12076022a": "न ह्येतामाशिषं पाण्डुर्न च कुन्त्यन्वयाचत\n",
    "12076022c": "न चैतां प्राज्ञतां तात यया चरसि मेधया\n",
    "12076023a": "शौर्यं बलं च सत्त्वं च पिता तव सदाब्रवीत्\n",
    "12076023c": "माहात्म्यं बलमौदार्यं तव कुन्त्यन्वयाचत\n",
    "12076024a": "नित्यं स्वाहा स्वधा नित्यमुभे मानुषदैवते\n",
    "12076024c": "पुत्रेष्वाशासते नित्यं पितरो दैवतानि च\n",
    "12076025a": "दानमध्ययनं यज्ञः प्रजानां परिपालनम्\n",
    "12076025c": "धर्ममेतमधर्मं वा जन्मनैवाभ्यजायिथाः\n",
    "12076026a": "काले धुरि नियुक्तानां वहतां भार आहिते\n",
    "12076026c": "सीदतामपि कौन्तेय न कीर्तिरवसीदति\n",
    "12076027a": "समन्ततो विनियतो वहत्यस्खलितो हि यः\n",
    "12076027c": "निर्दोषकर्मवचनात्सिद्धिः कर्मण एव सा\n",
    "12076028a": "नैकान्तविनिपातेन विचचारेह कश्चन\n",
    "12076028c": "धर्मी गृही वा राजा वा ब्रह्मचार्यथ वा पुनः\n",
    "12076029a": "अल्पं तु साधुभूयिष्ठं यत्कर्मोदारमेव तत्\n",
    "12076029c": "कृतमेवाकृताच्छ्रेयो न पापीयोऽस्त्यकर्मणः\n",
    "12076030a": "यदा कुलीनो धर्मज्ञः प्राप्नोत्यैश्वर्यमुत्तमम्\n",
    "12076030c": "योगक्षेमस्तदा राजन्कुशलायैव कल्पते\n",
    "12076031a": "दानेनान्यं बलेनान्यमन्यं सूनृतया गिरा\n",
    "12076031c": "सर्वतः परिगृह्णीयाद्राज्यं प्राप्येह धार्मिकः\n",
    "12076032a": "यं हि वैद्याः कुले जाता अवृत्तिभयपीडिताः\n",
    "12076032c": "प्राप्य तृप्ताः प्रतिष्ठन्ति धर्मः कोऽभ्यधिकस्ततः\n",
    "12076033": "युधिष्ठिर उवाच\n",
    "12076033a": "किं न्वतः परमं स्वर्ग्यं का न्वतः प्रीतिरुत्तमा\n",
    "12076033c": "किं न्वतः परमैश्वर्यं ब्रूहि मे यदि मन्यसे\n",
    "12076034": "भीष्म उवाच\n",
    "12076034a": "यस्मिन्प्रतिष्ठिताः सम्यक्क्षेमं विन्दन्ति तत्क्षणम्\n",
    "12076034c": "स स्वर्गजित्तमोऽस्माकं सत्यमेतद्ब्रवीमि ते\n",
    "12076035a": "त्वमेव प्रीतिमांस्तस्मात्कुरूणां कुरुसत्तम\n",
    "12076035c": "भव राजा जय स्वर्गं सतो रक्षासतो जहि\n",
    "12076036a": "अनु त्वा तात जीवन्तु सुहृदः साधुभिः सह\n",
    "12076036c": "पर्जन्यमिव भूतानि स्वादुद्रुममिवाण्डजाः\n",
    "12076037a": "धृष्टं शूरं प्रहर्तारमनृशंसं जितेन्द्रियम्\n",
    "12076037c": "वत्सलं संविभक्तारमनु जीवन्तु त्वां जनाः\n",
    "12077001": "युधिष्ठिर उवाच\n",
    "12077001a": "स्वकर्मण्यपरे युक्तास्तथैवान्ये विकर्मणि\n",
    "12077001c": "तेषां विशेषमाचक्ष्व ब्राह्मणानां पितामह\n",
    "12077002": "भीष्म उवाच\n",
    "12077002a": "विद्यालक्षणसंपन्नाः सर्वत्राम्नायदर्शिनः\n",
    "12077002c": "एते ब्रह्मसमा राजन्ब्राह्मणाः परिकीर्तिताः\n",
    "12077003a": "ऋत्विगाचार्यसंपन्नाः स्वेषु कर्मस्ववस्थिताः\n",
    "12077003c": "एते देवसमा राजन्ब्राह्मणानां भवन्त्युत\n",
    "12077004a": "ऋत्विक्पुरोहितो मन्त्री दूतोऽथार्थानुशासकः\n",
    "12077004c": "एते क्षत्रसमा राजन्ब्राह्मणानां भवन्त्युत\n",
    "12077005a": "अश्वारोहा गजारोहा रथिनोऽथ पदातयः\n",
    "12077005c": "एते वैश्यसमा राजन्ब्राह्मणानां भवन्त्युत\n",
    "12077006a": "जन्मकर्मविहीना ये कदर्या ब्रह्मबन्धवः\n",
    "12077006c": "एते शूद्रसमा राजन्ब्राह्मणानां भवन्त्युत\n",
    "12077007a": "अश्रोत्रियाः सर्व एव सर्वे चानाहिताग्नयः\n",
    "12077007c": "तान्सर्वान्धार्मिको राजा बलिं विष्टिं च कारयेत्\n",
    "12077008a": "आह्वायका देवलका नक्षत्रग्रामयाजकाः\n",
    "12077008c": "एते ब्राह्मणचण्डाला महापथिकपञ्चमाः\n",
    "12077009a": "एतेभ्यो बलिमादद्याद्धीनकोशो महीपतिः\n",
    "12077009c": "ऋते ब्रह्मसमेभ्यश्च देवकल्पेभ्य एव च\n",
    "12077010a": "अब्राह्मणानां वित्तस्य स्वामी राजेति वैदिकम्\n",
    "12077010c": "ब्राह्मणानां च ये केचिद्विकर्मस्था भवन्त्युत\n",
    "12077011a": "विकर्मस्थास्तु नोपेक्ष्या जातु राज्ञा कथंचन\n",
    "12077011c": "नियम्याः संविभज्याश्च धर्मानुग्रहकाम्यया\n",
    "12077012a": "यस्य स्म विषये राज्ञः स्तेनो भवति वै द्विजः\n",
    "12077012c": "राज्ञ एवापराधं तं मन्यन्ते तद्विदो जनाः\n",
    "12077013a": "अवृत्त्या यो भवेत्स्तेनो वेदवित्स्नातकस्तथा\n",
    "12077013c": "राजन्स राज्ञा भर्तव्य इति धर्मविदो विदुः\n",
    "12077014a": "स चेन्नो परिवर्तेत कृतवृत्तिः परंतप\n",
    "12077014c": "ततो निर्वासनीयः स्यात्तस्माद्देशात्सबान्धवः\n",
    "12078001": "युधिष्ठिर उवाच\n",
    "12078001a": "केषां राजा प्रभवति वित्तस्य भरतर्षभ\n",
    "12078001c": "कया च वृत्त्या वर्तेत तन्मे ब्रूहि पितामह\n",
    "12078002": "भीष्म उवाच\n",
    "12078002a": "अब्राह्मणानां वित्तस्य स्वामी राजेति वैदिकम्\n",
    "12078002c": "ब्राह्मणानां च ये केचिद्विकर्मस्था भवन्त्युत\n",
    "12078003a": "विकर्मस्थाश्च नोपेक्ष्या विप्रा राज्ञा कथंचन\n",
    "12078003c": "इति राज्ञां पुरावृत्तमभिजल्पन्ति साधवः\n",
    "12078004a": "यस्य स्म विषये राज्ञः स्तेनो भवति वै द्विजः\n",
    "12078004c": "राज्ञ एवापराधं तं मन्यन्ते किल्बिषं नृप\n",
    "12078005a": "अभिशस्तमिवात्मानं मन्यन्ते तेन कर्मणा\n",
    "12078005c": "तस्माद्राजर्षयः सर्वे ब्राह्मणानन्वपालयन्\n",
    "12078006a": "अत्राप्युदाहरन्तीममितिहासं पुरातनम्\n",
    "12078006c": "गीतं केकयराजेन ह्रियमाणेन रक्षसा\n",
    "12078007a": "केकयानामधिपतिं रक्षो जग्राह दारुणम्\n",
    "12078007c": "स्वाध्यायेनान्वितं राजन्नरण्ये संशितव्रतम्\n",
    "12078008": "राजोवाच\n",
    "12078008a": "न मे स्तेनो जनपदे न कदर्यो न मद्यपः\n",
    "12078008c": "नानाहिताग्निर्नायज्वा मामकान्तरमाविशः\n",
    "12078009a": "न च मे ब्राह्मणोऽविद्वान्नाव्रती नाप्यसोमपः\n",
    "12078009c": "नानाहिताग्निर्विषये मामकान्तरमाविशः\n",
    "12078010a": "नानाप्तदक्षिणैर्यज्ञैर्यजन्ते विषये मम\n",
    "12078010c": "अधीते नाव्रती कश्चिन्मामकान्तरमाविशः\n",
    "12078011a": "अधीयतेऽध्यापयन्ति यजन्ते याजयन्ति च\n",
    "12078011c": "ददति प्रतिगृह्णन्ति षट्सु कर्मस्ववस्थिताः\n",
    "12078012a": "पूजिताः संविभक्ताश्च मृदवः सत्यवादिनः\n",
    "12078012c": "ब्राह्मणा मे स्वकर्मस्था मामकान्तरमाविशः\n",
    "12078013a": "न याचन्ते प्रयच्छन्ति सत्यधर्मविशारदाः\n",
    "12078013c": "नाध्यापयन्त्यधीयन्ते यजन्ते न च याजकाः\n",
    "12078014a": "ब्राह्मणान्परिरक्षन्ति संग्रामेष्वपलायिनः\n",
    "12078014c": "क्षत्रिया मे स्वकर्मस्था मामकान्तरमाविशः\n",
    "12078015a": "कृषिगोरक्षवाणिज्यमुपजीवन्त्यमायया\n",
    "12078015c": "अप्रमत्ताः क्रियावन्तः सुव्रताः सत्यवादिनः\n",
    "12078016a": "संविभागं दमं शौचं सौहृदं च व्यपाश्रिताः\n",
    "12078016c": "मम वैश्याः स्वकर्मस्था मामकान्तरमाविशः\n",
    "12078017a": "त्रीन्वर्णाननुतिष्ठन्ति यथावदनसूयकाः\n",
    "12078017c": "मम शूद्राः स्वकर्मस्था मामकान्तरमाविशः\n",
    "12078018a": "कृपणानाथवृद्धानां दुर्बलातुरयोषिताम्\n",
    "12078018c": "संविभक्तास्मि सर्वेषां मामकान्तरमाविशः\n",
    "12078019a": "कुलदेशादिधर्माणां प्रथितानां यथाविधि\n",
    "12078019c": "अव्युच्छेत्तास्मि सर्वेषां मामकान्तरमाविशः\n",
    "12078020a": "तपस्विनो मे विषये पूजिताः परिपालिताः\n",
    "12078020c": "संविभक्ताश्च सत्कृत्य मामकान्तरमाविशः\n",
    "12078021a": "नासंविभज्य भोक्तास्मि न विशामि परस्त्रियम्\n",
    "12078021c": "स्वतन्त्रो जातु न क्रीडे मामकान्तरमाविशः\n",
    "12078022a": "नाब्रह्मचारी भिक्षावान्भिक्षुर्वाब्रह्मचारिकः\n",
    "12078022c": "अनृत्विजं हुतं नास्ति मामकान्तरमाविशः\n",
    "12078023a": "नावजानाम्यहं वृद्धान्न वैद्यान्न तपस्विनः\n",
    "12078023c": "राष्ट्रे स्वपति जागर्मि मामकान्तरमाविशः\n",
    "12078024a": "वेदाध्ययनसंपन्नस्तपस्वी सर्वधर्मवित्\n",
    "12078024c": "स्वामी सर्वस्य राज्यस्य श्रीमान्मम पुरोहितः\n",
    "12078025a": "दानेन दिव्यानभिवाञ्छामि लोका;न्सत्येनाथो ब्राह्मणानां च गुप्त्या\n",
    "12078025c": "शुश्रूषया चापि गुरूनुपैमि; न मे भयं विद्यते राक्षसेभ्यः\n",
    "12078026a": "न मे राष्ट्रे विधवा ब्रह्मबन्धु;र्न ब्राह्मणः कृपणो नोत चोरः\n",
    "12078026c": "न पारजायी न च पापकर्मा; न मे भयं विद्यते राक्षसेभ्यः\n",
    "12078027a": "न मे शस्त्रैरनिर्भिन्नमङ्गे द्व्यङ्गुलमन्तरम्\n",
    "12078027c": "धर्मार्थं युध्यमानस्य मामकान्तरमाविशः\n",
    "12078028a": "गोब्राह्मणे च यज्ञे च नित्यं स्वस्त्ययनं मम\n",
    "12078028c": "आशासते जना राष्ट्रे मामकान्तरमाविशः\n",
    "12078029": "राक्षस उवाच\n",
    "12078029a": "यस्मात्सर्वास्ववस्थासु धर्ममेवान्ववेक्षसे\n",
    "12078029c": "तस्मात्प्राप्नुहि कैकेय गृहान्स्वस्ति व्रजाम्यहम्\n",
    "12078030a": "येषां गोब्राह्मणा रक्ष्याः प्रजा रक्ष्याश्च केकय\n",
    "12078030c": "न रक्षोभ्यो भयं तेषां कुत एव तु मानुषात्\n",
    "12078031a": "येषां पुरोगमा विप्रा येषां ब्रह्मबलं बलम्\n",
    "12078031c": "प्रियातिथ्यास्तथा दारास्ते वै स्वर्गजितो नराः\n",
    "12078032": "भीष्म उवाच\n",
    "12078032a": "तस्माद्द्विजातीन्रक्षेत ते हि रक्षन्ति रक्षिताः\n",
    "12078032c": "आशीरेषां भवेद्राज्ञां राष्ट्रं सम्यक्प्रवर्धते\n",
    "12078033a": "तस्माद्राज्ञा विशेषेण विकर्मस्था द्विजातयः\n",
    "12078033c": "नियम्याः संविभज्याश्च प्रजानुग्रहकारणात्\n",
    "12078034a": "य एवं वर्तते राजा पौरजानपदेष्विह\n",
    "12078034c": "अनुभूयेह भद्राणि प्राप्नोतीन्द्रसलोकताम्\n",
    "12079001": "युधिष्ठिर उवाच\n",
    "12079001a": "व्याख्याता क्षत्रधर्मेण वृत्तिरापत्सु भारत\n",
    "12079001c": "कथंचिद्वैश्यधर्मेण जीवेद्वा ब्राह्मणो न वा\n",
    "12079002": "भीष्म उवाच\n",
    "12079002a": "अशक्तः क्षत्रधर्मेण वैश्यधर्मेण वर्तयेत्\n",
    "12079002c": "कृषिगोरक्षमास्थाय व्यसने वृत्तिसंक्षये\n",
    "12079003": "युधिष्ठिर उवाच\n",
    "12079003a": "कानि पण्यानि विक्रीणन्स्वर्गलोकान्न हीयते\n",
    "12079003c": "ब्राह्मणो वैश्यधर्मेण वर्तयन्भरतर्षभ\n",
    "12079004": "भीष्म उवाच\n",
    "12079004a": "सुरा लवणमित्येव तिलान्केसरिणः पशून्\n",
    "12079004c": "ऋषभान्मधु मांसं च कृतान्नं च युधिष्ठिर\n",
    "12079005a": "सर्वास्ववस्थास्वेतानि ब्राह्मणः परिवर्जयेत्\n",
    "12079005c": "एतेषां विक्रयात्तात ब्राह्मणो नरकं व्रजेत्\n",
    "12079006a": "अजोऽग्निर्वरुणो मेषः सूर्योऽश्वः पृथिवी विराट्\n",
    "12079006c": "धेनुर्यज्ञश्च सोमश्च न विक्रेयाः कथंचन\n",
    "12079007a": "पक्वेनामस्य निमयं न प्रशंसन्ति साधवः\n",
    "12079007c": "निमयेत्पक्वमामेन भोजनार्थाय भारत\n",
    "12079008a": "वयं सिद्धमशिष्यामो भवान्साधयतामिदम्\n",
    "12079008c": "एवं समीक्ष्य निमयन्नाधर्मोऽस्ति कदाचन\n",
    "12079009a": "अत्र ते वर्तयिष्यामि यथा धर्मः पुरातनः\n",
    "12079009c": "व्यवहारप्रवृत्तानां तन्निबोध युधिष्ठिर\n",
    "12079010a": "भवतेऽहं ददानीदं भवानेतत्प्रयच्छतु\n",
    "12079010c": "रुचिते वर्तते धर्मो न बलात्संप्रवर्तते\n",
    "12079011a": "इत्येवं संप्रवर्तन्त व्यवहाराः पुरातनाः\n",
    "12079011c": "ऋषीणामितरेषां च साधु चेदमसंशयम्\n",
    "12079012": "युधिष्ठिर उवाच\n",
    "12079012a": "अथ तात यदा सर्वाः शस्त्रमाददते प्रजाः\n",
    "12079012c": "व्युत्क्रामन्ति स्वधर्मेभ्यः क्षत्रस्य क्षीयते बलम्\n",
    "12079013a": "राजा त्राता न लोके स्यात्किं तदा स्यात्परायणम्\n",
    "12079013c": "एतन्मे संशयं ब्रूहि विस्तरेण पितामह\n",
    "12079014": "भीष्म उवाच\n",
    "12079014a": "दानेन तपसा यज्ञैरद्रोहेण दमेन च\n",
    "12079014c": "ब्राह्मणप्रमुखा वर्णाः क्षेममिच्छेयुरात्मनः\n",
    "12079015a": "तेषां ये वेदबलिनस्त उत्थाय समन्ततः\n",
    "12079015c": "राज्ञो बलं वर्धयेयुर्महेन्द्रस्येव देवताः\n",
    "12079016a": "राज्ञो हि क्षीयमाणस्य ब्रह्मैवाहुः परायणम्\n",
    "12079016c": "तस्माद्ब्रह्मबलेनैव समुत्थेयं विजानता\n",
    "12079017a": "यदा तु विजयी राजा क्षेमं राष्ट्रेऽभिसंदधेत्\n",
    "12079017c": "तदा वर्णा यथाधर्ममाविशेयुः स्वकर्मसु\n",
    "12079018a": "उन्मर्यादे प्रवृत्ते तु दस्युभिः संकरे कृते\n",
    "12079018c": "सर्वे वर्णा न दुष्येयुः शस्त्रवन्तो युधिष्ठिर\n",
    "12079019": "युधिष्ठिर उवाच\n",
    "12079019a": "अथ चेत्सर्वतः क्षत्रं प्रदुष्येद्ब्राह्मणान्प्रति\n",
    "12079019c": "कस्तस्य ब्राह्मणस्त्राता को धर्मः किं परायणम्\n",
    "12079020": "भीष्म उवाच\n",
    "12079020a": "तपसा ब्रह्मचर्येण शस्त्रेण च बलेन च\n",
    "12079020c": "अमायया मायया च नियन्तव्यं तदा भवेत्\n",
    "12079021a": "क्षत्रस्याभिप्रवृद्धस्य ब्राह्मणेषु विशेषतः\n",
    "12079021c": "ब्रह्मैव संनियन्तृ स्यात्क्षत्रं हि ब्रह्मसंभवम्\n",
    "12079022a": "अद्भ्योऽग्निर्ब्रह्मतः क्षत्रमश्मनो लोहमुत्थितम्\n",
    "12079022c": "तेषां सर्वत्रगं तेजः स्वासु योनिषु शाम्यति\n",
    "12079023a": "यदा छिनत्त्ययोऽश्मानमग्निश्चापोऽभिपद्यते\n",
    "12079023c": "क्षत्रं च ब्राह्मणं द्वेष्टि तदा शाम्यन्ति ते त्रयः\n",
    "12079024a": "तस्माद्ब्रह्मणि शाम्यन्ति क्षत्रियाणां युधिष्ठिर\n",
    "12079024c": "समुदीर्णान्यजेयानि तेजांसि च बलानि च\n",
    "12079025a": "ब्रह्मवीर्ये मृदूभूते क्षत्रवीर्ये च दुर्बले\n",
    "12079025c": "दुष्टेषु सर्ववर्णेषु ब्राह्मणान्प्रति सर्वशः\n",
    "12079026a": "ये तत्र युद्धं कुर्वन्ति त्यक्त्वा जीवितमात्मनः\n",
    "12079026c": "ब्राह्मणान्परिरक्षन्तो धर्ममात्मानमेव च\n",
    "12079027a": "मनस्विनो मन्युमन्तः पुण्यलोका भवन्ति ते\n",
    "12079027c": "ब्राह्मणार्थं हि सर्वेषां शस्त्रग्रहणमिष्यते\n",
    "12079028a": "अति स्विष्टस्वधीतानां लोकानति तपस्विनाम्\n",
    "12079028c": "अनाशकाग्न्योर्विशतां शूरा यान्ति परां गतिम्\n",
    "12079028e": "एवमेवात्मनस्त्यागान्नान्यं धर्मं विदुर्जनाः\n",
    "12079029a": "तेभ्यो नमश्च भद्रं च ये शरीराणि जुह्वति\n",
    "12079029c": "ब्रह्मद्विषो नियच्छन्तस्तेषां नोऽस्तु सलोकता\n",
    "12079029e": "ब्रह्मलोकजितः स्वर्ग्यान्वीरांस्तान्मनुरब्रवीत्\n",
    "12079030a": "यथाश्वमेधावभृथे स्नाताः पूता भवन्त्युत\n",
    "12079030c": "दुष्कृतः सुकृतश्चैव तथा शस्त्रहता रणे\n",
    "12079031a": "भवत्यधर्मो धर्मो हि धर्माधर्मावुभावपि\n",
    "12079031c": "कारणाद्देशकालस्य देशकालः स तादृशः\n",
    "12079032a": "मैत्राः क्रूराणि कुर्वन्तो जयन्ति स्वर्गमुत्तमम्\n",
    "12079032c": "धर्म्याः पापानि कुर्वन्तो गच्छन्ति परमां गतिम्\n",
    "12079033a": "ब्राह्मणस्त्रिषु कालेषु शस्त्रं गृह्णन्न दुष्यति\n",
    "12079033c": "आत्मत्राणे वर्णदोषे दुर्गस्य नियमेषु च\n",
    "12079034": "युधिष्ठिर उवाच\n",
    "12079034a": "अभ्युत्थिते दस्युबले क्षत्रार्थे वर्णसंकरे\n",
    "12079034c": "संप्रमूढेषु वर्णेषु यद्यन्योऽभिभवेद्बली\n",
    "12079035a": "ब्राह्मणो यदि वा वैश्यः शूद्रो वा राजसत्तम\n",
    "12079035c": "दस्युभ्योऽथ प्रजा रक्षेद्दण्डं धर्मेण धारयन्\n",
    "12079036a": "कार्यं कुर्यान्न वा कुर्यात्संवार्यो वा भवेन्न वा\n",
    "12079036c": "न स्म शस्त्रं ग्रहीतव्यमन्यत्र क्षत्रबन्धुतः\n",
    "12079037": "भीष्म उवाच\n",
    "12079037a": "अपारे यो भवेत्पारमप्लवे यः प्लवो भवेत्\n",
    "12079037c": "शूद्रो वा यदि वाप्यन्यः सर्वथा मानमर्हति\n",
    "12079038a": "यमाश्रित्य नरा राजन्वर्तयेयुर्यथासुखम्\n",
    "12079038c": "अनाथाः पाल्यमाना वै दस्युभिः परिपीडिताः\n",
    "12079039a": "तमेव पूजयेरंस्ते प्रीत्या स्वमिव बान्धवम्\n",
    "12079039c": "महद्ध्यभीक्ष्णं कौरव्य कर्ता सन्मानमर्हति\n",
    "12079040a": "किमुक्ष्णावहता कृत्यं किं धेन्वा चाप्यदुग्धया\n",
    "12079040c": "वन्ध्यया भार्यया कोऽर्थः कोऽर्थो राज्ञाप्यरक्षता\n",
    "12079041a": "यथा दारुमयो हस्ती यथा चर्ममयो मृगः\n",
    "12079041c": "यथा ह्यनेत्रः शकटः पथि क्षेत्रं यथोषरम्\n",
    "12079042a": "एवं ब्रह्मानधीयानं राजा यश्च न रक्षिता\n",
    "12079042c": "न वर्षति च यो मेघः सर्व एते निरर्थकाः\n",
    "12079043a": "नित्यं यस्तु सतो रक्षेदसतश्च निबर्हयेत्\n",
    "12079043c": "स एव राजा कर्तव्यस्तेन सर्वमिदं धृतम्\n",
    "12080001": "युधिष्ठिर उवाच\n",
    "12080001a": "क्वसमुत्थाः कथंशीला ऋत्विजः स्युः पितामह\n",
    "12080001c": "कथंविधाश्च राजेन्द्र तद्ब्रूहि वदतां वर\n",
    "12080002": "भीष्म उवाच\n",
    "12080002a": "प्रतिकर्म पुराचार ऋत्विजां स्म विधीयते\n",
    "12080002c": "आदौ छन्दांसि विज्ञाय द्विजानां श्रुतमेव च\n",
    "12080003a": "ये त्वेकरतयो नित्यं धीरा नाप्रियवादिनः\n",
    "12080003c": "परस्परस्य सुहृदः संमताः समदर्शिनः\n",
    "12080004a": "येष्वानृशंस्यं सत्यं चाप्यहिंसा तप आर्जवम्\n",
    "12080004c": "अद्रोहो नाभिमानश्च ह्रीस्तितिक्षा दमः शमः\n",
    "12080005a": "ह्रीमान्सत्यधृतिर्दान्तो भूतानामविहिंसकः\n",
    "12080005c": "अकामद्वेषसंयुक्तस्त्रिभिः शुक्लैः समन्वितः\n",
    "12080006a": "अहिंसको ज्ञानतृप्तः स ब्रह्मासनमर्हति\n",
    "12080006c": "एते महर्त्विजस्तात सर्वे मान्या यथातथम्\n",
    "12080007": "युधिष्ठिर उवाच\n",
    "12080007a": "यदिदं वेदवचनं दक्षिणासु विधीयते\n",
    "12080007c": "इदं देयमिदं देयं न क्वचिद्व्यवतिष्ठते\n",
    "12080008a": "नेदं प्रति धनं शास्त्रमापद्धर्ममशास्त्रतः\n",
    "12080008c": "आज्ञा शास्त्रस्य घोरेयं न शक्तिं समवेक्षते\n",
    "12080009a": "श्रद्धामारभ्य यष्टव्यमित्येषा वैदिकी श्रुतिः\n",
    "12080009c": "मिथ्योपेतस्य यज्ञस्य किमु श्रद्धा करिष्यति\n",
    "12080010": "भीष्म उवाच\n",
    "12080010a": "न वेदानां परिभवान्न शाठ्येन न मायया\n",
    "12080010c": "कश्चिन्महदवाप्नोति मा ते भूद्बुद्धिरीदृशी\n",
    "12080011a": "यज्ञाङ्गं दक्षिणास्तात वेदानां परिबृंहणम्\n",
    "12080011c": "न मन्त्रा दक्षिणाहीनास्तारयन्ति कथंचन\n",
    "12080012a": "शक्तिस्तु पूर्णपात्रेण संमितानवमा भवेत्\n",
    "12080012c": "अवश्यं तात यष्टव्यं त्रिभिर्वर्णैर्यथाविधि\n",
    "12080013a": "सोमो राजा ब्राह्मणानामित्येषा वैदिकी श्रुतिः\n",
    "12080013c": "तं च विक्रेतुमिच्छन्ति न वृथा वृत्तिरिष्यते\n",
    "12080013e": "तेन क्रीतेन धर्मेण ततो यज्ञः प्रतायते\n",
    "12080014a": "इत्येवं धर्मतः ख्यातमृषिभिर्धर्मवादिभिः\n",
    "12080014c": "पुमान्यज्ञश्च सोमश्च न्यायवृत्तो यथा भवेत्\n",
    "12080014e": "अन्यायवृत्तः पुरुषो न परस्य न चात्मनः\n",
    "12080015a": "शरीरं यज्ञपात्राणि इत्येषा श्रूयते श्रुतिः\n",
    "12080015c": "तानि सम्यक्प्रणीतानि ब्राह्मणानां महात्मनाम्\n",
    "12080016a": "तपो यज्ञादपि श्रेष्ठमित्येषा परमा श्रुतिः\n",
    "12080016c": "तत्ते तपः प्रवक्ष्यामि विद्वंस्तदपि मे शृणु\n",
    "12080017a": "अहिंसा सत्यवचनमानृशंस्यं दमो घृणा\n",
    "12080017c": "एतत्तपो विदुर्धीरा न शरीरस्य शोषणम्\n",
    "12080018a": "अप्रामाण्यं च वेदानां शास्त्राणां चातिलङ्घनम्\n",
    "12080018c": "अव्यवस्था च सर्वत्र तद्वै नाशनमात्मनः\n",
    "12080019a": "निबोध दशहोतॄणां विधानं पार्थ यादृशम्\n",
    "12080019c": "चित्तिः स्रुक्चित्तमाज्यं च पवित्रं ज्ञानमुत्तमम्\n",
    "12080020a": "सर्वं जिह्मं मृत्युपदमार्जवं ब्रह्मणः पदम्\n",
    "12080020c": "एतावाञ्ज्ञानविषयः किं प्रलापः करिष्यति\n",
    "12081001": "युधिष्ठिर उवाच\n",
    "12081001a": "यदप्यल्पतरं कर्म तदप्येकेन दुष्करम्\n",
    "12081001c": "पुरुषेणासहायेन किमु राज्यं पितामह\n",
    "12081002a": "किंशीलः किंसमाचारो राज्ञोऽर्थसचिवो भवेत्\n",
    "12081002c": "कीदृशे विश्वसेद्राजा कीदृशे नापि विश्वसेत्\n",
    "12081003": "भीष्म उवाच\n",
    "12081003a": "चतुर्विधानि मित्राणि राज्ञां राजन्भवन्त्युत\n",
    "12081003c": "सहार्थो भजमानश्च सहजः कृत्रिमस्तथा\n",
    "12081004a": "धर्मात्मा पञ्चमं मित्रं स तु नैकस्य न द्वयोः\n",
    "12081004c": "यतो धर्मस्ततो वा स्यान्मध्यस्थो वा ततो भवेत्\n",
    "12081005a": "यस्तस्यार्थो न रोचेत न तं तस्य प्रकाशयेत्\n",
    "12081005c": "धर्माधर्मेण राजानश्चरन्ति विजिगीषवः\n",
    "12081006a": "चतुर्णां मध्यमौ श्रेष्ठौ नित्यं शङ्क्यौ तथापरौ\n",
    "12081006c": "सर्वे नित्यं शङ्कितव्याः प्रत्यक्षं कार्यमात्मनः\n",
    "12081007a": "न हि राज्ञा प्रमादो वै कर्तव्यो मित्ररक्षणे\n",
    "12081007c": "प्रमादिनं हि राजानं लोकाः परिभवन्त्युत\n",
    "12081008a": "असाधुः साधुतामेति साधुर्भवति दारुणः\n",
    "12081008c": "अरिश्च मित्रं भवति मित्रं चापि प्रदुष्यति\n",
    "12081009a": "अनित्यचित्तः पुरुषस्तस्मिन्को जातु विश्वसेत्\n",
    "12081009c": "तस्मात्प्रधानं यत्कार्यं प्रत्यक्षं तत्समाचरेत्\n",
    "12081010a": "एकान्तेन हि विश्वासः कृत्स्नो धर्मार्थनाशकः\n",
    "12081010c": "अविश्वासश्च सर्वत्र मृत्युना न विशिष्यते\n",
    "12081011a": "अकालमृत्युर्विश्वासो विश्वसन्हि विपद्यते\n",
    "12081011c": "यस्मिन्करोति विश्वासमिच्छतस्तस्य जीवति\n",
    "12081012a": "तस्माद्विश्वसितव्यं च शङ्कितव्यं च केषुचित्\n",
    "12081012c": "एषा नीतिगतिस्तात लक्ष्मीश्चैव सनातनी\n",
    "12081013a": "यं मन्येत ममाभावादिममर्थागमः स्पृशेत्\n",
    "12081013c": "नित्यं तस्माच्छङ्कितव्यममित्रं तं विदुर्बुधाः\n",
    "12081014a": "यस्य क्षेत्रादप्युदकं क्षेत्रमन्यस्य गच्छति\n",
    "12081014c": "न तत्रानिच्छतस्तस्य भिद्येरन्सर्वसेतवः\n",
    "12081015a": "तथैवात्युदकाद्भीतस्तस्य भेदनमिच्छति\n",
    "12081015c": "यमेवंलक्षणं विद्यात्तममित्रं विनिर्दिशेत्\n",
    "12081016a": "यः समृद्ध्या न तुष्येत क्षये दीनतरो भवेत्\n",
    "12081016c": "एतदुत्तममित्रस्य निमित्तमभिचक्षते\n",
    "12081017a": "यं मन्येत ममाभावादस्याभावो भवेदिति\n",
    "12081017c": "तस्मिन्कुर्वीत विश्वासं यथा पितरि वै तथा\n",
    "12081018a": "तं शक्त्या वर्धमानश्च सर्वतः परिबृंहयेत्\n",
    "12081018c": "नित्यं क्षताद्वारयति यो धर्मेष्वपि कर्मसु\n",
    "12081019a": "क्षताद्भीतं विजानीयादुत्तमं मित्रलक्षणम्\n",
    "12081019c": "ये तस्य क्षतमिच्छन्ति ते तस्य रिपवः स्मृताः\n",
    "12081020a": "व्यसनान्नित्यभीतोऽसौ समृद्ध्यामेव तृप्यते\n",
    "12081020c": "यत्स्यादेवंविधं मित्रं तदात्मसममुच्यते\n",
    "12081021a": "रूपवर्णस्वरोपेतस्तितिक्षुरनसूयकः\n",
    "12081021c": "कुलीनः शीलसंपन्नः स ते स्यात्प्रत्यनन्तरः\n",
    "12081022a": "मेधावी स्मृतिमान्दक्षः प्रकृत्या चानृशंसवान्\n",
    "12081022c": "यो मानितोऽमानितो वा न संदूष्येत्कदाचन\n",
    "12081023a": "ऋत्विग्वा यदि वाचार्यः सखा वात्यन्तसंस्तुतः\n",
    "12081023c": "गृहे वसेदमात्यस्ते यः स्यात्परमपूजितः\n",
    "12081024a": "स ते विद्यात्परं मन्त्रं प्रकृतिं चार्थधर्मयोः\n",
    "12081024c": "विश्वासस्ते भवेत्तत्र यथा पितरि वै तथा\n",
    "12081025a": "नैव द्वौ न त्रयः कार्या न मृष्येरन्परस्परम्\n",
    "12081025c": "एकार्थादेव भूतानां भेदो भवति सर्वदा\n",
    "12081026a": "कीर्तिप्रधानो यश्च स्याद्यश्च स्यात्समये स्थितः\n",
    "12081026c": "समर्थान्यश्च न द्वेष्टि समर्थान्कुरुते च यः\n",
    "12081027a": "यो न कामाद्भयाल्लोभात्क्रोधाद्वा धर्ममुत्सृजेत्\n",
    "12081027c": "दक्षः पर्याप्तवचनः स ते स्यात्प्रत्यनन्तरः\n",
    "12081028a": "शूरश्चार्यश्च विद्वांश्च प्रतिपत्तिविशारदः\n",
    "12081028c": "कुलीनः शीलसंपन्नस्तितिक्षुरनसूयकः\n",
    "12081029a": "एते ह्यमात्याः कर्तव्याः सर्वकर्मस्ववस्थिताः\n",
    "12081029c": "पूजिताः संविभक्ताश्च सुसहायाः स्वनुष्ठिताः\n",
    "12081030a": "कृत्स्नमेते विनिक्षिप्ताः प्रतिरूपेषु कर्मसु\n",
    "12081030c": "युक्ता महत्सु कार्येषु श्रेयांस्युत्पादयन्ति च\n",
    "12081031a": "एते कर्माणि कुर्वन्ति स्पर्धमाना मिथः सदा\n",
    "12081031c": "अनुतिष्ठन्ति चैवार्थानाचक्षाणाः परस्परम्\n",
    "12081032a": "ज्ञातिभ्यश्चैव बिभ्येथा मृत्योरिव यतः सदा\n",
    "12081032c": "उपराजेव राजर्धिं ज्ञातिर्न सहते सदा\n",
    "12081033a": "ऋजोर्मृदोर्वदान्यस्य ह्रीमतः सत्यवादिनः\n",
    "12081033c": "नान्यो ज्ञातेर्महाबाहो विनाशमभिनन्दति\n",
    "12081034a": "अज्ञातिता नातिसुखा नावज्ञेयास्त्वतः परम्\n",
    "12081034c": "अज्ञातिमन्तं पुरुषं परे परिभवन्त्युत\n",
    "12081035a": "निकृतस्य नरैरन्यैर्ज्ञातिरेव परायणम्\n",
    "12081035c": "नान्यैर्निकारं सहते ज्ञातेर्ज्ञातिः कदाचन\n",
    "12081036a": "आत्मानमेव जानाति निकृतं बान्धवैरपि\n",
    "12081036c": "तेषु सन्ति गुणाश्चैव नैर्गुण्यं तेषु लक्ष्यते\n",
    "12081037a": "नाज्ञातिरनुगृह्णाति नाज्ञातिर्दिग्धमस्यति\n",
    "12081037c": "उभयं ज्ञातिलोकेषु दृश्यते साध्वसाधु च\n",
    "12081038a": "तान्मानयेत्पूजयेच्च नित्यं वाचा च कर्मणा\n",
    "12081038c": "कुर्याच्च प्रियमेतेभ्यो नाप्रियं किंचिदाचरेत्\n",
    "12081039a": "विश्वस्तवदविश्वस्तस्तेषु वर्तेत सर्वदा\n",
    "12081039c": "न हि दोषो गुणो वेति निस्पृक्तस्तेषु दृश्यते\n",
    "12081040a": "तस्यैवं वर्तमानस्य पुरुषस्याप्रमादिनः\n",
    "12081040c": "अमित्राः संप्रसीदन्ति तथा मित्रीभवन्त्यपि\n",
    "12081041a": "य एवं वर्तते नित्यं ज्ञातिसंबन्धिमण्डले\n",
    "12081041c": "मित्रेष्वमित्रेष्वैश्वर्ये चिरं यशसि तिष्ठति\n",
    "12082001": "युधिष्ठिर उवाच\n",
    "12082001a": "एवमग्राह्यके तस्मिञ्ज्ञातिसंबन्धिमण्डले\n",
    "12082001c": "मित्रेष्वमित्रेष्वपि च कथं भावो विभाव्यते\n",
    "12082002": "भीष्म उवाच\n",
    "12082002a": "अत्राप्युदाहरन्तीममितिहासं पुरातनम्\n",
    "12082002c": "वासुदेवस्य संवादं सुरर्षेर्नारदस्य च\n",
    "12082003": "वासुदेव उवाच\n",
    "12082003a": "नासुहृत्परमं मन्त्रं नारदार्हति वेदितुम्\n",
    "12082003c": "अपण्डितो वापि सुहृत्पण्डितो वापि नात्मवान्\n",
    "12082004a": "स ते सौहृदमास्थाय किंचिद्वक्ष्यामि नारद\n",
    "12082004c": "कृत्स्नां च बुद्धिं संप्रेक्ष्य संपृच्छे त्रिदिवंगम\n",
    "12082005a": "दास्यमैश्वर्यवादेन ज्ञातीनां वै करोम्यहम्\n",
    "12082005c": "अर्धभोक्तास्मि भोगानां वाग्दुरुक्तानि च क्षमे\n",
    "12082006a": "अरणीमग्निकामो वा मथ्नाति हृदयं मम\n",
    "12082006c": "वाचा दुरुक्तं देवर्षे तन्मे दहति नित्यदा\n",
    "12082007a": "बलं संकर्षणे नित्यं सौकुमार्यं पुनर्गदे\n",
    "12082007c": "रूपेण मत्तः प्रद्युम्नः सोऽसहायोऽस्मि नारद\n",
    "12082008a": "अन्ये हि सुमहाभागा बलवन्तो दुरासदाः\n",
    "12082008c": "नित्योत्थानेन संपन्ना नारदान्धकवृष्णयः\n",
    "12082009a": "यस्य न स्युर्न वै स स्याद्यस्य स्युः कृच्छ्रमेव तत्\n",
    "12082009c": "द्वाभ्यां निवारितो नित्यं वृणोम्येकतरं न च\n",
    "12082010a": "स्यातां यस्याहुकाक्रूरौ किं नु दुःखतरं ततः\n",
    "12082010c": "यस्य वापि न तौ स्यातां किं नु दुःखतरं ततः\n",
    "12082011a": "सोऽहं कितवमातेव द्वयोरपि महामुने\n",
    "12082011c": "एकस्य जयमाशंसे द्वितीयस्यापराजयम्\n",
    "12082012a": "ममैवं क्लिश्यमानस्य नारदोभयतः सदा\n",
    "12082012c": "वक्तुमर्हसि यच्छ्रेयो ज्ञातीनामात्मनस्तथा\n",
    "12082013": "नारद उवाच\n",
    "12082013a": "आपदो द्विविधाः कृष्ण बाह्याश्चाभ्यन्तराश्च ह\n",
    "12082013c": "प्रादुर्भवन्ति वार्ष्णेय स्वकृता यदि वान्यतः\n",
    "12082014a": "सेयमाभ्यन्तरा तुभ्यमापत्कृच्छ्रा स्वकर्मजा\n",
    "12082014c": "अक्रूरभोजप्रभवाः सर्वे ह्येते तदन्वयाः\n",
    "12082015a": "अर्थहेतोर्हि कामाद्वाद्वारा बीभत्सयापि वा\n",
    "12082015c": "आत्मना प्राप्तमैश्वर्यमन्यत्र प्रतिपादितम्\n",
    "12082016a": "कृतमूलमिदानीं तज्जातशब्दं सहायवत्\n",
    "12082016c": "न शक्यं पुनरादातुं वान्तमन्नमिव त्वया\n",
    "12082017a": "बभ्रूग्रसेनयो राज्यं नाप्तुं शक्यं कथंचन\n",
    "12082017c": "ज्ञातिभेदभयात्कृष्ण त्वया चापि विशेषतः\n",
    "12082018a": "तच्चेत्सिध्येत्प्रयत्नेन कृत्वा कर्म सुदुष्करम्\n",
    "12082018c": "महाक्षयव्ययं वा स्याद्विनाशो वा पुनर्भवेत्\n",
    "12082019a": "अनायसेन शस्त्रेण मृदुना हृदयच्छिदा\n",
    "12082019c": "जिह्वामुद्धर सर्वेषां परिमृज्यानुमृज्य च\n",
    "12082020": "वासुदेव उवाच\n",
    "12082020a": "अनायसं मुने शस्त्रं मृदु विद्यामहं कथम्\n",
    "12082020c": "येनैषामुद्धरे जिह्वां परिमृज्यानुमृज्य च\n",
    "12082021": "नारद उवाच\n",
    "12082021a": "शक्त्यान्नदानं सततं तितिक्षा दम आर्जवम्\n",
    "12082021c": "यथार्हप्रतिपूजा च शस्त्रमेतदनायसम्\n",
    "12082022a": "ज्ञातीनां वक्तुकामानां कटूनि च लघूनि च\n",
    "12082022c": "गिरा त्वं हृदयं वाचं शमयस्व मनांसि च\n",
    "12082023a": "नामहापुरुषः कश्चिन्नानात्मा नासहायवान्\n",
    "12082023c": "महतीं धुरमादत्ते तामुद्यम्योरसा वह\n",
    "12082024a": "सर्व एव गुरुं भारमनड्वान्वहते समे\n",
    "12082024c": "दुर्गे प्रतीकः सुगवो भारं वहति दुर्वहम्\n",
    "12082025a": "भेदाद्विनाशः संघानां संघमुख्योऽसि केशव\n",
    "12082025c": "यथा त्वां प्राप्य नोत्सीदेदयं संघस्तथा कुरु\n",
    "12082026a": "नान्यत्र बुद्धिक्षान्तिभ्यां नान्यत्रेन्द्रियनिग्रहात्\n",
    "12082026c": "नान्यत्र धनसंत्यागाद्गणः प्राज्ञेऽवतिष्ठते\n",
    "12082027a": "धन्यं यशस्यमायुष्यं स्वपक्षोद्भावनं शुभम्\n",
    "12082027c": "ज्ञातीनामविनाशः स्याद्यथा कृष्ण तथा कुरु\n",
    "12082028a": "आयत्यां च तदात्वे च न तेऽस्त्यविदितं प्रभो\n",
    "12082028c": "षाड्गुण्यस्य विधानेन यात्रायानविधौ तथा\n",
    "12082029a": "माधवाः कुकुरा भोजाः सर्वे चान्धकवृष्णयः\n",
    "12082029c": "त्वय्यासक्ता महाबाहो लोका लोकेश्वराश्च ये\n",
    "12082030a": "उपासते हि त्वद्बुद्धिमृषयश्चापि माधव\n",
    "12082030c": "त्वं गुरुः सर्वभूतानां जानीषे त्वं गतागतम्\n",
    "12082030e": "त्वामासाद्य यदुश्रेष्ठमेधन्ते ज्ञातिनः सुखम्\n",
    "12083001": "भीष्म उवाच\n",
    "12083001a": "एषा प्रथमतो वृत्तिर्द्वितीयां शृणु भारत\n",
    "12083001c": "यः कश्चिज्जनयेदर्थं राज्ञा रक्ष्यः स मानवः\n",
    "12083002a": "ह्रियमाणममात्येन भृतो वा यदि वाभृतः\n",
    "12083002c": "यो राजकोशं नश्यन्तमाचक्षीत युधिष्ठिर\n",
    "12083003a": "श्रोतव्यं तस्य च रहो रक्ष्यश्चामात्यतो भवेत्\n",
    "12083003c": "अमात्या ह्युपहन्तारं भूयिष्ठं घ्नन्ति भारत\n",
    "12083004a": "राजकोशस्य गोप्तारं राजकोशविलोपकाः\n",
    "12083004c": "समेत्य सर्वे बाधन्ते स विनश्यत्यरक्षितः\n",
    "12083005a": "अत्राप्युदाहरन्तीममितिहासं पुरातनम्\n",
    "12083005c": "मुनिः कालकवृक्षीयः कौसल्यं यदुवाच ह\n",
    "12083006a": "कोसलानामाधिपत्यं संप्राप्ते क्षेमदर्शिनि\n",
    "12083006c": "मुनिः कालकवृक्षीय आजगामेति नः श्रुतम्\n",
    "12083007a": "स काकं पञ्जरे बद्ध्वा विषयं क्षेमदर्शिनः\n",
    "12083007c": "पूर्वं पर्यचरद्युक्तः प्रवृत्त्यर्थी पुनः पुनः\n",
    "12083008a": "अधीये वायसीं विद्यां शंसन्ति मम वायसाः\n",
    "12083008c": "अनागतमतीतं च यच्च संप्रति वर्तते\n",
    "12083009a": "इति राष्ट्रे परिपतन्बहुशः पुरुषैः सह\n",
    "12083009c": "सर्वेषां राजयुक्तानां दुष्कृतं परिपृष्टवान्\n",
    "12083010a": "स बुद्ध्वा तस्य राष्ट्रस्य व्यवसायं हि सर्वशः\n",
    "12083010c": "राजयुक्तापचारांश्च सर्वान्बुद्ध्वा ततस्ततः\n",
    "12083011a": "तमेव काकमादाय राजानं द्रष्टुमागमत्\n",
    "12083011c": "सर्वज्ञोऽस्मीति वचनं ब्रुवाणः संशितव्रतः\n",
    "12083012a": "स स्म कौसल्यमागम्य राजामात्यमलंकृतम्\n",
    "12083012c": "प्राह काकस्य वचनादमुत्रेदं त्वया कृतम्\n",
    "12083013a": "असौ चासौ च जानीते राजकोशस्त्वया हृतः\n",
    "12083013c": "एवमाख्याति काकोऽयं तच्छीघ्रमनुगम्यताम्\n",
    "12083014a": "तथान्यानपि स प्राह राजकोशहरान्सदा\n",
    "12083014c": "न चास्य वचनं किंचिदकृतं श्रूयते क्वचित्\n",
    "12083015a": "तेन विप्रकृताः सर्वे राजयुक्ताः कुरूद्वह\n",
    "12083015c": "तमतिक्रम्य सुप्तस्य निशि काकमपोथयन्\n",
    "12083016a": "वायसं तु विनिर्भिन्नं दृष्ट्वा बाणेन पञ्जरे\n",
    "12083016c": "पूर्वाह्णे ब्राह्मणो वाक्यं क्षेमदर्शिनमब्रवीत्\n",
    "12083017a": "राजंस्त्वामभयं याचे प्रभुं प्राणधनेश्वरम्\n",
    "12083017c": "अनुज्ञातस्त्वया ब्रूयां वचनं त्वत्पुरो हितम्\n",
    "12083018a": "मित्रार्थमभिसंतप्तो भक्त्या सर्वात्मना गतः\n",
    "12083018c": "अयं तवार्थं हरते यो ब्रूयादक्षमान्वितः\n",
    "12083019a": "संबुबोधयिषुर्मित्रं सदश्वमिव सारथिः\n",
    "12083019c": "अतिमन्युप्रसक्तो हि प्रसज्य हितकारणम्\n",
    "12083020a": "तथाविधस्य सुहृदः क्षन्तव्यं संविजानता\n",
    "12083020c": "ऐश्वर्यमिच्छता नित्यं पुरुषेण बुभूषता\n",
    "12083021a": "तं राजा प्रत्युवाचेदं यन्मा किंचिद्भवान्वदेत्\n",
    "12083021c": "कस्मादहं न क्षमेयमाकाङ्क्षन्नात्मनो हितम्\n",
    "12083022a": "ब्राह्मण प्रतिजानीहि प्रब्रूहि यदि चेच्छसि\n",
    "12083022c": "करिष्यामि हि ते वाक्यं यद्यन्मां विप्र वक्ष्यसि\n",
    "12083023": "मुनिरुवाच\n",
    "12083023a": "ज्ञात्वा नयानपायांश्च भृत्यतस्ते भयानि च\n",
    "12083023c": "भक्त्या वृत्तिं समाख्यातुं भवतोऽन्तिकमागमम्\n",
    "12083024a": "प्रागेवोक्तश्च दोषोऽयमाचार्यैर्नृपसेविनाम्\n",
    "12083024c": "अगतीकगतिर्ह्येषा या राज्ञा सह जीविका\n",
    "12083025a": "आशीविषैश्च तस्याहुः संगतं यस्य राजभिः\n",
    "12083025c": "बहुमित्राश्च राजानो बह्वमित्रास्तथैव च\n",
    "12083026a": "तेभ्यः सर्वेभ्य एवाहुर्भयं राजोपसेविनाम्\n",
    "12083026c": "अथैषामेकतो राजन्मुहूर्तादेव भीर्भवेत्\n",
    "12083027a": "नैकान्तेनाप्रमादो हि कर्तुं शक्यो महीपतौ\n",
    "12083027c": "न तु प्रमादः कर्तव्यः कथंचिद्भूतिमिच्छता\n",
    "12083028a": "प्रमादाद्धि स्खलेद्राजा स्खलिते नास्ति जीवितम्\n",
    "12083028c": "अग्निं दीप्तमिवासीदेद्राजानमुपशिक्षितः\n",
    "12083029a": "आशीविषमिव क्रुद्धं प्रभुं प्राणधनेश्वरम्\n",
    "12083029c": "यत्नेनोपचरेन्नित्यं नाहमस्मीति मानवः\n",
    "12083030a": "दुर्व्याहृताच्छङ्कमानो दुष्कृताद्दुरधिष्ठितात्\n",
    "12083030c": "दुरासिताद्दुर्व्रजितादिङ्गितादङ्गचेष्टितात्\n",
    "12083031a": "देवतेव हि सर्वार्थान्कुर्याद्राजा प्रसादितः\n",
    "12083031c": "वैश्वानर इव क्रुद्धः समूलमपि निर्दहेत्\n",
    "12083031e": "इति राजन्मयः प्राह वर्तते च तथैव तत्\n",
    "12083032a": "अथ भूयांसमेवार्थं करिष्यामि पुनः पुनः\n",
    "12083032c": "ददात्यस्मद्विधोऽमात्यो बुद्धिसाहाय्यमापदि\n",
    "12083033a": "वायसश्चैव मे राजन्नन्तकायाभिसंहितः\n",
    "12083033c": "न च मेऽत्र भवान्गर्ह्यो न च येषां भवान्प्रियः\n",
    "12083033e": "हिताहितांस्तु बुध्येथा मा परोक्षमतिर्भव\n",
    "12083034a": "ये त्वादानपरा एव वसन्ति भवतो गृहे\n",
    "12083034c": "अभूतिकामा भूतानां तादृशैर्मेऽभिसंहितम्\n",
    "12083035a": "ये वा भवद्विनाशेन राज्यमिच्छन्त्यनन्तरम्\n",
    "12083035c": "अन्तरैरभिसंधाय राजन्सिध्यन्ति नान्यथा\n",
    "12083036a": "तेषामहं भयाद्राजन्गमिष्याम्यन्यमाश्रमम्\n",
    "12083036c": "तैर्हि मे संधितो बाणः काके निपतितः प्रभो\n",
    "12083037a": "छद्मना मम काकश्च गमितो यमसादनम्\n",
    "12083037c": "दृष्टं ह्येतन्मया राजंस्तपोदीर्घेण चक्षुषा\n",
    "12083038a": "बहुनक्रझषग्राहां तिमिंगिलगणायुताम्\n",
    "12083038c": "काकेन बडिशेनेमामतार्षं त्वामहं नदीम्\n",
    "12083039a": "स्थाण्वश्मकण्टकवतीं व्याघ्रसिंहगजाकुलाम्\n",
    "12083039c": "दुरासदां दुष्प्रवेशां गुहां हैमवतीमिव\n",
    "12083040a": "अग्निना तामसं दुर्गं नौभिराप्यं च गम्यते\n",
    "12083040c": "राजदुर्गावतरणे नोपायं पण्डिता विदुः\n",
    "12083041a": "गहनं भवतो राज्यमन्धकारतमोवृतम्\n",
    "12083041c": "नेह विश्वसितुं शक्यं भवतापि कुतो मया\n",
    "12083042a": "अतो नायं शुभो वासस्तुल्ये सदसती इह\n",
    "12083042c": "वधो ह्येवात्र सुकृते दुष्कृते न च संशयः\n",
    "12083043a": "न्यायतो दुष्कृते घातः सुकृते स्यात्कथं वधः\n",
    "12083043c": "नेह युक्तं चिरं स्थातुं जवेनातो व्रजेद्बुधः\n",
    "12083044a": "सीता नाम नदी राजन्प्लवो यस्यां निमज्जति\n",
    "12083044c": "तथोपमामिमां मन्ये वागुरां सर्वघातिनीम्\n",
    "12083045a": "मधुप्रपातो हि भवान्भोजनं विषसंयुतम्\n",
    "12083045c": "असतामिव ते भावो वर्तते न सतामिव\n",
    "12083045e": "आशीविषैः परिवृतः कूपस्त्वमिव पार्थिव\n",
    "12083046a": "दुर्गतीर्था बृहत्कूला करीरीवेत्रसंयुता\n",
    "12083046c": "नदी मधुरपानीया यथा राजंस्तथा भवान्\n",
    "12083046e": "श्वगृध्रगोमायुयुतो राजहंससमो ह्यसि\n",
    "12083047a": "यथाश्रित्य महावृक्षं कक्षः संवर्धते महान्\n",
    "12083047c": "ततस्तं संवृणोत्येव तमतीत्य च वर्धते\n",
    "12083048a": "तेनैवोपेन्धनो नूनं दावो दहति दारुणः\n",
    "12083048c": "तथोपमा ह्यमात्यास्ते राजंस्तान्परिशोधय\n",
    "12083049a": "भवतैव कृता राजन्भवता परिपालिताः\n",
    "12083049c": "भवन्तं पर्यवज्ञाय जिघांसन्ति भवत्प्रियम्\n",
    "12083050a": "उषितं शङ्कमानेन प्रमादं परिरक्षता\n",
    "12083050c": "अन्तःसर्प इवागारे वीरपत्न्या इवालये\n",
    "12083050e": "शीलं जिज्ञासमानेन राज्ञश्च सहजीविना\n",
    "12083051a": "कच्चिज्जितेन्द्रियो राजा कच्चिदभ्यन्तरा जिताः\n",
    "12083051c": "कच्चिदेषां प्रियो राजा कच्चिद्राज्ञः प्रियाः प्रजाः\n",
    "12083052a": "जिज्ञासुरिह संप्राप्तस्तवाहं राजसत्तम\n",
    "12083052c": "तस्य मे रोचसे राजन्क्षुधितस्येव भोजनम्\n",
    "12083053a": "अमात्या मे न रोचन्ते वितृष्णस्य यथोदकम्\n",
    "12083053c": "भवतोऽर्थकृदित्येव मयि दोषो हि तैः कृतः\n",
    "12083053e": "विद्यते कारणं नान्यदिति मे नात्र संशयः\n",
    "12083054a": "न हि तेषामहं द्रुग्धस्तत्तेषां दोषवद्गतम्\n",
    "12083054c": "अरेर्हि दुर्हताद्भेयं भग्नपृष्ठादिवोरगात्\n",
    "12083055": "राजोवाच\n",
    "12083055a": "भूयसा परिबर्हेण सत्कारेण च भूयसा\n",
    "12083055c": "पूजितो ब्राह्मणश्रेष्ठ भूयो वस गृहे मम\n",
    "12083056a": "ये त्वां ब्राह्मण नेच्छन्ति न ते वत्स्यन्ति मे गृहे\n",
    "12083056c": "भवतैव हि तज्ज्ञेयं यदिदानीमनन्तरम्\n",
    "12083057a": "यथा स्याद्दुष्कृतो दण्डो यथा च सुकृतं कृतम्\n",
    "12083057c": "तथा समीक्ष्य भगवञ्श्रेयसे विनियुङ्क्ष्व माम्\n",
    "12083058": "मुनिरुवाच\n",
    "12083058a": "अदर्शयन्निमं दोषमेकैकं दुर्बलं कुरु\n",
    "12083058c": "ततः कारणमाज्ञाय पुरुषं पुरुषं जहि\n",
    "12083059a": "एकदोषा हि बहवो मृद्नीयुरपि कण्टकान्\n",
    "12083059c": "मन्त्रभेदभयाद्राजंस्तस्मादेतद्ब्रवीमि ते\n",
    "12083060a": "वयं तु ब्राह्मणा नाम मृदुदण्डाः कृपालवः\n",
    "12083060c": "स्वस्ति चेच्छामि भवतः परेषां च यथात्मनः\n",
    "12083061a": "राजन्नात्मानमाचक्षे संबन्धी भवतो ह्यहम्\n",
    "12083061c": "मुनिः कालकवृक्षीय इत्येवमभिसंज्ञितः\n",
    "12083062a": "पितुः सखा च भवतः संमतः सत्यसंगरः\n",
    "12083062c": "व्यापन्ने भवतो राज्ये राजन्पितरि संस्थिते\n",
    "12083063a": "सर्वकामान्परित्यज्य तपस्तप्तं तदा मया\n",
    "12083063c": "स्नेहात्त्वां प्रब्रवीम्येतन्मा भूयो विभ्रमेदिति\n",
    "12083064a": "उभे दृष्ट्वा दुःखसुखे राज्यं प्राप्य यदृच्छया\n",
    "12083064c": "राज्येनामात्यसंस्थेन कथं राजन्प्रमाद्यसि\n",
    "12083065": "भीष्म उवाच\n",
    "12083065a": "ततो राजकुले नान्दी संजज्ञे भूयसी पुनः\n",
    "12083065c": "पुरोहितकुले चैव संप्राप्ते ब्राह्मणर्षभे\n",
    "12083066a": "एकच्छत्रां महीं कृत्वा कौसल्याय यशस्विने\n",
    "12083066c": "मुनिः कालकवृक्षीय ईजे क्रतुभिरुत्तमैः\n",
    "12083067a": "हितं तद्वचनं श्रुत्वा कौसल्योऽन्वशिषन्महीम्\n",
    "12083067c": "तथा च कृतवान्राजा यथोक्तं तेन भारत\n",
    "12084001": "भीष्म उवाच\n",
    "12084001a": "ह्रीनिषेधाः सदा सन्तः सत्यार्जवसमन्विताः\n",
    "12084001c": "शक्ताः कथयितुं सम्यक्ते तव स्युः सभासदः\n",
    "12084002a": "अत्याढ्यांश्चातिशूरांश्च ब्राह्मणांश्च बहुश्रुतान्\n",
    "12084002c": "सुसंतुष्टांश्च कौन्तेय महोत्साहांश्च कर्मसु\n",
    "12084003a": "एतान्सहायाँल्लिप्सेथाः सर्वास्वापत्सु भारत\n",
    "12084003c": "कुलीनः पूजितो नित्यं न हि शक्तिं निगूहति\n",
    "12084004a": "प्रसन्नं ह्यप्रसन्नं वा पीडितं हृतमेव वा\n",
    "12084004c": "आवर्तयति भूयिष्ठं तदेको ह्यनुपालितः\n",
    "12084005a": "कुलीना देशजाः प्राज्ञा रूपवन्तो बहुश्रुताः\n",
    "12084005c": "प्रगल्भाश्चानुरक्ताश्च ते तव स्युः परिच्छदाः\n",
    "12084006a": "दौष्कुलेयाश्च लुब्धाश्च नृशंसा निरपत्रपाः\n",
    "12084006c": "ते त्वां तात निषेवेयुर्यावदार्द्रकपाणयः\n",
    "12084007a": "अर्थमानार्घ्यसत्कारैर्भोगैरुच्चावचैः प्रियान्\n",
    "12084007c": "यानर्थभाजो मन्येथास्ते ते स्युः सुखभागिनः\n",
    "12084008a": "अभिन्नवृत्ता विद्वांसः सद्वृत्ताश्चरितव्रताः\n",
    "12084008c": "न त्वां नित्यार्थिनो जह्युरक्षुद्राः सत्यवादिनः\n",
    "12084009a": "अनार्या ये न जानन्ति समयं मन्दचेतसः\n",
    "12084009c": "तेभ्यः प्रतिजुगुप्सेथा जानीयाः समयच्युतान्\n",
    "12084010a": "नैकमिच्छेद्गणं हित्वा स्याच्चेदन्यतरग्रहः\n",
    "12084010c": "यस्त्वेको बहुभिः श्रेयान्कामं तेन गणं त्यजेत्\n",
    "12084011a": "श्रेयसो लक्षणं ह्येतद्विक्रमो यस्य दृश्यते\n",
    "12084011c": "कीर्तिप्रधानो यश्च स्यात्समये यश्च तिष्ठति\n",
    "12084012a": "समर्थान्पूजयेद्यश्च नास्पर्ध्यैः स्पर्धते च यः\n",
    "12084012c": "न च कामाद्भयात्क्रोधाल्लोभाद्वा धर्ममुत्सृजेत्\n",
    "12084013a": "अमानी सत्यवाक्शक्तो जितात्मा मान्यमानिता\n",
    "12084013c": "स ते मन्त्रसहायः स्यात्सर्वावस्थं परीक्षितः\n",
    "12084014a": "कुलीनः सत्यसंपन्नस्तितिक्षुर्दक्ष आत्मवान्\n",
    "12084014c": "शूरः कृतज्ञः सत्यश्च श्रेयसः पार्थ लक्षणम्\n",
    "12084015a": "तस्यैवं वर्तमानस्य पुरुषस्य विजानतः\n",
    "12084015c": "अमित्राः संप्रसीदन्ति ततो मित्रीभवन्त्यपि\n",
    "12084016a": "अत ऊर्ध्वममात्यानां परीक्षेत गुणागुणान्\n",
    "12084016c": "संयतात्मा कृतप्रज्ञो भूतिकामश्च भूमिपः\n",
    "12084017a": "संबद्धाः पुरुषैराप्तैरभिजातैः स्वदेशजैः\n",
    "12084017c": "अहार्यैरव्यभीचारैः सर्वतः सुपरीक्षितैः\n",
    "12084018a": "योधाः स्रौवास्तथा मौलास्तथैवान्येऽप्यवस्कृताः\n",
    "12084018c": "कर्तव्या भूतिकामेन पुरुषेण बुभूषता\n",
    "12084019a": "येषां वैनयिकी बुद्धिः प्रकृता चैव शोभना\n",
    "12084019c": "तेजो धैर्यं क्षमा शौचमनुराग स्थितिर्धृतिः\n",
    "12084020a": "परीक्षितगुणान्नित्यं प्रौढभावान्धुरंधरान्\n",
    "12084020c": "पञ्चोपधाव्यतीतांश्च कुर्याद्राजार्थकारिणः\n",
    "12084021a": "पर्याप्तवचनान्वीरान्प्रतिपत्तिविशारदान्\n",
    "12084021c": "कुलीनान्सत्यसंपन्नानिङ्गितज्ञाननिष्ठुरान्\n",
    "12084022a": "देशकालविधानज्ञान्भर्तृकार्यहितैषिणः\n",
    "12084022c": "नित्यमर्थेषु सर्वेषु राजा कुर्वीत मन्त्रिणः\n",
    "12084023a": "हीनतेजा ह्यसंहृष्टो नैव जातु व्यवस्यति\n",
    "12084023c": "अवश्यं जनयत्येव सर्वकर्मसु संशयान्\n",
    "12084024a": "एवमल्पश्रुतो मन्त्री कल्याणाभिजनोऽप्युत\n",
    "12084024c": "धर्मार्थकामयुक्तोऽपि नालं मन्त्रं परीक्षितुम्\n",
    "12084025a": "तथैवानभिजातोऽपि काममस्तु बहुश्रुतः\n",
    "12084025c": "अनायक इवाचक्षुर्मुह्यत्यूह्येषु कर्मसु\n",
    "12084026a": "यो वा ह्यस्थिरसंकल्पो बुद्धिमानागतागमः\n",
    "12084026c": "उपायज्ञोऽपि नालं स कर्म यापयितुं चिरम्\n",
    "12084027a": "केवलात्पुनराचारात्कर्मणो नोपपद्यते\n",
    "12084027c": "परिमर्शो विशेषाणामश्रुतस्येह दुर्मतेः\n",
    "12084028a": "मन्त्रिण्यननुरक्ते तु विश्वासो न हि विद्यते\n",
    "12084028c": "तस्मादननुरक्ताय नैव मन्त्रं प्रकाशयेत्\n",
    "12084029a": "व्यथयेद्धि स राजानं मन्त्रिभिः सहितोऽनृजुः\n",
    "12084029c": "मारुतोपहतच्छिद्रैः प्रविश्याग्निरिव द्रुमम्\n",
    "12084030a": "संक्रुध्यत्येकदा स्वामी स्थानाच्चैवापकर्षति\n",
    "12084030c": "वाचा क्षिपति संरब्धस्ततः पश्चात्प्रसीदति\n",
    "12084031a": "तानि तान्यनुरक्तेन शक्यान्यनुतितिक्षितुम्\n",
    "12084031c": "मन्त्रिणां च भवेत्क्रोधो विस्फूर्जितमिवाशनेः\n",
    "12084032a": "यस्तु संहरते तानि भर्तुः प्रियचिकीर्षया\n",
    "12084032c": "समानसुखदुःखं तं पृच्छेदर्थेषु मानवम्\n",
    "12084033a": "अनृजुस्त्वनुरक्तोऽपि संपन्नश्चेतरैर्गुणैः\n",
    "12084033c": "राज्ञः प्रज्ञानयुक्तोऽपि न मन्त्रं श्रोतुमर्हति\n",
    "12084034a": "योऽमित्रैः सह संबद्धो न पौरान्बहु मन्यते\n",
    "12084034c": "स सुहृत्तादृशो राज्ञो न मन्त्रं श्रोतुमर्हति\n",
    "12084035a": "अविद्वानशुचिः स्तब्धः शत्रुसेवी विकत्थनः\n",
    "12084035c": "स सुहृत्क्रोधनो लुब्धो न मन्त्रं श्रोतुमर्हति\n",
    "12084036a": "आगन्तुश्चानुरक्तोऽपि काममस्तु बहुश्रुतः\n",
    "12084036c": "सत्कृतः संविभक्तो वा न मन्त्रं श्रोतुमर्हति\n",
    "12084037a": "यस्त्वल्पेनापि कार्येण सकृदाक्षारितो भवेत्\n",
    "12084037c": "पुनरन्यैर्गुणैर्युक्तो न मन्त्रं श्रोतुमर्हति\n",
    "12084038a": "कृतप्रज्ञश्च मेधावी बुधो जानपदः शुचिः\n",
    "12084038c": "सर्वकर्मसु यः शुद्धः स मन्त्रं श्रोतुमर्हति\n",
    "12084039a": "ज्ञानविज्ञानसंपन्नः प्रकृतिज्ञः परात्मनोः\n",
    "12084039c": "सुहृदात्मसमो राज्ञः स मन्त्रं श्रोतुमर्हति\n",
    "12084040a": "सत्यवाक्शीलसंपन्नो गम्भीरः सत्रपो मृदुः\n",
    "12084040c": "पितृपैतामहो यः स्यात्स मन्त्रं श्रोतुमर्हति\n",
    "12084041a": "संतुष्टः संमतः सत्यः शौटीरो द्वेष्यपापकः\n",
    "12084041c": "मन्त्रवित्कालविच्छूरः स मन्त्रं श्रोतुमर्हति\n",
    "12084042a": "सर्वलोकं समं शक्तः सान्त्वेन कुरुते वशे\n",
    "12084042c": "तस्मै मन्त्रः प्रयोक्तव्यो दण्डमाधित्सता नृप\n",
    "12084043a": "पौरजानपदा यस्मिन्विश्वासं धर्मतो गताः\n",
    "12084043c": "योद्धा नयविपश्चिच्च स मन्त्रं श्रोतुमर्हति\n",
    "12084044a": "तस्मात्सर्वैर्गुणैरेतैरुपपन्नाः सुपूजिताः\n",
    "12084044c": "मन्त्रिणः प्रकृतिज्ञाः स्युस्त्र्यवरा महदीप्सवः\n",
    "12084045a": "स्वासु प्रकृतिषु छिद्रं लक्षयेरन्परस्य च\n",
    "12084045c": "मन्त्रिणो मन्त्रमूलं हि राज्ञो राष्ट्रं विवर्धते\n",
    "12084046a": "नास्य छिद्रं परः पश्येच्छिद्रेषु परमन्वियात्\n",
    "12084046c": "गूहेत्कूर्म इवाङ्गानि रक्षेद्विवरमात्मनः\n",
    "12084047a": "मन्त्रग्राहा हि राज्यस्य मन्त्रिणो ये मनीषिणः\n",
    "12084047c": "मन्त्रसंहननो राजा मन्त्राङ्गानीतरो जनः\n",
    "12084048a": "राज्यं प्रणिधिमूलं हि मन्त्रसारं प्रचक्षते\n",
    "12084048c": "स्वामिनं त्वनुवर्तन्ति वृत्त्यर्थमिह मन्त्रिणः\n",
    "12084049a": "स विनीय मदक्रोधौ मानमीर्ष्यां च निर्वृतः\n",
    "12084049c": "नित्यं पञ्चोपधातीतैर्मन्त्रयेत्सह मन्त्रिभिः\n",
    "12084050a": "तेषां त्रयाणां विविधं विमर्शं; बुध्येत चित्तं विनिवेश्य तत्र\n",
    "12084050c": "स्वनिश्चयं तं परनिश्चयं च; निवेदयेदुत्तरमन्त्रकाले\n",
    "12084051a": "धर्मार्थकामज्ञमुपेत्य पृच्छे;द्युक्तो गुरुं ब्राह्मणमुत्तमार्थम्\n",
    "12084051c": "निष्ठा कृता तेन यदा सह स्या;त्तं तत्र मार्गं प्रणयेदसक्तम्\n",
    "12084052a": "एवं सदा मन्त्रयितव्यमाहु;र्ये मन्त्रतत्त्वार्थविनिश्चयज्ञाः\n",
    "12084052c": "तस्मात्त्वमेवं प्रणयेः सदैव; मन्त्रं प्रजासंग्रहणे समर्थम्\n",
    "12084053a": "न वामनाः कुब्जकृशा न खञ्जा; नान्धा जडाः स्त्री न नपुंसकं च\n",
    "12084053c": "न चात्र तिर्यङ्न पुरो न पश्चा;न्नोर्ध्वं न चाधः प्रचरेत कश्चित्\n",
    "12084054a": "आरुह्य वातायनमेव शून्यं; स्थलं प्रकाशं कुशकाशहीनम्\n",
    "12084054c": "वागङ्गदोषान्परिहृत्य मन्त्रं; संमन्त्रयेत्कार्यमहीनकालम्\n",
    "12085001": "भीष्म उवाच\n",
    "12085001a": "अत्राप्युदाहरन्तीममितिहासं पुरातनम्\n",
    "12085001c": "बृहस्पतेश्च संवादं शक्रस्य च युधिष्ठिर\n",
    "12085002": "शक्र उवाच\n",
    "12085002a": "किं स्विदेकपदं ब्रह्मन्पुरुषः सम्यगाचरन्\n",
    "12085002c": "प्रमाणं सर्वभूतानां यशश्चैवाप्नुयान्महत्\n",
    "12085003": "बृहस्पतिरुवाच\n",
    "12085003a": "सान्त्वमेकपदं शक्र पुरुषः सम्यगाचरन्\n",
    "12085003c": "प्रमाणं सर्वभूतानां यशश्चैवाप्नुयान्महत्\n",
    "12085004a": "एतदेकपदं शक्र सर्वलोकसुखावहम्\n",
    "12085004c": "आचरन्सर्वभूतेषु प्रियो भवति सर्वदा\n",
    "12085005a": "यो हि नाभाषते किंचित्सततं भ्रुकुटीमुखः\n",
    "12085005c": "द्वेष्यो भवति भूतानां स सान्त्वमिह नाचरन्\n",
    "12085006a": "यस्तु पूर्वमभिप्रेक्ष्य पूर्वमेवाभिभाषते\n",
    "12085006c": "स्मितपूर्वाभिभाषी च तस्य लोकः प्रसीदति\n",
    "12085007a": "दानमेव हि सर्वत्र सान्त्वेनानभिजल्पितम्\n",
    "12085007c": "न प्रीणयति भूतानि निर्व्यञ्जनमिवाशनम्\n",
    "12085008a": "अदाता ह्यपि भूतानां मधुरामीरयन्गिरम्\n",
    "12085008c": "सर्वलोकमिमं शक्र सान्त्वेन कुरुते वशे\n",
    "12085009a": "तस्मात्सान्त्वं प्रकर्तव्यं दण्डमाधित्सतामिह\n",
    "12085009c": "फलं च जनयत्येवं न चास्योद्विजते जनः\n",
    "12085010a": "सुकृतस्य हि सान्त्वस्य श्लक्ष्णस्य मधुरस्य च\n",
    "12085010c": "सम्यगासेव्यमानस्य तुल्यं जातु न विद्यते\n",
    "12085011": "भीष्म उवाच\n",
    "12085011a": "इत्युक्तः कृतवान्सर्वं तथा शक्रः पुरोधसा\n",
    "12085011c": "तथा त्वमपि कौन्तेय सम्यगेतत्समाचर\n",
    "12086001": "युधिष्ठिर उवाच\n",
    "12086001a": "कथं स्विदिह राजेन्द्र पालयन्पार्थिवः प्रजाः\n",
    "12086001c": "प्रति धर्मं विशेषेण कीर्तिमाप्नोति शाश्वतीम्\n",
    "12086002": "भीष्म उवाच\n",
    "12086002a": "व्यवहारेण शुद्धेन प्रजापालनतत्परः\n",
    "12086002c": "प्राप्य धर्मं च कीर्तिं च लोकावाप्नोत्युभौ शुचिः\n",
    "12086003": "युधिष्ठिर उवाच\n",
    "12086003a": "कीदृशं व्यवहारं तु कैश्च व्यवहरेन्नृपः\n",
    "12086003c": "एतत्पृष्टो महाप्राज्ञ यथावद्वक्तुमर्हसि\n",
    "12086004a": "ये चैते पूर्वकथिता गुणास्ते पुरुषं प्रति\n",
    "12086004c": "नैकस्मिन्पुरुषे ह्येते विद्यन्त इति मे मतिः\n",
    "12086005": "भीष्म उवाच\n",
    "12086005a": "एवमेतन्महाप्राज्ञ यथा वदसि बुद्धिमान्\n",
    "12086005c": "दुर्लभः पुरुषः कश्चिदेभिर्गुणगुणैर्युतः\n",
    "12086006a": "किं तु संक्षेपतः शीलं प्रयत्ने नेह दुर्लभम्\n",
    "12086006c": "वक्ष्यामि तु यथामात्यान्यादृशांश्च करिष्यसि\n",
    "12086007a": "चतुरो ब्राह्मणान्वैद्यान्प्रगल्भान्सात्त्विकाञ्शुचीन्\n",
    "12086007c": "त्रींश्च शूद्रान्विनीतांश्च शुचीन्कर्मणि पूर्वके\n",
    "12086008a": "अष्टाभिश्च गुणैर्युक्तं सूतं पौराणिकं चरेत्\n",
    "12086008c": "पञ्चाशद्वर्षवयसं प्रगल्भमनसूयकम्\n",
    "12086009a": "मतिस्मृतिसमायुक्तं विनीतं समदर्शनम्\n",
    "12086009c": "कार्ये विवदमानानां शक्तमर्थेष्वलोलुपम्\n",
    "12086010a": "विवर्जितानां व्यसनैः सुघोरैः सप्तभिर्भृशम्\n",
    "12086010c": "अष्टानां मन्त्रिणां मध्ये मन्त्रं राजोपधारयेत्\n",
    "12086011a": "ततः संप्रेषयेद्राष्ट्रे राष्ट्रायाथ च दर्शयेत्\n",
    "12086011c": "अनेन व्यवहारेण द्रष्टव्यास्ते प्रजाः सदा\n",
    "12086012a": "न चापि गूढं कार्यं ते ग्राह्यं कार्योपघातकम्\n",
    "12086012c": "कार्ये खलु विपन्ने त्वां सोऽधर्मस्तांश्च पीडयेत्\n",
    "12086013a": "विद्रवेच्चैव राष्ट्रं ते श्येनात्पक्षिगणा इव\n",
    "12086013c": "परिस्रवेच्च सततं नौर्विशीर्णेव सागरे\n",
    "12086014a": "प्रजाः पालयतोऽसम्यगधर्मेणेह भूपतेः\n",
    "12086014c": "हार्दं भयं संभवति स्वर्गश्चास्य विरुध्यते\n",
    "12086015a": "अथ योऽधर्मतः पाति राजामात्योऽथ वात्मजः\n",
    "12086015c": "धर्मासने नियुक्तः सन्धर्ममूलं नरर्षभ\n",
    "12086016a": "कार्येष्वधिकृताः सम्यगकुर्वन्तो नृपानुगाः\n",
    "12086016c": "आत्मानं पुरतः कृत्वा यान्त्यधः सहपार्थिवाः\n",
    "12086017a": "बलात्कृतानां बलिभिः कृपणं बहु जल्पताम्\n",
    "12086017c": "नाथो वै भूमिपो नित्यमनाथानां नृणां भवेत्\n",
    "12086018a": "ततः साक्षिबलं साधु द्वैधे वादकृतं भवेत्\n",
    "12086018c": "असाक्षिकमनाथं वा परीक्ष्यं तद्विशेषतः\n",
    "12086019a": "अपराधानुरूपं च दण्डं पापेषु पातयेत्\n",
    "12086019c": "उद्वेजयेद्धनैरृद्धान्दरिद्रान्वधबन्धनैः\n",
    "12086020a": "विनयैरपि दुर्वृत्तान्प्रहारैरपि पार्थिवः\n",
    "12086020c": "सान्त्वेनोपप्रदानेन शिष्टांश्च परिपालयेत्\n",
    "12086021a": "राज्ञो वधं चिकीर्षेद्यस्तस्य चित्रो वधो भवेत्\n",
    "12086021c": "आजीवकस्य स्तेनस्य वर्णसंकरकस्य च\n",
    "12086022a": "सम्यक्प्रणयतो दण्डं भूमिपस्य विशां पते\n",
    "12086022c": "युक्तस्य वा नास्त्यधर्मो धर्म एवेह शाश्वतः\n",
    "12086023a": "कामकारेण दण्डं तु यः कुर्यादविचक्षणः\n",
    "12086023c": "स इहाकीर्तिसंयुक्तो मृतो नरकमाप्नुयात्\n",
    "12086024a": "न परस्य श्रवादेव परेषां दण्डमर्पयेत्\n",
    "12086024c": "आगमानुगमं कृत्वा बध्नीयान्मोक्षयेत वा\n",
    "12086025a": "न तु हन्यान्नृपो जातु दूतं कस्यांचिदापदि\n",
    "12086025c": "दूतस्य हन्ता निरयमाविशेत्सचिवैः सह\n",
    "12086026a": "यथोक्तवादिनं दूतं क्षत्रधर्मरतो नृपः\n",
    "12086026c": "यो हन्यात्पितरस्तस्य भ्रूणहत्यामवाप्नुयुः\n",
    "12086027a": "कुलीनः शीलसंपन्नो वाग्मी दक्षः प्रियंवदः\n",
    "12086027c": "यथोक्तवादी स्मृतिमान्दूतः स्यात्सप्तभिर्गुणैः\n",
    "12086028a": "एतैरेव गुणैर्युक्तः प्रतीहारोऽस्य रक्षिता\n",
    "12086028c": "शिरोरक्षश्च भवति गुणैरेतैः समन्वितः\n",
    "12086029a": "धर्मार्थशास्त्रतत्त्वज्ञः संधिविग्रहको भवेत्\n",
    "12086029c": "मतिमान्धृतिमान्धीमान्रहस्यविनिगूहिता\n",
    "12086030a": "कुलीनः सत्यसंपन्नः शक्तोऽमात्यः प्रशंसितः\n",
    "12086030c": "एतैरेव गुणैर्युक्तस्तथा सेनापतिर्भवेत्\n",
    "12086031a": "व्यूहयन्त्रायुधीयानां तत्त्वज्ञो विक्रमान्वितः\n",
    "12086031c": "वर्षशीतोष्णवातानां सहिष्णुः पररन्ध्रवित्\n",
    "12086032a": "विश्वासयेत्परांश्चैव विश्वसेन्न तु कस्यचित्\n",
    "12086032c": "पुत्रेष्वपि हि राजेन्द्र विश्वासो न प्रशस्यते\n",
    "12086033a": "एतच्छास्त्रार्थतत्त्वं तु तवाख्यातं मयानघ\n",
    "12086033c": "अविश्वासो नरेन्द्राणां गुह्यं परममुच्यते\n",
    "12087001": "युधिष्ठिर उवाच\n",
    "12087001a": "कथंविधं पुरं राजा स्वयमावस्तुमर्हति\n",
    "12087001c": "कृतं वा कारयित्वा वा तन्मे ब्रूहि पितामह\n",
    "12087002": "भीष्म उवाच\n",
    "12087002a": "यत्र कौन्तेय वस्तव्यं सपुत्रभ्रातृबन्धुना\n",
    "12087002c": "न्याय्यं तत्र परिप्रष्टुं गुप्तिं वृत्तिं च भारत\n",
    "12087003a": "तस्मात्ते वर्तयिष्यामि दुर्गकर्म विशेषतः\n",
    "12087003c": "श्रुत्वा तथा विधातव्यमनुष्ठेयं च यत्नतः\n",
    "12087004a": "षड्विधं दुर्गमास्थाय पुराण्यथ निवेशयेत्\n",
    "12087004c": "सर्वसंपत्प्रधानं यद्बाहुल्यं वापि संभवेत्\n",
    "12087005a": "धन्वदुर्गं महीदुर्गं गिरिदुर्गं तथैव च\n",
    "12087005c": "मनुष्यदुर्गमब्दुर्गं वनदुर्गं च तानि षट्\n",
    "12087006a": "यत्पुरं दुर्गसंपन्नं धान्यायुधसमन्वितम्\n",
    "12087006c": "दृढप्राकारपरिखं हस्त्यश्वरथसंकुलम्\n",
    "12087007a": "विद्वांसः शिल्पिनो यत्र निचयाश्च सुसंचिताः\n",
    "12087007c": "धार्मिकश्च जनो यत्र दाक्ष्यमुत्तममास्थितः\n",
    "12087008a": "ऊर्जस्विनरनागाश्वं चत्वरापणशोभितम्\n",
    "12087008c": "प्रसिद्धव्यवहारं च प्रशान्तमकुतोभयम्\n",
    "12087009a": "सुप्रभं सानुनादं च सुप्रशस्तनिवेशनम्\n",
    "12087009c": "शूराढ्यजनसंपन्नं ब्रह्मघोषानुनादितम्\n",
    "12087010a": "समाजोत्सवसंपन्नं सदापूजितदैवतम्\n",
    "12087010c": "वश्यामात्यबलो राजा तत्पुरं स्वयमावसेत्\n",
    "12087011a": "तत्र कोशं बलं मित्रं व्यवहारं च वर्धयेत्\n",
    "12087011c": "पुरे जनपदे चैव सर्वदोषान्निवर्तयेत्\n",
    "12087012a": "भाण्डागारायुधागारं प्रयत्नेनाभिवर्धयेत्\n",
    "12087012c": "निचयान्वर्धयेत्सर्वांस्तथा यन्त्रगदागदान्\n",
    "12087013a": "काष्ठलोहतुषाङ्गारदारुशृङ्गास्थिवैणवान्\n",
    "12087013c": "मज्जास्नेहवसाक्षौद्रमौषधग्राममेव च\n",
    "12087014a": "शणं सर्जरसं धान्यमायुधानि शरांस्तथा\n",
    "12087014c": "चर्म स्नायु तथा वेत्रं मुञ्जबल्बजधन्वनान्\n",
    "12087015a": "आशयाश्चोदपानाश्च प्रभूतसलिला वराः\n",
    "12087015c": "निरोद्धव्याः सदा राज्ञा क्षीरिणश्च महीरुहाः\n",
    "12087016a": "सत्कृताश्च प्रयत्नेन आचार्यर्त्विक्पुरोहिताः\n",
    "12087016c": "महेष्वासाः स्थपतयः सांवत्सरचिकित्सकाः\n",
    "12087017a": "प्राज्ञा मेधाविनो दान्ता दक्षाः शूरा बहुश्रुताः\n",
    "12087017c": "कुलीनाः सत्त्वसंपन्ना युक्ताः सर्वेषु कर्मसु\n",
    "12087018a": "पूजयेद्धार्मिकान्राजा निगृह्णीयादधार्मिकान्\n",
    "12087018c": "नियुञ्ज्याच्च प्रयत्नेन सर्ववर्णान्स्वकर्मसु\n",
    "12087019a": "बाह्यमाभ्यन्तरं चैव पौरजानपदं जनम्\n",
    "12087019c": "चारैः सुविदितं कृत्वा ततः कर्म प्रयोजयेत्\n",
    "12087020a": "चारान्मन्त्रं च कोशं च मन्त्रं चैव विशेषतः\n",
    "12087020c": "अनुतिष्ठेत्स्वयं राजा सर्वं ह्यत्र प्रतिष्ठितम्\n",
    "12087021a": "उदासीनारिमित्राणां सर्वमेव चिकीर्षितम्\n",
    "12087021c": "पुरे जनपदे चैव ज्ञातव्यं चारचक्षुषा\n",
    "12087022a": "ततस्तथा विधातव्यं सर्वमेवाप्रमादतः\n",
    "12087022c": "भक्तान्पूजयता नित्यं द्विषतश्च निगृह्णता\n",
    "12087023a": "यष्टव्यं क्रतुभिर्नित्यं दातव्यं चाप्यपीडया\n",
    "12087023c": "प्रजानां रक्षणं कार्यं न कार्यं कर्म गर्हितम्\n",
    "12087024a": "कृपणानाथवृद्धानां विधवानां च योषिताम्\n",
    "12087024c": "योगक्षेमं च वृत्तिं च नित्यमेव प्रकल्पयेत्\n",
    "12087025a": "आश्रमेषु यथाकालं चेलभाजनभोजनम्\n",
    "12087025c": "सदैवोपहरेद्राजा सत्कृत्यानवमन्य च\n",
    "12087026a": "आत्मानं सर्वकार्याणि तापसे राज्यमेव च\n",
    "12087026c": "निवेदयेत्प्रयत्नेन तिष्ठेत्प्रह्वश्च सर्वदा\n",
    "12087027a": "सर्वार्थत्यागिनं राजा कुले जातं बहुश्रुतम्\n",
    "12087027c": "पूजयेत्तादृशं दृष्ट्वा शयनासनभोजनैः\n",
    "12087028a": "तस्मिन्कुर्वीत विश्वासं राजा कस्यांचिदापदि\n",
    "12087028c": "तापसेषु हि विश्वासमपि कुर्वन्ति दस्यवः\n",
    "12087029a": "तस्मिन्निधीनादधीत प्रज्ञां पर्याददीत च\n",
    "12087029c": "न चाप्यभीक्ष्णं सेवेत भृशं वा प्रतिपूजयेत्\n",
    "12087030a": "अन्यः कार्यः स्वराष्ट्रेषु परराष्ट्रेषु चापरः\n",
    "12087030c": "अटवीष्वपरः कार्यः सामन्तनगरेषु च\n",
    "12087031a": "तेषु सत्कारसंस्कारान्संविभागांश्च कारयेत्\n",
    "12087031c": "परराष्ट्राटवीस्थेषु यथा स्वविषये तथा\n",
    "12087032a": "ते कस्यांचिदवस्थायां शरणं शरणार्थिने\n",
    "12087032c": "राज्ञे दद्युर्यथाकामं तापसाः संशितव्रताः\n",
    "12087033a": "एष ते लक्षणोद्देशः संक्षेपेण प्रकीर्तितः\n",
    "12087033c": "यादृशं नगरं राजा स्वयमावस्तुमर्हति\n",
    "12088001": "युधिष्ठिर उवाच\n",
    "12088001a": "राष्ट्रगुप्तिं च मे राजन्राष्ट्रस्यैव च संग्रहम्\n",
    "12088001c": "सम्यग्जिज्ञासमानाय प्रब्रूहि भरतर्षभ\n",
    "12088002": "भीष्म उवाच\n",
    "12088002a": "राष्ट्रगुप्तिं च ते सम्यग्राष्ट्रस्यैव च संग्रहम्\n",
    "12088002c": "हन्त सर्वं प्रवक्ष्यामि तत्त्वमेकमनाः शृणु\n",
    "12088003a": "ग्रामस्याधिपतिः कार्यो दशग्राम्यस्तथापरः\n",
    "12088003c": "द्विगुणायाः शतस्यैवं सहस्रस्य च कारयेत्\n",
    "12088004a": "ग्रामे यान्ग्रामदोषांश्च ग्रामिकः परिपालयेत्\n",
    "12088004c": "तान्ब्रूयाद्दशपायासौ स तु विंशतिपाय वै\n",
    "12088005a": "सोऽपि विंशत्यधिपतिर्वृत्तं जानपदे जने\n",
    "12088005c": "ग्रामाणां शतपालाय सर्वमेव निवेदयेत्\n",
    "12088006a": "यानि ग्रामीणभोज्यानि ग्रामिकस्तान्युपाश्नुयात्\n",
    "12088006c": "दशपस्तेन भर्तव्यस्तेनापि द्विगुणाधिपः\n",
    "12088007a": "ग्रामं ग्रामशताध्यक्षो भोक्तुमर्हति सत्कृतः\n",
    "12088007c": "महान्तं भरतश्रेष्ठ सुस्फीतजनसंकुलम्\n",
    "12088007e": "तत्र ह्यनेकमायत्तं राज्ञो भवति भारत\n",
    "12088008a": "शाखानगरमर्हस्तु सहस्रपतिरुत्तमम्\n",
    "12088008c": "धान्यहैरण्यभोगेन भोक्तुं राष्ट्रिय उद्यतः\n",
    "12088009a": "तथा यद्ग्रामकृत्यं स्याद्ग्रामिकृत्यं च ते स्वयम्\n",
    "12088009c": "धर्मज्ञः सचिवः कश्चित्तत्प्रपश्येदतन्द्रितः\n",
    "12088010a": "नगरे नगरे च स्यादेकः सर्वार्थचिन्तकः\n",
    "12088010c": "उच्चैःस्थाने घोररूपो नक्षत्राणामिव ग्रहः\n",
    "12088010e": "भवेत्स तान्परिक्रामेत्सर्वानेव सदा स्वयम्\n",
    "12088011a": "विक्रयं क्रयमध्वानं भक्तं च सपरिव्ययम्\n",
    "12088011c": "योगक्षेमं च संप्रेक्ष्य वणिजः कारयेत्करान्\n",
    "12088012a": "उत्पत्तिं दानवृत्तिं च शिल्पं संप्रेक्ष्य चासकृत्\n",
    "12088012c": "शिल्पप्रतिकरानेव शिल्पिनः प्रति कारयेत्\n",
    "12088013a": "उच्चावचकरा न्याय्याः पूर्वराज्ञां युधिष्ठिर\n",
    "12088013c": "यथा यथा न हीयेरंस्तथा कुर्यान्महीपतिः\n",
    "12088014a": "फलं कर्म च संप्रेक्ष्य ततः सर्वं प्रकल्पयेत्\n",
    "12088014c": "फलं कर्म च निर्हेतु न कश्चित्संप्रवर्तयेत्\n",
    "12088015a": "यथा राजा च कर्ता च स्यातां कर्मणि भागिनौ\n",
    "12088015c": "समवेक्ष्य तथा राज्ञा प्रणेयाः सततं कराः\n",
    "12088016a": "नोच्छिन्द्यादात्मनो मूलं परेषां वापि तृष्णया\n",
    "12088016c": "ईहाद्वाराणि संरुध्य राजा संप्रीतिदर्शनः\n",
    "12088017a": "प्रद्विषन्ति परिख्यातं राजानमतिखादिनम्\n",
    "12088017c": "प्रद्विष्टस्य कुतः श्रेयः संप्रियो लभते प्रियम्\n",
    "12088018a": "वत्सौपम्येन दोग्धव्यं राष्ट्रमक्षीणबुद्धिना\n",
    "12088018c": "भृतो वत्सो जातबलः पीडां सहति भारत\n",
    "12088019a": "न कर्म कुरुते वत्सो भृशं दुग्धो युधिष्ठिर\n",
    "12088019c": "राष्ट्रमप्यतिदुग्धं हि न कर्म कुरुते महत्\n",
    "12088020a": "यो राष्ट्रमनुगृह्णाति परिगृह्य स्वयं नृपः\n",
    "12088020c": "संजातमुपजीवन्स लभते सुमहत्फलम्\n",
    "12088021a": "आपदर्थं हि निचयान्राजान इह चिन्वते\n",
    "12088021c": "राष्ट्रं च कोशभूतं स्यात्कोशो वेश्मगतस्तथा\n",
    "12088022a": "पौरजानपदान्सर्वान्संश्रितोपाश्रितांस्तथा\n",
    "12088022c": "यथाशक्त्यनुकम्पेत सर्वानभ्यन्तरानपि\n",
    "12088023a": "बाह्यं जनं भेदयित्वा भोक्तव्यो मध्यमः सुखम्\n",
    "12088023c": "एवं न संप्रकुप्यन्ते जनाः सुखितदुःखिताः\n",
    "12088024a": "प्रागेव तु करादानमनुभाष्य पुनः पुनः\n",
    "12088024c": "संनिपत्य स्वविषये भयं राष्ट्रे प्रदर्शयेत्\n",
    "12088025a": "इयमापत्समुत्पन्ना परचक्रभयं महत्\n",
    "12088025c": "अपि नान्ताय कल्पेत वेणोरिव फलागमः\n",
    "12088026a": "अरयो मे समुत्थाय बहुभिर्दस्युभिः सह\n",
    "12088026c": "इदमात्मवधायैव राष्ट्रमिच्छन्ति बाधितुम्\n",
    "12088027a": "अस्यामापदि घोरायां संप्राप्ते दारुणे भये\n",
    "12088027c": "परित्राणाय भवतां प्रार्थयिष्ये धनानि वः\n",
    "12088028a": "प्रतिदास्ये च भवतां सर्वं चाहं भयक्षये\n",
    "12088028c": "नारयः प्रतिदास्यन्ति यद्धरेयुर्बलादितः\n",
    "12088029a": "कलत्रमादितः कृत्वा नश्येत्स्वं स्वयमेव हि\n",
    "12088029c": "अपि चेत्पुत्रदारार्थमर्थसंचय इष्यते\n",
    "12088030a": "नन्दामि वः प्रभावेन पुत्राणामिव चोदये\n",
    "12088030c": "यथाशक्त्यनुगृह्णामि राष्ट्रस्यापीडया च वः\n",
    "12088031a": "आपत्स्वेव च वोढव्यं भवद्भिः सद्गवैरिव\n",
    "12088031c": "न वः प्रियतरं कार्यं धनं कस्यांचिदापदि\n",
    "12088032a": "इति वाचा मधुरया श्लक्ष्णया सोपचारया\n",
    "12088032c": "स्वरश्मीनभ्यवसृजेद्युगमादाय कालवित्\n",
    "12088033a": "प्रचारं भृत्यभरणं व्ययं गोग्रामतो भयम्\n",
    "12088033c": "योगक्षेमं च संप्रेक्ष्य गोमिनः कारयेत्करान्\n",
    "12088034a": "उपेक्षिता हि नश्येयुर्गोमिनोऽरण्यवासिनः\n",
    "12088034c": "तस्मात्तेषु विशेषेण मृदुपूर्वं समाचरेत्\n",
    "12088035a": "सान्त्वनं रक्षणं दानमवस्था चाप्यभीक्ष्णशः\n",
    "12088035c": "गोमिनां पार्थ कर्तव्यं संविभागाः प्रियाणि च\n",
    "12088036a": "अजस्रमुपयोक्तव्यं फलं गोमिषु सर्वतः\n",
    "12088036c": "प्रभावयति राष्ट्रं च व्यवहारं कृषिं तथा\n",
    "12088037a": "तस्माद्गोमिषु यत्नेन प्रीतिं कुर्याद्विचक्षणः\n",
    "12088037c": "दयावानप्रमत्तश्च करान्संप्रणयन्मृदून्\n",
    "12088038a": "सर्वत्र क्षेमचरणं सुलभं तात गोमिभिः\n",
    "12088038c": "न ह्यतः सदृशं किंचिद्धनमस्ति युधिष्ठिर\n",
    "12089001": "युधिष्ठिर उवाच\n",
    "12089001a": "यदा राजा समर्थोऽपि कोशार्थी स्यान्महामते\n",
    "12089001c": "कथं प्रवर्तेत तदा तन्मे ब्रूहि पितामह\n",
    "12089002": "भीष्म उवाच\n",
    "12089002a": "यथादेशं यथाकालमपि चैव यथाबलम्\n",
    "12089002c": "अनुशिष्यात्प्रजा राजा धर्मार्थी तद्धिते रतः\n",
    "12089003a": "यथा तासां च मन्येत श्रेय आत्मन एव च\n",
    "12089003c": "तथा धर्म्याणि सर्वाणि राजा राष्ट्रे प्रवर्तयेत्\n",
    "12089004a": "मधुदोहं दुहेद्राष्ट्रं भ्रमरान्न विपातयेत्\n",
    "12089004c": "वत्सापेक्षी दुहेच्चैव स्तनांश्च न विकुट्टयेत्\n",
    "12089005a": "जलौकावत्पिबेद्राष्ट्रं मृदुनैव नराधिप\n",
    "12089005c": "व्याघ्रीव च हरेत्पुत्रमदष्ट्वा मा पतेदिति\n",
    "12089006a": "अल्पेनाल्पेन देयेन वर्धमानं प्रदापयेत्\n",
    "12089006c": "ततो भूयस्ततो भूयः कामं वृद्धिं समाचरेत्\n",
    "12089007a": "दमयन्निव दम्यानां शश्वद्भारं प्रवर्धयेत्\n",
    "12089007c": "मृदुपूर्वं प्रयत्नेन पाशानभ्यवहारयेत्\n",
    "12089008a": "सकृत्पाशावकीर्णास्ते न भविष्यन्ति दुर्दमाः\n",
    "12089008c": "उचितेनैव भोक्तव्यास्ते भविष्यन्ति यत्नतः\n",
    "12089009a": "तस्मात्सर्वसमारम्भो दुर्लभः पुरुषव्रजः\n",
    "12089009c": "यथामुख्यान्सान्त्वयित्वा भोक्तव्य इतरो जनः\n",
    "12089010a": "ततस्तान्भेदयित्वाथ परस्परविवक्षितान्\n",
    "12089010c": "भुञ्जीत सान्त्वयित्वैव यथासुखमयत्नतः\n",
    "12089011a": "न चास्थाने न चाकाले करानेभ्योऽनुपातयेत्\n",
    "12089011c": "आनुपूर्व्येण सान्त्वेन यथाकालं यथाविधि\n",
    "12089012a": "उपायान्प्रब्रवीम्येतान्न मे माया विवक्षिता\n",
    "12089012c": "अनुपायेन दमयन्प्रकोपयति वाजिनः\n",
    "12089013a": "पानागाराणि वेशाश्च वेशप्रापणिकास्तथा\n",
    "12089013c": "कुशीलवाः सकितवा ये चान्ये केचिदीदृशाः\n",
    "12089014a": "नियम्याः सर्व एवैते ये राष्ट्रस्योपघातकाः\n",
    "12089014c": "एते राष्ट्रे हि तिष्ठन्तो बाधन्ते भद्रिकाः प्रजाः\n",
    "12089015a": "न केनचिद्याचितव्यः कश्चित्किंचिदनापदि\n",
    "12089015c": "इति व्यवस्था भूतानां पुरस्तान्मनुना कृता\n",
    "12089016a": "सर्वे तथा न जीवेयुर्न कुर्युः कर्म चेदिह\n",
    "12089016c": "सर्व एव त्रयो लोका न भवेयुरसंशयम्\n",
    "12089017a": "प्रभुर्नियमने राजा य एतान्न नियच्छति\n",
    "12089017c": "भुङ्क्ते स तस्य पापस्य चतुर्भागमिति श्रुतिः\n",
    "12089017e": "तथा कृतस्य धर्मस्य चतुर्भागमुपाश्नुते\n",
    "12089018a": "स्थानान्येतानि संगम्य प्रसङ्गे भूतिनाशनः\n",
    "12089018c": "कामप्रसक्तः पुरुषः किमकार्यं विवर्जयेत्\n",
    "12089019a": "आपद्येव तु याचेरन्येषां नास्ति परिग्रहः\n",
    "12089019c": "दातव्यं धर्मतस्तेभ्यस्त्वनुक्रोशाद्दयार्थिना\n",
    "12089020a": "मा ते राष्ट्रे याचनका मा ते भूयुश्च दस्यवः\n",
    "12089020c": "इष्टादातार एवैते नैते भूतस्य भावकाः\n",
    "12089021a": "ये भूतान्यनुगृह्णन्ति वर्धयन्ति च ये प्रजाः\n",
    "12089021c": "ते ते राष्ट्रे प्रवर्तन्तां मा भूतानामभावकाः\n",
    "12089022a": "दण्ड्यास्ते च महाराज धनादानप्रयोजनाः\n",
    "12089022c": "प्रयोगं कारयेयुस्तान्यथा बलिकरांस्तथा\n",
    "12089023a": "कृषिगोरक्ष्यवाणिज्यं यच्चान्यत्किंचिदीदृशम्\n",
    "12089023c": "पुरुषैः कारयेत्कर्म बहुभिः सह कर्मिभिः\n",
    "12089024a": "नरश्चेत्कृषिगोरक्ष्यं वाणिज्यं चाप्यनुष्ठितः\n",
    "12089024c": "संशयं लभते किंचित्तेन राजा विगर्ह्यते\n",
    "12089025a": "धनिनः पूजयेन्नित्यं यानाच्छादनभोजनैः\n",
    "12089025c": "वक्तव्याश्चानुगृह्णीध्वं पूजाः सह मयेति ह\n",
    "12089026a": "अङ्गमेतन्महद्राज्ञां धनिनो नाम भारत\n",
    "12089026c": "ककुदं सर्वभूतानां धनस्थो नात्र संशयः\n",
    "12089027a": "प्राज्ञः शूरो धनस्थश्च स्वामी धार्मिक एव च\n",
    "12089027c": "तपस्वी सत्यवादी च बुद्धिमांश्चाभिरक्षति\n",
    "12089028a": "तस्मादेतेषु सर्वेषु प्रीतिमान्भव पार्थिव\n",
    "12089028c": "सत्यमार्जवमक्रोधमानृशंस्यं च पालय\n",
    "12089029a": "एवं दण्डं च कोशं च मित्रं भूमिं च लप्स्यसे\n",
    "12089029c": "सत्यार्जवपरो राजन्मित्रकोशसमन्वितः\n",
    "12090001": "भीष्म उवाच\n",
    "12090001a": "वनस्पतीन्भक्ष्यफलान्न छिन्द्युर्विषये तव\n",
    "12090001c": "ब्राह्मणानां मूलफलं धर्म्यमाहुर्मनीषिणः\n",
    "12090002a": "ब्राह्मणेभ्योऽतिरिक्तं च भुञ्जीरन्नितरे जनाः\n",
    "12090002c": "न ब्राह्मणोपरोधेन हरेदन्यः कथंचन\n",
    "12090003a": "विप्रश्चेत्त्यागमातिष्ठेदाख्यायावृत्तिकर्शितः\n",
    "12090003c": "परिकल्प्यास्य वृत्तिः स्यात्सदारस्य नराधिप\n",
    "12090004a": "स चेन्नोपनिवर्तेत वाच्यो ब्राह्मणसंसदि\n",
    "12090004c": "कस्मिन्निदानीं मर्यादामयं लोकः करिष्यति\n",
    "12090005a": "असंशयं निवर्तेत न चेद्वक्ष्यत्यतः परम्\n",
    "12090005c": "पूर्वं परोक्षं कर्तव्यमेतत्कौन्तेय शासनम्\n",
    "12090006a": "आहुरेतज्जना ब्रह्मन्न चैतच्छ्रद्दधाम्यहम्\n",
    "12090006c": "निमन्त्र्यश्च भवेद्भोगैरवृत्त्या चेत्तदाचरेत्\n",
    "12090007a": "कृषिगोरक्ष्यवाणिज्यं लोकानामिह जीवनम्\n",
    "12090007c": "ऊर्ध्वं चैव त्रयी विद्या सा भूतान्भावयत्युत\n",
    "12090008a": "तस्यां प्रयतमानायां ये स्युस्तत्परिपन्थिनः\n",
    "12090008c": "दस्यवस्तद्वधायेह ब्रह्मा क्षत्रमथासृजत्\n",
    "12090009a": "शत्रूञ्जहि प्रजा रक्ष यजस्व क्रतुभिर्नृप\n",
    "12090009c": "युध्यस्व समरे वीरो भूत्वा कौरवनन्दन\n",
    "12090010a": "संरक्ष्यान्पालयेद्राजा यः स राजार्यकृत्तमः\n",
    "12090010c": "ये केचित्तान्न रक्षन्ति तैरर्थो नास्ति कश्चन\n",
    "12090011a": "सदैव राज्ञा बोद्धव्यं सर्वलोकाद्युधिष्ठिर\n",
    "12090011c": "तस्माद्धेतोर्हि भुञ्जीत मनुष्यानेव मानवः\n",
    "12090012a": "अन्तरेभ्यः परान्रक्षन्परेभ्यः पुनरन्तरान्\n",
    "12090012c": "परान्परेभ्यः स्वान्स्वेभ्यः सर्वान्पालय नित्यदा\n",
    "12090013a": "आत्मानं सर्वतो रक्षन्राजा रक्षेत मेदिनीम्\n",
    "12090013c": "आत्ममूलमिदं सर्वमाहुर्हि विदुषो जनाः\n",
    "12090014a": "किं छिद्रं कोऽनुषङ्गो मे किं वास्त्यविनिपातितम्\n",
    "12090014c": "कुतो मामास्रवेद्दोष इति नित्यं विचिन्तयेत्\n",
    "12090015a": "गुप्तैश्चारैरनुमतैः पृथिवीमनुचारयेत्\n",
    "12090015c": "सुनीतं यदि मे वृत्तं प्रशंसन्ति न वा पुनः\n",
    "12090015e": "कच्चिद्रोचेज्जनपदे कच्चिद्राष्ट्रे च मे यशः\n",
    "12090016a": "धर्मज्ञानां धृतिमतां संग्रामेष्वपलायिनाम्\n",
    "12090016c": "राष्ट्रं च येऽनुजीवन्ति ये च राज्ञोऽनुजीविनः\n",
    "12090017a": "अमात्यानां च सर्वेषां मध्यस्थानां च सर्वशः\n",
    "12090017c": "ये च त्वाभिप्रशंसेयुर्निन्देयुरथ वा पुनः\n",
    "12090017e": "सर्वान्सुपरिणीतांस्तान्कारयेत युधिष्ठिर\n",
    "12090018a": "एकान्तेन हि सर्वेषां न शक्यं तात रोचितुम्\n",
    "12090018c": "मित्रामित्रमथो मध्यं सर्वभूतेषु भारत\n",
    "12090019a": "तुल्यबाहुबलानां च गुणैरपि निषेविनाम्\n",
    "12090019c": "कथं स्यादधिकः कश्चित्स तु भुञ्जीत मानवान्\n",
    "12090020a": "ये चरा ह्यचरानद्युरदंष्ट्रान्दंष्ट्रिणस्तथा\n",
    "12090020c": "आशीविषा इव क्रुद्धा भुजगा भुजगानिव\n",
    "12090021a": "एतेभ्यश्चाप्रमत्तः स्यात्सदा यत्तो युधिष्ठिर\n",
    "12090021c": "भारुण्डसदृशा ह्येते निपतन्ति प्रमाद्यतः\n",
    "12090022a": "कच्चित्ते वणिजो राष्ट्रे नोद्विजन्ते करार्दिताः\n",
    "12090022c": "क्रीणन्तो बहु वाल्पेन कान्तारकृतनिश्रमाः\n",
    "12090023a": "कच्चित्कृषिकरा राष्ट्रं न जहत्यतिपीडिताः\n",
    "12090023c": "ये वहन्ति धुरं राज्ञां संभरन्तीतरानपि\n",
    "12090024a": "इतो दत्तेन जीवन्ति देवाः पितृगणास्तथा\n",
    "12090024c": "मनुष्योरगरक्षांसि वयांसि पशवस्तथा\n",
    "12090025a": "एषा ते राष्ट्रवृत्तिश्च राष्ट्रगुप्तिश्च भारत\n",
    "12090025c": "एतमेवार्थमाश्रित्य भूयो वक्ष्यामि पाण्डव\n",
    "12091001": "भीष्म उवाच\n",
    "12091001a": "यानङ्गिराः क्षत्रधर्मानुतथ्यो ब्रह्मवित्तमः\n",
    "12091001c": "मान्धात्रे यौवनाश्वाय प्रीतिमानभ्यभाषत\n",
    "12091002a": "स यथानुशशासैनमुतथ्यो ब्रह्मवित्तमः\n",
    "12091002c": "तत्ते सर्वं प्रवक्ष्यामि निखिलेन युधिष्ठिर\n",
    "12091003": "उतथ्य उवाच\n",
    "12091003a": "धर्माय राजा भवति न कामकरणाय तु\n",
    "12091003c": "मान्धातरेवं जानीहि राजा लोकस्य रक्षिता\n",
    "12091004a": "राजा चरति वै धर्मं देवत्वायैव गच्छति\n",
    "12091004c": "न चेद्धर्मं स चरति नरकायैव गच्छति\n",
    "12091005a": "धर्मे तिष्ठन्ति भूतानि धर्मो राजनि तिष्ठति\n",
    "12091005c": "तं राजा साधु यः शास्ति स राजा पृथिवीपतिः\n",
    "12091006a": "राजा परमधर्मात्मा लक्ष्मीवान्पाप उच्यते\n",
    "12091006c": "देवाश्च गर्हां गच्छन्ति धर्मो नास्तीति चोच्यते\n",
    "12091007a": "अधर्मे वर्तमानानामर्थसिद्धिः प्रदृश्यते\n",
    "12091007c": "तदेव मङ्गलं सर्वं लोकः समनुवर्तते\n",
    "12091008a": "उच्छिद्यते धर्मवृत्तमधर्मो वर्तते महान्\n",
    "12091008c": "भयमाहुर्दिवारात्रं यदा पापो न वार्यते\n",
    "12091009a": "न वेदाननुवर्तन्ति व्रतवन्तो द्विजातयः\n",
    "12091009c": "न यज्ञांस्तन्वते विप्रा यदा पापो न वार्यते\n",
    "12091010a": "वध्यानामिव सर्वेषां मनो भवति विह्वलम्\n",
    "12091010c": "मनुष्याणां महाराज यदा पापो न वार्यते\n",
    "12091011a": "उभौ लोकावभिप्रेक्ष्य राजानमृषयः स्वयम्\n",
    "12091011c": "असृजन्सुमहद्भूतमयं धर्मो भविष्यति\n",
    "12091012a": "यस्मिन्धर्मो विराजेत तं राजानं प्रचक्षते\n",
    "12091012c": "यस्मिन्विलीयते धर्मस्तं देवा वृषलं विदुः\n",
    "12091013a": "वृषो हि भगवान्धर्मो यस्तस्य कुरुते ह्यलम्\n",
    "12091013c": "वृषलं तं विदुर्देवास्तस्माद्धर्मं न लोपयेत्\n",
    "12091014a": "धर्मे वर्धति वर्धन्ति सर्वभूतानि सर्वदा\n",
    "12091014c": "तस्मिन्ह्रसति हीयन्ते तस्माद्धर्मं प्रवर्धयेत्\n",
    "12091015a": "धनात्स्रवति धर्मो हि धारणाद्वेति निश्चयः\n",
    "12091015c": "अकार्याणां मनुष्येन्द्र स सीमान्तकरः स्मृतः\n",
    "12091016a": "प्रभवार्थं हि भूतानां धर्मः सृष्टः स्वयंभुवा\n",
    "12091016c": "तस्मात्प्रवर्धयेद्धर्मं प्रजानुग्रहकारणात्\n",
    "12091017a": "तस्माद्धि राजशार्दूल धर्मः श्रेष्ठ इति स्मृतः\n",
    "12091017c": "स राजा यः प्रजाः शास्ति साधुकृत्पुरुषर्षभः\n",
    "12091018a": "कामक्रोधावनादृत्य धर्ममेवानुपालयेत्\n",
    "12091018c": "धर्मः श्रेयस्करतमो राज्ञां भरतसत्तम\n",
    "12091019a": "धर्मस्य ब्राह्मणा योनिस्तस्मात्तान्पूजयेत्सदा\n",
    "12091019c": "ब्राह्मणानां च मान्धातः कामान्कुर्यादमत्सरी\n",
    "12091020a": "तेषां ह्यकामकरणाद्राज्ञः संजायते भयम्\n",
    "12091020c": "मित्राणि च न वर्धन्ते तथामित्रीभवन्त्यपि\n",
    "12091021a": "ब्राह्मणान्वै तदासूयाद्यदा वैरोचनो बलिः\n",
    "12091021c": "अथास्माच्छ्रीरपाक्रामद्यास्मिन्नासीत्प्रतापिनी\n",
    "12091022a": "ततस्तस्मादपक्रम्य सागच्छत्पाकशासनम्\n",
    "12091022c": "अथ सोऽन्वतपत्पश्चाच्छ्रियं दृष्ट्वा पुरंदरे\n",
    "12091023a": "एतत्फलमसूयाया अभिमानस्य चाभिभो\n",
    "12091023c": "तस्माद्बुध्यस्व मान्धातर्मा त्वा जह्यात्प्रतापिनी\n",
    "12091024a": "दर्पो नाम श्रियः पुत्रो जज्ञेऽधर्मादिति श्रुतिः\n",
    "12091024c": "तेन देवासुरा राजन्नीताः सुबहुशो वशम्\n",
    "12091025a": "राजर्षयश्च बहवस्तस्माद्बुध्यस्व पार्थिव\n",
    "12091025c": "राजा भवति तं जित्वा दासस्तेन पराजितः\n",
    "12091026a": "स यथा दर्पसहितमधर्मं नानुसेवसे\n",
    "12091026c": "तथा वर्तस्व मान्धातश्चिरं चेत्स्थातुमिच्छसि\n",
    "12091027a": "मत्तात्प्रमत्तात्पोगण्डादुन्मत्ताच्च विशेषतः\n",
    "12091027c": "तदभ्यासादुपावर्तादहितानां च सेवनात्\n",
    "12091028a": "निगृहीतादमात्याच्च स्त्रीभ्यश्चैव विशेषतः\n",
    "12091028c": "पर्वताद्विषमाद्दुर्गाद्धस्तिनोऽश्वात्सरीसृपात्\n",
    "12091029a": "एतेभ्यो नित्ययत्तः स्यान्नक्तंचर्यां च वर्जयेत्\n",
    "12091029c": "अत्यायं चातिमानं च दम्भं क्रोधं च वर्जयेत्\n",
    "12091030a": "अविज्ञातासु च स्त्रीषु क्लीबासु स्वैरिणीषु च\n",
    "12091030c": "परभार्यासु कन्यासु नाचरेन्मैथुनं नृपः\n",
    "12091031a": "कुलेषु पापरक्षांसि जायन्ते वर्णसंकरात्\n",
    "12091031c": "अपुमांसोऽङ्गहीनाश्च स्थूलजिह्वा विचेतसः\n",
    "12091032a": "एते चान्ये च जायन्ते यदा राजा प्रमाद्यति\n",
    "12091032c": "तस्माद्राज्ञा विशेषेण वर्तितव्यं प्रजाहिते\n",
    "12091033a": "क्षत्रियस्य प्रमत्तस्य दोषः संजायते महान्\n",
    "12091033c": "अधर्माः संप्रवर्तन्ते प्रजासंकरकारकाः\n",
    "12091034a": "अशीते विद्यते शीतं शीते शीतं न विद्यते\n",
    "12091034c": "अवृष्टिरतिवृष्टिश्च व्याधिश्चाविशति प्रजाः\n",
    "12091035a": "नक्षत्राण्युपतिष्ठन्ति ग्रहा घोरास्तथापरे\n",
    "12091035c": "उत्पाताश्चात्र दृश्यन्ते बहवो राजनाशनाः\n",
    "12091036a": "अरक्षितात्मा यो राजा प्रजाश्चापि न रक्षति\n",
    "12091036c": "प्रजाश्च तस्य क्षीयन्ते ताश्च सोऽनु विनश्यति\n",
    "12091037a": "द्वावाददाते ह्येकस्य द्वयोश्च बहवोऽपरे\n",
    "12091037c": "कुमार्यः संप्रलुप्यन्ते तदाहुर्नृपदूषणम्\n",
    "12091038a": "ममैतदिति नैकस्य मनुष्येष्ववतिष्ठते\n",
    "12091038c": "त्यक्त्वा धर्मं यदा राजा प्रमादमनुतिष्ठति\n",
    "12092001": "उतथ्य उवाच\n",
    "12092001a": "कालवर्षी च पर्जन्यो धर्मचारी च पार्थिवः\n",
    "12092001c": "संपद्यदैषा भवति सा बिभर्ति सुखं प्रजाः\n",
    "12092002a": "यो न जानाति निर्हन्तुं वस्त्राणां रजको मलम्\n",
    "12092002c": "रक्तानि वा शोधयितुं यथा नास्ति तथैव सः\n",
    "12092003a": "एवमेव द्विजेन्द्राणां क्षत्रियाणां विशामपि\n",
    "12092003c": "शूद्राश्चतुर्णां वर्णानां नानाकर्मस्ववस्थिताः\n",
    "12092004a": "कर्म शूद्रे कृषिर्वैश्ये दण्डनीतिश्च राजनि\n",
    "12092004c": "ब्रह्मचर्यं तपो मन्त्राः सत्यं चापि द्विजातिषु\n",
    "12092005a": "तेषां यः क्षत्रियो वेद वस्त्राणामिव शोधनम्\n",
    "12092005c": "शीलदोषान्विनिर्हन्तुं स पिता स प्रजापतिः\n",
    "12092006a": "कृतं त्रेता द्वापरश्च कलिश्च भरतर्षभ\n",
    "12092006c": "राजवृत्तानि सर्वाणि राजैव युगमुच्यते\n",
    "12092007a": "चातुर्वर्ण्यं तथा वेदाश्चातुराश्रम्यमेव च\n",
    "12092007c": "सर्वं प्रमुह्यते ह्येतद्यदा राजा प्रमाद्यति\n",
    "12092008a": "राजैव कर्ता भूतानां राजैव च विनाशकः\n",
    "12092008c": "धर्मात्मा यः स कर्ता स्यादधर्मात्मा विनाशकः\n",
    "12092009a": "राज्ञो भार्याश्च पुत्राश्च बान्धवाः सुहृदस्तथा\n",
    "12092009c": "समेत्य सर्वे शोचन्ति यदा राजा प्रमाद्यति\n",
    "12092010a": "हस्तिनोऽश्वाश्च गावश्चाप्युष्ट्राश्वतरगर्दभाः\n",
    "12092010c": "अधर्मवृत्ते नृपतौ सर्वे सीदन्ति पार्थिव\n",
    "12092011a": "दुर्बलार्थं बलं सृष्टं धात्रा मान्धातरुच्यते\n",
    "12092011c": "अबलं तन्महद्भूतं यस्मिन्सर्वं प्रतिष्ठितम्\n",
    "12092012a": "यच्च भूतं स भजते भूता ये च तदन्वयाः\n",
    "12092012c": "अधर्मस्थे हि नृपतौ सर्वे सीदन्ति पार्थिव\n",
    "12092013a": "दुर्बलस्य हि यच्चक्षुर्मुनेराशीविषस्य च\n",
    "12092013c": "अविषह्यतमं मन्ये मा स्म दुर्बलमासदः\n",
    "12092014a": "दुर्बलांस्तात बुध्येथा नित्यमेवाविमानितान्\n",
    "12092014c": "मा त्वां दुर्बलचक्षूंषि प्रदहेयुः सबान्धवम्\n",
    "12092015a": "न हि दुर्बलदग्धस्य कुले किंचित्प्ररोहति\n",
    "12092015c": "आमूलं निर्दहत्येव मा स्म दुर्बलमासदः\n",
    "12092016a": "अबलं वै बलाच्छ्रेयो यच्चातिबलवद्बलम्\n",
    "12092016c": "बलस्याबलदग्धस्य न किंचिदवशिष्यते\n",
    "12092017a": "विमानितो हतोत्क्रुष्टस्त्रातारं चेन्न विन्दति\n",
    "12092017c": "अमानुषकृतस्तत्र दण्डो हन्ति नराधिपम्\n",
    "12092018a": "मा स्म तात बले स्थेया बाधिष्ठा मापि दुर्बलम्\n",
    "12092018c": "मा त्वा दुर्बलचक्षूंषि धक्ष्यन्त्यग्निरिवाश्रयम्\n",
    "12092019a": "यानि मिथ्याभिशस्तानां पतन्त्यश्रूणि रोदताम्\n",
    "12092019c": "तानि पुत्रान्पशून्घ्नन्ति तेषां मिथ्याभिशासताम्\n",
    "12092020a": "यदि नात्मनि पुत्रेषु न चेत्पौत्रेषु नप्तृषु\n",
    "12092020c": "न हि पापं कृतं कर्म सद्यः फलति गौरिव\n",
    "12092021a": "यत्राबलो वध्यमानस्त्रातारं नाधिगच्छति\n",
    "12092021c": "महान्दैवकृतस्तत्र दण्डः पतति दारुणः\n",
    "12092022a": "युक्ता यदा जानपदा भिक्षन्ते ब्राह्मणा इव\n",
    "12092022c": "अभीक्ष्णं भिक्षुदोषेण राजानं घ्नन्ति तादृशाः\n",
    "12092023a": "राज्ञो यदा जनपदे बहवो राजपूरुषाः\n",
    "12092023c": "अनयेनोपवर्तन्ते तद्राज्ञः किल्बिषं महत्\n",
    "12092024a": "यदा युक्ता नयन्त्यर्थान्कामादर्थवशेन वा\n",
    "12092024c": "कृपणं याचमानानां तद्राज्ञो वैशसं महत्\n",
    "12092025a": "महावृक्षो जायते वर्धते च; तं चैव भूतानि समाश्रयन्ति\n",
    "12092025c": "यदा वृक्षश्छिद्यते दह्यते वा; तदाश्रया अनिकेता भवन्ति\n",
    "12092026a": "यदा राष्ट्रे धर्ममग्र्यं चरन्ति; संस्कारं वा राजगुणं ब्रुवाणाः\n",
    "12092026c": "तैरेवाधर्मश्चरितो धर्ममोहा;त्तूर्णं जह्यात्सुकृतं दुष्कृतं च\n",
    "12092027a": "यत्र पापा ज्ञायमानाश्चरन्ति; सतां कलिर्विन्दति तत्र राज्ञः\n",
    "12092027c": "यदा राजा शास्ति नरान्नशिष्या;न्न तद्राज्यं वर्धते भूमिपाल\n",
    "12092028a": "यश्चामात्यं मानयित्वा यथार्हं; मन्त्रे च युद्धे च नृपो नियुञ्ज्यात्\n",
    "12092028c": "प्रवर्धते तस्य राष्ट्रं नृपस्य; भुङ्क्ते महीं चाप्यखिलां चिराय\n",
    "12092029a": "अत्रापि सुकृतं कर्म वाचं चैव सुभाषिताम्\n",
    "12092029c": "समीक्ष्य पूजयन्राजा धर्मं प्राप्नोत्यनुत्तमम्\n",
    "12092030a": "संविभज्य यदा भुङ्क्ते न चान्यानवमन्यते\n",
    "12092030c": "निहन्ति बलिनं दृप्तं स राज्ञो धर्म उच्यते\n",
    "12092031a": "त्रायते हि यदा सर्वं वाचा कायेन कर्मणा\n",
    "12092031c": "पुत्रस्यापि न मृष्येच्च स राज्ञो धर्म उच्यते\n",
    "12092032a": "यदा शारणिकान्राजा पुत्रवत्परिरक्षति\n",
    "12092032c": "भिनत्ति न च मर्यादां स राज्ञो धर्म उच्यते\n",
    "12092033a": "यदाप्तदक्षिणैर्यज्ञैर्यजते श्रद्धयान्वितः\n",
    "12092033c": "कामद्वेषावनादृत्य स राज्ञो धर्म उच्यते\n",
    "12092034a": "कृपणानाथवृद्धानां यदाश्रु व्यपमार्ष्टि वै\n",
    "12092034c": "हर्षं संजनयन्नॄणां स राज्ञो धर्म उच्यते\n",
    "12092035a": "विवर्धयति मित्राणि तथारींश्चापकर्षति\n",
    "12092035c": "संपूजयति साधूंश्च स राज्ञो धर्म उच्यते\n",
    "12092036a": "सत्यं पालयति प्राप्त्या नित्यं भूमिं प्रयच्छति\n",
    "12092036c": "पूजयत्यतिथीन्भृत्यान्स राज्ञो धर्म उच्यते\n",
    "12092037a": "निग्रहानुग्रहौ चोभौ यत्र स्यातां प्रतिष्ठितौ\n",
    "12092037c": "अस्मिँल्लोके परे चैव राजा तत्प्राप्नुते फलम्\n",
    "12092038a": "यमो राजा धार्मिकाणां मान्धातः परमेश्वरः\n",
    "12092038c": "संयच्छन्भवति प्राणान्नसंयच्छंस्तु पापकः\n",
    "12092039a": "ऋत्विक्पुरोहिताचार्यान्सत्कृत्यानवमन्य च\n",
    "12092039c": "यदा सम्यक्प्रगृह्णाति स राज्ञो धर्म उच्यते\n",
    "12092040a": "यमो यच्छति भूतानि सर्वाण्येवाविशेषतः\n",
    "12092040c": "तस्य राज्ञानुकर्तव्यं यन्तव्या विधिवत्प्रजाः\n",
    "12092041a": "सहस्राक्षेण राजा हि सर्व एवोपमीयते\n",
    "12092041c": "स पश्यति हि यं धर्मं स धर्मः पुरुषर्षभ\n",
    "12092042a": "अप्रमादेन शिक्षेथाः क्षमां बुद्धिं धृतिं मतिम्\n",
    "12092042c": "भूतानां सत्त्वजिज्ञासां साध्वसाधु च सर्वदा\n",
    "12092043a": "संग्रहः सर्वभूतानां दानं च मधुरा च वाक्\n",
    "12092043c": "पौरजानपदाश्चैव गोप्तव्याः स्वा यथा प्रजाः\n",
    "12092044a": "न जात्वदक्षो नृपतिः प्रजाः शक्नोति रक्षितुम्\n",
    "12092044c": "भारो हि सुमहांस्तात राज्यं नाम सुदुष्करम्\n",
    "12092045a": "तद्दण्डविन्नृपः प्राज्ञः शूरः शक्नोति रक्षितुम्\n",
    "12092045c": "न हि शक्यमदण्डेन क्लीबेनाबुद्धिनापि वा\n",
    "12092046a": "अभिरूपैः कुले जातैर्दक्षैर्भक्तैर्बहुश्रुतैः\n",
    "12092046c": "सर्वा बुद्धीः परीक्षेथास्तापसाश्रमिणामपि\n",
    "12092047a": "ततस्त्वं सर्वभूतानां धर्मं वेत्स्यसि वै परम्\n",
    "12092047c": "स्वदेशे परदेशे वा न ते धर्मो विनश्यति\n",
    "12092048a": "धर्मश्चार्थश्च कामश्च धर्म एवोत्तरो भवेत्\n",
    "12092048c": "अस्मिँल्लोके परे चैव धर्मवित्सुखमेधते\n",
    "12092049a": "त्यजन्ति दारान्प्राणांश्च मनुष्याः प्रतिपूजिताः\n",
    "12092049c": "संग्रहश्चैव भूतानां दानं च मधुरा च वाक्\n",
    "12092050a": "अप्रमादश्च शौचं च तात भूतिकरं महत्\n",
    "12092050c": "एतेभ्यश्चैव मान्धातः सततं मा प्रमादिथाः\n",
    "12092051a": "अप्रमत्तो भवेद्राजा छिद्रदर्शी परात्मनोः\n",
    "12092051c": "नास्य छिद्रं परः पश्येच्छिद्रेषु परमन्वियात्\n",
    "12092052a": "एतद्वृत्तं वासवस्य यमस्य वरुणस्य च\n",
    "12092052c": "राजर्षीणां च सर्वेषां तत्त्वमप्यनुपालय\n",
    "12092053a": "तत्कुरुष्व महाराज वृत्तं राजर्षिसेवितम्\n",
    "12092053c": "आतिष्ठ दिव्यं पन्थानमह्नाय भरतर्षभ\n",
    "12092054a": "धर्मवृत्तं हि राजानं प्रेत्य चेह च भारत\n",
    "12092054c": "देवर्षिपितृगन्धर्वाः कीर्तयन्त्यमितौजसः\n",
    "12092055": "भीष्म उवाच\n",
    "12092055a": "स एवमुक्तो मान्धाता तेनोतथ्येन भारत\n",
    "12092055c": "कृतवानविशङ्कस्तदेकः प्राप च मेदिनीम्\n",
    "12092056a": "भवानपि तथा सम्यङ्मान्धातेव महीपतिः\n",
    "12092056c": "धर्मं कृत्वा महीं रक्षन्स्वर्गे स्थानमवाप्स्यसि\n",
    "12093001": "युधिष्ठिर उवाच\n",
    "12093001a": "कथं धर्मे स्थातुमिच्छन्राजा वर्तेत धार्मिकः\n",
    "12093001c": "पृच्छामि त्वा कुरुश्रेष्ठ तन्मे ब्रूहि पितामह\n",
    "12093002": "भीष्म उवाच\n",
    "12093002a": "अत्राप्युदाहरन्तीममितिहासं पुरातनम्\n",
    "12093002c": "गीतं दृष्टार्थतत्त्वेन वामदेवेन धीमता\n",
    "12093003a": "राजा वसुमना नाम कौसल्यो बलवाञ्शुचिः\n",
    "12093003c": "महर्षिं परिपप्रच्छ वामदेवं यशस्विनम्\n",
    "12093004a": "धर्मार्थसहितं वाक्यं भगवन्ननुशाधि माम्\n",
    "12093004c": "येन वृत्तेन वै तिष्ठन्न च्यवेयं स्वधर्मतः\n",
    "12093005a": "तमब्रवीद्वामदेवस्तपस्वी जपतां वरः\n",
    "12093005c": "हेमवर्णमुपासीनं ययातिमिव नाहुषम्\n",
    "12093006a": "धर्ममेवानुवर्तस्व न धर्माद्विद्यते परम्\n",
    "12093006c": "धर्मे स्थिता हि राजानो जयन्ति पृथिवीमिमाम्\n",
    "12093007a": "अर्थसिद्धेः परं धर्मं मन्यते यो महीपतिः\n",
    "12093007c": "ऋतां च कुरुते बुद्धिं स धर्मेण विरोचते\n",
    "12093008a": "अधर्मदर्शी यो राजा बलादेव प्रवर्तते\n",
    "12093008c": "क्षिप्रमेवापयातोऽस्मादुभौ प्रथममध्यमौ\n",
    "12093009a": "असत्पापिष्ठसचिवो वध्यो लोकस्य धर्महा\n",
    "12093009c": "सहैव परिवारेण क्षिप्रमेवावसीदति\n",
    "12093010a": "अर्थानामननुष्ठाता कामचारी विकत्थनः\n",
    "12093010c": "अपि सर्वां महीं लब्ध्वा क्षिप्रमेव विनश्यति\n",
    "12093011a": "अथाददानः कल्याणमनसूयुर्जितेन्द्रियः\n",
    "12093011c": "वर्धते मतिमान्राजा स्रोतोभिरिव सागरः\n",
    "12093012a": "न पूर्णोऽस्मीति मन्येत धर्मतः कामतोऽर्थतः\n",
    "12093012c": "बुद्धितो मित्रतश्चापि सततं वसुधाधिपः\n",
    "12093013a": "एतेष्वेव हि सर्वेषु लोकयात्रा प्रतिष्ठिता\n",
    "12093013c": "एतानि शृण्वँल्लभते यशः कीर्तिं श्रियः प्रजाः\n",
    "12093014a": "एवं यो धर्मसंरम्भी धर्मार्थपरिचिन्तकः\n",
    "12093014c": "अर्थान्समीक्ष्यारभते स ध्रुवं महदश्नुते\n",
    "12093015a": "अदाता ह्यनतिस्नेहो दण्डेनावर्तयन्प्रजाः\n",
    "12093015c": "साहसप्रकृती राजा क्षिप्रमेव विनश्यति\n",
    "12093016a": "अथ पापं कृतं बुद्ध्या न च पश्यत्यबुद्धिमान्\n",
    "12093016c": "अकीर्त्यापि समायुक्तो मृतो नरकमश्नुते\n",
    "12093017a": "अथ मानयितुर्दातुः शुक्लस्य रसवेदिनः\n",
    "12093017c": "व्यसनं स्वमिवोत्पन्नं विजिघांसन्ति मानवाः\n",
    "12093018a": "यस्य नास्ति गुरुर्धर्मे न चान्याननुपृच्छति\n",
    "12093018c": "सुखतन्त्रोऽर्थलाभेषु न चिरं महदश्नुते\n",
    "12093019a": "गुरुप्रधानो धर्मेषु स्वयमर्थान्ववेक्षिता\n",
    "12093019c": "धर्मप्रधानो लोकेषु सुचिरं महदश्नुते\n",
    "12094001": "वामदेव उवाच\n",
    "12094001a": "यत्राधर्मं प्रणयते दुर्बले बलवत्तरः\n",
    "12094001c": "तां वृत्तिमुपजीवन्ति ये भवन्ति तदन्वयाः\n",
    "12094002a": "राजानमनुवर्तन्ते तं पापाभिप्रवर्तकम्\n",
    "12094002c": "अविनीतमनुष्यं तत्क्षिप्रं राष्ट्रं विनश्यति\n",
    "12094003a": "यद्वृत्तिमुपजीवन्ति प्रकृतिस्थस्य मानवाः\n",
    "12094003c": "तदेव विषमस्थस्य स्वजनोऽपि न मृष्यते\n",
    "12094004a": "साहसप्रकृतिर्यत्र कुरुते किंचिदुल्बणम्\n",
    "12094004c": "अशास्त्रलक्षणो राजा क्षिप्रमेव विनश्यति\n",
    "12094005a": "योऽत्यन्ताचरितां वृत्तिं क्षत्रियो नानुवर्तते\n",
    "12094005c": "जितानामजितानां च क्षत्रधर्मादपैति सः\n",
    "12094006a": "द्विषन्तं कृतकर्माणं गृहीत्वा नृपती रणे\n",
    "12094006c": "यो न मानयते द्वेषात्क्षत्रधर्मादपैति सः\n",
    "12094007a": "शक्तः स्यात्सुमुखो राजा कुर्यात्कारुण्यमापदि\n",
    "12094007c": "प्रियो भवति भूतानां न च विभ्रश्यते श्रियः\n",
    "12094008a": "अप्रियं यस्य कुर्वीत भूयस्तस्य प्रियं चरेत्\n",
    "12094008c": "नचिरेण प्रियः स स्याद्योऽप्रियः प्रियमाचरेत्\n",
    "12094009a": "मृषावादं परिहरेत्कुर्यात्प्रियमयाचितः\n",
    "12094009c": "न च कामान्न संरम्भान्न द्वेषाद्धर्ममुत्सृजेत्\n",
    "12094010a": "नापत्रपेत प्रश्नेषु नाभिभव्यां गिरं सृजेत्\n",
    "12094010c": "न त्वरेत न चासूयेत्तथा संगृह्यते परः\n",
    "12094011a": "प्रिये नातिभृशं हृष्येदप्रिये न च संज्वरेत्\n",
    "12094011c": "न मुह्येदर्थकृच्छ्रेषु प्रजाहितमनुस्मरन्\n",
    "12094012a": "यः प्रियं कुरुते नित्यं गुणतो वसुधाधिपः\n",
    "12094012c": "तस्य कर्माणि सिध्यन्ति न च संत्यज्यते श्रिया\n",
    "12094013a": "निवृत्तं प्रतिकूलेभ्यो वर्तमानमनुप्रिये\n",
    "12094013c": "भक्तं भजेत नृपतिस्तद्वै वृत्तं सतामिह\n",
    "12094014a": "अप्रकीर्णेन्द्रियं प्राज्ञमत्यन्तानुगतं शुचिम्\n",
    "12094014c": "शक्तं चैवानुरक्तं च युञ्ज्यान्महति कर्मणि\n",
    "12094015a": "एवमेव गुणैर्युक्तो यो न रज्यति भूमिपम्\n",
    "12094015c": "भर्तुरर्थेष्वसूयन्तं न तं युञ्जीत कर्मणि\n",
    "12094016a": "मूढमैन्द्रियकं लुब्धमनार्यचरितं शठम्\n",
    "12094016c": "अनतीतोपधं हिंस्रं दुर्बुद्धिमबहुश्रुतम्\n",
    "12094017a": "त्यक्तोपात्तं मद्यरतं द्यूतस्त्रीमृगयापरम्\n",
    "12094017c": "कार्ये महति यो युञ्ज्याद्धीयते स नृपः श्रियः\n",
    "12094018a": "रक्षितात्मा तु यो राजा रक्ष्यान्यश्चानुरक्षति\n",
    "12094018c": "प्रजाश्च तस्य वर्धन्ते ध्रुवं च महदश्नुते\n",
    "12094019a": "ये केचिद्भूमिपतयस्तान्सर्वानन्ववेक्षयेत्\n",
    "12094019c": "सुहृद्भिरनभिख्यातैस्तेन राजा न रिष्यते\n",
    "12094020a": "अपकृत्य बलस्थस्य दूरस्थोऽस्मीति नाश्वसेत्\n",
    "12094020c": "श्येनानुचरितैर्ह्येते निपतन्ति प्रमाद्यतः\n",
    "12094021a": "दृढमूलस्त्वदुष्टात्मा विदित्वा बलमात्मनः\n",
    "12094021c": "अबलानभियुञ्जीत न तु ये बलवत्तराः\n",
    "12094022a": "विक्रमेण महीं लब्ध्वा प्रजा धर्मेण पालयन्\n",
    "12094022c": "आहवे निधनं कुर्याद्राजा धर्मपरायणः\n",
    "12094023a": "मरणान्तमिदं सर्वं नेह किंचिदनामयम्\n",
    "12094023c": "तस्माद्धर्मे स्थितो राजा प्रजा धर्मेण पालयेत्\n",
    "12094024a": "रक्षाधिकरणं युद्धं तथा धर्मानुशासनम्\n",
    "12094024c": "मन्त्रचिन्त्यं सुखं काले पञ्चभिर्वर्धते मही\n",
    "12094025a": "एतानि यस्य गुप्तानि स राजा राजसत्तम\n",
    "12094025c": "सततं वर्तमानोऽत्र राजा भुङ्क्ते महीमिमाम्\n",
    "12094026a": "नैतान्येकेन शक्यानि सातत्येनान्ववेक्षितुम्\n",
    "12094026c": "एतेष्वाप्तान्प्रतिष्ठाप्य राजा भुङ्क्ते महीं चिरम्\n",
    "12094027a": "दातारं संविभक्तारं मार्दवोपगतं शुचिम्\n",
    "12094027c": "असंत्यक्तमनुष्यं च तं जनाः कुर्वते प्रियम्\n",
    "12094028a": "यस्तु निःश्रेयसं ज्ञात्वा ज्ञानं तत्प्रतिपद्यते\n",
    "12094028c": "आत्मनो मतमुत्सृज्य तं लोकोऽनुविधीयते\n",
    "12094029a": "योऽर्थकामस्य वचनं प्रातिकूल्यान्न मृष्यते\n",
    "12094029c": "शृणोति प्रतिकूलानि विमना नचिरादिव\n",
    "12094030a": "अग्राम्यचरितां बुद्धिमत्यन्तं यो न बुध्यते\n",
    "12094030c": "जितानामजितानां च क्षत्रधर्मादपैति सः\n",
    "12094031a": "मुख्यानमात्यान्यो हित्वा निहीनान्कुरुते प्रियान्\n",
    "12094031c": "स वै व्यसनमासाद्य गाधमार्तो न विन्दति\n",
    "12094032a": "यः कल्याणगुणाञ्ज्ञातीन्द्वेषान्नैवाभिमन्यते\n",
    "12094032c": "अदृढात्मा दृढक्रोधो नास्यार्थो रमतेऽन्तिके\n",
    "12094033a": "अथ यो गुणसंपन्नान्हृदयस्याप्रियानपि\n",
    "12094033c": "प्रियेण कुरुते वश्यांश्चिरं यशसि तिष्ठति\n",
    "12094034a": "नाकाले प्रणयेदर्थान्नाप्रिये जातु संज्वरेत्\n",
    "12094034c": "प्रिये नातिभृशं हृष्येद्युज्येतारोग्यकर्मणि\n",
    "12094035a": "के मानुरक्ता राजानः के भयात्समुपाश्रिताः\n",
    "12094035c": "मध्यस्थदोषाः के चैषामिति नित्यं विचिन्तयेत्\n",
    "12094036a": "न जातु बलवान्भूत्वा दुर्बले विश्वसेत्क्वचित्\n",
    "12094036c": "भारुण्डसदृशा ह्येते निपतन्ति प्रमाद्यतः\n",
    "12094037a": "अपि सर्वैर्गुणैर्युक्तं भर्तारं प्रियवादिनम्\n",
    "12094037c": "अभिद्रुह्यति पापात्मा तस्माद्धि विभिषेज्जनात्\n",
    "12094038a": "एतां राजोपनिषदं ययातिः स्माह नाहुषः\n",
    "12094038c": "मनुष्यविजये युक्तो हन्ति शत्रूननुत्तमान्\n",
    "12095001": "वामदेव उवाच\n",
    "12095001a": "अयुद्धेनैव विजयं वर्धयेद्वसुधाधिपः\n",
    "12095001c": "जघन्यमाहुर्विजयं यो युद्धेन नराधिप\n",
    "12095002a": "न चाप्यलब्धं लिप्सेत मूले नातिदृढे सति\n",
    "12095002c": "न हि दुर्बलमूलस्य राज्ञो लाभो विधीयते\n",
    "12095003a": "यस्य स्फीतो जनपदः संपन्नः प्रियराजकः\n",
    "12095003c": "संतुष्टपुष्टसचिवो दृढमूलः स पार्थिवः\n",
    "12095004a": "यस्य योधाः सुसंतुष्टाः सान्त्विताः सूपधास्थिताः\n",
    "12095004c": "अल्पेनापि स दण्डेन महीं जयति भूमिपः\n",
    "12095005a": "पौरजानपदा यस्य स्वनुरक्ताः सुपूजिताः\n",
    "12095005c": "सधना धान्यवन्तश्च दृढमूलः स पार्थिवः\n",
    "12095006a": "प्रभावकालावधिकौ यदा मन्येत चात्मनः\n",
    "12095006c": "तदा लिप्सेत मेधावी परभूमिं धनान्युत\n",
    "12095007a": "भोगेष्वदयमानस्य भूतेषु च दयावतः\n",
    "12095007c": "वर्धते त्वरमाणस्य विषयो रक्षितात्मनः\n",
    "12095008a": "तक्षत्यात्मानमेवैष वनं परशुना यथा\n",
    "12095008c": "यः सम्यग्वर्तमानेषु स्वेषु मिथ्या प्रवर्तते\n",
    "12095009a": "न वै द्विषन्तः क्षीयन्ते राज्ञो नित्यमपि घ्नतः\n",
    "12095009c": "क्रोधं नियन्तुं यो वेद तस्य द्वेष्टा न विद्यते\n",
    "12095010a": "यदार्यजनविद्विष्टं कर्म तन्नाचरेद्बुधः\n",
    "12095010c": "यत्कल्याणमभिध्यायेत्तत्रात्मानं नियोजयेत्\n",
    "12095011a": "नैनमन्येऽवजानन्ति नात्मना परितप्यते\n",
    "12095011c": "कृत्यशेषेण यो राजा सुखान्यनुबुभूषति\n",
    "12095012a": "इदंवृत्तं मनुष्येषु वर्तते यो महीपतिः\n",
    "12095012c": "उभौ लोकौ विनिर्जित्य विजये संप्रतिष्ठते\n",
    "12095013": "भीष्म उवाच\n",
    "12095013a": "इत्युक्तो वामदेवेन सर्वं तत्कृतवान्नृपः\n",
    "12095013c": "तथा कुर्वंस्त्वमप्येतौ लोकौ जेता न संशयः\n",
    "12096001": "युधिष्ठिर उवाच\n",
    "12096001a": "अथ यो विजिगीषेत क्षत्रियः क्षत्रियं युधि\n",
    "12096001c": "कस्तस्य धर्म्यो विजय एतत्पृष्टो ब्रवीहि मे\n",
    "12096002": "भीष्म उवाच\n",
    "12096002a": "ससहायोऽसहायो वा राष्ट्रमागम्य भूमिपः\n",
    "12096002c": "ब्रूयादहं वो राजेति रक्षिष्यामि च वः सदा\n",
    "12096003a": "मम धर्म्यं बलिं दत्त किं वा मां प्रतिपत्स्यथ\n",
    "12096003c": "ते चेत्तमागतं तत्र वृणुयुः कुशलं भवेत्\n",
    "12096004a": "ते चेदक्षत्रियाः सन्तो विरुध्येयुः कथंचन\n",
    "12096004c": "सर्वोपायैर्नियन्तव्या विकर्मस्था नराधिप\n",
    "12096005a": "अशक्तं क्षत्रियं मत्वा शस्त्रं गृह्णात्यथापरः\n",
    "12096005c": "त्राणायाप्यसमर्थं तं मन्यमानमतीव च\n",
    "12096006": "युधिष्ठिर उवाच\n",
    "12096006a": "अथ यः क्षत्रियो राजा क्षत्रियं प्रत्युपाव्रजेत्\n",
    "12096006c": "कथं स प्रतियोद्धव्यस्तन्मे ब्रूहि पितामह\n",
    "12096007": "भीष्म उवाच\n",
    "12096007a": "नासंनद्धो नाकवचो योद्धव्यः क्षत्रियो रणे\n",
    "12096007c": "एक एकेन वाच्यश्च विसृजस्व क्षिपामि च\n",
    "12096008a": "स चेत्संनद्ध आगच्छेत्संनद्धव्यं ततो भवेत्\n",
    "12096008c": "स चेत्ससैन्य आगच्छेत्ससैन्यस्तमथाह्वयेत्\n",
    "12096009a": "स चेन्निकृत्या युध्येत निकृत्या तं प्रयोधयेत्\n",
    "12096009c": "अथ चेद्धर्मतो युध्येद्धर्मेणैव निवारयेत्\n",
    "12096010a": "नाश्वेन रथिनं यायादुदियाद्रथिनं रथी\n",
    "12096010c": "व्यसने न प्रहर्तव्यं न भीताय जिताय च\n",
    "12096011a": "नेषुर्लिप्तो न कर्णी स्यादसतामेतदायुधम्\n",
    "12096011c": "जयार्थमेव योद्धव्यं न क्रुध्येदजिघांसतः\n",
    "12096012a": "साधूनां तु मिथोभेदात्साधुश्चेद्व्यसनी भवेत्\n",
    "12096012c": "सव्रणो नाभिहन्तव्यो नानपत्यः कथंचन\n",
    "12096013a": "भग्नशस्त्रो विपन्नाश्वश्छिन्नज्यो हतवाहनः\n",
    "12096013c": "चिकित्स्यः स्यात्स्वविषये प्राप्यो वा स्वगृहान्भवेत्\n",
    "12096013e": "निर्व्रणोऽपि च मोक्तव्य एष धर्मः सनातनः\n",
    "12096014a": "तस्माद्धर्मेण योद्धव्यं मनुः स्वायंभुवोऽब्रवीत्\n",
    "12096014c": "सत्सु नित्यं सतां धर्मस्तमास्थाय न नाशयेत्\n",
    "12096015a": "यो वै जयत्यधर्मेण क्षत्रियो वर्धमानकः\n",
    "12096015c": "आत्मानमात्मना हन्ति पापो निकृतिजीवनः\n",
    "12096016a": "कर्म चैतदसाधूनामसाधुं साधुना जयेत्\n",
    "12096016c": "धर्मेण निधनं श्रेयो न जयः पापकर्मणा\n",
    "12096017a": "नाधर्मश्चरितो राजन्सद्यः फलति गौरिव\n",
    "12096017c": "मूलान्यस्य प्रशाखाश्च दहन्समनुगच्छति\n",
    "12096018a": "पापेन कर्मणा वित्तं लब्ध्वा पापः प्रहृष्यति\n",
    "12096018c": "स वर्धमानः स्तेयेन पापः पापे प्रसज्जति\n",
    "12096019a": "न धर्मोऽस्तीति मन्वानः शुचीनवहसन्निव\n",
    "12096019c": "अश्रद्दधानभावाच्च विनाशमुपगच्छति\n",
    "12096020a": "स बद्धो वारुणैः पाशैरमर्त्य इव मन्यते\n",
    "12096020c": "महादृतिरिवाध्मातः स्वकृतेन विवर्धते\n",
    "12096021a": "ततः समूलो ह्रियते नदीकूलादिव द्रुमः\n",
    "12096021c": "अथैनमभिनिन्दन्ति भिन्नं कुम्भमिवाश्मनि\n",
    "12096021e": "तस्माद्धर्मेण विजयं कामं लिप्सेत भूमिपः\n",
    "12097001": "भीष्म उवाच\n",
    "12097001a": "नाधर्मेण महीं जेतुं लिप्सेत जगतीपतिः\n",
    "12097001c": "अधर्मविजयं लब्ध्वा कोऽनुमन्येत भूमिपः\n",
    "12097002a": "अधर्मयुक्तो विजयो ह्यध्रुवोऽस्वर्ग्य एव च\n",
    "12097002c": "सादयत्येष राजानं महीं च भरतर्षभ\n",
    "12097003a": "विशीर्णकवचं चैव तवास्मीति च वादिनम्\n",
    "12097003c": "कृताञ्जलिं न्यस्तशस्त्रं गृहीत्वा न विहिंसयेत्\n",
    "12097004a": "बलेनावजितो यश्च न तं युध्येत भूमिपः\n",
    "12097004c": "संवत्सरं विप्रणयेत्तस्माज्जातः पुनर्भवेत्\n",
    "12097005a": "नार्वाक्संवत्सरात्कन्या स्प्रष्टव्या विक्रमाहृता\n",
    "12097005c": "एवमेव धनं सर्वं यच्चान्यत्सहसाहृतम्\n",
    "12097006a": "न तु वन्ध्यं धनं तिष्ठेत्पिबेयुर्ब्राह्मणाः पयः\n",
    "12097006c": "युञ्जीरन्वाप्यनडुहः क्षन्तव्यं वा तदा भवेत्\n",
    "12097007a": "राज्ञा राजैव योद्धव्यस्तथा धर्मो विधीयते\n",
    "12097007c": "नान्यो राजानमभ्यसेदराजन्यः कथंचन\n",
    "12097008a": "अनीकयोः संहतयोर्यदीयाद्ब्राह्मणोऽन्तरा\n",
    "12097008c": "शान्तिमिच्छन्नुभयतो न योद्धव्यं तदा भवेत्\n",
    "12097008e": "मर्यादां शाश्वतीं भिन्द्याद्ब्राह्मणं योऽभिलङ्घयेत्\n",
    "12097009a": "अथ चेल्लङ्घयेदेनां मर्यादां क्षत्रियब्रुवः\n",
    "12097009c": "अप्रशस्यस्तदूर्ध्वं स्यादनादेयश्च संसदि\n",
    "12097010a": "या तु धर्मविलोपेन मर्यादाभेदनेन च\n",
    "12097010c": "तां वृत्तिं नानुवर्तेत विजिगीषुर्महीपतिः\n",
    "12097010e": "धर्मलब्धाद्धि विजयात्को लाभोऽभ्यधिको भवेत्\n",
    "12097011a": "सहसा नाम्य भूतानि क्षिप्रमेव प्रसादयेत्\n",
    "12097011c": "सान्त्वेन भोगदानेन स राज्ञां परमो नयः\n",
    "12097012a": "भुज्यमाना ह्ययोगेन स्वराष्ट्रादभितापिताः\n",
    "12097012c": "अमित्रान्पर्युपासीरन्व्यसनौघप्रतीक्षिणः\n",
    "12097013a": "अमित्रोपग्रहं चास्य ते कुर्युः क्षिप्रमापदि\n",
    "12097013c": "संदुष्टाः सर्वतो राजन्राजव्यसनकाङ्क्षिणः\n",
    "12097014a": "नामित्रो विनिकर्तव्यो नातिच्छेद्यः कथंचन\n",
    "12097014c": "जीवितं ह्यप्यतिच्छिन्नः संत्यजत्येकदा नरः\n",
    "12097015a": "अल्पेनापि हि संयुक्तस्तुष्यत्येवापराधिकः\n",
    "12097015c": "शुद्धं जीवितमेवापि तादृशो बहु मन्यते\n",
    "12097016a": "यस्य स्फीतो जनपदः संपन्नः प्रियराजकः\n",
    "12097016c": "संतुष्टभृत्यसचिवो दृढमूलः स पार्थिवः\n",
    "12097017a": "ऋत्विक्पुरोहिताचार्या ये चान्ये श्रुतसंमताः\n",
    "12097017c": "पूजार्हाः पूजिता यस्य स वै लोकजिदुच्यते\n",
    "12097018a": "एतेनैव च वृत्तेन महीं प्राप सुरोत्तमः\n",
    "12097018c": "अन्वेव चैन्द्रं विजयं व्यजिगीषन्त पार्थिवाः\n",
    "12097019a": "भूमिवर्जं पुरं राजा जित्वा राजानमाहवे\n",
    "12097019c": "अमृताश्चौषधीः शश्वदाजहार प्रतर्दनः\n",
    "12097020a": "अग्निहोत्राण्यग्निशेषं हविर्भाजनमेव च\n",
    "12097020c": "आजहार दिवोदासस्ततो विप्रकृतोऽभवत्\n",
    "12097021a": "सराजकानि राष्ट्राणि नाभागो दक्षिणां ददौ\n",
    "12097021c": "अन्यत्र श्रोत्रियस्वाच्च तापसस्वाच्च भारत\n",
    "12097022a": "उच्चावचानि वृत्तानि धर्मज्ञानां युधिष्ठिर\n",
    "12097022c": "आसन्राज्ञां पुराणानां सर्वं तन्मम रोचते\n",
    "12097023a": "सर्वविद्यातिरेकाद्वा जयमिच्छेन्महीपतिः\n",
    "12097023c": "न मायया न दम्भेन य इच्छेद्भूतिमात्मनः\n",
    "12098001": "युधिष्ठिर उवाच\n",
    "12098001a": "क्षत्रधर्मान्न पापीयान्धर्मोऽस्ति भरतर्षभ\n",
    "12098001c": "अभियाने च युद्धे च राजा हन्ति महाजनम्\n",
    "12098002a": "अथ स्म कर्मणा येन लोकाञ्जयति पार्थिवः\n",
    "12098002c": "विद्वञ्जिज्ञासमानाय प्रब्रूहि भरतर्षभ\n",
    "12098003": "भीष्म उवाच\n",
    "12098003a": "निग्रहेण च पापानां साधूनां प्रग्रहेण च\n",
    "12098003c": "यज्ञैर्दानैश्च राजानो भवन्ति शुचयोऽमलाः\n",
    "12098004a": "उपरुन्धन्ति राजानो भूतानि विजयार्थिनः\n",
    "12098004c": "त एव विजयं प्राप्य वर्धयन्ति पुनः प्रजाः\n",
    "12098005a": "अपविध्यन्ति पापानि दानयज्ञतपोबलैः\n",
    "12098005c": "अनुग्रहेण भूतानां पुण्यमेषां प्रवर्धते\n",
    "12098006a": "यथैव क्षेत्रनिर्दाता निर्दन्वै क्षेत्रमेकदा\n",
    "12098006c": "हिनस्ति कक्षं धान्यं च न च धान्यं विनश्यति\n",
    "12098007a": "एवं शस्त्राणि मुञ्चन्तो घ्नन्ति वध्यानथैकदा\n",
    "12098007c": "तस्यैषा निष्कृतिः कृत्स्ना भूतानां भावनं पुनः\n",
    "12098008a": "यो भूतानि धनज्यानाद्वधात्क्लेशाच्च रक्षति\n",
    "12098008c": "दस्युभ्यः प्राणदानात्स धनदः सुखदो विराट्\n",
    "12098009a": "स सर्वयज्ञैरीजानो राजाथाभयदक्षिणैः\n",
    "12098009c": "अनुभूयेह भद्राणि प्राप्नोतीन्द्रसलोकताम्\n",
    "12098010a": "ब्राह्मणार्थे समुत्पन्ने योऽभिनिःसृत्य युध्यते\n",
    "12098010c": "आत्मानं यूपमुच्छ्रित्य स यज्ञोऽनन्तदक्षिणः\n",
    "12098011a": "अभीतो विकिरञ्शत्रून्प्रतिगृह्णञ्शरांस्तथा\n",
    "12098011c": "न तस्मात्त्रिदशाः श्रेयो भुवि पश्यन्ति किंचन\n",
    "12098012a": "तस्य यावन्ति शस्त्राणि त्वचं भिन्दन्ति संयुगे\n",
    "12098012c": "तावतः सोऽश्नुते लोकान्सर्वकामदुहोऽक्षयान्\n",
    "12098013a": "न तस्य रुधिरं गात्रादावेधेभ्यः प्रवर्तते\n",
    "12098013c": "स ह तेनैव रक्तेन सर्वपापैः प्रमुच्यते\n",
    "12098014a": "यानि दुःखानि सहते व्रणानामभितापने\n",
    "12098014c": "न ततोऽस्ति तपो भूय इति धर्मविदो विदुः\n",
    "12098015a": "पृष्ठतो भीरवः संख्ये वर्तन्तेऽधमपूरुषाः\n",
    "12098015c": "शूराच्छरणमिच्छन्तः पर्जन्यादिव जीवनम्\n",
    "12098016a": "यदि शूरस्तथा क्षेमे प्रतिरक्षेत्तथा भये\n",
    "12098016c": "प्रतिरूपं जनाः कुर्युर्न च तद्वर्तते तथा\n",
    "12098017a": "यदि ते कृतमाज्ञाय नमस्कुर्युः सदैव तम्\n",
    "12098017c": "युक्तं न्याय्यं च कुर्युस्ते न च तद्वर्तते तथा\n",
    "12098018a": "पुरुषाणां समानानां दृश्यते महदन्तरम्\n",
    "12098018c": "संग्रामेऽनीकवेलायामुत्क्रुष्टेऽभिपतत्सु च\n",
    "12098019a": "पतत्यभिमुखः शूरः परान्भीरुः पलायते\n",
    "12098019c": "आस्थायास्वर्ग्यमध्वानं सहायान्विषमे त्यजन्\n",
    "12098020a": "मा स्म तांस्तादृशांस्तात जनिष्ठाः पुरुषाधमान्\n",
    "12098020c": "ये सहायान्रणे हित्वा स्वस्तिमन्तो गृहान्ययुः\n",
    "12098021a": "अस्वस्ति तेभ्यः कुर्वन्ति देवा इन्द्रपुरोगमाः\n",
    "12098021c": "त्यागेन यः सहायानां स्वान्प्राणांस्त्रातुमिच्छति\n",
    "12098022a": "तं हन्युः काष्ठलोष्टैर्वा दहेयुर्वा कटाग्निना\n",
    "12098022c": "पशुवन्मारयेयुर्वा क्षत्रिया ये स्युरीदृशाः\n",
    "12098023a": "अधर्मः क्षत्रियस्यैष यच्छय्यामरणं भवेत्\n",
    "12098023c": "विसृजञ्श्लेष्मपित्तानि कृपणं परिदेवयन्\n",
    "12098024a": "अविक्षतेन देहेन प्रलयं योऽधिगच्छति\n",
    "12098024c": "क्षत्रियो नास्य तत्कर्म प्रशंसन्ति पुराविदः\n",
    "12098025a": "न गृहे मरणं तात क्षत्रियाणां प्रशस्यते\n",
    "12098025c": "शौटीराणामशौटीरमधर्म्यं कृपणं च तत्\n",
    "12098026a": "इदं दुःखमहो कष्टं पापीय इति निष्टनन्\n",
    "12098026c": "प्रतिध्वस्तमुखः पूतिरमात्यान्बहु शोचयन्\n",
    "12098027a": "अरोगाणां स्पृहयते मुहुर्मृत्युमपीच्छति\n",
    "12098027c": "वीरो दृप्तोऽभिमानी च नेदृशं मृत्युमर्हति\n",
    "12098028a": "रणेषु कदनं कृत्वा ज्ञातिभिः परिवारितः\n",
    "12098028c": "तीक्ष्णैः शस्त्रैः सुविक्लिष्टः क्षत्रियो मृत्युमर्हति\n",
    "12098029a": "शूरो हि सत्यमन्युभ्यामाविष्टो युध्यते भृशम्\n",
    "12098029c": "कृत्यमानानि गात्राणि परैर्नैवावबुध्यते\n",
    "12098030a": "स संख्ये निधनं प्राप्य प्रशस्तं लोकपूजितम्\n",
    "12098030c": "स्वधर्मं विपुलं प्राप्य शक्रस्यैति सलोकताम्\n",
    "12098031a": "सर्वो योधः परं त्यक्तुमाविष्टस्त्यक्तजीवितः\n",
    "12098031c": "प्राप्नोतीन्द्रस्य सालोक्यं शूरः पृष्ठमदर्शयन्\n",
    "12099001": "युधिष्ठिर उवाच\n",
    "12099001a": "के लोका युध्यमानानां शूराणामनिवर्तिनाम्\n",
    "12099001c": "भवन्ति निधनं प्राप्य तन्मे ब्रूहि पितामह\n",
    "12099002": "भीष्म उवाच\n",
    "12099002a": "अत्राप्युदाहरन्तीममितिहासं पुरातनम्\n",
    "12099002c": "अम्बरीषस्य संवादमिन्द्रस्य च युधिष्ठिर\n",
    "12099003a": "अम्बरीषो हि नाभागः स्वर्गं गत्वा सुदुर्लभम्\n",
    "12099003c": "ददर्श सुरलोकस्थं शक्रेण सचिवं सह\n",
    "12099004a": "सर्वतेजोमयं दिव्यं विमानवरमास्थितम्\n",
    "12099004c": "उपर्युपरि गच्छन्तं स्वं वै सेनापतिं प्रभुम्\n",
    "12099005a": "स दृष्ट्वोपरि गच्छन्तं सेनापतिमुदारधीः\n",
    "12099005c": "ऋद्धिं दृष्ट्वा सुदेवस्य विस्मितः प्राह वासवम्\n",
    "12099006a": "सागरान्तां महीं कृत्स्नामनुशिष्य यथाविधि\n",
    "12099006c": "चातुर्वर्ण्ये यथाशास्त्रं प्रवृत्तो धर्मकाम्यया\n",
    "12099007a": "ब्रह्मचर्येण घोरेण आचार्यकुलसेवया\n",
    "12099007c": "वेदानधीत्य धर्मेण राजशास्त्रं च केवलम्\n",
    "12099008a": "अतिथीनन्नपानेन पितॄंश्च स्वधया तथा\n",
    "12099008c": "ऋषीन्स्वाध्यायदीक्षाभिर्देवान्यज्ञैरनुत्तमैः\n",
    "12099009a": "क्षत्रधर्मे स्थितो भूत्वा यथाशास्त्रं यथाविधि\n",
    "12099009c": "उदीक्षमाणः पृतनां जयामि युधि वासव\n",
    "12099010a": "देवराज सुदेवोऽयं मम सेनापतिः पुरा\n",
    "12099010c": "आसीद्योधः प्रशान्तात्मा सोऽयं कस्मादतीव माम्\n",
    "12099011a": "नानेन क्रतुभिर्मुख्यैरिष्टं नैव द्विजातयः\n",
    "12099011c": "तर्पिता विधिवच्छक्र सोऽयं कस्मादतीव माम्\n",
    "12099012": "इन्द्र उवाच\n",
    "12099012a": "एतस्य विततस्तात सुदेवस्य बभूव ह\n",
    "12099012c": "संग्रामयज्ञः सुमहान्यश्चान्यो युध्यते नरः\n",
    "12099013a": "संनद्धो दीक्षितः सर्वो योधः प्राप्य चमूमुखम्\n",
    "12099013c": "युद्धयज्ञाधिकारस्थो भवतीति विनिश्चयः\n",
    "12099014": "अम्बरीष उवाच\n",
    "12099014a": "कानि यज्ञे हवींष्यत्र किमाज्यं का च दक्षिणा\n",
    "12099014c": "ऋत्विजश्चात्र के प्रोक्तास्तन्मे ब्रूहि शतक्रतो\n",
    "12099015": "इन्द्र उवाच\n",
    "12099015a": "ऋत्विजः कुञ्जरास्तत्र वाजिनोऽध्वर्यवस्तथा\n",
    "12099015c": "हवींषि परमांसानि रुधिरं त्वाज्यमेव च\n",
    "12099016a": "सृगालगृध्रकाकोलाः सदस्यास्तत्र सत्रिणः\n",
    "12099016c": "आज्यशेषं पिबन्त्येते हविः प्राश्नन्ति चाध्वरे\n",
    "12099017a": "प्रासतोमरसंघाताः खड्गशक्तिपरश्वधाः\n",
    "12099017c": "ज्वलन्तो निशिताः पीताः स्रुचस्तस्याथ सत्रिणः\n",
    "12099018a": "चापवेगायतस्तीक्ष्णः परकायावदारणः\n",
    "12099018c": "ऋजुः सुनिशितः पीतः सायकोऽस्य स्रुवो महान्\n",
    "12099019a": "द्वीपिचर्मावनद्धश्च नागदन्तकृतत्सरुः\n",
    "12099019c": "हस्तिहस्तगतः खड्गः स्फ्यो भवेत्तस्य संयुगे\n",
    "12099020a": "ज्वलितैर्निशितैः पीतैः प्रासशक्तिपरश्वधैः\n",
    "12099020c": "शैक्यायसमयैस्तीक्ष्णैरभिघातो भवेद्वसु\n",
    "12099021a": "आवेगाद्यत्तु रुधिरं संग्रामे स्यन्दते भुवि\n",
    "12099021c": "सास्य पूर्णाहुतिर्होत्रे समृद्धा सर्वकामधुक्\n",
    "12099022a": "छिन्धि भिन्धीति यस्यैतच्छ्रूयते वाहिनीमुखे\n",
    "12099022c": "सामानि सामगास्तस्य गायन्ति यमसादने\n",
    "12099023a": "हविर्धानं तु तस्याहुः परेषां वाहिनीमुखम्\n",
    "12099023c": "कुञ्जराणां हयानां च वर्मिणां च समुच्चयः\n",
    "12099023e": "अग्निः श्येनचितो नाम तस्य यज्ञे विधीयते\n",
    "12099024a": "उत्तिष्ठति कबन्धोऽत्र सहस्रे निहते तु यः\n",
    "12099024c": "स यूपस्तस्य शूरस्य खादिरोऽष्टाश्रिरुच्यते\n",
    "12099025a": "इडोपहूतं क्रोशन्ति कुञ्जरा अङ्कुशेरिताः\n",
    "12099025c": "व्याघुष्टतलनादेन वषट्कारेण पार्थिव\n",
    "12099025e": "उद्गाता तत्र संग्रामे त्रिसामा दुन्दुभिः स्मृतः\n",
    "12099026a": "ब्रह्मस्वे ह्रियमाणे यः प्रियां युद्धे तनुं त्यजेत्\n",
    "12099026c": "आत्मानं यूपमुच्छ्रित्य स यज्ञोऽनन्तदक्षिणः\n",
    "12099027a": "भर्तुरर्थे तु यः शूरो विक्रमेद्वाहिनीमुखे\n",
    "12099027c": "भयान्न च निवर्तेत तस्य लोका यथा मम\n",
    "12099028a": "नीलचन्द्राकृतैः खड्गैर्बाहुभिः परिघोपमैः\n",
    "12099028c": "यस्य वेदिरुपस्तीर्णा तस्य लोका यथा मम\n",
    "12099029a": "यस्तु नावेक्षते कंचित्सहायं विजये स्थितः\n",
    "12099029c": "विगाह्य वाहिनीमध्यं तस्य लोका यथा मम\n",
    "12099030a": "यस्य तोमरसंघाटा भेरीमण्डूककच्छपा\n",
    "12099030c": "वीरास्थिशर्करा दुर्गा मांसशोणितकर्दमा\n",
    "12099031a": "असिचर्मप्लवा सिन्धुः केशशैवलशाद्वला\n",
    "12099031c": "अश्वनागरथैश्चैव संभिन्नैः कृतसंक्रमा\n",
    "12099032a": "पताकाध्वजवानीरा हतवाहनवाहिनी\n",
    "12099032c": "शोणितोदा सुसंपूर्णा दुस्तरा पारगैर्नरैः\n",
    "12099033a": "हतनागमहानक्रा परलोकवहाशिवा\n",
    "12099033c": "ऋष्टिखड्गध्वजानूका गृध्रकङ्कवडप्लवा\n",
    "12099034a": "पुरुषादानुचरिता भीरूणां कश्मलावहा\n",
    "12099034c": "नदी योधमहायज्ञे तदस्यावभृथं स्मृतम्\n",
    "12099035a": "वेदी यस्य त्वमित्राणां शिरोभिरवकीर्यते\n",
    "12099035c": "अश्वस्कन्धैर्गजस्कन्धैस्तस्य लोका यथा मम\n",
    "12099036a": "पत्नीशाला कृता यस्य परेषां वाहिनीमुखम्\n",
    "12099036c": "हविर्धानं स्ववाहिन्यस्तदस्याहुर्मनीषिणः\n",
    "12099037a": "सदश्चान्तरयोधाग्निराग्नीध्रश्चोत्तरां दिशम्\n",
    "12099037c": "शत्रुसेनाकलत्रस्य सर्वलोकानदूरतः\n",
    "12099038a": "यदा तूभयतो व्यूहो भवत्याकाशमग्रतः\n",
    "12099038c": "सास्य वेदी तथा यज्ञे नित्यं वेदास्त्रयोऽग्नयः\n",
    "12099039a": "यस्तु योधः परावृत्तः संत्रस्तो हन्यते परैः\n",
    "12099039c": "अप्रतिष्ठं स नरकं याति नास्त्यत्र संशयः\n",
    "12099040a": "यस्य शोणितवेगेन नदी स्यात्समभिप्लुता\n",
    "12099040c": "केशमांसास्थिसंकीर्णा स गच्छेत्परमां गतिम्\n",
    "12099041a": "यस्तु सेनापतिं हत्वा तद्यानमधिरोहति\n",
    "12099041c": "स विष्णुविक्रमक्रामी बृहस्पतिसमः क्रतुः\n",
    "12099042a": "नायकं वा प्रमाणं वा यो वा स्यात्तत्र पूजितः\n",
    "12099042c": "जीवग्राहं निगृह्णाति तस्य लोका यथा मम\n",
    "12099043a": "आहवे निहतं शूरं न शोचेत कदाचन\n",
    "12099043c": "अशोच्यो हि हतः शूरः स्वर्गलोके महीयते\n",
    "12099044a": "न ह्यन्नं नोदकं तस्य न स्नानं नाप्यशौचकम्\n",
    "12099044c": "हतस्य कर्तुमिच्छन्ति तस्य लोकाञ्शृणुष्व मे\n",
    "12099045a": "वराप्सरःसहस्राणि शूरमायोधने हतम्\n",
    "12099045c": "त्वरमाणा हि धावन्ति मम भर्ता भवेदिति\n",
    "12099046a": "एतत्तपश्च पुण्यं च धर्मश्चैव सनातनः\n",
    "12099046c": "चत्वारश्चाश्रमास्तस्य यो युद्धे न पलायते\n",
    "12099047a": "वृद्धं बलं न हन्तव्यं नैव स्त्री न च वै द्विजः\n",
    "12099047c": "तृणपूर्णमुखश्चैव तवास्मीति च यो वदेत्\n",
    "12099048a": "अहं वृत्रं बलं पाकं शतमायं विरोचनम्\n",
    "12099048c": "दुरावार्यं च नमुचिं नैकमायं च शम्बरम्\n",
    "12099049a": "विप्रचित्तिं च दैतेयं दनोः पुत्रांश्च सर्वशः\n",
    "12099049c": "प्रह्रादं च निहत्याजौ ततो देवाधिपोऽभवम्\n",
    "12099050": "भीष्म उवाच\n",
    "12099050a": "इत्येतच्छक्रवचनं निशम्य प्रतिगृह्य च\n",
    "12099050c": "योधानामात्मनः सिद्धिमम्बरीषोऽभिपन्नवान्\n",
    "12100001": "भीष्म उवाच\n",
    "12100001a": "अत्राप्युदाहरन्तीममितिहासं पुरातनम्\n",
    "12100001c": "प्रतर्दनो मैथिलश्च संग्रामं यत्र चक्रतुः\n",
    "12100002a": "यज्ञोपवीती संग्रामे जनको मैथिलो यथा\n",
    "12100002c": "योधानुद्धर्षयामास तन्निबोध युधिष्ठिर\n",
    "12100003a": "जनको मैथिलो राजा महात्मा सर्वतत्त्ववित्\n",
    "12100003c": "योधान्स्वान्दर्शयामास स्वर्गं नरकमेव च\n",
    "12100004a": "अभीतानामिमे लोका भास्वन्तो हन्त पश्यत\n",
    "12100004c": "पूर्णा गन्धर्वकन्याभिः सर्वकामदुहोऽक्षयाः\n",
    "12100005a": "इमे पलायमानानां नरकाः प्रत्युपस्थिताः\n",
    "12100005c": "अकीर्तिः शाश्वती चैव पतितव्यमनन्तरम्\n",
    "12100006a": "तान्दृष्ट्वारीन्विजयतो भूत्वा संत्यागबुद्धयः\n",
    "12100006c": "नरकस्याप्रतिष्ठस्य मा भूत वशवर्तिनः\n",
    "12100007a": "त्यागमूलं हि शूराणां स्वर्गद्वारमनुत्तमम्\n",
    "12100007c": "इत्युक्तास्ते नृपतिना योधाः परपुरंजय\n",
    "12100008a": "व्यजयन्त रणे शत्रून्हर्षयन्तो जनेश्वरम्\n",
    "12100008c": "तस्मादात्मवता नित्यं स्थातव्यं रणमूर्धनि\n",
    "12100009a": "गजानां रथिनो मध्ये रथानामनु सादिनः\n",
    "12100009c": "सादिनामन्तरा स्थाप्यं पादातमिह दंशितम्\n",
    "12100010a": "य एवं व्यूहते राजा स नित्यं जयते द्विषः\n",
    "12100010c": "तस्मादेवं विधातव्यं नित्यमेव युधिष्ठिर\n",
    "12100011a": "सर्वे सुकृतमिच्छन्तः सुयुद्धेनातिमन्यवः\n",
    "12100011c": "क्षोभयेयुरनीकानि सागरं मकरा इव\n",
    "12100012a": "हर्षयेयुर्विषण्णांश्च व्यवस्थाप्य परस्परम्\n",
    "12100012c": "जितां च भूमिं रक्षेत भग्नान्नात्यनुसारयेत्\n",
    "12100013a": "पुनरावर्तमानानां निराशानां च जीविते\n",
    "12100013c": "न वेगः सुसहो राजंस्तस्मान्नात्यनुसारयेत्\n",
    "12100014a": "न हि प्रहर्तुमिच्छन्ति शूराः प्राद्रवतां भयात्\n",
    "12100014c": "तस्मात्पलायमानानां कुर्यान्नात्यनुसारणम्\n",
    "12100015a": "चराणामचरा ह्यन्नमदंष्ट्रा दंष्ट्रिणामपि\n",
    "12100015c": "अपाणयः पाणिमतामन्नं शूरस्य कातराः\n",
    "12100016a": "समानपृष्ठोदरपाणिपादाः; पश्चाच्छूरं भीरवोऽनुव्रजन्ति\n",
    "12100016c": "अतो भयार्ताः प्रणिपत्य भूयः; कृत्वाञ्जलीनुपतिष्ठन्ति शूरान्\n",
    "12100017a": "शूरबाहुषु लोकोऽयं लम्बते पुत्रवत्सदा\n",
    "12100017c": "तस्मात्सर्वास्ववस्थासु शूरः संमानमर्हति\n",
    "12100018a": "न हि शौर्यात्परं किंचित्त्रिषु लोकेषु विद्यते\n",
    "12100018c": "शूरः सर्वं पालयति सर्वं शूरे प्रतिष्ठितम्\n",
    "12101001": "युधिष्ठिर उवाच\n",
    "12101001a": "यथा जयार्थिनः सेनां नयन्ति भरतर्षभ\n",
    "12101001c": "ईषद्धर्मं प्रपीड्यापि तन्मे ब्रूहि पितामह\n",
    "12101002": "भीष्म उवाच\n",
    "12101002a": "सत्येन हि स्थिता धर्मा उपपत्त्या तथापरे\n",
    "12101002c": "साध्वाचारतया केचित्तथैवौपयिका अपि\n",
    "12101002e": "उपायधर्मान्वक्ष्यामि सिद्धार्थानर्थधर्मयोः\n",
    "12101003a": "निर्मर्यादा दस्यवस्तु भवन्ति परिपन्थिनः\n",
    "12101003c": "तेषां प्रतिविघातार्थं प्रवक्ष्याम्यथ नैगमम्\n",
    "12101003e": "कार्याणां संप्रसिद्ध्यर्थं तानुपायान्निबोध मे\n",
    "12101004a": "उभे प्रज्ञे वेदितव्ये ऋज्वी वक्रा च भारत\n",
    "12101004c": "जानन्वक्रां न सेवेत प्रतिबाधेत चागताम्\n",
    "12101005a": "अमित्रा एव राजानं भेदेनोपचरन्त्युत\n",
    "12101005c": "तां राजा निकृतिं जानन्यथामित्रान्प्रबाधते\n",
    "12101006a": "गजानां पार्श्वचर्माणि गोवृषाजगराणि च\n",
    "12101006c": "शल्यकङ्कटलोहानि तनुत्राणि मतानि च\n",
    "12101007a": "शितपीतानि शस्त्राणि संनाहाः पीतलोहिताः\n",
    "12101007c": "नानारञ्जनरक्ताः स्युः पताकाः केतवश्च ते\n",
    "12101008a": "ऋष्टयस्तोमराः खड्गा निशिताश्च परश्वधाः\n",
    "12101008c": "फलकान्यथ चर्माणि प्रतिकल्प्यान्यनेकशः\n",
    "12101008e": "अभिनीतानि शस्त्राणि योधाश्च कृतनिश्रमाः\n",
    "12101009a": "चैत्र्यां वा मार्गशीर्ष्यां वा सेनायोगः प्रशस्यते\n",
    "12101009c": "पक्वसस्या हि पृथिवी भवत्यम्बुमती तथा\n",
    "12101010a": "नैवातिशीतो नात्युष्णः कालो भवति भारत\n",
    "12101010c": "तस्मात्तदा योजयेत परेषां व्यसनेषु वा\n",
    "12101010e": "एतेषु योगाः सेनायाः प्रशस्ताः परबाधने\n",
    "12101011a": "जलवांस्तृणवान्मार्गः समो गम्यः प्रशस्यते\n",
    "12101011c": "चारैर्हि विहिताभ्यासः कुशलैर्वनगोचरैः\n",
    "12101012a": "नव्यारण्यैर्न शक्येत गन्तुं मृगगणैरिव\n",
    "12101012c": "तस्मात्सर्वासु सेनासु योजयन्ति जयार्थिनः\n",
    "12101013a": "आवासस्तोयवान्दुर्गः पर्याकाशः प्रशस्यते\n",
    "12101013c": "परेषामुपसर्पाणां प्रतिषेधस्तथा भवेत्\n",
    "12101014a": "आकाशं तु वनाभ्याशे मन्यन्ते गुणवत्तरम्\n",
    "12101014c": "बहुभिर्गुणजातैस्तु ये युद्धकुशला जनाः\n",
    "12101015a": "उपन्यासोऽपसर्पाणां पदातीनां च गूहनम्\n",
    "12101015c": "अथ शत्रुप्रतीघातमापदर्थं परायणम्\n",
    "12101016a": "सप्तर्षीन्पृष्ठतः कृत्वा युध्येरन्नचला इव\n",
    "12101016c": "अनेन विधिना राजञ्जिगीषेतापि दुर्जयान्\n",
    "12101017a": "यतो वायुर्यतः सूर्यो यतः शुक्रस्ततो जयः\n",
    "12101017c": "पूर्वं पूर्वं ज्याय एषां संनिपाते युधिष्ठिर\n",
    "12101018a": "अकर्दमामनुदकाममर्यादामलोष्टकाम्\n",
    "12101018c": "अश्वभूमिं प्रशंसन्ति ये युद्धकुशला जनाः\n",
    "12101019a": "समा निरुदकाकाशा रथभूमिः प्रशस्यते\n",
    "12101019c": "नीचद्रुमा महाकक्षा सोदका हस्तियोधिनाम्\n",
    "12101020a": "बहुदुर्गा महावृक्षा वेत्रवेणुभिरास्तृता\n",
    "12101020c": "पदातीनां क्षमा भूमिः पर्वतोपवनानि च\n",
    "12101021a": "पदातिबहुला सेना दृढा भवति भारत\n",
    "12101021c": "रथाश्वबहुला सेना सुदिनेषु प्रशस्यते\n",
    "12101022a": "पदातिनागबहुला प्रावृट्काले प्रशस्यते\n",
    "12101022c": "गुणानेतान्प्रसंख्याय देशकालौ प्रयोजयेत्\n",
    "12101023a": "एवं संचिन्त्य यो याति तिथिनक्षत्रपूजितः\n",
    "12101023c": "विजयं लभते नित्यं सेनां सम्यक्प्रयोजयन्\n",
    "12101024a": "प्रसुप्तांस्तृषिताञ्श्रान्तान्प्रकीर्णान्नाभिघातयेत्\n",
    "12101024c": "मोक्षे प्रयाणे चलने पानभोजनकालयोः\n",
    "12101025a": "अतिक्षिप्तान्व्यतिक्षिप्तान्विहतान्प्रतनूकृतान्\n",
    "12101025c": "सुविस्रम्भान्कृतारम्भानुपन्यासप्रतापितान्\n",
    "12101025e": "बहिश्चरानुपन्यासान्कृत्वा वेश्मानुसारिणः\n",
    "12101026a": "पारंपर्यागते द्वारे ये केचिदनुवर्तिनः\n",
    "12101026c": "परिचर्यावरोद्धारो ये च केचन वल्गिनः\n",
    "12101027a": "अनीकं ये प्रभिन्दन्ति भिन्नं ये स्थगयन्ति च\n",
    "12101027c": "समानाशनपानास्ते कार्या द्विगुणवेतनाः\n",
    "12101028a": "दशाधिपतयः कार्याः शताधिपतयस्तथा\n",
    "12101028c": "तेषां सहस्राधिपतिं कुर्याच्छूरमतन्द्रितम्\n",
    "12101029a": "यथामुख्यं संनिपात्य वक्तव्याः स्म शपामहे\n",
    "12101029c": "यथा जयार्थं संग्रामे न जह्याम परस्परम्\n",
    "12101030a": "इहैव ते निवर्तन्तां ये नः केचन भीरवः\n",
    "12101030c": "न घातयेयुः प्रदरं कुर्वाणास्तुमुले सति\n",
    "12101031a": "आत्मानं च स्वपक्षं च पलायन्हन्ति संयुगे\n",
    "12101031c": "द्रव्यनाशो वधोऽकीर्तिरयशश्च पलायने\n",
    "12101032a": "अमनोज्ञासुखा वाचः पुरुषस्य पलायतः\n",
    "12101032c": "प्रतिस्पन्दौष्ठदन्तस्य न्यस्तसर्वायुधस्य च\n",
    "12101033a": "हित्वा पलायमानस्य सहायान्प्राणसंशये\n",
    "12101033c": "अमित्रैरनुबद्धस्य द्विषतामस्तु नस्तथा\n",
    "12101034a": "मनुष्यापसदा ह्येते ये भवन्ति पराङ्मुखाः\n",
    "12101034c": "राशिवर्धनमात्रास्ते नैव ते प्रेत्य नो इह\n",
    "12101035a": "अमित्रा हृष्टमनसः प्रत्युद्यान्ति पलायिनम्\n",
    "12101035c": "जयिनं सुहृदस्तात वन्दनैर्मङ्गलेन च\n",
    "12101036a": "यस्य स्म व्यसने राजन्ननुमोदन्ति शत्रवः\n",
    "12101036c": "तदसह्यतरं दुःखमहं मन्ये वधादपि\n",
    "12101037a": "श्रियं जानीत धर्मस्य मूलं सर्वसुखस्य च\n",
    "12101037c": "सा भीरूणां परान्याति शूरस्तामधिगच्छति\n",
    "12101038a": "ते वयं स्वर्गमिच्छन्तः संग्रामे त्यक्तजीविताः\n",
    "12101038c": "जयन्तो वध्यमाना वा प्राप्तुमर्हाम सद्गतिम्\n",
    "12101039a": "एवं संशप्तशपथाः समभित्यक्तजीविताः\n",
    "12101039c": "अमित्रवाहिनीं वीराः संप्रगाहन्त्यभीरवः\n",
    "12101040a": "अग्रतः पुरुषानीकमसिचर्मवतां भवेत्\n",
    "12101040c": "पृष्ठतः शकटानीकं कलत्रं मध्यतस्तथा\n",
    "12101041a": "परेषां प्रतिघातार्थं पदातीनां च गूहनम्\n",
    "12101041c": "अपि ह्यस्मिन्परे गृद्धा भवेयुर्ये पुरोगमाः\n",
    "12101042a": "ये पुरस्तादभिमताः सत्त्ववन्तो मनस्विनः\n",
    "12101042c": "ते पूर्वमभिवर्तेरंस्तानन्वगितरे जनाः\n",
    "12101043a": "अपि चोद्धर्षणं कार्यं भीरूणामपि यत्नतः\n",
    "12101043c": "स्कन्धदर्शनमात्रं तु तिष्ठेयुर्वा समीपतः\n",
    "12101044a": "संहतान्योधयेदल्पान्कामं विस्तारयेद्बहून्\n",
    "12101044c": "सूचीमुखमनीकं स्यादल्पानां बहुभिः सह\n",
    "12101045a": "संप्रयुद्धे प्रहृष्टे वा सत्यं वा यदि वानृतम्\n",
    "12101045c": "प्रगृह्य बाहून्क्रोशेत भग्ना भग्नाः परा इति\n",
    "12101046a": "आगतं नो मित्रबलं प्रहरध्वमभीतवत्\n",
    "12101046c": "शब्दवन्तोऽनुधावेयुः कुर्वन्तो भैरवं रवम्\n",
    "12101047a": "क्ष्वेडाः किलकिलाः शङ्खाः क्रकचा गोविषाणिकान्\n",
    "12101047c": "भेरीमृदङ्गपणवान्नादयेयुश्च कुञ्जरान्\n",
    "12102001": "युधिष्ठिर उवाच\n",
    "12102001a": "किंशीलाः किंसमुत्थानाः कथंरूपाश्च भारत\n",
    "12102001c": "किंसंनाहाः कथंशस्त्रा जनाः स्युः संयुगे नृप\n",
    "12102002": "भीष्म उवाच\n",
    "12102002a": "यथाचरितमेवात्र शस्त्रपत्रं विधीयते\n",
    "12102002c": "आचारादेव पुरुषस्तथा कर्मसु वर्तते\n",
    "12102003a": "गान्धाराः सिन्धुसौवीरा नखरप्रासयोधिनः\n",
    "12102003c": "आभीरवः सुबलिनस्तद्बलं सर्वपारगम्\n",
    "12102004a": "सर्वशस्त्रेषु कुशलाः सत्त्ववन्तो ह्युशीनराः\n",
    "12102004c": "प्राच्या मातङ्गयुद्धेषु कुशलाः शठयोधिनः\n",
    "12102005a": "तथा यवनकाम्बोजा मथुरामभितश्च ये\n",
    "12102005c": "एते नियुद्धकुशला दाक्षिणात्यासिचर्मिणः\n",
    "12102006a": "सर्वत्र शूरा जायन्ते महासत्त्वा महाबलाः\n",
    "12102006c": "प्राय एष समुद्दिष्टो लक्षणानि तु मे शृणु\n",
    "12102007a": "सिंहशार्दूलवाङ्नेत्राः सिंहशार्दूलगामिनः\n",
    "12102007c": "पारावतकुलिङ्गाक्षाः सर्वे शूराः प्रमाथिनः\n",
    "12102008a": "मृगस्वरा द्वीपिनेत्रा ऋषभाक्षास्तथापरे\n",
    "12102008c": "प्रवादिनः सुचण्डाश्च क्रोधिनः किंनरीस्वनाः\n",
    "12102009a": "मेघस्वनाः क्रुद्धमुखाः केचित्करभनिस्वनाः\n",
    "12102009c": "जिह्मनासानुजङ्घाश्च दूरगा दूरपातिनः\n",
    "12102010a": "बिडालकुब्जास्तनवस्तनुकेशास्तनुत्वचः\n",
    "12102010c": "शूराश्चपलचित्ताश्च ते भवन्ति दुरासदाः\n",
    "12102011a": "गोधानिमीलिताः केचिन्मृदुप्रकृतयोऽपि च\n",
    "12102011c": "तुरंगगतिनिर्घोषास्ते नराः पारयिष्णवः\n",
    "12102012a": "सुसंहताः प्रतनवो व्यूढोरस्काः सुसंस्थिताः\n",
    "12102012c": "प्रवादितेन नृत्यन्ति हृष्यन्ति कलहेषु च\n",
    "12102013a": "गम्भीराक्षा निःसृताक्षाः पिङ्गला भ्रुकुटीमुखाः\n",
    "12102013c": "नकुलाक्षास्तथा चैव सर्वे शूरास्तनुत्यजः\n",
    "12102014a": "जिह्माक्षाः प्रललाटाश्च निर्मांसहनवोऽपि च\n",
    "12102014c": "वक्रबाह्वङ्गुलीसक्ताः कृशा धमनिसंतताः\n",
    "12102015a": "प्रविशन्त्यतिवेगेन संपरायेऽभ्युपस्थिते\n",
    "12102015c": "वारणा इव संमत्तास्ते भवन्ति दुरासदाः\n",
    "12102016a": "दीप्तस्फुटितकेशान्ताः स्थूलपार्श्वहनूमुखाः\n",
    "12102016c": "उन्नतांसाः पृथुग्रीवा विकटाः स्थूलपिण्डिकाः\n",
    "12102017a": "उद्वृत्ताश्चैव सुग्रीवा विनता विहगा इव\n",
    "12102017c": "पिण्डशीर्षाहिवक्त्राश्च वृषदंशमुखा इव\n",
    "12102018a": "उग्रस्वना मन्युमन्तो युद्धेष्वारावसारिणः\n",
    "12102018c": "अधर्मज्ञावलिप्ताश्च घोरा रौद्रप्रदर्शिनः\n",
    "12102019a": "त्यक्तात्मानः सर्व एते अन्त्यजा ह्यनिवर्तिनः\n",
    "12102019c": "पुरस्कार्याः सदा सैन्ये हन्यन्ते घ्नन्ति चापि ते\n",
    "12102020a": "अधार्मिका भिन्नवृत्ताः साध्वेवैषां पराभवः\n",
    "12102020c": "एवमेव प्रकुप्यन्ति राज्ञोऽप्येते ह्यभीक्ष्णशः\n",
    "12103001": "युधिष्ठिर उवाच\n",
    "12103001a": "जैत्र्या वा कानि रूपाणि भवन्ति पुरुषर्षभ\n",
    "12103001c": "पृतनायाः प्रशस्तानि तानीहेच्छामि वेदितुम्\n",
    "12103002": "भीष्म उवाच\n",
    "12103002a": "जैत्र्या वा यानि रूपाणि भवन्ति पुरुषर्षभ\n",
    "12103002c": "पृतनायाः प्रशस्तानि तानि वक्ष्यामि सर्वशः\n",
    "12103003a": "दैवं पूर्वं विकुरुते मानुषे कालचोदिते\n",
    "12103003c": "तद्विद्वांसोऽनुपश्यन्ति ज्ञानदीर्घेण चक्षुषा\n",
    "12103004a": "प्रायश्चित्तविधिं चात्र जपहोमांश्च तद्विदः\n",
    "12103004c": "मङ्गलानि च कुर्वन्तः शमयन्त्यहितान्यपि\n",
    "12103005a": "उदीर्णमनसो योधा वाहनानि च भारत\n",
    "12103005c": "यस्यां भवन्ति सेनायां ध्रुवं तस्यां जयं वदेत्\n",
    "12103006a": "अन्वेनां वायवो वान्ति तथैवेन्द्रधनूंषि च\n",
    "12103006c": "अनुप्लवन्ते मेघाश्च तथादित्यस्य रश्मयः\n",
    "12103007a": "गोमायवश्चानुलोमा वडा गृध्राश्च सर्वशः\n",
    "12103007c": "आचरेयुर्यदा सेनां तदा सिद्धिरनुत्तमा\n",
    "12103008a": "प्रसन्नभाः पावक ऊर्ध्वरश्मिः; प्रदक्षिणावर्तशिखो विधूमः\n",
    "12103008c": "पुण्या गन्धाश्चाहुतीनां प्रवान्ति; जयस्यैतद्भाविनो रूपमाहुः\n",
    "12103009a": "गम्भीरशब्दाश्च महास्वनाश्च; शङ्खाश्च भेर्यश्च नदन्ति यत्र\n",
    "12103009c": "युयुत्सवश्चाप्रतीपा भवन्ति; जयस्यैतद्भाविनो रूपमाहुः\n",
    "12103010a": "इष्टा मृगाः पृष्ठतो वामतश्च; संप्रस्थितानां च गमिष्यतां च\n",
    "12103010c": "जिघांसतां दक्षिणाः सिद्धिमाहु;र्ये त्वग्रतस्ते प्रतिषेधयन्ति\n",
    "12103011a": "मङ्गल्यशब्दाः शकुना वदन्ति; हंसाः क्रौञ्चाः शतपत्राश्च चाषाः\n",
    "12103011c": "हृष्टा योधाः सत्त्ववन्तो भवन्ति; जयस्यैतद्भाविनो रूपमाहुः\n",
    "12103012a": "शस्त्रैः पत्रैः कवचैः केतुभिश्च; सुभानुभिर्मुखवर्णैश्च यूनाम्\n",
    "12103012c": "भ्राजिष्मती दुष्प्रतिप्रेक्षणीया; येषां चमूस्तेऽभिभवन्ति शत्रून्\n",
    "12103013a": "शुश्रूषवश्चानभिमानिनश्च; परस्परं सौहृदमास्थिताश्च\n",
    "12103013c": "येषां योधाः शौचमनुष्ठिताश्च; जयस्यैतद्भाविनो रूपमाहुः\n",
    "12103014a": "शब्दाः स्पर्शास्तथा गन्धा विचरन्ति मनःप्रियाः\n",
    "12103014c": "धैर्यं चाविशते योधान्विजयस्य मुखं तु तत्\n",
    "12103015a": "इष्टो वामः प्रविष्टस्य दक्षिणः प्रविविक्षतः\n",
    "12103015c": "पश्चात्संसाधयत्यर्थं पुरस्तात्प्रतिषेधति\n",
    "12103016a": "संभृत्य महतीं सेनां चतुरङ्गां युधिष्ठिर\n",
    "12103016c": "साम्नैवावर्तने पूर्वं प्रयतेथास्ततो युधि\n",
    "12103017a": "जघन्य एष विजयो यद्युद्धं नाम भारत\n",
    "12103017c": "यादृच्छिको युधि जयो दैवो वेति विचारणम्\n",
    "12103018a": "अपामिव महावेगस्त्रस्ता मृगगणा इव\n",
    "12103018c": "दुर्निवार्यतमा चैव प्रभग्ना महती चमूः\n",
    "12103019a": "भग्ना इत्येव भज्यन्ते विद्वांसोऽपि नकारणम्\n",
    "12103019c": "उदारसारा महती रुरुसंघोपमा चमूः\n",
    "12103020a": "परस्परज्ञाः संहृष्टास्त्यक्तप्राणाः सुनिश्चिताः\n",
    "12103020c": "अपि पञ्चाशतिः शूरा मृद्नन्ति परवाहिनीम्\n",
    "12103021a": "अथ वा पञ्च षट्सप्त सहिताः कृतनिश्चयाः\n",
    "12103021c": "कुलीनाः पूजिताः सम्यग्विजयन्तीह शात्रवान्\n",
    "12103022a": "संनिपातो न गन्तव्यः शक्ये सति कथंचन\n",
    "12103022c": "सान्त्वभेदप्रदानानां युद्धमुत्तरमुच्यते\n",
    "12103023a": "संसर्पणाद्धि सेनाया भयं भीरून्प्रबाधते\n",
    "12103023c": "वज्रादिव प्रज्वलितादियं क्व नु पतिष्यति\n",
    "12103024a": "अभिप्रयातां समितिं ज्ञात्वा ये प्रतियान्त्यथ\n",
    "12103024c": "तेषां स्पन्दन्ति गात्राणि योधानां विषयस्य च\n",
    "12103025a": "विषयो व्यथते राजन्सर्वः सस्थाणुजङ्गमः\n",
    "12103025c": "शस्त्रप्रतापतप्तानां मज्जा सीदति देहिनाम्\n",
    "12103026a": "तेषां सान्त्वं क्रूरमिश्रं प्रणेतव्यं पुनः पुनः\n",
    "12103026c": "संपीड्यमाना हि परे योगमायान्ति सर्वशः\n",
    "12103027a": "अन्तराणां च भेदार्थं चारानभ्यवचारयेत्\n",
    "12103027c": "यश्च तस्मात्परो राजा तेन संधिः प्रशस्यते\n",
    "12103028a": "न हि तस्यान्यथा पीडा शक्या कर्तुं तथाविधा\n",
    "12103028c": "यथा सार्धममित्रेण सर्वतः प्रतिबाधनम्\n",
    "12103029a": "क्षमा वै साधुमाया हि न हि साध्वक्षमा सदा\n",
    "12103029c": "क्षमायाश्चाक्षमायाश्च विद्धि पार्थ प्रयोजनम्\n",
    "12103030a": "विजित्य क्षममाणस्य यशो राज्ञोऽभिवर्धते\n",
    "12103030c": "महापराधा ह्यप्यस्मिन्विश्वसन्ति हि शत्रवः\n",
    "12103031a": "मन्यते कर्शयित्वा तु क्षमा साध्विति शम्बरः\n",
    "12103031c": "असंतप्तं तु यद्दारु प्रत्येति प्रकृतिं पुनः\n",
    "12103032a": "नैतत्प्रशंसन्त्याचार्या न च साधु निदर्शनम्\n",
    "12103032c": "अक्लेशेनाविनाशेन नियन्तव्याः स्वपुत्रवत्\n",
    "12103033a": "द्वेष्यो भवति भूतानामुग्रो राजा युधिष्ठिर\n",
    "12103033c": "मृदुमप्यवमन्यन्ते तस्मादुभयभाग्भवेत्\n",
    "12103034a": "प्रहरिष्यन्प्रियं ब्रूयात्प्रहरन्नपि भारत\n",
    "12103034c": "प्रहृत्य च कृपायेत शोचन्निव रुदन्निव\n",
    "12103035a": "न मे प्रियं यत्स हतः संप्राहैवं पुरो वचः\n",
    "12103035c": "न चकर्थ च मे वाक्यमुच्यमानः पुनः पुनः\n",
    "12103036a": "अहो जीवितमाकाङ्क्षे नेदृशो वधमर्हति\n",
    "12103036c": "सुदुर्लभाः सुपुरुषाः संग्रामेष्वपलायिनः\n",
    "12103037a": "कृतं ममाप्रियं तेन येनायं निहतो मृधे\n",
    "12103037c": "इति वाचा वदन्हन्तॄन्पूजयेत रहोगतः\n",
    "12103038a": "हन्तॄणां चाहतानां च यत्कुर्युरपराधिनः\n",
    "12103038c": "क्रोशेद्बाहुं प्रगृह्यापि चिकीर्षञ्जनसंग्रहम्\n",
    "12103039a": "एवं सर्वास्ववस्थासु सान्त्वपूर्वं समाचरन्\n",
    "12103039c": "प्रियो भवति भूतानां धर्मज्ञो वीतभीर्नृपः\n",
    "12103040a": "विश्वासं चात्र गच्छन्ति सर्वभूतानि भारत\n",
    "12103040c": "विश्वस्तः शक्यते भोक्तुं यथाकाममुपस्थितः\n",
    "12103041a": "तस्माद्विश्वासयेद्राजा सर्वभूतान्यमायया\n",
    "12103041c": "सर्वतः परिरक्षेच्च यो महीं भोक्तुमिच्छति\n",
    "12104001": "युधिष्ठिर उवाच\n",
    "12104001a": "कथं मृदौ कथं तीक्ष्णे महापक्षे च पार्थिव\n",
    "12104001c": "अरौ वर्तेत नृपतिस्तन्मे ब्रूहि पितामह\n",
    "12104002": "भीष्म उवाच\n",
    "12104002a": "अत्राप्युदाहरन्तीममितिहासं पुरातनम्\n",
    "12104002c": "बृहस्पतेश्च संवादमिन्द्रस्य च युधिष्ठिर\n",
    "12104003a": "बृहस्पतिं देवपतिरभिवाद्य कृताञ्जलिः\n",
    "12104003c": "उपसंगम्य पप्रच्छ वासवः परवीरहा\n",
    "12104004a": "अहितेषु कथं ब्रह्मन्वर्तयेयमतन्द्रितः\n",
    "12104004c": "असमुच्छिद्य चैवेनान्नियच्छेयमुपायतः\n",
    "12104005a": "सेनयोर्व्यतिषङ्गेण जयः साधारणो भवेत्\n",
    "12104005c": "किं कुर्वाणं न मां जह्याज्ज्वलिता श्रीः प्रतापिनी\n",
    "12104006a": "ततो धर्मार्थकामानां कुशलः प्रतिभानवान्\n",
    "12104006c": "राजधर्मविधानज्ञः प्रत्युवाच पुरंदरम्\n",
    "12104007a": "न जातु कलहेनेच्छेन्नियन्तुमपकारिणः\n",
    "12104007c": "बालसंसेवितं ह्येतद्यदमर्षो यदक्षमा\n",
    "12104007e": "न शत्रुर्विवृतः कार्यो वधमस्याभिकाङ्क्षता\n",
    "12104008a": "क्रोधं बलममर्षं च नियम्यात्मजमात्मनि\n",
    "12104008c": "अमित्रमुपसेवेत विश्वस्तवदविश्वसन्\n",
    "12104009a": "प्रियमेव वदेन्नित्यं नाप्रियं किंचिदाचरेत्\n",
    "12104009c": "विरमेच्छुष्कवैरेभ्यः कण्ठायासं च वर्जयेत्\n",
    "12104010a": "यथा वैतंसिको युक्तो द्विजानां सदृशस्वनः\n",
    "12104010c": "तान्द्विजान्कुरुते वश्यांस्तथा युक्तो महीपतिः\n",
    "12104010e": "वशं चोपनयेच्छत्रून्निहन्याच्च पुरंदर\n",
    "12104011a": "न नित्यं परिभूयारीन्सुखं स्वपिति वासव\n",
    "12104011c": "जागर्त्येव च दुष्टात्मा संकरेऽग्निरिवोत्थितः\n",
    "12104012a": "न संनिपातः कर्तव्यः सामान्ये विजये सति\n",
    "12104012c": "विश्वास्यैवोपसंन्यास्यो वशे कृत्वा रिपुः प्रभो\n",
    "12104013a": "संप्रधार्य सहामात्यैर्मन्त्रविद्भिर्महात्मभिः\n",
    "12104013c": "उपेक्षमाणोऽवज्ञाते हृदयेनापराजितः\n",
    "12104014a": "अथास्य प्रहरेत्काले किंचिद्विचलिते पदे\n",
    "12104014c": "दण्डं च दूषयेदस्य पुरुषैराप्तकारिभिः\n",
    "12104015a": "आदिमध्यावसानज्ञः प्रच्छन्नं च विचारयेत्\n",
    "12104015c": "बलानि दूषयेदस्य जानंश्चैव प्रमाणतः\n",
    "12104016a": "भेदेनोपप्रदानेन संसृजन्नौषधैस्तथा\n",
    "12104016c": "न त्वेव चेलसंसर्गं रचयेदरिभिः सह\n",
    "12104017a": "दीर्घकालमपि क्षान्त्वा विहन्यादेव शात्रवान्\n",
    "12104017c": "कालाकाङ्क्षी यामयेच्च यथा विस्रम्भमाप्नुयुः\n",
    "12104018a": "न सद्योऽरीन्विनिर्हन्याद्दृष्टस्य विजयोऽज्वरः\n",
    "12104018c": "न यः शल्यं घट्टयति नवं च कुरुते व्रणम्\n",
    "12104019a": "प्राप्ते च प्रहरेत्काले न स संवर्तते पुनः\n",
    "12104019c": "हन्तुकामस्य देवेन्द्र पुरुषस्य रिपुं प्रति\n",
    "12104020a": "यः कालो हि व्यतिक्रामेत्पुरुषं कालकाङ्क्षिणम्\n",
    "12104020c": "दुर्लभः स पुनः कालः कालधर्मचिकीर्षुणा\n",
    "12104021a": "और्जस्थ्यं विजयेदेवं संगृह्णन्साधुसंमतान्\n",
    "12104021c": "कालेन साधयेन्नित्यं नाप्राप्तेऽभिनिपीडयेत्\n",
    "12104022a": "विहाय कामं क्रोधं च तथाहंकारमेव च\n",
    "12104022c": "युक्तो विवरमन्विच्छेदहितानां पुरंदर\n",
    "12104023a": "मार्दवं दण्ड आलस्यं प्रमादश्च सुरोत्तम\n",
    "12104023c": "मायाश्च विविधाः शक्र साधयन्त्यविचक्षणम्\n",
    "12104024a": "निहत्यैतानि चत्वारि मायां प्रतिविधाय च\n",
    "12104024c": "ततः शक्नोति शत्रूणां प्रहर्तुमविचारयन्\n",
    "12104025a": "यदैवैकेन शक्येत गुह्यं कर्तुं तदाचरेत्\n",
    "12104025c": "यच्छन्ति सचिवा गुह्यं मिथो विद्रावयन्त्यपि\n",
    "12104026a": "अशक्यमिति कृत्वा वा ततोऽन्यैः संविदं चरेत्\n",
    "12104026c": "ब्रह्मदण्डमदृष्टेषु दृष्टेषु चतुरङ्गिणीम्\n",
    "12104027a": "भेदं च प्रथमं युञ्ज्यात्तूष्णींदण्डं तथैव च\n",
    "12104027c": "काले प्रयोजयेद्राजा तस्मिंस्तस्मिंस्तदा तदा\n",
    "12104028a": "प्रणिपातं च गच्छेत काले शत्रोर्बलीयसः\n",
    "12104028c": "युक्तोऽस्य वधमन्विच्छेदप्रमत्तः प्रमाद्यतः\n",
    "12104029a": "प्रणिपातेन दानेन वाचा मधुरया ब्रुवन्\n",
    "12104029c": "अमित्रमुपसेवेत न तु जातु विशङ्कयेत्\n",
    "12104030a": "स्थानानि शङ्कितानां च नित्यमेव विवर्जयेत्\n",
    "12104030c": "न च तेष्वाश्वसेद्द्रुग्ध्वा जाग्रतीह निराकृताः\n",
    "12104031a": "न ह्यतो दुष्करं कर्म किंचिदस्ति सुरोत्तम\n",
    "12104031c": "यथा विविधवृत्तानामैश्वर्यममराधिप\n",
    "12104032a": "तथा विविधशीलानामपि संभव उच्यते\n",
    "12104032c": "यतेत योगमास्थाय मित्रामित्रानवारयन्\n",
    "12104033a": "मृदुमप्यवमन्यन्ते तीक्ष्णादुद्विजते जनः\n",
    "12104033c": "मातीक्ष्णो मामृदुर्भूस्त्वं तीक्ष्णो भव मृदुर्भव\n",
    "12104034a": "यथा वप्रे वेगवति सर्वतःसंप्लुतोदके\n",
    "12104034c": "नित्यं विवरणाद्बाधस्तथा राज्यं प्रमाद्यतः\n",
    "12104035a": "न बहूनभियुञ्जीत यौगपद्येन शात्रवान्\n",
    "12104035c": "साम्ना दानेन भेदेन दण्डेन च पुरंदर\n",
    "12104036a": "एकैकमेषां निष्पिंषञ्शिष्टेषु निपुणं चरेत्\n",
    "12104036c": "न च शक्तोऽपि मेधावी सर्वानेवारभेन्नृपः\n",
    "12104037a": "यदा स्यान्महती सेना हयनागरथाकुला\n",
    "12104037c": "पदातियन्त्रबहुला स्वनुरक्ता षडङ्गिनी\n",
    "12104038a": "यदा बहुविधां वृद्धिं मन्यते प्रतिलोमतः\n",
    "12104038c": "तदा विवृत्य प्रहरेद्दस्यूनामविचारयन्\n",
    "12104039a": "न साम दण्डोपनिषत्प्रशस्यते; न मार्दवं शत्रुषु यात्रिकं सदा\n",
    "12104039c": "न सस्यघातो न च संकरक्रिया; न चापि भूयः प्रकृतेर्विचारणा\n",
    "12104040a": "मायाविभेदानुपसर्जनानि; पापं तथैव स्पशसंप्रयोगात्\n",
    "12104040c": "आप्तैर्मनुष्यैरुपचारयेत; पुरेषु राष्ट्रेषु च संप्रयुक्तः\n",
    "12104041a": "पुराणि चैषामनुसृत्य भूमिपाः; पुरेषु भोगान्निखिलानिहाजयन्\n",
    "12104041c": "पुरेषु नीतिं विहितां यथाविधि; प्रयोजयन्तो बलवृत्रसूदन\n",
    "12104042a": "प्रदाय गूढानि वसूनि नाम; प्रच्छिद्य भोगानवधाय च स्वान्\n",
    "12104042c": "दुष्टाः स्वदोषैरिति कीर्तयित्वा; पुरेषु राष्ट्रेषु च योजयन्ति\n",
    "12104043a": "तथैव चान्यै रतिशास्त्रवेदिभिः; स्वलंकृतैः शास्त्रविधानदृष्टिभिः\n",
    "12104043c": "सुशिक्षितैर्भाष्यकथाविशारदैः; परेषु कृत्यानुपधारयस्व\n",
    "12104044": "इन्द्र उवाच\n",
    "12104044a": "कानि लिङ्गानि दुष्टस्य भवन्ति द्विजसत्तम\n",
    "12104044c": "कथं दुष्टं विजानीयादेतत्पृष्टो ब्रवीहि मे\n",
    "12104045": "बृहस्पतिरुवाच\n",
    "12104045a": "परोक्षमगुणानाह सद्गुणानभ्यसूयति\n",
    "12104045c": "परैर्वा कीर्त्यमानेषु तूष्णीमास्ते पराङ्मुखः\n",
    "12104046a": "तूष्णींभावेऽपि हि ज्ञानं न चेद्भवति कारणम्\n",
    "12104046c": "विश्वासमोष्ठसंदंशं शिरसश्च प्रकम्पनम्\n",
    "12104047a": "करोत्यभीक्ष्णं संसृष्टमसंसृष्टश्च भाषते\n",
    "12104047c": "अदृष्टितो विकुरुते दृष्ट्वा वा नाभिभाषते\n",
    "12104048a": "पृथगेत्य समश्नाति नेदमद्य यथाविधि\n",
    "12104048c": "आसने शयने याने भावा लक्ष्या विशेषतः\n",
    "12104049a": "आर्तिरार्ते प्रिये प्रीतिरेतावन्मित्रलक्षणम्\n",
    "12104049c": "विपरीतं तु बोद्धव्यमरिलक्षणमेव तत्\n",
    "12104050a": "एतान्येवं यथोक्तानि बुध्येथास्त्रिदशाधिप\n",
    "12104050c": "पुरुषाणां प्रदुष्टानां स्वभावो बलवत्तरः\n",
    "12104051a": "इति दुष्टस्य विज्ञानमुक्तं ते सुरसत्तम\n",
    "12104051c": "निशाम्य शास्त्रतत्त्वार्थं यथावदमरेश्वर\n",
    "12104052": "भीष्म उवाच\n",
    "12104052a": "स तद्वचः शत्रुनिबर्हणे रत;स्तथा चकारावितथं बृहस्पतेः\n",
    "12104052c": "चचार काले विजयाय चारिहा; वशं च शत्रूननयत्पुरंदरः\n",
    "12105001": "युधिष्ठिर उवाच\n",
    "12105001a": "धार्मिकोऽर्थानसंप्राप्य राजामात्यैः प्रबाधितः\n",
    "12105001c": "च्युतः कोशाच्च दण्डाच्च सुखमिच्छन्कथं चरेत्\n",
    "12105002": "भीष्म उवाच\n",
    "12105002a": "अत्रायं क्षेमदर्शीयमितिहासोऽनुगीयते\n",
    "12105002c": "तत्तेऽहं संप्रवक्ष्यामि तन्निबोध युधिष्ठिर\n",
    "12105003a": "क्षेमदर्शं नृपसुतं यत्र क्षीणबलं पुरा\n",
    "12105003c": "मुनिः कालकवृक्षीय आजगामेति नः श्रुतम्\n",
    "12105003e": "तं पप्रच्छोपसंगृह्य कृच्छ्रामापदमास्थितः\n",
    "12105004a": "अर्थेषु भागी पुरुष ईहमानः पुनः पुनः\n",
    "12105004c": "अलब्ध्वा मद्विधो राज्यं ब्रह्मन्किं कर्तुमर्हति\n",
    "12105005a": "अन्यत्र मरणात्स्तेयादन्यत्र परसंश्रयात्\n",
    "12105005c": "क्षुद्रादन्यत्र चाचारात्तन्ममाचक्ष्व सत्तम\n",
    "12105006a": "व्याधिना चाभिपन्नस्य मानसेनेतरेण वा\n",
    "12105006c": "बहुश्रुतः कृतप्रज्ञस्त्वद्विधः शरणं भवेत्\n",
    "12105007a": "निर्विद्य हि नरः कामान्नियम्य सुखमेधते\n",
    "12105007c": "त्यक्त्वा प्रीतिं च शोकं च लब्ध्वाप्रीतिमयं वसु\n",
    "12105008a": "सुखमर्थाश्रयं येषामनुशोचामि तानहम्\n",
    "12105008c": "मम ह्यर्थाः सुबहवो नष्टाः स्वप्न इवागताः\n",
    "12105009a": "दुष्करं बत कुर्वन्ति महतोऽर्थांस्त्यजन्ति ये\n",
    "12105009c": "वयं त्वेनान्परित्यक्तुमसतोऽपि न शक्नुमः\n",
    "12105010a": "इमामवस्थां संप्राप्तं दीनमार्तं श्रियश्च्युतम्\n",
    "12105010c": "यदन्यत्सुखमस्तीह तद्ब्रह्मन्ननुशाधि माम्\n",
    "12105011a": "कौसल्येनैवमुक्तस्तु राजपुत्रेण धीमता\n",
    "12105011c": "मुनिः कालकवृक्षीयः प्रत्युवाच महाद्युतिः\n",
    "12105012a": "पुरस्तादेव ते बुद्धिरियं कार्या विजानतः\n",
    "12105012c": "अनित्यं सर्वमेवेदमहं च मम चास्ति यत्\n",
    "12105013a": "यत्किंचिन्मन्यसेऽस्तीति सर्वं नास्तीति विद्धि तत्\n",
    "12105013c": "एवं न व्यथते प्राज्ञः कृच्छ्रामप्यापदं गतः\n",
    "12105014a": "यद्धि भूतं भविष्यच्च ध्रुवं तन्न भविष्यति\n",
    "12105014c": "एवं विदितवेद्यस्त्वमधर्मेभ्यः प्रमोक्ष्यसे\n",
    "12105015a": "यच्च पूर्वे समाहारे यच्च पूर्वतरे परे\n",
    "12105015c": "सर्वं तन्नास्ति तच्चैव तज्ज्ञात्वा कोऽनुसंज्वरेत्\n",
    "12105016a": "भूत्वा च न भवत्येतदभूत्वा च भवत्यपि\n",
    "12105016c": "शोके न ह्यस्ति सामर्थ्यं शोकं कुर्यात्कथं नरः\n",
    "12105017a": "क्व नु तेऽद्य पिता राजन्क्व नु तेऽद्य पितामहः\n",
    "12105017c": "न त्वं पश्यसि तानद्य न त्वा पश्यन्ति तेऽपि च\n",
    "12105018a": "आत्मनोऽध्रुवतां पश्यंस्तांस्त्वं किमनुशोचसि\n",
    "12105018c": "बुद्ध्या चैवानुबुध्यस्व ध्रुवं हि न भविष्यसि\n",
    "12105019a": "अहं च त्वं च नृपते शत्रवः सुहृदश्च ते\n",
    "12105019c": "अवश्यं न भविष्यामः सर्वं च न भविष्यति\n",
    "12105020a": "ये तु विंशतिवर्षा वै त्रिंशद्वर्षाश्च मानवाः\n",
    "12105020c": "अर्वागेव हि ते सर्वे मरिष्यन्ति शरच्छतात्\n",
    "12105021a": "अपि चेन्महतो वित्ताद्विप्रमुच्येत पूरुषः\n",
    "12105021c": "नैतन्ममेति तन्मत्वा कुर्वीत प्रियमात्मनः\n",
    "12105022a": "अनागतं यन्न ममेति विद्या;दतिक्रान्तं यन्न ममेति विद्यात्\n",
    "12105022c": "दिष्टं बलीय इति मन्यमाना;स्ते पण्डितास्तत्सतां स्थानमाहुः\n",
    "12105023a": "अनाढ्याश्चापि जीवन्ति राज्यं चाप्यनुशासते\n",
    "12105023c": "बुद्धिपौरुषसंपन्नास्त्वया तुल्याधिका जनाः\n",
    "12105024a": "न च त्वमिव शोचन्ति तस्मात्त्वमपि मा शुचः\n",
    "12105024c": "किं नु त्वं तैर्न वै श्रेयांस्तुल्यो वा बुद्धिपौरुषैः\n",
    "12105025": "राजपुत्र उवाच\n",
    "12105025a": "यादृच्छिकं ममासीत्तद्राज्यमित्येव चिन्तये\n",
    "12105025c": "ह्रियते सर्वमेवेदं कालेन महता द्विज\n",
    "12105026a": "तस्यैवं ह्रियमाणस्य स्रोतसेव तपोधन\n",
    "12105026c": "फलमेतत्प्रपश्यामि यथालब्धेन वर्तये\n",
    "12105027": "मुनिरुवाच\n",
    "12105027a": "अनागतमतीतं च यथा तथ्यविनिश्चयात्\n",
    "12105027c": "नानुशोचसि कौसल्य सर्वार्थेषु तथा भव\n",
    "12105028a": "अवाप्यान्कामयस्वार्थान्नानवाप्यान्कदाचन\n",
    "12105028c": "प्रत्युत्पन्नाननुभवन्मा शुचस्त्वमनागतान्\n",
    "12105029a": "यथा लब्धोपपन्नार्थस्तथा कौसल्य रंस्यसे\n",
    "12105029c": "कच्चिच्छुद्धस्वभावेन श्रिया हीनो न शोचसि\n",
    "12105030a": "पुरस्ताद्भूतपूर्वत्वाद्धीनभाग्यो हि दुर्मतिः\n",
    "12105030c": "धातारं गर्हते नित्यं लब्धार्थांश्च न मृष्यते\n",
    "12105031a": "अनर्हानपि चैवान्यान्मन्यते श्रीमतो जनान्\n",
    "12105031c": "एतस्मात्कारणादेतद्दुःखं भूयोऽनुवर्तते\n",
    "12105032a": "ईर्ष्यातिच्छेदसंपन्ना राजन्पुरुषमानिनः\n",
    "12105032c": "कच्चित्त्वं न तथा प्राज्ञ मत्सरी कोसलाधिप\n",
    "12105033a": "सहस्व श्रियमन्येषां यद्यपि त्वयि नास्ति सा\n",
    "12105033c": "अन्यत्रापि सतीं लक्ष्मीं कुशला भुञ्जते जनाः\n",
    "12105033e": "अभिविष्यन्दते श्रीर्हि सत्यपि द्विषतो जनात्\n",
    "12105034a": "श्रियं च पुत्रपौत्रं च मनुष्या धर्मचारिणः\n",
    "12105034c": "त्यागधर्मविदो वीराः स्वयमेव त्यजन्त्युत\n",
    "12105035a": "बहु संकसुकं दृष्ट्वा विवित्सासाधनेन च\n",
    "12105035c": "तथान्ये संत्यजन्त्येनं मत्वा परमदुर्लभम्\n",
    "12105036a": "त्वं पुनः प्राज्ञरूपः सन्कृपणं परितप्यसे\n",
    "12105036c": "अकाम्यान्कामयानोऽर्थान्पराचीनानुपद्रुतान्\n",
    "12105037a": "तां बुद्धिमुपजिज्ञासुस्त्वमेवैनान्परित्यज\n",
    "12105037c": "अनर्थांश्चार्थरूपेण अर्थांश्चानर्थरूपतः\n",
    "12105038a": "अर्थायैव हि केषांचिद्धननाशो भवत्युत\n",
    "12105038c": "अनन्त्यं तं सुखं मत्वा श्रियमन्यः परीक्षते\n",
    "12105039a": "रममाणः श्रिया कश्चिन्नान्यच्छ्रेयोऽभिमन्यते\n",
    "12105039c": "तथा तस्येहमानस्य समारम्भो विनश्यति\n",
    "12105040a": "कृच्छ्राल्लब्धमभिप्रेतं यदा कौसल्य नश्यति\n",
    "12105040c": "तदा निर्विद्यते सोऽर्थात्परिभग्नक्रमो नरः\n",
    "12105041a": "धर्ममेकेऽभिपद्यन्ते कल्याणाभिजना नराः\n",
    "12105041c": "परत्र सुखमिच्छन्तो निर्विद्येयुश्च लौकिकात्\n",
    "12105042a": "जीवितं संत्यजन्त्येके धनलोभपरा नराः\n",
    "12105042c": "न जीवितार्थं मन्यन्ते पुरुषा हि धनादृते\n",
    "12105043a": "पश्य तेषां कृपणतां पश्य तेषामबुद्धिताम्\n",
    "12105043c": "अध्रुवे जीविते मोहादर्थतृष्णामुपाश्रिताः\n",
    "12105044a": "संचये च विनाशान्ते मरणान्ते च जीविते\n",
    "12105044c": "संयोगे विप्रयोगान्ते को नु विप्रणयेन्मनः\n",
    "12105045a": "धनं वा पुरुषं राजन्पुरुषो वा पुनर्धनम्\n",
    "12105045c": "अवश्यं प्रजहात्येतत्तद्विद्वान्कोऽनुसंज्वरेत्\n",
    "12105046a": "अन्येषामपि नश्यन्ति सुहृदश्च धनानि च\n",
    "12105046c": "पश्य बुद्ध्या मनुष्याणां राजन्नापदमात्मनः\n",
    "12105046e": "नियच्छ यच्छ संयच्छ इन्द्रियाणि मनो गिरम्\n",
    "12105047a": "प्रतिषिद्धानवाप्येषु दुर्लभेष्वहितेषु च\n",
    "12105047c": "प्रतिकृष्टेषु भावेषु व्यतिकृष्टेष्वसंभवे\n",
    "12105047e": "प्रज्ञानतृप्तो विक्रान्तस्त्वद्विधो नानुशोचति\n",
    "12105048a": "अल्पमिच्छन्नचपलो मृदुर्दान्तः सुसंशितः\n",
    "12105048c": "ब्रह्मचर्योपपन्नश्च त्वद्विधो नैव मुह्यति\n",
    "12105049a": "न त्वेव जाल्मीं कापालीं वृत्तिमेषितुमर्हसि\n",
    "12105049c": "नृशंसवृत्तिं पापिष्ठां दुःखां कापुरुषोचिताम्\n",
    "12105050a": "अपि मूलफलाजीवो रमस्वैको महावने\n",
    "12105050c": "वाग्यतः संगृहीतात्मा सर्वभूतदयान्वितः\n",
    "12105051a": "सदृशं पण्डितस्यैतदीषादन्तेन दन्तिना\n",
    "12105051c": "यदेको रमतेऽरण्ये यच्चाप्यल्पेन तुष्यति\n",
    "12105052a": "महाह्रदः संक्षुभित आत्मनैव प्रसीदति\n",
    "12105052c": "एतदेवंगतस्याहं सुखं पश्यामि केवलम्\n",
    "12105053a": "असंभवे श्रियो राजन्हीनस्य सचिवादिभिः\n",
    "12105053c": "दैवे प्रतिनिविष्टे च किं श्रेयो मन्यते भवान्\n",
    "12106001": "मुनिरुवाच\n",
    "12106001a": "अथ चेत्पौरुषं किंचित्क्षत्रियात्मनि पश्यसि\n",
    "12106001c": "ब्रवीमि हन्त ते नीतिं राज्यस्य प्रतिपत्तये\n",
    "12106002a": "तां चेच्छक्ष्यस्यनुष्ठातुं कर्म चैव करिष्यसि\n",
    "12106002c": "शृणु सर्वमशेषेण यत्त्वां वक्ष्यामि तत्त्वतः\n",
    "12106003a": "आचरिष्यसि चेत्कर्म महतोऽर्थानवाप्स्यसि\n",
    "12106003c": "राज्यं राज्यस्य मन्त्रं वा महतीं वा पुनः श्रियम्\n",
    "12106003e": "यद्येतद्रोचते राजन्पुनर्ब्रूहि ब्रवीमि ते\n",
    "12106004": "राजपुत्र उवाच\n",
    "12106004a": "ब्रवीतु भगवान्नीतिमुपपन्नोऽस्म्यहं प्रभो\n",
    "12106004c": "अमोघमिदमद्यास्तु त्वया सह समागतम्\n",
    "12106005": "मुनिरुवाच\n",
    "12106005a": "हित्वा स्तम्भं च मानं च क्रोधहर्षौ भयं तथा\n",
    "12106005c": "प्रत्यमित्रं निषेवस्व प्रणिपत्य कृताञ्जलिः\n",
    "12106006a": "तमुत्तमेन शौचेन कर्मणा चाभिराधय\n",
    "12106006c": "दातुमर्हति ते वृत्तिं वैदेहः सत्यसंगरः\n",
    "12106007a": "प्रमाणं सर्वभूतेषु प्रग्रहं च गमिष्यसि\n",
    "12106007c": "ततः सहायान्सोत्साहाँल्लप्स्यसेऽव्यसनाञ्शुचीन्\n",
    "12106008a": "वर्तमानः स्वशास्त्रे वै संयतात्मा जितेन्द्रियः\n",
    "12106008c": "अभ्युद्धरति चात्मानं प्रसादयति च प्रजाः\n",
    "12106009a": "तेनैव त्वं धृतिमता श्रीमता चाभिसत्कृतः\n",
    "12106009c": "प्रमाणं सर्वभूतेषु गत्वा प्रग्रहणं महत्\n",
    "12106010a": "ततः सुहृद्बलं लब्ध्वा मन्त्रयित्वा सुमन्त्रितम्\n",
    "12106010c": "अन्तरैर्भेदयित्वारीन्बिल्वं बिल्वेन शातय\n",
    "12106010e": "परैर्वा संविदं कृत्वा बलमप्यस्य घातय\n",
    "12106011a": "अलभ्या ये शुभा भावाः स्त्रियश्चाच्छादनानि च\n",
    "12106011c": "शय्यासनानि यानानि महार्हाणि गृहाणि च\n",
    "12106012a": "पक्षिणो मृगजातानि रसा गन्धाः फलानि च\n",
    "12106012c": "तेष्वेव सज्जयेथास्त्वं यथा नश्येत्स्वयं परः\n",
    "12106013a": "यद्येव प्रतिषेद्धव्यो यद्युपेक्षणमर्हति\n",
    "12106013c": "न जातु विवृतः कार्यः शत्रुर्विनयमिच्छता\n",
    "12106014a": "वसस्व परमामित्रविषये प्राज्ञसंमते\n",
    "12106014c": "भजस्व श्वेतकाकीयैर्मित्राधममनर्थकैः\n",
    "12106015a": "आरम्भांश्चास्य महतो दुष्करांस्त्वं प्रयोजय\n",
    "12106015c": "नदीबन्धविरोधांश्च बलवद्भिर्विरुध्यताम्\n",
    "12106016a": "उद्यानानि महार्हाणि शयनान्यासनानि च\n",
    "12106016c": "प्रतिभोगसुखेनैव कोशमस्य विरेचय\n",
    "12106017a": "यज्ञदानप्रशंसास्मै ब्राह्मणेष्वनुवर्ण्यताम्\n",
    "12106017c": "ते त्वत्प्रियं करिष्यन्ति तं चेष्यन्ति वृका इव\n",
    "12106018a": "असंशयं पुण्यशीलः प्राप्नोति परमां गतिम्\n",
    "12106018c": "त्रिविष्टपे पुण्यतमं स्थानं प्राप्नोति पार्थिवः\n",
    "12106018e": "कोशक्षये त्वमित्राणां वशं कौसल्य गच्छति\n",
    "12106019a": "उभयत्र प्रसक्तस्य धर्मे चाधर्म एव च\n",
    "12106019c": "बलार्थमूलं व्युच्छिद्येत्तेन नन्दन्ति शत्रवः\n",
    "12106020a": "निन्द्यास्य मानुषं कर्म दैवमस्योपवर्णय\n",
    "12106020c": "असंशयं दैवपरः क्षिप्रमेव विनश्यति\n",
    "12106021a": "याजयैनं विश्वजिता सर्वस्वेन वियुज्यताम्\n",
    "12106021c": "ततो गच्छत्वसिद्धार्थः पीड्यमानो महाजनम्\n",
    "12106022a": "त्यागधर्मविदं मुण्डं कंचिदस्योपवर्णय\n",
    "12106022c": "अपि त्यागं बुभूषेत कच्चिद्गच्छेदनामयम्\n",
    "12106023a": "सिद्धेनौषधयोगेन सर्वशत्रुविनाशिना\n",
    "12106023c": "नागानश्वान्मनुष्यांश्च कृतकैरुपघातय\n",
    "12106024a": "एते चान्ये च बहवो दम्भयोगाः सुनिश्चिताः\n",
    "12106024c": "शक्या विषहता कर्तुं नक्लीबेन नृपात्मज\n",
    "12107001": "राजपुत्र उवाच\n",
    "12107001a": "न निकृत्या न दम्भेन ब्रह्मन्निच्छामि जीवितुम्\n",
    "12107001c": "नाधर्मयुक्तानिच्छेयमर्थान्सुमहतोऽप्यहम्\n",
    "12107002a": "पुरस्तादेव भगवन्मयैतदपवर्जितम्\n",
    "12107002c": "येन मां नाभिशङ्केत यद्वा कृत्स्नं हितं भवेत्\n",
    "12107003a": "आनृशंस्येन धर्मेण लोके ह्यस्मिञ्जिजीविषुः\n",
    "12107003c": "नाहमेतदलं कर्तुं नैतन्मय्युपपद्यते\n",
    "12107004": "मुनिरुवाच\n",
    "12107004a": "उपपन्नस्त्वमेतेन यथा क्षत्रिय भाषसे\n",
    "12107004c": "प्रकृत्या ह्युपपन्नोऽसि बुद्ध्या चाद्भुतदर्शन\n",
    "12107005a": "उभयोरेव वामर्थे यतिष्ये तव तस्य च\n",
    "12107005c": "संश्लेषं वा करिष्यामि शाश्वतं ह्यनपायिनम्\n",
    "12107006a": "त्वादृशं हि कुले जातमनृशंसं बहुश्रुतम्\n",
    "12107006c": "अमात्यं को न कुर्वीत राज्यप्रणयकोविदम्\n",
    "12107007a": "यस्त्वं प्रव्रजितो राज्याद्व्यसनं चोत्तमं गतः\n",
    "12107007c": "आनृशंस्येन वृत्तेन क्षत्रियेच्छसि जीवितुम्\n",
    "12107008a": "आगन्ता मद्गृहं तात वैदेहः सत्यसंगरः\n",
    "12107008c": "यथाहं तं नियोक्ष्यामि तत्करिष्यत्यसंशयम्\n",
    "12107009": "भीष्म उवाच\n",
    "12107009a": "तत आहूय वैदेहं मुनिर्वचनमब्रवीत्\n",
    "12107009c": "अयं राजकुले जातो विदिताभ्यन्तरो मम\n",
    "12107010a": "आदर्श इव शुद्धात्मा शारदश्चन्द्रमा इव\n",
    "12107010c": "नास्मिन्पश्यामि वृजिनं सर्वतो मे परीक्षितः\n",
    "12107011a": "तेन ते संधिरेवास्तु विश्वसास्मिन्यथा मयि\n",
    "12107011c": "न राज्यमनमात्येन शक्यं शास्तुममित्रहन्\n",
    "12107012a": "अमात्यः शूर एव स्याद्बुद्धिसंपन्न एव च\n",
    "12107012c": "ताभ्यां चैव भयं राज्ञः पश्य राज्यस्य योजनम्\n",
    "12107012e": "धर्मात्मनां क्वचिल्लोके नान्यास्ति गतिरीदृशी\n",
    "12107013a": "कृतात्मा राजपुत्रोऽयं सतां मार्गमनुष्ठितः\n",
    "12107013c": "सुसंगृहीतस्त्वेवैष त्वया धर्मपुरोगमः\n",
    "12107013e": "संसेव्यमानः शत्रूंस्ते गृह्णीयान्महतो गणान्\n",
    "12107014a": "यद्ययं प्रतियुध्येत्त्वां स्वकर्म क्षत्रियस्य तत्\n",
    "12107014c": "जिगीषमाणस्त्वां युद्धे पितृपैतामहे पदे\n",
    "12107015a": "त्वं चापि प्रतियुध्येथा विजिगीषुव्रते स्थितः\n",
    "12107015c": "अयुद्ध्वैव नियोगान्मे वशे वैदेह ते स्थितः\n",
    "12107016a": "स त्वं धर्ममवेक्षस्व त्यक्त्वाधर्ममसांप्रतम्\n",
    "12107016c": "न हि कामान्न च द्रोहात्स्वधर्मं हातुमर्हसि\n",
    "12107017a": "नैव नित्यं जयस्तात नैव नित्यं पराजयः\n",
    "12107017c": "तस्माद्भोजयितव्यश्च भोक्तव्यश्च परो जनः\n",
    "12107018a": "आत्मन्येव हि संदृश्यावुभौ जयपराजयौ\n",
    "12107018c": "निःशेषकारिणां तात निःशेषकरणाद्भयम्\n",
    "12107019a": "इत्युक्तः प्रत्युवाचेदं वचनं ब्राह्मणर्षभम्\n",
    "12107019c": "अभिपूज्याभिसत्कृत्य पूजार्हमनुमान्य च\n",
    "12107020a": "यथा ब्रूयान्महाप्राज्ञो यथा ब्रूयाद्बहुश्रुतः\n",
    "12107020c": "श्रेयस्कामो यथा ब्रूयादुभयोर्यत्क्षमं भवेत्\n",
    "12107021a": "तथा वचनमुक्तोऽस्मि करिष्यामि च तत्तथा\n",
    "12107021c": "एतद्धि परमं श्रेयो न मेऽत्रास्ति विचारणा\n",
    "12107022a": "ततः कौसल्यमाहूय वैदेहो वाक्यमब्रवीत्\n",
    "12107022c": "धर्मतो नीतितश्चैव बलेन च जितो मया\n",
    "12107023a": "सोऽहं त्वया त्वात्मगुणैर्जितः पार्थिवसत्तम\n",
    "12107023c": "आत्मानमनवज्ञाय जितवद्वर्ततां भवान्\n",
    "12107024a": "नावमन्ये च ते बुद्धिं नावमन्ये च पौरुषम्\n",
    "12107024c": "नावमन्ये जयामीति जितवद्वर्ततां भवान्\n",
    "12107025a": "यथावत्पूजितो राजन्गृहं गन्तासि मे गृहात्\n",
    "12107025c": "ततः संपूज्य तौ विप्रं विश्वस्तौ जग्मतुर्गृहान्\n",
    "12107026a": "वैदेहस्त्वथ कौसल्यं प्रवेश्य गृहमञ्जसा\n",
    "12107026c": "पाद्यार्घ्यमधुपर्कैस्तं पूजार्हं प्रत्यपूजयत्\n",
    "12107027a": "ददौ दुहितरं चास्मै रत्नानि विविधानि च\n",
    "12107027c": "एष राज्ञां परो धर्मः सह्यौ जयपराजयौ\n",
    "12108001": "युधिष्ठिर उवाच\n",
    "12108001a": "ब्राह्मणक्षत्रियविशां शूद्राणां च परंतप\n",
    "12108001c": "धर्मो वृत्तं च वृत्तिश्च वृत्त्युपायफलानि च\n",
    "12108002a": "राज्ञां वृत्तं च कोशश्च कोशसंजननं महत्\n",
    "12108002c": "अमात्यगुणवृद्धिश्च प्रकृतीनां च वर्धनम्\n",
    "12108003a": "षाड्गुण्यगुणकल्पश्च सेनानीतिस्तथैव च\n",
    "12108003c": "दुष्टस्य च परिज्ञानमदुष्टस्य च लक्षणम्\n",
    "12108004a": "समहीनाधिकानां च यथावल्लक्षणोच्चयः\n",
    "12108004c": "मध्यमस्य च तुष्ट्यर्थं यथा स्थेयं विवर्धता\n",
    "12108005a": "क्षीणसंग्रहवृत्तिश्च यथावत्संप्रकीर्तिता\n",
    "12108005c": "लघुनादेशरूपेण ग्रन्थयोगेन भारत\n",
    "12108006a": "विजिगीषोस्तथावृत्तमुक्तं चैव तथैव ते\n",
    "12108006c": "गणानां वृत्तिमिच्छामि श्रोतुं मतिमतां वर\n",
    "12108007a": "यथा गणाः प्रवर्धन्ते न भिद्यन्ते च भारत\n",
    "12108007c": "अरीन्हि विजिगीषन्ते सुहृदः प्राप्नुवन्ति च\n",
    "12108008a": "भेदमूलो विनाशो हि गणानामुपलभ्यते\n",
    "12108008c": "मन्त्रसंवरणं दुःखं बहूनामिति मे मतिः\n",
    "12108009a": "एतदिच्छाम्यहं श्रोतुं निखिलेन परंतप\n",
    "12108009c": "यथा च ते न भिद्येरंस्तच्च मे ब्रूहि पार्थिव\n",
    "12108010": "भीष्म उवाच\n",
    "12108010a": "गणानां च कुलानां च राज्ञां च भरतर्षभ\n",
    "12108010c": "वैरसंदीपनावेतौ लोभामर्षौ जनाधिप\n",
    "12108011a": "लोभमेको हि वृणुते ततोऽमर्षमनन्तरम्\n",
    "12108011c": "तौ क्षयव्ययसंयुक्तावन्योन्यजनिताश्रयौ\n",
    "12108012a": "चारमन्त्रबलादानैः सामदानविभेदनैः\n",
    "12108012c": "क्षयव्ययभयोपायैः कर्शयन्तीतरेतरम्\n",
    "12108013a": "तत्र दानेन भिद्यन्ते गणाः संघातवृत्तयः\n",
    "12108013c": "भिन्ना विमनसः सर्वे गच्छन्त्यरिवशं भयात्\n",
    "12108014a": "भेदाद्गणा विनश्यन्ति भिन्नाः सूपजपाः परैः\n",
    "12108014c": "तस्मात्संघातयोगेषु प्रयतेरन्गणाः सदा\n",
    "12108015a": "अर्था ह्येवाधिगम्यन्ते संघातबलपौरुषात्\n",
    "12108015c": "बाह्याश्च मैत्रीं कुर्वन्ति तेषु संघातवृत्तिषु\n",
    "12108016a": "ज्ञानवृद्धान्प्रशंसन्तः शुश्रूषन्तः परस्परम्\n",
    "12108016c": "विनिवृत्ताभिसंधानाः सुखमेधन्ति सर्वशः\n",
    "12108017a": "धर्मिष्ठान्व्यवहारांश्च स्थापयन्तश्च शास्त्रतः\n",
    "12108017c": "यथावत्संप्रवर्तन्तो विवर्धन्ते गणोत्तमाः\n",
    "12108018a": "पुत्रान्भ्रातॄन्निगृह्णन्तो विनये च सदा रताः\n",
    "12108018c": "विनीतांश्च प्रगृह्णन्तो विवर्धन्ते गणोत्तमाः\n",
    "12108019a": "चारमन्त्रविधानेषु कोशसंनिचयेषु च\n",
    "12108019c": "नित्ययुक्ता महाबाहो वर्धन्ते सर्वतो गणाः\n",
    "12108020a": "प्राज्ञाञ्शूरान्महेष्वासान्कर्मसु स्थिरपौरुषान्\n",
    "12108020c": "मानयन्तः सदा युक्ता विवर्धन्ते गणा नृप\n",
    "12108021a": "द्रव्यवन्तश्च शूराश्च शस्त्रज्ञाः शास्त्रपारगाः\n",
    "12108021c": "कृच्छ्रास्वापत्सु संमूढान्गणानुत्तारयन्ति ते\n",
    "12108022a": "क्रोधो भेदो भयो दण्डः कर्शनं निग्रहो वधः\n",
    "12108022c": "नयन्त्यरिवशं सद्यो गणान्भरतसत्तम\n",
    "12108023a": "तस्मान्मानयितव्यास्ते गणमुख्याः प्रधानतः\n",
    "12108023c": "लोकयात्रा समायत्ता भूयसी तेषु पार्थिव\n",
    "12108024a": "मन्त्रगुप्तिः प्रधानेषु चारश्चामित्रकर्शन\n",
    "12108024c": "न गणाः कृत्स्नशो मन्त्रं श्रोतुमर्हन्ति भारत\n",
    "12108025a": "गणमुख्यैस्तु संभूय कार्यं गणहितं मिथः\n",
    "12108025c": "पृथग्गणस्य भिन्नस्य विमतस्य ततोऽन्यथा\n",
    "12108025e": "अर्थाः प्रत्यवसीदन्ति तथानर्था भवन्ति च\n",
    "12108026a": "तेषामन्योन्यभिन्नानां स्वशक्तिमनुतिष्ठताम्\n",
    "12108026c": "निग्रहः पण्डितैः कार्यः क्षिप्रमेव प्रधानतः\n",
    "12108027a": "कुलेषु कलहा जाताः कुलवृद्धैरुपेक्षिताः\n",
    "12108027c": "गोत्रस्य राजन्कुर्वन्ति गणसंभेदकारिकाम्\n",
    "12108028a": "आभ्यन्तरं भयं रक्ष्यं सुरक्ष्यं बाह्यतो भयम्\n",
    "12108028c": "अभ्यन्तराद्भयं जातं सद्यो मूलं निकृन्तति\n",
    "12108029a": "अकस्मात्क्रोधलोभाद्वा मोहाद्वापि स्वभावजात्\n",
    "12108029c": "अन्योन्यं नाभिभाषन्ते तत्पराभवलक्षणम्\n",
    "12108030a": "जात्या च सदृशाः सर्वे कुलेन सदृशास्तथा\n",
    "12108030c": "न तु शौर्येण बुद्ध्या वा रूपद्रव्येण वा पुनः\n",
    "12108031a": "भेदाच्चैव प्रमादाच्च नाम्यन्ते रिपुभिर्गणाः\n",
    "12108031c": "तस्मात्संघातमेवाहुर्गणानां शरणं महत्\n",
    "12109001": "युधिष्ठिर उवाच\n",
    "12109001a": "महानयं धर्मपथो बहुशाखश्च भारत\n",
    "12109001c": "किं स्विदेवेह धर्माणामनुष्ठेयतमं मतम्\n",
    "12109002a": "किं कार्यं सर्वधर्माणां गरीयो भवतो मतम्\n",
    "12109002c": "यथायं पुरुषो धर्ममिह च प्रेत्य चाप्नुयात्\n",
    "12109003": "भीष्म उवाच\n",
    "12109003a": "मातापित्रोर्गुरूणां च पूजा बहुमता मम\n",
    "12109003c": "अत्र युक्तो नरो लोकान्यशश्च महदश्नुते\n",
    "12109004a": "यदेते ह्यभिजानीयुः कर्म तात सुपूजिताः\n",
    "12109004c": "धर्म्यं धर्मविरुद्धं वा तत्कर्तव्यं युधिष्ठिर\n",
    "12109005a": "न तैरनभ्यनुज्ञातो धर्ममन्यं प्रकल्पयेत्\n",
    "12109005c": "यमेतेऽभ्यनुजानीयुः स धर्म इति निश्चयः\n",
    "12109006a": "एत एव त्रयो लोका एत एवाश्रमास्त्रयः\n",
    "12109006c": "एत एव त्रयो वेदा एत एव त्रयोऽग्नयः\n",
    "12109007a": "पिता ह्यग्निर्गार्हपत्यो माताग्निर्दक्षिणः स्मृतः\n",
    "12109007c": "गुरुराहवनीयस्तु साग्नित्रेता गरीयसी\n",
    "12109008a": "त्रिष्वप्रमाद्यन्नेतेषु त्रीँल्लोकानवजेष्यसि\n",
    "12109008c": "पितृवृत्त्या त्विमं लोकं मातृवृत्त्या तथापरम्\n",
    "12109008e": "ब्रह्मलोकं गुरोर्वृत्त्या नित्यमेव चरिष्यसि\n",
    "12109009a": "सम्यगेतेषु वर्तस्व त्रिषु लोकेषु भारत\n",
    "12109009c": "यशः प्राप्स्यसि भद्रं ते धर्मं च सुमहाफलम्\n",
    "12109010a": "नैतानतिशयेज्जातु नात्यश्नीयान्न दूषयेत्\n",
    "12109010c": "नित्यं परिचरेच्चैव तद्वै सुकृतमुत्तमम्\n",
    "12109010e": "कीर्तिं पुण्यं यशो लोकान्प्राप्स्यसे च जनाधिप\n",
    "12109011a": "सर्वे तस्यादृता लोका यस्यैते त्रय आदृताः\n",
    "12109011c": "अनादृतास्तु यस्यैते सर्वास्तस्याफलाः क्रियाः\n",
    "12109012a": "नैवायं न परो लोकस्तस्य चैव परंतप\n",
    "12109012c": "अमानिता नित्यमेव यस्यैते गुरवस्त्रयः\n",
    "12109013a": "न चास्मिन्न परे लोके यशस्तस्य प्रकाशते\n",
    "12109013c": "न चान्यदपि कल्याणं पारत्रं समुदाहृतम्\n",
    "12109014a": "तेभ्य एव तु तत्सर्वं कृत्यया विसृजाम्यहम्\n",
    "12109014c": "तदासीन्मे शतगुणं सहस्रगुणमेव च\n",
    "12109014e": "तस्मान्मे संप्रकाशन्ते त्रयो लोका युधिष्ठिर\n",
    "12109015a": "दशैव तु सदाचार्यः श्रोत्रियानतिरिच्यते\n",
    "12109015c": "दशाचार्यानुपाध्याय उपाध्यायान्पिता दश\n",
    "12109016a": "पितॄन्दश तु मातैका सर्वां वा पृथिवीमपि\n",
    "12109016c": "गुरुत्वेनाभिभवति नास्ति मातृसमो गुरुः\n",
    "12109016e": "गुरुर्गरीयान्पितृतो मातृतश्चेति मे मतिः\n",
    "12109017a": "उभौ हि मातापितरौ जन्मनि व्युपयुज्यतः\n",
    "12109017c": "शरीरमेतौ सृजतः पिता माता च भारत\n",
    "12109017e": "आचार्यशिष्टा या जातिः सा दिव्या साजरामरा\n",
    "12109018a": "अवध्या हि सदा माता पिता चाप्यपकारिणौ\n",
    "12109018c": "न संदुष्यति तत्कृत्वा न च ते दूषयन्ति तम्\n",
    "12109018e": "धर्माय यतमानानां विदुर्देवाः सहर्षिभिः\n",
    "12109019a": "य आवृणोत्यवितथेन कर्णा;वृतं ब्रुवन्नमृतं संप्रयच्छन्\n",
    "12109019c": "तं वै मन्ये पितरं मातरं च; तस्मै न द्रुह्येत्कृतमस्य जानन्\n",
    "12109020a": "विद्यां श्रुत्वा ये गुरुं नाद्रियन्ते; प्रत्यासन्नं मनसा कर्मणा वा\n",
    "12109020c": "यथैव ते गुरुभिर्भावनीया;स्तथा तेषां गुरवोऽप्यर्चनीयाः\n",
    "12109021a": "तस्मात्पूजयितव्याश्च संविभज्याश्च यत्नतः\n",
    "12109021c": "गुरवोऽर्चयितव्याश्च पुराणं धर्ममिच्छता\n",
    "12109022a": "येन प्रीताश्च पितरस्तेन प्रीतः पितामहः\n",
    "12109022c": "प्रीणाति मातरं येन पृथिवी तेन पूजिता\n",
    "12109023a": "येन प्रीणात्युपाध्यायं तेन स्याद्ब्रह्म पूजितम्\n",
    "12109023c": "मातृतः पितृतश्चैव तस्मात्पूज्यतमो गुरुः\n",
    "12109023e": "ऋषयश्च हि देवाश्च प्रीयन्ते पितृभिः सह\n",
    "12109024a": "न केनचन वृत्तेन ह्यवज्ञेयो गुरुर्भवेत्\n",
    "12109024c": "न च माता न च पिता तादृशो यादृशो गुरुः\n",
    "12109025a": "न तेऽवमानमर्हन्ति न च ते दूषयन्ति तम्\n",
    "12109025c": "गुरूणामेव सत्कारं विदुर्देवाः सहर्षिभिः\n",
    "12109026a": "उपाध्यायं पितरं मातरं च; येऽभिद्रुह्यन्ति मनसा कर्मणा वा\n",
    "12109026c": "तेषां पापं भ्रूणहत्याविशिष्टं; तस्मान्नान्यः पापकृदस्ति लोके\n",
    "12109027a": "मित्रद्रुहः कृतघ्नस्य स्त्रीघ्नस्य पिशुनस्य च\n",
    "12109027c": "चतुर्णां वयमेतेषां निष्कृतिं नानुशुश्रुमः\n",
    "12109028a": "एतत्सर्वमतिदेशेन सृष्टं; यत्कर्तव्यं पुरुषेणेह लोके\n",
    "12109028c": "एतच्छ्रेयो नान्यदस्माद्विशिष्टं; सर्वान्धर्माननुसृत्यैतदुक्तम्\n",
    "12110001": "युधिष्ठिर उवाच\n",
    "12110001a": "कथं धर्मे स्थातुमिच्छन्नरो वर्तेत भारत\n",
    "12110001c": "विद्वञ्जिज्ञासमानाय प्रब्रूहि भरतर्षभ\n",
    "12110002a": "सत्यं चैवानृतं चोभे लोकानावृत्य तिष्ठतः\n",
    "12110002c": "तयोः किमाचरेद्राजन्पुरुषो धर्मनिश्चितः\n",
    "12110003a": "किं स्वित्सत्यं किमनृतं किं स्विद्धर्म्यं सनातनम्\n",
    "12110003c": "कस्मिन्काले वदेत्सत्यं कस्मिन्कालेऽनृतं वदेत्\n",
    "12110004": "भीष्म उवाच\n",
    "12110004a": "सत्यस्य वचनं साधु न सत्याद्विद्यते परम्\n",
    "12110004c": "यद्भूलोके सुदुर्ज्ञातं तत्ते वक्ष्यामि भारत\n",
    "12110005a": "भवेत्सत्यं न वक्तव्यं वक्तव्यमनृतं भवेत्\n",
    "12110005c": "यत्रानृतं भवेत्सत्यं सत्यं वाप्यनृतं भवेत्\n",
    "12110006a": "तादृशे मुह्यते बालो यत्र सत्यमनिष्ठितम्\n",
    "12110006c": "सत्यानृते विनिश्चित्य ततो भवति धर्मवित्\n",
    "12110007a": "अप्यनार्योऽकृतप्रज्ञः पुरुषोऽपि सुदारुणः\n",
    "12110007c": "सुमहत्प्राप्नुयात्पुण्यं बलाकोऽन्धवधादिव\n",
    "12110008a": "किमाश्चर्यं च यन्मूढो धर्मकामोऽप्यधर्मवित्\n",
    "12110008c": "सुमहत्प्राप्नुयात्पापं गङ्गायामिव कौशिकः\n",
    "12110009a": "तादृशोऽयमनुप्रश्नो यत्र धर्मः सुदुर्वचः\n",
    "12110009c": "दुष्करः प्रतिसंख्यातुं तर्केणात्र व्यवस्यति\n",
    "12110010a": "प्रभावार्थाय भूतानां धर्मप्रवचनं कृतम्\n",
    "12110010c": "यत्स्यादहिंसासंयुक्तं स धर्म इति निश्चयः\n",
    "12110011a": "धारणाद्धर्म इत्याहुर्धर्मेण विधृताः प्रजाः\n",
    "12110011c": "यत्स्याद्धारणसंयुक्तं स धर्म इति निश्चयः\n",
    "12110012a": "श्रुतिधर्म इति ह्येके नेत्याहुरपरे जनाः\n",
    "12110012c": "न तु तत्प्रत्यसूयामो न हि सर्वं विधीयते\n",
    "12110013a": "येऽन्यायेन जिहीर्षन्तो धनमिच्छन्ति कर्हिचित्\n",
    "12110013c": "तेभ्यस्तन्न तदाख्येयं स धर्म इति निश्चयः\n",
    "12110014a": "अकूजनेन चेन्मोक्षो नात्र कूजेत्कथंचन\n",
    "12110014c": "अवश्यं कूजितव्यं वा शङ्केरन्वाप्यकूजनात्\n",
    "12110015a": "श्रेयस्तत्रानृतं वक्तुं सत्यादिति विचारितम्\n",
    "12110015c": "यः पापैः सह संबन्धान्मुच्यते शपथादिति\n",
    "12110016a": "न च तेभ्यो धनं देयं शक्ये सति कथंचन\n",
    "12110016c": "पापेभ्यो हि धनं दत्तं दातारमपि पीडयेत्\n",
    "12110017a": "स्वशरीरोपरोधेन वरमादातुमिच्छतः\n",
    "12110017c": "सत्यसंप्रतिपत्त्यर्थं ये ब्रूयुः साक्षिणः क्वचित्\n",
    "12110017e": "अनुक्त्वा तत्र तद्वाच्यं सर्वे तेऽनृतवादिनः\n",
    "12110018a": "प्राणात्यये विवाहे च वक्तव्यमनृतं भवेत्\n",
    "12110018c": "अर्थस्य रक्षणार्थाय परेषां धर्मकारणात्\n",
    "12110018e": "परेषां धर्ममाकाङ्क्षन्नीचः स्याद्धर्मभिक्षुकः\n",
    "12110019a": "प्रतिश्रुत्य तु दातव्यं श्वःकार्यस्तु बलात्कृतः\n",
    "12110019c": "यः कश्चिद्धर्मसमयात्प्रच्युतोऽधर्ममास्थितः\n",
    "12110020a": "शठः स्वधर्ममुत्सृज्य तमिच्छेदुपजीवितुम्\n",
    "12110020c": "सर्वोपायैर्निहन्तव्यः पापो निकृतिजीवनः\n",
    "12110021a": "धनमित्येव पापानां सर्वेषामिह निश्चयः\n",
    "12110021c": "येऽविषह्या ह्यसंभोज्या निकृत्या पतनं गताः\n",
    "12110022a": "च्युता देवमनुष्येभ्यो यथा प्रेतास्तथैव ते\n",
    "12110022c": "धनादानाद्दुःखतरं जीविताद्विप्रयोजनम्\n",
    "12110023a": "अयं वो रोचतां धर्म इति वाच्यः प्रयत्नतः\n",
    "12110023c": "न कश्चिदस्ति पापानां धर्म इत्येष निश्चयः\n",
    "12110024a": "तथागतं च यो हन्यान्नासौ पापेन लिप्यते\n",
    "12110024c": "स्वकर्मणा हतं हन्ति हत एव स हन्यते\n",
    "12110024e": "तेषु यः समयं कश्चित्कुर्वीत हतबुद्धिषु\n",
    "12110025a": "यथा काकश्च गृध्रश्च तथैवोपधिजीविनः\n",
    "12110025c": "ऊर्ध्वं देहविमोक्षान्ते भवन्त्येतासु योनिषु\n",
    "12110026a": "यस्मिन्यथा वर्तते यो मनुष्य;स्तस्मिंस्तथा वर्तितव्यं स धर्मः\n",
    "12110026c": "मायाचारो मायया वर्तितव्यः; साध्वाचारः साधुना प्रत्युदेयः\n",
    "12111001": "युधिष्ठिर उवाच\n",
    "12111001a": "क्लिश्यमानेषु भूतेषु तैस्तैर्भावैस्ततस्ततः\n",
    "12111001c": "दुर्गाण्यतितरेद्येन तन्मे ब्रूहि पितामह\n",
    "12111002": "भीष्म उवाच\n",
    "12111002a": "आश्रमेषु यथोक्तेषु यथोक्तं ये द्विजातयः\n",
    "12111002c": "वर्तन्ते संयतात्मानो दुर्गाण्यतितरन्ति ते\n",
    "12111003a": "ये दम्भान्न जपन्ति स्म येषां वृत्तिश्च संवृता\n",
    "12111003c": "विषयांश्च निगृह्णन्ति दुर्गाण्यतितरन्ति ते\n",
    "12111004a": "वासयन्त्यतिथीन्नित्यं नित्यं ये चानसूयकाः\n",
    "12111004c": "नित्यं स्वाध्यायशीलाश्च दुर्गाण्यतितरन्ति ते\n",
    "12111005a": "मातापित्रोश्च ये वृत्तिं वर्तन्ते धर्मकोविदाः\n",
    "12111005c": "वर्जयन्ति दिवास्वप्नं दुर्गाण्यतितरन्ति ते\n",
    "12111006a": "स्वेषु दारेषु वर्तन्ते न्यायवृत्तेष्वृतावृतौ\n",
    "12111006c": "अग्निहोत्रपराः सन्तो दुर्गाण्यतितरन्ति ते\n",
    "12111007a": "ये न लोभान्नयन्त्यर्थान्राजानो रजसावृताः\n",
    "12111007c": "विषयान्परिरक्षन्तो दुर्गाण्यतितरन्ति ते\n",
    "12111008a": "आहवेषु च ये शूरास्त्यक्त्वा मरणजं भयम्\n",
    "12111008c": "धर्मेण जयमिच्छन्तो दुर्गाण्यतितरन्ति ते\n",
    "12111009a": "ये पापानि न कुर्वन्ति कर्मणा मनसा गिरा\n",
    "12111009c": "निक्षिप्तदण्डा भूतेषु दुर्गाण्यतितरन्ति ते\n",
    "12111010a": "ये वदन्तीह सत्यानि प्राणत्यागेऽप्युपस्थिते\n",
    "12111010c": "प्रमाणभूता भूतानां दुर्गाण्यतितरन्ति ते\n",
    "12111011a": "अनध्यायेषु ये विप्राः स्वाध्यायं नैव कुर्वते\n",
    "12111011c": "तपोनित्याः सुतपसो दुर्गाण्यतितरन्ति ते\n",
    "12111012a": "कर्माण्यकुहकार्थानि येषां वाचश्च सूनृताः\n",
    "12111012c": "येषामर्थाश्च साध्वर्था दुर्गाण्यतितरन्ति ते\n",
    "12111013a": "ये तपश्च तपस्यन्ति कौमारब्रह्मचारिणः\n",
    "12111013c": "विद्यावेदव्रतस्नाता दुर्गाण्यतितरन्ति ते\n",
    "12111014a": "ये च संशान्तरजसः संशान्ततमसश्च ये\n",
    "12111014c": "सत्ये स्थिता महात्मानो दुर्गाण्यतितरन्ति ते\n",
    "12111015a": "येषां न कश्चित्त्रसति त्रसन्ति न च कस्यचित्\n",
    "12111015c": "येषामात्मसमो लोको दुर्गाण्यतितरन्ति ते\n",
    "12111016a": "परश्रिया न तप्यन्ते ये सन्तः पुरुषर्षभाः\n",
    "12111016c": "ग्राम्यादन्नान्निवृत्ताश्च दुर्गाण्यतितरन्ति ते\n",
    "12111017a": "सर्वान्देवान्नमस्यन्ति सर्वान्धर्मांश्च शृण्वते\n",
    "12111017c": "ये श्रद्दधाना दान्ताश्च दुर्गाण्यतितरन्ति ते\n",
    "12111018a": "ये न मानितमिच्छन्ति मानयन्ति च ये परम्\n",
    "12111018c": "मान्यमाना न मन्यन्ते दुर्गाण्यतितरन्ति ते\n",
    "12111019a": "ये श्राद्धानि च कुर्वन्ति तिथ्यां तिथ्यां प्रजार्थिनः\n",
    "12111019c": "सुविशुद्धेन मनसा दुर्गाण्यतितरन्ति ते\n",
    "12111020a": "ये क्रोधं नैव कुर्वन्ति क्रुद्धान्संशमयन्ति च\n",
    "12111020c": "न च कुप्यन्ति भृत्येभ्यो दुर्गाण्यतितरन्ति ते\n",
    "12111021a": "मधु मांसं च ये नित्यं वर्जयन्तीह मानवाः\n",
    "12111021c": "जन्मप्रभृति मद्यं च दुर्गाण्यतितरन्ति ते\n",
    "12111022a": "यात्रार्थं भोजनं येषां संतानार्थं च मैथुनम्\n",
    "12111022c": "वाक्सत्यवचनार्थाय दुर्गाण्यतितरन्ति ते\n",
    "12111023a": "ईश्वरं सर्वभूतानां जगतः प्रभवाप्ययम्\n",
    "12111023c": "भक्ता नारायणं ये च दुर्गाण्यतितरन्ति ते\n",
    "12111024a": "य एष रक्तपद्माक्षः पीतवासा महाभुजः\n",
    "12111024c": "सुहृद्भ्राता च मित्रं च संबन्धी च तवाच्युतः\n",
    "12111025a": "य इमान्सकलाँल्लोकांश्चर्मवत्परिवेष्टयेत्\n",
    "12111025c": "इच्छन्प्रभुरचिन्त्यात्मा गोविन्दः पुरुषोत्तमः\n",
    "12111026a": "स्थितः प्रियहिते जिष्णोः स एष पुरुषर्षभ\n",
    "12111026c": "राजंस्तव च दुर्धर्षो वैकुण्ठः पुरुषोत्तमः\n",
    "12111027a": "य एनं संश्रयन्तीह भक्त्या नारायणं हरिम्\n",
    "12111027c": "ते तरन्तीह दुर्गाणि न मेऽत्रास्ति विचारणा\n",
    "12111028a": "दुर्गातितरणं ये च पठन्ति श्रावयन्ति च\n",
    "12111028c": "पाठयन्ति च विप्रेभ्यो दुर्गाण्यतितरन्ति ते\n",
    "12111029a": "इति कृत्यसमुद्देशः कीर्तितस्ते मयानघ\n",
    "12111029c": "संतरेद्येन दुर्गाणि परत्रेह च मानवः\n",
    "12112001": "युधिष्ठिर उवाच\n",
    "12112001a": "असौम्याः सौम्यरूपेण सौम्याश्चासौम्यदर्शिनः\n",
    "12112001c": "ईदृशान्पुरुषांस्तात कथं विद्यामहे वयम्\n",
    "12112002": "भीष्म उवाच\n",
    "12112002a": "अत्राप्युदाहरन्तीममितिहासं पुरातनम्\n",
    "12112002c": "व्याघ्रगोमायुसंवादं तं निबोध युधिष्ठिर\n",
    "12112003a": "पुरिकायां पुरि पुरा श्रीमत्यां पौरिको नृपः\n",
    "12112003c": "परहिंसारुचिः क्रूरो बभूव पुरुषाधमः\n",
    "12112004a": "स त्वायुषि परिक्षीणे जगामानीप्सितां गतिम्\n",
    "12112004c": "गोमायुत्वं च संप्राप्तो दूषितः पूर्वकर्मणा\n",
    "12112005a": "संस्मृत्य पूर्वजातिं स निर्वेदं परमं गतः\n",
    "12112005c": "न भक्षयति मांसानि परैरुपहृतान्यपि\n",
    "12112006a": "अहिंस्रः सर्वभूतेषु सत्यवाक्सुदृढव्रतः\n",
    "12112006c": "चकार च यथाकाममाहारं पतितैः फलैः\n",
    "12112007a": "श्मशाने तस्य चावासो गोमायोः संमतोऽभवत्\n",
    "12112007c": "जन्मभूम्यनुरोधाच्च नान्यद्वासमरोचयत्\n",
    "12112008a": "तस्य शौचममृष्यन्तः सर्वे ते सहजातयः\n",
    "12112008c": "चालयन्ति स्म तां बुद्धिं वचनैः प्रश्रयोत्तरैः\n",
    "12112009a": "वसन्पितृवने रौद्रे शौचं लप्सितुमिच्छसि\n",
    "12112009c": "इयं विप्रतिपत्तिस्ते यदा त्वं पिशिताशनः\n",
    "12112010a": "तत्समो वा भवास्माभिर्भक्ष्यान्दास्यामहे वयम्\n",
    "12112010c": "भुङ्क्ष्व शौचं परित्यज्य यद्धि भुक्तं तदस्ति ते\n",
    "12112011a": "इति तेषां वचः श्रुत्वा प्रत्युवाच समाहितः\n",
    "12112011c": "मधुरैः प्रश्रितैर्वाक्यैर्हेतुमद्भिरनिष्ठुरैः\n",
    "12112012a": "अप्रमाणं प्रसूतिर्मे शीलतः क्रियते कुलम्\n",
    "12112012c": "प्रार्थयिष्ये तु तत्कर्म येन विस्तीर्यते यशः\n",
    "12112013a": "श्मशाने यदि वासो मे समाधिर्मे निशाम्यताम्\n",
    "12112013c": "आत्मा फलति कर्माणि नाश्रमो धर्मलक्षणम्\n",
    "12112014a": "आश्रमे यो द्विजं हन्याद्गां वा दद्यादनाश्रमे\n",
    "12112014c": "किं नु तत्पातकं न स्यात्तद्वा दत्तं वृथा भवेत्\n",
    "12112015a": "भवन्तः सर्वलोभेन केवलं भक्षणे रताः\n",
    "12112015c": "अनुबन्धे तु ये दोषास्तान्न पश्यन्ति मोहिताः\n",
    "12112016a": "अप्रत्ययकृतां गर्ह्यामर्थापनयदूषिताम्\n",
    "12112016c": "इह चामुत्र चानिष्टां तस्माद्वृत्तिं न रोचये\n",
    "12112017a": "तं शुचिं पण्डितं मत्वा शार्दूलः ख्यातविक्रमः\n",
    "12112017c": "कृत्वात्मसदृशां पूजां साचिव्येऽवर्धयत्स्वयम्\n",
    "12112018a": "सौम्य विज्ञातरूपस्त्वं गच्छ यात्रां मया सह\n",
    "12112018c": "व्रियन्तामीप्सिता भोगाः परिहार्याश्च पुष्कलाः\n",
    "12112019a": "तीक्ष्णा वयमिति ख्याता भवतो ज्ञापयामहे\n",
    "12112019c": "मृदुपूर्वं घातिनस्ते श्रेयश्चाधिगमिष्यति\n",
    "12112020a": "अथ संपूज्य तद्वाक्यं मृगेन्द्रस्य महात्मनः\n",
    "12112020c": "गोमायुः प्रश्रितं वाक्यं बभाषे किंचिदानतः\n",
    "12112021a": "सदृशं मृगराजैतत्तव वाक्यं मदन्तरे\n",
    "12112021c": "यत्सहायान्मृगयसे धर्मार्थकुशलाञ्शुचीन्\n",
    "12112022a": "न शक्यमनमात्येन महत्त्वमनुशासितुम्\n",
    "12112022c": "दुष्टामात्येन वा वीर शरीरपरिपन्थिना\n",
    "12112023a": "सहायाननुरक्तांस्तु यतेतानुपसंहितान्\n",
    "12112023c": "परस्परमसंघुष्टान्विजिगीषूनलोलुपान्\n",
    "12112024a": "तानतीतोपधान्प्राज्ञान्हिते युक्तान्मनस्विनः\n",
    "12112024c": "पूजयेथा महाभागान्यथाचार्यान्यथा पितॄन्\n",
    "12112025a": "न त्वेवं मम संतोषाद्रोचतेऽन्यन्मृगाधिप\n",
    "12112025c": "न कामये सुखान्भोगानैश्वर्यं वा त्वदाश्रयम्\n",
    "12112026a": "न योक्ष्यति हि मे शीलं तव भृत्यैः पुरातनैः\n",
    "12112026c": "ते त्वां विभेदयिष्यन्ति दुःखशीला मदन्तरे\n",
    "12112027a": "संश्रयः श्लाघनीयस्त्वमन्येषामपि भास्वताम्\n",
    "12112027c": "कृतात्मा सुमहाभागः पापकेष्वप्यदारुणः\n",
    "12112028a": "दीर्घदर्शी महोत्साहः स्थूललक्ष्यो महाबलः\n",
    "12112028c": "कृती चामोघकर्तासि भाव्यैश्च समलंकृतः\n",
    "12112029a": "किं तु स्वेनास्मि संतुष्टो दुःखा वृत्तिरनुष्ठिता\n",
    "12112029c": "सेवायाश्चापि नाभिज्ञः स्वच्छन्देन वनेचरः\n",
    "12112030a": "राजोपक्रोशदोषाश्च सर्वे संश्रयवासिनाम्\n",
    "12112030c": "वनचर्या च निःसङ्गा निर्भया निरवग्रहा\n",
    "12112031a": "नृपेणाहूयमानस्य यत्तिष्ठति भयं हृदि\n",
    "12112031c": "न तत्तिष्ठति तुष्टानां वने मूलफलाशिनाम्\n",
    "12112032a": "पानीयं वा निरायासं स्वाद्वन्नं वा भयोत्तरम्\n",
    "12112032c": "विचार्य खलु पश्यामि तत्सुखं यत्र निर्वृतिः\n",
    "12112033a": "अपराधैर्न तावन्तो भृत्याः शिष्टा नराधिपैः\n",
    "12112033c": "उपघातैर्यथा भृत्या दूषिता निधनं गताः\n",
    "12112034a": "यदि त्वेतन्मया कार्यं मृगेन्द्रो यदि मन्यते\n",
    "12112034c": "समयं कृतमिच्छामि वर्तितव्यं यथा मयि\n",
    "12112035a": "मदीया माननीयास्ते श्रोतव्यं च हितं वचः\n",
    "12112035c": "कल्पिता या च ते वृत्तिः सा भवेत्तव सुस्थिरा\n",
    "12112036a": "न मन्त्रयेयमन्यैस्ते सचिवैः सह कर्हिचित्\n",
    "12112036c": "नीतिमन्तः परीप्सन्तो वृथा ब्रूयुः परे मयि\n",
    "12112037a": "एक एकेन संगम्य रहो ब्रूयां हितं तव\n",
    "12112037c": "न च ते ज्ञातिकार्येषु प्रष्टव्योऽहं हिताहिते\n",
    "12112038a": "मया संमन्त्र्य पश्चाच्च न हिंस्याः सचिवास्त्वया\n",
    "12112038c": "मदीयानां च कुपितो मा त्वं दण्डं निपातयेः\n",
    "12112039a": "एवमस्त्विति तेनासौ मृगेन्द्रेणाभिपूजितः\n",
    "12112039c": "प्राप्तवान्मतिसाचिव्यं गोमायुर्व्याघ्रयोनितः\n",
    "12112040a": "तं तथा सत्कृतं दृष्ट्वा युज्यमानं च कर्मणि\n",
    "12112040c": "प्राद्विषन्कृतसंघाताः पूर्वभृत्या मुहुर्मुहुः\n",
    "12112041a": "मित्रबुद्ध्या च गोमायुं सान्त्वयित्वा प्रवेश्य च\n",
    "12112041c": "दोषेषु समतां नेतुमैच्छन्नशुभबुद्धयः\n",
    "12112042a": "अन्यथा ह्युचिताः पूर्वं परद्रव्यापहारिणः\n",
    "12112042c": "अशक्ताः किंचिदादातुं द्रव्यं गोमायुयन्त्रिताः\n",
    "12112043a": "व्युत्थानं चात्र काङ्क्षद्भिः कथाभिः प्रविलोभ्यते\n",
    "12112043c": "धनेन महता चैव बुद्धिरस्य विलोभ्यते\n",
    "12112044a": "न चापि स महाप्राज्ञस्तस्माद्धैर्याच्चचाल ह\n",
    "12112044c": "अथास्य समयं कृत्वा विनाशाय स्थिताः परे\n",
    "12112045a": "ईप्सितं च मृगेन्द्रस्य मांसं यत्तत्र संस्कृतम्\n",
    "12112045c": "अपनीय स्वयं तद्धि तैर्न्यस्तं तस्य वेश्मनि\n",
    "12112046a": "यदर्थं चाप्यपहृतं येन यच्चैव मन्त्रितम्\n",
    "12112046c": "तस्य तद्विदितं सर्वं कारणार्थं च मर्षितम्\n",
    "12112047a": "समयोऽयं कृतस्तेन साचिव्यमुपगच्छता\n",
    "12112047c": "नोपघातस्त्वया ग्राह्यो राजन्मैत्रीमिहेच्छता\n",
    "12112048a": "भोजने चोपहर्तव्ये तन्मांसं न स्म दृश्यते\n",
    "12112048c": "मृगराजेन चाज्ञप्तं मृग्यतां चोर इत्युत\n",
    "12112049a": "कृतकैश्चापि तन्मांसं मृगेन्द्रायोपवर्णितम्\n",
    "12112049c": "सचिवेनोपनीतं ते विदुषा प्राज्ञमानिना\n",
    "12112050a": "सरोषस्त्वथ शार्दूलः श्रुत्वा गोमायुचापलम्\n",
    "12112050c": "बभूवामर्षितो राजा वधं चास्याभ्यरोचयत्\n",
    "12112051a": "छिद्रं तु तस्य तद्दृष्ट्वा प्रोचुस्ते पूर्वमन्त्रिणः\n",
    "12112051c": "सर्वेषामेव सोऽस्माकं वृत्तिभङ्गेषु वर्तते\n",
    "12112052a": "इदं चास्येदृशं कर्म वाल्लभ्येन तु रक्ष्यते\n",
    "12112052c": "श्रुतश्च स्वामिना पूर्वं यादृशो नैष तादृशः\n",
    "12112053a": "वाङ्मात्रेणैव धर्मिष्ठः स्वभावेन तु दारुणः\n",
    "12112053c": "धर्मच्छद्मा ह्ययं पापो वृथाचारपरिग्रहः\n",
    "12112053e": "कार्यार्थं भोजनार्थेषु व्रतेषु कृतवाञ्श्रमम्\n",
    "12112054a": "मांसापनयनं ज्ञात्वा व्याघ्रस्तेषां तु तद्वचः\n",
    "12112054c": "आज्ञापयामास तदा गोमायुर्वध्यतामिति\n",
    "12112055a": "शार्दूलवचनं श्रुत्वा शार्दूलजननी ततः\n",
    "12112055c": "मृगराजं हितैर्वाक्यैः संबोधयितुमागमत्\n",
    "12112056a": "पुत्र नैतत्त्वया ग्राह्यं कपटारम्भसंवृतम्\n",
    "12112056c": "कर्मसंघर्षजैर्दोषैर्दुष्यत्यशुचिभिः शुचिः\n",
    "12112057a": "नोच्छ्रितं सहते कश्चित्प्रक्रिया वैरकारिका\n",
    "12112057c": "शुचेरपि हि युक्तस्य दोष एव निपात्यते\n",
    "12112058a": "लुब्धानां शुचयो द्वेष्याः कातराणां तरस्विनः\n",
    "12112058c": "मूर्खाणां पण्डिता द्वेष्या दरिद्राणां महाधनाः\n",
    "12112058e": "अधार्मिकाणां धर्मिष्ठा विरूपाणां सुरूपकाः\n",
    "12112059a": "बहवः पण्डिता लुब्धाः सर्वे मायोपजीविनः\n",
    "12112059c": "कुर्युर्दोषमदोषस्य बृहस्पतिमतेरपि\n",
    "12112060a": "शून्यात्तच्च गृहान्मांसं यदद्यापहृतं तव\n",
    "12112060c": "नेच्छते दीयमानं च साधु तावद्विमृश्यताम्\n",
    "12112061a": "असत्याः सत्यसंकाशाः सत्याश्चासत्यदर्शिनः\n",
    "12112061c": "दृश्यन्ते विविधा भावास्तेषु युक्तं परीक्षणम्\n",
    "12112062a": "तलवद्दृश्यते व्योम खद्योतो हव्यवाडिव\n",
    "12112062c": "न चैवास्ति तलं व्योम्नि न खद्योते हुताशनः\n",
    "12112063a": "तस्मात्प्रत्यक्षदृष्टोऽपि युक्तमर्थः परीक्षितुम्\n",
    "12112063c": "परीक्ष्य ज्ञापयन्ह्यर्थान्न पश्चात्परितप्यते\n",
    "12112064a": "न दुष्करमिदं पुत्र यत्प्रभुर्घातयेत्परम्\n",
    "12112064c": "श्लाघनीया च वर्या च लोके प्रभवतां क्षमा\n",
    "12112065a": "स्थापितोऽयं पुत्र त्वया सामन्तेष्वधि विश्रुतः\n",
    "12112065c": "दुःखेनासाद्यते पात्रं धार्यतामेष ते सुहृत्\n",
    "12112066a": "दूषितं परदोषैर्हि गृह्णीते योऽन्यथा शुचिम्\n",
    "12112066c": "स्वयं संदूषितामात्यः क्षिप्रमेव विनश्यति\n",
    "12112067a": "तस्मादथारिसंघाताद्गोमायोः कश्चिदागतः\n",
    "12112067c": "धर्मात्मा तेन चाख्यातं यथैतत्कपटं कृतम्\n",
    "12112068a": "ततो विज्ञातचारित्रः सत्कृत्य स विमोक्षितः\n",
    "12112068c": "परिष्वक्तश्च सस्नेहं मृगेन्द्रेण पुनः पुनः\n",
    "12112069a": "अनुज्ञाप्य मृगेन्द्रं तु गोमायुर्नीतिशास्त्रवित्\n",
    "12112069c": "तेनामर्षेण संतप्तः प्रायमासितुमैच्छत\n",
    "12112070a": "शार्दूलस्तत्र गोमायुं स्नेहात्प्रस्रुतलोचनः\n",
    "12112070c": "अवारयत्स धर्मिष्ठं पूजया प्रतिपूजयन्\n",
    "12112071a": "तं स गोमायुरालोक्य स्नेहादागतसंभ्रमम्\n",
    "12112071c": "बभाषे प्रणतो वाक्यं बाष्पगद्गदया गिरा\n",
    "12112072a": "पूजितोऽहं त्वया पूर्वं पश्चाच्चैव विमानितः\n",
    "12112072c": "परेषामास्पदं नीतो वस्तुं नार्हाम्यहं त्वयि\n",
    "12112073a": "स्वसंतुष्टाश्च्युताः स्थानान्मानात्प्रत्यवरोपिताः\n",
    "12112073c": "स्वयं चोपहृता भृत्या ये चाप्युपहृताः परैः\n",
    "12112074a": "परिक्षीणाश्च लुब्धाश्च क्रूराः काराभितापिताः\n",
    "12112074c": "हृतस्वा मानिनो ये च त्यक्तोपात्ता महेप्सवः\n",
    "12112075a": "संतापिताश्च ये केचिद्व्यसनौघप्रतीक्षिणः\n",
    "12112075c": "अन्तर्हिताः सोपहिताः सर्वे ते परसाधनाः\n",
    "12112076a": "अवमानेन युक्तस्य स्थापितस्य च मे पुनः\n",
    "12112076c": "कथं यास्यसि विश्वासमहमेष्यामि वा पुनः\n",
    "12112077a": "समर्थ इति संगृह्य स्थापयित्वा परीक्ष्य च\n",
    "12112077c": "कृतं च समयं भित्त्वा त्वयाहमवमानितः\n",
    "12112078a": "प्रथमं यः समाख्यातः शीलवानिति संसदि\n",
    "12112078c": "न वाच्यं तस्य वैगुण्यं प्रतिज्ञां परिरक्षता\n",
    "12112079a": "एवं चावमतस्येह विश्वासं किं प्रयास्यसि\n",
    "12112079c": "त्वयि चैव ह्यविश्वासे ममोद्वेगो भविष्यति\n",
    "12112080a": "शङ्कितस्त्वमहं भीतः परे छिद्रानुदर्शिनः\n",
    "12112080c": "अस्निग्धाश्चैव दुस्तोषाः कर्म चैतद्बहुच्छलम्\n",
    "12112081a": "दुःखेन श्लेष्यते भिन्नं श्लिष्टं दुःखेन भिद्यते\n",
    "12112081c": "भिन्नश्लिष्टा तु या प्रीतिर्न सा स्नेहेन वर्तते\n",
    "12112082a": "कश्चिदेव हि भीतस्तु दृश्यते न परात्मनोः\n",
    "12112082c": "कार्यापेक्षा हि वर्तन्ते भावाः स्निग्धास्तु दुर्लभाः\n",
    "12112083a": "सुदुःखं पुरुषज्ञानं चित्तं ह्येषां चलाचलम्\n",
    "12112083c": "समर्थो वाप्यशक्तो वा शतेष्वेकोऽधिगम्यते\n",
    "12112084a": "अकस्मात्प्रक्रिया नॄणामकस्माच्चापकर्षणम्\n",
    "12112084c": "शुभाशुभे महत्त्वं च प्रकर्तुं बुद्धिलाघवात्\n",
    "12112085a": "एवं बहुविधं सान्त्वमुक्त्वा धर्मार्थहेतुमत्\n",
    "12112085c": "प्रसादयित्वा राजानं गोमायुर्वनमभ्यगात्\n",
    "12112086a": "अगृह्यानुनयं तस्य मृगेन्द्रस्य स बुद्धिमान्\n",
    "12112086c": "गोमायुः प्रायमासीनस्त्यक्त्वा देहं दिवं ययौ\n",
    "12113001": "युधिष्ठिर उवाच\n",
    "12113001a": "किं पार्थिवेन कर्तव्यं किं च कृत्वा सुखी भवेत्\n",
    "12113001c": "तन्ममाचक्ष्व तत्त्वेन सर्वं धर्मभृतां वर\n",
    "12113002": "भीष्म उवाच\n",
    "12113002a": "हन्त तेऽहं प्रवक्ष्यामि शृणु कार्यैकनिश्चयम्\n",
    "12113002c": "यथा राज्ञेह कर्तव्यं यच्च कृत्वा सुखी भवेत्\n",
    "12113003a": "न त्वेवं वर्तितव्यं स्म यथेदमनुशुश्रुमः\n",
    "12113003c": "उष्ट्रस्य सुमहद्वृत्तं तन्निबोध युधिष्ठिर\n",
    "12113004a": "जातिस्मरो महानुष्ट्रः प्राजापत्ययुगोद्भवः\n",
    "12113004c": "तपः सुमहदातिष्ठदरण्ये संशितव्रतः\n",
    "12113005a": "तपसस्तस्य चान्ते वै प्रीतिमानभवत्प्रभुः\n",
    "12113005c": "वरेण छन्दयामास ततश्चैनं पितामहः\n",
    "12113006": "उष्ट्र उवाच\n",
    "12113006a": "भगवंस्त्वत्प्रसादान्मे दीर्घा ग्रीवा भवेदियम्\n",
    "12113006c": "योजनानां शतं साग्रं या गच्छेच्चरितुं विभो\n",
    "12113007": "भीष्म उवाच\n",
    "12113007a": "एवमस्त्विति चोक्तः स वरदेन महात्मना\n",
    "12113007c": "प्रतिलभ्य वरं श्रेष्ठं ययावुष्ट्रः स्वकं वनम्\n",
    "12113008a": "स चकार तदालस्यं वरदानात्स दुर्मतिः\n",
    "12113008c": "न चैच्छच्चरितुं गन्तुं दुरात्मा कालमोहितः\n",
    "12113009a": "स कदाचित्प्रसार्यैवं तां ग्रीवां शतयोजनाम्\n",
    "12113009c": "चचाराश्रान्तहृदयो वातश्चागात्ततो महान्\n",
    "12113010a": "स गुहायां शिरोग्रीवं निधाय पशुरात्मनः\n",
    "12113010c": "आस्ताथ वर्षमभ्यागात्सुमहत्प्लावयज्जगत्\n",
    "12113011a": "अथ शीतपरीताङ्गो जम्बुकः क्षुच्छ्रमान्वितः\n",
    "12113011c": "सदारस्तां गुहामाशु प्रविवेश जलार्दितः\n",
    "12113012a": "स दृष्ट्वा मांसजीवी तु सुभृशं क्षुच्छ्रमान्वितः\n",
    "12113012c": "अभक्षयत्ततो ग्रीवामुष्ट्रस्य भरतर्षभ\n",
    "12113013a": "यदा त्वबुध्यतात्मानं भक्ष्यमाणं स वै पशुः\n",
    "12113013c": "तदा संकोचने यत्नमकरोद्भृशदुःखितः\n",
    "12113014a": "यावदूर्ध्वमधश्चैव ग्रीवां संक्षिपते पशुः\n",
    "12113014c": "तावत्तेन सदारेण जम्बुकेन स भक्षितः\n",
    "12113015a": "स हत्वा भक्षयित्वा च जम्बुकोष्ट्रं ततस्तदा\n",
    "12113015c": "विगते वातवर्षे च निश्चक्राम गुहामुखात्\n",
    "12113016a": "एवं दुर्बुद्धिना प्राप्तमुष्ट्रेण निधनं तदा\n",
    "12113016c": "आलस्यस्य क्रमात्पश्य महद्दोषमुपागतम्\n",
    "12113017a": "त्वमप्येतं विधिं त्यक्त्वा योगेन नियतेन्द्रियः\n",
    "12113017c": "वर्तस्व बुद्धिमूलं हि विजयं मनुरब्रवीत्\n",
    "12113018a": "बुद्धिश्रेष्ठानि कर्माणि बाहुमध्यानि भारत\n",
    "12113018c": "तानि जङ्घाजघन्यानि भारप्रत्यवराणि च\n",
    "12113019a": "राज्यं तिष्ठति दक्षस्य संगृहीतेन्द्रियस्य च\n",
    "12113019c": "गुप्तमन्त्रश्रुतवतः सुसहायस्य चानघ\n",
    "12113020a": "परीक्ष्यकारिणोऽर्थाश्च तिष्ठन्तीह युधिष्ठिर\n",
    "12113020c": "सहाययुक्तेन मही कृत्स्ना शक्या प्रशासितुम्\n",
    "12113021a": "इदं हि सद्भिः कथितं विधिज्ञैः; पुरा महेन्द्रप्रतिमप्रभाव\n",
    "12113021c": "मयापि चोक्तं तव शास्त्रदृष्ट्या; त्वमत्र युक्तः प्रचरस्व राजन्\n",
    "12114001": "युधिष्ठिर उवाच\n",
    "12114001a": "राजा राज्यमनुप्राप्य दुर्बलो भरतर्षभ\n",
    "12114001c": "अमित्रस्यातिवृद्धस्य कथं तिष्ठेदसाधनः\n",
    "12114002": "भीष्म उवाच\n",
    "12114002a": "अत्राप्युदाहरन्तीममितिहासं पुरातनम्\n",
    "12114002c": "सरितां चैव संवादं सागरस्य च भारत\n",
    "12114003a": "सुरारिनिलयः शश्वत्सागरः सरितां पतिः\n",
    "12114003c": "पप्रच्छ सरितः सर्वाः संशयं जातमात्मनः\n",
    "12114004a": "समूलशाखान्पश्यामि निहतांश्छायिनो द्रुमान्\n",
    "12114004c": "युष्माभिरिह पूर्णाभिरन्यांस्तत्र न वेतसम्\n",
    "12114005a": "अकायश्चाल्पसारश्च वेतसः कूलजश्च वः\n",
    "12114005c": "अवज्ञाय नशक्यो वा किंचिद्वा तेन वः कृतम्\n",
    "12114006a": "तदहं श्रोतुमिच्छामि सर्वासामेव वो मतम्\n",
    "12114006c": "यथा कूलानि चेमानि भित्त्वा नानीयते वशम्\n",
    "12114007a": "ततः प्राह नदी गङ्गा वाक्यमुत्तरमर्थवत्\n",
    "12114007c": "हेतुमद्ग्राहकं चैव सागरं सरितां पतिम्\n",
    "12114008a": "तिष्ठन्त्येते यथास्थानं नगा ह्येकनिकेतनाः\n",
    "12114008c": "ततस्त्यजन्ति तत्स्थानं प्रातिलोम्यादचेतसः\n",
    "12114009a": "वेतसो वेगमायान्तं दृष्ट्वा नमति नेतरः\n",
    "12114009c": "स च वेगेऽभ्यतिक्रान्ते स्थानमासाद्य तिष्ठति\n",
    "12114010a": "कालज्ञः समयज्ञश्च सदा वश्यश्च नोद्रुमः\n",
    "12114010c": "अनुलोमस्तथास्तब्धस्तेन नाभ्येति वेतसः\n",
    "12114011a": "मारुतोदकवेगेन ये नमन्त्युन्नमन्ति च\n",
    "12114011c": "ओषध्यः पादपा गुल्मा न ते यान्ति पराभवम्\n",
    "12114012a": "यो हि शत्रोर्विवृद्धस्य प्रभोर्वधविनाशने\n",
    "12114012c": "पूर्वं न सहते वेगं क्षिप्रमेव स नश्यति\n",
    "12114013a": "सारासारं बलं वीर्यमात्मनो द्विषतश्च यः\n",
    "12114013c": "जानन्विचरति प्राज्ञो न स याति पराभवम्\n",
    "12114014a": "एवमेव यदा विद्वान्मन्येतातिबलं रिपुम्\n",
    "12114014c": "संश्रयेद्वैतसीं वृत्तिमेवं प्रज्ञानलक्षणम्\n",
    "12115001": "युधिष्ठिर उवाच\n",
    "12115001a": "विद्वान्मूर्खप्रगल्भेन मृदुस्तीक्ष्णेन भारत\n",
    "12115001c": "आक्रुश्यमानः सदसि कथं कुर्यादरिंदम\n",
    "12115002": "भीष्म उवाच\n",
    "12115002a": "श्रूयतां पृथिवीपाल यथैषोऽर्थोऽनुगीयते\n",
    "12115002c": "सदा सुचेताः सहते नरस्येहाल्पचेतसः\n",
    "12115003a": "अरुष्यन्क्रुश्यमानस्य सुकृतं नाम विन्दति\n",
    "12115003c": "दुष्कृतं चात्मनो मर्षी रुष्यत्येवापमार्ष्टि वै\n",
    "12115004a": "टिट्टिभं तमुपेक्षेत वाशमानमिवातुरम्\n",
    "12115004c": "लोकविद्वेषमापन्नो निष्फलं प्रतिपद्यते\n",
    "12115005a": "इति स श्लाघते नित्यं तेन पापेन कर्मणा\n",
    "12115005c": "इदमुक्तो मया कश्चित्संमतो जनसंसदि\n",
    "12115005e": "स तत्र व्रीडितः शुष्को मृतकल्पोऽवतिष्ठति\n",
    "12115006a": "श्लाघन्नश्लाघनीयेन कर्मणा निरपत्रपः\n",
    "12115006c": "उपेक्षितव्यो दान्तेन तादृशः पुरुषाधमः\n",
    "12115007a": "यद्यद्ब्रूयादल्पमतिस्तत्तदस्य सहेत्सदा\n",
    "12115007c": "प्राकृतो हि प्रशंसन्वा निन्दन्वा किं करिष्यति\n",
    "12115007e": "वने काक इवाबुद्धिर्वाशमानो निरर्थकम्\n",
    "12115008a": "यदि वाग्भिः प्रयोगः स्यात्प्रयोगे पापकर्मणः\n",
    "12115008c": "वागेवार्थो भवेत्तस्य न ह्येवार्थो जिघांसतः\n",
    "12115009a": "निषेकं विपरीतं स आचष्टे वृत्तचेष्टया\n",
    "12115009c": "मयूर इव कौपीनं नृत्यन्संदर्शयन्निव\n",
    "12115010a": "यस्यावाच्यं न लोकेऽस्ति नाकार्यं वापि किंचन\n",
    "12115010c": "वाचं तेन न संदध्याच्छुचिः संक्लिष्टकर्मणा\n",
    "12115011a": "प्रत्यक्षं गुणवादी यः परोक्षं तु विनिन्दकः\n",
    "12115011c": "स मानवः श्ववल्लोके नष्टलोकपरायणः\n",
    "12115012a": "तादृग्जनशतस्यापि यद्ददाति जुहोति च\n",
    "12115012c": "परोक्षेणापवादेन तन्नाशयति स क्षणात्\n",
    "12115013a": "तस्मात्प्राज्ञो नरः सद्यस्तादृशं पापचेतसम्\n",
    "12115013c": "वर्जयेत्साधुभिर्वर्ज्यं सारमेयामिषं यथा\n",
    "12115014a": "परिवादं ब्रुवाणो हि दुरात्मा वै महात्मने\n",
    "12115014c": "प्रकाशयति दोषान्स्वान्सर्पः फणमिवोच्छ्रितम्\n",
    "12115015a": "तं स्वकर्माणि कुर्वाणं प्रतिकर्तुं य इच्छति\n",
    "12115015c": "भस्मकूट इवाबुद्धिः खरो रजसि मज्जति\n",
    "12115016a": "मनुष्यशालावृकमप्रशान्तं; जनापवादे सततं निविष्टम्\n",
    "12115016c": "मातङ्गमुन्मत्तमिवोन्नदन्तं; त्यजेत तं श्वानमिवातिरौद्रम्\n",
    "12115017a": "अधीरजुष्टे पथि वर्तमानं; दमादपेतं विनयाच्च पापम्\n",
    "12115017c": "अरिव्रतं नित्यमभूतिकामं; धिगस्तु तं पापमतिं मनुष्यम्\n",
    "12115018a": "प्रत्युच्यमानस्तु हि भूय एभि;र्निशाम्य मा भूस्त्वमथार्तरूपः\n",
    "12115018c": "उच्चस्य नीचेन हि संप्रयोगं; विगर्हयन्ति स्थिरबुद्धयो ये\n",
    "12115019a": "क्रुद्धो दशार्धेन हि ताडयेद्वा; स पांसुभिर्वापकिरेत्तुषैर्वा\n",
    "12115019c": "विवृत्य दन्तांश्च विभीषयेद्वा; सिद्धं हि मूर्खे कुपिते नृशंसे\n",
    "12115020a": "विगर्हणां परमदुरात्मना कृतां; सहेत यः संसदि दुर्जनान्नरः\n",
    "12115020c": "पठेदिदं चापि निदर्शनं सदा; न वाङ्मयं स लभति किंचिदप्रियम्\n",
    "12116001": "युधिष्ठिर उवाच\n",
    "12116001a": "पितामह महाप्राज्ञ संशयो मे महानयम्\n",
    "12116001c": "स च्छेत्तव्यस्त्वया राजन्भवान्कुलकरो हि नः\n",
    "12116002a": "पुरुषाणामयं तात दुर्वृत्तानां दुरात्मनाम्\n",
    "12116002c": "कथितो वाक्यसंचारस्ततो विज्ञापयामि ते\n",
    "12116003a": "यद्धितं राज्यतन्त्रस्य कुलस्य च सुखोदयम्\n",
    "12116003c": "आयत्यां च तदात्वे च क्षेमवृद्धिकरं च यत्\n",
    "12116004a": "पुत्रपौत्राभिरामं च राष्ट्रवृद्धिकरं च यत्\n",
    "12116004c": "अन्नपाने शरीरे च हितं यत्तद्ब्रवीहि मे\n",
    "12116005a": "अभिषिक्तो हि यो राजा राज्यस्थो मित्रसंवृतः\n",
    "12116005c": "असुहृत्समुपेतो वा स कथं रञ्जयेत्प्रजाः\n",
    "12116006a": "यो ह्यसत्प्रग्रहरतिः स्नेहरागबलात्कृतः\n",
    "12116006c": "इन्द्रियाणामनीशत्वादसज्जनबुभूषकः\n",
    "12116007a": "तस्य भृत्या विगुणतां यान्ति सर्वे कुलोद्गताः\n",
    "12116007c": "न च भृत्यफलैरर्थैः स राजा संप्रयुज्यते\n",
    "12116008a": "एतान्मे संशयस्थस्य राजधर्मान्सुदुर्लभान्\n",
    "12116008c": "बृहस्पतिसमो बुद्ध्या भवाञ्शंसितुमर्हति\n",
    "12116009a": "शंसिता पुरुषव्याघ्र त्वं नः कुलहिते रतः\n",
    "12116009c": "क्षत्ता चैव पटुप्रज्ञो यो नः शंसति सर्वदा\n",
    "12116010a": "त्वत्तः कुलहितं वाक्यं श्रुत्वा राज्यहितोदयम्\n",
    "12116010c": "अमृतस्याव्ययस्येव तृप्तः स्वप्स्याम्यहं सुखम्\n",
    "12116011a": "कीदृषाः संनिकर्षस्था भृत्याः स्युर्वा गुणान्विताः\n",
    "12116011c": "कीदृशैः किंकुलीनैर्वा सह यात्रा विधीयते\n",
    "12116012a": "न ह्येको भृत्यरहितो राजा भवति रक्षिता\n",
    "12116012c": "राज्यं चेदं जनः सर्वस्तत्कुलीनोऽभिशंसति\n",
    "12116013a": "न हि प्रशास्तुं राज्यं हि शक्यमेकेन भारत\n",
    "12116013c": "असहायवता तात नैवार्थाः केचिदप्युत\n",
    "12116013e": "लब्धुं लब्ध्वा चापि सदा रक्षितुं भरतर्षभ\n",
    "12116014": "भीष्म उवाच\n",
    "12116014a": "यस्य भृत्यजनः सर्वो ज्ञानविज्ञानकोविदः\n",
    "12116014c": "हितैषी कुलजः स्निग्धः स राज्यफलमश्नुते\n",
    "12116015a": "मन्त्रिणो यस्य कुलजा असंहार्याः सहोषिताः\n",
    "12116015c": "नृपतेर्मतिदाः सन्ति संबन्धज्ञानकोविदाः\n",
    "12116016a": "अनागतविधातारः कालज्ञानविशारदाः\n",
    "12116016c": "अतिक्रान्तमशोचन्तः स राज्यफलमश्नुते\n",
    "12116017a": "समदुःखसुखा यस्य सहायाः सत्यकारिणः\n",
    "12116017c": "अर्थचिन्तापरा यस्य स राज्यफलमश्नुते\n",
    "12116018a": "यस्य नार्तो जनपदः संनिकर्षगतः सदा\n",
    "12116018c": "अक्षुद्रः सत्पथालम्बी स राज्यफलभाग्भवेत्\n",
    "12116019a": "कोशाक्षपटलं यस्य कोशवृद्धिकरैर्जनैः\n",
    "12116019c": "आप्तैस्तुष्टैश्च सततं धार्यते स नृपोत्तमः\n",
    "12116020a": "कोष्ठागारमसंहार्यैराप्तैः संचयतत्परैः\n",
    "12116020c": "पात्रभूतैरलुब्धैश्च पाल्यमानं गुणीभवेत्\n",
    "12116021a": "व्यवहारश्च नगरे यस्य कर्मफलोदयः\n",
    "12116021c": "दृश्यते शङ्खलिखितः स धर्मफलभाग्भवेत्\n",
    "12116022a": "संगृहीतमनुष्यश्च यो राजा राजधर्मवित्\n",
    "12116022c": "षड्वर्गं प्रतिगृह्णन्स धर्मात्फलमुपाश्नुते\n",
    "12117001": "भीष्म उवाच\n",
    "12117001a": "अत्राप्युदाहरन्तीममितिहासं पुरातनम्\n",
    "12117001c": "निदर्शनकरं लोके सज्जनाचरितं सदा\n",
    "12117002a": "अस्यैवार्थस्य सदृशं यच्छ्रुतं मे तपोवने\n",
    "12117002c": "जामदग्न्यस्य रामस्य यदुक्तमृषिसत्तमैः\n",
    "12117003a": "वने महति कस्मिंश्चिदमनुष्यनिषेविते\n",
    "12117003c": "ऋषिर्मूलफलाहारो नियतो नियतेन्द्रियः\n",
    "12117004a": "दीक्षादमपरः शान्तः स्वाध्यायपरमः शुचिः\n",
    "12117004c": "उपवासविशुद्धात्मा सततं सत्पथे स्थितः\n",
    "12117005a": "तस्य संदृश्य सद्भावमुपविष्टस्य धीमतः\n",
    "12117005c": "सर्वसत्त्वाः समीपस्था भवन्ति वनचारिणः\n",
    "12117006a": "सिंहव्याघ्राः सशरभा मत्ताश्चैव महागजाः\n",
    "12117006c": "द्वीपिनः खड्गभल्लूका ये चान्ये भीमदर्शनाः\n",
    "12117007a": "ते सुखप्रश्नदाः सर्वे भवन्ति क्षतजाशनाः\n",
    "12117007c": "तस्यर्षेः शिष्यवच्चैव न्यग्भूताः प्रियकारिणः\n",
    "12117008a": "दत्त्वा च ते सुखप्रश्नं सर्वे यान्ति यथागतम्\n",
    "12117008c": "ग्राम्यस्त्वेकः पशुस्तत्र नाजहाच्छ्वा महामुनिम्\n",
    "12117009a": "भक्तोऽनुरक्तः सततमुपवासकृशोऽबलः\n",
    "12117009c": "फलमूलोत्कराहारः शान्तः शिष्टाकृतिर्यथा\n",
    "12117010a": "तस्यर्षेरुपविष्टस्य पादमूले महामुनेः\n",
    "12117010c": "मनुष्यवद्गतो भावः स्नेहबद्धोऽभवद्भृशम्\n",
    "12117011a": "ततोऽभ्ययान्महावीर्यो द्वीपी क्षतजभोजनः\n",
    "12117011c": "श्वार्थमत्यन्तसंदुष्टः क्रूरः काल इवान्तकः\n",
    "12117012a": "लेलिह्यमानस्तृषितः पुच्छास्फोटनतत्परः\n",
    "12117012c": "व्यादितास्यः क्षुधाभग्नः प्रार्थयानस्तदामिषम्\n",
    "12117013a": "तं दृष्ट्वा क्रूरमायान्तं जीवितार्थी नराधिप\n",
    "12117013c": "प्रोवाच श्वा मुनिं तत्र यत्तच्छृणु महामते\n",
    "12117014a": "श्वशत्रुर्भगवन्नत्र द्वीपी मां हन्तुमिच्छति\n",
    "12117014c": "त्वत्प्रसादाद्भयं न स्यात्तस्मान्मम महामुने\n",
    "12117015": "मुनिरुवाच\n",
    "12117015a": "न भयं द्वीपिनः कार्यं मृत्युतस्ते कथंचन\n",
    "12117015c": "एष श्वरूपरहितो द्वीपी भवसि पुत्रक\n",
    "12117016": "भीष्म उवाच\n",
    "12117016a": "ततः श्वा द्वीपितां नीतो जाम्बूनदनिभाकृतिः\n",
    "12117016c": "चित्राङ्गो विस्फुरन्हृष्टो वने वसति निर्भयः\n",
    "12117017a": "ततोऽभ्ययान्महारौद्रो व्यादितास्यः क्षुधान्वितः\n",
    "12117017c": "द्वीपिनं लेलिहद्वक्त्रो व्याघ्रो रुधिरलालसः\n",
    "12117018a": "व्याघ्रं दृष्ट्वा क्षुधाभग्नं दंष्ट्रिणं वनगोचरम्\n",
    "12117018c": "द्वीपी जीवितरक्षार्थमृषिं शरणमेयिवान्\n",
    "12117019a": "ततः संवासजं स्नेहमृषिणा कुर्वता सदा\n",
    "12117019c": "स द्वीपी व्याघ्रतां नीतो रिपुभिर्बलवत्तरः\n",
    "12117019e": "ततो दृष्ट्वा स शार्दूलो नाभ्यहंस्तं विशां पते\n",
    "12117020a": "स तु श्वा व्याघ्रतां प्राप्य बलवान्पिशिताशनः\n",
    "12117020c": "न मूलफलभोगेषु स्पृहामप्यकरोत्तदा\n",
    "12117021a": "यथा मृगपतिर्नित्यं प्रकाङ्क्षति वनौकसः\n",
    "12117021c": "तथैव स महाराज व्याघ्रः समभवत्तदा\n",
    "12117022a": "व्याघ्रस्तूटजमूलस्थस्तृप्तः सुप्तो हतैर्मृगैः\n",
    "12117022c": "नागश्चागात्तमुद्देशं मत्तो मेघ इवोत्थितः\n",
    "12117023a": "प्रभिन्नकरटः प्रांशुः पद्मी विततमस्तकः\n",
    "12117023c": "सुविषाणो महाकायो मेघगम्भीरनिस्वनः\n",
    "12117024a": "तं दृष्ट्वा कुञ्जरं मत्तमायान्तं मदगर्वितम्\n",
    "12117024c": "व्याघ्रो हस्तिभयात्त्रस्तस्तमृषिं शरणं ययौ\n",
    "12117025a": "ततोऽनयत्कुञ्जरतां तं व्याघ्रमृषिसत्तमः\n",
    "12117025c": "महामेघोपमं दृष्ट्वा तं स भीतोऽभवद्गजः\n",
    "12117026a": "ततः कमलषण्डानि शल्लकीगहनानि च\n",
    "12117026c": "व्यचरत्स मुदा युक्तः पद्मरेणुविभूषितः\n",
    "12117027a": "कदाचिद्रममाणस्य हस्तिनः सुमुखं तदा\n",
    "12117027c": "ऋषेस्तस्योटजस्थस्य कालोऽगच्छन्निशानिशम्\n",
    "12117028a": "अथाजगाम तं देशं केसरी केसरारुणः\n",
    "12117028c": "गिरिकन्दरजो भीमः सिंहो नागकुलान्तकः\n",
    "12117029a": "तं दृष्ट्वा सिंहमायान्तं नागः सिंहभयाकुलः\n",
    "12117029c": "ऋषिं शरणमापेदे वेपमानो भयातुरः\n",
    "12117030a": "ततः स सिंहतां नीतो नागेन्द्रो मुनिना तदा\n",
    "12117030c": "वन्यं नागणयत्सिंहं तुल्यजातिसमन्वयात्\n",
    "12117031a": "दृष्ट्वा च सोऽनशत्सिंहो वन्यो भीसन्नवाग्बलः\n",
    "12117031c": "स चाश्रमेऽवसत्सिंहस्तस्मिन्नेव वने सुखी\n",
    "12117032a": "न त्वन्ये क्षुद्रपशवस्तपोवननिवासिनः\n",
    "12117032c": "व्यदृश्यन्त भयत्रस्ता जीविताकाङ्क्षिणः सदा\n",
    "12117033a": "कदाचित्कालयोगेन सर्वप्राणिविहिंसकः\n",
    "12117033c": "बलवान्क्षतजाहारो नानासत्त्वभयंकरः\n",
    "12117034a": "अष्टपादूर्ध्वचरणः शरभो वनगोचरः\n",
    "12117034c": "तं सिंहं हन्तुमागच्छन्मुनेस्तस्य निवेशनम्\n",
    "12117035a": "तं मुनिः शरभं चक्रे बलोत्कटमरिंदम\n",
    "12117035c": "ततः स शरभो वन्यो मुनेः शरभमग्रतः\n",
    "12117035e": "दृष्ट्वा बलिनमत्युग्रं द्रुतं संप्राद्रवद्भयात्\n",
    "12117036a": "स एवं शरभस्थाने न्यस्तो वै मुनिना तदा\n",
    "12117036c": "मुनेः पार्श्वगतो नित्यं शारभ्यं सुखमाप्तवान्\n",
    "12117037a": "ततः शरभसंत्रस्ताः सर्वे मृगगणा वनात्\n",
    "12117037c": "दिशः संप्राद्रवन्राजन्भयाज्जीवितकाङ्क्षिणः\n",
    "12117038a": "शरभोऽप्यतिसंदुष्टो नित्यं प्राणिवधे रतः\n",
    "12117038c": "फलमूलाशनं शान्तं नैच्छत्स पिशिताशनः\n",
    "12117039a": "ततो रुधिरतर्षेण बलिना शरभोऽन्वितः\n",
    "12117039c": "इयेष तं मुनिं हन्तुमकृतज्ञः श्वयोनिजः\n",
    "12117040a": "ततस्तेन तपःशक्त्या विदितो ज्ञानचक्षुषा\n",
    "12117040c": "विज्ञाय च महाप्राज्ञो मुनिः श्वानं तमुक्तवान्\n",
    "12117041a": "श्वा त्वं द्वीपित्वमापन्नो द्वीपी व्याघ्रत्वमागतः\n",
    "12117041c": "व्याघ्रो नागो मदपटुर्नागः सिंहत्वमाप्तवान्\n",
    "12117042a": "सिंहोऽतिबलसंयुक्तो भूयः शरभतां गतः\n",
    "12117042c": "मया स्नेहपरीतेन न विमृष्टः कुलान्वयः\n",
    "12117043a": "यस्मादेवमपापं मां पाप हिंसितुमिच्छसि\n",
    "12117043c": "तस्मात्स्वयोनिमापन्नः श्वैव त्वं हि भविष्यसि\n",
    "12117044a": "ततो मुनिजनद्वेषाद्दुष्टात्मा श्वाकृतोऽबुधः\n",
    "12117044c": "ऋषिणा शरभः शप्तः स्वं रूपं पुनराप्तवान्\n",
    "12118001": "भीष्म उवाच\n",
    "12118001a": "स श्वा प्रकृतिमापन्नः परं दैन्यमुपागमत्\n",
    "12118001c": "ऋषिणा हुंकृतः पापस्तपोवनबहिष्कृतः\n",
    "12118002a": "एवं राज्ञा मतिमता विदित्वा शीलशौचताम्\n",
    "12118002c": "आर्जवं प्रकृतिं सत्त्वं कुलं वृत्तं श्रुतं दमम्\n",
    "12118003a": "अनुक्रोशं बलं वीर्यं भावं संप्रशमं क्षमाम्\n",
    "12118003c": "भृत्या ये यत्र योग्याः स्युस्तत्र स्थाप्याः सुशिक्षिताः\n",
    "12118004a": "नापरीक्ष्य महीपालः प्रकर्तुं भृत्यमर्हति\n",
    "12118004c": "अकुलीननराकीर्णो न राजा सुखमेधते\n",
    "12118005a": "कुलजः प्रकृतो राज्ञा तत्कुलीनतया सदा\n",
    "12118005c": "न पापे कुरुते बुद्धिं निन्द्यमानोऽप्यनागसि\n",
    "12118006a": "अकुलीनस्तु पुरुषः प्रकृतः साधुसंक्षयात्\n",
    "12118006c": "दुर्लभैश्वर्यतां प्राप्तो निन्दितः शत्रुतां व्रजेत्\n",
    "12118007a": "कुलीनं शिक्षितं प्राज्ञं ज्ञानविज्ञानकोविदम्\n",
    "12118007c": "सर्वशास्त्रार्थतत्त्वज्ञं सहिष्णुं देशजं तथा\n",
    "12118008a": "कृतज्ञं बलवन्तं च क्षान्तं दान्तं जितेन्द्रियम्\n",
    "12118008c": "अलुब्धं लब्धसंतुष्टं स्वामिमित्रबुभूषकम्\n",
    "12118009a": "सचिवं देशकालज्ञं सर्वसंग्रहणे रतम्\n",
    "12118009c": "सत्कृतं युक्तमनसं हितैषिणमतन्द्रितम्\n",
    "12118010a": "युक्ताचारं स्वविषये संधिविग्रहकोविदम्\n",
    "12118010c": "राज्ञस्त्रिवर्गवेत्तारं पौरजानपदप्रियम्\n",
    "12118011a": "खातकव्यूहतत्त्वज्ञं बलहर्षणकोविदम्\n",
    "12118011c": "इङ्गिताकारतत्त्वज्ञं यात्रायानविशारदम्\n",
    "12118012a": "हस्तिशिक्षासु तत्त्वज्ञमहंकारविवर्जितम्\n",
    "12118012c": "प्रगल्भं दक्षिणं दान्तं बलिनं युक्तकारिणम्\n",
    "12118013a": "चोक्षं चोक्षजनाकीर्णं सुवेषं सुखदर्शनम्\n",
    "12118013c": "नायकं नीतिकुशलं गुणषष्ट्या समन्वितम्\n",
    "12118014a": "अस्तब्धं प्रश्रितं शक्तं मृदुवादिनमेव च\n",
    "12118014c": "धीरं श्लक्ष्णं महर्द्धिं च देशकालोपपादकम्\n",
    "12118015a": "सचिवं यः प्रकुरुते न चैनमवमन्यते\n",
    "12118015c": "तस्य विस्तीर्यते राज्यं ज्योत्स्ना ग्रहपतेरिव\n",
    "12118016a": "एतैरेव गुणैर्युक्तो राजा शास्त्रविशारदः\n",
    "12118016c": "एष्टव्यो धर्मपरमः प्रजापालनतत्परः\n",
    "12118017a": "धीरो मर्षी शुचिः शीघ्रः काले पुरुषकारवित्\n",
    "12118017c": "शुश्रूषुः श्रुतवाञ्श्रोता ऊहापोहविशारदः\n",
    "12118018a": "मेधावी धारणायुक्तो यथान्यायोपपादकः\n",
    "12118018c": "दान्तः सदा प्रियाभाषी क्षमावांश्च विपर्यये\n",
    "12118019a": "दानाच्छेदे स्वयंकारी सुद्वारः सुखदर्शनः\n",
    "12118019c": "आर्तहस्तप्रदो नित्यमाप्तंमन्यो नये रतः\n",
    "12118020a": "नाहंवादी न निर्द्वंद्वो न यत्किंचनकारकः\n",
    "12118020c": "कृते कर्मण्यमोघानां कर्ता भृत्यजनप्रियः\n",
    "12118021a": "संगृहीतजनोऽस्तब्धः प्रसन्नवदनः सदा\n",
    "12118021c": "दाता भृत्यजनावेक्षी न क्रोधी सुमहामनाः\n",
    "12118022a": "युक्तदण्डो न निर्दण्डो धर्मकार्यानुशासकः\n",
    "12118022c": "चारनेत्रः परावेक्षी धर्मार्थकुशलः सदा\n",
    "12118023a": "राजा गुणशताकीर्ण एष्टव्यस्तादृशो भवेत्\n",
    "12118023c": "योधाश्चैव मनुष्येन्द्र सर्वैर्गुणगुणैर्वृताः\n",
    "12118024a": "अन्वेष्टव्याः सुपुरुषाः सहाया राज्यधारणाः\n",
    "12118024c": "न विमानयितव्याश्च राज्ञा वृद्धिमभीप्सता\n",
    "12118025a": "योधाः समरशौटीराः कृतज्ञाः शस्त्रकोविदाः\n",
    "12118025c": "धर्मशास्त्रसमायुक्ताः पदातिजनसंयुताः\n",
    "12118026a": "अर्थमानविवृद्धाश्च रथचर्याविशारदाः\n",
    "12118026c": "इष्वस्त्रकुशला यस्य तस्येयं नृपतेर्मही\n",
    "12118027a": "सर्वसंग्रहणे युक्तो नृपो भवति यः सदा\n",
    "12118027c": "उत्थानशीलो मित्राढ्यः स राजा राजसत्तमः\n",
    "12118028a": "शक्या अश्वसहस्रेण वीरारोहेण भारत\n",
    "12118028c": "संगृहीतमनुष्येण कृत्स्ना जेतुं वसुंधरा\n",
    "12119001": "भीष्म उवाच\n",
    "12119001a": "एवं शुनासमान्भृत्यान्स्वस्थाने यो नराधिपः\n",
    "12119001c": "नियोजयति कृत्येषु स राज्यफलमश्नुते\n",
    "12119002a": "न श्वा स्वस्थानमुत्क्रम्य प्रमाणमभि सत्कृतः\n",
    "12119002c": "आरोप्यः श्वा स्वकात्स्थानादुत्क्रम्यान्यत्प्रपद्यते\n",
    "12119003a": "स्वजातिकुलसंपन्नाः स्वेषु कर्मस्ववस्थिताः\n",
    "12119003c": "प्रकर्तव्या बुधा भृत्या नास्थाने प्रक्रिया क्षमा\n",
    "12119004a": "अनुरूपाणि कर्माणि भृत्येभ्यो यः प्रयच्छति\n",
    "12119004c": "स भृत्यगुणसंपन्नं राजा फलमुपाश्नुते\n",
    "12119005a": "शरभः शरभस्थाने सिंहः सिंह इवोर्जितः\n",
    "12119005c": "व्याघ्रो व्याघ्र इव स्थाप्यो द्वीपी द्वीपी यथा तथा\n",
    "12119006a": "कर्मस्विहानुरूपेषु न्यस्या भृत्या यथाविधि\n",
    "12119006c": "प्रतिलोमं न भृत्यास्ते स्थाप्याः कर्मफलैषिणा\n",
    "12119007a": "यः प्रमाणमतिक्रम्य प्रतिलोमं नराधिपः\n",
    "12119007c": "भृत्यान्स्थापयतेऽबुद्धिर्न स रञ्जयते प्रजाः\n",
    "12119008a": "न बालिशा न च क्षुद्रा न चाप्रतिमितेन्द्रियाः\n",
    "12119008c": "नाकुलीना नराः पार्श्वे स्थाप्या राज्ञा हितैषिणा\n",
    "12119009a": "साधवः कुशलाः शूरा ज्ञानवन्तोऽनसूयकाः\n",
    "12119009c": "अक्षुद्राः शुचयो दक्षा नराः स्युः पारिपार्श्वकाः\n",
    "12119010a": "न्यग्भूतास्तत्पराः क्षान्ताश्चौक्षाः प्रकृतिजाः शुभाः\n",
    "12119010c": "स्वे स्वे स्थानेऽपरिक्रुष्टास्ते स्यू राज्ञो बहिश्चराः\n",
    "12119011a": "सिंहस्य सततं पार्श्वे सिंह एव जनो भवेत्\n",
    "12119011c": "असिंहः सिंहसहितः सिंहवल्लभते फलम्\n",
    "12119012a": "यस्तु सिंहः श्वभिः कीर्णः सिंहकर्मफले रतः\n",
    "12119012c": "न स सिंहफलं भोक्तुं शक्तः श्वभिरुपासितः\n",
    "12119013a": "एवमेतैर्मनुष्येन्द्र शूरैः प्राज्ञैर्बहुश्रुतैः\n",
    "12119013c": "कुलीनैः सह शक्येत कृत्स्नां जेतुं वसुंधराम्\n",
    "12119014a": "नावैद्यो नानृजुः पार्श्वे नाविद्यो नामहाधनः\n",
    "12119014c": "संग्राह्यो वसुधापालैर्भृत्यो भृत्यवतां वर\n",
    "12119015a": "बाणवद्विसृता यान्ति स्वामिकार्यपरा जनाः\n",
    "12119015c": "ये भृत्याः पार्थिवहितास्तेषां सान्त्वं प्रयोजयेत्\n",
    "12119016a": "कोशश्च सततं रक्ष्यो यत्नमास्थाय राजभिः\n",
    "12119016c": "कोशमूला हि राजानः कोशमूलकरो भव\n",
    "12119017a": "कोष्ठागारं च ते नित्यं स्फीतं धान्यैः सुसंचितम्\n",
    "12119017c": "सदास्तु सत्सु संन्यस्तं धनधान्यपरो भव\n",
    "12119018a": "नित्ययुक्ताश्च ते भृत्या भवन्तु रणकोविदाः\n",
    "12119018c": "वाजिनां च प्रयोगेषु वैशारद्यमिहेष्यते\n",
    "12119019a": "ज्ञातिबन्धुजनावेक्षी मित्रसंबन्धिसंवृतः\n",
    "12119019c": "पौरकार्यहितान्वेषी भव कौरवनन्दन\n",
    "12119020a": "एषा ते नैष्ठिकी बुद्धिः प्रज्ञा चाभिहिता मया\n",
    "12119020c": "श्वा ते निदर्शनं तात किं भूयः श्रोतुमिच्छसि\n",
    "12120001": "युधिष्ठिर उवाच\n",
    "12120001a": "राजवृत्तान्यनेकानि त्वया प्रोक्तानि भारत\n",
    "12120001c": "पूर्वैः पूर्वनियुक्तानि राजधर्मार्थवेदिभिः\n",
    "12120002a": "तदेव विस्तरेणोक्तं पूर्वैर्दृष्टं सतां मतम्\n",
    "12120002c": "प्रणयं राजधर्माणां प्रब्रूहि भरतर्षभ\n",
    "12120003": "भीष्म उवाच\n",
    "12120003a": "रक्षणं सर्वभूतानामिति क्षत्रे परं मतम्\n",
    "12120003c": "तद्यथा रक्षणं कुर्यात्तथा शृणु महीपते\n",
    "12120004a": "यथा बर्हाणि चित्राणि बिभर्ति भुजगाशनः\n",
    "12120004c": "तथा बहुविधं राजा रूपं कुर्वीत धर्मवित्\n",
    "12120005a": "तैक्ष्ण्यं जिह्मत्वमादान्त्यं सत्यमार्जवमेव च\n",
    "12120005c": "मध्यस्थः सत्त्वमातिष्ठंस्तथा वै सुखमृच्छति\n",
    "12120006a": "यस्मिन्नर्थे हितं यत्स्यात्तद्वर्णं रूपमाविशेत्\n",
    "12120006c": "बहुरूपस्य राज्ञो हि सूक्ष्मोऽप्यर्थो न सीदति\n",
    "12120007a": "नित्यं रक्षितमन्त्रः स्याद्यथा मूकः शरच्छिखी\n",
    "12120007c": "श्लक्ष्णाक्षरतनुः श्रीमान्भवेच्छास्त्रविशारदः\n",
    "12120008a": "आपद्द्वारेषु यत्तः स्याज्जलप्रस्रवणेष्विव\n",
    "12120008c": "शैलवर्षोदकानीव द्विजान्सिद्धान्समाश्रयेत्\n",
    "12120009a": "अर्थकामः शिखां राजा कुर्याद्धर्मध्वजोपमाम्\n",
    "12120009c": "नित्यमुद्यतदण्डः स्यादाचरेच्चाप्रमादतः\n",
    "12120009e": "लोके चायव्ययौ दृष्ट्वा वृक्षाद्वृक्षमिवाप्लवन्\n",
    "12120010a": "मृजावान्स्यात्स्वयूथ्येषु भावानि चरणैः क्षिपेत्\n",
    "12120010c": "जातपक्षः परिस्पन्देद्रक्षेद्वैकल्यमात्मनः\n",
    "12120011a": "दोषान्विवृणुयाच्छत्रोः परपक्षान्विधूनयेत्\n",
    "12120011c": "काननेष्विव पुष्पाणि बर्हीवार्थान्समाचरेत्\n",
    "12120012a": "उच्छ्रितानाश्रयेत्स्फीतान्नरेन्द्रानचलोपमान्\n",
    "12120012c": "श्रयेच्छायामविज्ञातां गुप्तं शरणमाश्रयेत्\n",
    "12120013a": "प्रावृषीवासितग्रीवो मज्जेत निशि निर्जने\n",
    "12120013c": "मायूरेण गुणेनैव स्त्रीभिश्चालक्षितश्चरेत्\n",
    "12120013e": "न जह्याच्च तनुत्राणं रक्षेदात्मानमात्मना\n",
    "12120014a": "चारभूमिष्वभिगमान्पाशांश्च परिवर्जयेत्\n",
    "12120014c": "पीडयेच्चापि तां भूमिं प्रणश्येद्गहने पुनः\n",
    "12120015a": "हन्यात्क्रुद्धानतिविषान्ये जिह्मगतयोऽहितान्\n",
    "12120015c": "नाश्रयेद्बालबर्हाणि सन्निवासानि वासयेत्\n",
    "12120016a": "सदा बर्हिनिभः कामं प्रसक्तिकृतमाचरेत्\n",
    "12120016c": "सर्वतश्चाददेत्प्रज्ञां पतंगान्गहनेष्विव\n",
    "12120016e": "एवं मयूरवद्राजा स्वराष्ट्रं परिपालयेत्\n",
    "12120017a": "आत्मवृद्धिकरीं नीतिं विदधीत विचक्षणः\n",
    "12120017c": "आत्मसंयमनं बुद्ध्या परबुद्ध्यावतारणम्\n",
    "12120017e": "बुद्ध्या चात्मगुणप्राप्तिरेतच्छास्त्रनिदर्शनम्\n",
    "12120018a": "परं चाश्वासयेत्साम्ना स्वशक्तिं चोपलक्षयेत्\n",
    "12120018c": "आत्मनः परिमर्शेन बुद्धिं बुद्ध्या विचारयेत्\n",
    "12120018e": "सान्त्वयोगमतिः प्राज्ञः कार्याकार्यविचारकः\n",
    "12120019a": "निगूढबुद्धिर्धीरः स्याद्वक्तव्ये वक्ष्यते तथा\n",
    "12120019c": "संनिकृष्टां कथां प्राज्ञो यदि बुद्ध्या बृहस्पतिः\n",
    "12120019e": "स्वभावमेष्यते तप्तं कृष्णायसमिवोदके\n",
    "12120020a": "अनुयुञ्जीत कृत्यानि सर्वाण्येव महीपतिः\n",
    "12120020c": "आगमैरुपदिष्टानि स्वस्य चैव परस्य च\n",
    "12120021a": "क्षुद्रं क्रूरं तथा प्राज्ञं शूरं चार्थविशारदम्\n",
    "12120021c": "स्वकर्मणि नियुञ्जीत ये चान्ये वचनाधिकाः\n",
    "12120022a": "अप्यदृष्ट्वा नियुक्तानि अनुरूपेषु कर्मसु\n",
    "12120022c": "सर्वांस्ताननुवर्तेत स्वरांस्तन्त्रीरिवायता\n",
    "12120023a": "धर्माणामविरोधेन सर्वेषां प्रियमाचरेत्\n",
    "12120023c": "ममायमिति राजा यः स पर्वत इवाचलः\n",
    "12120024a": "व्यवसायं समाधाय सूर्यो रश्मिमिवायताम्\n",
    "12120024c": "धर्ममेवाभिरक्षेत कृत्वा तुल्ये प्रियाप्रिये\n",
    "12120025a": "कुलप्रकृतिदेशानां धर्मज्ञान्मृदुभाषिणः\n",
    "12120025c": "मध्ये वयसि निर्दोषान्हिते युक्ताञ्जितेन्द्रियान्\n",
    "12120026a": "अलुब्धाञ्शिक्षितान्दान्तान्धर्मेषु परिनिष्ठितान्\n",
    "12120026c": "स्थापयेत्सर्वकार्येषु राजा धर्मार्थरक्षिणः\n",
    "12120027a": "एतेनैव प्रकारेण कृत्यानामागतिं गतिम्\n",
    "12120027c": "युक्तः समनुतिष्ठेत तुष्टश्चारैरुपस्कृतः\n",
    "12120028a": "अमोघक्रोधहर्षस्य स्वयं कृत्यान्ववेक्षिणः\n",
    "12120028c": "आत्मप्रत्ययकोशस्य वसुधैव वसुंधरा\n",
    "12120029a": "व्यक्तश्चानुग्रहो यस्य यथार्थश्चापि निग्रहः\n",
    "12120029c": "गुप्तात्मा गुप्तराष्ट्रश्च स राजा राजधर्मवित्\n",
    "12120030a": "नित्यं राष्ट्रमवेक्षेत गोभिः सूर्य इवोत्पतन्\n",
    "12120030c": "चारांश्च नचरान्विद्यात्तथा बुद्ध्या न संज्वरेत्\n",
    "12120031a": "कालप्राप्तमुपादद्यान्नार्थं राजा प्रसूचयेत्\n",
    "12120031c": "अहन्यहनि संदुह्यान्महीं गामिव बुद्धिमान्\n",
    "12120032a": "यथा क्रमेण पुष्पेभ्यश्चिनोति मधु षट्पदः\n",
    "12120032c": "तथा द्रव्यमुपादाय राजा कुर्वीत संचयम्\n",
    "12120033a": "यद्धि गुप्तावशिष्टं स्यात्तद्धितं धर्मकामयोः\n",
    "12120033c": "संचयानुविसर्गी स्याद्राजा शास्त्रविदात्मवान्\n",
    "12120034a": "नाल्पमर्थं परिभवेन्नावमन्येत शात्रवान्\n",
    "12120034c": "बुद्ध्यावबुध्येदात्मानं न चाबुद्धिषु विश्वसेत्\n",
    "12120035a": "धृतिर्दाक्ष्यं संयमो बुद्धिरग्र्या; धैर्यं शौर्यं देशकालोऽप्रमादः\n",
    "12120035c": "स्वल्पस्य वा महतो वापि वृद्धौ; धनस्यैतान्यष्ट समिन्धनानि\n",
    "12120036a": "अग्निस्तोको वर्धते ह्याज्यसिक्तो; बीजं चैकं बहुसाहस्रमेति\n",
    "12120036c": "क्षयोदयौ विपुलौ संनिशाम्य; तस्मादल्पं नावमन्येत विद्वान्\n",
    "12120037a": "बालोऽबालः स्थविरो वा रिपुर्यः; सदा प्रमत्तं पुरुषं निहन्यात्\n",
    "12120037c": "कालेनान्यस्तस्य मूलं हरेत; कालज्ञाता पार्थिवानां वरिष्ठः\n",
    "12120038a": "हरेत्कीर्तिं धर्ममस्योपरुन्ध्या;दर्थे दीर्घं वीर्यमस्योपहन्यात्\n",
    "12120038c": "रिपुर्द्वेष्टा दुर्बलो वा बली वा; तस्माच्छत्रौ नैव हेडेद्यतात्मा\n",
    "12120039a": "क्षयं शत्रोः संचयं पालनं चा;प्युभौ चार्थौ सहितौ धर्मकामौ\n",
    "12120039c": "अतश्चान्यन्मतिमान्संदधीत; तस्माद्राजा बुद्धिमन्तं श्रयेत\n",
    "12120040a": "बुद्धिर्दीप्ता बलवन्तं हिनस्ति; बलं बुद्ध्या वर्धते पाल्यमानम्\n",
    "12120040c": "शत्रुर्बुद्ध्या सीदते वर्धमानो; बुद्धेः पश्चात्कर्म यत्तत्प्रशस्तम्\n",
    "12120041a": "सर्वान्कामान्कामयानो हि धीरः; सत्त्वेनाल्पेनाप्लुते हीनदेहः\n",
    "12120041c": "यथात्मानं प्रार्थयतेऽर्थमानैः; श्रेयःपात्रं पूरयते ह्यनल्पम्\n",
    "12120042a": "तस्माद्राजा प्रगृहीतः परेषु; मूलं लक्ष्म्याः सर्वतोऽभ्याददीत\n",
    "12120042c": "दीर्घं कालमपि संपीड्यमानो; विद्युत्संपातमिव मानोर्जितः स्यात्\n",
    "12120043a": "विद्या तपो वा विपुलं धनं वा; सर्वमेतद्व्यवसायेन शक्यम्\n",
    "12120043c": "ब्रह्म यत्तं निवसति देहवत्सु; तस्माद्विद्याद्व्यवसायं प्रभूतम्\n",
    "12120044a": "यत्रासते मतिमन्तो मनस्विनः; शक्रो विष्णुर्यत्र सरस्वती च\n",
    "12120044c": "वसन्ति भूतानि च यत्र नित्यं; तस्माद्विद्वान्नावमन्येत देहम्\n",
    "12120045a": "लुब्धं हन्यात्संप्रदानेन नित्यं; लुब्धस्तृप्तिं परवित्तस्य नैति\n",
    "12120045c": "सर्वो लुब्धः कर्मगुणोपभोगे; योऽर्थैर्हीनो धर्मकामौ जहाति\n",
    "12120046a": "धनं भोज्यं पुत्रदारं समृद्धिं; सर्वो लुब्धः प्रार्थयते परेषाम्\n",
    "12120046c": "लुब्धे दोषाः संभवन्तीह सर्वे; तस्माद्राजा न प्रगृह्णीत लुब्धान्\n",
    "12120047a": "संदर्शने सत्पुरुषं जघन्यमपि चोदयेत्\n",
    "12120047c": "आरम्भान्द्विषतां प्राज्ञः सर्वानर्थांस्तु सूदयेत्\n",
    "12120048a": "धर्मान्वितेषु विज्ञातो मन्त्री गुप्तश्च पाण्डव\n",
    "12120048c": "आप्तो राजन्कुलीनश्च पर्याप्तो राज्यसंग्रहे\n",
    "12120049a": "विधिप्रवृत्तान्नरदेवधर्मा;नुक्तान्समासेन निबोध बुद्ध्या\n",
    "12120049c": "इमान्विदध्याद्व्यनुसृत्य यो वै; राजा महीं पालयितुं स शक्तः\n",
    "12120050a": "अनीतिजं यद्यविधानजं सुखं; हठप्रणीतं विविधं प्रदृश्यते\n",
    "12120050c": "न विद्यते तस्य गतिर्महीपते;र्न विद्यते राष्ट्रजमुत्तमं सुखम्\n",
    "12120051a": "धनैर्विशिष्टान्मतिशीलपूजिता;न्गुणोपपन्नान्युधि दृष्टविक्रमान्\n",
    "12120051c": "गुणेषु दृष्टानचिरादिहात्मवा;न्सतोऽभिसंधाय निहन्ति शात्रवान्\n",
    "12120052a": "पश्येदुपायान्विविधैः क्रियापथै;र्न चानुपायेन मतिं निवेशयेत्\n",
    "12120052c": "श्रियं विशिष्टां विपुलं यशो धनं; न दोषदर्शी पुरुषः समश्नुते\n",
    "12120053a": "प्रीतिप्रवृत्तौ विनिवर्तने तथा; सुहृत्सु विज्ञाय निवृत्य चोभयोः\n",
    "12120053c": "यदेव मित्रं गुरुभारमावहे;त्तदेव सुस्निग्धमुदाहरेद्बुधः\n",
    "12120054a": "एतान्मयोक्तांस्तव राजधर्मा;न्नृणां च गुप्तौ मतिमादधत्स्व\n",
    "12120054c": "अवाप्स्यसे पुण्यफलं सुखेन; सर्वो हि लोकोत्तमधर्ममूलः\n",
    "12121001": "युधिष्ठिर उवाच\n",
    "12121001a": "अयं पितामहेनोक्तो राजधर्मः सनातनः\n",
    "12121001c": "ईश्वरश्च महादण्डो दण्डे सर्वं प्रतिष्ठितम्\n",
    "12121002a": "देवतानामृषीणां च पितॄणां च महात्मनाम्\n",
    "12121002c": "यक्षरक्षःपिशाचानां मर्त्यानां च विशेषतः\n",
    "12121003a": "सर्वेषां प्राणिनां लोके तिर्यक्ष्वपि निवासिनाम्\n",
    "12121003c": "सर्वव्यापी महातेजा दण्डः श्रेयानिति प्रभो\n",
    "12121004a": "इत्येतदुक्तं भवता सर्वं दण्ड्यं चराचरम्\n",
    "12121004c": "दृश्यते लोकमासक्तं ससुरासुरमानुषम्\n",
    "12121005a": "एतदिच्छाम्यहं ज्ञातुं तत्त्वेन भरतर्षभ\n",
    "12121005c": "को दण्डः कीदृशो दण्डः किंरूपः किंपरायणः\n",
    "12121006a": "किमात्मकः कथंभूतः कतिमूर्तिः कथंप्रभुः\n",
    "12121006c": "जागर्ति स कथं दण्डः प्रजास्ववहितात्मकः\n",
    "12121007a": "कश्च पूर्वापरमिदं जागर्ति परिपालयन्\n",
    "12121007c": "कश्च विज्ञायते पूर्वं कोऽपरो दण्डसंज्ञितः\n",
    "12121007e": "किंसंस्थश्च भवेद्दण्डः का चास्य गतिरिष्यते\n",
    "12121008": "भीष्म उवाच\n",
    "12121008a": "शृणु कौरव्य यो दण्डो व्यवहार्यो यथा च सः\n",
    "12121008c": "यस्मिन्हि सर्वमायत्तं स दण्ड इह केवलः\n",
    "12121009a": "धर्मस्याख्या महाराज व्यवहार इतीष्यते\n",
    "12121009c": "तस्य लोपः कथं न स्याल्लोकेष्ववहितात्मनः\n",
    "12121009e": "इत्यर्थं व्यवहारस्य व्यवहारत्वमिष्यते\n",
    "12121010a": "अपि चैतत्पुरा राजन्मनुना प्रोक्तमादितः\n",
    "12121010c": "सुप्रणीतेन दण्डेन प्रियाप्रियसमात्मना\n",
    "12121010e": "प्रजा रक्षति यः सम्यग्धर्म एव स केवलः\n",
    "12121011a": "अथोक्तमेतद्वचनं प्रागेव मनुना पुरा\n",
    "12121011c": "जन्म चोक्तं वसिष्ठेन ब्रह्मणो वचनं महत्\n",
    "12121012a": "प्रागिदं वचनं प्रोक्तमतः प्राग्वचनं विदुः\n",
    "12121012c": "व्यवहारस्य चाख्यानाद्व्यवहार इहोच्यते\n",
    "12121013a": "दण्डात्त्रिवर्गः सततं सुप्रणीतात्प्रवर्तते\n",
    "12121013c": "दैवं हि परमो दण्डो रूपतोऽग्निरिवोच्छिखः\n",
    "12121014a": "नीलोत्पलदलश्यामश्चतुर्दंष्ट्रश्चतुर्भुजः\n",
    "12121014c": "अष्टपान्नैकनयनः शङ्कुकर्णोर्ध्वरोमवान्\n",
    "12121015a": "जटी द्विजिह्वस्ताम्रास्यो मृगराजतनुच्छदः\n",
    "12121015c": "एतद्रूपं बिभर्त्युग्रं दण्डो नित्यं दुरावरः\n",
    "12121016a": "असिर्गदा धनुः शक्तिस्त्रिशूलं मुद्गरः शरः\n",
    "12121016c": "मुसलं परशुश्चक्रं प्रासो दण्डर्ष्टितोमराः\n",
    "12121017a": "सर्वप्रहरणीयानि सन्ति यानीह कानिचित्\n",
    "12121017c": "दण्ड एव हि सर्वात्मा लोके चरति मूर्तिमान्\n",
    "12121018a": "भिन्दंश्छिन्दन्रुजन्कृन्तन्दारयन्पाटयंस्तथा\n",
    "12121018c": "घातयन्नभिधावंश्च दण्ड एव चरत्युत\n",
    "12121019a": "असिर्विशसनो धर्मस्तीक्ष्णवर्त्मा दुरासदः\n",
    "12121019c": "श्रीगर्भो विजयः शास्ता व्यवहारः प्रजागरः\n",
    "12121020a": "शास्त्रं ब्राह्मणमन्त्रश्च शास्ता प्राग्वचनं गतः\n",
    "12121020c": "धर्मपालोऽक्षरो देवः सत्यगो नित्यगो ग्रहः\n",
    "12121021a": "असङ्गो रुद्रतनयो मनुज्येष्ठः शिवंकरः\n",
    "12121021c": "नामान्येतानि दण्डस्य कीर्तितानि युधिष्ठिर\n",
    "12121022a": "दण्डो हि भगवान्विष्णुर्यज्ञो नारायणः प्रभुः\n",
    "12121022c": "शश्वद्रूपं महद्बिभ्रन्महापुरुष उच्यते\n",
    "12121023a": "यथोक्ता ब्रह्मकन्येति लक्ष्मीर्नीतिः सरस्वती\n",
    "12121023c": "दण्डनीतिर्जगद्धात्री दण्डो हि बहुविग्रहः\n",
    "12121024a": "अर्थानर्थौ सुखं दुःखं धर्माधर्मौ बलाबले\n",
    "12121024c": "दौर्भाग्यं भागधेयं च पुण्यापुण्ये गुणागुणौ\n",
    "12121025a": "कामाकामावृतुर्मासः शर्वरी दिवसः क्षणः\n",
    "12121025c": "अप्रसादः प्रसादश्च हर्षः क्रोधः शमो दमः\n",
    "12121026a": "दैवं पुरुषकारश्च मोक्षामोक्षौ भयाभये\n",
    "12121026c": "हिंसाहिंसे तपो यज्ञः संयमोऽथ विषाविषम्\n",
    "12121027a": "अन्तश्चादिश्च मध्यं च कृत्यानां च प्रपञ्चनम्\n",
    "12121027c": "मदः प्रमादो दर्पश्च दम्भो धैर्यं नयानयौ\n",
    "12121028a": "अशक्तिः शक्तिरित्येव मानस्तम्भौ व्ययाव्ययौ\n",
    "12121028c": "विनयश्च विसर्गश्च कालाकालौ च भारत\n",
    "12121029a": "अनृतं ज्ञाज्ञता सत्यं श्रद्धाश्रद्धे तथैव च\n",
    "12121029c": "क्लीबता व्यवसायश्च लाभालाभौ जयाजयौ\n",
    "12121030a": "तीक्ष्णता मृदुता मृत्युरागमानागमौ तथा\n",
    "12121030c": "विराद्धिश्चैव राद्धिश्च कार्याकार्ये बलाबले\n",
    "12121031a": "असूया चानसूया च धर्माधर्मौ तथैव च\n",
    "12121031c": "अपत्रपानपत्रपे ह्रीश्च संपद्विपच्च ह\n",
    "12121032a": "तेजः कर्मणि पाण्डित्यं वाक्शक्तिस्तत्त्वबुद्धिता\n",
    "12121032c": "एवं दण्डस्य कौरव्य लोकेऽस्मिन्बहुरूपता\n",
    "12121033a": "न स्याद्यदीह दण्डो वै प्रमथेयुः परस्परम्\n",
    "12121033c": "भयाद्दण्डस्य चान्योन्यं घ्नन्ति नैव युधिष्ठिर\n",
    "12121034a": "दण्डेन रक्ष्यमाणा हि राजन्नहरहः प्रजाः\n",
    "12121034c": "राजानं वर्धयन्तीह तस्माद्दण्डः परायणम्\n",
    "12121035a": "व्यवस्थापयति क्षिप्रमिमं लोकं नरेश्वर\n",
    "12121035c": "सत्ये व्यवस्थितो धर्मो ब्राह्मणेष्ववतिष्ठते\n",
    "12121036a": "धर्मयुक्ता द्विजाः श्रेष्ठा वेदयुक्ता भवन्ति च\n",
    "12121036c": "बभूव यज्ञो वेदेभ्यो यज्ञः प्रीणाति देवताः\n",
    "12121037a": "प्रीताश्च देवता नित्यमिन्द्रे परिददत्युत\n",
    "12121037c": "अन्नं ददाति शक्रश्चाप्यनुगृह्णन्निमाः प्रजाः\n",
    "12121038a": "प्राणाश्च सर्वभूतानां नित्यमन्ने प्रतिष्ठिताः\n",
    "12121038c": "तस्मात्प्रजाः प्रतिष्ठन्ते दण्डो जागर्ति तासु च\n",
    "12121039a": "एवंप्रयोजनश्चैव दण्डः क्षत्रियतां गतः\n",
    "12121039c": "रक्षन्प्रजाः प्रजागर्ति नित्यं सुविहितोऽक्षरः\n",
    "12121040a": "ईश्वरः पुरुषः प्राणः सत्त्वं वित्तं प्रजापतिः\n",
    "12121040c": "भूतात्मा जीव इत्येव नामभिः प्रोच्यतेऽष्टभिः\n",
    "12121041a": "अददद्दण्ड एवास्मै ध्रुवमैश्वर्यमेव च\n",
    "12121041c": "बले नयश्च संयुक्तः सदा पञ्चविधात्मकः\n",
    "12121042a": "कुलबाहुधनामात्याः प्रज्ञा चोक्ता बलानि च\n",
    "12121042c": "आहार्यं चाष्टकैर्द्रव्यैर्बलमन्यद्युधिष्ठिर\n",
    "12121043a": "हस्तिनोऽश्वा रथाः पत्तिर्नावो विष्टिस्तथैव च\n",
    "12121043c": "दैशिकाश्चारकाश्चैव तदष्टाङ्गं बलं स्मृतम्\n",
    "12121044a": "अष्टाङ्गस्य तु युक्तस्य हस्तिनो हस्तियायिनः\n",
    "12121044c": "अश्वारोहाः पदाताश्च मन्त्रिणो रसदाश्च ये\n",
    "12121045a": "भिक्षुकाः प्राड्विवाकाश्च मौहूर्ता दैवचिन्तकाः\n",
    "12121045c": "कोशो मित्राणि धान्यं च सर्वोपकरणानि च\n",
    "12121046a": "सप्तप्रकृति चाष्टाङ्गं शरीरमिह यद्विदुः\n",
    "12121046c": "राज्यस्य दण्ड एवाङ्गं दण्डः प्रभव एव च\n",
    "12121047a": "ईश्वरेण प्रयत्नेन धारणे क्षत्रियस्य हि\n",
    "12121047c": "दण्डो दत्तः समानात्मा दण्डो हीदं सनातनम्\n",
    "12121047e": "राज्ञां पूज्यतमो नान्यो यथाधर्मप्रदर्शनः\n",
    "12121048a": "ब्रह्मणा लोकरक्षार्थं स्वधर्मस्थापनाय च\n",
    "12121048c": "भर्तृप्रत्यय उत्पन्नो व्यवहारस्तथापरः\n",
    "12121048e": "तस्माद्यः सहितो दृष्टो भर्तृप्रत्ययलक्षणः\n",
    "12121049a": "व्यवहारस्तु वेदात्मा वेदप्रत्यय उच्यते\n",
    "12121049c": "मौलश्च नरशार्दूल शास्त्रोक्तश्च तथापरः\n",
    "12121050a": "उक्तो यश्चापि दण्डोऽसौ भर्तृप्रत्ययलक्षणः\n",
    "12121050c": "ज्ञेयो न स नरेन्द्रस्थो दण्डप्रत्यय एव च\n",
    "12121051a": "दण्डप्रत्ययदृष्टोऽपि व्यवहारात्मकः स्मृतः\n",
    "12121051c": "व्यवहारः स्मृतो यश्च स वेदविषयात्मकः\n",
    "12121052a": "यश्च वेदप्रसूतात्मा स धर्मो गुणदर्शकः\n",
    "12121052c": "धर्मप्रत्यय उत्पन्नो यथाधर्मः कृतात्मभिः\n",
    "12121053a": "व्यवहारः प्रजागोप्ता ब्रह्मदिष्टो युधिष्ठिर\n",
    "12121053c": "त्रीन्धारयति लोकान्वै सत्यात्मा भूतिवर्धनः\n",
    "12121054a": "यश्च दण्डः स दृष्टो नो व्यवहारः सनातनः\n",
    "12121054c": "व्यवहारश्च यो दृष्टः स धर्म इति नः श्रुतः\n",
    "12121054e": "यश्च वेदः स वै धर्मो यश्च धर्मः स सत्पथः\n",
    "12121055a": "ब्रह्मा प्रजापतिः पूर्वं बभूवाथ पितामहः\n",
    "12121055c": "लोकानां स हि सर्वेषां ससुरासुररक्षसाम्\n",
    "12121055e": "समनुष्योरगवतां कर्ता चैव स भूतकृत्\n",
    "12121056a": "ततो नो व्यवहारोऽयं भर्तृप्रत्ययलक्षणः\n",
    "12121056c": "तस्मादिदमवोचाम व्यवहारनिदर्शनम्\n",
    "12121057a": "माता पिता च भ्राता च भार्या चाथ पुरोहितः\n",
    "12121057c": "नादण्ड्यो विद्यते राज्ञां यः स्वधर्मे न तिष्ठति\n",
    "12122001": "भीष्म उवाच\n",
    "12122001a": "अत्राप्युदाहरन्तीममितिहासं पुरातनम्\n",
    "12122001c": "अङ्गेषु राजा द्युतिमान्वसुहोम इति श्रुतः\n",
    "12122002a": "स राजा धर्मनित्यः सन्सह पत्न्या महातपाः\n",
    "12122002c": "मुञ्जपृष्ठं जगामाथ देवर्षिगणपूजितम्\n",
    "12122003a": "तत्र शृङ्गे हिमवतो मेरौ कनकपर्वते\n",
    "12122003c": "यत्र मुञ्जवटे रामो जटाहरणमादिशत्\n",
    "12122004a": "तदाप्रभृति राजेन्द्र ऋषिभिः संशितव्रतैः\n",
    "12122004c": "मुञ्जपृष्ठ इति प्रोक्तः स देशो रुद्रसेवितः\n",
    "12122005a": "स तत्र बहुभिर्युक्तः सदा श्रुतिमयैर्गुणैः\n",
    "12122005c": "ब्राह्मणानामनुमतो देवर्षिसदृशोऽभवत्\n",
    "12122006a": "तं कदाचिददीनात्मा सखा शक्रस्य मानितः\n",
    "12122006c": "अभ्यागच्छन्महीपालो मान्धाता शत्रुकर्शनः\n",
    "12122007a": "सोऽभिसृत्य तु मान्धाता वसुहोमं नराधिपम्\n",
    "12122007c": "दृष्ट्वा प्रकृष्टं तपसा विनयेनाभ्यतिष्ठत\n",
    "12122008a": "वसुहोमोऽपि राज्ञो वै गामर्घ्यं च न्यवेदयत्\n",
    "12122008c": "अष्टाङ्गस्य च राज्यस्य पप्रच्छ कुशलं तदा\n",
    "12122009a": "सद्भिराचरितं पूर्वं यथावदनुयायिनम्\n",
    "12122009c": "अपृच्छद्वसुहोमस्तं राजन्किं करवाणि ते\n",
    "12122010a": "सोऽब्रवीत्परमप्रीतो मान्धाता राजसत्तमम्\n",
    "12122010c": "वसुहोमं महाप्राज्ञमासीनं कुरुनन्दन\n",
    "12122011a": "बृहस्पतेर्मतं राजन्नधीतं सकलं त्वया\n",
    "12122011c": "तथैवौशनसं शास्त्रं विज्ञातं ते नराधिप\n",
    "12122012a": "तदहं श्रोतुमिच्छामि दण्ड उत्पद्यते कथम्\n",
    "12122012c": "किं वापि पूर्वं जागर्ति किं वा परममुच्यते\n",
    "12122013a": "कथं क्षत्रियसंस्थश्च दण्डः संप्रत्यवस्थितः\n",
    "12122013c": "ब्रूहि मे सुमहाप्राज्ञ ददाम्याचार्यवेतनम्\n",
    "12122014": "वसुहोम उवाच\n",
    "12122014a": "शृणु राजन्यथा दण्डः संभूतो लोकसंग्रहः\n",
    "12122014c": "प्रजाविनयरक्षार्थं धर्मस्यात्मा सनातनः\n",
    "12122015a": "ब्रह्मा यियक्षुर्भगवान्सर्वलोकपितामहः\n",
    "12122015c": "ऋत्विजं नात्मना तुल्यं ददर्शेति हि नः श्रुतम्\n",
    "12122016a": "स गर्भं शिरसा देवो वर्षपूगानधारयत्\n",
    "12122016c": "पूर्णे वर्षसहस्रे तु स गर्भः क्षुवतोऽपतत्\n",
    "12122017a": "स क्षुपो नाम संभूतः प्रजापतिररिंदम\n",
    "12122017c": "ऋत्विगासीत्तदा राजन्यज्ञे तस्य महात्मनः\n",
    "12122018a": "तस्मिन्प्रवृत्ते सत्रे तु ब्रह्मणः पार्थिवर्षभ\n",
    "12122018c": "हृष्टरूपप्रचारत्वाद्दण्डः सोऽन्तर्हितोऽभवत्\n",
    "12122019a": "तस्मिन्नन्तर्हिते चाथ प्रजानां संकरोऽभवत्\n",
    "12122019c": "नैव कार्यं न चाकार्यं भोज्याभोज्यं न विद्यते\n",
    "12122020a": "पेयापेयं कुतः सिद्धिर्हिंसन्ति च परस्परम्\n",
    "12122020c": "गम्यागम्यं तदा नासीत्परस्वं स्वं च वै समम्\n",
    "12122021a": "परस्परं विलुम्पन्ते सारमेया इवामिषम्\n",
    "12122021c": "अबलं बलिनो जघ्नुर्निर्मर्यादमवर्तत\n",
    "12122022a": "ततः पितामहो विष्णुं भगवन्तं सनातनम्\n",
    "12122022c": "संपूज्य वरदं देवं महादेवमथाब्रवीत्\n",
    "12122023a": "अत्र साध्वनुकम्पां वै कर्तुमर्हसि केवलम्\n",
    "12122023c": "संकरो न भवेदत्र यथा वै तद्विधीयताम्\n",
    "12122024a": "ततः स भगवान्ध्यात्वा चिरं शूलजटाधरः\n",
    "12122024c": "आत्मानमात्मना दण्डमसृजद्देवसत्तमः\n",
    "12122025a": "तस्माच्च धर्मचरणां नीतिं देवीं सरस्वतीम्\n",
    "12122025c": "असृजद्दण्डनीतिः सा त्रिषु लोकेषु विश्रुता\n",
    "12122026a": "भूयः स भगवान्ध्यात्वा चिरं शूलवरायुधः\n",
    "12122026c": "तस्य तस्य निकायस्य चकारैकैकमीशरम्\n",
    "12122027a": "देवानामीश्वरं चक्रे देवं दशशतेक्षणम्\n",
    "12122027c": "यमं वैवस्वतं चापि पितॄणामकरोत्पतिम्\n",
    "12122028a": "धनानां रक्षसां चापि कुबेरमपि चेश्वरम्\n",
    "12122028c": "पर्वतानां पतिं मेरुं सरितां च महोदधिम्\n",
    "12122029a": "अपां राज्ये सुराणां च विदधे वरुणं प्रभुम्\n",
    "12122029c": "मृत्युं प्राणेश्वरमथो तेजसां च हुताशनम्\n",
    "12122030a": "रुद्राणामपि चेशानं गोप्तारं विदधे प्रभुः\n",
    "12122030c": "महात्मानं महादेवं विशालाक्षं सनातनम्\n",
    "12122031a": "वसिष्ठमीशं विप्राणां वसूनां जातवेदसम्\n",
    "12122031c": "तेजसां भास्करं चक्रे नक्षत्राणां निशाकरम्\n",
    "12122032a": "वीरुधामंशुमन्तं च भूतानां च प्रभुं वरम्\n",
    "12122032c": "कुमारं द्वादशभुजं स्कन्दं राजानमादिशत्\n",
    "12122033a": "कालं सर्वेशमकरोत्संहारविनयात्मकम्\n",
    "12122033c": "मृत्योश्चतुर्विभागस्य दुःखस्य च सुखस्य च\n",
    "12122034a": "ईश्वरः सर्वदेहस्तु राजराजो धनाधिपः\n",
    "12122034c": "सर्वेषामेव रुद्राणां शूलपाणिरिति श्रुतिः\n",
    "12122035a": "तमेकं ब्रह्मणः पुत्रमनुजातं क्षुपं ददौ\n",
    "12122035c": "प्रजानामधिपं श्रेष्ठं सर्वधर्मभृतामपि\n",
    "12122036a": "महादेवस्ततस्तस्मिन्वृत्ते यज्ञे यथाविधि\n",
    "12122036c": "दण्डं धर्मस्य गोप्तारं विष्णवे सत्कृतं ददौ\n",
    "12122037a": "विष्णुरङ्गिरसे प्रादादङ्गिरा मुनिसत्तमः\n",
    "12122037c": "प्रादादिन्द्रमरीचिभ्यां मरीचिर्भृगवे ददौ\n",
    "12122038a": "भृगुर्ददावृषिभ्यस्तु तं दण्डं धर्मसंहितम्\n",
    "12122038c": "ऋषयो लोकपालेभ्यो लोकपालाः क्षुपाय च\n",
    "12122039a": "क्षुपस्तु मनवे प्रादादादित्यतनयाय च\n",
    "12122039c": "पुत्रेभ्यः श्राद्धदेवस्तु सूक्ष्मधर्मार्थकारणात्\n",
    "12122039e": "तं ददौ सूर्यपुत्रस्तु मनुर्वै रक्षणात्मकम्\n",
    "12122040a": "विभज्य दण्डः कर्तव्यो धर्मेण न यदृच्छया\n",
    "12122040c": "दुर्वाचा निग्रहो बन्धो हिरण्यं बाह्यतःक्रिया\n",
    "12122041a": "व्यङ्गत्वं च शरीरस्य वधो वा नाल्पकारणात्\n",
    "12122041c": "शरीरपीडास्तास्तास्तु देहत्यागो विवासनम्\n",
    "12122042a": "आनुपूर्व्या च दण्डोऽसौ प्रजा जागर्ति पालयन्\n",
    "12122042c": "इन्द्रो जागर्ति भगवानिन्द्रादग्निर्विभावसुः\n",
    "12122043a": "अग्नेर्जागर्ति वरुणो वरुणाच्च प्रजापतिः\n",
    "12122043c": "प्रजापतेस्ततो धर्मो जागर्ति विनयात्मकः\n",
    "12122044a": "धर्माच्च ब्रह्मणः पुत्रो व्यवसायः सनातनः\n",
    "12122044c": "व्यवसायात्ततस्तेजो जागर्ति परिपालयन्\n",
    "12122045a": "ओषध्यस्तेजसस्तस्मादोषधिभ्यश्च पर्वताः\n",
    "12122045c": "पर्वतेभ्यश्च जागर्ति रसो रसगुणात्तथा\n",
    "12122046a": "जागर्ति निरृतिर्देवी ज्योतींषि निरृतेरपि\n",
    "12122046c": "वेदाः प्रतिष्ठा ज्योतिर्भ्यस्ततो हयशिराः प्रभुः\n",
    "12122047a": "ब्रह्मा पितामहस्तस्माज्जागर्ति प्रभुरव्ययः\n",
    "12122047c": "पितामहान्महादेवो जागर्ति भगवाञ्शिवः\n",
    "12122048a": "विश्वेदेवाः शिवाच्चापि विश्वेभ्यश्च तथर्षयः\n",
    "12122048c": "ऋषिभ्यो भगवान्सोमः सोमाद्देवाः सनातनाः\n",
    "12122049a": "देवेभ्यो ब्राह्मणा लोके जाग्रतीत्युपधारय\n",
    "12122049c": "ब्राह्मणेभ्यश्च राजन्या लोकान्रक्षन्ति धर्मतः\n",
    "12122049e": "स्थावरं जङ्गमं चैव क्षत्रियेभ्यः सनातनम्\n",
    "12122050a": "प्रजा जाग्रति लोकेऽस्मिन्दण्डो जागर्ति तासु च\n",
    "12122050c": "सर्वसंक्षेपको दण्डः पितामहसमः प्रभुः\n",
    "12122051a": "जागर्ति कालः पूर्वं च मध्ये चान्ते च भारत\n",
    "12122051c": "ईश्वरः सर्वलोकस्य महादेवः प्रजापतिः\n",
    "12122052a": "देवदेवः शिवः शर्वो जागर्ति सततं प्रभुः\n",
    "12122052c": "कपर्दी शंकरो रुद्रो भवः स्थाणुरुमापतिः\n",
    "12122053a": "इत्येष दण्डो विख्यात आदौ मध्ये तथावरे\n",
    "12122053c": "भूमिपालो यथान्यायं वर्तेतानेन धर्मवित्\n",
    "12122054": "भीष्म उवाच\n",
    "12122054a": "इतीदं वसुहोमस्य शृणुयाद्यो मतं नरः\n",
    "12122054c": "श्रुत्वा च सम्यग्वर्तेत स कामानाप्नुयान्नृपः\n",
    "12122055a": "इति ते सर्वमाख्यातं यो दण्डो मनुजर्षभ\n",
    "12122055c": "नियन्ता सर्वलोकस्य धर्माक्रान्तस्य भारत\n",
    "12123001": "युधिष्ठिर उवाच\n",
    "12123001a": "तात धर्मार्थकामानां श्रोतुमिच्छामि निश्चयम्\n",
    "12123001c": "लोकयात्रा हि कार्त्स्न्येन त्रिष्वेतेषु प्रतिष्ठिता\n",
    "12123002a": "धर्मार्थकामाः किंमूलास्त्रयाणां प्रभवश्च कः\n",
    "12123002c": "अन्योन्यं चानुषज्जन्ते वर्तन्ते च पृथक्पृथक्\n",
    "12123003": "भीष्म उवाच\n",
    "12123003a": "यदा ते स्युः सुमनसो लोकसंस्थार्थनिश्चये\n",
    "12123003c": "कालप्रभवसंस्थासु सज्जन्ते च त्रयस्तदा\n",
    "12123004a": "धर्ममूलस्तु देहोऽर्थः कामोऽर्थफलमुच्यते\n",
    "12123004c": "संकल्पमूलास्ते सर्वे संकल्पो विषयात्मकः\n",
    "12123005a": "विषयाश्चैव कार्त्स्न्येन सर्व आहारसिद्धये\n",
    "12123005c": "मूलमेतत्त्रिवर्गस्य निवृत्तिर्मोक्ष उच्यते\n",
    "12123006a": "धर्मः शरीरसंगुप्तिर्धर्मार्थं चार्थ इष्यते\n",
    "12123006c": "कामो रतिफलश्चात्र सर्वे चैते रजस्वलाः\n",
    "12123007a": "संनिकृष्टांश्चरेदेनान्न चैनान्मनसा त्यजेत्\n",
    "12123007c": "विमुक्तस्तमसा सर्वान्धर्मादीन्कामनैष्ठिकान्\n",
    "12123008a": "श्रेष्ठबुद्धिस्त्रिवर्गस्य यदयं प्राप्नुयात्क्षणात्\n",
    "12123008c": "बुद्ध्या बुध्येदिहार्थे न तदह्ना तु निकृष्टया\n",
    "12123009a": "अपध्यानमलो धर्मो मलोऽर्थस्य निगूहनम्\n",
    "12123009c": "संप्रमोदमलः कामो भूयः स्वगुणवर्तितः\n",
    "12123010a": "अत्राप्युदाहरन्तीममितिहासं पुरातनम्\n",
    "12123010c": "कामन्दस्य च संवादमङ्गारिष्ठस्य चोभयोः\n",
    "12123011a": "कामन्दमृषिमासीनमभिवाद्य नराधिपः\n",
    "12123011c": "अङ्गारिष्ठोऽथ पप्रच्छ कृत्वा समयपर्ययम्\n",
    "12123012a": "यः पापं कुरुते राजा काममोहबलात्कृतः\n",
    "12123012c": "प्रत्यासन्नस्य तस्यर्षे किं स्यात्पापप्रणाशनम्\n",
    "12123013a": "अधर्मो धर्म इति ह योऽज्ञानादाचरेदिह\n",
    "12123013c": "तं चापि प्रथितं लोके कथं राजा निवर्तयेत्\n",
    "12123014": "कामन्द उवाच\n",
    "12123014a": "यो धर्मार्थौ समुत्सृज्य काममेवानुवर्तते\n",
    "12123014c": "स धर्मार्थपरित्यागात्प्रज्ञानाशमिहार्छति\n",
    "12123015a": "प्रज्ञाप्रणाशको मोहस्तथा धर्मार्थनाशकः\n",
    "12123015c": "तस्मान्नास्तिकता चैव दुराचारश्च जायते\n",
    "12123016a": "दुराचारान्यदा राजा प्रदुष्टान्न नियच्छति\n",
    "12123016c": "तस्मादुद्विजते लोकः सर्पाद्वेश्मगतादिव\n",
    "12123017a": "तं प्रजा नानुवर्तन्ते ब्राह्मणा न च साधवः\n",
    "12123017c": "ततः संक्षयमाप्नोति तथा वध्यत्वमेति च\n",
    "12123018a": "अपध्वस्तस्त्ववमतो दुःखं जीवति जीवितम्\n",
    "12123018c": "जीवेच्च यदपध्वस्तस्तच्छुद्धं मरणं भवेत्\n",
    "12123019a": "अत्रैतदाहुराचार्याः पापस्य च निबर्हणम्\n",
    "12123019c": "सेवितव्या त्रयी विद्या सत्कारो ब्राह्मणेषु च\n",
    "12123020a": "महामना भवेद्धर्मे विवहेच्च महाकुले\n",
    "12123020c": "ब्राह्मणांश्चापि सेवेत क्षमायुक्तान्मनस्विनः\n",
    "12123021a": "जपेदुदकशीलः स्यात्सुमुखो नान्यदास्थितः\n",
    "12123021c": "धर्मान्वितान्संप्रविशेद्बहिः कृत्वैव दुष्कृतीन्\n",
    "12123022a": "प्रसादयेन्मधुरया वाचाप्यथ च कर्मणा\n",
    "12123022c": "इत्यस्मीति वदेन्नित्यं परेषां कीर्तयन्गुणान्\n",
    "12123023a": "अपापो ह्येवमाचारः क्षिप्रं बहुमतो भवेत्\n",
    "12123023c": "पापान्यपि च कृच्छ्राणि शमयेन्नात्र संशयः\n",
    "12123024a": "गुरवोऽपि परं धर्मं यद्ब्रूयुस्तत्तथा कुरु\n",
    "12123024c": "गुरूणां हि प्रसादाद्धि श्रेयः परमवाप्स्यसि\n",
    "12124001": "युधिष्ठिर उवाच\n",
    "12124001a": "इमे जना नरश्रेष्ठ प्रशंसन्ति सदा भुवि\n",
    "12124001c": "धर्मस्य शीलमेवादौ ततो मे संशयो महान्\n",
    "12124002a": "यदि तच्छक्यमस्माभिर्ज्ञातुं धर्मभृतां वर\n",
    "12124002c": "श्रोतुमिच्छामि तत्सर्वं यथैतदुपलभ्यते\n",
    "12124003a": "कथं नु प्राप्यते शीलं श्रोतुमिच्छामि भारत\n",
    "12124003c": "किंलक्षणं च तत्प्रोक्तं ब्रूहि मे वदतां वर\n",
    "12124004": "भीष्म उवाच\n",
    "12124004a": "पुरा दुर्योधनेनेह धृतराष्ट्राय मानद\n",
    "12124004c": "आख्यातं तप्यमानेन श्रियं दृष्ट्वा तथागताम्\n",
    "12124005a": "इन्द्रप्रस्थे महाराज तव सभ्रातृकस्य ह\n",
    "12124005c": "सभायां चावहसनं तत्सर्वं शृणु भारत\n",
    "12124006a": "भवतस्तां सभां दृष्ट्वा समृद्धिं चाप्यनुत्तमाम्\n",
    "12124006c": "दुर्योधनस्तदासीनः सर्वं पित्रे न्यवेदयत्\n",
    "12124007a": "श्रुत्वा च धृतराष्ट्रोऽपि दुर्योधनवचस्तदा\n",
    "12124007c": "अब्रवीत्कर्णसहितं दुर्योधनमिदं वचः\n",
    "12124008a": "किमर्थं तप्यसे पुत्र श्रोतुमिच्छामि तत्त्वतः\n",
    "12124008c": "श्रुत्वा त्वामनुनेष्यामि यदि सम्यग्भविष्यसि\n",
    "12124009a": "यथा त्वं महदैश्वर्यं प्राप्तः परपुरंजय\n",
    "12124009c": "किंकरा भ्रातरः सर्वे मित्राः संबन्धिनस्तथा\n",
    "12124010a": "आच्छादयसि प्रावारानश्नासि पिशितोदनम्\n",
    "12124010c": "आजानेया वहन्ति त्वां कस्माच्छोचसि पुत्रक\n",
    "12124011": "दुर्योधन उवाच\n",
    "12124011a": "दश तानि सहस्राणि स्नातकानां महात्मनाम्\n",
    "12124011c": "भुञ्जते रुक्मपात्रीषु युधिष्ठिरनिवेशने\n",
    "12124012a": "दृष्ट्वा च तां सभां दिव्यां दिव्यपुष्पफलान्विताम्\n",
    "12124012c": "अश्वांस्तित्तिरकल्माषान्रत्नानि विविधानि च\n",
    "12124013a": "दृष्ट्वा तां पाण्डवेयानामृद्धिमिन्द्रोपमां शुभाम्\n",
    "12124013c": "अमित्राणां सुमहतीमनुशोचामि मानद\n",
    "12124014": "धृतराष्ट्र उवाच\n",
    "12124014a": "यदीच्छसि श्रियं तात यादृशीं तां युधिष्ठिरे\n",
    "12124014c": "विशिष्टां वा नरव्याघ्र शीलवान्भव पुत्रक\n",
    "12124015a": "शीलेन हि त्रयो लोकाः शक्या जेतुं न संशयः\n",
    "12124015c": "न हि किंचिदसाध्यं वै लोके शीलवतां भवेत्\n",
    "12124016a": "एकरात्रेण मान्धाता त्र्यहेण जनमेजयः\n",
    "12124016c": "सप्तरात्रेण नाभागः पृथिवीं प्रतिपेदिवान्\n",
    "12124017a": "एते हि पार्थिवाः सर्वे शीलवन्तो दमान्विताः\n",
    "12124017c": "अतस्तेषां गुणक्रीता वसुधा स्वयमागमत्\n",
    "12124018a": "अत्राप्युदाहरन्तीममितिहासं पुरातनम्\n",
    "12124018c": "नारदेन पुरा प्रोक्तं शीलमाश्रित्य भारत\n",
    "12124019a": "प्रह्रादेन हृतं राज्यं महेन्द्रस्य महात्मनः\n",
    "12124019c": "शीलमाश्रित्य दैत्येन त्रैलोक्यं च वशीकृतम्\n",
    "12124020a": "ततो बृहस्पतिं शक्रः प्राञ्जलिः समुपस्थितः\n",
    "12124020c": "उवाच च महाप्राज्ञः श्रेय इच्छामि वेदितुम्\n",
    "12124021a": "ततो बृहस्पतिस्तस्मै ज्ञानं नैःश्रेयसं परम्\n",
    "12124021c": "कथयामास भगवान्देवेन्द्राय कुरूद्वह\n",
    "12124022a": "एतावच्छ्रेय इत्येव बृहस्पतिरभाषत\n",
    "12124022c": "इन्द्रस्तु भूयः पप्रच्छ क्व विशेषो भवेदिति\n",
    "12124023": "बृहस्पतिरुवाच\n",
    "12124023a": "विशेषोऽस्ति महांस्तात भार्गवस्य महात्मनः\n",
    "12124023c": "तत्रागमय भद्रं ते भूय एव पुरंदर\n",
    "12124024": "धृतराष्ट्र उवाच\n",
    "12124024a": "आत्मनस्तु ततः श्रेयो भार्गवात्सुमहायशाः\n",
    "12124024c": "ज्ञानमागमयत्प्रीत्या पुनः स परमद्युतिः\n",
    "12124025a": "तेनापि समनुज्ञातो भार्गवेण महात्मना\n",
    "12124025c": "श्रेयोऽस्तीति पुनर्भूयः शुक्रमाह शतक्रतुः\n",
    "12124026a": "भार्गवस्त्वाह धर्मज्ञः प्रह्रादस्य महात्मनः\n",
    "12124026c": "ज्ञानमस्ति विशेषेण ततो हृष्टश्च सोऽभवत्\n",
    "12124027a": "स ततो ब्राह्मणो भूत्वा प्रह्रादं पाकशासनः\n",
    "12124027c": "सृत्वा प्रोवाच मेधावी श्रेय इच्छामि वेदितुम्\n",
    "12124028a": "प्रह्रादस्त्वब्रवीद्विप्रं क्षणो नास्ति द्विजर्षभ\n",
    "12124028c": "त्रैलोक्यराज्ये सक्तस्य ततो नोपदिशामि ते\n",
    "12124029a": "ब्राह्मणस्त्वब्रवीद्वाक्यं कस्मिन्काले क्षणो भवेत्\n",
    "12124029c": "ततोपदिष्टमिच्छामि यद्यत्कार्यान्तरं भवेत्\n",
    "12124030a": "ततः प्रीतोऽभवद्राजा प्रह्रादो ब्रह्मवादिने\n",
    "12124030c": "तथेत्युक्त्वा शुभे काले ज्ञानतत्त्वं ददौ तदा\n",
    "12124031a": "ब्राह्मणोऽपि यथान्यायं गुरुवृत्तिमनुत्तमाम्\n",
    "12124031c": "चकार सर्वभावेन यद्वत्स मनसेच्छति\n",
    "12124032a": "पृष्टश्च तेन बहुशः प्राप्तं कथमरिंदम\n",
    "12124032c": "त्रैलोक्यराज्यं धर्मज्ञ कारणं तद्ब्रवीहि मे\n",
    "12124033": "प्रह्राद उवाच\n",
    "12124033a": "नासूयामि द्विजश्रेष्ठ राजास्मीति कदाचन\n",
    "12124033c": "कव्यानि वदतां तात संयच्छामि वहामि च\n",
    "12124034a": "ते विस्रब्धाः प्रभाषन्ते संयच्छन्ति च मां सदा\n",
    "12124034c": "ते मा कव्यपदे सक्तं शुश्रूषुमनसूयकम्\n",
    "12124035a": "धर्मात्मानं जितक्रोधं संयतं संयतेन्द्रियम्\n",
    "12124035c": "समाचिन्वन्ति शास्तारः क्षौद्रं मध्विव मक्षिकाः\n",
    "12124036a": "सोऽहं वागग्रपिष्टानां रसानामवलेहिता\n",
    "12124036c": "स्वजात्यानधितिष्ठामि नक्षत्राणीव चन्द्रमाः\n",
    "12124037a": "एतत्पृथिव्याममृतमेतच्चक्षुरनुत्तमम्\n",
    "12124037c": "यद्ब्राह्मणमुखे कव्यमेतच्छ्रुत्वा प्रवर्तते\n",
    "12124038": "धृतराष्ट्र उवाच\n",
    "12124038a": "एतावच्छ्रेय इत्याह प्रह्रादो ब्रह्मवादिनम्\n",
    "12124038c": "शुश्रूषितस्तेन तदा दैत्येन्द्रो वाक्यमब्रवीत्\n",
    "12124039a": "यथावद्गुरुवृत्त्या ते प्रीतोऽस्मि द्विजसत्तम\n",
    "12124039c": "वरं वृणीष्व भद्रं ते प्रदातास्मि न संशयः\n",
    "12124040a": "कृतमित्येव दैत्येन्द्रमुवाच स च वै द्विजः\n",
    "12124040c": "प्रह्रादस्त्वब्रवीत्प्रीतो गृह्यतां वर इत्युत\n",
    "12124041": "ब्राह्मण उवाच\n",
    "12124041a": "यदि राजन्प्रसन्नस्त्वं मम चेच्छसि चेद्धितम्\n",
    "12124041c": "भवतः शीलमिच्छामि प्राप्तुमेष वरो मम\n",
    "12124042": "धृतराष्ट्र उवाच\n",
    "12124042a": "ततः प्रीतश्च दैत्येन्द्रो भयं चास्याभवन्महत्\n",
    "12124042c": "वरे प्रदिष्टे विप्रेण नाल्पतेजायमित्युत\n",
    "12124043a": "एवमस्त्विति तं प्राह प्रह्रादो विस्मितस्तदा\n",
    "12124043c": "उपाकृत्य तु विप्राय वरं दुःखान्वितोऽभवत्\n",
    "12124044a": "दत्ते वरे गते विप्रे चिन्तासीन्महती ततः\n",
    "12124044c": "प्रह्रादस्य महाराज निश्चयं न च जग्मिवान्\n",
    "12124045a": "तस्य चिन्तयतस्तात छायाभूतं महाद्युते\n",
    "12124045c": "तेजो विग्रहवत्तात शरीरमजहात्तदा\n",
    "12124046a": "तमपृच्छन्महाकायं प्रह्रादः को भवानिति\n",
    "12124046c": "प्रत्याह ननु शीलोऽस्मि त्यक्तो गच्छाम्यहं त्वया\n",
    "12124047a": "तस्मिन्द्विजवरे राजन्वत्स्याम्यहमनिन्दितम्\n",
    "12124047c": "योऽसौ शिष्यत्वमागम्य त्वयि नित्यं समाहितः\n",
    "12124047e": "इत्युक्त्वान्तर्हितं तद्वै शक्रं चान्वविशत्प्रभो\n",
    "12124048a": "तस्मिंस्तेजसि याते तु तादृग्रूपस्ततोऽपरः\n",
    "12124048c": "शरीरान्निःसृतस्तस्य को भवानिति चाब्रवीत्\n",
    "12124049a": "धर्मं प्रह्राद मां विद्धि यत्रासौ द्विजसत्तमः\n",
    "12124049c": "तत्र यास्यामि दैत्येन्द्र यतः शीलं ततो ह्यहम्\n",
    "12124050a": "ततोऽपरो महाराज प्रज्वलन्निव तेजसा\n",
    "12124050c": "शरीरान्निःसृतस्तस्य प्रह्रादस्य महात्मनः\n",
    "12124051a": "को भवानिति पृष्टश्च तमाह स महाद्युतिः\n",
    "12124051c": "सत्यमस्म्यसुरेन्द्राग्र्य यास्येऽहं धर्ममन्विह\n",
    "12124052a": "तस्मिन्ननुगते धर्मं पुरुषे पुरुषोऽपरः\n",
    "12124052c": "निश्चक्राम ततस्तस्मात्पृष्टश्चाह महात्मना\n",
    "12124052e": "वृत्तं प्रह्राद मां विद्धि यतः सत्यं ततो ह्यहम्\n",
    "12124053a": "तस्मिन्गते महाश्वेतः शरीरात्तस्य निर्ययौ\n",
    "12124053c": "पृष्टश्चाह बलं विद्धि यतो वृत्तमहं ततः\n",
    "12124053e": "इत्युक्त्वा च ययौ तत्र यतो वृत्तं नराधिप\n",
    "12124054a": "ततः प्रभामयी देवी शरीरात्तस्य निर्ययौ\n",
    "12124054c": "तामपृच्छत्स दैत्येन्द्रः सा श्रीरित्येवमब्रवीत्\n",
    "12124055a": "उषितास्मि सुखं वीर त्वयि सत्यपराक्रमे\n",
    "12124055c": "त्वया त्यक्ता गमिष्यामि बलं यत्र ततो ह्यहम्\n",
    "12124056a": "ततो भयं प्रादुरासीत्प्रह्रादस्य महात्मनः\n",
    "12124056c": "अपृच्छत च तां भूयः क्व यासि कमलालये\n",
    "12124057a": "त्वं हि सत्यव्रता देवी लोकस्य परमेश्वरी\n",
    "12124057c": "कश्चासौ ब्राह्मणश्रेष्ठस्तत्त्वमिच्छामि वेदितुम्\n",
    "12124058": "श्रीरुवाच\n",
    "12124058a": "स शक्रो ब्रह्मचारी च यस्त्वया चोपशिक्षितः\n",
    "12124058c": "त्रैलोक्ये ते यदैश्वर्यं तत्तेनापहृतं प्रभो\n",
    "12124059a": "शीलेन हि त्वया लोकाः सर्वे धर्मज्ञ निर्जिताः\n",
    "12124059c": "तद्विज्ञाय महेन्द्रेण तव शीलं हृतं प्रभो\n",
    "12124060a": "धर्मः सत्यं तथा वृत्तं बलं चैव तथा ह्यहम्\n",
    "12124060c": "शीलमूला महाप्राज्ञ सदा नास्त्यत्र संशयः\n",
    "12124061": "भीष्म उवाच\n",
    "12124061a": "एवमुक्त्वा गता तु श्रीस्ते च सर्वे युधिष्ठिर\n",
    "12124061c": "दुर्योधनस्तु पितरं भूय एवाब्रवीदिदम्\n",
    "12124062a": "शीलस्य तत्त्वमिच्छामि वेत्तुं कौरवनन्दन\n",
    "12124062c": "प्राप्यते च यथा शीलं तमुपायं वदस्व मे\n",
    "12124063": "धृतराष्ट्र उवाच\n",
    "12124063a": "सोपायं पूर्वमुद्दिष्टं प्रह्रादेन महात्मना\n",
    "12124063c": "संक्षेपतस्तु शीलस्य शृणु प्राप्तिं नराधिप\n",
    "12124064a": "अद्रोहः सर्वभूतेषु कर्मणा मनसा गिरा\n",
    "12124064c": "अनुग्रहश्च दानं च शीलमेतत्प्रशस्यते\n",
    "12124065a": "यदन्येषां हितं न स्यादात्मनः कर्म पौरुषम्\n",
    "12124065c": "अपत्रपेत वा येन न तत्कुर्यात्कथंचन\n",
    "12124066a": "तत्तु कर्म तथा कुर्याद्येन श्लाघेत संसदि\n",
    "12124066c": "एतच्छीलं समासेन कथितं कुरुसत्तम\n",
    "12124067a": "यद्यप्यशीला नृपते प्राप्नुवन्ति क्वचिच्छ्रियम्\n",
    "12124067c": "न भुञ्जते चिरं तात समूलाश्च पतन्ति ते\n",
    "12124068a": "एतद्विदित्वा तत्त्वेन शीलवान्भव पुत्रक\n",
    "12124068c": "यदीच्छसि श्रियं तात सुविशिष्टां युधिष्ठिरात्\n",
    "12124069": "भीष्म उवाच\n",
    "12124069a": "एतत्कथितवान्पुत्रे धृतराष्ट्रो नराधिप\n",
    "12124069c": "एतत्कुरुष्व कौन्तेय ततः प्राप्स्यसि तत्फलम्\n",
    "12125001": "युधिष्ठिर उवाच\n",
    "12125001a": "शीलं प्रधानं पुरुषे कथितं ते पितामह\n",
    "12125001c": "कथमाशा समुत्पन्ना या च सा तद्वदस्व मे\n",
    "12125002a": "संशयो मे महानेष समुत्पन्नः पितामह\n",
    "12125002c": "छेत्ता च तस्य नान्योऽस्ति त्वत्तः परपुरंजय\n",
    "12125003a": "पितामहाशा महती ममासीद्धि सुयोधने\n",
    "12125003c": "प्राप्ते युद्धे तु यद्युक्तं तत्कर्तायमिति प्रभो\n",
    "12125004a": "सर्वस्याशा सुमहती पुरुषस्योपजायते\n",
    "12125004c": "तस्यां विहन्यमानायां दुःखो मृत्युरसंशयम्\n",
    "12125005a": "सोऽहं हताशो दुर्बुद्धिः कृतस्तेन दुरात्मना\n",
    "12125005c": "धार्तराष्ट्रेण राजेन्द्र पश्य मन्दात्मतां मम\n",
    "12125006a": "आशां महत्तरां मन्ये पर्वतादपि सद्रुमात्\n",
    "12125006c": "आकाशादपि वा राजन्नप्रमेयैव वा पुनः\n",
    "12125007a": "एषा चैव कुरुश्रेष्ठ दुर्विचिन्त्या सुदुर्लभा\n",
    "12125007c": "दुर्लभत्वाच्च पश्यामि किमन्यद्दुर्लभं ततः\n",
    "12125008": "भीष्म उवाच\n",
    "12125008a": "अत्र ते वर्तयिष्यामि युधिष्ठिर निबोध तत्\n",
    "12125008c": "इतिहासं सुमित्रस्य निर्वृत्तमृषभस्य च\n",
    "12125009a": "सुमित्रो नाम राजर्षिर्हैहयो मृगयां गतः\n",
    "12125009c": "ससार स मृगं विद्ध्वा बाणेन नतपर्वणा\n",
    "12125010a": "स मृगो बाणमादाय ययावमितविक्रमः\n",
    "12125010c": "स च राजा बली तूर्णं ससार मृगमन्तिकात्\n",
    "12125011a": "ततो निम्नं स्थलं चैव स मृगोऽद्रवदाशुगः\n",
    "12125011c": "मुहूर्तमेव राजेन्द्र समेन स पथागमत्\n",
    "12125012a": "ततः स राजा तारुण्यादौरसेन बलेन च\n",
    "12125012c": "ससार बाणासनभृत्सखड्गो हंसवत्तदा\n",
    "12125013a": "तीर्त्वा नदान्नदीश्चैव पल्वलानि वनानि च\n",
    "12125013c": "अतिक्रम्याभ्यतिक्रम्य ससारैव वने चरन्\n",
    "12125014a": "स तु कामान्मृगो राजन्नासाद्यासाद्य तं नृपम्\n",
    "12125014c": "पुनरभ्येति जवनो जवेन महता ततः\n",
    "12125015a": "स तस्य बाणैर्बहुभिः समभ्यस्तो वनेचरः\n",
    "12125015c": "प्रक्रीडन्निव राजेन्द्र पुनरभ्येति चान्तिकम्\n",
    "12125016a": "पुनश्च जवमास्थाय जवनो मृगयूथपः\n",
    "12125016c": "अतीत्यातीत्य राजेन्द्र पुनरभ्येति चान्तिकम्\n",
    "12125017a": "तस्य मर्मच्छिदं घोरं सुमित्रोऽमित्रकर्शनः\n",
    "12125017c": "समादाय शरश्रेष्ठं कार्मुकान्निरवासृजत्\n",
    "12125018a": "ततो गव्यूतिमात्रेण मृगयूथपयूथपः\n",
    "12125018c": "तस्य बाणपथं त्यक्त्वा तस्थिवान्प्रहसन्निव\n",
    "12125019a": "तस्मिन्निपतिते बाणे भूमौ प्रज्वलिते ततः\n",
    "12125019c": "प्रविवेश महारण्यं मृगो राजाप्यथाद्रवत्\n",
    "12125020a": "प्रविश्य तु महारण्यं तापसानामथाश्रमम्\n",
    "12125020c": "आससाद ततो राजा श्रान्तश्चोपाविशत्पुनः\n",
    "12125021a": "तं कार्मुकधरं दृष्ट्वा श्रमार्तं क्षुधितं तदा\n",
    "12125021c": "समेत्य ऋषयस्तस्मिन्पूजां चक्रुर्यथाविधि\n",
    "12125022a": "ऋषयो राजशार्दूलमपृच्छन्स्वं प्रयोजनम्\n",
    "12125022c": "केन भद्रमुखार्थेन संप्राप्तोऽसि तपोवनम्\n",
    "12125023a": "पदातिर्बद्धनिस्त्रिंशो धन्वी बाणी नरेश्वर\n",
    "12125023c": "एतदिच्छाम विज्ञातुं कुतः प्राप्तोऽसि मानद\n",
    "12125023e": "कस्मिन्कुले हि जातस्त्वं किंनामासि ब्रवीहि नः\n",
    "12125024a": "ततः स राजा सर्वेभ्यो द्विजेभ्यः पुरुषर्षभ\n",
    "12125024c": "आचख्यौ तद्यथान्यायं परिचर्यां च भारत\n",
    "12125025a": "हैहयानां कुले जातः सुमित्रो मित्रनन्दनः\n",
    "12125025c": "चरामि मृगयूथानि निघ्नन्बाणैः सहस्रशः\n",
    "12125025e": "बलेन महता गुप्तः सामात्यः सावरोधनः\n",
    "12125026a": "मृगस्तु विद्धो बाणेन मया सरति शल्यवान्\n",
    "12125026c": "तं द्रवन्तमनु प्राप्तो वनमेतद्यदृच्छया\n",
    "12125026e": "भवत्सकाशे नष्टश्रीर्हताशः श्रमकर्शितः\n",
    "12125027a": "किं नु दुःखमतोऽन्यद्वै यदहं श्रमकर्शितः\n",
    "12125027c": "भवतामाश्रमं प्राप्तो हताशो नष्टलक्षणः\n",
    "12125028a": "न राजलक्षणत्यागो न पुरस्य तपोधनाः\n",
    "12125028c": "दुःखं करोति तत्तीव्रं यथाशा विहता मम\n",
    "12125029a": "हिमवान्वा महाशैलः समुद्रो वा महोदधिः\n",
    "12125029c": "महत्त्वान्नान्वपद्येतां रोदस्योरन्तरं यथा\n",
    "12125029e": "आशायास्तपसि श्रेष्ठास्तथा नान्तमहं गतः\n",
    "12125030a": "भवतां विदितं सर्वं सर्वज्ञा हि तपोधनाः\n",
    "12125030c": "भवन्तः सुमहाभागास्तस्मात्प्रक्ष्यामि संशयम्\n",
    "12125031a": "आशावान्पुरुषो यः स्यादन्तरिक्षमथापि वा\n",
    "12125031c": "किं नु ज्यायस्तरं लोके महत्त्वात्प्रतिभाति वः\n",
    "12125031e": "एतदिच्छामि तत्त्वेन श्रोतुं किमिह दुर्लभम्\n",
    "12125032a": "यदि गुह्यं तपोनित्या न वो ब्रूतेह माचिरम्\n",
    "12125032c": "न हि गुह्यमतः श्रोतुमिच्छामि द्विजपुंगवाः\n",
    "12125033a": "भवत्तपोविघातो वा येन स्याद्विरमे ततः\n",
    "12125033c": "यदि वास्ति कथायोगो योऽयं प्रश्नो मयेरितः\n",
    "12125034a": "एतत्कारणसामग्र्यं श्रोतुमिच्छामि तत्त्वतः\n",
    "12125034c": "भवन्तो हि तपोनित्या ब्रूयुरेतत्समाहिताः\n",
    "12126001": "भीष्म उवाच\n",
    "12126001a": "ततस्तेषां समस्तानामृषीणामृषिसत्तमः\n",
    "12126001c": "ऋषभो नाम विप्रर्षिः स्मयन्निव ततोऽब्रवीत्\n",
    "12126002a": "पुराहं राजशार्दूल तीर्थान्यनुचरन्प्रभो\n",
    "12126002c": "समासादितवान्दिव्यं नरनारायणाश्रमम्\n",
    "12126003a": "यत्र सा बदरी रम्या ह्रदो वैहायसस्तथा\n",
    "12126003c": "यत्र चाश्वशिरा राजन्वेदान्पठति शाश्वतान्\n",
    "12126004a": "तस्मिन्सरसि कृत्वाहं विधिवत्तर्पणं पुरा\n",
    "12126004c": "पितॄणां देवतानां च ततोऽऽश्रममियां तदा\n",
    "12126005a": "रेमाते यत्र तौ नित्यं नरनारायणावृषी\n",
    "12126005c": "अदूरादाश्रमं कंचिद्वासार्थमगमं ततः\n",
    "12126006a": "ततश्चीराजिनधरं कृशमुच्चमतीव च\n",
    "12126006c": "अद्राक्षमृषिमायान्तं तनुं नाम तपोनिधिम्\n",
    "12126007a": "अन्यैर्नरैर्महाबाहो वपुषाष्टगुणान्वितम्\n",
    "12126007c": "कृशता चापि राजर्षे न दृष्टा तादृशी क्वचित्\n",
    "12126008a": "शरीरमपि राजेन्द्र तस्य कानिष्ठिकासमम्\n",
    "12126008c": "ग्रीवा बाहू तथा पादौ केशाश्चाद्भुतदर्शनाः\n",
    "12126009a": "शिरः कायानुरूपं च कर्णौ नेत्रे तथैव च\n",
    "12126009c": "तस्य वाक्चैव चेष्टा च सामान्ये राजसत्तम\n",
    "12126010a": "दृष्ट्वाहं तं कृशं विप्रं भीतः परमदुर्मनाः\n",
    "12126010c": "पादौ तस्याभिवाद्याथ स्थितः प्राञ्जलिरग्रतः\n",
    "12126011a": "निवेद्य नाम गोत्रं च पितरं च नरर्षभ\n",
    "12126011c": "प्रदिष्टे चासने तेन शनैरहमुपाविशम्\n",
    "12126012a": "ततः स कथयामास कथा धर्मार्थसंहिताः\n",
    "12126012c": "ऋषिमध्ये महाराज तत्र धर्मभृतां वरः\n",
    "12126013a": "तस्मिंस्तु कथयत्येव राजा राजीवलोचनः\n",
    "12126013c": "उपायाज्जवनैरश्वैः सबलः सावरोधनः\n",
    "12126014a": "स्मरन्पुत्रमरण्ये वै नष्टं परमदुर्मनाः\n",
    "12126014c": "भूरिद्युम्नपिता धीमान्रघुश्रेष्ठो महायशाः\n",
    "12126015a": "इह द्रक्ष्यामि तं पुत्रं द्रक्ष्यामीहेति पार्थिवः\n",
    "12126015c": "एवमाशाकृतो राजंश्चरन्वनमिदं पुरा\n",
    "12126016a": "दुर्लभः स मया द्रष्टुं नूनं परमधार्मिकः\n",
    "12126016c": "एकः पुत्रो महारण्ये नष्ट इत्यसकृत्तदा\n",
    "12126017a": "दुर्लभः स मया द्रष्टुमाशा च महती मम\n",
    "12126017c": "तया परीतगात्रोऽहं मुमूर्षुर्नात्र संशयः\n",
    "12126018a": "एतच्छ्रुत्वा स भगवांस्तनुर्मुनिवरोत्तमः\n",
    "12126018c": "अवाक्शिरा ध्यानपरो मुहूर्तमिव तस्थिवान्\n",
    "12126019a": "तमनुध्यान्तमालक्ष्य राजा परमदुर्मनाः\n",
    "12126019c": "उवाच वाक्यं दीनात्मा मन्दं मन्दमिवासकृत्\n",
    "12126020a": "दुर्लभं किं नु विप्रर्षे आशायाश्चैव किं भवेत्\n",
    "12126020c": "ब्रवीतु भगवानेतद्यदि गुह्यं न तन्मयि\n",
    "12126021a": "महर्षिर्भगवांस्तेन पूर्वमासीद्विमानितः\n",
    "12126021c": "बालिशां बुद्धिमास्थाय मन्दभाग्यतयात्मनः\n",
    "12126022a": "अर्थयन्कलशं राजन्काञ्चनं वल्कलानि च\n",
    "12126022c": "निर्विण्णः स तु विप्रर्षिर्निराशः समपद्यत\n",
    "12126023a": "एवमुक्त्वाभिवाद्याथ तमृषिं लोकपूजितम्\n",
    "12126023c": "श्रान्तो न्यषीदद्धर्मात्मा यथा त्वं नरसत्तम\n",
    "12126024a": "अर्घ्यं ततः समानीय पाद्यं चैव महानृषिः\n",
    "12126024c": "आरण्यकेन विधिना राज्ञे सर्वं न्यवेदयत्\n",
    "12126025a": "ततस्ते मुनयः सर्वे परिवार्य नरर्षभम्\n",
    "12126025c": "उपाविशन्पुरस्कृत्य सप्तर्षय इव ध्रुवम्\n",
    "12126026a": "अपृच्छंश्चैव ते तत्र राजानमपराजितम्\n",
    "12126026c": "प्रयोजनमिदं सर्वमाश्रमस्य प्रवेशनम्\n",
    "12126027": "राजोवाच\n",
    "12126027a": "वीरद्युम्न इति ख्यातो राजाहं दिक्षु विश्रुतः\n",
    "12126027c": "भूरिद्युम्नं सुतं नष्टमन्वेष्टुं वनमागतः\n",
    "12126028a": "एकपुत्रः स विप्राग्र्य बाल एव च सोऽनघ\n",
    "12126028c": "न दृश्यते वने चास्मिंस्तमन्वेष्टुं चराम्यहम्\n",
    "12126029": "ऋषभ उवाच\n",
    "12126029a": "एवमुक्ते तु वचने राज्ञा मुनिरधोमुखः\n",
    "12126029c": "तूष्णीमेवाभवत्तत्र न च प्रत्युक्तवान्नृपम्\n",
    "12126030a": "स हि तेन पुरा विप्रो राज्ञा नात्यर्थमानितः\n",
    "12126030c": "आशाकृशं च राजेन्द्र तपो दीर्घं समास्थितः\n",
    "12126031a": "प्रतिग्रहमहं राज्ञां न करिष्ये कथंचन\n",
    "12126031c": "अन्येषां चैव वर्णानामिति कृत्वा धियं तदा\n",
    "12126032a": "आशा हि पुरुषं बालं लालापयति तस्थुषी\n",
    "12126032c": "तामहं व्यपनेष्यामि इति कृत्वा व्यवस्थितः\n",
    "12126033": "राजोवाच\n",
    "12126033a": "आशायाः किं कृशत्वं च किं चेह भुवि दुर्लभम्\n",
    "12126033c": "ब्रवीतु भगवानेतत्त्वं हि धर्मार्थदर्शिवान्\n",
    "12126034": "ऋषभ उवाच\n",
    "12126034a": "ततः संस्मृत्य तत्सर्वं स्मारयिष्यन्निवाब्रवीत्\n",
    "12126034c": "राजानं भगवान्विप्रस्ततः कृशतनुस्तनुः\n",
    "12126035a": "कृशत्वे न समं राजन्नाशाया विद्यते नृप\n",
    "12126035c": "तस्या वै दुर्लभत्वात्तु प्रार्थिताः पार्थिवा मया\n",
    "12126036": "राजोवाच\n",
    "12126036a": "कृशाकृशे मया ब्रह्मन्गृहीते वचनात्तव\n",
    "12126036c": "दुर्लभत्वं च तस्यैव वेदवाक्यमिव द्विज\n",
    "12126037a": "संशयस्तु महाप्राज्ञ संजातो हृदये मम\n",
    "12126037c": "तन्मे सत्तम तत्त्वेन वक्तुमर्हसि पृच्छतः\n",
    "12126038a": "त्वत्तः कृशतरं किं नु ब्रवीतु भगवानिदम्\n",
    "12126038c": "यदि गुह्यं न ते विप्र लोकेऽस्मिन्किं नु दुर्लभम्\n",
    "12126039": "कृशतनुरुवाच\n",
    "12126039a": "दुर्लभोऽप्यथ वा नास्ति योऽर्थी धृतिमिवाप्नुयात्\n",
    "12126039c": "सुदुर्लभतरस्तात योऽर्थिनं नावमन्यते\n",
    "12126040a": "संश्रुत्य नोपक्रियते परं शक्त्या यथार्हतः\n",
    "12126040c": "सक्ता या सर्वभूतेषु साशा कृशतरी मया\n",
    "12126041a": "एकपुत्रः पिता पुत्रे नष्टे वा प्रोषिते तथा\n",
    "12126041c": "प्रवृत्तिं यो न जानाति साशा कृशतरी मया\n",
    "12126042a": "प्रसवे चैव नारीणां वृद्धानां पुत्रकारिता\n",
    "12126042c": "तथा नरेन्द्र धनिनामाशा कृशतरी मया\n",
    "12126043": "ऋषभ उवाच\n",
    "12126043a": "एतच्छ्रुत्वा ततो राजन्स राजा सावरोधनः\n",
    "12126043c": "संस्पृश्य पादौ शिरसा निपपात द्विजर्षभे\n",
    "12126044": "राजोवाच\n",
    "12126044a": "प्रसादये त्वा भगवन्पुत्रेणेच्छामि संगतिम्\n",
    "12126044c": "वृणीष्व च वरं विप्र यमिच्छसि यथाविधि\n",
    "12126045": "ऋषभ उवाच\n",
    "12126045a": "अब्रवीच्च हि तं वाक्यं राजा राजीवलोचनः\n",
    "12126045c": "सत्यमेतद्यथा विप्र त्वयोक्तं नास्त्यतो मृषा\n",
    "12126046a": "ततः प्रहस्य भगवांस्तनुर्धर्मभृतां वरः\n",
    "12126046c": "पुत्रमस्यानयत्क्षिप्रं तपसा च श्रुतेन च\n",
    "12126047a": "तं समानाय्य पुत्रं तु तदोपालभ्य पार्थिवम्\n",
    "12126047c": "आत्मानं दर्शयामास धर्मं धर्मभृतां वरः\n",
    "12126048a": "संदर्शयित्वा चात्मानं दिव्यमद्भुतदर्शनम्\n",
    "12126048c": "विपाप्मा विगतक्रोधश्चचार वनमन्तिकात्\n",
    "12126049a": "एतद्दृष्टं मया राजंस्ततश्च वचनं श्रुतम्\n",
    "12126049c": "आशामपनयस्वाशु ततः कृशतरीमिमाम्\n",
    "12126050": "भीष्म उवाच\n",
    "12126050a": "स तत्रोक्तो महाराज ऋषभेण महात्मना\n",
    "12126050c": "सुमित्रोऽपनयत्क्षिप्रमाशां कृशतरीं तदा\n",
    "12126051a": "एवं त्वमपि कौन्तेय श्रुत्वा वाणीमिमां मम\n",
    "12126051c": "स्थिरो भव यथा राजन्हिमवानचलोत्तमः\n",
    "12126052a": "त्वं हि द्रष्टा च श्रोता च कृच्छ्रेष्वर्थकृतेष्विह\n",
    "12126052c": "श्रुत्वा मम महाराज न संतप्तुमिहार्हसि\n",
    "12127001": "युधिष्ठिर उवाच\n",
    "12127001a": "नामृतस्येव पर्याप्तिर्ममास्ति ब्रुवति त्वयि\n",
    "12127001c": "तस्मात्कथय भूयस्त्वं धर्ममेव पितामह\n",
    "12127002": "भीष्म उवाच\n",
    "12127002a": "अत्राप्युदाहरन्तीममितिहासं पुरातनम्\n",
    "12127002c": "गौतमस्य च संवादं यमस्य च महात्मनः\n",
    "12127003a": "पारियात्रगिरिं प्राप्य गौतमस्याश्रमो महान्\n",
    "12127003c": "उवास गौतमो यत्र कालं तदपि मे शृणु\n",
    "12127004a": "षष्टिं वर्षसहस्राणि सोऽतप्यद्गौतमस्तपः\n",
    "12127004c": "तमुग्रतपसं युक्तं तपसा भावितं मुनिम्\n",
    "12127005a": "उपयातो नरव्याघ्र लोकपालो यमस्तदा\n",
    "12127005c": "तमपश्यत्सुतपसमृषिं वै गौतमं मुनिम्\n",
    "12127006a": "स तं विदित्वा ब्रह्मर्षिर्यममागतमोजसा\n",
    "12127006c": "प्राञ्जलिः प्रयतो भूत्वा उपसृप्तस्तपोधनः\n",
    "12127007a": "तं धर्मराजो दृष्ट्वैव नमस्कृत्य नरर्षभम्\n",
    "12127007c": "न्यमन्त्रयत धर्मेण क्रियतां किमिति ब्रुवन्\n",
    "12127008": "गौतम उवाच\n",
    "12127008a": "मातापितृभ्यामानृण्यं किं कृत्वा समवाप्नुयात्\n",
    "12127008c": "कथं च लोकानश्नाति पुरुषो दुर्लभाञ्शुभान्\n",
    "12127009": "यम उवाच\n",
    "12127009a": "तपःशौचवता नित्यं सत्यधर्मरतेन च\n",
    "12127009c": "मातापित्रोरहरहः पूजनं कार्यमञ्जसा\n",
    "12127010a": "अश्वमेधैश्च यष्टव्यं बहुभिः स्वाप्तदक्षिणैः\n",
    "12127010c": "तेन लोकानुपाश्नाति पुरुषोऽद्भुतदर्शनान्\n",
    "12128001": "युधिष्ठिर उवाच\n",
    "12128001a": "मित्रैः प्रहीयमाणस्य बह्वमित्रस्य का गतिः\n",
    "12128001c": "राज्ञः संक्षीणकोशस्य बलहीनस्य भारत\n",
    "12128002a": "दुष्टामात्यसहायस्य स्रुतमन्त्रस्य सर्वतः\n",
    "12128002c": "राज्यात्प्रच्यवमानस्य गतिमन्यामपश्यतः\n",
    "12128003a": "परचक्राभियातस्य दुर्बलस्य बलीयसा\n",
    "12128003c": "असंविहितराष्ट्रस्य देशकालावजानतः\n",
    "12128004a": "अप्राप्यं च भवेत्सान्त्वं भेदो वाप्यतिपीडनात्\n",
    "12128004c": "जीवितं चार्थहेतोर्वा तत्र किं सुकृतं भवेत्\n",
    "12128005": "भीष्म उवाच\n",
    "12128005a": "गुह्यं मा धर्ममप्राक्षीरतीव भरतर्षभ\n",
    "12128005c": "अपृष्टो नोत्सहे वक्तुं धर्ममेनं युधिष्ठिर\n",
    "12128006a": "धर्मो ह्यणीयान्वचनाद्बुद्धेश्च भरतर्षभ\n",
    "12128006c": "श्रुत्वोपास्य सदाचारैः साधुर्भवति स क्वचित्\n",
    "12128007a": "कर्मणा बुद्धिपूर्वेण भवत्याढ्यो न वा पुनः\n",
    "12128007c": "तादृशोऽयमनुप्रश्नः स व्यवस्यस्त्वया धिया\n",
    "12128008a": "उपायं धर्मबहुलं यात्रार्थं शृणु भारत\n",
    "12128008c": "नाहमेतादृशं धर्मं बुभूषे धर्मकारणात्\n",
    "12128008e": "दुःखादान इहाढ्येषु स्यात्तु पश्चात्क्षमो मतः\n",
    "12128009a": "अनुगम्य गतीनां च सर्वासामेव निश्चयम्\n",
    "12128009c": "यथा यथा हि पुरुषो नित्यं शास्त्रमवेक्षते\n",
    "12128009e": "तथा तथा विजानाति विज्ञानं चास्य रोचते\n",
    "12128010a": "अविज्ञानादयोगश्च पुरुषस्योपजायते\n",
    "12128010c": "अविज्ञानादयोगो हि योगो भूतिकरः पुनः\n",
    "12128011a": "अशङ्कमानो वचनमनसूयुरिदं शृणु\n",
    "12128011c": "राज्ञः कोशक्षयादेव जायते बलसंक्षयः\n",
    "12128012a": "कोशं संजनयेद्राजा निर्जलेभ्यो यथा जलम्\n",
    "12128012c": "कालं प्राप्यानुगृह्णीयादेष धर्मोऽत्र सांप्रतम्\n",
    "12128013a": "उपायधर्मं प्राप्यैनं पूर्वैराचरितं जनैः\n",
    "12128013c": "अन्यो धर्मः समर्थानामापत्स्वन्यश्च भारत\n",
    "12128014a": "प्राक्कोशः प्रोच्यते धर्मो बुद्धिर्धर्माद्गरीयसी\n",
    "12128014c": "धर्मं प्राप्य न्यायवृत्तिमबलीयान्न विन्दति\n",
    "12128015a": "यस्माद्धनस्योपपत्तिरेकान्तेन न विद्यते\n",
    "12128015c": "तस्मादापद्यधर्मोऽपि श्रूयते धर्मलक्षणः\n",
    "12128016a": "अधर्मो जायते यस्मिन्निति वै कवयो विदुः\n",
    "12128016c": "अनन्तरः क्षत्रियस्य इति वै विचिकित्ससे\n",
    "12128017a": "यथास्य धर्मो न ग्लायेन्नेयाच्छत्रुवशं यथा\n",
    "12128017c": "तत्कर्तव्यमिहेत्याहुर्नात्मानमवसादयेत्\n",
    "12128018a": "सन्नात्मा नैव धर्मस्य न परस्य न चात्मनः\n",
    "12128018c": "सर्वोपायैरुज्जिहीर्षेदात्मानमिति निश्चयः\n",
    "12128019a": "तत्र धर्मविदां तात निश्चयो धर्मनैपुणे\n",
    "12128019c": "उद्यमो जीवनं क्षत्रे बाहुवीर्यादिति श्रुतिः\n",
    "12128020a": "क्षत्रियो वृत्तिसंरोधे कस्य नादातुमर्हति\n",
    "12128020c": "अन्यत्र तापसस्वाच्च ब्राह्मणस्वाच्च भारत\n",
    "12128021a": "यथा वै ब्राह्मणः सीदन्नयाज्यमपि याजयेत्\n",
    "12128021c": "अभोज्यान्नानि चाश्नीयात्तथेदं नात्र संशयः\n",
    "12128022a": "पीडितस्य किमद्वारमुत्पथो निधृतस्य वा\n",
    "12128022c": "अद्वारतः प्रद्रवति यदा भवति पीडितः\n",
    "12128023a": "तस्य कोशबलज्यान्या सर्वलोकपराभवः\n",
    "12128023c": "भैक्षचर्या न विहिता न च विट्शूद्रजीविका\n",
    "12128024a": "स्वधर्मानन्तरा वृत्तिर्यान्याननुपजीवतः\n",
    "12128024c": "वहतः प्रथमं कल्पमनुकल्पेन जीवनम्\n",
    "12128025a": "आपद्गतेन धर्माणामन्यायेनोपजीवनम्\n",
    "12128025c": "अपि ह्येतद्ब्राह्मणेषु दृष्टं वृत्तिपरिक्षये\n",
    "12128026a": "क्षत्रिये संशयः कः स्यादित्येतन्निश्चितं सदा\n",
    "12128026c": "आददीत विशिष्टेभ्यो नावसीदेत्कथंचन\n",
    "12128027a": "हन्तारं रक्षितारं च प्रजानां क्षत्रियं विदुः\n",
    "12128027c": "तस्मात्संरक्षता कार्यमादानं क्षत्रबन्धुना\n",
    "12128028a": "अन्यत्र राजन्हिंसाया वृत्तिर्नेहास्ति कस्यचित्\n",
    "12128028c": "अप्यरण्यसमुत्थस्य एकस्य चरतो मुनेः\n",
    "12128029a": "न शङ्खलिखितां वृत्तिं शक्यमास्थाय जीवितुम्\n",
    "12128029c": "विशेषतः कुरुश्रेष्ठ प्रजापालनमीप्सता\n",
    "12128030a": "परस्पराभिसंरक्षा राज्ञा राष्ट्रेण चापदि\n",
    "12128030c": "नित्यमेवेह कर्तव्या एष धर्मः सनातनः\n",
    "12128031a": "राजा राष्ट्रं यथापत्सु द्रव्यौघैः परिरक्षति\n",
    "12128031c": "राष्ट्रेण राजा व्यसने परिरक्ष्यस्तथा भवेत्\n",
    "12128032a": "कोशं दण्डं बलं मित्रं यदन्यदपि संचितम्\n",
    "12128032c": "न कुर्वीतान्तरं राष्ट्रे राजा परिगते क्षुधा\n",
    "12128033a": "बीजं भक्तेन संपाद्यमिति धर्मविदो विदुः\n",
    "12128033c": "अत्रैतच्छम्बरस्याहुर्महामायस्य दर्शनम्\n",
    "12128034a": "धिक्तस्य जीवितं राज्ञो राष्ट्रे यस्यावसीदति\n",
    "12128034c": "अवृत्त्यान्त्यमनुष्योऽपि यो वै वेद शिबेर्वचः\n",
    "12128035a": "राज्ञः कोशबलं मूलं कोशमूलं पुनर्बलम्\n",
    "12128035c": "तन्मूलं सर्वधर्माणां धर्ममूलाः पुनः प्रजाः\n",
    "12128036a": "नान्यानपीडयित्वेह कोशः शक्यः कुतो बलम्\n",
    "12128036c": "तदर्थं पीडयित्वा च दोषं न प्राप्तुमर्हति\n",
    "12128037a": "अकार्यमपि यज्ञार्थं क्रियते यज्ञकर्मसु\n",
    "12128037c": "एतस्मात्कारणाद्राजा न दोषं प्राप्तुमर्हति\n",
    "12128038a": "अर्थार्थमन्यद्भवति विपरीतमथापरम्\n",
    "12128038c": "अनर्थार्थमथाप्यन्यत्तत्सर्वं ह्यर्थलक्षणम्\n",
    "12128038e": "एवं बुद्ध्या संप्रपश्येन्मेधावी कार्यनिश्चयम्\n",
    "12128039a": "यज्ञार्थमन्यद्भवति यज्ञे नार्थस्तथापरः\n",
    "12128039c": "यज्ञस्यार्थार्थमेवान्यत्तत्सर्वं यज्ञसाधनम्\n",
    "12128040a": "उपमामत्र वक्ष्यामि धर्मतत्त्वप्रकाशिनीम्\n",
    "12128040c": "यूपं छिन्दन्ति यज्ञार्थं तत्र ये परिपन्थिनः\n",
    "12128041a": "द्रुमाः केचन सामन्ता ध्रुवं छिन्दन्ति तानपि\n",
    "12128041c": "ते चापि निपतन्तोऽन्यान्निघ्नन्ति च वनस्पतीन्\n",
    "12128042a": "एवं कोशस्य महतो ये नराः परिपन्थिनः\n",
    "12128042c": "तानहत्वा न पश्यामि सिद्धिमत्र परंतप\n",
    "12128043a": "धनेन जयते लोकावुभौ परमिमं तथा\n",
    "12128043c": "सत्यं च धर्मवचनं यथा नास्त्यधनस्तथा\n",
    "12128044a": "सर्वोपायैराददीत धनं यज्ञप्रयोजनम्\n",
    "12128044c": "न तुल्यदोषः स्यादेवं कार्याकार्येषु भारत\n",
    "12128045a": "नैतौ संभवतो राजन्कथंचिदपि भारत\n",
    "12128045c": "न ह्यरण्येषु पश्यामि धनवृद्धानहं क्वचित्\n",
    "12128046a": "यदिदं दृश्यते वित्तं पृथिव्यामिह किंचन\n",
    "12128046c": "ममेदं स्यान्ममेदं स्यादित्ययं काङ्क्षते जनः\n",
    "12128047a": "न च राज्यसमो धर्मः कश्चिदस्ति परंतप\n",
    "12128047c": "धर्मं शंसन्ति ते राज्ञामापदर्थमितोऽन्यथा\n",
    "12128048a": "दानेन कर्मणा चान्ये तपसान्ये तपस्विनः\n",
    "12128048c": "बुद्ध्या दाक्ष्येण चाप्यन्ये चिन्वन्ति धनसंचयान्\n",
    "12128049a": "अधनं दुर्बलं प्राहुर्धनेन बलवान्भवेत्\n",
    "12128049c": "सर्वं धनवतः प्राप्यं सर्वं तरति कोशवान्\n",
    "12128049e": "कोशाद्धर्मश्च कामश्च परो लोकस्तथाप्ययम्\n",
    "12129001": "युधिष्ठिर उवाच\n",
    "12129001a": "क्षीणस्य दीर्घसूत्रस्य सानुक्रोशस्य बन्धुषु\n",
    "12129001c": "विरक्तपौरराष्ट्रस्य निर्द्रव्यनिचयस्य च\n",
    "12129002a": "परिशङ्कितमुख्यस्य स्रुतमन्त्रस्य भारत\n",
    "12129002c": "असंभावितमित्रस्य भिन्नामात्यस्य सर्वशः\n",
    "12129003a": "परचक्राभियातस्य दुर्बलस्य बलीयसा\n",
    "12129003c": "आपन्नचेतसो ब्रूहि किं कार्यमवशिष्यते\n",
    "12129004": "भीष्म उवाच\n",
    "12129004a": "बाह्यश्चेद्विजिगीषुः स्याद्धर्मार्थकुशलः शुचिः\n",
    "12129004c": "जवेन संधिं कुर्वीत पूर्वान्पूर्वान्विमोक्षयन्\n",
    "12129005a": "अधर्मविजिगीषुश्चेद्बलवान्पापनिश्चयः\n",
    "12129005c": "आत्मनः संनिरोधेन संधिं तेनाभियोजयेत्\n",
    "12129006a": "अपास्य राजधानीं वा तरेदन्येन वापदम्\n",
    "12129006c": "तद्भावभावे द्रव्याणि जीवन्पुनरुपार्जयेत्\n",
    "12129007a": "यास्तु स्युः केवलत्यागाच्छक्यास्तरितुमापदः\n",
    "12129007c": "कस्तत्राधिकमात्मानं संत्यजेदर्थधर्मवित्\n",
    "12129008a": "अवरोधाज्जुगुप्सेत का सपत्नधने दया\n",
    "12129008c": "न त्वेवात्मा प्रदातव्यः शक्ये सति कथंचन\n",
    "12129009": "युधिष्ठिर उवाच\n",
    "12129009a": "आभ्यन्तरे प्रकुपिते बाह्ये चोपनिपीडिते\n",
    "12129009c": "क्षीणे कोशे स्रुते मन्त्रे किं कार्यमवशिष्यते\n",
    "12129010": "भीष्म उवाच\n",
    "12129010a": "क्षिप्रं वा संधिकामः स्यात्क्षिप्रं वा तीक्ष्णविक्रमः\n",
    "12129010c": "पदापनयनं क्षिप्रमेतावत्सांपरायिकम्\n",
    "12129011a": "अनुरक्तेन पुष्टेन हृष्टेन जगतीपते\n",
    "12129011c": "अल्पेनापि हि सैन्येन महीं जयति पार्थिवः\n",
    "12129012a": "हतो वा दिवमारोहेद्विजयी क्षितिमावसेत्\n",
    "12129012c": "युद्धे तु संत्यजन्प्राणाञ्शक्रस्यैति सलोकताम्\n",
    "12129013a": "सर्वलोकागमं कृत्वा मृदुत्वं गन्तुमेव च\n",
    "12129013c": "विश्वासाद्विनयं कुर्याद्व्यवस्येद्वाप्युपानहौ\n",
    "12129014a": "अपक्रमितुमिच्छेद्वा यथाकामं तु सान्त्वयेत्\n",
    "12129014c": "विलिङ्गमित्वा मित्रेण ततः स्वयमुपक्रमेत्\n",
    "12130001": "युधिष्ठिर उवाच\n",
    "12130001a": "हीने परमके धर्मे सर्वलोकातिलङ्घिनि\n",
    "12130001c": "सर्वस्मिन्दस्युसाद्भूते पृथिव्यामुपजीवने\n",
    "12130002a": "केनास्मिन्ब्राह्मणो जीवेज्जघन्ये काल आगते\n",
    "12130002c": "असंत्यजन्पुत्रपौत्राननुक्रोशात्पितामह\n",
    "12130003": "भीष्म उवाच\n",
    "12130003a": "विज्ञानबलमास्थाय जीवितव्यं तथागते\n",
    "12130003c": "सर्वं साध्वर्थमेवेदमसाध्वर्थं न किंचन\n",
    "12130004a": "असाधुभ्यो निरादाय साधुभ्यो यः प्रयच्छति\n",
    "12130004c": "आत्मानं संक्रमं कृत्वा कृत्स्नधर्मविदेव सः\n",
    "12130005a": "सुरोषेणात्मनो राजन्राज्ये स्थितिमकोपयन्\n",
    "12130005c": "अदत्तमप्याददीत दातुर्वित्तं ममेति वा\n",
    "12130006a": "विज्ञानबलपूतो यो वर्तते निन्दितेष्वपि\n",
    "12130006c": "वृत्तविज्ञानवान्धीरः कस्तं किं वक्तुमर्हति\n",
    "12130007a": "येषां बलकृता वृत्तिर्नैषामन्याभिरोचते\n",
    "12130007c": "तेजसाभिप्रवर्धन्ते बलवन्तो युधिष्ठिर\n",
    "12130008a": "यदेव प्रकृतं शास्त्रमविशेषेण विन्दति\n",
    "12130008c": "तदेव मध्याः सेवन्ते मेधावी चाप्यथोत्तरम्\n",
    "12130009a": "ऋत्विक्पुरोहिताचार्यान्सत्कृतैरभिपूजितान्\n",
    "12130009c": "न ब्राह्मणान्यातयेत दोषान्प्राप्नोति यातयन्\n",
    "12130010a": "एतत्प्रमाणं लोकस्य चक्षुरेतत्सनातनम्\n",
    "12130010c": "तत्प्रमाणोऽवगाहेत तेन तत्साध्वसाधु वा\n",
    "12130011a": "बहूनि ग्रामवास्तव्या रोषाद्ब्रूयुः परस्परम्\n",
    "12130011c": "न तेषां वचनाद्राजा सत्कुर्याद्यातयेत वा\n",
    "12130012a": "न वाच्यः परिवादो वै न श्रोतव्यः कथंचन\n",
    "12130012c": "कर्णावेव पिधातव्यौ प्रस्थेयं वा ततोऽन्यतः\n",
    "12130013a": "न वै सतां वृत्तमेतत्परिवादो न पैशुनम्\n",
    "12130013c": "गुणानामेव वक्तारः सन्तः सत्सु युधिष्ठिर\n",
    "12130014a": "यथा समधुरौ दम्यौ सुदान्तौ साधुवाहिनौ\n",
    "12130014c": "धुरमुद्यम्य वहतस्तथा वर्तेत वै नृपः\n",
    "12130014e": "यथा यथास्य वहतः सहायाः स्युस्तथापरे\n",
    "12130015a": "आचारमेव मन्यन्ते गरीयो धर्मलक्षणम्\n",
    "12130015c": "अपरे नैवमिच्छन्ति ये शङ्खलिखितप्रियाः\n",
    "12130015e": "मार्दवादथ लोभाद्वा ते ब्रूयुर्वाक्यमीदृशम्\n",
    "12130016a": "आर्षमप्यत्र पश्यन्ति विकर्मस्थस्य यापनम्\n",
    "12130016c": "न चार्षात्सदृशं किंचित्प्रमाणं विद्यते क्वचित्\n",
    "12130017a": "देवा अपि विकर्मस्थं यातयन्ति नराधमम्\n",
    "12130017c": "व्याजेन विन्दन्वित्तं हि धर्मात्तु परिहीयते\n",
    "12130018a": "सर्वतः सत्कृतः सद्भिर्भूतिप्रभवकारणैः\n",
    "12130018c": "हृदयेनाभ्यनुज्ञातो यो धर्मस्तं व्यवस्यति\n",
    "12130019a": "यश्चतुर्गुणसंपन्नं धर्मं वेद स धर्मवित्\n",
    "12130019c": "अहेरिव हि धर्मस्य पदं दुःखं गवेषितुम्\n",
    "12130020a": "यथा मृगस्य विद्धस्य मृगव्याधः पदं नयेत्\n",
    "12130020c": "कक्षे रुधिरपातेन तथा धर्मपदं नयेत्\n",
    "12130021a": "एवं सद्भिर्विनीतेन पथा गन्तव्यमच्युत\n",
    "12130021c": "राजर्षीणां वृत्तमेतदवगच्छ युधिष्ठिर\n",
    "12131001": "भीष्म उवाच\n",
    "12131001a": "स्वराष्ट्रात्परराष्ट्राच्च कोशं संजनयेन्नृपः\n",
    "12131001c": "कोशाद्धि धर्मः कौन्तेय राज्यमूलः प्रवर्तते\n",
    "12131002a": "तस्मात्संजनयेत्कोशं संहृत्य परिपालयेत्\n",
    "12131002c": "परिपाल्यानुगृह्णीयादेष धर्मः सनातनः\n",
    "12131003a": "न कोशः शुद्धशौचेन न नृशंसेन जायते\n",
    "12131003c": "पदं मध्यममास्थाय कोशसंग्रहणं चरेत्\n",
    "12131004a": "अबलस्य कुतः कोशो ह्यकोशस्य कुतो बलम्\n",
    "12131004c": "अबलस्य कुतो राज्यमराज्ञः श्रीः कुतो भवेत्\n",
    "12131005a": "उच्चैर्वृत्तेः श्रियो हानिर्यथैव मरणं तथा\n",
    "12131005c": "तस्मात्कोशं बलं मित्राण्यथ राजा विवर्धयेत्\n",
    "12131006a": "हीनकोशं हि राजानमवजानन्ति मानवाः\n",
    "12131006c": "न चास्याल्पेन तुष्यन्ति कार्यमभ्युत्सहन्ति च\n",
    "12131007a": "श्रियो हि कारणाद्राजा सत्क्रियां लभते पराम्\n",
    "12131007c": "सास्य गूहति पापानि वासो गुह्यमिव स्त्रियाः\n",
    "12131008a": "ऋद्धिमस्यानुवर्तन्ते पुरा विप्रकृता जनाः\n",
    "12131008c": "शालावृका इवाजस्रं जिघांसूनिव विन्दति\n",
    "12131008e": "ईदृशस्य कुतो राज्ञः सुखं भरतसत्तम\n",
    "12131009a": "उद्यच्छेदेव न ग्लायेदुद्यमो ह्येव पौरुषम्\n",
    "12131009c": "अप्यपर्वणि भज्येत न नमेतेह कस्यचित्\n",
    "12131010a": "अप्यरण्यं समाश्रित्य चरेद्दस्युगणैः सह\n",
    "12131010c": "न त्वेवोद्धृतमर्यादैर्दस्युभिः सहितश्चरेत्\n",
    "12131010e": "दस्यूनां सुलभा सेना रौद्रकर्मसु भारत\n",
    "12131011a": "एकान्तेन ह्यमर्यादात्सर्वोऽप्युद्विजते जनः\n",
    "12131011c": "दस्यवोऽप्युपशङ्कन्ते निरनुक्रोशकारिणः\n",
    "12131012a": "स्थापयेदेव मर्यादां जनचित्तप्रसादिनीम्\n",
    "12131012c": "अल्पाप्यथेह मर्यादा लोके भवति पूजिता\n",
    "12131013a": "नायं लोकोऽस्ति न पर इति व्यवसितो जनः\n",
    "12131013c": "नालं गन्तुं च विश्वासं नास्तिके भयशङ्किनि\n",
    "12131014a": "यथा सद्भिः परादानमहिंसा दस्युभिस्तथा\n",
    "12131014c": "अनुरज्यन्ति भूतानि समर्यादेषु दस्युषु\n",
    "12131015a": "अयुध्यमानस्य वधो दारामर्शः कृतघ्नता\n",
    "12131015c": "ब्रह्मवित्तस्य चादानं निःशेषकरणं तथा\n",
    "12131015e": "स्त्रिया मोषः परिस्थानं दस्युष्वेतद्विगर्हितम्\n",
    "12131016a": "स एष एव भवति दस्युरेतानि वर्जयन्\n",
    "12131016c": "अभिसंदधते ये न विनाशायास्य भारत\n",
    "12131016e": "नशेषमेवोपालभ्य न कुर्वन्तीति निश्चयः\n",
    "12131017a": "तस्मात्सशेषं कर्तव्यं स्वाधीनमपि दस्युभिः\n",
    "12131017c": "न बलस्थोऽहमस्मीति नृशंसानि समाचरेत्\n",
    "12131018a": "सशेषकारिणस्तात शेषं पश्यन्ति सर्वतः\n",
    "12131018c": "निःशेषकारिणो नित्यमशेषकरणाद्भयम्\n",
    "12132001": "भीष्म उवाच\n",
    "12132001a": "अत्र कर्मान्तवचनं कीर्तयन्ति पुराविदः\n",
    "12132001c": "प्रत्यक्षावेव धर्मार्थौ क्षत्रियस्य विजानतः\n",
    "12132001e": "तत्र न व्यवधातव्यं परोक्षा धर्मयापना\n",
    "12132002a": "अधर्मो धर्म इत्येतद्यथा वृकपदं तथा\n",
    "12132002c": "धर्माधर्मफले जातु न ददर्शेह कश्चन\n",
    "12132003a": "बुभूषेद्बलवानेव सर्वं बलवतो वशे\n",
    "12132003c": "श्रियं बलममात्यांश्च बलवानिह विन्दति\n",
    "12132004a": "यो ह्यनाढ्यः स पतितस्तदुच्छिष्टं यदल्पकम्\n",
    "12132004c": "बह्वपथ्यं बलवति न किंचित्त्रायते भयात्\n",
    "12132005a": "उभौ सत्याधिकारौ तौ त्रायेते महतो भयात्\n",
    "12132005c": "अति धर्माद्बलं मन्ये बलाद्धर्मः प्रवर्तते\n",
    "12132006a": "बले प्रतिष्ठितो धर्मो धरण्यामिव जङ्गमः\n",
    "12132006c": "धूमो वायोरिव वशं बलं धर्मोऽनुवर्तते\n",
    "12132007a": "अनीश्वरे बलं धर्मो द्रुमं वल्लीव संश्रिता\n",
    "12132007c": "वश्यो बलवतां धर्मः सुखं भोगवतामिव\n",
    "12132007e": "नास्त्यसाध्यं बलवतां सर्वं बलवतां शुचि\n",
    "12132008a": "दुराचारः क्षीणबलः परिमाणं नियच्छति\n",
    "12132008c": "अथ तस्मादुद्विजते सर्वो लोको वृकादिव\n",
    "12132009a": "अपध्वस्तो ह्यवमतो दुःखं जीवति जीवितम्\n",
    "12132009c": "जीवितं यदवक्षिप्तं यथैव मरणं तथा\n",
    "12132010a": "यदेनमाहुः पापेन चारित्रेण विनिक्षतम्\n",
    "12132010c": "स भृशं तप्यतेऽनेन वाक्शल्येन परिक्षतः\n",
    "12132011a": "अत्रैतदाहुराचार्याः पापस्य परिमोक्षणे\n",
    "12132011c": "त्रयीं विद्यां निषेवेत तथोपासीत स द्विजान्\n",
    "12132012a": "प्रसादयेन्मधुरया वाचाप्यथ च कर्मणा\n",
    "12132012c": "महामनाश्चैव भवेद्विवहेच्च महाकुले\n",
    "12132013a": "इत्यस्मीति वदेदेवं परेषां कीर्तयन्गुणान्\n",
    "12132013c": "जपेदुदकशीलः स्यात्पेशलो नातिजल्पनः\n",
    "12132014a": "ब्रह्मक्षत्रं संप्रविशेद्बहु कृत्वा सुदुष्करम्\n",
    "12132014c": "उच्यमानोऽपि लोकेन बहु तत्तदचिन्तयन्\n",
    "12132015a": "अपापो ह्येवमाचारः क्षिप्रं बहुमतो भवेत्\n",
    "12132015c": "सुखं वित्तं च भुञ्जीत वृत्तेनैतेन गोपयेत्\n",
    "12132015e": "लोके च लभते पूजां परत्र च महत्फलम्\n",
    "12133001": "भीष्म उवाच\n",
    "12133001a": "अत्राप्युदाहरन्तीममितिहासं पुरातनम्\n",
    "12133001c": "यथा दस्युः समर्यादः प्रेत्यभावे न नश्यति\n",
    "12133002a": "प्रहर्ता मतिमाञ्शूरः श्रुतवाननृशंसवान्\n",
    "12133002c": "रक्षन्नक्षयिणं धर्मं ब्रह्मण्यो गुरुपूजकः\n",
    "12133003a": "निषाद्यां क्षत्रियाज्जातः क्षत्रधर्मानुपालकः\n",
    "12133003c": "कापव्यो नाम नैषादिर्दस्युत्वात्सिद्धिमाप्तवान्\n",
    "12133004a": "अरण्ये सायपूर्वाह्णे मृगयूथप्रकोपिता\n",
    "12133004c": "विधिज्ञो मृगजातीनां निपानानां च कोविदः\n",
    "12133005a": "सर्वकाननदेशज्ञः पारियात्रचरः सदा\n",
    "12133005c": "धर्मज्ञः सर्वभूतानाममोघेषुर्दृढायुधः\n",
    "12133006a": "अप्यनेकशताः सेना एक एव जिगाय सः\n",
    "12133006c": "स वृद्धावन्धपितरौ महारण्येऽभ्यपूजयत्\n",
    "12133007a": "मधुमांसैर्मूलफलैरन्नैरुच्चावचैरपि\n",
    "12133007c": "सत्कृत्य भोजयामास सम्यक्परिचचार च\n",
    "12133008a": "आरण्यकान्प्रव्रजितान्ब्राह्मणान्परिपालयन्\n",
    "12133008c": "अपि तेभ्यो मृगान्हत्वा निनाय च महावने\n",
    "12133009a": "ये स्म न प्रतिगृह्णन्ति दस्युभोजनशङ्कया\n",
    "12133009c": "तेषामासज्य गेहेषु काल्य एव स गच्छति\n",
    "12133010a": "तं बहूनि सहस्राणि ग्रामणित्वेऽभिवव्रिरे\n",
    "12133010c": "निर्मर्यादानि दस्यूनां निरनुक्रोशकारिणाम्\n",
    "12133011": "दस्यव ऊचुः\n",
    "12133011a": "मुहूर्तदेशकालज्ञ प्राज्ञ शीलदृढायुध\n",
    "12133011c": "ग्रामणीर्भव नो मुख्यः सर्वेषामेव संमतः\n",
    "12133012a": "यथा यथा वक्ष्यसि नः करिष्यामस्तथा तथा\n",
    "12133012c": "पालयास्मान्यथान्यायं यथा माता यथा पिता\n",
    "12133013": "कापव्य उवाच\n",
    "12133013a": "मा वधीस्त्वं स्त्रियं भीरुं मा शिशुं मा तपस्विनम्\n",
    "12133013c": "नायुध्यमानो हन्तव्यो न च ग्राह्या बलात्स्त्रियः\n",
    "12133014a": "सर्वथा स्त्री न हन्तव्या सर्वसत्त्वेषु युध्यता\n",
    "12133014c": "नित्यं गोब्राह्मणे स्वस्ति योद्धव्यं च तदर्थतः\n",
    "12133015a": "सस्यं च नापहन्तव्यं सीरविघ्नं च मा कृथाः\n",
    "12133015c": "पूज्यन्ते यत्र देवाश्च पितरोऽतिथयस्तथा\n",
    "12133016a": "सर्वभूतेष्वपि च वै ब्राह्मणो मोक्षमर्हति\n",
    "12133016c": "कार्या चापचितिस्तेषां सर्वस्वेनापि या भवेत्\n",
    "12133017a": "यस्य ह्येते संप्ररुष्टा मन्त्रयन्ति पराभवम्\n",
    "12133017c": "न तस्य त्रिषु लोकेषु त्राता भवति कश्चन\n",
    "12133018a": "यो ब्राह्मणान्परिभवेद्विनाशं वापि रोचयेत्\n",
    "12133018c": "सूर्योदय इवावश्यं ध्रुवं तस्य पराभवः\n",
    "12133019a": "इहैव फलमासीनः प्रत्याकाङ्क्षति शक्तितः\n",
    "12133019c": "ये ये नो न प्रदास्यन्ति तांस्तान्सेनाभियास्यति\n",
    "12133020a": "शिष्ट्यर्थं विहितो दण्डो न वधार्थं विनिश्चयः\n",
    "12133020c": "ये च शिष्टान्प्रबाधन्ते धर्मस्तेषां वधः स्मृतः\n",
    "12133021a": "ये हि राष्ट्रोपरोधेन वृत्तिं कुर्वन्ति केचन\n",
    "12133021c": "तदेव तेऽनु मीयन्ते कुणपं कृमयो यथा\n",
    "12133022a": "ये पुनर्धर्मशास्त्रेण वर्तेरन्निह दस्यवः\n",
    "12133022c": "अपि ते दस्यवो भूत्वा क्षिप्रं सिद्धिमवाप्नुयुः\n",
    "12133023": "भीष्म उवाच\n",
    "12133023a": "तत्सर्वमुपचक्रुस्ते कापव्यस्यानुशासनम्\n",
    "12133023c": "वृत्तिं च लेभिरे सर्वे पापेभ्यश्चाप्युपारमन्\n",
    "12133024a": "कापव्यः कर्मणा तेन महतीं सिद्धिमाप्तवान्\n",
    "12133024c": "साधूनामाचरन्क्षेमं दस्यून्पापान्निवर्तयन्\n",
    "12133025a": "इदं कापव्यचरितं यो नित्यमनुकीर्तयेत्\n",
    "12133025c": "नारण्येभ्यः स भूतेभ्यो भयमार्छेत्कदाचन\n",
    "12133026a": "भयं तस्य न मर्त्येभ्यो नामर्त्येभ्यः कथंचन\n",
    "12133026c": "न सतो नासतो राजन्स ह्यरण्येषु गोपतिः\n",
    "12134001": "भीष्म उवाच\n",
    "12134001a": "अत्र गाथा ब्रह्मगीताः कीर्तयन्ति पुराविदः\n",
    "12134001c": "येन मार्गेण राजानः कोशं संजनयन्ति च\n",
    "12134002a": "न धनं यज्ञशीलानां हार्यं देवस्वमेव तत्\n",
    "12134002c": "दस्यूनां निष्क्रियाणां च क्षत्रियो हर्तुमर्हति\n",
    "12134003a": "इमाः प्रजाः क्षत्रियाणां रक्ष्याश्चाद्याश्च भारत\n",
    "12134003c": "धनं हि क्षत्रियस्येह द्वितीयस्य न विद्यते\n",
    "12134004a": "तदस्य स्याद्बलार्थं वा धनं यज्ञार्थमेव वा\n",
    "12134004c": "अभोग्या ह्योषधीश्छित्त्वा भोग्या एव पचन्त्युत\n",
    "12134005a": "यो वै न देवान्न पितॄन्न मर्त्यान्हविषार्चति\n",
    "12134005c": "आनन्तिकां तां धनितामाहुर्वेदविदो जनाः\n",
    "12134006a": "हरेत्तद्द्रविणं राजन्धार्मिकः पृथिवीपतिः\n",
    "12134006c": "न हि तत्प्रीणयेल्लोकान्न कोशं तद्विधं नृपः\n",
    "12134007a": "असाधुभ्यो निरादाय साधुभ्यो यः प्रयच्छति\n",
    "12134007c": "आत्मानं संक्रमं कृत्वा मन्ये धर्मविदेव सः\n",
    "12134008a": "औद्भिज्जा जन्तवः केचिद्युक्तवाचो यथा तथा\n",
    "12134008c": "अनिष्टतः संभवन्ति तथायज्ञः प्रतायते\n",
    "12134009a": "यथैव दंशमशकं यथा चाण्डपिपीलिकम्\n",
    "12134009c": "सैव वृत्तिरयज्ञेषु तथा धर्मो विधीयते\n",
    "12134010a": "यथा ह्यकस्माद्भवति भूमौ पांसुतृणोलपम्\n",
    "12134010c": "तथैवेह भवेद्धर्मः सूक्ष्मः सूक्ष्मतरोऽपि च\n",
    "12135001": "भीष्म उवाच\n",
    "12135001a": "अत्रैव चेदमव्यग्रः शृण्वाख्यानमनुत्तमम्\n",
    "12135001c": "दीर्घसूत्रं समाश्रित्य कार्याकार्यविनिश्चये\n",
    "12135002a": "नातिगाधे जलस्थाये सुहृदः शकुलास्त्रयः\n",
    "12135002c": "प्रभूतमत्स्ये कौन्तेय बभूवुः सहचारिणः\n",
    "12135003a": "अत्रैकः प्राप्तकालज्ञो दीर्घदर्शी तथापरः\n",
    "12135003c": "दीर्घसूत्रश्च तत्रैकस्त्रयाणां जलचारिणाम्\n",
    "12135004a": "कदाचित्तज्जलस्थायं मत्स्यबन्धाः समन्ततः\n",
    "12135004c": "निःस्रावयामासुरथो निम्नेषु विविधैर्मुखैः\n",
    "12135005a": "प्रक्षीयमाणं तं बुद्ध्वा जलस्थायं भयागमे\n",
    "12135005c": "अब्रवीद्दीर्घदर्शी तु तावुभौ सुहृदौ तदा\n",
    "12135006a": "इयमापत्समुत्पन्ना सर्वेषां सलिलौकसाम्\n",
    "12135006c": "शीघ्रमन्यत्र गच्छामः पन्था यावन्न दुष्यति\n",
    "12135007a": "अनागतमनर्थं हि सुनयैर्यः प्रबाधते\n",
    "12135007c": "न स संशयमाप्नोति रोचतां वां व्रजामहे\n",
    "12135008a": "दीर्घसूत्रस्तु यस्तत्र सोऽब्रवीत्सम्यगुच्यते\n",
    "12135008c": "न तु कार्या त्वरा यावदिति मे निश्चिता मतिः\n",
    "12135009a": "अथ संप्रतिपत्तिज्ञः प्राब्रवीद्दीर्घदर्शिनम्\n",
    "12135009c": "प्राप्ते काले न मे किंचिन्न्यायतः परिहास्यते\n",
    "12135010a": "एवमुक्तो निराक्रामद्दीर्घदर्शी महामतिः\n",
    "12135010c": "जगाम स्रोतसैकेन गम्भीरसलिलाशयम्\n",
    "12135011a": "ततः प्रस्रुततोयं तं समीक्ष्य सलिलाशयम्\n",
    "12135011c": "बबन्धुर्विविधैर्योगैर्मत्स्यान्मत्स्योपजीविनः\n",
    "12135012a": "विलोड्यमाने तस्मिंस्तु स्रुततोये जलाशये\n",
    "12135012c": "अगच्छद्ग्रहणं तत्र दीर्घसूत्रः सहापरैः\n",
    "12135013a": "उद्दानं क्रियमाणं च मत्स्यानां वीक्ष्य रज्जुभिः\n",
    "12135013c": "प्रविश्यान्तरमन्येषामग्रसत्प्रतिपत्तिमान्\n",
    "12135014a": "ग्रस्तमेव तदुद्दानं गृहीत्वास्त तथैव सः\n",
    "12135014c": "सर्वानेव तु तांस्तत्र ते विदुर्ग्रथिता इति\n",
    "12135015a": "ततः प्रक्षाल्यमानेषु मत्स्येषु विमले जले\n",
    "12135015c": "त्यक्त्वा रज्जुं विमुक्तोऽभूच्छीघ्रं संप्रतिपत्तिमान्\n",
    "12135016a": "दीर्घसूत्रस्तु मन्दात्मा हीनबुद्धिरचेतनः\n",
    "12135016c": "मरणं प्राप्तवान्मूढो यथैवोपहतेन्द्रियः\n",
    "12135017a": "एवं प्राप्ततमं कालं यो मोहान्नावबुध्यते\n",
    "12135017c": "स विनश्यति वै क्षिप्रं दीर्घसूत्रो यथा झषः\n",
    "12135018a": "आदौ न कुरुते श्रेयः कुशलोऽस्मीति यः पुमान्\n",
    "12135018c": "स संशयमवाप्नोति यथा संप्रतिपत्तिमान्\n",
    "12135019a": "अनागतविधानं तु यो नरः कुरुते क्षमम्\n",
    "12135019c": "श्रेयः प्राप्नोति सोऽत्यर्थं दीर्घदर्शी यथा ह्यसौ\n",
    "12135020a": "कलाः काष्ठा मुहूर्ताश्च दिना नाड्यः क्षणा लवाः\n",
    "12135020c": "पक्षा मासाश्च ऋतवस्तुल्याः संवत्सराणि च\n",
    "12135021a": "पृथिवी देश इत्युक्तः कालः स च न दृश्यते\n",
    "12135021c": "अभिप्रेतार्थसिद्ध्यर्थं न्यायतो यच्च तत्तथा\n",
    "12135022a": "एतौ धर्मार्थशास्त्रेषु मोक्षशास्त्रेषु चर्षिभिः\n",
    "12135022c": "प्रधानाविति निर्दिष्टौ कामेशाभिमतौ नृणाम्\n",
    "12135023a": "परीक्ष्यकारी युक्तस्तु सम्यक्समुपपादयेत्\n",
    "12135023c": "देशकालावभिप्रेतौ ताभ्यां फलमवाप्नुयात्\n",
    "12136001": "युधिष्ठिर उवाच\n",
    "12136001a": "सर्वत्र बुद्धिः कथिता श्रेष्ठा ते भरतर्षभ\n",
    "12136001c": "अनागता तथोत्पन्ना दीर्घसूत्रा विनाशिनी\n",
    "12136002a": "तदिच्छामि परां बुद्धिं श्रोतुं भरतसत्तम\n",
    "12136002c": "यथा राजन्न मुह्येत शत्रुभिः परिवारितः\n",
    "12136003a": "धर्मार्थकुशल प्राज्ञ सर्वशास्त्रविशारद\n",
    "12136003c": "पृच्छामि त्वा कुरुश्रेष्ठ तन्मे व्याख्यातुमर्हसि\n",
    "12136004a": "शत्रुभिर्बहुभिर्ग्रस्तो यथा वर्तेत पार्थिवः\n",
    "12136004c": "एतदिच्छाम्यहं श्रोतुं सर्वमेव यथाविधि\n",
    "12136005a": "विषमस्थं हि राजानं शत्रवः परिपन्थिनः\n",
    "12136005c": "बहवोऽप्येकमुद्धर्तुं यतन्ते पूर्वतापिताः\n",
    "12136006a": "सर्वतः प्रार्थ्यमानेन दुर्बलेन महाबलैः\n",
    "12136006c": "एकेनैवासहायेन शक्यं स्थातुं कथं भवेत्\n",
    "12136007a": "कथं मित्रमरिं चैव विन्देत भरतर्षभ\n",
    "12136007c": "चेष्टितव्यं कथं चात्र शत्रोर्मित्रस्य चान्तरे\n",
    "12136008a": "प्रज्ञातलक्षणे राजन्नमित्रे मित्रतां गते\n",
    "12136008c": "कथं नु पुरुषः कुर्यात्किं वा कृत्वा सुखी भवेत्\n",
    "12136009a": "विग्रहं केन वा कुर्यात्संधिं वा केन योजयेत्\n",
    "12136009c": "कथं वा शत्रुमध्यस्थो वर्तेताबलवानिति\n",
    "12136010a": "एतद्वै सर्वकृत्यानां परं कृत्यं परंतप\n",
    "12136010c": "नैतस्य कश्चिद्वक्तास्ति श्रोता चापि सुदुर्लभः\n",
    "12136011a": "ऋते शांतनवाद्भीष्मात्सत्यसंधाज्जितेन्द्रियात्\n",
    "12136011c": "तदन्विष्य महाबाहो सर्वमेतद्वदस्व मे\n",
    "12136012": "भीष्म उवाच\n",
    "12136012a": "त्वद्युक्तोऽयमनुप्रश्नो युधिष्ठिर गुणोदयः\n",
    "12136012c": "शृणु मे पुत्र कार्त्स्न्येन गुह्यमापत्सु भारत\n",
    "12136013a": "अमित्रो मित्रतां याति मित्रं चापि प्रदुष्यति\n",
    "12136013c": "सामर्थ्ययोगात्कार्याणां तद्गत्या हि सदा गतिः\n",
    "12136014a": "तस्माद्विश्वसितव्यं च विग्रहं च समाचरेत्\n",
    "12136014c": "देशं कालं च विज्ञाय कार्याकार्यविनिश्चये\n",
    "12136015a": "संधातव्यं बुधैर्नित्यं व्यवस्यं च हितार्थिभिः\n",
    "12136015c": "अमित्रैरपि संधेयं प्राणा रक्ष्याश्च भारत\n",
    "12136016a": "यो ह्यमित्रैर्नरो नित्यं न संदध्यादपण्डितः\n",
    "12136016c": "न सोऽर्थमाप्नुयात्किंचित्फलान्यपि च भारत\n",
    "12136017a": "यस्त्वमित्रेण संधत्ते मित्रेण च विरुध्यते\n",
    "12136017c": "अर्थयुक्तिं समालोक्य सुमहद्विन्दते फलम्\n",
    "12136018a": "अत्राप्युदाहरन्तीममितिहासं पुरातनम्\n",
    "12136018c": "मार्जारस्य च संवादं न्यग्रोधे मूषकस्य च\n",
    "12136019a": "वने महति कस्मिंश्चिन्न्यग्रोधः सुमहानभूत्\n",
    "12136019c": "लताजालपरिच्छन्नो नानाद्विजगणायुतः\n",
    "12136020a": "स्कन्धवान्मेघसंकाशः शीतच्छायो मनोरमः\n",
    "12136020c": "वैरन्त्यमभितो जातस्तरुर्व्यालमृगाकुलः\n",
    "12136021a": "तस्य मूलं समाश्रित्य कृत्वा शतमुखं बिलम्\n",
    "12136021c": "वसति स्म महाप्राज्ञः पलितो नाम मूषकः\n",
    "12136022a": "शाखाश्च तस्य संश्रित्य वसति स्म सुखं पुरः\n",
    "12136022c": "लोमशो नाम मार्जारः पक्षिसत्त्वावसादकः\n",
    "12136023a": "तत्र चागत्य चण्डालो वैरन्त्यकृतकेतनः\n",
    "12136023c": "अयोजयत्तमुन्माथं नित्यमस्तं गते रवौ\n",
    "12136024a": "तत्र स्नायुमयान्पाशान्यथावत्संनिधाय सः\n",
    "12136024c": "गृहं गत्वा सुखं शेते प्रभातामेति शर्वरीम्\n",
    "12136025a": "तत्र स्म नित्यं बध्यन्ते नक्तं बहुविधा मृगाः\n",
    "12136025c": "कदाचित्तत्र मार्जारस्त्वप्रमत्तोऽप्यबध्यत\n",
    "12136026a": "तस्मिन्बद्धे महाप्राज्ञः शत्रौ नित्याततायिनि\n",
    "12136026c": "तं कालं पलितो ज्ञात्वा विचचार सुनिर्भयः\n",
    "12136027a": "तेनानुचरता तस्मिन्वने विश्वस्तचारिणा\n",
    "12136027c": "भक्षं विचरमाणेन नचिराद्दृष्टमामिषम्\n",
    "12136028a": "स तमुन्माथमारुह्य तदामिषमभक्षयत्\n",
    "12136028c": "तस्योपरि सपत्नस्य बद्धस्य मनसा हसन्\n",
    "12136029a": "आमिषे तु प्रसक्तः स कदाचिदवलोकयन्\n",
    "12136029c": "अपश्यदपरं घोरमात्मनः शत्रुमागतम्\n",
    "12136030a": "शरप्रसूनसंकाशं महीविवरशायिनम्\n",
    "12136030c": "नकुलं हरिकं नाम चपलं ताम्रलोचनम्\n",
    "12136031a": "तेन मूषकगन्धेन त्वरमाणमुपागतम्\n",
    "12136031c": "भक्षार्थं लेलिहद्वक्त्रं भूमावूर्ध्वमुखं स्थितम्\n",
    "12136032a": "शाखागतमरिं चान्यदपश्यत्कोटरालयम्\n",
    "12136032c": "उलूकं चन्द्रकं नाम तीक्ष्णतुण्डं क्षपाचरम्\n",
    "12136033a": "गतस्य विषयं तस्य नकुलोलूकयोस्तदा\n",
    "12136033c": "अथास्यासीदियं चिन्ता तत्प्राप्य सुमहद्भयम्\n",
    "12136034a": "आपद्यस्यां सुकष्टायां मरणे समुपस्थिते\n",
    "12136034c": "समन्ताद्भय उत्पन्ने कथं कार्यं हितैषिणा\n",
    "12136035a": "स तथा सर्वतो रुद्धः सर्वत्र समदर्शनः\n",
    "12136035c": "अभवद्भयसंतप्तश्चक्रे चेमां परां गतिम्\n",
    "12136036a": "आपद्विनाशभूयिष्ठा शतैकीयं च जीवितम्\n",
    "12136036c": "समन्तसंशया चेयमस्मानापदुपस्थिता\n",
    "12136037a": "गतं हि सहसा भूमिं नकुलो मां समाप्नुयात्\n",
    "12136037c": "उलूकश्चेह तिष्ठन्तं मार्जारः पाशसंक्षयात्\n",
    "12136038a": "न त्वेवास्मद्विधः प्राज्ञः संमोहं गन्तुमर्हति\n",
    "12136038c": "करिष्ये जीविते यत्नं यावदुच्छ्वासनिग्रहम्\n",
    "12136039a": "न हि बुद्ध्यान्विताः प्राज्ञा नीतिशास्त्रविशारदाः\n",
    "12136039c": "संभ्रमन्त्यापदं प्राप्य महतोऽर्थानवाप्य च\n",
    "12136040a": "न त्वन्यामिह मार्जाराद्गतिं पश्यामि सांप्रतम्\n",
    "12136040c": "विषमस्थो ह्ययं जन्तुः कृत्यं चास्य महन्मया\n",
    "12136041a": "जीवितार्थी कथं त्वद्य प्रार्थितः शत्रुभिस्त्रिभिः\n",
    "12136041c": "तस्मादिममहं शत्रुं मार्जारं संश्रयामि वै\n",
    "12136042a": "क्षत्रविद्यां समाश्रित्य हितमस्योपधारये\n",
    "12136042c": "येनेमं शत्रुसंघातं मतिपूर्वेण वञ्चये\n",
    "12136043a": "अयमत्यन्तशत्रुर्मे वैषम्यं परमं गतः\n",
    "12136043c": "मूढो ग्राहयितुं स्वार्थं संगत्या यदि शक्यते\n",
    "12136044a": "कदाचिद्व्यसनं प्राप्य संधिं कुर्यान्मया सह\n",
    "12136044c": "बलिना संनिविष्टस्य शत्रोरपि परिग्रहः\n",
    "12136044e": "कार्य इत्याहुराचार्या विषमे जीवितार्थिना\n",
    "12136045a": "श्रेयान्हि पण्डितः शत्रुर्न च मित्रमपण्डितम्\n",
    "12136045c": "मम ह्यमित्रे मार्जारे जीवितं संप्रतिष्ठितम्\n",
    "12136046a": "हन्तैनं संप्रवक्ष्यामि हेतुमात्माभिरक्षणे\n",
    "12136046c": "अपीदानीमयं शत्रुः संगत्या पण्डितो भवेत्\n",
    "12136047a": "ततोऽर्थगतितत्त्वज्ञः संधिविग्रहकालवित्\n",
    "12136047c": "सान्त्वपूर्वमिदं वाक्यं मार्जारं मूषकोऽब्रवीत्\n",
    "12136048a": "सौहृदेनाभिभाषे त्वा कच्चिन्मार्जार जीवसि\n",
    "12136048c": "जीवितं हि तवेच्छामि श्रेयः साधारणं हि नौ\n",
    "12136049a": "न ते सौम्य विषत्तव्यं जीविष्यसि यथा पुरा\n",
    "12136049c": "अहं त्वामुद्धरिष्यामि प्राणाञ्जह्यां हि ते कृते\n",
    "12136050a": "अस्ति कश्चिदुपायोऽत्र पुष्कलः प्रतिभाति माम्\n",
    "12136050c": "येन शक्यस्त्वया मोक्षः प्राप्तुं श्रेयो यथा मया\n",
    "12136051a": "मया ह्युपायो दृष्टोऽयं विचार्य मतिमात्मनः\n",
    "12136051c": "आत्मार्थं च त्वदर्थं च श्रेयः साधारणं हि नौ\n",
    "12136052a": "इदं हि नकुलोलूकं पापबुद्ध्यभितः स्थितम्\n",
    "12136052c": "न धर्षयति मार्जार तेन मे स्वस्ति सांप्रतम्\n",
    "12136053a": "कूजंश्चपलनेत्रोऽयं कौशिको मां निरीक्षते\n",
    "12136053c": "नगशाखाग्रहस्तिष्ठंस्तस्याहं भृशमुद्विजे\n",
    "12136054a": "सतां साप्तपदं सख्यं सवासो मेऽसि पण्डितः\n",
    "12136054c": "सांवास्यकं करिष्यामि नास्ति ते मृत्युतो भयम्\n",
    "12136055a": "न हि शक्नोषि मार्जार पाशं छेत्तुं विना मया\n",
    "12136055c": "अहं छेत्स्यामि ते पाशं यदि मां त्वं न हिंससि\n",
    "12136056a": "त्वमाश्रितो नगस्याग्रं मूलं त्वहमुपाश्रितः\n",
    "12136056c": "चिरोषिताविहावां वै वृक्षेऽस्मिन्विदितं हि ते\n",
    "12136057a": "यस्मिन्नाश्वसते कश्चिद्यश्च नाश्वसते क्वचित्\n",
    "12136057c": "न तौ धीराः प्रशंसन्ति नित्यमुद्विग्नचेतसौ\n",
    "12136058a": "तस्माद्विवर्धतां प्रीतिः सत्या संगतिरस्तु नौ\n",
    "12136058c": "कालातीतमपार्थं हि न प्रशंसन्ति पण्डिताः\n",
    "12136059a": "अर्थयुक्तिमिमां तावद्यथाभूतां निशामय\n",
    "12136059c": "तव जीवितमिच्छामि त्वं ममेच्छसि जीवितम्\n",
    "12136060a": "कश्चित्तरति काष्ठेन सुगम्भीरां महानदीम्\n",
    "12136060c": "स तारयति तत्काष्ठं स च काष्ठेन तार्यते\n",
    "12136061a": "ईदृशो नौ समायोगो भविष्यति सुनिस्तरः\n",
    "12136061c": "अहं त्वां तारयिष्यामि त्वं च मां तारयिष्यसि\n",
    "12136062a": "एवमुक्त्वा तु पलितस्तदर्थमुभयोर्हितम्\n",
    "12136062c": "हेतुमद्ग्रहणीयं च कालाकाङ्क्षी व्यपैक्षत\n",
    "12136063a": "अथ सुव्याहृतं तस्य श्रुत्वा शत्रुर्विचक्षणः\n",
    "12136063c": "हेतुमद्ग्रहणीयार्थं मार्जारो वाक्यमब्रवीत्\n",
    "12136064a": "बुद्धिमान्वाक्यसंपन्नस्तद्वाक्यमनुवर्णयन्\n",
    "12136064c": "तामवस्थामवेक्ष्यान्त्यां साम्नैव प्रत्यपूजयत्\n",
    "12136065a": "ततस्तीक्ष्णाग्रदशनो वैडूर्यमणिलोचनः\n",
    "12136065c": "मूषकं मन्दमुद्वीक्ष्य मार्जारो लोमशोऽब्रवीत्\n",
    "12136066a": "नन्दामि सौम्य भद्रं ते यो मां जीवन्तमिच्छसि\n",
    "12136066c": "श्रेयश्च यदि जानीषे क्रियतां मा विचारय\n",
    "12136067a": "अहं हि दृढमापन्नस्त्वमापन्नतरो मया\n",
    "12136067c": "द्वयोरापन्नयोः संधिः क्रियतां मा विचारय\n",
    "12136068a": "विधत्स्व प्राप्तकालं यत्कार्यं सिध्यतु चावयोः\n",
    "12136068c": "मयि कृच्छ्राद्विनिर्मुक्ते न विनङ्क्ष्यति ते कृतम्\n",
    "12136069a": "न्यस्तमानोऽस्मि भक्तोऽस्मि शिष्यस्त्वद्धितकृत्तथा\n",
    "12136069c": "निदेशवशवर्ती च भवन्तं शरणं गतः\n",
    "12136070a": "इत्येवमुक्तः पलितो मार्जारं वशमागतम्\n",
    "12136070c": "वाक्यं हितमुवाचेदमभिनीतार्थमर्थवत्\n",
    "12136071a": "उदारं यद्भवानाह नैतच्चित्रं भवद्विधे\n",
    "12136071c": "विदितो यस्तु मार्गो मे हितार्थं शृणु तं मम\n",
    "12136072a": "अहं त्वानुप्रवेक्ष्यामि नकुलान्मे महद्भयम्\n",
    "12136072c": "त्रायस्व मां मा वधीश्च शक्तोऽस्मि तव मोक्षणे\n",
    "12136073a": "उलूकाच्चैव मां रक्ष क्षुद्रः प्रार्थयते हि माम्\n",
    "12136073c": "अहं छेत्स्यामि ते पाशान्सखे सत्येन ते शपे\n",
    "12136074a": "तद्वचः संगतं श्रुत्वा लोमशो युक्तमर्थवत्\n",
    "12136074c": "हर्षादुद्वीक्ष्य पलितं स्वागतेनाभ्यपूजयत्\n",
    "12136075a": "स तं संपूज्य पलितं मार्जारः सौहृदे स्थितः\n",
    "12136075c": "सुविचिन्त्याब्रवीद्धीरः प्रीतस्त्वरित एव हि\n",
    "12136076a": "क्षिप्रमागच्छ भद्रं ते त्वं मे प्राणसमः सखा\n",
    "12136076c": "तव प्राज्ञ प्रसादाद्धि क्षिप्रं प्राप्स्यामि जीवितम्\n",
    "12136077a": "यद्यदेवंगतेनाद्य शक्यं कर्तुं मया तव\n",
    "12136077c": "तदाज्ञापय कर्ताहं संधिरेवास्तु नौ सखे\n",
    "12136078a": "अस्मात्ते संशयान्मुक्तः समित्रगणबान्धवः\n",
    "12136078c": "सर्वकार्याणि कर्ताहं प्रियाणि च हितानि च\n",
    "12136079a": "मुक्तश्च व्यसनादस्मात्सौम्याहमपि नाम ते\n",
    "12136079c": "प्रीतिमुत्पादयेयं च प्रतिकर्तुं च शक्नुयाम्\n",
    "12136080a": "ग्राहयित्वा तु तं स्वार्थं मार्जारं मूषकस्तदा\n",
    "12136080c": "प्रविवेश सुविस्रब्धः सम्यगर्थांश्चचार ह\n",
    "12136081a": "एवमाश्वासितो विद्वान्मार्जारेण स मूषकः\n",
    "12136081c": "मार्जारोरसि विस्रब्धः सुष्वाप पितृमातृवत्\n",
    "12136082a": "लीनं तु तस्य गात्रेषु मार्जारस्याथ मूषकम्\n",
    "12136082c": "तौ दृष्ट्वा नकुलोलूकौ निराशौ जग्मतुर्गृहान्\n",
    "12136083a": "लीनस्तु तस्य गात्रेषु पलितो देशकालवित्\n",
    "12136083c": "चिच्छेद पाशान्नृपते कालाकाङ्क्षी शनैः शनैः\n",
    "12136084a": "अथ बन्धपरिक्लिष्टो मार्जारो वीक्ष्य मूषकम्\n",
    "12136084c": "छिन्दन्तं वै तदा पाशानत्वरन्तं त्वरान्वितः\n",
    "12136085a": "तमत्वरन्तं पलितं पाशानां छेदने तदा\n",
    "12136085c": "संचोदयितुमारेभे मार्जारो मूषकं तदा\n",
    "12136086a": "किं सौम्य नाभित्वरसे किं कृतार्थोऽवमन्यसे\n",
    "12136086c": "छिन्धि पाशानमित्रघ्न पुरा श्वपच एति सः\n",
    "12136087a": "इत्युक्तस्त्वरता तेन मतिमान्पलितोऽब्रवीत्\n",
    "12136087c": "मार्जारमकृतप्रज्ञं वश्यमात्महितं वचः\n",
    "12136088a": "तूष्णीं भव न ते सौम्य त्वरा कार्या न संभ्रमः\n",
    "12136088c": "वयमेवात्र कालज्ञा न कालः परिहास्यते\n",
    "12136089a": "अकाले कृत्यमारब्धं कर्तुं नार्थाय कल्पते\n",
    "12136089c": "तदेव काल आरब्धं महतेऽर्थाय कल्पते\n",
    "12136090a": "अकालविप्रमुक्तान्मे त्वत्त एव भयं भवेत्\n",
    "12136090c": "तस्मात्कालं प्रतीक्षस्व किमिति त्वरसे सखे\n",
    "12136091a": "यावत्पश्यामि चण्डालमायान्तं शस्त्रपाणिनम्\n",
    "12136091c": "ततश्छेत्स्यामि ते पाशं प्राप्ते साधारणे भये\n",
    "12136092a": "तस्मिन्काले प्रमुक्तस्त्वं तरुमेवाधिरोहसि\n",
    "12136092c": "न हि ते जीवितादन्यत्किंचित्कृत्यं भविष्यति\n",
    "12136093a": "ततो भवत्यतिक्रान्ते त्रस्ते भीते च लोमश\n",
    "12136093c": "अहं बिलं प्रवेक्ष्यामि भवाञ्शाखां गमिष्यति\n",
    "12136094a": "एवमुक्तस्तु मार्जारो मूषकेणात्मनो हितम्\n",
    "12136094c": "वचनं वाक्यतत्त्वज्ञो जीवितार्थी महामतिः\n",
    "12136095a": "अथात्मकृत्यत्वरितः सम्यक्प्रश्रयमाचरन्\n",
    "12136095c": "उवाच लोमशो वाक्यं मूषकं चिरकारिणम्\n",
    "12136096a": "न ह्येवं मित्रकार्याणि प्रीत्या कुर्वन्ति साधवः\n",
    "12136096c": "यथा त्वं मोक्षितः कृच्छ्रात्त्वरमाणेन वै मया\n",
    "12136097a": "तथैव त्वरमाणेन त्वया कार्यं हितं मम\n",
    "12136097c": "यत्नं कुरु महाप्राज्ञ यथा स्वस्त्यावयोर्भवेत्\n",
    "12136098a": "अथ वा पूर्ववैरं त्वं स्मरन्कालं विकर्षसि\n",
    "12136098c": "पश्य दुष्कृतकर्मत्वं व्यक्तमायुःक्षयो मम\n",
    "12136099a": "यच्च किंचिन्मयाज्ञानात्पुरस्ताद्विप्रियं कृतम्\n",
    "12136099c": "न तन्मनसि कर्तव्यं क्षमये त्वां प्रसीद मे\n",
    "12136100a": "तमेवंवादिनं प्राज्ञः शास्त्रविद्बुद्धिसंमतः\n",
    "12136100c": "उवाचेदं वचः श्रेष्ठं मार्जारं मूषकस्तदा\n",
    "12136101a": "श्रुतं मे तव मार्जार स्वमर्थं परिगृह्णतः\n",
    "12136101c": "ममापि त्वं विजानीहि स्वमर्थं परिगृह्णतः\n",
    "12136102a": "यन्मित्रं भीतवत्साध्यं यन्मित्रं भयसंहितम्\n",
    "12136102c": "सुरक्षितं ततः कार्यं पाणिः सर्पमुखादिव\n",
    "12136103a": "कृत्वा बलवता संधिमात्मानं यो न रक्षति\n",
    "12136103c": "अपथ्यमिव तद्भुक्तं तस्यानर्थाय कल्पते\n",
    "12136104a": "न कश्चित्कस्यचिन्मित्रं न कश्चित्कस्यचित्सुहृत्\n",
    "12136104c": "अर्थैरर्था निबध्यन्ते गजैर्वनगजा इव\n",
    "12136105a": "न हि कश्चित्कृते कार्ये कर्तारं समवेक्षते\n",
    "12136105c": "तस्मात्सर्वाणि कार्याणि सावशेषाणि कारयेत्\n",
    "12136106a": "तस्मिन्कालेऽपि च भवान्दिवाकीर्तिभयान्वितः\n",
    "12136106c": "मम न ग्रहणे शक्तः पलायनपरायणः\n",
    "12136107a": "छिन्नं तु तन्तुबाहुल्यं तन्तुरेकोऽवशेषितः\n",
    "12136107c": "छेत्स्याम्यहं तदप्याशु निर्वृतो भव लोमश\n",
    "12136108a": "तयोः संवदतोरेवं तथैवापन्नयोर्द्वयोः\n",
    "12136108c": "क्षयं जगाम सा रात्रिर्लोमशं चाविशद्भयम्\n",
    "12136109a": "ततः प्रभातसमये विकृतः कृष्णपिङ्गलः\n",
    "12136109c": "स्थूलस्फिग्विकचो रूक्षः श्वचक्रपरिवारितः\n",
    "12136110a": "शङ्कुकर्णो महावक्त्रः पलितो घोरदर्शनः\n",
    "12136110c": "परिघो नाम चण्डालः शस्त्रपाणिरदृश्यत\n",
    "12136111a": "तं दृष्ट्वा यमदूताभं मार्जारस्त्रस्तचेतनः\n",
    "12136111c": "उवाच पलितं भीतः किमिदानीं करिष्यसि\n",
    "12136112a": "अथ चापि सुसंत्रस्तौ तं दृष्ट्वा घोरदर्शनम्\n",
    "12136112c": "क्षणेन नकुलोलूकौ नैराश्यं जग्मतुस्तदा\n",
    "12136113a": "बलिनौ मतिमन्तौ च संघातं चाप्युपागतौ\n",
    "12136113c": "अशक्यौ सुनयात्तस्मात्संप्रधर्षयितुं बलात्\n",
    "12136114a": "कार्यार्थं कृतसंधी तौ दृष्ट्वा मार्जारमूषकौ\n",
    "12136114c": "उलूकनकुलौ तूर्णं जग्मतुः स्वं स्वमालयम्\n",
    "12136115a": "ततश्चिच्छेद तं तन्तुं मार्जारस्य स मूषकः\n",
    "12136115c": "विप्रमुक्तोऽथ मार्जारस्तमेवाभ्यपतद्द्रुमम्\n",
    "12136116a": "स च तस्माद्भयान्मुक्तो मुक्तो घोरेण शत्रुणा\n",
    "12136116c": "बिलं विवेश पलितः शाखां भेजे च लोमशः\n",
    "12136117a": "उन्माथमप्यथादाय चण्डालो वीक्ष्य सर्वशः\n",
    "12136117c": "विहताशः क्षणेनाथ तस्माद्देशादपाक्रमत्\n",
    "12136117e": "जगाम च स्वभवनं चण्डालो भरतर्षभ\n",
    "12136118a": "ततस्तस्माद्भयान्मुक्तो दुर्लभं प्राप्य जीवितम्\n",
    "12136118c": "बिलस्थं पादपाग्रस्थः पलितं लोमशोऽब्रवीत्\n",
    "12136119a": "अकृत्वा संविदं कांचित्सहसाहमुपप्लुतः\n",
    "12136119c": "कृतज्ञं कृतकल्याणं कच्चिन्मां नाभिशङ्कसे\n",
    "12136120a": "गत्वा च मम विश्वासं दत्त्वा च मम जीवितम्\n",
    "12136120c": "मित्रोपभोगसमये किं त्वं नैवोपसर्पसि\n",
    "12136121a": "कृत्वा हि पूर्वं मित्राणि यः पश्चान्नानुतिष्ठति\n",
    "12136121c": "न स मित्राणि लभते कृच्छ्रास्वापत्सु दुर्मतिः\n",
    "12136122a": "तत्कृतोऽहं त्वया मित्रं सामर्थ्यादात्मनः सखे\n",
    "12136122c": "स मां मित्रत्वमापन्नमुपभोक्तुं त्वमर्हसि\n",
    "12136123a": "यानि मे सन्ति मित्राणि ये च मे सन्ति बान्धवाः\n",
    "12136123c": "सर्वे त्वां पूजयिष्यन्ति शिष्या गुरुमिव प्रियम्\n",
    "12136124a": "अहं च पूजयिष्ये त्वां समित्रगणबान्धवम्\n",
    "12136124c": "जीवितस्य प्रदातारं कृतज्ञः को न पूजयेत्\n",
    "12136125a": "ईश्वरो मे भवानस्तु शरीरस्य गृहस्य च\n",
    "12136125c": "अर्थानां चैव सर्वेषामनुशास्ता च मे भव\n",
    "12136126a": "अमात्यो मे भव प्राज्ञ पितेव हि प्रशाधि माम्\n",
    "12136126c": "न तेऽस्ति भयमस्मत्तो जीवितेनात्मनः शपे\n",
    "12136127a": "बुद्ध्या त्वमुशनाः साक्षाद्बले त्वधिकृता वयम्\n",
    "12136127c": "त्वन्मन्त्रबलयुक्तो हि विन्देत जयमेव ह\n",
    "12136128a": "एवमुक्तः परं सान्त्वं मार्जारेण स मूषकः\n",
    "12136128c": "उवाच परमार्थज्ञः श्लक्ष्णमात्महितं वचः\n",
    "12136129a": "यद्भवानाह तत्सर्वं मया ते लोमश श्रुतम्\n",
    "12136129c": "ममापि तावद्ब्रुवतः शृणु यत्प्रतिभाति माम्\n",
    "12136130a": "वेदितव्यानि मित्राणि बोद्धव्याश्चापि शत्रवः\n",
    "12136130c": "एतत्सुसूक्ष्मं लोकेऽस्मिन्दृश्यते प्राज्ञसंमतम्\n",
    "12136131a": "शत्रुरूपाश्च सुहृदो मित्ररूपाश्च शत्रवः\n",
    "12136131c": "सान्त्वितास्ते न बुध्यन्ते रागलोभवशं गताः\n",
    "12136132a": "नास्ति जात्या रिपुर्नाम मित्रं नाम न विद्यते\n",
    "12136132c": "सामर्थ्ययोगाज्जायन्ते मित्राणि रिपवस्तथा\n",
    "12136133a": "यो यस्मिञ्जीवति स्वार्थं पश्येत्तावत्स जीवति\n",
    "12136133c": "स तस्य तावन्मित्रं स्याद्यावन्न स्याद्विपर्ययः\n",
    "12136134a": "नास्ति मैत्री स्थिरा नाम न च ध्रुवमसौहृदम्\n",
    "12136134c": "अर्थयुक्त्या हि जायन्ते मित्राणि रिपवस्तथा\n",
    "12136135a": "मित्रं च शत्रुतामेति कस्मिंश्चित्कालपर्यये\n",
    "12136135c": "शत्रुश्च मित्रतामेति स्वार्थो हि बलवत्तरः\n",
    "12136136a": "यो विश्वसति मित्रेषु न चाश्वसति शत्रुषु\n",
    "12136136c": "अर्थयुक्तिमविज्ञाय चलितं तस्य जीवितम्\n",
    "12136137a": "अर्थयुक्तिमविज्ञाय यः शुभे कुरुते मतिम्\n",
    "12136137c": "मित्रे वा यदि वा शत्रौ तस्यापि चलिता मतिः\n",
    "12136138a": "न विश्वसेदविश्वस्ते विश्वस्तेऽपि न विश्वसेत्\n",
    "12136138c": "विश्वासाद्भयमुत्पन्नं मूलान्यपि निकृन्तति\n",
    "12136139a": "अर्थयुक्त्या हि दृश्यन्ते पिता माता सुतास्तथा\n",
    "12136139c": "मातुला भागिनेयाश्च तथा संबन्धिबान्धवाः\n",
    "12136140a": "पुत्रं हि मातापितरु त्यजतः पतितं प्रियम्\n",
    "12136140c": "लोको रक्षति चात्मानं पश्य स्वार्थस्य सारताम्\n",
    "12136141a": "तं मन्ये निकृतिप्रज्ञं यो मोक्षं प्रत्यनन्तरम्\n",
    "12136141c": "कृत्यं मृगयसे कर्तुं सुखोपायमसंशयम्\n",
    "12136142a": "अस्मिन्निलय एव त्वं न्यग्रोधादवतारितः\n",
    "12136142c": "पूर्वं निविष्टमुन्माथं चपलत्वान्न बुद्धवान्\n",
    "12136143a": "आत्मनश्चपलो नास्ति कुतोऽन्येषां भविष्यति\n",
    "12136143c": "तस्मात्सर्वाणि कार्याणि चपलो हन्त्यसंशयम्\n",
    "12136144a": "ब्रवीति मधुरं कंचित्प्रियो मे ह भवानिति\n",
    "12136144c": "तन्मिथ्याकरणं सर्वं विस्तरेणापि मे शृणु\n",
    "12136145a": "कारणात्प्रियतामेति द्वेष्यो भवति कारणात्\n",
    "12136145c": "अर्थार्थी जीवलोकोऽयं न कश्चित्कस्यचित्प्रियः\n",
    "12136146a": "सख्यं सोदरयोर्भ्रात्रोर्दंपत्योर्वा परस्परम्\n",
    "12136146c": "कस्यचिन्नाभिजानामि प्रीतिं निष्कारणामिह\n",
    "12136147a": "यद्यपि भ्रातरः क्रुद्धा भार्या वा कारणान्तरे\n",
    "12136147c": "स्वभावतस्ते प्रीयन्ते नेतरः प्रीयते जनः\n",
    "12136148a": "प्रियो भवति दानेन प्रियवादेन चापरः\n",
    "12136148c": "मन्त्रहोमजपैरन्यः कार्यार्थं प्रीयते जनः\n",
    "12136149a": "उत्पन्ने कारणे प्रीतिर्नास्ति नौ कारणान्तरे\n",
    "12136149c": "प्रध्वस्ते कारणस्थाने सा प्रीतिर्विनिवर्तते\n",
    "12136150a": "किं नु तत्कारणं मन्ये येनाहं भवतः प्रियः\n",
    "12136150c": "अन्यत्राभ्यवहारार्थात्तत्रापि च बुधा वयम्\n",
    "12136151a": "कालो हेतुं विकुरुते स्वार्थस्तमनुवर्तते\n",
    "12136151c": "स्वार्थं प्राज्ञोऽभिजानाति प्राज्ञं लोकोऽनुवर्तते\n",
    "12136152a": "न त्वीदृशं त्वया वाच्यं विदुषि स्वार्थपण्डिते\n",
    "12136152c": "अकालेऽविषमस्थस्य स्वार्थहेतुरयं तव\n",
    "12136153a": "तस्मान्नाहं चले स्वार्थात्सुस्थितः संधिविग्रहे\n",
    "12136153c": "अभ्राणामिव रूपाणि विकुर्वन्ति क्षणे क्षणे\n",
    "12136154a": "अद्यैव हि रिपुर्भूत्वा पुनरद्यैव सौहृदम्\n",
    "12136154c": "पुनश्च रिपुरद्यैव युक्तीनां पश्य चापलम्\n",
    "12136155a": "आसीत्तावत्तु मैत्री नौ यावद्धेतुरभूत्पुरा\n",
    "12136155c": "सा गता सह तेनैव कालयुक्तेन हेतुना\n",
    "12136156a": "त्वं हि मेऽत्यन्ततः शत्रुः सामर्थ्यान्मित्रतां गतः\n",
    "12136156c": "तत्कृत्यमभिनिर्वृत्तं प्रकृतिः शत्रुतां गता\n",
    "12136157a": "सोऽहमेवं प्रणीतानि ज्ञात्वा शास्त्राणि तत्त्वतः\n",
    "12136157c": "प्रविशेयं कथं पाशं त्वत्कृतं तद्वदस्व मे\n",
    "12136158a": "त्वद्वीर्येण विमुक्तोऽहं मद्वीर्येण तथा भवान्\n",
    "12136158c": "अन्योन्यानुग्रहे वृत्ते नास्ति भूयः समागमः\n",
    "12136159a": "त्वं हि सौम्य कृतार्थोऽद्य निर्वृत्तार्थास्तथा वयम्\n",
    "12136159c": "न तेऽस्त्यन्यन्मया कृत्यं किंचिदन्यत्र भक्षणात्\n",
    "12136160a": "अहमन्नं भवान्भोक्ता दुर्बलोऽहं भवान्बली\n",
    "12136160c": "नावयोर्विद्यते संधिर्नियुक्ते विषमे बले\n",
    "12136161a": "संमन्येऽहं तव प्रज्ञां यन्मोक्षात्प्रत्यनन्तरम्\n",
    "12136161c": "भक्ष्यं मृगयसे नूनं सुखोपायमसंशयम्\n",
    "12136162a": "भक्ष्यार्थमेव बद्धस्त्वं स मुक्तः प्रसृतः क्षुधा\n",
    "12136162c": "शास्त्रज्ञमभिसंधाय नूनं भक्षयिताद्य माम्\n",
    "12136163a": "जानामि क्षुधितं हि त्वामाहारसमयश्च ते\n",
    "12136163c": "स त्वं मामभिसंधाय भक्ष्यं मृगयसे पुनः\n",
    "12136164a": "यच्चापि पुत्रदारं स्वं तत्संनिसृजसे मयि\n",
    "12136164c": "शुश्रूषां नाम मे कर्तुं सखे मम न तत्क्षमम्\n",
    "12136165a": "त्वया मां सहितं दृष्ट्वा प्रिया भार्या सुताश्च ये\n",
    "12136165c": "कस्मान्मां ते न खादेयुर्हृष्टाः प्रणयिनस्त्वयि\n",
    "12136166a": "नाहं त्वया समेष्यामि वृत्तो हेतुः समागमे\n",
    "12136166c": "शिवं ध्यायस्व मेऽत्रस्थः सुकृतं स्मर्यते यदि\n",
    "12136167a": "शत्रोरन्नाद्यभूतः सन्क्लिष्टस्य क्षुधितस्य च\n",
    "12136167c": "भक्ष्यं मृगयमाणस्य कः प्राज्ञो विषयं व्रजेत्\n",
    "12136168a": "स्वस्ति तेऽस्तु गमिष्यामि दूरादपि तवोद्विजे\n",
    "12136168c": "नाहं त्वया समेष्यामि निर्वृतो भव लोमश\n",
    "12136169a": "बलवत्संनिकर्षो हि न कदाचित्प्रशस्यते\n",
    "12136169c": "प्रशान्तादपि मे प्राज्ञ भेतव्यं बलिनः सदा\n",
    "12136170a": "यदि त्वर्थेन मे कार्यं ब्रूहि किं करवाणि ते\n",
    "12136170c": "कामं सर्वं प्रदास्यामि न त्वात्मानं कदाचन\n",
    "12136171a": "आत्मार्थे संततिस्त्याज्या राज्यं रत्नं धनं तथा\n",
    "12136171c": "अपि सर्वस्वमुत्सृज्य रक्षेदात्मानमात्मना\n",
    "12136172a": "ऐश्वर्यधनरत्नानां प्रत्यमित्रेऽपि तिष्ठताम्\n",
    "12136172c": "दृष्टा हि पुनरावृत्तिर्जीवतामिति नः श्रुतम्\n",
    "12136173a": "न त्वात्मनः संप्रदानं धनरत्नवदिष्यते\n",
    "12136173c": "आत्मा तु सर्वतो रक्ष्यो दारैरपि धनैरपि\n",
    "12136174a": "आत्मरक्षिततन्त्राणां सुपरीक्षितकारिणाम्\n",
    "12136174c": "आपदो नोपपद्यन्ते पुरुषाणां स्वदोषजाः\n",
    "12136175a": "शत्रून्सम्यग्विजानन्ति दुर्बला ये बलीयसः\n",
    "12136175c": "तेषां न चाल्यते बुद्धिरात्मार्थं कृतनिश्चया\n",
    "12136176a": "इत्यभिव्यक्तमेवासौ पलितेनावभर्त्सितः\n",
    "12136176c": "मार्जारो व्रीडितो भूत्वा मूषकं वाक्यमब्रवीत्\n",
    "12136177a": "संमन्येऽहं तव प्रज्ञां यस्त्वं मम हिते रतः\n",
    "12136177c": "उक्तवानर्थतत्त्वेन मया संभिन्नदर्शनः\n",
    "12136178a": "न तु मामन्यथा साधो त्वं विज्ञातुमिहार्हसि\n",
    "12136178c": "प्राणप्रदानजं त्वत्तो मम सौहृदमागतम्\n",
    "12136179a": "धर्मज्ञोऽस्मि गुणज्ञोऽस्मि कृतज्ञोऽस्मि विशेषतः\n",
    "12136179c": "मित्रेषु वत्सलश्चास्मि त्वद्विधेषु विशेषतः\n",
    "12136180a": "तन्मामेवंगते साधो न यावयितुमर्हसि\n",
    "12136180c": "त्वया हि याव्यमानोऽहं प्राणाञ्जह्यां सबान्धवः\n",
    "12136181a": "धिक्शब्दो हि बुधैर्दृष्टो मद्विधेषु मनस्विषु\n",
    "12136181c": "मरणं धर्मतत्त्वज्ञ न मां शङ्कितुमर्हसि\n",
    "12136182a": "इति संस्तूयमानो हि मार्जारेण स मूषकः\n",
    "12136182c": "मनसा भावगम्भीरं मार्जारं वाक्यमब्रवीत्\n",
    "12136183a": "साधुर्भवाञ्श्रुतार्थोऽस्मि प्रीयते न च विश्वसे\n",
    "12136183c": "संस्तवैर्वा धनौघैर्वा नाहं शक्यः पुनस्त्वया\n",
    "12136184a": "न ह्यमित्रवशं यान्ति प्राज्ञा निष्कारणं सखे\n",
    "12136184c": "अस्मिन्नर्थे च गाथे द्वे निबोधोशनसा कृते\n",
    "12136185a": "शत्रुसाधारणे कृत्ये कृत्वा संधिं बलीयसा\n",
    "12136185c": "समाहितश्चरेद्युक्त्या कृतार्थश्च न विश्वसेत्\n",
    "12136186a": "तस्मात्सर्वास्ववस्थासु रक्षेज्जीवितमात्मनः\n",
    "12136186c": "द्रव्याणि संततिश्चैव सर्वं भवति जीवतः\n",
    "12136187a": "संक्षेपो नीतिशास्त्राणामविश्वासः परो मतः\n",
    "12136187c": "नृषु तस्मादविश्वासः पुष्कलं हितमात्मनः\n",
    "12136188a": "वध्यन्ते न ह्यविश्वस्ताः शत्रुभिर्दुर्बला अपि\n",
    "12136188c": "विश्वस्तास्त्वाशु वध्यन्ते बलवन्तोऽपि दुर्बलैः\n",
    "12136189a": "त्वद्विधेभ्यो मया ह्यात्मा रक्ष्यो मार्जार सर्वदा\n",
    "12136189c": "रक्ष त्वमपि चात्मानं चण्डालाज्जातिकिल्बिषात्\n",
    "12136190a": "स तस्य ब्रुवतस्त्वेवं संत्रासाज्जातसाध्वसः\n",
    "12136190c": "स्वबिलं हि जवेनाशु मार्जारः प्रययौ ततः\n",
    "12136191a": "ततः शास्त्रार्थतत्त्वज्ञो बुद्धिसामर्थ्यमात्मनः\n",
    "12136191c": "विश्राव्य पलितः प्राज्ञो बिलमन्यज्जगाम ह\n",
    "12136192a": "एवं प्रज्ञावता बुद्ध्या दुर्बलेन महाबलाः\n",
    "12136192c": "एकेन बहवोऽमित्राः पलितेनाभिसंधिताः\n",
    "12136193a": "अरिणापि समर्थेन संधिं कुर्वीत पण्डितः\n",
    "12136193c": "मूषकश्च बिडालश्च मुक्तावन्योन्यसंश्रयात्\n",
    "12136194a": "इत्येष क्षत्रधर्मस्य मया मार्गोऽनुदर्शितः\n",
    "12136194c": "विस्तरेण महीपाल संक्षेपेण पुनः शृणु\n",
    "12136195a": "अन्योन्यकृतवैरौ तु चक्रतुः प्रीतिमुत्तमाम्\n",
    "12136195c": "अन्योन्यमभिसंधातुमभूच्चैव तयोर्मतिः\n",
    "12136196a": "तत्र प्राज्ञोऽभिसंधत्ते सम्यग्बुद्धिबलाश्रयात्\n",
    "12136196c": "अभिसंधीयते प्राज्ञः प्रमादादपि चाबुधैः\n",
    "12136197a": "तस्मादभीतवद्भीतो विश्वस्तवदविश्वसन्\n",
    "12136197c": "न ह्यप्रमत्तश्चलति चलितो वा विनश्यति\n",
    "12136198a": "कालेन रिपुणा संधिः काले मित्रेण विग्रहः\n",
    "12136198c": "कार्य इत्येव तत्त्वज्ञाः प्राहुर्नित्यं युधिष्ठिर\n",
    "12136199a": "एवं मत्वा महाराज शास्त्रार्थमभिगम्य च\n",
    "12136199c": "अभियुक्तोऽप्रमत्तश्च प्राग्भयाद्भीतवच्चरेत्\n",
    "12136200a": "भीतवत्संविधिः कार्यः प्रतिसंधिस्तथैव च\n",
    "12136200c": "भयादुत्पद्यते बुद्धिरप्रमत्ताभियोगजा\n",
    "12136201a": "न भयं विद्यते राजन्भीतस्यानागते भये\n",
    "12136201c": "अभीतस्य तु विस्रम्भात्सुमहज्जायते भयम्\n",
    "12136202a": "न भीरुरिति चात्यन्तं मन्त्रोऽदेयः कथंचन\n",
    "12136202c": "अविज्ञानाद्धि विज्ञाते गच्छेदास्पददर्शिषु\n",
    "12136203a": "तस्मादभीतवद्भीतो विश्वस्तवदविश्वसन्\n",
    "12136203c": "कार्याणां गुरुतां बुद्ध्वा नानृतं किंचिदाचरेत्\n",
    "12136204a": "एवमेतन्मया प्रोक्तमितिहासं युधिष्ठिर\n",
    "12136204c": "श्रुत्वा त्वं सुहृदां मध्ये यथावत्समुपाचर\n",
    "12136205a": "उपलभ्य मतिं चाग्र्यामरिमित्रान्तरं तथा\n",
    "12136205c": "संधिविग्रहकालं च मोक्षोपायं तथापदि\n",
    "12136206a": "शत्रुसाधारणे कृत्ये कृत्वा संधिं बलीयसा\n",
    "12136206c": "समागमं चरेद्युक्त्या कृतार्थो न च विश्वसेत्\n",
    "12136207a": "अविरुद्धां त्रिवर्गेण नीतिमेतां युधिष्ठिर\n",
    "12136207c": "अभ्युत्तिष्ठ श्रुतादस्माद्भूयस्त्वं रञ्जयन्प्रजाः\n",
    "12136208a": "ब्राह्मणैश्चापि ते सार्धं यात्रा भवतु पाण्डव\n",
    "12136208c": "ब्राह्मणा हि परं श्रेयो दिवि चेह च भारत\n",
    "12136209a": "एते धर्मस्य वेत्तारः कृतज्ञाः सततं प्रभो\n",
    "12136209c": "पूजिताः शुभकर्माणः पूर्वजित्या नराधिप\n",
    "12136210a": "राज्यं श्रेयः परं राजन्यशः कीर्तिं च लप्स्यसे\n",
    "12136210c": "कुलस्य संततिं चैव यथान्यायं यथाक्रमम्\n",
    "12136211a": "द्वयोरिमं भारत संधिविग्रहं; सुभाषितं बुद्धिविशेषकारितम्\n",
    "12136211c": "तथान्ववेक्ष्य क्षितिपेन सर्वदा; निषेवितव्यं नृप शत्रुमण्डले\n",
    "12137001": "युधिष्ठिर उवाच\n",
    "12137001a": "उक्तो मन्त्रो महाबाहो न विश्वासोऽस्ति शत्रुषु\n",
    "12137001c": "कथं हि राजा वर्तेत यदि सर्वत्र नाश्वसेत्\n",
    "12137002a": "विश्वासाद्धि परं राज्ञो राजन्नुत्पद्यते भयम्\n",
    "12137002c": "कथं वै नाश्वसन्राजा शत्रूञ्जयति पार्थिव\n",
    "12137003a": "एतन्मे संशयं छिन्धि मनो मे संप्रमुह्यति\n",
    "12137003c": "अविश्वासकथामेतामुपश्रुत्य पितामह\n",
    "12137004": "भीष्म उवाच\n",
    "12137004a": "शृणु कौन्तेय यो वृत्तो ब्रह्मदत्तनिवेशने\n",
    "12137004c": "पूजन्या सह संवादो ब्रह्मदत्तस्य पार्थिव\n",
    "12137005a": "काम्पिल्ये ब्रह्मदत्तस्य अन्तःपुरनिवासिनी\n",
    "12137005c": "पूजनी नाम शकुनी दीर्घकालं सहोषिता\n",
    "12137006a": "रुतज्ञा सर्वभूतानां यथा वै जीवजीवकः\n",
    "12137006c": "सर्वज्ञा सर्वधर्मज्ञा तिर्यग्योनिगतापि सा\n",
    "12137007a": "अभिप्रजाता सा तत्र पुत्रमेकं सुवर्चसम्\n",
    "12137007c": "समकालं च राज्ञोऽपि देव्याः पुत्रो व्यजायत\n",
    "12137008a": "समुद्रतीरं गत्वा सा त्वाजहार फलद्वयम्\n",
    "12137008c": "पुष्ट्यर्थं च स्वपुत्रस्य राजपुत्रस्य चैव ह\n",
    "12137009a": "फलमेकं सुतायादाद्राजपुत्राय चापरम्\n",
    "12137009c": "अमृतास्वादसदृशं बलतेजोविवर्धनम्\n",
    "12137009e": "तत्रागच्छत्परां वृद्धिं राजपुत्रः फलाशनात्\n",
    "12137010a": "धात्र्या हस्तगतश्चापि तेनाक्रीडत पक्षिणा\n",
    "12137010c": "शून्ये तु तमुपादाय पक्षिणं समजातकम्\n",
    "12137010e": "हत्वा ततः स राजेन्द्र धात्र्या हस्तमुपागमत्\n",
    "12137011a": "अथ सा शकुनी राजन्नागमत्फलहारिका\n",
    "12137011c": "अपश्यन्निहतं पुत्रं तेन बालेन भूतले\n",
    "12137012a": "बाष्पपूर्णमुखी दीना दृष्ट्वा सा तु हतं सुतम्\n",
    "12137012c": "पूजनी दुःखसंतप्ता रुदती वाक्यमब्रवीत्\n",
    "12137013a": "क्षत्रिये संगतं नास्ति न प्रीतिर्न च सौहृदम्\n",
    "12137013c": "कारणे संभजन्तीह कृतार्थाः संत्यजन्ति च\n",
    "12137014a": "क्षत्रियेषु न विश्वासः कार्यः सर्वोपघातिषु\n",
    "12137014c": "अपकृत्यापि सततं सान्त्वयन्ति निरर्थकम्\n",
    "12137015a": "अहमस्य करोम्यद्य सदृशीं वैरयातनाम्\n",
    "12137015c": "कृतघ्नस्य नृशंसस्य भृशं विश्वासघातिनः\n",
    "12137016a": "सहसंजातवृद्धस्य तथैव सहभोजिनः\n",
    "12137016c": "शरणागतस्य च वधस्त्रिविधं ह्यस्य किल्बिषम्\n",
    "12137017a": "इत्युक्त्वा चरणाभ्यां तु नेत्रे नृपसुतस्य सा\n",
    "12137017c": "भित्त्वा स्वस्था तत इदं पूजनी वाक्यमब्रवीत्\n",
    "12137018a": "इच्छयैव कृतं पापं सद्य एवोपसर्पति\n",
    "12137018c": "कृतप्रतिक्रियं तेषां न नश्यति शुभाशुभम्\n",
    "12137019a": "पापं कर्म कृतं किंचिन्न तस्मिन्यदि विद्यते\n",
    "12137019c": "निपात्यतेऽस्य पुत्रेषु न चेत्पौत्रेषु नप्तृषु\n",
    "12137020": "ब्रह्मदत्त उवाच\n",
    "12137020a": "अस्ति वै कृतमस्माभिरस्ति प्रतिकृतं त्वया\n",
    "12137020c": "उभयं तत्समीभूतं वस पूजनि मा गमः\n",
    "12137021": "पूजन्युवाच\n",
    "12137021a": "सकृत्कृतापराधस्य तत्रैव परिलम्बतः\n",
    "12137021c": "न तद्बुधाः प्रशंसन्ति श्रेयस्तत्रापसर्पणम्\n",
    "12137022a": "सान्त्वे प्रयुक्ते नृपते कृतवैरे न विश्वसेत्\n",
    "12137022c": "क्षिप्रं प्रबध्यते मूढो न हि वैरं प्रशाम्यति\n",
    "12137023a": "अन्योन्यं कृतवैराणां पुत्रपौत्रं निगच्छति\n",
    "12137023c": "पुत्रपौत्रे विनष्टे तु परलोकं निगच्छति\n",
    "12137024a": "सर्वेषां कृतवैराणामविश्वासः सुखावहः\n",
    "12137024c": "एकान्ततो न विश्वासः कार्यो विश्वासघातकः\n",
    "12137025a": "न विश्वसेदविश्वस्ते विश्वस्तेऽपि न विश्वसेत्\n",
    "12137025c": "कामं विश्वासयेदन्यान्परेषां तु न विश्वसेत्\n",
    "12137026a": "माता पिता बान्धवानां वरिष्ठौ; भार्या जरा बीजमात्रं तु पुत्रः\n",
    "12137026c": "भ्राता शत्रुः क्लिन्नपाणिर्वयस्य; आत्मा ह्येकः सुखदुःखस्य वेत्ता\n",
    "12137027a": "अन्योन्यकृतवैराणां न संधिरुपपद्यते\n",
    "12137027c": "स च हेतुरतिक्रान्तो यदर्थमहमावसम्\n",
    "12137028a": "पूजितस्यार्थमानाभ्यां जन्तोः पूर्वापकारिणः\n",
    "12137028c": "चेतो भवत्यविश्वस्तं पूर्वं त्रासयते बलात्\n",
    "12137029a": "पूर्वं संमानना यत्र पश्चाच्चैव विमानना\n",
    "12137029c": "जह्यात्तं सत्त्ववान्वासं संमानितविमानितः\n",
    "12137030a": "उषितास्मि तवागारे दीर्घकालमहिंसिता\n",
    "12137030c": "तदिदं वैरमुत्पन्नं सुखमास्स्व व्रजाम्यहम्\n",
    "12137031": "ब्रह्मदत्त उवाच\n",
    "12137031a": "यत्कृते प्रतिकुर्याद्वै न स तत्रापराध्नुयात्\n",
    "12137031c": "अनृणस्तेन भवति वस पूजनि मा गमः\n",
    "12137032": "पूजन्युवाच\n",
    "12137032a": "न कृतस्य न कर्तुश्च सख्यं संधीयते पुनः\n",
    "12137032c": "हृदयं तत्र जानाति कर्तुश्चैव कृतस्य च\n",
    "12137033": "ब्रह्मदत्त उवाच\n",
    "12137033a": "कृतस्य चैव कर्तुश्च सख्यं संधीयते पुनः\n",
    "12137033c": "वैरस्योपशमो दृष्टः पापं नोपाश्नुते पुनः\n",
    "12137034": "पूजन्युवाच\n",
    "12137034a": "नास्ति वैरमुपक्रान्तं सान्त्वितोऽस्मीति नाश्वसेत्\n",
    "12137034c": "विश्वासाद्बध्यते बालस्तस्माच्छ्रेयो ह्यदर्शनम्\n",
    "12137035a": "तरसा ये न शक्यन्ते शस्त्रैः सुनिशितैरपि\n",
    "12137035c": "साम्ना ते विनिगृह्यन्ते गजा इव करेणुभिः\n",
    "12137036": "ब्रह्मदत्त उवाच\n",
    "12137036a": "संवासाज्जायते स्नेहो जीवितान्तकरेष्वपि\n",
    "12137036c": "अन्योन्यस्य च विश्वासः श्वपचेन शुनो यथा\n",
    "12137037a": "अन्योन्यकृतवैराणां संवासान्मृदुतां गतम्\n",
    "12137037c": "नैव तिष्ठति तद्वैरं पुष्करस्थमिवोदकम्\n",
    "12137038": "पूजन्युवाच\n",
    "12137038a": "वैरं पञ्चसमुत्थानं तच्च बुध्यन्ति पण्डिताः\n",
    "12137038c": "स्त्रीकृतं वास्तुजं वाग्जं ससपत्नापराधजम्\n",
    "12137039a": "तत्र दाता निहन्तव्यः क्षत्रियेण विशेषतः\n",
    "12137039c": "प्रकाशं वाप्रकाशं वा बुद्ध्वा देशबलादिकम्\n",
    "12137040a": "कृतवैरे न विश्वासः कार्यस्त्विह सुहृद्यपि\n",
    "12137040c": "छन्नं संतिष्ठते वैरं गूढोऽग्निरिव दारुषु\n",
    "12137041a": "न वित्तेन न पारुष्यैर्न सान्त्वेन न च श्रुतैः\n",
    "12137041c": "वैराग्निः शाम्यते राजन्नौर्वाग्निरिव सागरे\n",
    "12137042a": "न हि वैराग्निरुद्भूतः कर्म वाप्यपराधजम्\n",
    "12137042c": "शाम्यत्यदग्ध्वा नृपते विना ह्येकतरक्षयात्\n",
    "12137043a": "सत्कृतस्यार्थमानाभ्यां स्यात्तु पूर्वापकारिणः\n",
    "12137043c": "नैव शान्तिर्न विश्वासः कर्म त्रासयते बलात्\n",
    "12137044a": "नैवापकारे कस्मिंश्चिदहं त्वयि तथा भवान्\n",
    "12137044c": "विश्वासादुषिता पूर्वं नेदानीं विश्वसाम्यहम्\n",
    "12137045": "ब्रह्मदत्त उवाच\n",
    "12137045a": "कालेन क्रियते कार्यं तथैव विविधाः क्रियाः\n",
    "12137045c": "कालेनैव प्रवर्तन्ते कः कस्येहापराध्यति\n",
    "12137046a": "तुल्यं चोभे प्रवर्तेते मरणं जन्म चैव ह\n",
    "12137046c": "कार्यते चैव कालेन तन्निमित्तं हि जीवति\n",
    "12137047a": "बध्यन्ते युगपत्केचिदेकैकस्य न चापरे\n",
    "12137047c": "कालो दहति भूतानि संप्राप्याग्निरिवेन्धनम्\n",
    "12137048a": "नाहं प्रमाणं नैव त्वमन्योन्यकरणे शुभे\n",
    "12137048c": "कालो नित्यमुपाधत्ते सुखं दुःखं च देहिनाम्\n",
    "12137049a": "एवं वसेह सस्नेहा यथाकालमहिंसिता\n",
    "12137049c": "यत्कृतं तच्च मे क्षान्तं त्वं चैव क्षम पूजनि\n",
    "12137050": "पूजन्युवाच\n",
    "12137050a": "यदि कालः प्रमाणं ते न वैरं कस्यचिद्भवेत्\n",
    "12137050c": "कस्मात्त्वपचितिं यान्ति बान्धवा बान्धवे हते\n",
    "12137051a": "कस्माद्देवासुराः पूर्वमन्योन्यमभिजघ्निरे\n",
    "12137051c": "यदि कालेन निर्याणं सुखदुःखे भवाभवौ\n",
    "12137052a": "भिषजो भेषजं कर्तुं कस्मादिच्छन्ति रोगिणे\n",
    "12137052c": "यदि कालेन पच्यन्ते भेषजैः किं प्रयोजनम्\n",
    "12137053a": "प्रलापः क्रियते कस्मात्सुमहाञ्शोकमूर्छितैः\n",
    "12137053c": "यदि कालः प्रमाणं ते कस्माद्धर्मोऽस्ति कर्तृषु\n",
    "12137054a": "तव पुत्रो ममापत्यं हतवान्हिंसितो मया\n",
    "12137054c": "अनन्तरं त्वया चाहं बन्धनीया महीपते\n",
    "12137055a": "अहं हि पुत्रशोकेन कृतपापा तवात्मजे\n",
    "12137055c": "तथा त्वया प्रहर्तव्यं मयि तत्त्वं च मे शृणु\n",
    "12137056a": "भक्षार्थं क्रीडनार्थं वा नरा वाञ्छन्ति पक्षिणः\n",
    "12137056c": "तृतीयो नास्ति संयोगो वधबन्धादृते क्षमः\n",
    "12137057a": "वधबन्धभयादेके मोक्षतन्त्रमुपागताः\n",
    "12137057c": "मरणोत्पातजं दुःखमाहुर्धर्मविदो जनाः\n",
    "12137058a": "सर्वस्य दयिताः प्राणाः सर्वस्य दयिताः सुताः\n",
    "12137058c": "दुःखादुद्विजते सर्वः सर्वस्य सुखमीप्सितम्\n",
    "12137059a": "दुःखं जरा ब्रह्मदत्त दुःखमर्थविपर्ययः\n",
    "12137059c": "दुःखं चानिष्टसंवासो दुःखमिष्टवियोगजम्\n",
    "12137060a": "वैरबन्धकृतं दुःखं हिंसाजं स्त्रीकृतं तथा\n",
    "12137060c": "दुःखं सुखेन सततं जनाद्विपरिवर्तते\n",
    "12137061a": "न दुःखं परदुःखे वै केचिदाहुरबुद्धयः\n",
    "12137061c": "यो दुःखं नाभिजानाति स जल्पति महाजने\n",
    "12137062a": "यस्तु शोचति दुःखार्तः स कथं वक्तुमुत्सहेत्\n",
    "12137062c": "रसज्ञः सर्वदुःखस्य यथात्मनि तथा परे\n",
    "12137063a": "यत्कृतं ते मया राजंस्त्वया च मम यत्कृतम्\n",
    "12137063c": "न तद्वर्षशतैः शक्यं व्यपोहितुमरिंदम\n",
    "12137064a": "आवयोः कृतमन्योन्यं तत्र संधिर्न विद्यते\n",
    "12137064c": "स्मृत्वा स्मृत्वा हि ते पुत्रं नवं वैरं भविष्यति\n",
    "12137065a": "वैरमन्तिकमासज्य यः प्रीतिं कर्तुमिच्छति\n",
    "12137065c": "मृन्मयस्येव भग्नस्य तस्य संधिर्न विद्यते\n",
    "12137066a": "निश्चितश्चार्थशास्त्रज्ञैरविश्वासः सुखोदयः\n",
    "12137066c": "उशनाश्चाथ गाथे द्वे प्रह्रादायाब्रवीत्पुरा\n",
    "12137067a": "ये वैरिणः श्रद्दधते सत्ये सत्येतरेऽपि वा\n",
    "12137067c": "ते श्रद्दधाना वध्यन्ते मधु शुष्कतृणैर्यथा\n",
    "12137068a": "न हि वैराणि शाम्यन्ति कुलेष्वा दशमाद्युगात्\n",
    "12137068c": "आख्यातारश्च विद्यन्ते कुले चेद्विद्यते पुमान्\n",
    "12137069a": "उपगुह्य हि वैराणि सान्त्वयन्ति नराधिपाः\n",
    "12137069c": "अथैनं प्रतिपिंषन्ति पूर्णं घटमिवाश्मनि\n",
    "12137070a": "सदा न विश्वसेद्राजन्पापं कृत्वेह कस्यचित्\n",
    "12137070c": "अपकृत्य परेषां हि विश्वासाद्दुःखमश्नुते\n",
    "12137071": "ब्रह्मदत्त उवाच\n",
    "12137071a": "नाविश्वासाच्चिन्वतेऽर्थान्नेहन्ते चापि किंचन\n",
    "12137071c": "भयादेकतरान्नित्यं मृतकल्पा भवन्ति च\n",
    "12137072": "पूजन्युवाच\n",
    "12137072a": "यस्येह व्रणिनौ पादौ पद्भ्यां च परिसर्पति\n",
    "12137072c": "क्षण्येते तस्य तौ पादौ सुगुप्तमभिधावतः\n",
    "12137073a": "नेत्राभ्यां सरुजाभ्यां यः प्रतिवातमुदीक्षते\n",
    "12137073c": "तस्य वायुरुजात्यर्थं नेत्रयोर्भवति ध्रुवम्\n",
    "12137074a": "दुष्टं पन्थानमाश्रित्य यो मोहादभिपद्यते\n",
    "12137074c": "आत्मनो बलमज्ञात्वा तदन्तं तस्य जीवितम्\n",
    "12137075a": "यस्तु वर्षमविज्ञाय क्षेत्रं कृषति मानवः\n",
    "12137075c": "हीनं पुरुषकारेण सस्यं नैवाप्नुते पुनः\n",
    "12137076a": "यश्च तिक्तं कषायं वाप्यास्वादविधुरं हितम्\n",
    "12137076c": "आहारं कुरुते नित्यं सोऽमृतत्वाय कल्पते\n",
    "12137077a": "पथ्यं भुक्त्वा नरो लोभाद्योऽन्यदश्नाति भोजनम्\n",
    "12137077c": "परिणाममविज्ञाय तदन्तं तस्य जीवितम्\n",
    "12137078a": "दैवं पुरुषकारश्च स्थितावन्योन्यसंश्रयात्\n",
    "12137078c": "उदात्तानां कर्म तन्त्रं दैवं क्लीबा उपासते\n",
    "12137079a": "कर्म चात्महितं कार्यं तीक्ष्णं वा यदि वा मृदु\n",
    "12137079c": "ग्रस्यतेऽकर्मशीलस्तु सदानर्थैरकिंचनः\n",
    "12137080a": "तस्मात्संशयितेऽप्यर्थे कार्य एव पराक्रमः\n",
    "12137080c": "सर्वस्वमपि संत्यज्य कार्यमात्महितं नरैः\n",
    "12137081a": "विद्या शौर्यं च दाक्ष्यं च बलं धैर्यं च पञ्चमम्\n",
    "12137081c": "मित्राणि सहजान्याहुर्वर्तयन्तीह यैर्बुधाः\n",
    "12137082a": "निवेशनं च कुप्यं च क्षेत्रं भार्या सुहृज्जनः\n",
    "12137082c": "एतान्युपचितान्याहुः सर्वत्र लभते पुमान्\n",
    "12137083a": "सर्वत्र रमते प्राज्ञः सर्वत्र च विरोचते\n",
    "12137083c": "न विभीषयते कंचिद्भीषितो न बिभेति च\n",
    "12137084a": "नित्यं बुद्धिमतो ह्यर्थः स्वल्पकोऽपि विवर्धते\n",
    "12137084c": "दाक्ष्येण कुरुते कर्म संयमात्प्रतितिष्ठति\n",
    "12137085a": "गृहस्नेहावबद्धानां नराणामल्पमेधसाम्\n",
    "12137085c": "कुस्त्री खादति मांसानि माघमा सेगवामिव\n",
    "12137086a": "गृहं क्षेत्राणि मित्राणि स्वदेश इति चापरे\n",
    "12137086c": "इत्येवमवसीदन्ति नरा बुद्धिविपर्यये\n",
    "12137087a": "उत्पतेत्सरुजाद्देशाद्व्याधिदुर्भिक्षपीडितात्\n",
    "12137087c": "अन्यत्र वस्तुं गच्छेद्वा वसेद्वा नित्यमानितः\n",
    "12137088a": "तस्मादन्यत्र यास्यामि वस्तुं नाहमिहोत्सहे\n",
    "12137088c": "कृतमेतदनाहार्यं तव पुत्रेण पार्थिव\n",
    "12137089a": "कुभार्यां च कुपुत्रं च कुराजानं कुसौहृदम्\n",
    "12137089c": "कुसंबन्धं कुदेशं च दूरतः परिवर्जयेत्\n",
    "12137090a": "कुमित्रे नास्ति विश्वासः कुभार्यायां कुतो रतिः\n",
    "12137090c": "कुराज्ये निर्वृतिर्नास्ति कुदेशे न प्रजीव्यते\n",
    "12137091a": "कुमित्रे संगतं नास्ति नित्यमस्थिरसौहृदे\n",
    "12137091c": "अवमानः कुसंबन्धे भवत्यर्थविपर्यये\n",
    "12137092a": "सा भार्या या प्रियं ब्रूते स पुत्रो यत्र निर्वृतिः\n",
    "12137092c": "तन्मित्रं यत्र विश्वासः स देशो यत्र जीव्यते\n",
    "12137093a": "यत्र नास्ति बलात्कारः स राजा तीव्रशासनः\n",
    "12137093c": "न चैव ह्यभिसंबन्धो दरिद्रं यो बुभूषति\n",
    "12137094a": "भार्या देशोऽथ मित्राणि पुत्रसंबन्धिबान्धवाः\n",
    "12137094c": "एतत्सर्वं गुणवति धर्मनेत्रे महीपतौ\n",
    "12137095a": "अधर्मज्ञस्य विलयं प्रजा गच्छन्त्यनिग्रहात्\n",
    "12137095c": "राजा मूलं त्रिवर्गस्य अप्रमत्तोऽनुपालयन्\n",
    "12137096a": "बलिषड्भागमुद्धृत्य बलिं तमुपयोजयेत्\n",
    "12137096c": "न रक्षति प्रजाः सम्यग्यः स पार्थिवतस्करः\n",
    "12137097a": "दत्त्वाभयं यः स्वयमेव राजा; न तत्प्रमाणं कुरुते यथावत्\n",
    "12137097c": "स सर्वलोकादुपलभ्य पाप;मधर्मबुद्धिर्निरयं प्रयाति\n",
    "12137098a": "दत्त्वाभयं यः स्म राजा प्रमाणं कुरुते सदा\n",
    "12137098c": "स सर्वसुखकृज्ज्ञेयः प्रजा धर्मेण पालयन्\n",
    "12137099a": "पिता माता गुरुर्गोप्ता वह्निर्वैश्रवणो यमः\n",
    "12137099c": "सप्त राज्ञो गुणानेतान्मनुराह प्रजापतिः\n",
    "12137100a": "पिता हि राजा राष्ट्रस्य प्रजानां योऽनुकम्पकः\n",
    "12137100c": "तस्मिन्मिथ्याप्रणीते हि तिर्यग्गच्छति मानवः\n",
    "12137101a": "संभावयति मातेव दीनमभ्यवपद्यते\n",
    "12137101c": "दहत्यग्निरिवानिष्टान्यमयन्भवते यमः\n",
    "12137102a": "इष्टेषु विसृजत्यर्थान्कुबेर इव कामदः\n",
    "12137102c": "गुरुर्धर्मोपदेशेन गोप्ता च परिपालनात्\n",
    "12137103a": "यस्तु रञ्जयते राजा पौरजानपदान्गुणैः\n",
    "12137103c": "न तस्य भ्रश्यते राज्यं गुणधर्मानुपालनात्\n",
    "12137104a": "स्वयं समुपजानन्हि पौरजानपदक्रियाः\n",
    "12137104c": "स सुखं मोदते भूप इह लोके परत्र च\n",
    "12137105a": "नित्योद्विग्नाः प्रजा यस्य करभारप्रपीडिताः\n",
    "12137105c": "अनर्थैर्विप्रलुप्यन्ते स गच्छति पराभवम्\n",
    "12137106a": "प्रजा यस्य विवर्धन्ते सरसीव महोत्पलम्\n",
    "12137106c": "स सर्वयज्ञफलभाग्राजा लोके महीयते\n",
    "12137107a": "बलिना विग्रहो राजन्न कथंचित्प्रशस्यते\n",
    "12137107c": "बलिना विगृहीतस्य कुतो राज्यं कुतः सुखम्\n",
    "12137108": "भीष्म उवाच\n",
    "12137108a": "सैवमुक्त्वा शकुनिका ब्रह्मदत्तं नराधिपम्\n",
    "12137108c": "राजानं समनुज्ञाप्य जगामाथेप्सितां दिशम्\n",
    "12137109a": "एतत्ते ब्रह्मदत्तस्य पूजन्या सह भाषितम्\n",
    "12137109c": "मयोक्तं भरतश्रेष्ठ किमन्यच्छ्रोतुमिच्छसि\n",
    "12138001": "युधिष्ठिर उवाच\n",
    "12138001a": "युगक्षयात्परिक्षीणे धर्मे लोके च भारत\n",
    "12138001c": "दस्युभिः पीड्यमाने च कथं स्थेयं पितामह\n",
    "12138002": "भीष्म उवाच\n",
    "12138002a": "हन्त ते कथयिष्यामि नीतिमापत्सु भारत\n",
    "12138002c": "उत्सृज्यापि घृणां काले यथा वर्तेत भूमिपः\n",
    "12138003a": "अत्राप्युदाहरन्तीममितिहासं पुरातनम्\n",
    "12138003c": "भरद्वाजस्य संवादं राज्ञः शत्रुंतपस्य च\n",
    "12138004a": "राजा शत्रुंतपो नाम सौवीराणां महारथः\n",
    "12138004c": "कणिङ्कमुपसंगम्य पप्रच्छार्थविनिश्चयम्\n",
    "12138005a": "अलब्धस्य कथं लिप्सा लब्धं केन विवर्धते\n",
    "12138005c": "वर्धितं पालयेत्केन पालितं प्रणयेत्कथम्\n",
    "12138006a": "तस्मै विनिश्चयार्थं स परिपृष्टार्थनिश्चयः\n",
    "12138006c": "उवाच ब्राह्मणो वाक्यमिदं हेतुमदुत्तरम्\n",
    "12138007a": "नित्यमुद्यतदण्डः स्यान्नित्यं विवृतपौरुषः\n",
    "12138007c": "अच्छिद्रश्छिद्रदर्शी च परेषां विवरानुगः\n",
    "12138008a": "नित्यमुद्यतदण्डस्य भृशमुद्विजते जनः\n",
    "12138008c": "तस्मात्सर्वाणि भूतानि दण्डेनैव प्ररोधयेत्\n",
    "12138009a": "एवमेव प्रशंसन्ति पण्डितास्तत्त्वदर्शिनः\n",
    "12138009c": "तस्माच्चतुष्टये तस्मिन्प्रधानो दण्ड उच्यते\n",
    "12138010a": "छिन्नमूले ह्यधिष्ठाने सर्वे तज्जीविनो हताः\n",
    "12138010c": "कथं हि शाखास्तिष्ठेयुश्छिन्नमूले वनस्पतौ\n",
    "12138011a": "मूलमेवादितश्छिन्द्यात्परपक्षस्य पण्डितः\n",
    "12138011c": "ततः सहायान्पक्षं च सर्वमेवानुसारयेत्\n",
    "12138012a": "सुमन्त्रितं सुविक्रान्तं सुयुद्धं सुपलायितम्\n",
    "12138012c": "आपदां पदकालेषु कुर्वीत न विचारयेत्\n",
    "12138013a": "वाङ्मात्रेण विनीतः स्याद्धृदयेन यथा क्षुरः\n",
    "12138013c": "श्लक्ष्णपूर्वाभिभाषी च कामक्रोधौ विवर्जयेत्\n",
    "12138014a": "सपत्नसहिते कार्ये कृत्वा संधिं न विश्वसेत्\n",
    "12138014c": "अपक्रामेत्ततः क्षिप्रं कृतकार्यो विचक्षणः\n",
    "12138015a": "शत्रुं च मित्ररूपेण सान्त्वेनैवाभिसान्त्वयेत्\n",
    "12138015c": "नित्यशश्चोद्विजेत्तस्मात्सर्पाद्वेश्मगतादिव\n",
    "12138016a": "यस्य बुद्धिं परिभवेत्तमतीतेन सान्त्वयेत्\n",
    "12138016c": "अनागतेन दुष्प्रज्ञं प्रत्युत्पन्नेन पण्डितम्\n",
    "12138017a": "अञ्जलिं शपथं सान्त्वं प्रणम्य शिरसा वदेत्\n",
    "12138017c": "अश्रुप्रपातनं चैव कर्तव्यं भूतिमिच्छता\n",
    "12138018a": "वहेदमित्रं स्कन्धेन यावत्कालविपर्ययः\n",
    "12138018c": "अथैनमागते काले भिन्द्याद्घटमिवाश्मनि\n",
    "12138019a": "मुहूर्तमपि राजेन्द्र तिन्दुकालातवज्ज्वलेत्\n",
    "12138019c": "न तुषाग्निरिवानर्चिर्धूमायेत नरश्चिरम्\n",
    "12138020a": "नानर्थकेनार्थवत्त्वं कृतघ्नेन समाचरेत्\n",
    "12138020c": "अर्थे तु शक्यते भोक्तुं कृतकार्योऽवमन्यते\n",
    "12138020e": "तस्मात्सर्वाणि कार्याणि सावशेषाणि कारयेत्\n",
    "12138021a": "कोकिलस्य वराहस्य मेरोः शून्यस्य वेश्मनः\n",
    "12138021c": "व्याडस्य भक्तिचित्रस्य यच्छ्रेष्ठं तत्समाचरेत्\n",
    "12138022a": "उत्थायोत्थाय गच्छेच्च नित्ययुक्तो रिपोर्गृहान्\n",
    "12138022c": "कुशलं चापि पृच्छेत यद्यप्यकुशलं भवेत्\n",
    "12138023a": "नालसाः प्राप्नुवन्त्यर्थान्न क्लीबा न च मानिनः\n",
    "12138023c": "न च लोकरवाद्भीता न च शश्वत्प्रतीक्षिणः\n",
    "12138024a": "नास्य छिद्रं परो विद्याद्विद्याच्छिद्रं परस्य तु\n",
    "12138024c": "गूहेत्कूर्म इवाङ्गानि रक्षेद्विवरमात्मनः\n",
    "12138025a": "बकवच्चिन्तयेदर्थान्सिंहवच्च पराक्रमेत्\n",
    "12138025c": "वृकवच्चावलुम्पेत शशवच्च विनिष्पतेत्\n",
    "12138026a": "पानमक्षास्तथा नार्यो मृगया गीतवादितम्\n",
    "12138026c": "एतानि युक्त्या सेवेत प्रसङ्गो ह्यत्र दोषवान्\n",
    "12138027a": "कुर्यात्तृणमयं चापं शयीत मृगशायिकाम्\n",
    "12138027c": "अन्धः स्यादन्धवेलायां बाधिर्यमपि संश्रयेत्\n",
    "12138028a": "देशं कालं समासाद्य विक्रमेत विचक्षणः\n",
    "12138028c": "देशकालाभ्यतीतो हि विक्रमो निष्फलो भवेत्\n",
    "12138029a": "कालाकालौ संप्रधार्य बलाबलमथात्मनः\n",
    "12138029c": "परस्परबलं ज्ञात्वा तथात्मानं नियोजयेत्\n",
    "12138030a": "दण्डेनोपनतं शत्रुं यो राजा न नियच्छति\n",
    "12138030c": "स मृत्युमुपगूह्यास्ते गर्भमश्वतरी यथा\n",
    "12138031a": "सुपुष्पितः स्यादफलः फलवान्स्याद्दुरारुहः\n",
    "12138031c": "आमः स्यात्पक्वसंकाशो न च शीर्येत कस्यचित्\n",
    "12138032a": "आशां कालवतीं कुर्यात्तां च विघ्नेन योजयेत्\n",
    "12138032c": "विघ्नं निमित्ततो ब्रूयान्निमित्तं चापि हेतुतः\n",
    "12138033a": "भीतवत्संविधातव्यं यावद्भयमनागतम्\n",
    "12138033c": "आगतं तु भयं दृष्ट्वा प्रहर्तव्यमभीतवत्\n",
    "12138034a": "न संशयमनारुह्य नरो भद्राणि पश्यति\n",
    "12138034c": "संशयं पुनरारुह्य यदि जीवति पश्यति\n",
    "12138035a": "अनागतं विजानीयाद्यच्छेद्भयमुपस्थितम्\n",
    "12138035c": "पुनर्वृद्धिक्षयात्किंचिदभिवृत्तं निशामयेत्\n",
    "12138036a": "प्रत्युपस्थितकालस्य सुखस्य परिवर्जनम्\n",
    "12138036c": "अनागतसुखाशा च नैष बुद्धिमतां नयः\n",
    "12138037a": "योऽरिणा सह संधाय सुखं स्वपिति विश्वसन्\n",
    "12138037c": "स वृक्षाग्रप्रसुप्तो वा पतितः प्रतिबुध्यते\n",
    "12138038a": "कर्मणा येन तेनेह मृदुना दारुणेन वा\n",
    "12138038c": "उद्धरेद्दीनमात्मानं समर्थो धर्ममाचरेत्\n",
    "12138039a": "ये सपत्नाः सपत्नानां सर्वांस्तानपवत्सयेत्\n",
    "12138039c": "आत्मनश्चापि बोद्धव्याश्चाराः प्रणिहिताः परैः\n",
    "12138040a": "चारः सुविहितः कार्य आत्मनोऽथ परस्य च\n",
    "12138040c": "पाषण्डांस्तापसादींश्च परराष्ट्रं प्रवेशयेत्\n",
    "12138041a": "उद्यानेषु विहारेषु प्रपास्वावसथेषु च\n",
    "12138041c": "पानागारेषु वेशेषु तीर्थेषु च सभासु च\n",
    "12138042a": "धर्माभिचारिणः पापाश्चारा लोकस्य कण्टकाः\n",
    "12138042c": "समागच्छन्ति तान्बुद्ध्वा नियच्छेच्छमयेदपि\n",
    "12138043a": "न विश्वसेदविश्वस्ते विश्वस्ते नापि विश्वसेत्\n",
    "12138043c": "विश्वस्तं भयमन्वेति नापरीक्ष्य च विश्वसेत्\n",
    "12138044a": "विश्वासयित्वा तु परं तत्त्वभूतेन हेतुना\n",
    "12138044c": "अथास्य प्रहरेत्काले किंचिद्विचलिते पदे\n",
    "12138045a": "अशङ्क्यमपि शङ्केत नित्यं शङ्केत शङ्कितात्\n",
    "12138045c": "भयं हि शङ्किताज्जातं समूलमपि कृन्तति\n",
    "12138046a": "अवधानेन मौनेन काषायेण जटाजिनैः\n",
    "12138046c": "विश्वासयित्वा द्वेष्टारमवलुम्पेद्यथा वृकः\n",
    "12138047a": "पुत्रो वा यदि वा भ्राता पिता वा यदि वा सुहृत्\n",
    "12138047c": "अर्थस्य विघ्नं कुर्वाणा हन्तव्या भूतिवर्धनाः\n",
    "12138048a": "गुरोरप्यवलिप्तस्य कार्याकार्यमजानतः\n",
    "12138048c": "उत्पथप्रतिपन्नस्य दण्डो भवति शासनम्\n",
    "12138049a": "प्रत्युत्थानाभिवादाभ्यां संप्रदानेन कस्यचित्\n",
    "12138049c": "प्रतिपुष्कलघाती स्यात्तीक्ष्णतुण्ड इव द्विजः\n",
    "12138050a": "नाच्छित्त्वा परमर्माणि नाकृत्वा कर्म दारुणम्\n",
    "12138050c": "नाहत्वा मत्स्यघातीव प्राप्नोति परमां श्रियम्\n",
    "12138051a": "नास्ति जात्या रिपुर्नाम मित्रं नाम न विद्यते\n",
    "12138051c": "सामर्थ्ययोगाज्जायन्ते मित्राणि रिपवस्तथा\n",
    "12138052a": "अमित्रं नैव मुञ्चेत ब्रुवन्तं करुणान्यपि\n",
    "12138052c": "दुःखं तत्र न कुर्वीत हन्यात्पूर्वापकारिणम्\n",
    "12138053a": "संग्रहानुग्रहे यत्नः सदा कार्योऽनसूयता\n",
    "12138053c": "निग्रहश्चापि यत्नेन कर्तव्यो भूतिमिच्छता\n",
    "12138054a": "प्रहरिष्यन्प्रियं ब्रूयात्प्रहृत्यापि प्रियोत्तरम्\n",
    "12138054c": "अपि चास्य शिरश्छित्त्वा रुद्याच्छोचेदथापि वा\n",
    "12138055a": "निमन्त्रयेत सान्त्वेन संमानेन तितिक्षया\n",
    "12138055c": "आशाकारणमित्येतत्कर्तव्यं भूतिमिच्छता\n",
    "12138056a": "न शुष्कवैरं कुर्वीत न बाहुभ्यां नदीं तरेत्\n",
    "12138056c": "अपार्थकमनायुष्यं गोविषाणस्य भक्षणम्\n",
    "12138056e": "दन्ताश्च परिघृष्यन्ते रसश्चापि न लभ्यते\n",
    "12138057a": "त्रिवर्गे त्रिविधा पीडानुबन्धास्त्रय एव च\n",
    "12138057c": "अनुबन्धवधौ ज्ञात्वा पीडां हि परिवर्जयेत्\n",
    "12138058a": "ऋणशेषोऽग्निशेषश्च शत्रुशेषस्तथैव च\n",
    "12138058c": "पुनः पुनर्विवर्धेत स्वल्पोऽप्यनिवारितः\n",
    "12138059a": "वर्धमानमृणं तिष्ठत्परिभूताश्च शत्रवः\n",
    "12138059c": "आवहन्त्यनयं तीव्रं व्याधयश्चाप्युपेक्षिताः\n",
    "12138060a": "नासम्यक्कृतकारी स्यादप्रमत्तः सदा भवेत्\n",
    "12138060c": "कण्टकोऽपि हि दुश्छिन्नो विकारं कुरुते चिरम्\n",
    "12138061a": "वधेन च मनुष्याणां मार्गाणां दूषणेन च\n",
    "12138061c": "आकराणां विनाशैश्च परराष्ट्रं विनाशयेत्\n",
    "12138062a": "गृध्रदृष्टिर्बकालीनः श्वचेष्टः सिंहविक्रमः\n",
    "12138062c": "अनुद्विग्नः काकशङ्की भुजंगचरितं चरेत्\n",
    "12138063a": "श्रेणिमुख्योपजापेषु वल्लभानुनयेषु च\n",
    "12138063c": "अमात्यान्परिरक्षेत भेदसंघातयोरपि\n",
    "12138064a": "मृदुरित्यवमन्यन्ते तीक्ष्ण इत्युद्विजन्ति च\n",
    "12138064c": "तीक्ष्णकाले च तीक्ष्णः स्यान्मृदुकाले मृदुर्भवेत्\n",
    "12138065a": "मृदुना सुमृदुं हन्ति मृदुना हन्ति दारुणम्\n",
    "12138065c": "नासाध्यं मृदुना किंचित्तस्मात्तीक्ष्णतरं मृदु\n",
    "12138066a": "काले मृदुर्यो भवति काले भवति दारुणः\n",
    "12138066c": "स साधयति कृत्यानि शत्रूंश्चैवाधितिष्ठति\n",
    "12138067a": "पण्डितेन विरुद्धः सन्दूरेऽस्मीति न विश्वसेत्\n",
    "12138067c": "दीर्घौ बुद्धिमतो बाहू याभ्यां हिंसति हिंसितः\n",
    "12138068a": "न तत्तरेद्यस्य न पारमुत्तरे;न्न तद्धरेद्यत्पुनराहरेत्परः\n",
    "12138068c": "न तत्खनेद्यस्य न मूलमुत्खने;न्न तं हन्याद्यस्य शिरो न पातयेत्\n",
    "12138069a": "इतीदमुक्तं वृजिनाभिसंहितं; न चैतदेवं पुरुषः समाचरेत्\n",
    "12138069c": "परप्रयुक्तं तु कथं निशामये;दतो मयोक्तं भवतो हितार्थिना\n",
    "12138070a": "यथावदुक्तं वचनं हितं तदा; निशम्य विप्रेण सुवीरराष्ट्रियः\n",
    "12138070c": "तथाकरोद्वाक्यमदीनचेतनः; श्रियं च दीप्तां बुभुजे सबान्धवः\n",
    "12139001": "युधिष्ठिर उवाच\n",
    "12139001a": "हीने परमके धर्मे सर्वलोकातिलङ्घिनि\n",
    "12139001c": "अधर्मे धर्मतां नीते धर्मे चाधर्मतां गते\n",
    "12139002a": "मर्यादासु प्रभिन्नासु क्षुभिते धर्मनिश्चये\n",
    "12139002c": "राजभिः पीडिते लोके चोरैर्वापि विशां पते\n",
    "12139003a": "सर्वाश्रमेषु मूढेषु कर्मसूपहतेषु च\n",
    "12139003c": "कामान्मोहाच्च लोभाच्च भयं पश्यत्सु भारत\n",
    "12139004a": "अविश्वस्तेषु सर्वेषु नित्यभीतेषु पार्थिव\n",
    "12139004c": "निकृत्या हन्यमानेषु वञ्चयत्सु परस्परम्\n",
    "12139005a": "संप्रदीप्तेषु देशेषु ब्राह्मण्ये चाभिपीडिते\n",
    "12139005c": "अवर्षति च पर्जन्ये मिथो भेदे समुत्थिते\n",
    "12139006a": "सर्वस्मिन्दस्युसाद्भूते पृथिव्यामुपजीवने\n",
    "12139006c": "केन स्विद्ब्राह्मणो जीवेज्जघन्ये काल आगते\n",
    "12139007a": "अतित्यक्षुः पुत्रपौत्राननुक्रोशान्नराधिप\n",
    "12139007c": "कथमापत्सु वर्तेत तन्मे ब्रूहि पितामह\n",
    "12139008a": "कथं च राजा वर्तेत लोके कलुषतां गते\n",
    "12139008c": "कथमर्थाच्च धर्माच्च न हीयेत परंतप\n",
    "12139009": "भीष्म उवाच\n",
    "12139009a": "राजमूला महाराज योगक्षेमसुवृष्टयः\n",
    "12139009c": "प्रजासु व्याधयश्चैव मरणं च भयानि च\n",
    "12139010a": "कृतं त्रेता द्वापरश्च कलिश्च भरतर्षभ\n",
    "12139010c": "राजमूलानि सर्वाणि मम नास्त्यत्र संशयः\n",
    "12139011a": "तस्मिंस्त्वभ्यागते काले प्रजानां दोषकारके\n",
    "12139011c": "विज्ञानबलमास्थाय जीवितव्यं तदा भवेत्\n",
    "12139012a": "अत्राप्युदाहरन्तीममितिहासं पुरातनम्\n",
    "12139012c": "विश्वामित्रस्य संवादं चण्डालस्य च पक्कणे\n",
    "12139013a": "त्रेताद्वापरयोः संधौ पुरा दैवविधिक्रमात्\n",
    "12139013c": "अनावृष्टिरभूद्घोरा राजन्द्वादशवार्षिकी\n",
    "12139014a": "प्रजानामभिवृद्धानां युगान्ते पर्युपस्थिते\n",
    "12139014c": "त्रेतानिर्मोक्षसमये द्वापरप्रतिपादने\n",
    "12139015a": "न ववर्ष सहस्राक्षः प्रतिलोमोऽभवद्गुरुः\n",
    "12139015c": "जगाम दक्षिणं मार्गं सोमो व्यावृत्तलक्षणः\n",
    "12139016a": "नावश्यायोऽपि रात्र्यन्ते कुत एवाभ्रराजयः\n",
    "12139016c": "नद्यः संक्षिप्ततोयौघाः क्वचिदन्तर्गताभवन्\n",
    "12139017a": "सरांसि सरितश्चैव कूपाः प्रस्रवणानि च\n",
    "12139017c": "हतत्विट्कान्यलक्ष्यन्त निसर्गाद्दैवकारितात्\n",
    "12139018a": "उपशुष्कजलस्थाया विनिवृत्तसभाप्रपा\n",
    "12139018c": "निवृत्तयज्ञस्वाध्याया निर्वषट्कारमङ्गला\n",
    "12139019a": "उत्सन्नकृषिगोरक्ष्या निवृत्तविपणापणा\n",
    "12139019c": "निवृत्तपूगसमया संप्रनष्टमहोत्सवा\n",
    "12139020a": "अस्थिकङ्कालसंकीर्णा हाहाभूतजनाकुला\n",
    "12139020c": "शून्यभूयिष्ठनगरा दग्धग्रामनिवेशना\n",
    "12139021a": "क्वचिच्चोरैः क्वचिच्छस्त्रैः क्वचिद्राजभिरातुरैः\n",
    "12139021c": "परस्परभयाच्चैव शून्यभूयिष्ठनिर्जना\n",
    "12139022a": "गतदैवतसंकल्पा वृद्धबालविनाकृता\n",
    "12139022c": "गोजाविमहिषैर्हीना परस्परहराहरा\n",
    "12139023a": "हतविप्रा हतारक्षा प्रनष्टौषधिसंचया\n",
    "12139023c": "श्यावभूतनरप्राया बभूव वसुधा तदा\n",
    "12139024a": "तस्मिन्प्रतिभये काले क्षीणे धर्मे युधिष्ठिर\n",
    "12139024c": "बभ्रमुः क्षुधिता मर्त्याः खादन्तः स्म परस्परम्\n",
    "12139025a": "ऋषयो नियमांस्त्यक्त्वा परित्यक्ताग्निदैवताः\n",
    "12139025c": "आश्रमान्संपरित्यज्य पर्यधावन्नितस्ततः\n",
    "12139026a": "विश्वामित्रोऽथ भगवान्महर्षिरनिकेतनः\n",
    "12139026c": "क्षुधा परिगतो धीमान्समन्तात्पर्यधावत\n",
    "12139027a": "स कदाचित्परिपतञ्श्वपचानां निवेशनम्\n",
    "12139027c": "हिंस्राणां प्राणिहन्तॄणामाससाद वने क्वचित्\n",
    "12139028a": "विभिन्नकलशाकीर्णं श्वचर्माच्छादनायुतम्\n",
    "12139028c": "वराहखरभग्नास्थिकपालघटसंकुलम्\n",
    "12139029a": "मृतचेलपरिस्तीर्णं निर्माल्यकृतभूषणम्\n",
    "12139029c": "सर्पनिर्मोकमालाभिः कृतचिह्नकुटीमठम्\n",
    "12139030a": "उलूकपक्षध्वजिभिर्देवतायतनैर्वृतम्\n",
    "12139030c": "लोहघण्टापरिष्कारं श्वयूथपरिवारितम्\n",
    "12139031a": "तत्प्रविश्य क्षुधाविष्टो गाधेः पुत्रो महानृषिः\n",
    "12139031c": "आहारान्वेषणे युक्तः परं यत्नं समास्थितः\n",
    "12139032a": "न च क्वचिदविन्दत्स भिक्षमाणोऽपि कौशिकः\n",
    "12139032c": "मांसमन्नं मूलफलमन्यद्वा तत्र किंचन\n",
    "12139033a": "अहो कृच्छ्रं मया प्राप्तमिति निश्चित्य कौशिकः\n",
    "12139033c": "पपात भूमौ दौर्बल्यात्तस्मिंश्चण्डालपक्कणे\n",
    "12139034a": "चिन्तयामास स मुनिः किं नु मे सुकृतं भवेत्\n",
    "12139034c": "कथं वृथा न मृत्युः स्यादिति पार्थिवसत्तम\n",
    "12139035a": "स ददर्श श्वमांसस्य कुतन्तीं विततां मुनिः\n",
    "12139035c": "चण्डालस्य गृहे राजन्सद्यः शस्त्रहतस्य च\n",
    "12139036a": "स चिन्तयामास तदा स्तेयं कार्यमितो मया\n",
    "12139036c": "न हीदानीमुपायोऽन्यो विद्यते प्राणधारणे\n",
    "12139037a": "आपत्सु विहितं स्तेयं विशिष्टसमहीनतः\n",
    "12139037c": "परं परं भवेत्पूर्वमस्तेयमिति निश्चयः\n",
    "12139038a": "हीनादादेयमादौ स्यात्समानात्तदनन्तरम्\n",
    "12139038c": "असंभवादाददीत विशिष्टादपि धार्मिकात्\n",
    "12139039a": "सोऽहमन्तावसानानां हरमाणः परिग्रहात्\n",
    "12139039c": "न स्तेयदोषं पश्यामि हरिष्याम्येतदामिषम्\n",
    "12139040a": "एतां बुद्धिं समास्थाय विश्वामित्रो महामुनिः\n",
    "12139040c": "तस्मिन्देशे प्रसुष्वाप पतितो यत्र भारत\n",
    "12139041a": "स विगाढां निशां दृष्ट्वा सुप्ते चण्डालपक्कणे\n",
    "12139041c": "शनैरुत्थाय भगवान्प्रविवेश कुटीमठम्\n",
    "12139042a": "स सुप्त एव चण्डालः श्लेष्मापिहितलोचनः\n",
    "12139042c": "परिभिन्नस्वरो रूक्ष उवाचाप्रियदर्शनः\n",
    "12139043a": "कः कुतन्तीं घट्टयति सुप्ते चण्डालपक्कणे\n",
    "12139043c": "जागर्मि नावसुप्तोऽस्मि हतोऽसीति च दारुणः\n",
    "12139044a": "विश्वामित्रोऽहमित्येव सहसा तमुवाच सः\n",
    "12139044c": "सहसाभ्यागतभयः सोद्वेगस्तेन कर्मणा\n",
    "12139045a": "चण्डालस्तद्वचः श्रुत्वा महर्षेर्भावितात्मनः\n",
    "12139045c": "शयनादुपसंभ्रान्त इयेषोत्पतितुं ततः\n",
    "12139046a": "स विसृज्याश्रु नेत्राभ्यां बहुमानात्कृताञ्जलिः\n",
    "12139046c": "उवाच कौशिकं रात्रौ ब्रह्मन्किं ते चिकीर्षितम्\n",
    "12139047a": "विश्वामित्रस्तु मातङ्गमुवाच परिसान्त्वयन्\n",
    "12139047c": "क्षुधितोऽहं गतप्राणो हरिष्यामि श्वजाघनीम्\n",
    "12139048a": "अवसीदन्ति मे प्राणाः स्मृतिर्मे नश्यति क्षुधा\n",
    "12139048c": "स्वधर्मं बुध्यमानोऽपि हरिष्यामि श्वजाघनीम्\n",
    "12139049a": "अटन्भैक्षं न विन्दामि यदा युष्माकमालये\n",
    "12139049c": "तदा बुद्धिः कृता पापे हरिष्यामि श्वजाघनीम्\n",
    "12139050a": "तृषितः कलुषं पाता नास्ति ह्रीरशनार्थिनः\n",
    "12139050c": "क्षुद्धर्मं दूषयत्यत्र हरिष्यामि श्वजाघनीम्\n",
    "12139051a": "अग्निर्मुखं पुरोधाश्च देवानां शुचिपाद्विभुः\n",
    "12139051c": "यथा स सर्वभुग्ब्रह्मा तथा मां विद्धि धर्मतः\n",
    "12139052a": "तमुवाच स चण्डालो महर्षे शृणु मे वचः\n",
    "12139052c": "श्रुत्वा तथा समातिष्ठ यथा धर्मान्न हीयसे\n",
    "12139053a": "मृगाणामधमं श्वानं प्रवदन्ति मनीषिणः\n",
    "12139053c": "तस्याप्यधम उद्देशः शरीरस्योरुजाघनी\n",
    "12139054a": "नेदं सम्यग्व्यवसितं महर्षे कर्म वैकृतम्\n",
    "12139054c": "चण्डालस्वस्य हरणमभक्ष्यस्य विशेषतः\n",
    "12139055a": "साध्वन्यमनुपश्य त्वमुपायं प्राणधारणे\n",
    "12139055c": "न मांसलोभात्तपसो नाशस्ते स्यान्महामुने\n",
    "12139056a": "जानतोऽविहितो मार्गो न कार्यो धर्मसंकरः\n",
    "12139056c": "मा स्म धर्मं परित्याक्षीस्त्वं हि धर्मविदुत्तमः\n",
    "12139057a": "विश्वामित्रस्ततो राजन्नित्युक्तो भरतर्षभ\n",
    "12139057c": "क्षुधार्तः प्रत्युवाचेदं पुनरेव महामुनिः\n",
    "12139058a": "निराहारस्य सुमहान्मम कालोऽभिधावतः\n",
    "12139058c": "न विद्यतेऽभ्युपायश्च कश्चिन्मे प्राणधारणे\n",
    "12139059a": "येन तेन विशेषेण कर्मणा येन केनचित्\n",
    "12139059c": "अभ्युज्जीवेत्सीदमानः समर्थो धर्ममाचरेत्\n",
    "12139060a": "ऐन्द्रो धर्मः क्षत्रियाणां ब्राह्मणानामथाग्निकः\n",
    "12139060c": "ब्रह्मवह्निर्मम बलं भक्ष्यामि समयं क्षुधा\n",
    "12139061a": "यथा यथा वै जीवेद्धि तत्कर्तव्यमपीडया\n",
    "12139061c": "जीवितं मरणाच्छ्रेयो जीवन्धर्ममवाप्नुयात्\n",
    "12139062a": "सोऽहं जीवितमाकाङ्क्षन्नभक्षस्यापि भक्षणम्\n",
    "12139062c": "व्यवस्ये बुद्धिपूर्वं वै तद्भवाननुमन्यताम्\n",
    "12139063a": "जीवन्धर्मं चरिष्यामि प्रणोत्स्याम्यशुभानि च\n",
    "12139063c": "तपोभिर्विद्यया चैव ज्योतींषीव महत्तमः\n",
    "12139064": "श्वपच उवाच\n",
    "12139064a": "नैतत्खादन्प्राप्स्यसे प्राणमन्यं; नायुर्दीर्घं नामृतस्येव तृप्तिम्\n",
    "12139064c": "भिक्षामन्यां भिक्ष मा ते मनोऽस्तु; श्वभक्षणे श्वा ह्यभक्षो द्विजानाम्\n",
    "12139065": "विश्वामित्र उवाच\n",
    "12139065a": "न दुर्भिक्षे सुलभं मांसमन्य;च्छ्वपाक नान्नं न च मेऽस्ति वित्तम्\n",
    "12139065c": "क्षुधार्तश्चाहमगतिर्निराशः; श्वमांसे चास्मिन्षड्रसान्साधु मन्ये\n",
    "12139066": "श्वपच उवाच\n",
    "12139066a": "पञ्च पञ्चनखा भक्ष्या ब्रह्मक्षत्रस्य वै द्विज\n",
    "12139066c": "यदि शास्त्रं प्रमाणं ते माभक्ष्ये मानसं कृथाः\n",
    "12139067": "विश्वामित्र उवाच\n",
    "12139067a": "अगस्त्येनासुरो जग्धो वातापिः क्षुधितेन वै\n",
    "12139067c": "अहमापद्गतः क्षुब्धो भक्षयिष्ये श्वजाघनीम्\n",
    "12139068": "श्वपच उवाच\n",
    "12139068a": "भिक्षामन्यामाहरेति न चैतत्कर्तुमर्हसि\n",
    "12139068c": "न नूनं कार्यमेतद्वै हर कामं श्वजाघनीम्\n",
    "12139069": "विश्वामित्र उवाच\n",
    "12139069a": "शिष्टा वै कारणं धर्मे तद्वृत्तमनुवर्तये\n",
    "12139069c": "परां मेध्याशनादेतां भक्ष्यां मन्ये श्वजाघनीम्\n",
    "12139070": "श्वपच उवाच\n",
    "12139070a": "असता यत्समाचीर्णं न स धर्मः सनातनः\n",
    "12139070c": "नावृत्तमनुकार्यं वै मा छलेनानृतं कृथाः\n",
    "12139071": "विश्वामित्र उवाच\n",
    "12139071a": "न पातकं नावमतमृषिः सन्कर्तुमर्हसि\n",
    "12139071c": "समौ च श्वमृगौ मन्ये तस्माद्भक्ष्या श्वजाघनी\n",
    "12139072": "श्वपच उवाच\n",
    "12139072a": "यद्ब्राह्मणार्थे कृतमर्थितेन; तेनर्षिणा तच्च भक्ष्याधिकारम्\n",
    "12139072c": "स वै धर्मो यत्र न पापमस्ति; सर्वैरुपायैर्हि स रक्षितव्यः\n",
    "12139073": "विश्वामित्र उवाच\n",
    "12139073a": "मित्रं च मे ब्राह्मणश्चायमात्मा; प्रियश्च मे पूज्यतमश्च लोके\n",
    "12139073c": "तं भर्तुकामोऽहमिमां हरिष्ये; नृशंसानामीदृशानां न बिभ्ये\n",
    "12139074": "श्वपच उवाच\n",
    "12139074a": "कामं नरा जीवितं संत्यजन्ति; न चाभक्ष्यैः प्रतिकुर्वन्ति तत्र\n",
    "12139074c": "सर्वान्कामान्प्राप्नुवन्तीह विद्व;न्प्रियस्व कामं सहितः क्षुधा वै\n",
    "12139075": "विश्वामित्र उवाच\n",
    "12139075a": "स्थाने तावत्संशयः प्रेत्यभावे; निःसंशयं कर्मणां वा विनाशः\n",
    "12139075c": "अहं पुनर्वर्त इत्याशयात्मा; मूलं रक्षन्भक्षयिष्याम्यभक्ष्यम्\n",
    "12139076a": "बुद्ध्यात्मके व्यस्तमस्तीति तुष्टो; मोहादेकत्वं यथा चर्म चक्षुः\n",
    "12139076c": "यद्यप्येनः संशयादाचरामि; नाहं भविष्यामि यथा त्वमेव\n",
    "12139077": "श्वपच उवाच\n",
    "12139077a": "पतनीयमिदं दुःखमिति मे वर्तते मतिः\n",
    "12139077c": "दुष्कृती ब्राह्मणं सन्तं यस्त्वामहमुपालभे\n",
    "12139078": "विश्वामित्र उवाच\n",
    "12139078a": "पिबन्त्येवोदकं गावो मण्डूकेषु रुवत्स्वपि\n",
    "12139078c": "न तेऽधिकारो धर्मेऽस्ति मा भूरात्मप्रशंसकः\n",
    "12139079": "श्वपच उवाच\n",
    "12139079a": "सुहृद्भूत्वानुशास्मि त्वा कृपा हि त्वयि मे द्विज\n",
    "12139079c": "तदेवं श्रेय आधत्स्व मा लोभाच्छ्वानमादिथाः\n",
    "12139080": "विश्वामित्र उवाच\n",
    "12139080a": "सुहृन्मे त्वं सुखेप्सुश्चेदापदो मां समुद्धर\n",
    "12139080c": "जानेऽहं धर्मतोऽऽत्मानं श्वानीमुत्सृज जाघनीम्\n",
    "12139081": "श्वपच उवाच\n",
    "12139081a": "नैवोत्सहे भवते दातुमेतां; नोपेक्षितुं ह्रियमाणं स्वमन्नम्\n",
    "12139081c": "उभौ स्यावः स्वमलेनावलिप्तौ; दाताहं च त्वं च विप्र प्रतीच्छन्\n",
    "12139082": "विश्वामित्र उवाच\n",
    "12139082a": "अद्याहमेतद्वृजिनं कर्म कृत्वा; जीवंश्चरिष्यामि महापवित्रम्\n",
    "12139082c": "प्रपूतात्मा धर्ममेवाभिपत्स्ये; यदेतयोर्गुरु तद्वै ब्रवीहि\n",
    "12139083": "श्वपच उवाच\n",
    "12139083a": "आत्मैव साक्षी किल लोककृत्ये; त्वमेव जानासि यदत्र दुष्टम्\n",
    "12139083c": "यो ह्याद्रियेद्भक्ष्यमिति श्वमांसं; मन्ये न तस्यास्ति विवर्जनीयम्\n",
    "12139084": "विश्वामित्र उवाच\n",
    "12139084a": "उपादाने खादने वास्य दोषः; कार्यो न्यायैर्नित्यमत्रापवादः\n",
    "12139084c": "यस्मिन्न हिंसा नानृते वाक्यलेशो; भक्ष्यक्रिया तत्र न तद्गरीयः\n",
    "12139085": "श्वपच उवाच\n",
    "12139085a": "यद्येष हेतुस्तव खादनस्य; न ते वेदः कारणं नान्यधर्मः\n",
    "12139085c": "तस्मादभक्ष्ये भक्षणाद्वा द्विजेन्द्र; दोषं न पश्यामि यथेदमात्थ\n",
    "12139086": "विश्वामित्र उवाच\n",
    "12139086a": "न पातकं भक्षणमस्य दृष्टं; सुरां पीत्वा पततीतीह शब्दः\n",
    "12139086c": "अन्योन्यकर्माणि तथा तथैव; न लेशमात्रेण कृत्यं हिनस्ति\n",
    "12139087": "श्वपच उवाच\n",
    "12139087a": "अस्थानतो हीनतः कुत्सिताद्वा; तं विद्वांसं बाधते साधुवृत्तम्\n",
    "12139087c": "स्थानं पुनर्यो लभते निषङ्गा;त्तेनापि दण्डः सहितव्य एव\n",
    "12139088": "भीष्म उवाच\n",
    "12139088a": "एवमुक्त्वा निववृते मातङ्गः कौशिकं तदा\n",
    "12139088c": "विश्वामित्रो जहारैव कृतबुद्धिः श्वजाघनीम्\n",
    "12139089a": "ततो जग्राह पञ्चाङ्गीं जीवितार्थी महामुनिः\n",
    "12139089c": "सदारस्तामुपाकृत्य वने यातो महामुनिः\n",
    "12139090a": "एतस्मिन्नेव काले तु प्रववर्षाथ वासवः\n",
    "12139090c": "संजीवयन्प्रजाः सर्वा जनयामास चौषधीः\n",
    "12139091a": "विश्वामित्रोऽपि भगवांस्तपसा दग्धकिल्बिषः\n",
    "12139091c": "कालेन महता सिद्धिमवाप परमाद्भुताम्\n",
    "12139092a": "एवं विद्वानदीनात्मा व्यसनस्थो जिजीविषुः\n",
    "12139092c": "सर्वोपायैरुपायज्ञो दीनमात्मानमुद्धरेत्\n",
    "12139093a": "एतां बुद्धिं समास्थाय जीवितव्यं सदा भवेत्\n",
    "12139093c": "जीवन्पुण्यमवाप्नोति नरो भद्राणि पश्यति\n",
    "12139094a": "तस्मात्कौन्तेय विदुषा धर्माधर्मविनिश्चये\n",
    "12139094c": "बुद्धिमास्थाय लोकेऽस्मिन्वर्तितव्यं यतात्मना\n",
    "12140001": "युधिष्ठिर उवाच\n",
    "12140001a": "यदिदं घोरमुद्दिष्टमश्रद्धेयमिवानृतम्\n",
    "12140001c": "अस्ति स्विद्दस्युमर्यादा यामहं परिवर्जये\n",
    "12140002a": "संमुह्यामि विषीदामि धर्मो मे शिथिलीकृतः\n",
    "12140002c": "उद्यमं नाधिगच्छामि कुतश्चित्परिचिन्तयन्\n",
    "12140003": "भीष्म उवाच\n",
    "12140003a": "नैतच्छुद्धागमादेव तव धर्मानुशासनम्\n",
    "12140003c": "प्रज्ञासमवतारोऽयं कविभिः संभृतं मधु\n",
    "12140004a": "बह्व्यः प्रतिविधातव्याः प्रज्ञा राज्ञा ततस्ततः\n",
    "12140004c": "नैकशाखेन धर्मेण यात्रैषा संप्रवर्तते\n",
    "12140005a": "बुद्धिसंजननं राज्ञां धर्ममाचरतां सदा\n",
    "12140005c": "जयो भवति कौरव्य तदा तद्विद्धि मे वचः\n",
    "12140006a": "बुद्धिश्रेष्ठा हि राजानो जयन्ति विजयैषिणः\n",
    "12140006c": "धर्मः प्रतिविधातव्यो बुद्ध्या राज्ञा ततस्ततः\n",
    "12140007a": "नैकशाखेन धर्मेण राज्ञां धर्मो विधीयते\n",
    "12140007c": "दुर्बलस्य कुतः प्रज्ञा पुरस्तादनुदाहृता\n",
    "12140008a": "अद्वैधज्ञः पथि द्वैधे संशयं प्राप्तुमर्हति\n",
    "12140008c": "बुद्धिद्वैधं वेदितव्यं पुरस्तादेव भारत\n",
    "12140009a": "पार्श्वतःकरणं प्रज्ञा विषूची त्वापगा इव\n",
    "12140009c": "जनस्तूच्चारितं धर्मं विजानात्यन्यथान्यथा\n",
    "12140010a": "सम्यग्विज्ञानिनः केचिन्मिथ्याविज्ञानिनोऽपरे\n",
    "12140010c": "तद्वै यथातथं बुद्ध्वा ज्ञानमाददते सताम्\n",
    "12140011a": "परिमुष्णन्ति शास्त्राणि धर्मस्य परिपन्थिनः\n",
    "12140011c": "वैषम्यमर्थविद्यानां नैरर्थ्यात्ख्यापयन्ति ते\n",
    "12140012a": "आजिजीविषवो विद्यां यशस्कामाः समन्ततः\n",
    "12140012c": "ते सर्वे नरपापिष्ठा धर्मस्य परिपन्थिनः\n",
    "12140013a": "अपक्वमतयो मन्दा न जानन्ति यथातथम्\n",
    "12140013c": "सदा ह्यशास्त्रकुशलाः सर्वत्रापरिनिष्ठिताः\n",
    "12140014a": "परिमुष्णन्ति शास्त्राणि शास्त्रदोषानुदर्शिनः\n",
    "12140014c": "विज्ञानमथ विद्यानां न सम्यगिति वर्तते\n",
    "12140015a": "निन्दया परविद्यानां स्वां विद्यां ख्यापयन्ति ये\n",
    "12140015c": "वागस्त्रा वाक्छुरीमत्त्वा दुग्धविद्याफला इव\n",
    "12140015e": "तान्विद्यावणिजो विद्धि राक्षसानिव भारत\n",
    "12140016a": "व्याजेन कृत्स्नो विदितो धर्मस्ते परिहास्यते\n",
    "12140016c": "न धर्मवचनं वाचा न बुद्ध्या चेति नः श्रुतम्\n",
    "12140017a": "इति बार्हस्पतं ज्ञानं प्रोवाच मघवा स्वयम्\n",
    "12140017c": "न त्वेव वचनं किंचिदनिमित्तादिहोच्यते\n",
    "12140018a": "स्वविनीतेन शास्त्रेण व्यवस्यन्ति तथापरे\n",
    "12140018c": "लोकयात्रामिहैके तु धर्ममाहुर्मनीषिणः\n",
    "12140019a": "समुद्दिष्टं सतां धर्मं स्वयमूहेन्न पण्डितः\n",
    "12140019c": "अमर्षाच्छास्त्रसंमोहादविज्ञानाच्च भारत\n",
    "12140020a": "शास्त्रं प्राज्ञस्य वदतः समूहे यात्यदर्शनम्\n",
    "12140020c": "आगतागमया बुद्ध्या वचनेन प्रशस्यते\n",
    "12140021a": "अज्ञानाज्ज्ञानहेतुत्वाद्वचनं साधु मन्यते\n",
    "12140021c": "अनपाहतमेवेदं नेदं शास्त्रमपार्थकम्\n",
    "12140022a": "दैतेयानुशनाः प्राह संशयच्छेदने पुरा\n",
    "12140022c": "ज्ञानमव्यपदेश्यं हि यथा नास्ति तथैव तत्\n",
    "12140023a": "तेन त्वं छिन्नमूलेन कं तोषयितुमर्हसि\n",
    "12140023c": "अतथ्यविहितं यो वा नेदं वाक्यमुपाश्नुयात्\n",
    "12140024a": "उग्रायैव हि सृष्टोऽसि कर्मणे न त्ववेक्षसे\n",
    "12140024c": "अङ्गेमामन्ववेक्षस्व राजनीतिं बुभूषितुम्\n",
    "12140024e": "यया प्रमुच्यते त्वन्यो यदर्थं च प्रमोदते\n",
    "12140025a": "अजोऽश्वः क्षत्रमित्येतत्सदृशं ब्रह्मणा कृतम्\n",
    "12140025c": "तस्मान्नतीक्ष्णभूतानां यात्रा काचित्प्रसिध्यति\n",
    "12140026a": "यस्त्ववध्यवधे दोषः स वध्यस्यावधे स्मृतः\n",
    "12140026c": "एषैव खलु मर्यादा यामयं परिवर्जयेत्\n",
    "12140027a": "तस्मात्तीक्ष्णः प्रजा राजा स्वधर्मे स्थापयेदुत\n",
    "12140027c": "अन्योन्यं भक्षयन्तो हि प्रचरेयुर्वृका इव\n",
    "12140028a": "यस्य दस्युगणा राष्ट्रे ध्वाङ्क्षा मत्स्याञ्जलादिव\n",
    "12140028c": "विहरन्ति परस्वानि स वै क्षत्रियपांसनः\n",
    "12140029a": "कुलीनान्सचिवान्कृत्वा वेदविद्यासमन्वितान्\n",
    "12140029c": "प्रशाधि पृथिवीं राजन्प्रजा धर्मेण पालयन्\n",
    "12140030a": "विहीनजमकर्माणं यः प्रगृह्णाति भूमिपः\n",
    "12140030c": "उभयस्याविशेषज्ञस्तद्वै क्षत्रं नपुंसकम्\n",
    "12140031a": "नैवोग्रं नैव चानुग्रं धर्मेणेह प्रशस्यते\n",
    "12140031c": "उभयं न व्यतिक्रामेदुग्रो भूत्वा मृदुर्भव\n",
    "12140032a": "कष्टः क्षत्रियधर्मोऽयं सौहृदं त्वयि यत्स्थितम्\n",
    "12140032c": "उग्रे कर्मणि सृष्टोऽसि तस्माद्राज्यं प्रशाधि वै\n",
    "12140033a": "अशिष्टनिग्रहो नित्यं शिष्टस्य परिपालनम्\n",
    "12140033c": "इति शक्रोऽब्रवीद्धीमानापत्सु भरतर्षभ\n",
    "12140034": "युधिष्ठिर उवाच\n",
    "12140034a": "अस्ति स्विद्दस्युमर्यादा यामन्यो नातिलङ्घयेत्\n",
    "12140034c": "पृच्छामि त्वां सतां श्रेष्ठ तन्मे ब्रूहि पितामह\n",
    "12140035": "भीष्म उवाच\n",
    "12140035a": "ब्राह्मणानेव सेवेत विद्यावृद्धांस्तपस्विनः\n",
    "12140035c": "श्रुतचारित्रवृत्ताढ्यान्पवित्रं ह्येतदुत्तमम्\n",
    "12140036a": "या देवतासु वृत्तिस्ते सास्तु विप्रेषु सर्वदा\n",
    "12140036c": "क्रुद्धैर्हि विप्रैः कर्माणि कृतानि बहुधा नृप\n",
    "12140037a": "तेषां प्रीत्या यशो मुख्यमप्रीत्या तु विपर्ययः\n",
    "12140037c": "प्रीत्या ह्यमृतवद्विप्राः क्रुद्धाश्चैव यथा विषम्\n",
    "12141001": "युधिष्ठिर उवाच\n",
    "12141001a": "पितामह महाप्राज्ञ सर्वशास्त्रविशारद\n",
    "12141001c": "शरणं पालयानस्य यो धर्मस्तं वदस्व मे\n",
    "12141002": "भीष्म उवाच\n",
    "12141002a": "महान्धर्मो महाराज शरणागतपालने\n",
    "12141002c": "अर्हः प्रष्टुं भवांश्चैव प्रश्नं भरतसत्तम\n",
    "12141003a": "नृगप्रभृतयो राजन्राजानः शरणागतान्\n",
    "12141003c": "परिपाल्य महाराज संसिद्धिं परमां गताः\n",
    "12141004a": "श्रूयते हि कपोतेन शत्रुः शरणमागतः\n",
    "12141004c": "पूजितश्च यथान्यायं स्वैश्च मांसैर्निमन्त्रितः\n",
    "12141005": "युधिष्ठिर उवाच\n",
    "12141005a": "कथं कपोतेन पुरा शत्रुः शरणमागतः\n",
    "12141005c": "स्वमांसैर्भोजितः कां च गतिं लेभे स भारत\n",
    "12141006": "भीष्म उवाच\n",
    "12141006a": "शृणु राजन्कथां दिव्यां सर्वपापप्रणाशिनीम्\n",
    "12141006c": "नृपतेर्मुचुकुन्दस्य कथितां भार्गवेण ह\n",
    "12141007a": "इममर्थं पुरा पार्थ मुचुकुन्दो नराधिपः\n",
    "12141007c": "भार्गवं परिपप्रच्छ प्रणतो भरतर्षभ\n",
    "12141008a": "तस्मै शुश्रूषमाणाय भार्गवोऽकथयत्कथाम्\n",
    "12141008c": "इयं यथा कपोतेन सिद्धिः प्राप्ता नराधिप\n",
    "12141009a": "धर्मनिश्चयसंयुक्तां कामार्थसहितां कथाम्\n",
    "12141009c": "शृणुष्वावहितो राजन्गदतो मे महाभुज\n",
    "12141010a": "कश्चित्क्षुद्रसमाचारः पृथिव्यां कालसंमतः\n",
    "12141010c": "चचार पृथिवीं पापो घोरः शकुनिलुब्धकः\n",
    "12141011a": "काकोल इव कृष्णाङ्गो रूक्षः पापसमाहितः\n",
    "12141011c": "यवमध्यः कृशग्रीवो ह्रस्वपादो महाहनुः\n",
    "12141012a": "नैव तस्य सुहृत्कश्चिन्न संबन्धी न बान्धवः\n",
    "12141012c": "स हि तैः संपरित्यक्तस्तेन घोरेण कर्मणा\n",
    "12141013a": "स वै क्षारकमादाय द्विजान्हत्वा वने सदा\n",
    "12141013c": "चकार विक्रयं तेषां पतंगानां नराधिप\n",
    "12141014a": "एवं तु वर्तमानस्य तस्य वृत्तिं दुरात्मनः\n",
    "12141014c": "अगमत्सुमहान्कालो न चाधर्ममबुध्यत\n",
    "12141015a": "तस्य भार्यासहायस्य रममाणस्य शाश्वतम्\n",
    "12141015c": "दैवयोगविमूढस्य नान्या वृत्तिररोचत\n",
    "12141016a": "ततः कदाचित्तस्याथ वनस्थस्य समुद्गतः\n",
    "12141016c": "पातयन्निव वृक्षांस्तान्सुमहान्वातसंभ्रमः\n",
    "12141017a": "मेघसंकुलमाकाशं विद्युन्मण्डलमण्डितम्\n",
    "12141017c": "संछन्नं सुमुहूर्तेन नौस्थानेनेव सागरः\n",
    "12141018a": "वारिधारासमूहैश्च संप्रहृष्टः शतक्रतुः\n",
    "12141018c": "क्षणेन पूरयामास सलिलेन वसुंधराम्\n",
    "12141019a": "ततो धाराकुले लोके संभ्रमन्नष्टचेतनः\n",
    "12141019c": "शीतार्तस्तद्वनं सर्वमाकुलेनान्तरात्मना\n",
    "12141020a": "नैव निम्नं स्थलं वापि सोऽविन्दत विहंगहा\n",
    "12141020c": "पूरितो हि जलौघेन मार्गस्तस्य वनस्य वै\n",
    "12141021a": "पक्षिणो वातवेगेन हता लीनास्तदाभवन्\n",
    "12141021c": "मृगाः सिंहा वराहाश्च स्थलान्याश्रित्य तस्थिरे\n",
    "12141022a": "महता वातवर्षेण त्रासितास्ते वनौकसः\n",
    "12141022c": "भयार्ताश्च क्षुधार्ताश्च बभ्रमुः सहिता वने\n",
    "12141023a": "स तु शीतहतैर्गात्रैर्जगामैव न तस्थिवान्\n",
    "12141023c": "सोऽपश्यद्वनषण्डेषु मेघनीलं वनस्पतिम्\n",
    "12141024a": "ताराढ्यं कुमुदाकारमाकाशं निर्मलं च ह\n",
    "12141024c": "मेघैर्मुक्तं नभो दृष्ट्वा लुब्धकः शीतविह्वलः\n",
    "12141025a": "दिशोऽवलोकयामास वेलां चैव दुरात्मवान्\n",
    "12141025c": "दूरे ग्रामनिवेशश्च तस्माद्देशादिति प्रभो\n",
    "12141025e": "कृतबुद्धिर्वने तस्मिन्वस्तुं तां रजनीं तदा\n",
    "12141026a": "सोऽञ्जलिं प्रयतः कृत्वा वाक्यमाह वनस्पतिम्\n",
    "12141026c": "शरणं यामि यान्यस्मिन्दैवतानीह भारत\n",
    "12141027a": "स शिलायां शिरः कृत्वा पर्णान्यास्तीर्य भूतले\n",
    "12141027c": "दुःखेन महताविष्टस्ततः सुष्वाप पक्षिहा\n",
    "12142001": "भीष्म उवाच\n",
    "12142001a": "अथ वृक्षस्य शाखायां विहंगः ससुहृज्जनः\n",
    "12142001c": "दीर्घकालोषितो राजंस्तत्र चित्रतनूरुहः\n",
    "12142002a": "तस्य काल्यं गता भार्या चरितुं नाभ्यवर्तत\n",
    "12142002c": "प्राप्तां च रजनीं दृष्ट्वा स पक्षी पर्यतप्यत\n",
    "12142003a": "वातवर्षं महच्चासीन्न चागच्छति मे प्रिया\n",
    "12142003c": "किं नु तत्कारणं येन साद्यापि न निवर्तते\n",
    "12142004a": "अपि स्वस्ति भवेत्तस्याः प्रियाया मम कानने\n",
    "12142004c": "तया विरहितं हीदं शून्यमद्य गृहं मम\n",
    "12142005a": "यदि सा रक्तनेत्रान्ता चित्राङ्गी मधुरस्वरा\n",
    "12142005c": "अद्य नाभ्येति मे कान्ता न कार्यं जीवितेन मे\n",
    "12142006a": "पतिधर्मरता साध्वी प्राणेभ्योऽपि गरीयसी\n",
    "12142006c": "सा हि श्रान्तं क्षुधार्तं च जानीते मां तपस्विनी\n",
    "12142007a": "अनुरक्ता हिता चैव स्निग्धा चैव पतिव्रता\n",
    "12142007c": "यस्य वै तादृशी भार्या धन्यः स मनुजो भुवि\n",
    "12142008a": "भार्या हि परमो नाथः पुरुषस्येह पठ्यते\n",
    "12142008c": "असहायस्य लोकेऽस्मिँल्लोकयात्रासहायिनी\n",
    "12142009a": "तथा रोगाभिभूतस्य नित्यं कृच्छ्रगतस्य च\n",
    "12142009c": "नास्ति भार्यासमं किंचिन्नरस्यार्तस्य भेषजम्\n",
    "12142010a": "नास्ति भार्यासमो बन्धुर्नास्ति भार्यासमा गतिः\n",
    "12142010c": "नास्ति भार्यासमो लोके सहायो धर्मसाधनः\n",
    "12142011a": "एवं विलपतस्तस्य द्विजस्यार्तस्य तत्र वै\n",
    "12142011c": "गृहीता शकुनघ्नेन भार्या शुश्राव भारतीम्\n",
    "12142012a": "न सा स्त्रीत्यभिभाषा स्याद्यस्या भर्ता न तुष्यति\n",
    "12142012c": "अग्निसाक्षिकमप्येतद्भर्ता हि शरणं स्त्रियः\n",
    "12142013a": "इति संचिन्त्य दुःखार्ता भर्तारं दुःखितं तदा\n",
    "12142013c": "कपोती लुब्धकेनाथ यत्ता वचनमब्रवीत्\n",
    "12142014a": "हन्त वक्ष्यामि ते श्रेयः श्रुत्वा च कुरु तत्तथा\n",
    "12142014c": "शरणागतसंत्राता भव कान्त विशेषतः\n",
    "12142015a": "एष शाकुनिकः शेते तव वासं समाश्रितः\n",
    "12142015c": "शीतार्तश्च क्षुधार्तश्च पूजामस्मै प्रयोजय\n",
    "12142016a": "यो हि कश्चिद्द्विजं हन्याद्गां वा लोकस्य मातरम्\n",
    "12142016c": "शरणागतं च यो हन्यात्तुल्यं तेषां च पातकम्\n",
    "12142017a": "यास्माकं विहिता वृत्तिः कापोती जातिधर्मतः\n",
    "12142017c": "सा न्याय्यात्मवता नित्यं त्वद्विधेनाभिवर्तितुम्\n",
    "12142018a": "यस्तु धर्मं यथाशक्ति गृहस्थो ह्यनुवर्तते\n",
    "12142018c": "स प्रेत्य लभते लोकानक्षयानिति शुश्रुम\n",
    "12142019a": "स त्वं संतानवानद्य पुत्रवानपि च द्विज\n",
    "12142019c": "तत्स्वदेहे दयां त्यक्त्वा धर्मार्थौ परिगृह्य वै\n",
    "12142019e": "पूजामस्मै प्रयुङ्क्ष्व त्वं प्रीयेतास्य मनो यथा\n",
    "12142020a": "इति सा शकुनी वाक्यं क्षारकस्था तपस्विनी\n",
    "12142020c": "अतिदुःखान्विता प्रोच्य भर्तारं समुदैक्षत\n",
    "12142021a": "स पत्न्या वचनं श्रुत्वा धर्मयुक्तिसमन्वितम्\n",
    "12142021c": "हर्षेण महता युक्तो बाष्पव्याकुललोचनः\n",
    "12142022a": "तं वै शाकुनिकं दृष्ट्वा विधिदृष्टेन कर्मणा\n",
    "12142022c": "पूजयामास यत्नेन स पक्षी पक्षिजीविनम्\n",
    "12142023a": "उवाच च स्वागतं ते ब्रूहि किं करवाण्यहम्\n",
    "12142023c": "संतापश्च न कर्तव्यः स्वगृहे वर्तते भवान्\n",
    "12142024a": "तद्ब्रवीतु भवान्क्षिप्रं किं करोमि किमिच्छसि\n",
    "12142024c": "प्रणयेन ब्रवीमि त्वां त्वं हि नः शरणागतः\n",
    "12142025a": "शरणागतस्य कर्तव्यमातिथ्यमिह यत्नतः\n",
    "12142025c": "पञ्चयज्ञप्रवृत्तेन गृहस्थेन विशेषतः\n",
    "12142026a": "पञ्चयज्ञांस्तु यो मोहान्न करोति गृहाश्रमी\n",
    "12142026c": "तस्य नायं न च परो लोको भवति धर्मतः\n",
    "12142027a": "तद्ब्रूहि त्वं सुविस्रब्धो यत्त्वं वाचा वदिष्यसि\n",
    "12142027c": "तत्करिष्याम्यहं सर्वं मा त्वं शोके मनः कृथाः\n",
    "12142028a": "तस्य तद्वचनं श्रुत्वा शकुनेर्लुब्धकोऽब्रवीत्\n",
    "12142028c": "बाधते खलु मा शीतं हिमत्राणं विधीयताम्\n",
    "12142029a": "एवमुक्तस्ततः पक्षी पर्णान्यास्तीर्य भूतले\n",
    "12142029c": "यथाशुष्काणि यत्नेन ज्वलनार्थं द्रुतं ययौ\n",
    "12142030a": "स गत्वाङ्गारकर्मान्तं गृहीत्वाग्निमथागमत्\n",
    "12142030c": "ततः शुष्केषु पर्णेषु पावकं सोऽभ्यदीदिपत्\n",
    "12142031a": "सुसंदीप्तं महत्कृत्वा तमाह शरणागतम्\n",
    "12142031c": "प्रतापय सुविस्रब्धं स्वगात्राण्यकुतोभयः\n",
    "12142032a": "स तथोक्तस्तथेत्युक्त्वा लुब्धो गात्राण्यतापयत्\n",
    "12142032c": "अग्निप्रत्यागतप्राणस्ततः प्राह विहंगमम्\n",
    "12142033a": "दत्तमाहारमिच्छामि त्वया क्षुद्बाधते हि माम्\n",
    "12142033c": "तद्वचः स प्रतिश्रुत्य वाक्यमाह विहंगमः\n",
    "12142034a": "न मेऽस्ति विभवो येन नाशयामि तव क्षुधाम्\n",
    "12142034c": "उत्पन्नेन हि जीवामो वयं नित्यं वनौकसः\n",
    "12142035a": "संचयो नास्ति चास्माकं मुनीनामिव कानने\n",
    "12142035c": "इत्युक्त्वा स तदा तत्र विवर्णवदनोऽभवत्\n",
    "12142036a": "कथं नु खलु कर्तव्यमिति चिन्तापरः सदा\n",
    "12142036c": "बभूव भरतश्रेष्ठ गर्हयन्वृत्तिमात्मनः\n",
    "12142037a": "मुहूर्ताल्लब्धसंज्ञस्तु स पक्षी पक्षिघातकम्\n",
    "12142037c": "उवाच तर्पयिष्ये त्वां मुहूर्तं प्रतिपालय\n",
    "12142038a": "इत्युक्त्वा शुष्कपर्णैः स संप्रज्वाल्य हुताशनम्\n",
    "12142038c": "हर्षेण महता युक्तः कपोतः पुनरब्रवीत्\n",
    "12142039a": "देवानां च मुनीनां च पितॄणां च महात्मनाम्\n",
    "12142039c": "श्रुतपूर्वो मया धर्मो महानतिथिपूजने\n",
    "12142040a": "कुरुष्वानुग्रहं मेऽद्य सत्यमेतद्ब्रवीमि ते\n",
    "12142040c": "निश्चिता खलु मे बुद्धिरतिथिप्रतिपूजने\n",
    "12142041a": "ततः सत्यप्रतिज्ञो वै स पक्षी प्रहसन्निव\n",
    "12142041c": "तमग्निं त्रिः परिक्रम्य प्रविवेश महीपते\n",
    "12142042a": "अग्निमध्यं प्रविष्टं तं लुब्धो दृष्ट्वाथ पक्षिणम्\n",
    "12142042c": "चिन्तयामास मनसा किमिदं नु कृतं मया\n",
    "12142043a": "अहो मम नृशंसस्य गर्हितस्य स्वकर्मणा\n",
    "12142043c": "अधर्मः सुमहान्घोरो भविष्यति न संशयः\n",
    "12142044a": "एवं बहुविधं भूरि विललाप स लुब्धकः\n",
    "12142044c": "गर्हयन्स्वानि कर्माणि द्विजं दृष्ट्वा तथागतम्\n",
    "12143001": "भीष्म उवाच\n",
    "12143001a": "ततस्तं लुब्धकः पश्यन्कृपयाभिपरिप्लुतः\n",
    "12143001c": "कपोतमग्नौ पतितं वाक्यं पुनरुवाच ह\n",
    "12143002a": "किमीदृशं नृशंसेन मया कृतमबुद्धिना\n",
    "12143002c": "भविष्यति हि मे नित्यं पातकं हृदि जीवतः\n",
    "12143003a": "स विनिन्दन्नथात्मानं पुनः पुनरुवाच ह\n",
    "12143003c": "धिङ्मामस्तु सुदुर्बुद्धिं सदा निकृतिनिश्चयम्\n",
    "12143003e": "शुभं कर्म परित्यज्य योऽहं शकुनिलुब्धकः\n",
    "12143004a": "नृशंसस्य ममाद्यायं प्रत्यादेशो न संशयः\n",
    "12143004c": "दत्तः स्वमांसं ददता कपोतेन महात्मना\n",
    "12143005a": "सोऽहं त्यक्ष्ये प्रियान्प्राणान्पुत्रदारं विसृज्य च\n",
    "12143005c": "उपदिष्टो हि मे धर्मः कपोतेनातिधर्मिणा\n",
    "12143006a": "अद्य प्रभृति देहं स्वं सर्वभोगैर्विवर्जितम्\n",
    "12143006c": "यथा स्वल्पं जलं ग्रीष्मे शोषयिष्याम्यहं तथा\n",
    "12143007a": "क्षुत्पिपासातपसहः कृशो धमनिसंततः\n",
    "12143007c": "उपवासैर्बहुविधैश्चरिष्ये पारलौकिकम्\n",
    "12143008a": "अहो देहप्रदानेन दर्शितातिथिपूजना\n",
    "12143008c": "तस्माद्धर्मं चरिष्यामि धर्मो हि परमा गतिः\n",
    "12143008e": "दृष्टो हि धर्मो धर्मिष्ठैर्यादृशो विहगोत्तमे\n",
    "12143009a": "एवमुक्त्वा विनिश्चित्य रौद्रकर्मा स लुब्धकः\n",
    "12143009c": "महाप्रस्थानमाश्रित्य प्रययौ संशितव्रतः\n",
    "12143010a": "ततो यष्टिं शलाकाश्च क्षारकं पञ्जरं तथा\n",
    "12143010c": "तांश्च बद्धा कपोतान्स संप्रमुच्योत्ससर्ज ह\n",
    "12144001": "भीष्म उवाच\n",
    "12144001a": "ततो गते शाकुनिके कपोती प्राह दुःखिता\n",
    "12144001c": "संस्मृत्य भर्तारमथो रुदती शोकमूर्छिता\n",
    "12144002a": "नाहं ते विप्रियं कान्त कदाचिदपि संस्मरे\n",
    "12144002c": "सर्वा वै विधवा नारी बहुपुत्रापि खेचर\n",
    "12144002e": "शोच्या भवति बन्धूनां पतिहीना मनस्विनी\n",
    "12144003a": "लालिताहं त्वया नित्यं बहुमानाच्च सान्त्विता\n",
    "12144003c": "वचनैर्मधुरैः स्निग्धैरसकृत्सुमनोहरैः\n",
    "12144004a": "कन्दरेषु च शैलानां नदीनां निर्झरेषु च\n",
    "12144004c": "द्रुमाग्रेषु च रम्येषु रमिताहं त्वया प्रिय\n",
    "12144005a": "आकाशगमने चैव सुखिताहं त्वया सुखम्\n",
    "12144005c": "विहृतास्मि त्वया कान्त तन्मे नाद्यास्ति किंचन\n",
    "12144006a": "मितं ददाति हि पिता मितं माता मितं सुतः\n",
    "12144006c": "अमितस्य तु दातारं भर्तारं का न पूजयेत्\n",
    "12144007a": "नास्ति भर्तृसमो नाथो न च भर्तृसमं सुखम्\n",
    "12144007c": "विसृज्य धनसर्वस्वं भर्ता वै शरणं स्त्रियाः\n",
    "12144008a": "न कार्यमिह मे नाथ जीवितेन त्वया विना\n",
    "12144008c": "पतिहीनापि का नारी सती जीवितुमुत्सहेत्\n",
    "12144009a": "एवं विलप्य बहुधा करुणं सा सुदुःखिता\n",
    "12144009c": "पतिव्रता संप्रदीप्तं प्रविवेश हुताशनम्\n",
    "12144010a": "ततश्चित्राम्बरधरं भर्तारं सान्वपश्यत\n",
    "12144010c": "विमानस्थं सुकृतिभिः पूज्यमानं महात्मभिः\n",
    "12144011a": "चित्रमाल्याम्बरधरं सर्वाभरणभूषितम्\n",
    "12144011c": "विमानशतकोटीभिरावृतं पुण्यकीर्तिभिः\n",
    "12144012a": "ततः स्वर्गगतः पक्षी भार्यया सह संगतः\n",
    "12144012c": "कर्मणा पूजितस्तेन रेमे तत्र स भार्यया\n",
    "12145001": "भीष्म उवाच\n",
    "12145001a": "विमानस्थौ तु तौ राजँल्लुब्धको वै ददर्श ह\n",
    "12145001c": "दृष्ट्वा तौ दंपती दुःखादचिन्तयत सद्गतिम्\n",
    "12145002a": "कीदृशेनेह तपसा गच्छेयं परमां गतिम्\n",
    "12145002c": "इति बुद्ध्या विनिश्चित्य गमनायोपचक्रमे\n",
    "12145003a": "महाप्रस्थानमाश्रित्य लुब्धकः पक्षिजीवनः\n",
    "12145003c": "निश्चेष्टो मारुताहारो निर्ममः स्वर्गकाङ्क्षया\n",
    "12145004a": "ततोऽपश्यत्सुविस्तीर्णं हृद्यं पद्मविभूषितम्\n",
    "12145004c": "नानाद्विजगणाकीर्णं सरः शीतजलं शुभम्\n",
    "12145004e": "पिपासार्तोऽपि तद्दृष्ट्वा तृप्तः स्यान्नात्र संशयः\n",
    "12145005a": "उपवासकृशोऽत्यर्थं स तु पार्थिव लुब्धकः\n",
    "12145005c": "उपसर्पत संहृष्टः श्वापदाध्युषितं वनम्\n",
    "12145006a": "महान्तं निश्चयं कृत्वा लुब्धकः प्रविवेश ह\n",
    "12145006c": "प्रविशन्नेव च वनं निगृहीतः स कण्टकैः\n",
    "12145007a": "स कण्टकविभुग्नाङ्गो लोहितार्द्रीकृतच्छविः\n",
    "12145007c": "बभ्राम तस्मिन्विजने नानामृगसमाकुले\n",
    "12145008a": "ततो द्रुमाणां महतां पवनेन वने तदा\n",
    "12145008c": "उदतिष्ठत संघर्षात्सुमहान्हव्यवाहनः\n",
    "12145009a": "तद्वनं वृक्षसंकीर्णं लताविटपसंकुलम्\n",
    "12145009c": "ददाह पावकः क्रुद्धो युगान्ताग्निसमप्रभः\n",
    "12145010a": "सज्वालैः पवनोद्धूतैर्विस्फुलिङ्गैः समन्वितः\n",
    "12145010c": "ददाह तद्वनं घोरं मृगपक्षिसमाकुलम्\n",
    "12145011a": "ततः स देहमोक्षार्थं संप्रहृष्टेन चेतसा\n",
    "12145011c": "अभ्यधावत संवृद्धं पावकं लुब्धकस्तदा\n",
    "12145012a": "ततस्तेनाग्निना दग्धो लुब्धको नष्टकिल्बिषः\n",
    "12145012c": "जगाम परमां सिद्धिं तदा भरतसत्तम\n",
    "12145013a": "ततः स्वर्गस्थमात्मानं सोऽपश्यद्विगतज्वरः\n",
    "12145013c": "यक्षगन्धर्वसिद्धानां मध्ये भ्राजन्तमिन्द्रवत्\n",
    "12145014a": "एवं खलु कपोतश्च कपोती च पतिव्रता\n",
    "12145014c": "लुब्धकेन सह स्वर्गं गताः पुण्येन कर्मणा\n",
    "12145015a": "यापि चैवंविधा नारी भर्तारमनुवर्तते\n",
    "12145015c": "विराजते हि सा क्षिप्रं कपोतीव दिवि स्थिता\n",
    "12145016a": "एवमेतत्पुरा वृत्तं लुब्धकस्य महात्मनः\n",
    "12145016c": "कपोतस्य च धर्मिष्ठा गतिः पुण्येन कर्मणा\n",
    "12145017a": "यश्चेदं शृणुयान्नित्यं यश्चेदं परिकीर्तयेत्\n",
    "12145017c": "नाशुभं विद्यते तस्य मनसापि प्रमाद्यतः\n",
    "12145018a": "युधिष्ठिर महानेष धर्मो धर्मभृतां वर\n",
    "12145018c": "गोघ्नेष्वपि भवेदस्मिन्निष्कृतिः पापकर्मणः\n",
    "12145018e": "निष्कृतिर्न भवेत्तस्मिन्यो हन्याच्छरणागतम्\n",
    "12146001": "युधिष्ठिर उवाच\n",
    "12146001a": "अबुद्धिपूर्वं यः पापं कुर्याद्भरतसत्तम\n",
    "12146001c": "मुच्यते स कथं तस्मादेनसस्तद्वदस्व मे\n",
    "12146002": "भीष्म उवाच\n",
    "12146002a": "अत्र ते वर्णयिष्येऽहमितिहासं पुरातनम्\n",
    "12146002c": "इन्द्रोतः शौनको विप्रो यदाह जनमेजयम्\n",
    "12146003a": "आसीद्राजा महावीर्यः पारिक्षिज्जनमेजयः\n",
    "12146003c": "अबुद्धिपूर्वं ब्रह्महत्या तमागच्छन्महीपतिम्\n",
    "12146004a": "तं ब्राह्मणाः सर्व एव तत्यजुः सपुरोहिताः\n",
    "12146004c": "जगाम स वनं राजा दह्यमानो दिवानिशम्\n",
    "12146005a": "स प्रजाभिः परित्यक्तश्चकार कुशलं महत्\n",
    "12146005c": "अतिवेलं तपस्तेपे दह्यमानः स मन्युना\n",
    "12146006a": "तत्रेतिहासं वक्ष्यामि धर्मस्यास्योपबृंहणम्\n",
    "12146006c": "दह्यमानः पापकृत्या जगाम जनमेजयः\n",
    "12146007a": "वरिष्यमाण इन्द्रोतं शौनकं संशितव्रतम्\n",
    "12146007c": "समासाद्योपजग्राह पादयोः परिपीडयन्\n",
    "12146008a": "ततो भीतो महाप्राज्ञो जगर्हे सुभृशं तदा\n",
    "12146008c": "कर्ता पापस्य महतो भ्रूणहा किमिहागतः\n",
    "12146009a": "किं तवास्मासु कर्तव्यं मा मा स्प्राक्षीः कथंचन\n",
    "12146009c": "गच्छ गच्छ न ते स्थानं प्रीणात्यस्मानिह ध्रुवम्\n",
    "12146010a": "रुधिरस्येव ते गन्धः शवस्येव च दर्शनम्\n",
    "12146010c": "अशिवः शिवसंकाशो मृतो जीवन्निवाटसि\n",
    "12146011a": "अन्तर्मृत्युरशुद्धात्मा पापमेवानुचिन्तयन्\n",
    "12146011c": "प्रबुध्यसे प्रस्वपिषि वर्तसे चरसे सुखी\n",
    "12146012a": "मोघं ते जीवितं राजन्परिक्लिष्टं च जीवसि\n",
    "12146012c": "पापायेव च सृष्टोऽसि कर्मणे ह यवीयसे\n",
    "12146013a": "बहु कल्याणमिच्छन्त ईहन्ते पितरः सुतान्\n",
    "12146013c": "तपसा देवतेज्याभिर्वन्दनेन तितिक्षया\n",
    "12146014a": "पितृवंशमिमं पश्य त्वत्कृते नरकं गतम्\n",
    "12146014c": "निरर्थाः सर्व एवैषामाशाबन्धास्त्वदाश्रयाः\n",
    "12146015a": "यान्पूजयन्तो विन्दन्ति स्वर्गमायुर्यशः सुखम्\n",
    "12146015c": "तेषु ते सततं द्वेषो ब्राह्मणेषु निरर्थकः\n",
    "12146016a": "इमं लोकं विमुच्य त्वमवाङ्मूर्धा पतिष्यसि\n",
    "12146016c": "अशाश्वतीः शाश्वतीश्च समाः पापेन कर्मणा\n",
    "12146017a": "अद्यमानो जन्तुगृध्रैः शितिकण्ठैरयोमुखैः\n",
    "12146017c": "ततोऽपि पुनरावृत्तः पापयोनिं गमिष्यसि\n",
    "12146018a": "यदिदं मन्यसे राजन्नायमस्ति परः कुतः\n",
    "12146018c": "प्रतिस्मारयितारस्त्वां यमदूता यमक्षये\n",
    "12147001": "भीष्म उवाच\n",
    "12147001a": "एवमुक्तः प्रत्युवाच तं मुनिं जनमेजयः\n",
    "12147001c": "गर्ह्यं भवान्गर्हयति निन्द्यं निन्दति मा भवान्\n",
    "12147002a": "धिक्कार्यं मा धिक्कुरुते तस्मात्त्वाहं प्रसादये\n",
    "12147002c": "सर्वं हीदं स्वकृतं मे ज्वलाम्यग्नाविवाहितः\n",
    "12147003a": "स्वकर्माण्यभिसंधाय नाभिनन्दति मे मनः\n",
    "12147003c": "प्राप्तं नूनं मया घोरं भयं वैवस्वतादपि\n",
    "12147004a": "तत्तु शल्यमनिर्हृत्य कथं शक्ष्यामि जीवितुम्\n",
    "12147004c": "सर्वमन्यून्विनीय त्वमभि मा वद शौनक\n",
    "12147005a": "महानसं ब्राह्मणानां भविष्याम्यर्थवान्पुनः\n",
    "12147005c": "अस्तु शेषं कुलस्यास्य मा पराभूदिदं कुलम्\n",
    "12147006a": "न हि नो ब्रह्मशप्तानां शेषो भवितुमर्हति\n",
    "12147006c": "श्रुतीरलभमानानां संविदं वेदनिश्चयात्\n",
    "12147007a": "निर्विद्यमानः सुभृशं भूयो वक्ष्यामि सांप्रतम्\n",
    "12147007c": "भूयश्चैवाभिनङ्क्षन्ति निर्धर्मा निर्जपा इव\n",
    "12147008a": "अर्वाक्च प्रतितिष्ठन्ति पुलिन्दशबरा इव\n",
    "12147008c": "न ह्ययज्ञा अमुं लोकं प्राप्नुवन्ति कथंचन\n",
    "12147009a": "अविज्ञायैव मे प्रज्ञां बालस्येव सुपण्डितः\n",
    "12147009c": "ब्रह्मन्पितेव पुत्रेभ्यः प्रति मां वाञ्छ शौनक\n",
    "12147010": "शौनक उवाच\n",
    "12147010a": "किमाश्चर्यं यतः प्राज्ञो बहु कुर्याद्धि सांप्रतम्\n",
    "12147010c": "इति वै पण्डितो भूत्वा भूतानां नोपतप्यति\n",
    "12147011a": "प्रज्ञाप्रासादमारुह्य अशोच्यः शोचते जनान्\n",
    "12147011c": "जगतीस्थानिवाद्रिस्थः प्रज्ञया प्रतिपश्यति\n",
    "12147012a": "न चोपलभते तत्र न च कार्याणि पश्यति\n",
    "12147012c": "निर्विण्णात्मा परोक्षो वा धिक्कृतः सर्वसाधुषु\n",
    "12147013a": "विदित्वोभयतो वीर्यं माहात्म्यं वेद आगमे\n",
    "12147013c": "कुरुष्वेह महाशान्तिं ब्रह्मा शरणमस्तु ते\n",
    "12147014a": "तद्वै पारत्रिकं चारु ब्राह्मणानामकुप्यताम्\n",
    "12147014c": "अथ चेत्तप्यसे पापैर्धर्मं चेदनुपश्यसि\n",
    "12147015": "जनमेजय उवाच\n",
    "12147015a": "अनुतप्ये च पापेन न चाधर्मं चराम्यहम्\n",
    "12147015c": "बुभूषुं भजमानं च प्रतिवाञ्छामि शौनक\n",
    "12147016": "शौनक उवाच\n",
    "12147016a": "छित्त्वा स्तम्भं च मानं च प्रीतिमिच्छामि ते नृप\n",
    "12147016c": "सर्वभूतहिते तिष्ठ धर्मं चैव प्रतिस्मर\n",
    "12147017a": "न भयान्न च कार्पण्यान्न लोभात्त्वामुपाह्वये\n",
    "12147017c": "तां मे देवा गिरं सत्यां शृण्वन्तु ब्राह्मणैः सह\n",
    "12147018a": "सोऽहं न केनचिच्चार्थी त्वां च धर्ममुपाह्वये\n",
    "12147018c": "क्रोशतां सर्वभूतानामहो धिगिति कुर्वताम्\n",
    "12147019a": "वक्ष्यन्ति मामधर्मज्ञा वक्ष्यन्त्यसुहृदो जनाः\n",
    "12147019c": "वाचस्ताः सुहृदः श्रुत्वा संज्वरिष्यन्ति मे भृशम्\n",
    "12147020a": "केचिदेव महाप्राज्ञाः परिज्ञास्यन्ति कार्यताम्\n",
    "12147020c": "जानीहि मे कृतं तात ब्राह्मणान्प्रति भारत\n",
    "12147021a": "यथा ते मत्कृते क्षेमं लभेरंस्तत्तथा कुरु\n",
    "12147021c": "प्रतिजानीहि चाद्रोहं ब्राह्मणानां नराधिप\n",
    "12147022": "जनमेजय उवाच\n",
    "12147022a": "नैव वाचा न मनसा न पुनर्जातु कर्मणा\n",
    "12147022c": "द्रोग्धास्मि ब्राह्मणान्विप्र चरणावेव ते स्पृशे\n",
    "12148001": "शौनक उवाच\n",
    "12148001a": "तस्मात्तेऽहं प्रवक्ष्यामि धर्ममावृत्तचेतसे\n",
    "12148001c": "श्रीमान्महाबलस्तुष्टो यस्त्वं धर्ममवेक्षसे\n",
    "12148001e": "पुरस्ताद्दारुणो भूत्वा सुचित्रतरमेव तत्\n",
    "12148002a": "अनुगृह्णन्ति भूतानि स्वेन वृत्तेन पार्थिव\n",
    "12148002c": "कृत्स्ने नूनं सदसती इति लोको व्यवस्यति\n",
    "12148002e": "यत्र त्वं तादृशो भूत्वा धर्ममद्यानुपश्यसि\n",
    "12148003a": "हित्वा सुरुचिरं भक्ष्यं भोगांश्च तप आस्थितः\n",
    "12148003c": "इत्येतदपि भूतानामद्भुतं जनमेजय\n",
    "12148004a": "यो दुर्बलो भवेद्दाता कृपणो वा तपोधनः\n",
    "12148004c": "अनाश्चर्यं तदित्याहुर्नातिदूरे हि वर्तते\n",
    "12148005a": "एतदेव हि कार्पण्यं समग्रमसमीक्षितम्\n",
    "12148005c": "तस्मात्समीक्षयैव स्याद्भवेत्तस्मिंस्ततो गुणः\n",
    "12148006a": "यज्ञो दानं दया वेदाः सत्यं च पृथिवीपते\n",
    "12148006c": "पञ्चैतानि पवित्राणि षष्ठं सुचरितं तपः\n",
    "12148007a": "तदेव राज्ञां परमं पवित्रं जनमेजय\n",
    "12148007c": "तेन सम्यग्गृहीतेन श्रेयांसं धर्ममाप्स्यसि\n",
    "12148008a": "पुण्यदेशाभिगमनं पवित्रं परमं स्मृतम्\n",
    "12148008c": "अपि ह्युदाहरन्तीमा गाथा गीता ययातिना\n",
    "12148009a": "यो मर्त्यः प्रतिपद्येत आयुर्जीवेत वा पुनः\n",
    "12148009c": "यज्ञमेकान्ततः कृत्वा तत्संन्यस्य तपश्चरेत्\n",
    "12148010a": "पुण्यमाहुः कुरुक्षेत्रं सरस्वत्यां पृथूदकम्\n",
    "12148010c": "यत्रावगाह्य पीत्वा वा नैवं श्वोमरणं तपेत्\n",
    "12148011a": "महासरः पुष्कराणि प्रभासोत्तरमानसे\n",
    "12148011c": "कालोदं त्वेव गन्तासि लब्धायुर्जीविते पुनः\n",
    "12148012a": "सरस्वतीदृषद्वत्यौ सेवमानोऽनुसंचरेः\n",
    "12148012c": "स्वाध्यायशीलः स्थानेषु सर्वेषु समुपस्पृशेः\n",
    "12148013a": "त्यागधर्मं पवित्राणां संन्यासं परमब्रवीत्\n",
    "12148013c": "अत्राप्युदाहरन्तीमा गाथाः सत्यवता कृताः\n",
    "12148014a": "यथा कुमारः सत्यो वै न पुण्यो न च पापकृत्\n",
    "12148014c": "न ह्यस्ति सर्वभूतेषु दुःखमस्मिन्कुतः सुखम्\n",
    "12148015a": "एवं प्रकृतिभूतानां सर्वसंसर्गयायिनाम्\n",
    "12148015c": "त्यजतां जीवितं प्रायो विवृते पुण्यपातके\n",
    "12148016a": "यत्त्वेव राज्ञो ज्यायो वै कार्याणां तद्वदामि ते\n",
    "12148016c": "बलेन संविभागैश्च जय स्वर्गं पुनीष्व च\n",
    "12148017a": "यस्यैवं बलमोजश्च स धर्मस्य प्रभुर्नरः\n",
    "12148017c": "ब्राह्मणानां सुखार्थं त्वं पर्येहि पृथिवीमिमाम्\n",
    "12148018a": "यथैवैनान्पुराक्षैप्सीस्तथैवैनान्प्रसादय\n",
    "12148018c": "अपि धिक्क्रियमाणोऽपि त्यज्यमानोऽप्यनेकधा\n",
    "12148019a": "आत्मनो दर्शनं विद्वन्नाहन्तास्मीति मा क्रुधः\n",
    "12148019c": "घटमानः स्वकार्येषु कुरु नैःश्रेयसं परम्\n",
    "12148020a": "हिमाग्निघोरसदृशो राजा भवति कश्चन\n",
    "12148020c": "लाङ्गलाशनिकल्पो वा भवत्यन्यः परंतप\n",
    "12148021a": "न निःशेषेण मन्तव्यमचिकित्स्येन वा पुनः\n",
    "12148021c": "न जातु नाहमस्मीति प्रसक्तव्यमसाधुषु\n",
    "12148022a": "विकर्मणा तप्यमानः पादात्पापस्य मुच्यते\n",
    "12148022c": "नैतत्कार्यं पुनरिति द्वितीयात्परिमुच्यते\n",
    "12148022e": "चरिष्ये धर्ममेवेति तृतीयात्परिमुच्यते\n",
    "12148023a": "कल्याणमनुमन्तव्यं पुरुषेण बुभूषता\n",
    "12148023c": "ये सुगन्धीनि सेवन्ते तथागन्धा भवन्ति ते\n",
    "12148023e": "ये दुर्गन्धीनि सेवन्ते तथागन्धा भवन्ति ते\n",
    "12148024a": "तपश्चर्यापरः सद्यः पापाद्धि परिमुच्यते\n",
    "12148024c": "संवत्सरमुपास्याग्निमभिशस्तः प्रमुच्यते\n",
    "12148024e": "त्रीणि वर्षाण्युपास्याग्निं भ्रूणहा विप्रमुच्यते\n",
    "12148025a": "यावतः प्राणिनो हन्यात्तज्जातीयान्स्वभावतः\n",
    "12148025c": "प्रमीयमाणानुन्मोच्य भ्रूणहा विप्रमुच्यते\n",
    "12148026a": "अपि वाप्सु निमज्जेत त्रिर्जपन्नघमर्षणम्\n",
    "12148026c": "यथाश्वमेधावभृथस्तथा तन्मनुरब्रवीत्\n",
    "12148027a": "क्षिप्रं प्रणुदते पापं सत्कारं लभते तथा\n",
    "12148027c": "अपि चैनं प्रसीदन्ति भूतानि जडमूकवत्\n",
    "12148028a": "बृहस्पतिं देवगुरुं सुरासुराः; समेत्य सर्वे नृपतेऽन्वयुञ्जन्\n",
    "12148028c": "धर्मे फलं वेत्थ कृते महर्षे; तथेतरस्मिन्नरके पापलोके\n",
    "12148029a": "उभे तु यस्य सुकृते भवेतां; किं स्वित्तयोस्तत्र जयोत्तरं स्यात्\n",
    "12148029c": "आचक्ष्व नः कर्मफलं महर्षे; कथं पापं नुदते पुण्यशीलः\n",
    "12148030": "बृहस्पतिरुवाच\n",
    "12148030a": "कृत्वा पापं पूर्वमबुद्धिपूर्वं; पुण्यानि यः कुरुते बुद्धिपूर्वम्\n",
    "12148030c": "स तत्पापं नुदते पुण्यशीलो; वासो यथा मलिनं क्षारयुक्त्या\n",
    "12148031a": "पापं कृत्वा न मन्येत नाहमस्मीति पूरुषः\n",
    "12148031c": "चिकीर्षेदेव कल्याणं श्रद्दधानोऽनसूयकः\n",
    "12148032a": "छिद्राणि वसनस्येव साधुना विवृणोति यः\n",
    "12148032c": "यः पापं पुरुषः कृत्वा कल्याणमभिपद्यते\n",
    "12148033a": "यथादित्यः पुनरुद्यंस्तमः सर्वं व्यपोहति\n",
    "12148033c": "कल्याणमाचरन्नेवं सर्वं पापं व्यपोहति\n",
    "12148034": "भीष्म उवाच\n",
    "12148034a": "एवमुक्त्वा स राजानमिन्द्रोतो जनमेजयम्\n",
    "12148034c": "याजयामास विधिवद्वाजिमेधेन शौनकः\n",
    "12148035a": "ततः स राजा व्यपनीतकल्मषः; श्रिया युतः प्रज्वलिताग्निरूपया\n",
    "12148035c": "विवेश राज्यं स्वममित्रकर्शनो; दिवं यथा पूर्णवपुर्निशाकरः\n",
    "12149001": "भीष्म उवाच\n",
    "12149001a": "शृणु पार्थ यथावृत्तमितिहासं पुरातनम्\n",
    "12149001c": "गृध्रजम्बुकसंवादं यो वृत्तो वैदिशे पुरा\n",
    "12149002a": "दुःखिताः केचिदादाय बालमप्राप्तयौवनम्\n",
    "12149002c": "कुलसर्वस्वभूतं वै रुदन्तः शोकविह्वलाः\n",
    "12149003a": "बालं मृतं गृहीत्वाथ श्मशानाभिमुखाः स्थिताः\n",
    "12149003c": "अङ्केनाङ्कं च संक्रम्य रुरुदुर्भूतले तदा\n",
    "12149004a": "तेषां रुदितशब्देन गृध्रोऽभ्येत्य वचोऽब्रवीत्\n",
    "12149004c": "एकात्मकमिमं लोके त्यक्त्वा गच्छत माचिरम्\n",
    "12149005a": "इह पुंसां सहस्राणि स्त्रीसहस्राणि चैव हि\n",
    "12149005c": "समानीतानि कालेन किं ते वै जात्वबान्धवाः\n",
    "12149006a": "संपश्यत जगत्सर्वं सुखदुःखैरधिष्ठितम्\n",
    "12149006c": "संयोगो विप्रयोगश्च पर्यायेणोपलभ्यते\n",
    "12149007a": "गृहीत्वा ये च गच्छन्ति येऽनुयान्ति च तान्मृतान्\n",
    "12149007c": "तेऽप्यायुषः प्रमाणेन स्वेन गच्छन्ति जन्तवः\n",
    "12149008a": "अलं स्थित्वा श्मशानेऽस्मिन्गृध्रगोमायुसंकुले\n",
    "12149008c": "कङ्कालबहुले घोरे सर्वप्राणिभयंकरे\n",
    "12149009a": "न पुनर्जीवितः कश्चित्कालधर्ममुपागतः\n",
    "12149009c": "प्रियो वा यदि वा द्वेष्यः प्राणिनां गतिरीदृशी\n",
    "12149010a": "सर्वेण खलु मर्तव्यं मर्त्यलोके प्रसूयता\n",
    "12149010c": "कृतान्तविहिते मार्गे को मृतं जीवयिष्यति\n",
    "12149011a": "कर्मान्तविहिते लोके चास्तं गच्छति भास्करे\n",
    "12149011c": "गम्यतां स्वमधिष्ठानं सुतस्नेहं विसृज्य वै\n",
    "12149012a": "ततो गृध्रवचः श्रुत्वा विक्रोशन्तस्तदा नृप\n",
    "12149012c": "बान्धवास्तेऽभ्यगच्छन्त पुत्रमुत्सृज्य भूतले\n",
    "12149013a": "विनिश्चित्याथ च ततः संत्यजन्तः स्वमात्मजम्\n",
    "12149013c": "निराशा जीविते तस्य मार्गमारुह्य धिष्ठिताः\n",
    "12149014a": "ध्वाङ्क्षाभ्रसमवर्णस्तु बिलान्निःसृत्य जम्बुकः\n",
    "12149014c": "गच्छमानान्स्म तानाह निर्घृणाः खलु मानवाः\n",
    "12149015a": "आदित्योऽयं स्थितो मूढाः स्नेहं कुरुत मा भयम्\n",
    "12149015c": "बहुरूपो मुहूर्तश्च जीवेतापि कदाचन\n",
    "12149016a": "यूयं भूमौ विनिक्षिप्य पुत्रस्नेहविनाकृताः\n",
    "12149016c": "श्मशाने पुत्रमुत्सृज्य कस्माद्गच्छथ निर्घृणाः\n",
    "12149017a": "न वोऽस्त्यस्मिन्सुते स्नेहो बाले मधुरभाषिणि\n",
    "12149017c": "यस्य भाषितमात्रेण प्रसादमुपगच्छथ\n",
    "12149018a": "न पश्यथ सुतस्नेहं यादृशः पशुपक्षिणाम्\n",
    "12149018c": "न येषां धारयित्वा तान्कश्चिदस्ति फलागमः\n",
    "12149019a": "चतुष्पात्पक्षिकीटानां प्राणिनां स्नेहसङ्गिनाम्\n",
    "12149019c": "परलोकगतिस्थानां मुनियज्ञक्रिया इव\n",
    "12149020a": "तेषां पुत्राभिरामाणामिह लोके परत्र च\n",
    "12149020c": "न गुणो दृश्यते कश्चित्प्रजाः संधारयन्ति च\n",
    "12149021a": "अपश्यतां प्रियान्पुत्रान्नैषां शोकोऽनुतिष्ठति\n",
    "12149021c": "न च पुष्णन्ति संवृद्धास्ते मातापितरौ क्वचित्\n",
    "12149022a": "मानुषाणां कुतः स्नेहो येषां शोको भविष्यति\n",
    "12149022c": "इमं कुलकरं पुत्रं कथं त्यक्त्वा गमिष्यथ\n",
    "12149023a": "चिरं मुञ्चत बाष्पं च चिरं स्नेहेन पश्यत\n",
    "12149023c": "एवंविधानि हीष्टानि दुस्त्यजानि विशेषतः\n",
    "12149024a": "क्षीणस्याथाभियुक्तस्य श्मशानाभिमुखस्य च\n",
    "12149024c": "बान्धवा यत्र तिष्ठन्ति तत्रान्यो नावतिष्ठते\n",
    "12149025a": "सर्वस्य दयिताः प्राणाः सर्वः स्नेहं च विन्दति\n",
    "12149025c": "तिर्यग्योनिष्वपि सतां स्नेहं पश्यत यादृशम्\n",
    "12149026a": "त्यक्त्वा कथं गच्छेथेमं पद्मलोलायताक्षकम्\n",
    "12149026c": "यथा नवोद्वाहकृतं स्नानमाल्यविभूषितम्\n",
    "12149027": "भीष्म उवाच\n",
    "12149027a": "जम्बुकस्य वचः श्रुत्वा कृपणं परिदेवतः\n",
    "12149027c": "न्यवर्तन्त तदा सर्वे शवार्थं ते स्म मानुषाः\n",
    "12149028": "गृध्र उवाच\n",
    "12149028a": "अहो धिक्सुनृशंसेन जम्बुकेनाल्पमेधसा\n",
    "12149028c": "क्षुद्रेणोक्ता हीनसत्त्वा मानुषाः किं निवर्तथ\n",
    "12149029a": "पञ्चभूतपरित्यक्तं शून्यं काष्ठत्वमागतम्\n",
    "12149029c": "कस्माच्छोचथ निश्चेष्टमात्मानं किं न शोचथ\n",
    "12149030a": "तपः कुरुत वै तीव्रं मुच्यध्वं येन किल्बिषात्\n",
    "12149030c": "तपसा लभ्यते सर्वं विलापः किं करिष्यति\n",
    "12149031a": "अनिष्टानि च भाग्यानि जानीत सह मूर्तिभिः\n",
    "12149031c": "येन गच्छति लोकोऽयं दत्त्वा शोकमनन्तकम्\n",
    "12149032a": "धनं गाश्च सुवर्णं च मणिरत्नमथापि च\n",
    "12149032c": "अपत्यं च तपोमूलं तपोयोगाच्च लभ्यते\n",
    "12149033a": "यथाकृता च भूतेषु प्राप्यते सुखदुःखता\n",
    "12149033c": "गृहीत्वा जायते जन्तुर्दुःखानि च सुखानि च\n",
    "12149034a": "न कर्मणा पितुः पुत्रः पिता वा पुत्रकर्मणा\n",
    "12149034c": "मार्गेणान्येन गच्छन्ति त्यक्त्वा सुकृतदुष्कृते\n",
    "12149035a": "धर्मं चरत यत्नेन तथाधर्मान्निवर्तत\n",
    "12149035c": "वर्तध्वं च यथाकालं दैवतेषु द्विजेषु च\n",
    "12149036a": "शोकं त्यजत दैन्यं च सुतस्नेहान्निवर्तत\n",
    "12149036c": "त्यज्यतामयमाकाशे ततः शीघ्रं निवर्तत\n",
    "12149037a": "यत्करोति शुभं कर्म तथाधर्मं सुदारुणम्\n",
    "12149037c": "तत्कर्तैव समश्नाति बान्धवानां किमत्र हि\n",
    "12149038a": "इह त्यक्त्वा न तिष्ठन्ति बान्धवा बान्धवं प्रियम्\n",
    "12149038c": "स्नेहमुत्सृज्य गच्छन्ति बाष्पपूर्णाविलेक्षणाः\n",
    "12149039a": "प्राज्ञो वा यदि वा मूर्खः सधनो निर्धनोऽपि वा\n",
    "12149039c": "सर्वः कालवशं याति शुभाशुभसमन्वितः\n",
    "12149040a": "किं करिष्यथ शोचित्वा मृतं किमनुशोचथ\n",
    "12149040c": "सर्वस्य हि प्रभुः कालो धर्मतः समदर्शनः\n",
    "12149041a": "यौवनस्थांश्च बालांश्च वृद्धान्गर्भगतानपि\n",
    "12149041c": "सर्वानाविशते मृत्युरेवंभूतमिदं जगत्\n",
    "12149042": "जम्बुक उवाच\n",
    "12149042a": "अहो मन्दीकृतः स्नेहो गृध्रेणेहाल्पमेधसा\n",
    "12149042c": "पुत्रस्नेहाभिभूतानां युष्माकं शोचतां भृशम्\n",
    "12149043a": "समैः सम्यक्प्रयुक्तैश्च वचनैः प्रश्रयोत्तरैः\n",
    "12149043c": "यद्गच्छथ जलस्थायं स्नेहमुत्सृज्य दुस्त्यजम्\n",
    "12149044a": "अहो पुत्रवियोगेन मृतशून्योपसेवनात्\n",
    "12149044c": "क्रोशतां वै भृशं दुःखं विवत्सानां गवामिव\n",
    "12149045a": "अद्य शोकं विजानामि मानुषाणां महीतले\n",
    "12149045c": "स्नेहं हि करुणं दृष्ट्वा ममाप्यश्रूण्यथागमन्\n",
    "12149046a": "यत्नो हि सततं कार्यः कृतो दैवेन सिध्यति\n",
    "12149046c": "दैवं पुरुषकारश्च कृतान्तेनोपपद्यते\n",
    "12149047a": "अनिर्वेदः सदा कार्यो निर्वेदाद्धि कुतः सुखम्\n",
    "12149047c": "प्रयत्नात्प्राप्यते ह्यर्थः कस्माद्गच्छथ निर्दयाः\n",
    "12149048a": "आत्ममांसोपवृत्तं च शरीरार्धमयीं तनुम्\n",
    "12149048c": "पितॄणां वंशकर्तारं वने त्यक्त्वा क्व यास्यथ\n",
    "12149049a": "अथ वास्तं गते सूर्ये संध्याकाल उपस्थिते\n",
    "12149049c": "ततो नेष्यथ वा पुत्रमिहस्था वा भविष्यथ\n",
    "12149050": "गृध्र उवाच\n",
    "12149050a": "अद्य वर्षसहस्रं मे साग्रं जातस्य मानुषाः\n",
    "12149050c": "न च पश्यामि जीवन्तं मृतं स्त्रीपुंनपुंसकम्\n",
    "12149051a": "मृता गर्भेषु जायन्ते म्रियन्ते जातमात्रकाः\n",
    "12149051c": "विक्रमन्तो म्रियन्ते च यौवनस्थास्तथापरे\n",
    "12149052a": "अनित्यानीह भाग्यानि चतुष्पात्पक्षिणामपि\n",
    "12149052c": "जङ्गमाजङ्गमानां चाप्यायुरग्रेऽवतिष्ठते\n",
    "12149053a": "इष्टदारवियुक्ताश्च पुत्रशोकान्वितास्तथा\n",
    "12149053c": "दह्यमानाः स्म शोकेन गृहं गच्छन्ति नित्यदा\n",
    "12149054a": "अनिष्टानां सहस्राणि तथेष्टानां शतानि च\n",
    "12149054c": "उत्सृज्येह प्रयाता वै बान्धवा भृशदुःखिताः\n",
    "12149055a": "त्यज्यतामेष निस्तेजाः शून्यः काष्ठत्वमागतः\n",
    "12149055c": "अन्यदेहविषक्तो हि शावं काष्ठमुपासते\n",
    "12149056a": "भ्रान्तजीवस्य वै बाष्पं कस्माद्धित्वा न गच्छथ\n",
    "12149056c": "निरर्थको ह्ययं स्नेहो निरर्थश्च परिग्रहः\n",
    "12149057a": "न चक्षुर्भ्यां न कर्णाभ्यां संशृणोति समीक्षते\n",
    "12149057c": "तस्मादेनं समुत्सृज्य स्वगृहान्गच्छताशु वै\n",
    "12149058a": "मोक्षधर्माश्रितैर्वाक्यैर्हेतुमद्भिरनिष्ठुरैः\n",
    "12149058c": "मयोक्ता गच्छत क्षिप्रं स्वं स्वमेव निवेशनम्\n",
    "12149059a": "प्रज्ञाविज्ञानयुक्तेन बुद्धिसंज्ञाप्रदायिना\n",
    "12149059c": "वचनं श्राविता रूक्षं मानुषाः संनिवर्तत\n",
    "12149060": "जम्बुक उवाच\n",
    "12149060a": "इमं कनकवर्णाभं भूषणैः समलंकृतम्\n",
    "12149060c": "गृध्रवाक्यात्कथं पुत्रं त्यजध्वं पितृपिण्डदम्\n",
    "12149061a": "न स्नेहस्य विरोधोऽस्ति विलापरुदितस्य वै\n",
    "12149061c": "मृतस्यास्य परित्यागात्तापो वै भविता ध्रुवम्\n",
    "12149062a": "श्रूयते शम्बुके शूद्रे हते ब्राह्मणदारकः\n",
    "12149062c": "जीवितो धर्ममासाद्य रामात्सत्यपराक्रमात्\n",
    "12149063a": "तथा श्वेतस्य राजर्षेर्बालो दिष्टान्तमागतः\n",
    "12149063c": "श्वोऽभूते धर्मनित्येन मृतः संजीवितः पुनः\n",
    "12149064a": "तथा कश्चिद्भवेत्सिद्धो मुनिर्वा देवतापि वा\n",
    "12149064c": "कृपणानामनुक्रोशं कुर्याद्वो रुदतामिह\n",
    "12149065": "भीष्म उवाच\n",
    "12149065a": "इत्युक्ताः संन्यवर्तन्त शोकार्ताः पुत्रवत्सलाः\n",
    "12149065c": "अङ्के शिरः समाधाय रुरुदुर्बहुविस्तरम्\n",
    "12149066": "गृध्र उवाच\n",
    "12149066a": "अश्रुपातपरिक्लिन्नः पाणिस्पर्शनपीडितः\n",
    "12149066c": "धर्मराजप्रयोगाच्च दीर्घां निद्रां प्रवेशितः\n",
    "12149067a": "तपसापि हि संयुक्तो न काले नोपहन्यते\n",
    "12149067c": "सर्वस्नेहावसानं तदिदं तत्प्रेतपत्तनम्\n",
    "12149068a": "बालवृद्धसहस्राणि सदा संत्यज्य बान्धवाः\n",
    "12149068c": "दिनानि चैव रात्रीश्च दुःखं तिष्ठन्ति भूतले\n",
    "12149069a": "अलं निर्बन्धमागम्य शोकस्य परिवारणम्\n",
    "12149069c": "अप्रत्ययं कुतो ह्यस्य पुनरद्येह जीवितम्\n",
    "12149070a": "नैष जम्बुकवाक्येन पुनः प्राप्स्यति जीवितम्\n",
    "12149070c": "मृतस्योत्सृष्टदेहस्य पुनर्देहो न विद्यते\n",
    "12149071a": "न वै मूर्तिप्रदानेन न जम्बुकशतैरपि\n",
    "12149071c": "शक्यो जीवयितुं ह्येष बालो वर्षशतैरपि\n",
    "12149072a": "अपि रुद्रः कुमारो वा ब्रह्मा वा विष्णुरेव वा\n",
    "12149072c": "वरमस्मै प्रयच्छेयुस्ततो जीवेदयं शिशुः\n",
    "12149073a": "न च बाष्पविमोक्षेण न चाश्वासकृतेन वै\n",
    "12149073c": "न दीर्घरुदितेनेह पुनर्जीवो भविष्यति\n",
    "12149074a": "अहं च क्रोष्टुकश्चैव यूयं चैवास्य बान्धवाः\n",
    "12149074c": "धर्माधर्मौ गृहीत्वेह सर्वे वर्तामहेऽध्वनि\n",
    "12149075a": "अप्रियं परुषं चापि परद्रोहं परस्त्रियम्\n",
    "12149075c": "अधर्ममनृतं चैव दूरात्प्राज्ञो निवर्तयेत्\n",
    "12149076a": "सत्यं धर्मं शुभं न्याय्यं प्राणिनां महतीं दयाम्\n",
    "12149076c": "अजिह्मत्वमशाठ्यं च यत्नतः परिमार्गत\n",
    "12149077a": "मातरं पितरं चैव बान्धवान्सुहृदस्तथा\n",
    "12149077c": "जीवतो ये न पश्यन्ति तेषां धर्मविपर्ययः\n",
    "12149078a": "यो न पश्यति चक्षुर्भ्यां नेङ्गते च कथंचन\n",
    "12149078c": "तस्य निष्ठावसानान्ते रुदन्तः किं करिष्यथ\n",
    "12149079": "भीष्म उवाच\n",
    "12149079a": "इत्युक्तास्तं सुतं त्यक्त्वा भूमौ शोकपरिप्लुताः\n",
    "12149079c": "दह्यमानाः सुतस्नेहात्प्रययुर्बान्धवा गृहान्\n",
    "12149080": "जम्बुक उवाच\n",
    "12149080a": "दारुणो मर्त्यलोकोऽयं सर्वप्राणिविनाशनः\n",
    "12149080c": "इष्टबन्धुवियोगश्च तथैवाल्पं च जीवितम्\n",
    "12149081a": "बह्वलीकमसत्यं च प्रतिवादाप्रियंवदम्\n",
    "12149081c": "इमं प्रेक्ष्य पुनर्भावं दुःखशोकाभिवर्धनम्\n",
    "12149082a": "न मे मानुषलोकोऽयं मुहूर्तमपि रोचते\n",
    "12149082c": "अहो धिग्गृध्रवाक्येन संनिवर्तथ मानुषाः\n",
    "12149083a": "प्रदीप्ताः पुत्रशोकेन यथैवाबुद्धयस्तथा\n",
    "12149083c": "कथं गच्छथ सस्नेहाः सुतस्नेहं विसृज्य च\n",
    "12149083e": "श्रुत्वा गृध्रस्य वचनं पापस्येहाकृतात्मनः\n",
    "12149084a": "सुखस्यानन्तरं दुःखं दुःखस्यानन्तरं सुखम्\n",
    "12149084c": "सुखदुःखान्विते लोके नेहास्त्येकमनन्तकम्\n",
    "12149085a": "इमं क्षितितले न्यस्य बालं रूपसमन्वितम्\n",
    "12149085c": "कुलशोकाकरं मूढाः पुत्रं त्यक्त्वा क्व यास्यथ\n",
    "12149086a": "रूपयौवनसंपन्नं द्योतमानमिव श्रिया\n",
    "12149086c": "जीवन्तमेनं पश्यामि मनसा नात्र संशयः\n",
    "12149087a": "विनाशश्चाप्यनर्होऽस्य सुखं प्राप्स्यथ मानुषाः\n",
    "12149087c": "पुत्रशोकाग्निदग्धानां मृतमप्यद्य वः क्षमम्\n",
    "12149088a": "दुःखसंभावनां कृत्वा धारयित्वा स्वयं सुखम्\n",
    "12149088c": "त्यक्त्वा गमिष्यथ क्वाद्य समुत्सृज्याल्पबुद्धिवत्\n",
    "12149089": "भीष्म उवाच\n",
    "12149089a": "तथा धर्मविरोधेन प्रियमिथ्याभिध्यायिना\n",
    "12149089c": "श्मशानवासिना नित्यं रात्रिं मृगयता तदा\n",
    "12149090a": "ततो मध्यस्थतां नीता वचनैरमृतोपमैः\n",
    "12149090c": "जम्बुकेन स्वकार्यार्थं बान्धवास्तस्य धिष्ठिताः\n",
    "12149091": "गृध्र उवाच\n",
    "12149091a": "अयं प्रेतसमाकीर्णो यक्षराक्षससेवितः\n",
    "12149091c": "दारुणः काननोद्देशः कौशिकैरभिनादितः\n",
    "12149092a": "भीमः सुघोरश्च तथा नीलमेघसमप्रभः\n",
    "12149092c": "अस्मिञ्शवं परित्यज्य प्रेतकार्याण्युपासत\n",
    "12149093a": "भानुर्यावन्न यात्यस्तं यावच्च विमला दिशः\n",
    "12149093c": "तावदेनं परित्यज्य प्रेतकार्याण्युपासत\n",
    "12149094a": "नदन्ति परुषं श्येनाः शिवाः क्रोशन्ति दारुणाः\n",
    "12149094c": "मृगेन्द्राः प्रतिनन्दन्ति रविरस्तं च गच्छति\n",
    "12149095a": "चिताधूमेन नीलेन संरज्यन्ते च पादपाः\n",
    "12149095c": "श्मशाने च निराहाराः प्रतिनन्दन्ति देहिनः\n",
    "12149096a": "सर्वे विक्रान्तवीर्याश्च अस्मिन्देशे सुदारुणाः\n",
    "12149096c": "युष्मान्प्रधर्षयिष्यन्ति विकृता मांसभोजनाः\n",
    "12149097a": "दूराच्चायं वनोद्देशो भयमत्र भविष्यति\n",
    "12149097c": "त्यज्यतां काष्ठभूतोऽयं मृष्यतां जाम्बुकं वचः\n",
    "12149098a": "यदि जम्बुकवाक्यानि निष्फलान्यनृतानि च\n",
    "12149098c": "श्रोष्यथ भ्रष्टविज्ञानास्ततः सर्वे विनङ्क्ष्यथ\n",
    "12149099": "जम्बुक उवाच\n",
    "12149099a": "स्थीयतां नेह भेतव्यं यावत्तपति भास्करः\n",
    "12149099c": "तावदस्मिन्सुतस्नेहादनिर्वेदेन वर्तत\n",
    "12149100a": "स्वैरं रुदत विस्रब्धाः स्वैरं स्नेहेन पश्यत\n",
    "12149100c": "स्थीयतां यावदादित्यः किं वः क्रव्यादभाषितैः\n",
    "12149101a": "यदि गृध्रस्य वाक्यानि तीव्राणि रभसानि च\n",
    "12149101c": "गृह्णीत मोहितात्मानः सुतो वो न भविष्यति\n",
    "12149102": "भीष्म उवाच\n",
    "12149102a": "गृध्रोऽनस्तमिते त्वाह गतेऽस्तमिति जम्बुकः\n",
    "12149102c": "मृतस्य तं परिजनमूचतुस्तौ क्षुधान्वितौ\n",
    "12149103a": "स्वकार्यदक्षिणौ राजन्गृध्रो जम्बुक एव च\n",
    "12149103c": "क्षुत्पिपासापरिश्रान्तौ शास्त्रमालम्ब्य जल्पतः\n",
    "12149104a": "तयोर्विज्ञानविदुषोर्द्वयोर्जम्बुकपत्रिणोः\n",
    "12149104c": "वाक्यैरमृतकल्पैर्हि प्रातिष्ठन्त व्रजन्ति च\n",
    "12149105a": "शोकदैन्यसमाविष्टा रुदन्तस्तस्थिरे तदा\n",
    "12149105c": "स्वकार्यकुशलाभ्यां ते संभ्राम्यन्ते ह नैपुणात्\n",
    "12149106a": "तथा तयोर्विवदतोर्विज्ञानविदुषोर्द्वयोः\n",
    "12149106c": "बान्धवानां स्थितानां च उपातिष्ठत शंकरः\n",
    "12149107a": "ततस्तानाह मनुजान्वरदोऽस्मीति शूलभृत्\n",
    "12149107c": "ते प्रत्यूचुरिदं वाक्यं दुःखिताः प्रणताः स्थिताः\n",
    "12149108a": "एकपुत्रविहीनानां सर्वेषां जीवितार्थिनाम्\n",
    "12149108c": "पुत्रस्य नो जीवदानाज्जीवितं दातुमर्हसि\n",
    "12149109a": "एवमुक्तः स भगवान्वारिपूर्णेन पाणिना\n",
    "12149109c": "जीवं तस्मै कुमाराय प्रादाद्वर्षशताय वै\n",
    "12149110a": "तथा गोमायुगृध्राभ्यामददत्क्षुद्विनाशनम्\n",
    "12149110c": "वरं पिनाकी भगवान्सर्वभूतहिते रतः\n",
    "12149111a": "ततः प्रणम्य तं देवं श्रेयोहर्षसमन्विताः\n",
    "12149111c": "कृतकृत्याः सुखं हृष्टाः प्रातिष्ठन्त तदा विभो\n",
    "12149112a": "अनिर्वेदेन दीर्घेण निश्चयेन ध्रुवेण च\n",
    "12149112c": "देवदेवप्रसादाच्च क्षिप्रं फलमवाप्यते\n",
    "12149113a": "पश्य देवस्य संयोगं बान्धवानां च निश्चयम्\n",
    "12149113c": "कृपणानां हि रुदतां कृतमश्रुप्रमार्जनम्\n",
    "12149114a": "पश्य चाल्पेन कालेन निश्चयान्वेषणेन च\n",
    "12149114c": "प्रसादं शंकरात्प्राप्य दुःखिताः सुखमाप्नुवन्\n",
    "12149115a": "ते विस्मिताः प्रहृष्टाश्च पुत्रसंजीवनात्पुनः\n",
    "12149115c": "बभूवुर्भरतश्रेष्ठ प्रसादाच्छंकरस्य वै\n",
    "12149116a": "ततस्ते त्वरिता राजञ्श्रुत्वा शोकमघोद्भवम्\n",
    "12149116c": "विविशुः पुत्रमादाय नगरं हृष्टमानसाः\n",
    "12149116e": "एषा बुद्धिः समस्तानां चातुर्वर्ण्ये निदर्शिता\n",
    "12149117a": "धर्मार्थमोक्षसंयुक्तमितिहासमिमं शुभम्\n",
    "12149117c": "श्रुत्वा मनुष्यः सततमिह प्रेत्य च मोदते\n",
    "12150001": "भीष्म उवाच\n",
    "12150001a": "अत्राप्युदाहरन्तीममितिहासं पुरातनम्\n",
    "12150001c": "संवादं भरतश्रेष्ठ शल्मलेः पवनस्य च\n",
    "12150002a": "हिमवन्तं समासाद्य महानासीद्वनस्पतिः\n",
    "12150002c": "वर्षपूगाभिसंवृद्धः शाखास्कन्धपलाशवान्\n",
    "12150003a": "तत्र स्म मत्ता मातङ्गा धर्मार्ताः श्रमकर्शिताः\n",
    "12150003c": "विश्रमन्ति महाबाहो तथान्या मृगजातयः\n",
    "12150004a": "नल्वमात्रपरीणाहो घनच्छायो वनस्पतिः\n",
    "12150004c": "शुकशारिकसंघुष्टः फलवान्पुष्पवानपि\n",
    "12150005a": "सार्थिका वणिजश्चापि तापसाश्च वनौकसः\n",
    "12150005c": "वसन्ति वासान्मार्गस्थाः सुरम्ये तरुसत्तमे\n",
    "12150006a": "तस्या ता विपुलाः शाखा दृष्ट्वा स्कन्धांश्च सर्वतः\n",
    "12150006c": "अभिगम्याब्रवीदेनं नारदो भरतर्षभ\n",
    "12150007a": "अहो नु रमणीयस्त्वमहो चासि मनोरमः\n",
    "12150007c": "प्रीयामहे त्वया नित्यं तरुप्रवर शल्मले\n",
    "12150008a": "सदैव शकुनास्तात मृगाश्चाधस्तथा गजाः\n",
    "12150008c": "वसन्ति तव संहृष्टा मनोहरतरास्तथा\n",
    "12150009a": "तव शाखा महाशाख स्कन्धं च विपुलं तथा\n",
    "12150009c": "न वै प्रभग्नान्पश्यामि मारुतेन कथंचन\n",
    "12150010a": "किं नु ते मारुतस्तात प्रीतिमानथ वा सुहृत्\n",
    "12150010c": "त्वां रक्षति सदा येन वनेऽस्मिन्पवनो ध्रुवम्\n",
    "12150011a": "विवान्हि पवनः स्थानाद्वृक्षानुच्चावचानपि\n",
    "12150011c": "पर्वतानां च शिखराण्याचालयति वेगवान्\n",
    "12150012a": "शोषयत्येव पातालं विवान्गन्धवहः शुचिः\n",
    "12150012c": "ह्रदांश्च सरितश्चैव सागरांश्च तथैव ह\n",
    "12150013a": "त्वां संरक्षेत पवनः सखित्वेन न संशयः\n",
    "12150013c": "तस्माद्बहलशाखोऽसि पर्णवान्पुष्पवानपि\n",
    "12150014a": "इदं च रमणीयं ते प्रतिभाति वनस्पते\n",
    "12150014c": "यदिमे विहगास्तात रमन्ते मुदितास्त्वयि\n",
    "12150015a": "एषां पृथक्समस्तानां श्रूयते मधुरः स्वरः\n",
    "12150015c": "पुष्पसंमोदने काले वाशतां सुमनोहरम्\n",
    "12150016a": "तथेमे मुदिता नागाः स्वयूथकुलशोभिनः\n",
    "12150016c": "घर्मार्तास्त्वां समासाद्य सुखं विन्दन्ति शल्मले\n",
    "12150017a": "तथैव मृगजातीभिरन्याभिरुपशोभसे\n",
    "12150017c": "तथा सार्थाधिवासैश्च शोभसे मेरुवद्द्रुम\n",
    "12150018a": "ब्राह्मणैश्च तपःसिद्धैस्तापसैः श्रमणैरपि\n",
    "12150018c": "त्रिविष्टपसमं मन्ये तवायतनमेव ह\n",
    "12150019a": "बन्धुत्वादथ वा सख्याच्छल्मले नात्र संशयः\n",
    "12150019c": "पालयत्येव सततं भीमः सर्वत्रगोऽनिलः\n",
    "12150020a": "न्यग्भावं परमं वायोः शल्मले त्वमुपागतः\n",
    "12150020c": "तवाहमस्मीति सदा येन रक्षति मारुतः\n",
    "12150021a": "न तं पश्याम्यहं वृक्षं पर्वतं वापि तं दृढम्\n",
    "12150021c": "यो न वायुबलाद्भग्नः पृथिव्यामिति मे मतिः\n",
    "12150022a": "त्वं पुनः कारणैर्नूनं शल्मले रक्ष्यसे सदा\n",
    "12150022c": "वायुना सपरीवारस्तेन तिष्ठस्यसंशयम्\n",
    "12150023": "शल्मलिरुवाच\n",
    "12150023a": "न मे वायुः सखा ब्रह्मन्न बन्धुर्न च मे सुहृत्\n",
    "12150023c": "परमेष्ठी तथा नैव येन रक्षति मानिलः\n",
    "12150024a": "मम तेजोबलं वायोर्भीममपि हि नारद\n",
    "12150024c": "कलामष्टादशीं प्राणैर्न मे प्राप्नोति मारुतः\n",
    "12150025a": "आगच्छन्परमो वायुर्मया विष्टम्भितो बलात्\n",
    "12150025c": "रुजन्द्रुमान्पर्वतांश्च यच्चान्यदपि किंचन\n",
    "12150026a": "स मया बहुशो भग्नः प्रभञ्जन्वै प्रभञ्जनः\n",
    "12150026c": "तस्मान्न बिभ्ये देवर्षे क्रुद्धादपि समीरणात्\n",
    "12150027": "नारद उवाच\n",
    "12150027a": "शल्मले विपरीतं ते दर्शनं नात्र संशयः\n",
    "12150027c": "न हि वायोर्बलेनास्ति भूतं तुल्यबलं क्वचित्\n",
    "12150028a": "इन्द्रो यमो वैश्रवणो वरुणश्च जलेश्वरः\n",
    "12150028c": "न तेऽपि तुल्या मरुतः किं पुनस्त्वं वनस्पते\n",
    "12150029a": "यद्धि किंचिदिह प्राणि शल्मले चेष्टते भुवि\n",
    "12150029c": "सर्वत्र भगवान्वायुश्चेष्टाप्राणकरः प्रभुः\n",
    "12150030a": "एष चेष्टयते सम्यक्प्राणिनः सम्यगायतः\n",
    "12150030c": "असम्यगायतो भूयश्चेष्टते विकृतो नृषु\n",
    "12150031a": "स त्वमेवंविधं वायुं सर्वसत्त्वभृतां वरम्\n",
    "12150031c": "न पूजयसि पूज्यं तं किमन्यद्बुद्धिलाघवात्\n",
    "12150032a": "असारश्चासि दुर्बुद्धे केवलं बहु भाषसे\n",
    "12150032c": "क्रोधादिभिरवच्छन्नो मिथ्या वदसि शल्मले\n",
    "12150033a": "मम रोषः समुत्पन्नस्त्वय्येवं संप्रभाषति\n",
    "12150033c": "ब्रवीम्येष स्वयं वायोस्तव दुर्भाषितं बहु\n",
    "12150034a": "चन्दनैः स्पन्दनैः शालैः सरलैर्देवदारुभिः\n",
    "12150034c": "वेतसैर्बन्धनैश्चापि ये चान्ये बलवत्तराः\n",
    "12150035a": "तैश्चापि नैवं दुर्बुद्धे क्षिप्तो वायुः कृतात्मभिः\n",
    "12150035c": "ते हि जानन्ति वायोश्च बलमात्मन एव च\n",
    "12150036a": "तस्मात्ते वै नमस्यन्ति श्वसनं द्रुमसत्तमाः\n",
    "12150036c": "त्वं तु मोहान्न जानीषे वायोर्बलमनन्तकम्\n",
    "12151001": "भीष्म उवाच\n",
    "12151001a": "एवमुक्त्वा तु राजेन्द्र शल्मलिं ब्रह्मवित्तमः\n",
    "12151001c": "नारदः पवने सर्वं शल्मलेर्वाक्यमब्रवीत्\n",
    "12151002a": "हिमवत्पृष्ठजः कश्चिच्छल्मलिः परिवारवान्\n",
    "12151002c": "बृहन्मूलो बृहच्छाखः स त्वां वायोऽवमन्यते\n",
    "12151003a": "बहून्याक्षेपयुक्तानि त्वामाह वचनानि सः\n",
    "12151003c": "न युक्तानि मया वायो तानि वक्तुं त्वयि प्रभो\n",
    "12151004a": "जानामि त्वामहं वायो सर्वप्राणभृतां वरम्\n",
    "12151004c": "वरिष्ठं च गरिष्ठं च क्रोधे वैवस्वतं यथा\n",
    "12151005a": "एवं तु वचनं श्रुत्वा नारदस्य समीरणः\n",
    "12151005c": "शल्मलिं तमुपागम्य क्रुद्धो वचनमब्रवीत्\n",
    "12151006a": "शल्मले नारदे यत्तत्त्वयोक्तं मद्विगर्हणम्\n",
    "12151006c": "अहं वायुः प्रभावं ते दर्शयाम्यात्मनो बलम्\n",
    "12151007a": "नाहं त्वा नाभिजानामि विदितश्चासि मे द्रुम\n",
    "12151007c": "पितामहः प्रजासर्गे त्वयि विश्रान्तवान्प्रभुः\n",
    "12151008a": "तस्य विश्रमणादेव प्रसादो यः कृतस्तव\n",
    "12151008c": "रक्ष्यसे तेन दुर्बुद्धे नात्मवीर्याद्द्रुमाधम\n",
    "12151009a": "यन्मा त्वमवजानीषे यथान्यं प्राकृतं तथा\n",
    "12151009c": "दर्शयाम्येष आत्मानं यथा मामवभोत्स्यसे\n",
    "12151010a": "एवमुक्तस्ततः प्राह शल्मलिः प्रहसन्निव\n",
    "12151010c": "पवन त्वं वने क्रुद्धो दर्शयात्मानमात्मना\n",
    "12151011a": "मयि वै त्यज्यतां क्रोधः किं मे क्रुद्धः करिष्यसि\n",
    "12151011c": "न ते बिभेमि पवन यद्यपि त्वं स्वयंप्रभुः\n",
    "12151012a": "इत्येवमुक्तः पवनः श्व इत्येवाब्रवीद्वचः\n",
    "12151012c": "दर्शयिष्यामि ते तेजस्ततो रात्रिरुपागमत्\n",
    "12151013a": "अथ निश्चित्य मनसा शल्मलिर्वातकारितम्\n",
    "12151013c": "पश्यमानस्तदात्मानमसमं मातरिश्वनः\n",
    "12151014a": "नारदे यन्मया प्रोक्तं पवनं प्रति तन्मृषा\n",
    "12151014c": "असमर्थो ह्यहं वायोर्बलेन बलवान्हि सः\n",
    "12151015a": "मारुतो बलवान्नित्यं यथैनं नारदोऽब्रवीत्\n",
    "12151015c": "अहं हि दुर्बलोऽन्येभ्यो वृक्षेभ्यो नात्र संशयः\n",
    "12151016a": "किं तु बुद्ध्या समो नास्ति मम कश्चिद्वनस्पतिः\n",
    "12151016c": "तदहं बुद्धिमास्थाय भयं मोक्ष्ये समीरणात्\n",
    "12151017a": "यदि तां बुद्धिमास्थाय चरेयुः पर्णिनो वने\n",
    "12151017c": "अरिष्टाः स्युः सदा क्रुद्धात्पवनान्नात्र संशयः\n",
    "12151018a": "तेऽत्र बाला न जानन्ति यथा नैनान्समीरणः\n",
    "12151018c": "समीरयेत संक्रुद्धो यथा जानाम्यहं तथा\n",
    "12151019a": "ततो निश्चित्य मनसा शल्मलिः क्षुभितस्तदा\n",
    "12151019c": "शाखाः स्कन्धान्प्रशाखाश्च स्वयमेव व्यशातयत्\n",
    "12151020a": "स परित्यज्य शाखाश्च पत्राणि कुसुमानि च\n",
    "12151020c": "प्रभाते वायुमायान्तं प्रत्यैक्षत वनस्पतिः\n",
    "12151021a": "ततः क्रुद्धः श्वसन्वायुः पातयन्वै महाद्रुमान्\n",
    "12151021c": "आजगामाथ तं देशं स्थितो यत्र स शल्मलिः\n",
    "12151022a": "तं हीनपर्णं पतिताग्रशाखं; विशीर्णपुष्पं प्रसमीक्ष्य वायुः\n",
    "12151022c": "उवाच वाक्यं स्मयमान एनं; मुदा युतं शल्मलिं रुग्णशाखम्\n",
    "12151023a": "अहमप्येवमेव त्वां कुर्वाणः शल्मले रुषा\n",
    "12151023c": "आत्मना यत्कृतं कृत्स्नं शाखानामपकर्षणम्\n",
    "12151024a": "हीनपुष्पाग्रशाखस्त्वं शीर्णाङ्कुरपलाशवान्\n",
    "12151024c": "आत्मदुर्मन्त्रितेनेह मद्वीर्यवशगोऽभवः\n",
    "12151025a": "एतच्छ्रुत्वा वचो वायोः शल्मलिर्व्रीडितस्तदा\n",
    "12151025c": "अतप्यत वचः स्मृत्वा नारदो यत्तदाब्रवीत्\n",
    "12151026a": "एवं यो राजशार्दूल दुर्बलः सन्बलीयसा\n",
    "12151026c": "वैरमासज्जते बालस्तप्यते शल्मलिर्यथा\n",
    "12151027a": "तस्माद्वैरं न कुर्वीत दुर्बलो बलवत्तरैः\n",
    "12151027c": "शोचेद्धि वैरं कुर्वाणो यथा वै शल्मलिस्तथा\n",
    "12151028a": "न हि वैरं महात्मानो विवृण्वन्त्यपकारिषु\n",
    "12151028c": "शनैः शनैर्महाराज दर्शयन्ति स्म ते बलम्\n",
    "12151029a": "वैरं न कुर्वीत नरो दुर्बुद्धिर्बुद्धिजीविना\n",
    "12151029c": "बुद्धिर्बुद्धिमतो याति तूलेष्विव हुताशनः\n",
    "12151030a": "न हि बुद्ध्या समं किंचिद्विद्यते पुरुषे नृप\n",
    "12151030c": "तथा बलेन राजेन्द्र न समोऽस्तीति चिन्तयेत्\n",
    "12151031a": "तस्मात्क्षमेत बालाय जडाय बधिराय च\n",
    "12151031c": "बलाधिकाय राजेन्द्र तद्दृष्टं त्वयि शत्रुहन्\n",
    "12151032a": "अक्षौहिण्यो दशैका च सप्त चैव महाद्युते\n",
    "12151032c": "बलेन न समा राजन्नर्जुनस्य महात्मनः\n",
    "12151033a": "हतास्ताश्चैव भग्नाश्च पाण्डवेन यशस्विना\n",
    "12151033c": "चरता बलमास्थाय पाकशासनिना मृधे\n",
    "12151034a": "उक्तास्ते राजधर्माश्च आपद्धर्माश्च भारत\n",
    "12151034c": "विस्तरेण महाराज किं भूयः प्रब्रवीमि ते\n",
    "12152001": "युधिष्ठिर उवाच\n",
    "12152001a": "पापस्य यदधिष्ठानं यतः पापं प्रवर्तते\n",
    "12152001c": "एतदिच्छाम्यहं ज्ञातुं तत्त्वेन भरतर्षभ\n",
    "12152002": "भीष्म उवाच\n",
    "12152002a": "पापस्य यदधिष्ठानं तच्छृणुष्व नराधिप\n",
    "12152002c": "एको लोभो महाग्राहो लोभात्पापं प्रवर्तते\n",
    "12152003a": "अतः पापमधर्मश्च तथा दुःखमनुत्तमम्\n",
    "12152003c": "निकृत्या मूलमेतद्धि येन पापकृतो जनाः\n",
    "12152004a": "लोभात्क्रोधः प्रभवति लोभात्कामः प्रवर्तते\n",
    "12152004c": "लोभान्मोहश्च माया च मानस्तम्भः परासुता\n",
    "12152005a": "अक्षमा ह्रीपरित्यागः श्रीनाशो धर्मसंक्षयः\n",
    "12152005c": "अभिध्याप्रज्ञता चैव सर्वं लोभात्प्रवर्तते\n",
    "12152006a": "अन्यायश्चावितर्कश्च विकर्मसु च याः क्रियाः\n",
    "12152006c": "कूटविद्यादयश्चैव रूपैश्वर्यमदस्तथा\n",
    "12152007a": "सर्वभूतेष्वविश्वासः सर्वभूतेष्वनार्जवम्\n",
    "12152007c": "सर्वभूतेष्वभिद्रोहः सर्वभूतेष्वयुक्तता\n",
    "12152007e": "हरणं परवित्तानां परदाराभिमर्शनम्\n",
    "12152008a": "वाग्वेगो मानसो वेगो निन्दावेगस्तथैव च\n",
    "12152008c": "उपस्थोदरयोर्वेगो मृत्युवेगश्च दारुणः\n",
    "12152009a": "ईर्ष्यावेगश्च बलवान्मिथ्यावेगश्च दुस्त्यजः\n",
    "12152009c": "रसवेगश्च दुर्वारः श्रोत्रवेगश्च दुःसहः\n",
    "12152010a": "कुत्सा विकत्था मात्सर्यं पापं दुष्करकारिता\n",
    "12152010c": "साहसानां च सर्वेषामकार्याणां क्रियास्तथा\n",
    "12152011a": "जातौ बाल्येऽथ कौमारे यौवने चापि मानवः\n",
    "12152011c": "न संत्यजत्यात्मकर्म यन्न जीर्यति जीर्यतः\n",
    "12152012a": "यो न पूरयितुं शक्यो लोभः प्राप्त्या कुरूद्वह\n",
    "12152012c": "नित्यं गम्भीरतोयाभिरापगाभिरिवोदधिः\n",
    "12152012e": "न प्रहृष्यति लाभैर्यो यश्च कामैर्न तृप्यति\n",
    "12152013a": "यो न देवैर्न गन्धर्वैर्नासुरैर्न महोरगैः\n",
    "12152013c": "ज्ञायते नृप तत्त्वेन सर्वैर्भूतगणैस्तथा\n",
    "12152013e": "स लोभः सह मोहेन विजेतव्यो जितात्मना\n",
    "12152014a": "दम्भो द्रोहश्च निन्दा च पैशुन्यं मत्सरस्तथा\n",
    "12152014c": "भवन्त्येतानि कौरव्य लुब्धानामकृतात्मनाम्\n",
    "12152015a": "सुमहान्त्यपि शास्त्राणि धारयन्ति बहुश्रुताः\n",
    "12152015c": "छेत्तारः संशयानां च क्लिश्यन्तीहाल्पबुद्धयः\n",
    "12152016a": "द्वेषक्रोधप्रसक्ताश्च शिष्टाचारबहिष्कृताः\n",
    "12152016c": "अन्तःक्षुरा वाङ्मधुराः कूपाश्छन्नास्तृणैरिव\n",
    "12152016e": "धर्मवैतंसिकाः क्षुद्रा मुष्णन्ति ध्वजिनो जगत्\n",
    "12152017a": "कुर्वते च बहून्मार्गांस्तांस्तान्हेतुबलाश्रिताः\n",
    "12152017c": "सर्वं मार्गं विलुम्पन्ति लोभाज्ञानेषु निष्ठिताः\n",
    "12152018a": "धर्मस्याह्रियमाणस्य लोभग्रस्तैर्दुरात्मभिः\n",
    "12152018c": "या या विक्रियते संस्था ततः साभिप्रपद्यते\n",
    "12152019a": "दर्पः क्रोधो मदः स्वप्नो हर्षः शोकोऽतिमानिता\n",
    "12152019c": "तत एव हि कौरव्य दृश्यन्ते लुब्धबुद्धिषु\n",
    "12152019e": "एतानशिष्टान्बुध्यस्व नित्यं लोभसमन्वितान्\n",
    "12152020a": "शिष्टांस्तु परिपृच्छेथा यान्वक्ष्यामि शुचिव्रतान्\n",
    "12152020c": "येषु वृत्तिभयं नास्ति परलोकभयं न च\n",
    "12152021a": "नामिषेषु प्रसङ्गोऽस्ति न प्रियेष्वप्रियेषु च\n",
    "12152021c": "शिष्टाचारः प्रियो येषु दमो येषु प्रतिष्ठितः\n",
    "12152022a": "सुखं दुःखं परं येषां सत्यं येषां परायणम्\n",
    "12152022c": "दातारो न गृहीतारो दयावन्तस्तथैव च\n",
    "12152023a": "पितृदेवातिथेयाश्च नित्योद्युक्तास्तथैव च\n",
    "12152023c": "सर्वोपकारिणो धीराः सर्वधर्मानुपालकाः\n",
    "12152024a": "सर्वभूतहिताश्चैव सर्वदेयाश्च भारत\n",
    "12152024c": "न ते चालयितुं शक्या धर्मव्यापारपारगाः\n",
    "12152025a": "न तेषां भिद्यते वृत्तं यत्पुरा साधुभिः कृतम्\n",
    "12152025c": "न त्रासिनो न चपला न रौद्राः सत्पथे स्थिताः\n",
    "12152026a": "ते सेव्याः साधुभिर्नित्यं येष्वहिंसा प्रतिष्ठिता\n",
    "12152026c": "कामक्रोधव्यपेता ये निर्ममा निरहंकृताः\n",
    "12152026e": "सुव्रताः स्थिरमर्यादास्तानुपास्स्व च पृच्छ च\n",
    "12152027a": "न गवार्थं यशोर्थं वा धर्मस्तेषां युधिष्ठिर\n",
    "12152027c": "अवश्यकार्य इत्येव शरीरस्य क्रियास्तथा\n",
    "12152028a": "न भयं क्रोधचापल्यं न शोकस्तेषु विद्यते\n",
    "12152028c": "न धर्मध्वजिनश्चैव न गुह्यं किंचिदास्थिताः\n",
    "12152029a": "येष्वलोभस्तथामोहो ये च सत्यार्जवे रताः\n",
    "12152029c": "तेषु कौन्तेय रज्येथा येष्वतन्द्रीकृतं मनः\n",
    "12152030a": "ये न हृष्यन्ति लाभेषु नालाभेषु व्यथन्ति च\n",
    "12152030c": "निर्ममा निरहंकाराः सत्त्वस्थाः समदर्शिनः\n",
    "12152031a": "लाभालाभौ सुखदुःखे च तात; प्रियाप्रिये मरणं जीवितं च\n",
    "12152031c": "समानि येषां स्थिरविक्रमाणां; बुद्धात्मनां सत्त्वमवस्थितानाम्\n",
    "12152032a": "सुखप्रियैस्तान्सुमहाप्रतापा;न्यत्तोऽप्रमत्तश्च समर्थयेथाः\n",
    "12152032c": "दैवात्सर्वे गुणवन्तो भवन्ति; शुभाशुभा वाक्प्रलापा यथैव\n",
    "12153001": "युधिष्ठिर उवाच\n",
    "12153001a": "अनर्थानामधिष्ठानमुक्तो लोभः पितामह\n",
    "12153001c": "अज्ञानमपि वै तात श्रोतुमिच्छामि तत्त्वतः\n",
    "12153002": "भीष्म उवाच\n",
    "12153002a": "करोति पापं योऽज्ञानान्नात्मनो वेत्ति च क्षमम्\n",
    "12153002c": "प्रद्वेष्टि साधुवृत्तांश्च स लोकस्यैति वाच्यताम्\n",
    "12153003a": "अज्ञानान्निरयं याति तथाज्ञानेन दुर्गतिम्\n",
    "12153003c": "अज्ञानात्क्लेशमाप्नोति तथापत्सु निमज्जति\n",
    "12153004": "युधिष्ठिर उवाच\n",
    "12153004a": "अज्ञानस्य प्रवृत्तिं च स्थानं वृद्धिं क्षयोदयौ\n",
    "12153004c": "मूलं योगं गतिं कालं कारणं हेतुमेव च\n",
    "12153005a": "श्रोतुमिच्छामि तत्त्वेन यथावदिह पार्थिव\n",
    "12153005c": "अज्ञानप्रभवं हीदं यद्दुःखमुपलभ्यते\n",
    "12153006": "भीष्म उवाच\n",
    "12153006a": "रागो द्वेषस्तथा मोहो हर्षः शोकोऽभिमानिता\n",
    "12153006c": "कामः क्रोधश्च दर्पश्च तन्द्रीरालस्यमेव च\n",
    "12153007a": "इच्छा द्वेषस्तथा तापः परवृद्ध्युपतापिता\n",
    "12153007c": "अज्ञानमेतन्निर्दिष्टं पापानां चैव याः क्रियाः\n",
    "12153008a": "एतया या प्रवृत्तिश्च वृद्ध्यादीन्यांश्च पृच्छसि\n",
    "12153008c": "विस्तरेण महाबाहो शृणु तच्च विशां पते\n",
    "12153009a": "उभावेतौ समफलौ समदोषौ च भारत\n",
    "12153009c": "अज्ञानं चातिलोभश्चाप्येकं जानीहि पार्थिव\n",
    "12153010a": "लोभप्रभवमज्ञानं वृद्धं भूयः प्रवर्धते\n",
    "12153010c": "स्थाने स्थानं क्षये क्षैण्यमुपैति विविधां गतिम्\n",
    "12153011a": "मूलं लोभस्य महतः कालात्मगतिरेव च\n",
    "12153011c": "छिन्नेऽच्छिन्ने तथा लोभे कारणं काल एव हि\n",
    "12153012a": "तस्याज्ञानात्तु लोभो हि लोभादज्ञानमेव च\n",
    "12153012c": "सर्वे दोषास्तथा लोभात्तस्माल्लोभं विवर्जयेत्\n",
    "12153013a": "जनको युवनाश्वश्च वृषादर्भिः प्रसेनजित्\n",
    "12153013c": "लोभक्षयाद्दिवं प्राप्तास्तथैवान्ये जनाधिपाः\n",
    "12153014a": "प्रत्यक्षं तु कुरुश्रेष्ठ त्यज लोभमिहात्मना\n",
    "12153014c": "त्यक्त्वा लोभं सुखं लोके प्रेत्य चानुचरिष्यसि\n",
    "12154001": "युधिष्ठिर उवाच\n",
    "12154001a": "स्वाध्यायकृतयत्नस्य ब्राह्मणस्य पितामह\n",
    "12154001c": "धर्मकामस्य धर्मात्मन्किं नु श्रेय इहोच्यते\n",
    "12154002a": "बहुधादर्शने लोके श्रेयो यदिह मन्यसे\n",
    "12154002c": "अस्मिँल्लोके परे चैव तन्मे ब्रूहि पितामह\n",
    "12154003a": "महानयं धर्मपथो बहुशाखश्च भारत\n",
    "12154003c": "किं स्विदेवेह धर्माणामनुष्ठेयतमं मतम्\n",
    "12154004a": "धर्मस्य महतो राजन्बहुशाखस्य तत्त्वतः\n",
    "12154004c": "यन्मूलं परमं तात तत्सर्वं ब्रूह्यतन्द्रितः\n",
    "12154005": "भीष्म उवाच\n",
    "12154005a": "हन्त ते कथयिष्यामि येन श्रेयः प्रपत्स्यसे\n",
    "12154005c": "पीत्वामृतमिव प्राज्ञो ज्ञानतृप्तो भविष्यसि\n",
    "12154006a": "धर्मस्य विधयो नैके ते ते प्रोक्ता महर्षिभिः\n",
    "12154006c": "स्वं स्वं विज्ञानमाश्रित्य दमस्तेषां परायणम्\n",
    "12154007a": "दमं निःश्रेयसं प्राहुर्वृद्धा निश्चयदर्शिनः\n",
    "12154007c": "ब्राह्मणस्य विशेषेण दमो धर्मः सनातनः\n",
    "12154008a": "नादान्तस्य क्रियासिद्धिर्यथावदुपलभ्यते\n",
    "12154008c": "दमो दानं तथा यज्ञानधीतं चातिवर्तते\n",
    "12154009a": "दमस्तेजो वर्धयति पवित्रं च दमः परम्\n",
    "12154009c": "विपाप्मा तेजसा युक्तः पुरुषो विन्दते महत्\n",
    "12154010a": "दमेन सदृशं धर्मं नान्यं लोकेषु शुश्रुम\n",
    "12154010c": "दमो हि परमो लोके प्रशस्तः सर्वधर्मिणाम्\n",
    "12154011a": "प्रेत्य चापि मनुष्येन्द्र परमं विन्दते सुखम्\n",
    "12154011c": "दमेन हि समायुक्तो महान्तं धर्ममश्नुते\n",
    "12154012a": "सुखं दान्तः प्रस्वपिति सुखं च प्रतिबुध्यते\n",
    "12154012c": "सुखं पर्येति लोकांश्च मनश्चास्य प्रसीदति\n",
    "12154013a": "अदान्तः पुरुषः क्लेशमभीक्ष्णं प्रतिपद्यते\n",
    "12154013c": "अनर्थांश्च बहूनन्यान्प्रसृजत्यात्मदोषजान्\n",
    "12154014a": "आश्रमेषु चतुर्ष्वाहुर्दममेवोत्तमं व्रतम्\n",
    "12154014c": "तस्य लिङ्गानि वक्ष्यामि येषां समुदयो दमः\n",
    "12154015a": "क्षमा धृतिरहिंसा च समता सत्यमार्जवम्\n",
    "12154015c": "इन्द्रियावजयो दाक्ष्यं मार्दवं ह्रीरचापलम्\n",
    "12154016a": "अकार्पण्यमसंरम्भः संतोषः प्रियवादिता\n",
    "12154016c": "अविवित्सानसूया चाप्येषां समुदयो दमः\n",
    "12154017a": "गुरुपूजा च कौरव्य दया भूतेष्वपैशुनम्\n",
    "12154017c": "जनवादोऽमृषावादः स्तुतिनिन्दाविवर्जनम्\n",
    "12154018a": "कामः क्रोधश्च लोभश्च दर्पः स्तम्भो विकत्थनम्\n",
    "12154018c": "मोह ईर्ष्यावमानश्चेत्येतद्दान्तो न सेवते\n",
    "12154019a": "अनिन्दितो ह्यकामात्माथाल्पेच्छोऽथानसूयकः\n",
    "12154019c": "समुद्रकल्पः स नरो न कदाचन पूर्यते\n",
    "12154020a": "अहं त्वयि मम त्वं च मयि ते तेषु चाप्यहम्\n",
    "12154020c": "पूर्वसंबन्धिसंयोगान्नैतद्दान्तो निषेवते\n",
    "12154021a": "सर्वा ग्राम्यास्तथारण्या याश्च लोके प्रवृत्तयः\n",
    "12154021c": "निन्दां चैव प्रशंसां च यो नाश्रयति मुच्यते\n",
    "12154022a": "मैत्रोऽथ शीलसंपन्नः सुसहायपरश्च यः\n",
    "12154022c": "मुक्तश्च विविधैः सङ्गैस्तस्य प्रेत्य महत्फलम्\n",
    "12154023a": "सुवृत्तः शीलसंपन्नः प्रसन्नात्मात्मविद्बुधः\n",
    "12154023c": "प्राप्येह लोके सत्कारं सुगतिं प्रतिपद्यते\n",
    "12154024a": "कर्म यच्छुभमेवेह सद्भिराचरितं च यत्\n",
    "12154024c": "तदेव ज्ञानयुक्तस्य मुनेर्धर्मो न हीयते\n",
    "12154025a": "निष्क्रम्य वनमास्थाय ज्ञानयुक्तो जितेन्द्रियः\n",
    "12154025c": "कालाकाङ्क्षी चरन्नेवं ब्रह्मभूयाय कल्पते\n",
    "12154026a": "अभयं यस्य भूतेभ्यो भूतानामभयं यतः\n",
    "12154026c": "तस्य देहाद्विमुक्तस्य भयं नास्ति कुतश्चन\n",
    "12154027a": "अवाचिनोति कर्माणि न च संप्रचिनोति ह\n",
    "12154027c": "समः सर्वेषु भूतेषु मैत्रायणगतिश्चरेत्\n",
    "12154028a": "शकुनीनामिवाकाशे जले वारिचरस्य वा\n",
    "12154028c": "यथा गतिर्न दृश्येत तथा तस्य न संशयः\n",
    "12154029a": "गृहानुत्सृज्य यो राजन्मोक्षमेवाभिपद्यते\n",
    "12154029c": "लोकास्तेजोमयास्तस्य कल्पन्ते शाश्वतीः समाः\n",
    "12154030a": "संन्यस्य सर्वकर्माणि संन्यस्य विधिवत्तपः\n",
    "12154030c": "संन्यस्य विविधा विद्याः सर्वं संन्यस्य चैव ह\n",
    "12154031a": "कामेषु चाप्यनावृत्तः प्रसन्नात्मात्मविच्छुचिः\n",
    "12154031c": "प्राप्येह लोके सत्कारं स्वर्गं समभिपद्यते\n",
    "12154032a": "यच्च पैतामहं स्थानं ब्रह्मराशिसमुद्भवम्\n",
    "12154032c": "गुहायां पिहितं नित्यं तद्दमेनाभिपद्यते\n",
    "12154033a": "ज्ञानारामस्य बुद्धस्य सर्वभूताविरोधिनः\n",
    "12154033c": "नावृत्तिभयमस्तीह परलोके भयं कुतः\n",
    "12154034a": "एक एव दमे दोषो द्वितीयो नोपपद्यते\n",
    "12154034c": "यदेनं क्षमया युक्तमशक्तं मन्यते जनः\n",
    "12154035a": "एतस्य तु महाप्राज्ञ दोषस्य सुमहान्गुणः\n",
    "12154035c": "क्षमायां विपुला लोकाः सुलभा हि सहिष्णुना\n",
    "12154036a": "दान्तस्य किमरण्येन तथादान्तस्य भारत\n",
    "12154036c": "यत्रैव हि वसेद्दान्तस्तदरण्यं स आश्रमः\n",
    "12154037": "वैशंपायन उवाच\n",
    "12154037a": "एतद्भीष्मस्य वचनं श्रुत्वा राजा युधिष्ठिरः\n",
    "12154037c": "अमृतेनेव संतृप्तः प्रहृष्टः समपद्यत\n",
    "12154038a": "पुनश्च परिपप्रच्छ भीष्मं धर्मभृतां वरम्\n",
    "12154038c": "तपः प्रति स चोवाच तस्मै सर्वं कुरूद्वह\n",
    "12155001": "भीष्म उवाच\n",
    "12155001a": "सर्वमेतत्तपोमूलं कवयः परिचक्षते\n",
    "12155001c": "न ह्यतप्ततपा मूढः क्रियाफलमवाप्यते\n",
    "12155002a": "प्रजापतिरिदं सर्वं तपसैवासृजत्प्रभुः\n",
    "12155002c": "तथैव वेदानृषयस्तपसा प्रतिपेदिरे\n",
    "12155003a": "तपसो ह्यानुपूर्व्येण फलमूलानिलाशनाः\n",
    "12155003c": "त्रीँल्लोकांस्तपसा सिद्धाः पश्यन्ति सुसमाहिताः\n",
    "12155004a": "औषधान्यगदादीनि तिस्रो विद्याश्च संस्कृताः\n",
    "12155004c": "तपसैव हि सिध्यन्ति तपोमूलं हि साधनम्\n",
    "12155005a": "यद्दुरापं दुराम्नायं दुराधर्षं दुरुत्सहम्\n",
    "12155005c": "सर्वं तत्तपसा शक्यं तपो हि दुरतिक्रमम्\n",
    "12155006a": "सुरापोऽसंमतादायी भ्रूणहा गुरुतल्पगः\n",
    "12155006c": "तपसैव सुतप्तेन नरः पापाद्विमुच्यते\n",
    "12155007a": "तपसो बहुरूपस्य तैस्तैर्द्वारैः प्रवर्ततः\n",
    "12155007c": "निवृत्त्या वर्तमानस्य तपो नानशनात्परम्\n",
    "12155008a": "अहिंसा सत्यवचनं दानमिन्द्रियनिग्रहः\n",
    "12155008c": "एतेभ्यो हि महाराज तपो नानशनात्परम्\n",
    "12155009a": "न दुष्करतरं दानान्नातिमातरमाश्रमः\n",
    "12155009c": "त्रैविद्येभ्यः परं नास्ति संन्यासः परमं तपः\n",
    "12155010a": "इन्द्रियाणीह रक्षन्ति धनधान्याभिगुप्तये\n",
    "12155010c": "तस्मादर्थे च धर्मे च तपो नानशनात्परम्\n",
    "12155011a": "ऋषयः पितरो देवा मनुष्या मृगसत्तमाः\n",
    "12155011c": "यानि चान्यानि भूतानि स्थावराणि चराणि च\n",
    "12155012a": "तपःपरायणाः सर्वे सिध्यन्ति तपसा च ते\n",
    "12155012c": "इत्येवं तपसा देवा महत्त्वं चाप्यवाप्नुवन्\n",
    "12155013a": "इमानीष्टविभागानि फलानि तपसा सदा\n",
    "12155013c": "तपसा शक्यते प्राप्तुं देवत्वमपि निश्चयात्\n",
    "12156001": "युधिष्ठिर उवाच\n",
    "12156001a": "सत्यं धर्मे प्रशंसन्ति विप्रर्षिपितृदेवताः\n",
    "12156001c": "सत्यमिच्छाम्यहं श्रोतुं तन्मे ब्रूहि पितामह\n",
    "12156002a": "सत्यं किंलक्षणं राजन्कथं वा तदवाप्यते\n",
    "12156002c": "सत्यं प्राप्य भवेत्किं च कथं चैव तदुच्यते\n",
    "12156003": "भीष्म उवाच\n",
    "12156003a": "चातुर्वर्ण्यस्य धर्माणां संकरो न प्रशस्यते\n",
    "12156003c": "अविकारितमं सत्यं सर्ववर्णेषु भारत\n",
    "12156004a": "सत्यं सत्सु सदा धर्मः सत्यं धर्मः सनातनः\n",
    "12156004c": "सत्यमेव नमस्येत सत्यं हि परमा गतिः\n",
    "12156005a": "सत्यं धर्मस्तपो योगः सत्यं ब्रह्म सनातनम्\n",
    "12156005c": "सत्यं यज्ञः परः प्रोक्तः सत्ये सर्वं प्रतिष्ठितम्\n",
    "12156006a": "आचारानिह सत्यस्य यथावदनुपूर्वशः\n",
    "12156006c": "लक्षणं च प्रवक्ष्यामि सत्यस्येह यथाक्रमम्\n",
    "12156007a": "प्राप्यते हि यथा सत्यं तच्च श्रोतुं त्वमर्हसि\n",
    "12156007c": "सत्यं त्रयोदशविधं सर्वलोकेषु भारत\n",
    "12156008a": "सत्यं च समता चैव दमश्चैव न संशयः\n",
    "12156008c": "अमात्सर्यं क्षमा चैव ह्रीस्तितिक्षानसूयता\n",
    "12156009a": "त्यागो ध्यानमथार्यत्वं धृतिश्च सततं स्थिरा\n",
    "12156009c": "अहिंसा चैव राजेन्द्र सत्याकारास्त्रयोदश\n",
    "12156010a": "सत्यं नामाव्ययं नित्यमविकारि तथैव च\n",
    "12156010c": "सर्वधर्माविरुद्धं च योगेनैतदवाप्यते\n",
    "12156011a": "आत्मनीष्टे तथानिष्टे रिपौ च समता तथा\n",
    "12156011c": "इच्छाद्वेषक्षयं प्राप्य कामक्रोधक्षयं तथा\n",
    "12156012a": "दमो नान्यस्पृहा नित्यं धैर्यं गाम्भीर्यमेव च\n",
    "12156012c": "अभयं क्रोधशमनं ज्ञानेनैतदवाप्यते\n",
    "12156013a": "अमात्सर्यं बुधाः प्राहुर्दानं धर्मे च संयमम्\n",
    "12156013c": "अवस्थितेन नित्यं च सत्येनामत्सरी भवेत्\n",
    "12156014a": "अक्षमायाः क्षमायाश्च प्रियाणीहाप्रियाणि च\n",
    "12156014c": "क्षमते सर्वतः साधुः साध्वाप्नोति च सत्यवान्\n",
    "12156015a": "कल्याणं कुरुते गाढं ह्रीमान्न श्लाघते क्वचित्\n",
    "12156015c": "प्रशान्तवाङ्मना नित्यं ह्रीस्तु धर्मादवाप्यते\n",
    "12156016a": "धर्मार्थहेतोः क्षमते तितिक्षा क्षान्तिरुच्यते\n",
    "12156016c": "लोकसंग्रहणार्थं तु सा तु धैर्येण लभ्यते\n",
    "12156017a": "त्यागः स्नेहस्य यस्त्यागो विषयाणां तथैव च\n",
    "12156017c": "रागद्वेषप्रहीणस्य त्यागो भवति नान्यथा\n",
    "12156018a": "आर्यता नाम भूतानां यः करोति प्रयत्नतः\n",
    "12156018c": "शुभं कर्म निराकारो वीतरागत्वमेव च\n",
    "12156019a": "धृतिर्नाम सुखे दुःखे यथा नाप्नोति विक्रियाम्\n",
    "12156019c": "तां भजेत सदा प्राज्ञो य इच्छेद्भूतिमात्मनः\n",
    "12156020a": "सर्वथा क्षमिणा भाव्यं तथा सत्यपरेण च\n",
    "12156020c": "वीतहर्षभयक्रोधो धृतिमाप्नोति पण्डितः\n",
    "12156021a": "अद्रोहः सर्वभूतेषु कर्मणा मनसा गिरा\n",
    "12156021c": "अनुग्रहश्च दानं च सतां धर्मः सनातनः\n",
    "12156022a": "एते त्रयोदशाकाराः पृथक्सत्यैकलक्षणाः\n",
    "12156022c": "भजन्ते सत्यमेवेह बृंहयन्ति च भारत\n",
    "12156023a": "नान्तः शक्यो गुणानां हि वक्तुं सत्यस्य भारत\n",
    "12156023c": "अतः सत्यं प्रशंसन्ति विप्राः सपितृदेवताः\n",
    "12156024a": "नास्ति सत्यात्परो धर्मो नानृतात्पातकं परम्\n",
    "12156024c": "स्थितिर्हि सत्यं धर्मस्य तस्मात्सत्यं न लोपयेत्\n",
    "12156025a": "उपैति सत्याद्दानं हि तथा यज्ञाः सदक्षिणाः\n",
    "12156025c": "व्रताग्निहोत्रं वेदाश्च ये चान्ये धर्मनिश्चयाः\n",
    "12156026a": "अश्वमेधसहस्रं च सत्यं च तुलया धृतम्\n",
    "12156026c": "अश्वमेधसहस्राद्धि सत्यमेवातिरिच्यते\n",
    "12157001": "युधिष्ठिर उवाच\n",
    "12157001a": "यतः प्रभवति क्रोधः कामश्च भरतर्षभ\n",
    "12157001c": "शोकमोहौ विवित्सा च परासुत्वं तथा मदः\n",
    "12157002a": "लोभो मात्सर्यमीर्ष्या च कुत्सासूया कृपा तथा\n",
    "12157002c": "एतत्सर्वं महाप्राज्ञ याथातथ्येन मे वद\n",
    "12157003": "भीष्म उवाच\n",
    "12157003a": "त्रयोदशैतेऽतिबलाः शत्रवः प्राणिनां स्मृताः\n",
    "12157003c": "उपासते महाराज समस्ताः पुरुषानिह\n",
    "12157004a": "एते प्रमत्तं पुरुषमप्रमत्ता नुदन्ति हि\n",
    "12157004c": "वृका इव विलुम्पन्ति दृष्ट्वैव पुरुषेतरान्\n",
    "12157005a": "एभ्यः प्रवर्तते दुःखमेभ्यः पापं प्रवर्तते\n",
    "12157005c": "इति मर्त्यो विजानीयात्सततं भरतर्षभ\n",
    "12157006a": "एतेषामुदयं स्थानं क्षयं च पुरुषोत्तम\n",
    "12157006c": "हन्त ते वर्तयिष्यामि तन्मे निगदतः शृणु\n",
    "12157007a": "लोभात्क्रोधः प्रभवति परदोषैरुदीर्यते\n",
    "12157007c": "क्षमया तिष्ठते राजञ्श्रीमांश्च विनिवर्तते\n",
    "12157008a": "संकल्पाज्जायते कामः सेव्यमानो विवर्धते\n",
    "12157008c": "अवद्यदर्शनाद्व्येति तत्त्वज्ञानाच्च धीमताम्\n",
    "12157009a": "विरुद्धानि हि शास्त्राणि पश्यन्तीहाल्पबुद्धयः\n",
    "12157009c": "विवित्सा जायते तत्र तत्त्वज्ञानान्निवर्तते\n",
    "12157010a": "प्रीतेः शोकः प्रभवति वियोगात्तस्य देहिनः\n",
    "12157010c": "यदा निरर्थकं वेत्ति तदा सद्यः प्रणश्यति\n",
    "12157011a": "परासुता क्रोधलोभादभ्यासाच्च प्रवर्तते\n",
    "12157011c": "दयया सर्वभूतानां निर्वेदात्सा निवर्तते\n",
    "12157012a": "सत्त्वत्यागात्तु मात्सर्यमहितानि च सेवते\n",
    "12157012c": "एतत्तु क्षीयते तात साधूनामुपसेवनात्\n",
    "12157013a": "कुलाज्ज्ञानात्तथैश्वर्यान्मदो भवति देहिनाम्\n",
    "12157013c": "एभिरेव तु विज्ञातैर्मदः सद्यः प्रणश्यति\n",
    "12157014a": "ईर्ष्या कामात्प्रभवति संघर्षाच्चैव भारत\n",
    "12157014c": "इतरेषां तु मर्त्यानां प्रज्ञया सा प्रणश्यति\n",
    "12157015a": "विभ्रमाल्लोकबाह्यानां द्वेष्यैर्वाक्यैरसंगतैः\n",
    "12157015c": "कुत्सा संजायते राजन्नुपेक्षाभिः प्रशाम्यति\n",
    "12157016a": "प्रतिकर्तुमशक्याय बलस्थायापकारिणे\n",
    "12157016c": "असूया जायते तीव्रा कारुण्याद्विनिवर्तते\n",
    "12157017a": "कृपणान्सततं दृष्ट्वा ततः संजायते कृपा\n",
    "12157017c": "धर्मनिष्ठां यदा वेत्ति तदा शाम्यति सा कृपा\n",
    "12157018a": "एतान्येव जितान्याहुः प्रशमाच्च त्रयोदश\n",
    "12157018c": "एते हि धार्तराष्ट्राणां सर्वे दोषास्त्रयोदश\n",
    "12157018e": "त्वया सर्वात्मना नित्यं विजिता जेष्यसे च तान्\n",
    "12158001": "युधिष्ठिर उवाच\n",
    "12158001a": "आनृशंस्यं विजानामि दर्शनेन सतां सदा\n",
    "12158001c": "नृशंसान्न विजानामि तेषां कर्म च भारत\n",
    "12158002a": "कण्टकान्कूपमग्निं च वर्जयन्ति यथा नराः\n",
    "12158002c": "तथा नृशंसकर्माणं वर्जयन्ति नरा नरम्\n",
    "12158003a": "नृशंसो ह्यधमो नित्यं प्रेत्य चेह च भारत\n",
    "12158003c": "तस्माद्ब्रवीहि कौरव्य तस्य धर्मविनिश्चयम्\n",
    "12158004": "भीष्म उवाच\n",
    "12158004a": "स्पृहास्यान्तर्हिता चैव विदितार्था च कर्मणा\n",
    "12158004c": "आक्रोष्टा क्रुश्यते चैव बन्धिता बध्यते च यः\n",
    "12158005a": "दत्तानुकीर्तिर्विषमः क्षुद्रो नैकृतिकः शठः\n",
    "12158005c": "असंभोगी च मानी च तथा सङ्गी विकत्थनः\n",
    "12158006a": "सर्वातिशङ्की परुषो बालिशः कृपणस्तथा\n",
    "12158006c": "वर्गप्रशंसी सततमाश्रमद्वेषसंकरी\n",
    "12158007a": "हिंसाविहारी सततमविशेषगुणागुणः\n",
    "12158007c": "बह्वलीको मनस्वी च लुब्धोऽत्यर्थं नृशंसकृत्\n",
    "12158008a": "धर्मशीलं गुणोपेतं पाप इत्यवगच्छति\n",
    "12158008c": "आत्मशीलानुमानेन न विश्वसिति कस्यचित्\n",
    "12158009a": "परेषां यत्र दोषः स्यात्तद्गुह्यं संप्रकाशयेत्\n",
    "12158009c": "समानेष्वेव दोषेषु वृत्त्यर्थमुपघातयेत्\n",
    "12158010a": "तथोपकारिणं चैव मन्यते वञ्चितं परम्\n",
    "12158010c": "दत्त्वापि च धनं काले संतपत्युपकारिणे\n",
    "12158011a": "भक्ष्यं भोज्यमथो लेह्यं यच्चान्यत्साधु भोजनम्\n",
    "12158011c": "प्रेक्षमाणेषु योऽश्नीयान्नृशंस इति तं विदुः\n",
    "12158012a": "ब्राह्मणेभ्यः प्रदायाग्रं यः सुहृद्भिः सहाश्नुते\n",
    "12158012c": "स प्रेत्य लभते स्वर्गमिह चानन्त्यमश्नुते\n",
    "12158013a": "एष ते भरतश्रेष्ठ नृशंसः परिकीर्तितः\n",
    "12158013c": "सदा विवर्जनीयो वै पुरुषेण बुभूषता\n",
    "12159001": "भीष्म उवाच\n",
    "12159001a": "कृतार्थो यक्ष्यमाणश्च सर्ववेदान्तगश्च यः\n",
    "12159001c": "आचार्यपितृभार्यार्थं स्वाध्यायार्थमथापि वा\n",
    "12159002a": "एते वै साधवो दृष्टा ब्राह्मणा धर्मभिक्षवः\n",
    "12159002c": "अस्वेभ्यो देयमेतेभ्यो दानं विद्याविशेषतः\n",
    "12159003a": "अन्यत्र दक्षिणा या तु देया भरतसत्तम\n",
    "12159003c": "अन्येभ्यो हि बहिर्वेद्यां नाकृतान्नं विधीयते\n",
    "12159004a": "सर्वरत्नानि राजा च यथार्हं प्रतिपादयेत्\n",
    "12159004c": "ब्राह्मणाश्चैव यज्ञाश्च सहान्नाः सहदक्षिणाः\n",
    "12159005a": "यस्य त्रैवार्षिकं भक्तं पर्याप्तं भृत्यवृत्तये\n",
    "12159005c": "अधिकं वापि विद्येत स सोमं पातुमर्हति\n",
    "12159006a": "यज्ञश्चेत्प्रतिविद्धः स्यादङ्गेनैकेन यज्वनः\n",
    "12159006c": "ब्राह्मणस्य विशेषेण धार्मिके सति राजनि\n",
    "12159007a": "यो वैश्यः स्याद्बहुपशुर्हीनक्रतुरसोमपः\n",
    "12159007c": "कुटुम्बात्तस्य तद्द्रव्यं यज्ञार्थं पार्थिवो हरेत्\n",
    "12159008a": "आहरेद्वेश्मतः किंचित्कामं शूद्रस्य द्रव्यतः\n",
    "12159008c": "न हि वेश्मनि शूद्रस्य कश्चिदस्ति परिग्रहः\n",
    "12159009a": "योऽनाहिताग्निः शतगुरयज्वा च सहस्रगुः\n",
    "12159009c": "तयोरपि कुटुम्बाभ्यामाहरेदविचारयन्\n",
    "12159010a": "अदातृभ्यो हरेन्नित्यं व्याख्याप्य नृपतिः प्रभो\n",
    "12159010c": "तथा ह्याचरतो धर्मो नृपतेः स्यादथाखिलः\n",
    "12159011a": "तथैव सप्तमे भक्ते भक्तानि षडनश्नता\n",
    "12159011c": "अश्वस्तनविधानेन हर्तव्यं हीनकर्मणः\n",
    "12159011e": "खलात्क्षेत्रात्तथागाराद्यतो वाप्युपपद्यते\n",
    "12159012a": "आख्यातव्यं नृपस्यैतत्पृच्छतोऽपृच्छतोऽपि वा\n",
    "12159012c": "न तस्मै धारयेद्दण्डं राजा धर्मेण धर्मवित्\n",
    "12159013a": "क्षत्रियस्य हि बालिश्याद्ब्राह्मणः क्लिश्यते क्षुधा\n",
    "12159013c": "श्रुतशीले समाज्ञाय वृत्तिमस्य प्रकल्पयेत्\n",
    "12159013e": "अथैनं परिरक्षेत पिता पुत्रमिवौरसम्\n",
    "12159014a": "इष्टिं वैश्वानरीं नित्यं निर्वपेदब्दपर्यये\n",
    "12159014c": "अविकल्पः पुराधर्मो धर्मवादैस्तु केवलम्\n",
    "12159015a": "विश्वैस्तु देवैः साध्यैश्च ब्राह्मणैश्च महर्षिभिः\n",
    "12159015c": "आपत्सु मरणाद्भीतैर्लिङ्गप्रतिनिधिः कृतः\n",
    "12159016a": "प्रभुः प्रथमकल्पस्य योऽनुकल्पेन वर्तते\n",
    "12159016c": "न सांपरायिकं तस्य दुर्मतेर्विद्यते फलम्\n",
    "12159017a": "न ब्राह्मणान्वेदयेत कश्चिद्राजनि मानवः\n",
    "12159017c": "अवीर्यो वेदनाद्विद्यात्सुवीर्यो वीर्यवत्तरम्\n",
    "12159018a": "तस्माद्राज्ञा सदा तेजो दुःसहं ब्रह्मवादिनाम्\n",
    "12159018c": "मन्ता शास्ता विधाता च ब्राह्मणो देव उच्यते\n",
    "12159018e": "तस्मिन्नाकुशलं ब्रूयान्न शुक्तामीरयेद्गिरम्\n",
    "12159019a": "क्षत्रियो बाहुवीर्येण तरत्यापदमात्मनः\n",
    "12159019c": "धनेन वैश्यः शूद्रश्च मन्त्रैर्होमैश्च वै द्विजः\n",
    "12159020a": "न वै कन्या न युवतिर्नामन्त्रो न च बालिशः\n",
    "12159020c": "परिवेष्टाग्निहोत्रस्य भवेन्नासंस्कृतस्तथा\n",
    "12159020e": "नरके निपतन्त्येते जुह्वानाः स च यस्य तत्\n",
    "12159021a": "प्राजापत्यमदत्त्वाश्वमग्न्याधेयस्य दक्षिणाम्\n",
    "12159021c": "अनाहिताग्निरिति स प्रोच्यते धर्मदर्शिभिः\n",
    "12159022a": "पुण्यान्यन्यानि कुर्वीत श्रद्दधानो जितेन्द्रियः\n",
    "12159022c": "अनाप्तदक्षिणैर्यज्ञैर्न यजेत कथंचन\n",
    "12159023a": "प्रजाः पशूंश्च स्वर्गं च हन्ति यज्ञो ह्यदक्षिणः\n",
    "12159023c": "इन्द्रियाणि यशः कीर्तिमायुश्चास्योपकृन्तति\n",
    "12159024a": "उदक्या ह्यासते ये च ये च केचिदनग्नयः\n",
    "12159024c": "कुलं चाश्रोत्रियं येषां सर्वे ते शूद्रधर्मिणः\n",
    "12159025a": "उदपानोदके ग्रामे ब्राह्मणो वृषलीपतिः\n",
    "12159025c": "उषित्वा द्वादश समाः शूद्रकर्मेह गच्छति\n",
    "12159026a": "अनार्यां शयने बिभ्रदुज्झन्बिभ्रच्च यो द्विजाम्\n",
    "12159026c": "अब्राह्मणो मन्यमानस्तृणेष्वासीत पृष्ठतः\n",
    "12159026e": "तथा स शुध्यते राजञ्शृणु चात्र वचो मम\n",
    "12159027a": "यदेकरात्रेण करोति पापं; कृष्णं वर्णं ब्राह्मणः सेवमानः\n",
    "12159027c": "स्थानासनाभ्यां विचरन्व्रती सं;स्त्रिभिर्वर्षैः शमयेदात्मपापम्\n",
    "12159028a": "न नर्मयुक्तं वचनं हिनस्ति; न स्त्रीषु राजन्न विवाहकाले\n",
    "12159028c": "न गुर्वर्थे नात्मनो जीवितार्थे; पञ्चानृतान्याहुरपातकानि\n",
    "12159029a": "श्रद्दधानः शुभां विद्यां हीनादपि समाचरेत्\n",
    "12159029c": "सुवर्णमपि चामेध्यादाददीतेति धारणा\n",
    "12159030a": "स्त्रीरत्नं दुष्कुलाच्चापि विषादप्यमृतं पिबेत्\n",
    "12159030c": "अदुष्टा हि स्त्रियो रत्नमाप इत्येव धर्मतः\n",
    "12159031a": "गोब्राह्मणहितार्थं च वर्णानां संकरेषु च\n",
    "12159031c": "गृह्णीयात्तु धनुर्वैश्यः परित्राणाय चात्मनः\n",
    "12159032a": "सुरापानं ब्रह्महत्या गुरुतल्पमथापि वा\n",
    "12159032c": "अनिर्देश्यानि मन्यन्ते प्राणान्तानीति धारणा\n",
    "12159033a": "सुवर्णहरणं स्तैन्यं विप्रासङ्गश्च पातकम्\n",
    "12159033c": "विहरन्मद्यपानं चाप्यगम्यागमनं तथा\n",
    "12159034a": "पतितैः संप्रयोगाच्च ब्राह्मणैर्योनितस्तथा\n",
    "12159034c": "अचिरेण महाराज तादृशो वै भवत्युत\n",
    "12159035a": "संवत्सरेण पतति पतितेन सहाचरन्\n",
    "12159035c": "याजनाध्यापनाद्यौनान्न तु यानासनाशनात्\n",
    "12159036a": "एतानि च ततोऽन्यानि निर्देश्यानीति धारणा\n",
    "12159036c": "निर्देश्यकेन विधिना कालेनाव्यसनी भवेत्\n",
    "12159037a": "अन्नं तिर्यङ्न होतव्यं प्रेतकर्मण्यपातिते\n",
    "12159037c": "त्रिषु त्वेतेषु पूर्वेषु न कुर्वीत विचारणाम्\n",
    "12159038a": "अमात्यान्वा गुरून्वापि जह्याद्धर्मेण धार्मिकः\n",
    "12159038c": "प्रायश्चित्तमकुर्वाणैर्नैतैरर्हति संविदम्\n",
    "12159039a": "अधर्मकारी धर्मेण तपसा हन्ति किल्बिषम्\n",
    "12159039c": "ब्रुवन्स्तेन इति स्तेनं तावत्प्राप्नोति किल्बिषम्\n",
    "12159039e": "अस्तेनं स्तेन इत्युक्त्वा द्विगुणं पापमाप्नुयात्\n",
    "12159040a": "त्रिभागं ब्रह्महत्यायाः कन्या प्राप्नोति दुष्यती\n",
    "12159040c": "यस्तु दूषयिता तस्याः शेषं प्राप्नोति किल्बिषम्\n",
    "12159041a": "ब्राह्मणायावगूर्येह स्पृष्ट्वा गुरुतरं भवेत्\n",
    "12159041c": "वर्षाणां हि शतं पापः प्रतिष्ठां नाधिगच्छति\n",
    "12159042a": "सहस्रं त्वेव वर्षाणां निपात्य नरके वसेत्\n",
    "12159042c": "तस्मान्नैवावगूर्याद्धि नैव जातु निपातयेत्\n",
    "12159043a": "शोणितं यावतः पांसून्संगृह्णीयाद्द्विजक्षतात्\n",
    "12159043c": "तावतीः स समा राजन्नरके परिवर्तते\n",
    "12159044a": "भ्रूणहाहवमध्ये तु शुध्यते शस्त्रपातितः\n",
    "12159044c": "आत्मानं जुहुयाद्वह्नौ समिद्धे तेन शुध्यति\n",
    "12159045a": "सुरापो वारुणीमुष्णां पीत्वा पापाद्विमुच्यते\n",
    "12159045c": "तया स काये निर्दग्धे मृत्युना प्रेत्य शुध्यति\n",
    "12159045e": "लोकांश्च लभते विप्रो नान्यथा लभते हि सः\n",
    "12159046a": "गुरुतल्पमधिष्ठाय दुरात्मा पापचेतनः\n",
    "12159046c": "सूर्मीं ज्वलन्तीमाश्लिष्य मृत्युना स विशुध्यति\n",
    "12159047a": "अथ वा शिश्नवृषणावादायाञ्जलिना स्वयम्\n",
    "12159047c": "नैरृतीं दिशमास्थाय निपतेत्स त्वजिह्मगः\n",
    "12159048a": "ब्राह्मणार्थेऽपि वा प्राणान्संत्यजेत्तेन शुध्यति\n",
    "12159048c": "अश्वमेधेन वापीष्ट्वा गोमेधेनापि वा पुनः\n",
    "12159048e": "अग्निष्टोमेन वा सम्यगिह प्रेत्य च पूयते\n",
    "12159049a": "तथैव द्वादश समाः कपाली ब्रह्महा भवेत्\n",
    "12159049c": "ब्रह्मचारी चरेद्भैक्षं स्वकर्मोदाहरन्मुनिः\n",
    "12159050a": "एवं वा तपसा युक्तो ब्रह्महा सवनी भवेत्\n",
    "12159050c": "एवं वा गर्भमज्ञाता चात्रेयीं योऽभिगच्छति\n",
    "12159050e": "द्विगुणा ब्रह्महत्या वै आत्रेयीव्यसने भवेत्\n",
    "12159051a": "सुरापो नियताहारो ब्रह्मचारी क्षमाचरः\n",
    "12159051c": "ऊर्ध्वं त्रिभ्योऽथ वर्षेभ्यो यजेताग्निष्टुता परम्\n",
    "12159051e": "ऋषभैकसहस्रं गा दत्त्वा शुभमवाप्नुयात्\n",
    "12159052a": "वैश्यं हत्वा तु वर्षे द्वे ऋषभैकशताश्च गाः\n",
    "12159052c": "शूद्रं हत्वाब्दमेवैकमृषभैकादशाश्च गाः\n",
    "12159053a": "श्वबर्बरखरान्हत्वा शौद्रमेव व्रतं चरेत्\n",
    "12159053c": "मार्जारचाषमण्डूकान्काकं भासं च मूषकम्\n",
    "12159054a": "उक्तः पशुसमो धर्मो राजन्प्राणिनिपातनात्\n",
    "12159054c": "प्रायश्चित्तान्यथान्यानि प्रवक्ष्याम्यनुपूर्वशः\n",
    "12159055a": "तल्पे चान्यस्य चौर्ये च पृथक्संवत्सरं चरेत्\n",
    "12159055c": "त्रीणि श्रोत्रियभार्यायां परदारे तु द्वे स्मृते\n",
    "12159056a": "काले चतुर्थे भुञ्जानो ब्रह्मचारी व्रती भवेत्\n",
    "12159056c": "स्थानासनाभ्यां विहरेत्त्रिरह्नोऽभ्युदितादपः\n",
    "12159056e": "एवमेव निराचान्तो यश्चाग्नीनपविध्यति\n",
    "12159057a": "त्यजत्यकारणे यश्च पितरं मातरं तथा\n",
    "12159057c": "पतितः स्यात्स कौरव्य तथा धर्मेषु निश्चयः\n",
    "12159058a": "ग्रासाच्छादनमत्यर्थं दद्यादिति निदर्शनम्\n",
    "12159058c": "भार्यायां व्यभिचारिण्यां निरुद्धायां विशेषतः\n",
    "12159058e": "यत्पुंसां परदारेषु तच्चैनां चारयेद्व्रतम्\n",
    "12159059a": "श्रेयांसं शयने हित्वा या पापीयांसमृच्छति\n",
    "12159059c": "श्वभिस्तां खादयेद्राजा संस्थाने बहुसंवृते\n",
    "12159060a": "पुमांसं बन्धयेत्प्राज्ञः शयने तप्त आयसे\n",
    "12159060c": "अप्यादधीत दारूणि तत्र दह्येत पापकृत्\n",
    "12159061a": "एष दण्डो महाराज स्त्रीणां भर्तृव्यतिक्रमे\n",
    "12159061c": "संवत्सराभिशस्तस्य दुष्टस्य द्विगुणो भवेत्\n",
    "12159062a": "द्वे तस्य त्रीणि वर्षाणि चत्वारि सहसेविनः\n",
    "12159062c": "कुचरः पञ्च वर्षाणि चरेद्भैक्षं मुनिव्रतः\n",
    "12159063a": "परिवित्तिः परिवेत्ता यया च परिविद्यते\n",
    "12159063c": "पाणिग्राहश्च धर्मेण सर्वे ते पतिताः स्मृताः\n",
    "12159064a": "चरेयुः सर्व एवैते वीरहा यद्व्रतं चरेत्\n",
    "12159064c": "चान्द्रायणं चरेन्मासं कृच्छ्रं वा पापशुद्धये\n",
    "12159065a": "परिवेत्ता प्रयच्छेत परिवित्ताय तां स्नुषाम्\n",
    "12159065c": "ज्येष्ठेन त्वभ्यनुज्ञातो यवीयान्प्रत्यनन्तरम्\n",
    "12159065e": "एनसो मोक्षमाप्नोति सा च तौ चैव धर्मतः\n",
    "12159066a": "अमानुषीषु गोवर्जमनावृष्टिर्न दुष्यति\n",
    "12159066c": "अधिष्ठातारमत्तारं पशूनां पुरुषं विदुः\n",
    "12159067a": "परिधायोर्ध्ववालं तु पात्रमादाय मृन्मयम्\n",
    "12159067c": "चरेत्सप्त गृहान्भैक्षं स्वकर्म परिकीर्तयन्\n",
    "12159068a": "तत्रैव लब्धभोजी स्याद्द्वादशाहात्स शुध्यति\n",
    "12159068c": "चरेत्संवत्सरं चापि तद्व्रतं यन्निराकृति\n",
    "12159069a": "भवेत्तु मानुषेष्वेवं प्रायश्चित्तमनुत्तमम्\n",
    "12159069c": "दानं वादानसक्तेषु सर्वमेव प्रकल्पयेत्\n",
    "12159069e": "अनास्तिकेषु गोमात्रं प्राणमेकं प्रचक्षते\n",
    "12159070a": "श्ववराहमनुष्याणां कुक्कुटस्य खरस्य च\n",
    "12159070c": "मांसं मूत्रपुरीषं च प्राश्य संस्कारमर्हति\n",
    "12159071a": "ब्राह्मणस्य सुरापस्य गन्धमाघ्राय सोमपः\n",
    "12159071c": "अपस्त्र्यहं पिबेदुष्णास्त्र्यहमुष्णं पयः पिबेत्\n",
    "12159071e": "त्र्यहमुष्णं घृतं पीत्वा वायुभक्षो भवेत्त्र्यहम्\n",
    "12159072a": "एवमेतत्समुद्दिष्टं प्रायश्चित्तं सनातनम्\n",
    "12159072c": "ब्राह्मणस्य विशेषेण तत्त्वज्ञानेन जायते\n",
    "12160001": "वैशंपायन उवाच\n",
    "12160001a": "कथान्तरमथासाद्य खड्गयुद्धविशारदः\n",
    "12160001c": "नकुलः शरतल्पस्थमिदमाह पितामहम्\n",
    "12160002a": "धनुः प्रहरणं श्रेष्ठमिति वादः पितामह\n",
    "12160002c": "मतस्तु मम धर्मज्ञ खड्ग एव सुसंशितः\n",
    "12160003a": "विशीर्णे कार्मुके राजन्प्रक्षीणेषु च वाजिषु\n",
    "12160003c": "खड्गेन शक्यते युद्धे साध्वात्मा परिरक्षितुम्\n",
    "12160004a": "शरासनधरांश्चैव गदाशक्तिधरांस्तथा\n",
    "12160004c": "एकः खड्गधरो वीरः समर्थः प्रतिबाधितुम्\n",
    "12160005a": "अत्र मे संशयश्चैव कौतूहलमतीव च\n",
    "12160005c": "किं स्वित्प्रहरणं श्रेष्ठं सर्वयुद्धेषु पार्थिव\n",
    "12160006a": "कथं चोत्पादितः खड्गः कस्यार्थाय च केन वा\n",
    "12160006c": "पूर्वाचार्यं च खड्गस्य प्रब्रूहि प्रपितामह\n",
    "12160007a": "तस्य तद्वचनं श्रुत्वा माद्रीपुत्रस्य धीमतः\n",
    "12160007c": "सर्वकौशलसंयुक्तं सूक्ष्मचित्रार्थवच्छुभम्\n",
    "12160008a": "ततस्तस्योत्तरं वाक्यं स्वरवर्णोपपादितम्\n",
    "12160008c": "शिक्षान्यायोपसंपन्नं द्रोणशिष्याय पृच्छते\n",
    "12160009a": "उवाच सर्वधर्मज्ञो धनुर्वेदस्य पारगः\n",
    "12160009c": "शरतल्पगतो भीष्मो नकुलाय महात्मने\n",
    "12160010a": "तत्त्वं शृणुष्व माद्रेय यदेतत्परिपृच्छसि\n",
    "12160010c": "प्रबोधितोऽस्मि भवता धातुमानिव पर्वतः\n",
    "12160011a": "सलिलैकार्णवं तात पुरा सर्वमभूदिदम्\n",
    "12160011c": "निष्प्रकम्पमनाकाशमनिर्देश्यमहीतलम्\n",
    "12160012a": "तमःसंवृतमस्पर्शमतिगम्भीरदर्शनम्\n",
    "12160012c": "निःशब्दं चाप्रमेयं च तत्र जज्ञे पितामहः\n",
    "12160013a": "सोऽसृजद्वायुमग्निं च भास्करं चापि वीर्यवान्\n",
    "12160013c": "आकाशमसृजच्चोर्ध्वमधो भूमिं च नैरृतिम्\n",
    "12160014a": "नभः सचन्द्रतारं च नक्षत्राणि ग्रहांस्तथा\n",
    "12160014c": "संवत्सरानहोरात्रानृतूनथ लवान्क्षणान्\n",
    "12160015a": "ततः शरीरं लोकस्थं स्थापयित्वा पितामहः\n",
    "12160015c": "जनयामास भगवान्पुत्रानुत्तमतेजसः\n",
    "12160016a": "मरीचिमृषिमत्रिं च पुलस्त्यं पुलहं क्रतुम्\n",
    "12160016c": "वसिष्ठाङ्गिरसौ चोभौ रुद्रं च प्रभुमीश्वरम्\n",
    "12160017a": "प्राचेतसस्तथा दक्षः कन्याः षष्टिमजीजनत्\n",
    "12160017c": "ता वै ब्रह्मर्षयः सर्वाः प्रजार्थं प्रतिपेदिरे\n",
    "12160018a": "ताभ्यो विश्वानि भूतानि देवाः पितृगणास्तथा\n",
    "12160018c": "गन्धर्वाप्सरसश्चैव रक्षांसि विविधानि च\n",
    "12160019a": "पतत्रिमृगमीनाश्च प्लवंगाश्च महोरगाः\n",
    "12160019c": "नानाकृतिबलाश्चान्ये जलक्षितिविचारिणः\n",
    "12160020a": "औद्भिदाः स्वेदजाश्चैव अण्डजाश्च जरायुजाः\n",
    "12160020c": "जज्ञे तात तथा सर्वं जगत्स्थावरजङ्गमम्\n",
    "12160021a": "भूतसर्गमिमं कृत्वा सर्वलोकपितामहः\n",
    "12160021c": "शाश्वतं वेदपठितं धर्मं च युयुजे पुनः\n",
    "12160022a": "तस्मिन्धर्मे स्थिता देवाः सहाचार्यपुरोहिताः\n",
    "12160022c": "आदित्या वसवो रुद्राः ससाध्या मरुदश्विनः\n",
    "12160023a": "भृग्वत्र्यङ्गिरसः सिद्धाः काश्यपश्च तपोधनः\n",
    "12160023c": "वसिष्ठगौतमागस्त्यास्तथा नारदपर्वतौ\n",
    "12160024a": "ऋषयो वालखिल्याश्च प्रभासाः सिकतास्तथा\n",
    "12160024c": "घृताचाः सोमवायव्या वैखानसमरीचिपाः\n",
    "12160025a": "अकृष्टाश्चैव हंसाश्च ऋषयोऽथाग्नियोनिजाः\n",
    "12160025c": "वानप्रस्थाः पृश्नयश्च स्थिता ब्रह्मानुशासने\n",
    "12160026a": "दानवेन्द्रास्त्वतिक्रम्य तत्पितामहशासनम्\n",
    "12160026c": "धर्मस्यापचयं चक्रुः क्रोधलोभसमन्विताः\n",
    "12160027a": "हिरण्यकशिपुश्चैव हिरण्याक्षो विरोचनः\n",
    "12160027c": "शम्बरो विप्रचित्तिश्च प्रह्रादो नमुचिर्बलिः\n",
    "12160028a": "एते चान्ये च बहवः सगणा दैत्यदानवाः\n",
    "12160028c": "धर्मसेतुमतिक्रम्य रेमिरेऽधर्मनिश्चयाः\n",
    "12160029a": "सर्वे स्म तुल्यजातीया यथा देवास्तथा वयम्\n",
    "12160029c": "इत्येवं हेतुमास्थाय स्पर्धमानाः सुरर्षिभिः\n",
    "12160030a": "न प्रियं नाप्यनुक्रोशं चक्रुर्भूतेषु भारत\n",
    "12160030c": "त्रीनुपायानतिक्रम्य दण्डेन रुरुधुः प्रजाः\n",
    "12160030e": "न जग्मुः संविदं तैश्च दर्पादसुरसत्तमाः\n",
    "12160031a": "अथ वै भगवान्ब्रह्मा ब्रह्मर्षिभिरुपस्थितः\n",
    "12160031c": "तदा हिमवतः पृष्ठे सुरम्ये पद्मतारके\n",
    "12160032a": "शतयोजनविस्तारे मणिमुक्ताचयाचिते\n",
    "12160032c": "तस्मिन्गिरिवरे पुत्र पुष्पितद्रुमकानने\n",
    "12160032e": "तस्थौ स विबुधश्रेष्ठो ब्रह्मा लोकार्थसिद्धये\n",
    "12160033a": "ततो वर्षसहस्रान्ते वितानमकरोत्प्रभुः\n",
    "12160033c": "विधिना कल्पदृष्टेन यथोक्तेनोपपादितम्\n",
    "12160034a": "ऋषिभिर्यज्ञपटुभिर्यथावत्कर्मकर्तृभिः\n",
    "12160034c": "मरुद्भिः परिसंस्तीर्णं दीप्यमानैश्च पावकैः\n",
    "12160035a": "काञ्चनैर्यज्ञभाण्डैश्च भ्राजिष्णुभिरलंकृतम्\n",
    "12160035c": "वृतं देवगणैश्चैव प्रबभौ यज्ञमण्डलम्\n",
    "12160036a": "तथा ब्रह्मर्षिभिश्चैव सदस्यैरुपशोभितम्\n",
    "12160036c": "तत्र घोरतमं वृत्तमृषीणां मे परिश्रुतम्\n",
    "12160037a": "चन्द्रमा विमलं व्योम यथाभ्युदिततारकम्\n",
    "12160037c": "विदार्याग्निं तथा भूतमुत्थितं श्रूयते ततः\n",
    "12160038a": "नीलोत्पलसवर्णाभं तीक्ष्णदंष्ट्रं कृशोदरम्\n",
    "12160038c": "प्रांशु दुर्दर्शनं चैवाप्यतितेजस्तथैव च\n",
    "12160039a": "तस्मिन्नुत्पतमाने च प्रचचाल वसुंधरा\n",
    "12160039c": "तत्रोर्मिकलिलावर्तश्चुक्षुभे च महार्णवः\n",
    "12160040a": "पेतुरुल्का महोत्पाताः शाखाश्च मुमुचुर्द्रुमाः\n",
    "12160040c": "अप्रसन्ना दिशः सर्वाः पवनश्चाशिवो ववौ\n",
    "12160040e": "मुहुर्मुहुश्च भूतानि प्राव्यथन्त भयात्तथा\n",
    "12160041a": "ततः सुतुमुलं दृष्ट्वा तदद्भुतमुपस्थितम्\n",
    "12160041c": "महर्षिसुरगन्धर्वानुवाचेदं पितामहः\n",
    "12160042a": "मयैतच्चिन्तितं भूतमसिर्नामैष वीर्यवान्\n",
    "12160042c": "रक्षणार्थाय लोकस्य वधाय च सुरद्विषाम्\n",
    "12160043a": "ततस्तद्रूपमुत्सृज्य बभौ निस्त्रिंश एव सः\n",
    "12160043c": "विमलस्तीक्ष्णधारश्च कालान्तक इवोद्यतः\n",
    "12160044a": "ततस्तं शितिकण्ठाय रुद्रायर्षभकेतवे\n",
    "12160044c": "ब्रह्मा ददावसिं दीप्तमधर्मप्रतिवारणम्\n",
    "12160045a": "ततः स भगवान्रुद्रो ब्रह्मर्षिगणसंस्तुतः\n",
    "12160045c": "प्रगृह्यासिममेयात्मा रूपमन्यच्चकार ह\n",
    "12160046a": "चतुर्बाहुः स्पृशन्मूर्ध्ना भूस्थितोऽपि नभस्तलम्\n",
    "12160046c": "ऊर्ध्वदृष्टिर्महालिङ्गो मुखाज्ज्वालाः समुत्सृजन्\n",
    "12160046e": "विकुर्वन्बहुधा वर्णान्नीलपाण्डुरलोहितान्\n",
    "12160047a": "बिभ्रत्कृष्णाजिनं वासो हेमप्रवरतारकम्\n",
    "12160047c": "नेत्रं चैकं ललाटेन भास्करप्रतिमं महत्\n",
    "12160047e": "शुशुभाते च विमले द्वे नेत्रे कृष्णपिङ्गले\n",
    "12160048a": "ततो देवो महादेवः शूलपाणिर्भगाक्षिहा\n",
    "12160048c": "संप्रगृह्य तु निस्त्रिंशं कालार्कानलसंनिभम्\n",
    "12160049a": "त्रिकूटं चर्म चोद्यम्य सविद्युतमिवाम्बुदम्\n",
    "12160049c": "चचार विविधान्मार्गान्महाबलपराक्रमः\n",
    "12160049e": "विधुन्वन्नसिमाकाशे दानवान्तचिकीर्षया\n",
    "12160050a": "तस्य नादं विनदतो महाहासं च मुञ्चतः\n",
    "12160050c": "बभौ प्रतिभयं रूपं तदा रुद्रस्य भारत\n",
    "12160051a": "तद्रूपधारिणं रुद्रं रौद्रकर्म चिकीर्षवः\n",
    "12160051c": "निशम्य दानवाः सर्वे हृष्टाः समभिदुद्रुवुः\n",
    "12160052a": "अश्मभिश्चाप्यवर्षन्त प्रदीप्तैश्च तथोल्मुकैः\n",
    "12160052c": "घोरैः प्रहरणैश्चान्यैः शितधारैरयोमुखैः\n",
    "12160053a": "ततस्तद्दानवानीकं संप्रणेतारमच्युतम्\n",
    "12160053c": "रुद्रखड्गबलोद्धूतं प्रचचाल मुमोह च\n",
    "12160054a": "चित्रं शीघ्रतरत्वाच्च चरन्तमसिधारिणम्\n",
    "12160054c": "तमेकमसुराः सर्वे सहस्रमिति मेनिरे\n",
    "12160055a": "छिन्दन्भिन्दन्रुजन्कृन्तन्दारयन्प्रमथन्नपि\n",
    "12160055c": "अचरद्दैत्यसंघेषु रुद्रोऽग्निरिव कक्षगः\n",
    "12160056a": "असिवेगप्ररुग्णास्ते छिन्नबाहूरुवक्षसः\n",
    "12160056c": "संप्रकृत्तोत्तमाङ्गाश्च पेतुरुर्व्यां महासुराः\n",
    "12160057a": "अपरे दानवा भग्ना रुद्रघातावपीडिताः\n",
    "12160057c": "अन्योन्यमभिनर्दन्तो दिशः संप्रतिपेदिरे\n",
    "12160058a": "भूमिं केचित्प्रविविशुः पर्वतानपरे तथा\n",
    "12160058c": "अपरे जग्मुराकाशमपरेऽम्भः समाविशन्\n",
    "12160059a": "तस्मिन्महति संवृत्ते समरे भृशदारुणे\n",
    "12160059c": "बभौ भूमिः प्रतिभया तदा रुधिरकर्दमा\n",
    "12160060a": "दानवानां शरीरैश्च महद्भिः शोणितोक्षितैः\n",
    "12160060c": "समाकीर्णा महाबाहो शैलैरिव सकिंशुकैः\n",
    "12160061a": "रुधिरेण परिक्लिन्ना प्रबभौ वसुधा तदा\n",
    "12160061c": "रक्तार्द्रवसना श्यामा नारीव मदविह्वला\n",
    "12160062a": "स रुद्रो दानवान्हत्वा कृत्वा धर्मोत्तरं जगत्\n",
    "12160062c": "रौद्रं रूपं विहायाशु चक्रे रूपं शिवं शिवः\n",
    "12160063a": "ततो महर्षयः सर्वे सर्वे देवगणास्तथा\n",
    "12160063c": "जयेनाद्भुतकल्पेन देवदेवमथार्चयन्\n",
    "12160064a": "ततः स भगवान्रुद्रो दानवक्षतजोक्षितम्\n",
    "12160064c": "असिं धर्मस्य गोप्तारं ददौ सत्कृत्य विष्णवे\n",
    "12160065a": "विष्णुर्मरीचये प्रादान्मरीचिर्भगवांश्च तम्\n",
    "12160065c": "महर्षिभ्यो ददौ खड्गमृषयो वासवाय तु\n",
    "12160066a": "महेन्द्रो लोकपालेभ्यो लोकपालास्तु पुत्रक\n",
    "12160066c": "मनवे सूर्यपुत्राय ददुः खड्गं सुविस्तरम्\n",
    "12160067a": "ऊचुश्चैनं तथैवाद्यं मानुषाणां त्वमीश्वरः\n",
    "12160067c": "असिना धर्मगर्भेण पालयस्व प्रजा इति\n",
    "12160068a": "धर्मसेतुमतिक्रान्ताः सूक्ष्मस्थूलार्थकारणात्\n",
    "12160068c": "विभज्य दण्डं रक्ष्याः स्युर्धर्मतो न यदृच्छया\n",
    "12160069a": "दुर्वाचा निग्रहो दण्डो हिरण्यबहुलस्तथा\n",
    "12160069c": "व्यङ्गनं च शरीरस्य वधो वानल्पकारणात्\n",
    "12160070a": "असेरेतानि रूपाणि दुर्वाचादीनि निर्दिशेत्\n",
    "12160070c": "असेरेव प्रमाणानि परिमाणव्यतिक्रमात्\n",
    "12160071a": "अधिसृज्याथ पुत्रं स्वं प्रजानामधिपं ततः\n",
    "12160071c": "मनुः प्रजानां रक्षार्थं क्षुपाय प्रददावसिम्\n",
    "12160072a": "क्षुपाज्जग्राह चेक्ष्वाकुरिक्ष्वाकोश्च पुरूरवाः\n",
    "12160072c": "आयुश्च तस्माल्लेभे तं नहुषश्च ततो भुवि\n",
    "12160073a": "ययातिर्नहुषाच्चापि पूरुस्तस्माच्च लब्धवान्\n",
    "12160073c": "आमूर्तरयसस्तस्मात्ततो भूमिशयो नृपः\n",
    "12160074a": "भरतश्चापि दौःषन्तिर्लेभे भूमिशयादसिम्\n",
    "12160074c": "तस्माच्च लेभे धर्मज्ञो राजन्नैडबिडस्तथा\n",
    "12160075a": "ततश्चैडबिडाल्लेभे धुन्धुमारो जनेश्वरः\n",
    "12160075c": "धुन्धुमाराच्च काम्बोजो मुचुकुन्दस्ततोऽलभत्\n",
    "12160076a": "मुचुकुन्दान्मरुत्तश्च मरुत्तादपि रैवतः\n",
    "12160076c": "रैवताद्युवनाश्वश्च युवनाश्वात्ततो रघुः\n",
    "12160077a": "इक्ष्वाकुवंशजस्तस्माद्धरिणाश्वः प्रतापवान्\n",
    "12160077c": "हरिणाश्वादसिं लेभे शुनकः शुनकादपि\n",
    "12160078a": "उशीनरो वै धर्मात्मा तस्माद्भोजाः सयादवाः\n",
    "12160078c": "यदुभ्यश्च शिबिर्लेभे शिबेश्चापि प्रतर्दनः\n",
    "12160079a": "प्रतर्दनादष्टकश्च रुशदश्वोऽष्टकादपि\n",
    "12160079c": "रुशदश्वाद्भरद्वाजो द्रोणस्तस्मात्कृपस्ततः\n",
    "12160079e": "ततस्त्वं भ्रातृभिः सार्धं परमासिमवाप्तवान्\n",
    "12160080a": "कृत्तिकाश्चास्य नक्षत्रमसेरग्निश्च दैवतम्\n",
    "12160080c": "रोहिण्यो गोत्रमस्याथ रुद्रश्च गुरुरुत्तमः\n",
    "12160081a": "असेरष्टौ च नामानि रहस्यानि निबोध मे\n",
    "12160081c": "पाण्डवेय सदा यानि कीर्तयँल्लभते जयम्\n",
    "12160082a": "असिर्विशसनः खड्गस्तीक्ष्णवर्त्मा दुरासदः\n",
    "12160082c": "श्रीगर्भो विजयश्चैव धर्मपालस्तथैव च\n",
    "12160083a": "अग्र्यः प्रहरणानां च खड्गो माद्रवतीसुत\n",
    "12160083c": "महेश्वरप्रणीतश्च पुराणे निश्चयं गतः\n",
    "12160084a": "पृथुस्तूत्पादयामास धनुराद्यमरिंदम\n",
    "12160084c": "तेनेयं पृथिवी पूर्वं वैन्येन परिरक्षिता\n",
    "12160085a": "तदेतदार्षं माद्रेय प्रमाणं कर्तुमर्हसि\n",
    "12160085c": "असेश्च पूजा कर्तव्या सदा युद्धविशारदैः\n",
    "12160086a": "इत्येष प्रथमः कल्पो व्याख्यातस्ते सुविस्तरः\n",
    "12160086c": "असेरुत्पत्तिसंसर्गो यथावद्भरतर्षभ\n",
    "12160087a": "सर्वथैतदिह श्रुत्वा खड्गसाधनमुत्तमम्\n",
    "12160087c": "लभते पुरुषः कीर्तिं प्रेत्य चानन्त्यमश्नुते\n",
    "12161001": "वैशंपायन उवाच\n",
    "12161001a": "इत्युक्तवति भीष्मे तु तूष्णींभूते युधिष्ठिरः\n",
    "12161001c": "पप्रच्छावसरं गत्वा भ्रातॄन्विदुरपञ्चमान्\n",
    "12161002a": "धर्मे चार्थे च कामे च लोकवृत्तिः समाहिता\n",
    "12161002c": "तेषां गरीयान्कतमो मध्यमः को लघुश्च कः\n",
    "12161003a": "कस्मिंश्चात्मा नियन्तव्यस्त्रिवर्गविजयाय वै\n",
    "12161003c": "संतुष्टा नैष्ठिकं वाक्यं यथावद्वक्तुमर्हथ\n",
    "12161004a": "ततोऽर्थगतितत्त्वज्ञः प्रथमं प्रतिभानवान्\n",
    "12161004c": "जगाद विदुरो वाक्यं धर्मशास्त्रमनुस्मरन्\n",
    "12161005a": "बाहुश्रुत्यं तपस्त्यागः श्रद्धा यज्ञक्रिया क्षमा\n",
    "12161005c": "भावशुद्धिर्दया सत्यं संयमश्चात्मसंपदः\n",
    "12161006a": "एतदेवाभिपद्यस्व मा ते भूच्चलितं मनः\n",
    "12161006c": "एतन्मूलौ हि धर्मार्थावेतदेकपदं हितम्\n",
    "12161007a": "धर्मेणैवर्षयस्तीर्णा धर्मे लोकाः प्रतिष्ठिताः\n",
    "12161007c": "धर्मेण देवा दिविगा धर्मे चार्थः समाहितः\n",
    "12161008a": "धर्मो राजन्गुणश्रेष्ठो मध्यमो ह्यर्थ उच्यते\n",
    "12161008c": "कामो यवीयानिति च प्रवदन्ति मनीषिणः\n",
    "12161008e": "तस्माद्धर्मप्रधानेन भवितव्यं यतात्मना\n",
    "12161009a": "समाप्तवचने तस्मिन्नर्थशास्त्रविशारदः\n",
    "12161009c": "पार्थो वाक्यार्थतत्त्वज्ञो जगौ वाक्यमतन्द्रितः\n",
    "12161010a": "कर्मभूमिरियं राजन्निह वार्त्ता प्रशस्यते\n",
    "12161010c": "कृषिवाणिज्यगोरक्ष्यं शिल्पानि विविधानि च\n",
    "12161011a": "अर्थ इत्येव सर्वेषां कर्मणामव्यतिक्रमः\n",
    "12161011c": "न ऋतेऽर्थेन वर्तेते धर्मकामाविति श्रुतिः\n",
    "12161012a": "विजयी ह्यर्थवान्धर्ममाराधयितुमुत्तमम्\n",
    "12161012c": "कामं च चरितुं शक्तो दुष्प्रापमकृतात्मभिः\n",
    "12161013a": "अर्थस्यावयवावेतौ धर्मकामाविति श्रुतिः\n",
    "12161013c": "अर्थसिद्ध्या हि निर्वृत्तावुभावेतौ भविष्यतः\n",
    "12161014a": "उद्भूतार्थं हि पुरुषं विशिष्टतरयोनयः\n",
    "12161014c": "ब्रह्माणमिव भूतानि सततं पर्युपासते\n",
    "12161015a": "जटाजिनधरा दान्ताः पङ्कदिग्धा जितेन्द्रियाः\n",
    "12161015c": "मुण्डा निस्तन्तवश्चापि वसन्त्यर्थार्थिनः पृथक्\n",
    "12161016a": "काषायवसनाश्चान्ये श्मश्रुला ह्रीसुसंवृताः\n",
    "12161016c": "विद्वांसश्चैव शान्ताश्च मुक्ताः सर्वपरिग्रहैः\n",
    "12161017a": "अर्थार्थिनः सन्ति केचिदपरे स्वर्गकाङ्क्षिणः\n",
    "12161017c": "कुलप्रत्यागमाश्चैके स्वं स्वं मार्गमनुष्ठिताः\n",
    "12161018a": "आस्तिका नास्तिकाश्चैव नियताः संयमे परे\n",
    "12161018c": "अप्रज्ञानं तमोभूतं प्रज्ञानं तु प्रकाशता\n",
    "12161019a": "भृत्यान्भोगैर्द्विषो दण्डैर्यो योजयति सोऽर्थवान्\n",
    "12161019c": "एतन्मतिमतां श्रेष्ठ मतं मम यथातथम्\n",
    "12161019e": "अनयोस्तु निबोध त्वं वचनं वाक्यकण्ठयोः\n",
    "12161020a": "ततो धर्मार्थकुशलौ माद्रीपुत्रावनन्तरम्\n",
    "12161020c": "नकुलः सहदेवश्च वाक्यं जगदतुः परम्\n",
    "12161021a": "आसीनश्च शयानश्च विचरन्नपि च स्थितः\n",
    "12161021c": "अर्थयोगं दृढं कुर्याद्योगैरुच्चावचैरपि\n",
    "12161022a": "अस्मिंस्तु वै सुसंवृत्ते दुर्लभे परमप्रिये\n",
    "12161022c": "इह कामानवाप्नोति प्रत्यक्षं नात्र संशयः\n",
    "12161023a": "योऽर्थो धर्मेण संयुक्तो धर्मो यश्चार्थसंयुतः\n",
    "12161023c": "मध्विवामृतसंयुक्तं तस्मादेतौ मताविह\n",
    "12161024a": "अनर्थस्य न कामोऽस्ति तथार्थोऽधर्मिणः कुतः\n",
    "12161024c": "तस्मादुद्विजते लोको धर्मार्थाद्यो बहिष्कृतः\n",
    "12161025a": "तस्माद्धर्मप्रधानेन साध्योऽर्थः संयतात्मना\n",
    "12161025c": "विश्वस्तेषु च भूतेषु कल्पते सर्व एव हि\n",
    "12161026a": "धर्मं समाचरेत्पूर्वं तथार्थं धर्मसंयुतम्\n",
    "12161026c": "ततः कामं चरेत्पश्चात्सिद्धार्थस्य हि तत्फलम्\n",
    "12161027a": "विरेमतुस्तु तद्वाक्यमुक्त्वा तावश्विनोः सुतौ\n",
    "12161027c": "भीमसेनस्तदा वाक्यमिदं वक्तुं प्रचक्रमे\n",
    "12161028a": "नाकामः कामयत्यर्थं नाकामो धर्ममिच्छति\n",
    "12161028c": "नाकामः कामयानोऽस्ति तस्मात्कामो विशिष्यते\n",
    "12161029a": "कामेन युक्ता ऋषयस्तपस्येव समाहिताः\n",
    "12161029c": "पलाशफलमूलाशा वायुभक्षाः सुसंयताः\n",
    "12161030a": "वेदोपवादेष्वपरे युक्ताः स्वाध्यायपारगाः\n",
    "12161030c": "श्राद्धयज्ञक्रियायां च तथा दानप्रतिग्रहे\n",
    "12161031a": "वणिजः कर्षका गोपाः कारवः शिल्पिनस्तथा\n",
    "12161031c": "दैवकर्मकृतश्चैव युक्ताः कामेन कर्मसु\n",
    "12161032a": "समुद्रं चाविशन्त्यन्ये नराः कामेन संयुताः\n",
    "12161032c": "कामो हि विविधाकारः सर्वं कामेन संततम्\n",
    "12161033a": "नास्ति नासीन्नाभविष्यद्भूतं कामात्मकात्परम्\n",
    "12161033c": "एतत्सारं महाराज धर्मार्थावत्र संश्रितौ\n",
    "12161034a": "नवनीतं यथा दध्नस्तथा कामोऽर्थधर्मतः\n",
    "12161034c": "श्रेयस्तैलं च पिण्याकाद्घृतं श्रेय उदश्वितः\n",
    "12161035a": "श्रेयः पुष्पफलं काष्ठात्कामो धर्मार्थयोर्वरः\n",
    "12161035c": "पुष्पतो मध्विव रसः कामात्संजायते सुखम्\n",
    "12161036a": "सुचारुवेषाभिरलंकृताभि;र्मदोत्कटाभिः प्रियवादिनीभिः\n",
    "12161036c": "रमस्व योषाभिरुपेत्य कामं; कामो हि राजंस्तरसाभिपाती\n",
    "12161037a": "बुद्धिर्ममैषा परिषत्स्थितस्य; मा भूद्विचारस्तव धर्मपुत्र\n",
    "12161037c": "स्यात्संहितं सद्भिरफल्गुसारं; समेत्य वाक्यं परमानृशंस्यम्\n",
    "12161038a": "धर्मार्थकामाः सममेव सेव्या; यस्त्वेकसेवी स नरो जघन्यः\n",
    "12161038c": "द्वयोस्तु दक्षं प्रवदन्ति मध्यं; स उत्तमो यो निरतस्त्रिवर्गे\n",
    "12161039a": "प्राज्ञः सुहृच्चन्दनसारलिप्तो; विचित्रमाल्याभरणैरुपेतः\n",
    "12161039c": "ततो वचः संग्रहविग्रहेण; प्रोक्त्वा यवीयान्विरराम भीमः\n",
    "12161040a": "ततो मुहूर्तादथ धर्मराजो; वाक्यानि तेषामनुचिन्त्य सम्यक्\n",
    "12161040c": "उवाच वाचावितथं स्मयन्वै; बहुश्रुतो धर्मभृतां वरिष्ठः\n",
    "12161041a": "निःसंशयं निश्चितधर्मशास्त्राः; सर्वे भवन्तो विदितप्रमाणाः\n",
    "12161041c": "विज्ञातुकामस्य ममेह वाक्य;मुक्तं यद्वै नैष्ठिकं तच्छ्रुतं मे\n",
    "12161041e": "इह त्ववश्यं गदतो ममापि; वाक्यं निबोधध्वमनन्यभावाः\n",
    "12161042a": "यो वै न पापे निरतो न पुण्ये; नार्थे न धर्मे मनुजो न कामे\n",
    "12161042c": "विमुक्तदोषः समलोष्टकाञ्चनः; स मुच्यते दुःखसुखार्थसिद्धेः\n",
    "12161043a": "भूतानि जातीमरणान्वितानि; जराविकारैश्च समन्वितानि\n",
    "12161043c": "भूयश्च तैस्तैः प्रतिबोधितानि; मोक्षं प्रशंसन्ति न तं च विद्मः\n",
    "12161044a": "स्नेहे नबद्धस्य न सन्ति तानी;त्येवं स्वयंभूर्भगवानुवाच\n",
    "12161044c": "बुधाश्च निर्वाणपरा वदन्ति; तस्मान्न कुर्यात्प्रियमप्रियं च\n",
    "12161045a": "एतत्प्रधानं न तु कामकारो; यथा नियुक्तोऽस्मि तथा चरामि\n",
    "12161045c": "भूतानि सर्वाणि विधिर्नियुङ्क्ते; विधिर्बलीयानिति वित्त सर्वे\n",
    "12161046a": "न कर्मणाप्नोत्यनवाप्यमर्थं; यद्भावि सर्वं भवतीति वित्त\n",
    "12161046c": "त्रिवर्गहीनोऽपि हि विन्दतेऽर्थं; तस्मादिदं लोकहिताय गुह्यम्\n",
    "12161047a": "ततस्तदग्र्यं वचनं मनोनुगं; समस्तमाज्ञाय ततोऽतिहेतुमत्\n",
    "12161047c": "तदा प्रणेदुश्च जहर्षिरे च ते; कुरुप्रवीराय च चक्रुरञ्जलीन्\n",
    "12161048a": "सुचारुवर्णाक्षरशब्दभूषितां; मनोनुगां निर्धुतवाक्यकण्टकाम्\n",
    "12161048c": "निशम्य तां पार्थिव पार्थभाषितां; गिरं नरेन्द्राः प्रशशंसुरेव ते\n",
    "12161048e": "पुनश्च पप्रच्छ सरिद्वरासुतं; ततः परं धर्ममहीनसत्त्वः\n",
    "12162001": "युधिष्ठिर उवाच\n",
    "12162001a": "पितामह महाप्राज्ञ कुरूणां कीर्तिवर्धन\n",
    "12162001c": "प्रश्नं कंचित्प्रवक्ष्यामि तन्मे व्याख्यातुमर्हसि\n",
    "12162002a": "कीदृशा मानवाः सौम्याः कैः प्रीतिः परमा भवेत्\n",
    "12162002c": "आयत्यां च तदात्वे च के क्षमास्तान्वदस्व मे\n",
    "12162003a": "न हि तत्र धनं स्फीतं न च संबन्धिबान्धवाः\n",
    "12162003c": "तिष्ठन्ति यत्र सुहृदस्तिष्ठन्तीति मतिर्मम\n",
    "12162004a": "दुर्लभो हि सुहृच्छ्रोता दुर्लभश्च हितः सुहृत्\n",
    "12162004c": "एतद्धर्मभृतां श्रेष्ठ सर्वं व्याख्यातुमर्हसि\n",
    "12162005": "भीष्म उवाच\n",
    "12162005a": "संधेयान्पुरुषान्राजन्नसंधेयांश्च तत्त्वतः\n",
    "12162005c": "वदतो मे निबोध त्वं निखिलेन युधिष्ठिर\n",
    "12162006a": "लुब्धः क्रूरस्त्यक्तधर्मा निकृतः शठ एव च\n",
    "12162006c": "क्षुद्रः पापसमाचारः सर्वशङ्की तथालसः\n",
    "12162007a": "दीर्घसूत्रोऽनृजुः कष्टो गुरुदारप्रधर्षकः\n",
    "12162007c": "व्यसने यः परित्यागी दुरात्मा निरपत्रपः\n",
    "12162008a": "सर्वतः पापदर्शी च नास्तिको वेदनिन्दकः\n",
    "12162008c": "संप्रकीर्णेन्द्रियो लोके यः कामनिरतश्चरेत्\n",
    "12162009a": "असत्यो लोकविद्विष्टः समये चानवस्थितः\n",
    "12162009c": "पिशुनोऽथाकृतप्रज्ञो मत्सरी पापनिश्चयः\n",
    "12162010a": "दुःशीलोऽथाकृतात्मा च नृशंसः कितवस्तथा\n",
    "12162010c": "मित्रैरर्थकृती नित्यमिच्छत्यर्थपरश्च यः\n",
    "12162011a": "वहतश्च यथाशक्ति यो न तुष्यति मन्दधीः\n",
    "12162011c": "अमित्रमिव यो भुङ्क्ते सदा मित्रं नरर्षभ\n",
    "12162012a": "अस्थानक्रोधनो यश्च अकस्माच्च विरज्यते\n",
    "12162012c": "सुहृदश्चैव कल्याणानाशु त्यजति किल्बिषी\n",
    "12162013a": "अल्पेऽप्यपकृते मूढस्तथाज्ञानात्कृतेऽपि च\n",
    "12162013c": "कार्योपसेवी मित्रेषु मित्रद्वेषी नराधिप\n",
    "12162014a": "शत्रुर्मित्रमुखो यश्च जिह्मप्रेक्षी विलोभनः\n",
    "12162014c": "न रज्यति च कल्याणे यस्त्यजेत्तादृशं नरम्\n",
    "12162015a": "पानपो द्वेषणः क्रूरो निर्घृणः परुषस्तथा\n",
    "12162015c": "परोपतापी मित्रध्रुक्तथा प्राणिवधे रतः\n",
    "12162016a": "कृतघ्नश्चाधमो लोके न संधेयः कथंचन\n",
    "12162016c": "छिद्रान्वेषी न संधेयः संधेयानपि मे शृणु\n",
    "12162017a": "कुलीना वाक्यसंपन्ना ज्ञानविज्ञानकोविदाः\n",
    "12162017c": "मित्रज्ञाश्च कृतज्ञाश्च सर्वज्ञाः शोकवर्जिताः\n",
    "12162018a": "माधुर्यगुणसंपन्नाः सत्यसंधा जितेन्द्रियाः\n",
    "12162018c": "व्यायामशीलाः सततं भृतपुत्राः कुलोद्गताः\n",
    "12162019a": "रूपवन्तो गुणोपेतास्तथालुब्धा जितश्रमाः\n",
    "12162019c": "दोषैर्वियुक्ताः प्रथितैस्ते ग्राह्याः पार्थिवेन ह\n",
    "12162020a": "यथाशक्तिसमाचाराः सन्तस्तुष्यन्ति हि प्रभो\n",
    "12162020c": "नास्थाने क्रोधवन्तश्च न चाकस्माद्विरागिणः\n",
    "12162021a": "विरक्ताश्च न रुष्यन्ति मनसाप्यर्थकोविदाः\n",
    "12162021c": "आत्मानं पीडयित्वापि सुहृत्कार्यपरायणाः\n",
    "12162021e": "न विरज्यन्ति मित्रेभ्यो वासो रक्तमिवाविकम्\n",
    "12162022a": "दोषांश्च लोभमोहादीनर्थेषु युवतिष्वथ\n",
    "12162022c": "न दर्शयन्ति सुहृदां विश्वस्ता बन्धुवत्सलाः\n",
    "12162023a": "लोष्टकाञ्चनतुल्यार्थाः सुहृत्स्वशठबुद्धयः\n",
    "12162023c": "ये चरन्त्यनभीमाना निसृष्टार्थविभूषणाः\n",
    "12162023e": "संगृह्णन्तः परिजनं स्वाम्यर्थपरमाः सदा\n",
    "12162024a": "ईदृशैः पुरुषश्रेष्ठैः संधिं यः कुरुते नृपः\n",
    "12162024c": "तस्य विस्तीर्यते राष्ट्रं ज्योत्स्ना ग्रहपतेरिव\n",
    "12162025a": "शास्त्रनित्या जितक्रोधा बलवन्तो रणप्रियाः\n",
    "12162025c": "क्षान्ताः शीलगुणोपेताः संधेयाः पुरुषोत्तमाः\n",
    "12162026a": "ये च दोषसमायुक्ता नराः प्रोक्ता मयानघ\n",
    "12162026c": "तेषामप्यधमो राजन्कृतघ्नो मित्रघातकः\n",
    "12162026e": "त्यक्तव्यः स दुराचारः सर्वेषामिति निश्चयः\n",
    "12162027": "युधिष्ठिर उवाच\n",
    "12162027a": "विस्तरेणार्थसंबन्धं श्रोतुमिच्छामि पार्थिव\n",
    "12162027c": "मित्रद्रोही कृतघ्नश्च यः प्रोक्तस्तं च मे वद\n",
    "12162028": "भीष्म उवाच\n",
    "12162028a": "हन्त ते वर्तयिष्येऽहमितिहासं पुरातनम्\n",
    "12162028c": "उदीच्यां दिशि यद्वृत्तं म्लेच्छेषु मनुजाधिप\n",
    "12162029a": "ब्राह्मणो मध्यदेशीयः कृष्णाङ्गो ब्रह्मवर्जितः\n",
    "12162029c": "ग्रामं प्रेक्ष्य जनाकीर्णं प्राविशद्भैक्षकाङ्क्षया\n",
    "12162030a": "तत्र दस्युर्धनयुतः सर्ववर्णविशेषवित्\n",
    "12162030c": "ब्रह्मण्यः सत्यसंधश्च दाने च निरतोऽभवत्\n",
    "12162031a": "तस्य क्षयमुपागम्य ततो भिक्षामयाचत\n",
    "12162031c": "प्रतिश्रयं च वासार्थं भिक्षां चैवाथ वार्षिकीम्\n",
    "12162032a": "प्रादात्तस्मै स विप्राय वस्त्रं च सदृशं नवम्\n",
    "12162032c": "नारीं चापि वयोपेतां भर्त्रा विरहितां तदा\n",
    "12162033a": "एतत्संप्राप्य हृष्टात्मा दस्योः सर्वं द्विजस्तदा\n",
    "12162033c": "तस्मिन्गृहवरे राजंस्तया रेमे स गौतमः\n",
    "12162034a": "कुटुम्बार्थेषु दस्योः स साहाय्यं चाप्यथाकरोत्\n",
    "12162034c": "तत्रावसत्सोऽथ वर्षाः समृद्धे शबरालये\n",
    "12162034e": "बाणवेध्ये परं यत्नमकरोच्चैव गौतमः\n",
    "12162035a": "वक्राङ्गांस्तु स नित्यं वै सर्वतो बाणगोचरे\n",
    "12162035c": "जघान गौतमो राजन्यथा दस्युगणस्तथा\n",
    "12162036a": "हिंसापरो घृणाहीनः सदा प्राणिवधे रतः\n",
    "12162036c": "गौतमः संनिकर्षेण दस्युभिः समतामियात्\n",
    "12162037a": "तथा तु वसतस्तस्य दस्युग्रामे सुखं तदा\n",
    "12162037c": "अगच्छन्बहवो मासा निघ्नतः पक्षिणो बहून्\n",
    "12162038a": "ततः कदाचिदपरो द्विजस्तं देशमागमत्\n",
    "12162038c": "जटी चीराजिनधरः स्वाध्यायपरमः शुचिः\n",
    "12162039a": "विनीतो नियताहारो ब्रह्मण्यो वेदपारगः\n",
    "12162039c": "सब्रह्मचारी तद्देश्यः सखा तस्यैव सुप्रियम्\n",
    "12162039e": "तं दस्युग्राममगमद्यत्रासौ गौतमोऽभवत्\n",
    "12162040a": "स तु विप्रगृहान्वेषी शूद्रान्नपरिवर्जकः\n",
    "12162040c": "ग्रामे दस्युजनाकीर्णे व्यचरत्सर्वतोदिशम्\n",
    "12162041a": "ततः स गौतमगृहं प्रविवेश द्विजोत्तमः\n",
    "12162041c": "गौतमश्चापि संप्राप्तस्तावन्योन्येन संगतौ\n",
    "12162042a": "वक्राङ्गभारहस्तं तं धनुष्पाणिं कृतागसम्\n",
    "12162042c": "रुधिरेणावसिक्ताङ्गं गृहद्वारमुपागतम्\n",
    "12162043a": "तं दृष्ट्वा पुरुषादाभमपध्वस्तं क्षयागतम्\n",
    "12162043c": "अभिज्ञाय द्विजो व्रीडामगमद्वाक्यमाह च\n",
    "12162044a": "किमिदं कुरुषे मौढ्याद्विप्रस्त्वं हि कुलोद्गतः\n",
    "12162044c": "मध्यदेशपरिज्ञातो दस्युभावं गतः कथम्\n",
    "12162045a": "पूर्वान्स्मर द्विजाग्र्यांस्तान्प्रख्यातान्वेदपारगान्\n",
    "12162045c": "येषां वंशेऽभिजातस्त्वमीदृशः कुलपांसनः\n",
    "12162046a": "अवबुध्यात्मनात्मानं सत्यं शीलं श्रुतं दमम्\n",
    "12162046c": "अनुक्रोशं च संस्मृत्य त्यज वासमिमं द्विज\n",
    "12162047a": "एवमुक्तः स सुहृदा तदा तेन हितैषिणा\n",
    "12162047c": "प्रत्युवाच ततो राजन्विनिश्चित्य तदार्तवत्\n",
    "12162048a": "अधनोऽस्मि द्विजश्रेष्ठ न च वेदविदप्यहम्\n",
    "12162048c": "वृत्त्यर्थमिह संप्राप्तं विद्धि मां द्विजसत्तम\n",
    "12162049a": "त्वद्दर्शनात्तु विप्रर्षे कृतार्थं वेद्म्यहं द्विज\n",
    "12162049c": "आत्मानं सह यास्यावः श्वो वसाद्येह शर्वरीम्\n",
    "12163001": "भीष्म उवाच\n",
    "12163001a": "तस्यां निशायां व्युष्टायां गते तस्मिन्द्विजोत्तमे\n",
    "12163001c": "निष्क्रम्य गौतमोऽगच्छत्समुद्रं प्रति भारत\n",
    "12163002a": "सामुद्रकान्स वणिजस्ततोऽपश्यत्स्थितान्पथि\n",
    "12163002c": "स तेन सार्थेन सह प्रययौ सागरं प्रति\n",
    "12163003a": "स तु सार्थो महाराज कस्मिंश्चिद्गिरिगह्वरे\n",
    "12163003c": "मत्तेन द्विरदेनाथ निहतः प्रायशोऽभवत्\n",
    "12163004a": "स कथंचित्ततस्तस्मात्सार्थान्मुक्तो द्विजस्तदा\n",
    "12163004c": "कांदिग्भूतो जीवितार्थी प्रदुद्रावोत्तरां दिशम्\n",
    "12163005a": "स सर्वतः परिभ्रष्टः सार्थाद्देशात्तथार्थतः\n",
    "12163005c": "एकाकी व्यद्रवत्तत्र वने किंपुरुषो यथा\n",
    "12163006a": "स पन्थानमथासाद्य समुद्राभिसरं तदा\n",
    "12163006c": "आससाद वनं रम्यं महत्पुष्पितपादपम्\n",
    "12163007a": "सर्वर्तुकैराम्रवनैः पुष्पितैरुपशोभितम्\n",
    "12163007c": "नन्दनोद्देशसदृशं यक्षकिंनरसेवितम्\n",
    "12163008a": "शालतालधवाश्वत्थत्वचागुरुवनैस्तथा\n",
    "12163008c": "चन्दनस्य च मुख्यस्य पादपैरुपशोभितम्\n",
    "12163008e": "गिरिप्रस्थेषु रम्येषु शुभेषु सुसुगन्धिषु\n",
    "12163009a": "समन्ततो द्विजश्रेष्ठा वल्गु कूजन्ति तत्र वै\n",
    "12163009c": "मनुष्यवदनास्त्वन्ये भारुण्डा इति विश्रुताः\n",
    "12163009e": "भूलिङ्गशकुनाश्चान्ये समुद्रं सर्वतोऽभवन्\n",
    "12163010a": "स तान्यतिमनोज्ञानि विहंगाभिरुतानि वै\n",
    "12163010c": "शृण्वन्सुरमणीयानि विप्रोऽगच्छत गौतमः\n",
    "12163011a": "ततोऽपश्यत्सुरम्ये स सुवर्णसिकताचिते\n",
    "12163011c": "देशभागे समे चित्रे स्वर्गोद्देशसमप्रभे\n",
    "12163012a": "श्रिया जुष्टं महावृक्षं न्यग्रोधं परिमण्डलम्\n",
    "12163012c": "शाखाभिरनुरूपाभिर्भूषितं छत्रसंनिभम्\n",
    "12163013a": "तस्य मूलं सुसंसिक्तं वरचन्दनवारिणा\n",
    "12163013c": "दिव्यपुष्पान्वितं श्रीमत्पितामहसदोपमम्\n",
    "12163014a": "तं दृष्ट्वा गौतमः प्रीतो मुनिकान्तमनुत्तमम्\n",
    "12163014c": "मेध्यं सुरगृहप्रख्यं पुष्पितैः पादपैर्वृतम्\n",
    "12163014e": "तमागम्य मुदा युक्तस्तस्याधस्तादुपाविशत्\n",
    "12163015a": "तत्रासीनस्य कौरव्य गौतमस्य सुखः शिवः\n",
    "12163015c": "पुष्पाणि समुपस्पृश्य प्रववावनिलः शुचिः\n",
    "12163015e": "ह्लादयन्सर्वगात्राणि गौतमस्य तदा नृप\n",
    "12163016a": "स तु विप्रः परिश्रान्तः स्पृष्टः पुण्येन वायुना\n",
    "12163016c": "सुखमासाद्य सुष्वाप भास्करश्चास्तमभ्यगात्\n",
    "12163017a": "ततोऽस्तं भास्करे याते संध्याकाल उपस्थिते\n",
    "12163017c": "आजगाम स्वभवनं ब्रह्मलोकात्खगोत्तमः\n",
    "12163018a": "नाडीजङ्घ इति ख्यातो दयितो ब्रह्मणः सखा\n",
    "12163018c": "बकराजो महाप्राज्ञः कश्यपस्यात्मसंभवः\n",
    "12163019a": "राजधर्मेति विख्यातो बभूवाप्रतिमो भुवि\n",
    "12163019c": "देवकन्यासुतः श्रीमान्विद्वान्देवपतिप्रभः\n",
    "12163020a": "मृष्टहाटकसंछन्नो भूषणैरर्कसंनिभैः\n",
    "12163020c": "भूषितः सर्वगात्रेषु देवगर्भः श्रिया ज्वलन्\n",
    "12163021a": "तमागतं द्विजं दृष्ट्वा विस्मितो गौतमोऽभवत्\n",
    "12163021c": "क्षुत्पिपासापरीतात्मा हिंसार्थी चाप्यवैक्षत\n",
    "12163022": "राजधर्मोवाच\n",
    "12163022a": "स्वागतं भवते विप्र दिष्ट्या प्राप्तोऽसि मे गृहम्\n",
    "12163022c": "अस्तं च सविता यातः संध्येयं समुपस्थिता\n",
    "12163023a": "मम त्वं निलयं प्राप्तः प्रियातिथिरनिन्दितः\n",
    "12163023c": "पूजितो यास्यसि प्रातर्विधिदृष्टेन कर्मणा\n",
    "12164001": "भीष्म उवाच\n",
    "12164001a": "गिरं तां मधुरां श्रुत्वा गौतमो विस्मितस्तदा\n",
    "12164001c": "कौतूहलान्वितो राजन्राजधर्माणमैक्षत\n",
    "12164002": "राजधर्मोवाच\n",
    "12164002a": "भोः कश्यपस्य पुत्रोऽहं माता दाक्षायणी च मे\n",
    "12164002c": "अतिथिस्त्वं गुणोपेतः स्वागतं ते द्विजर्षभ\n",
    "12164003": "भीष्म उवाच\n",
    "12164003a": "तस्मै दत्त्वा स सत्कारं विधिदृष्टेन कर्मणा\n",
    "12164003c": "शालपुष्पमयीं दिव्यां बृसीं समुपकल्पयत्\n",
    "12164004a": "भगीरथरथाक्रान्तान्देशान्गङ्गानिषेवितान्\n",
    "12164004c": "ये चरन्ति महामीनास्तांश्च तस्यान्वकल्पयत्\n",
    "12164005a": "वह्निं चापि सुसंदीप्तं मीनांश्चैव सुपीवरान्\n",
    "12164005c": "स गौतमायातिथये न्यवेदयत काश्यपः\n",
    "12164006a": "भुक्तवन्तं च तं विप्रं प्रीतात्मानं महामनाः\n",
    "12164006c": "क्लमापनयनार्थं स पक्षाभ्यामभ्यवीजयत्\n",
    "12164007a": "ततो विश्रान्तमासीनं गोत्रप्रश्नमपृच्छत\n",
    "12164007c": "सोऽब्रवीद्गौतमोऽस्मीति ब्राह्म नान्यदुदाहरत्\n",
    "12164008a": "तस्मै पर्णमयं दिव्यं दिव्यपुष्पाधिवासितम्\n",
    "12164008c": "गन्धाढ्यं शयनं प्रादात्स शिश्ये तत्र वै सुखम्\n",
    "12164009a": "अथोपविष्टं शयने गौतमं बकराट्तदा\n",
    "12164009c": "पप्रच्छ काश्यपो वाग्मी किमागमनकारणम्\n",
    "12164010a": "ततोऽब्रवीद्गौतमस्तं दरिद्रोऽहं महामते\n",
    "12164010c": "समुद्रगमनाकाङ्क्षी द्रव्यार्थमिति भारत\n",
    "12164011a": "तं काश्यपोऽब्रवीत्प्रीतो नोत्कण्ठां कर्तुमर्हसि\n",
    "12164011c": "कृतकार्यो द्विजश्रेष्ठ सद्रव्यो यास्यसे गृहान्\n",
    "12164012a": "चतुर्विधा ह्यर्थगतिर्बृहस्पतिमतं यथा\n",
    "12164012c": "पारंपर्यं तथा दैवं कर्म मित्रमिति प्रभो\n",
    "12164013a": "प्रादुर्भूतोऽस्मि ते मित्रं सुहृत्त्वं च मम त्वयि\n",
    "12164013c": "सोऽहं तथा यतिष्यामि भविष्यसि यथार्थवान्\n",
    "12164014a": "ततः प्रभातसमये सुखं पृष्ट्वाब्रवीदिदम्\n",
    "12164014c": "गच्छ सौम्य पथानेन कृतकृत्यो भविष्यसि\n",
    "12164015a": "इतस्त्रियोजनं गत्वा राक्षसाधिपतिर्महान्\n",
    "12164015c": "विरूपाक्ष इति ख्यातः सखा मम महाबलः\n",
    "12164016a": "तं गच्छ द्विजमुख्य त्वं मम वाक्यप्रचोदितः\n",
    "12164016c": "कामानभीप्सितांस्तुभ्यं दाता नास्त्यत्र संशयः\n",
    "12164017a": "इत्युक्तः प्रययौ राजन्गौतमो विगतक्लमः\n",
    "12164017c": "फलान्यमृतकल्पानि भक्षयन्स्म यथेष्टतः\n",
    "12164018a": "चन्दनागुरुमुख्यानि त्वक्पत्राणां वनानि च\n",
    "12164018c": "तस्मिन्पथि महाराज सेवमानो द्रुतं ययौ\n",
    "12164019a": "ततो मेरुव्रजं नाम नगरं शैलतोरणम्\n",
    "12164019c": "शैलप्राकारवप्रं च शैलयन्त्रार्गलं तथा\n",
    "12164020a": "विदितश्चाभवत्तस्य राक्षसेन्द्रस्य धीमतः\n",
    "12164020c": "प्रहितः सुहृदा राजन्प्रीयता वै प्रियातिथिः\n",
    "12164021a": "ततः स राक्षसेन्द्रः स्वान्प्रेष्यानाह युधिष्ठिर\n",
    "12164021c": "गौतमो नगरद्वाराच्छीघ्रमानीयतामिति\n",
    "12164022a": "ततः पुरवरात्तस्मात्पुरुषाः श्वेतवेष्टनाः\n",
    "12164022c": "गौतमेत्यभिभाषन्तः पुरद्वारमुपागमन्\n",
    "12164023a": "ते तमूचुर्महाराज प्रेष्या रक्षःपतेर्द्विजम्\n",
    "12164023c": "त्वरस्व तूर्णमागच्छ राजा त्वां द्रष्टुमिच्छति\n",
    "12164024a": "राक्षसाधिपतिर्वीरो विरूपाक्ष इति श्रुतः\n",
    "12164024c": "स त्वां त्वरति वै द्रष्टुं तत्क्षिप्रं संविधीयताम्\n",
    "12164025a": "ततः स प्राद्रवद्विप्रो विस्मयाद्विगतक्लमः\n",
    "12164025c": "गौतमो नगरर्द्धिं तां पश्यन्परमविस्मितः\n",
    "12164026a": "तैरेव सहितो राज्ञो वेश्म तूर्णमुपाद्रवत्\n",
    "12164026c": "दर्शनं राक्षसेन्द्रस्य काङ्क्षमाणो द्विजस्तदा\n",
    "12165001": "भीष्म उवाच\n",
    "12165001a": "ततः स विदितो राज्ञः प्रविश्य गृहमुत्तमम्\n",
    "12165001c": "पूजितो राक्षसेन्द्रेण निषसादासनोत्तमे\n",
    "12165002a": "पृष्टश्च गोत्रचरणं स्वाध्यायं ब्रह्मचारिकम्\n",
    "12165002c": "न तत्र व्याजहारान्यद्गोत्रमात्रादृते द्विजः\n",
    "12165003a": "ब्रह्मवर्चसहीनस्य स्वाध्यायविरतस्य च\n",
    "12165003c": "गोत्रमात्रविदो राजा निवासं समपृच्छत\n",
    "12165004a": "क्व ते निवासः कल्याण किंगोत्रा ब्राह्मणी च ते\n",
    "12165004c": "तत्त्वं ब्रूहि न भीः कार्या विश्रमस्व यथासुखम्\n",
    "12165005": "गौतम उवाच\n",
    "12165005a": "मध्यदेशप्रसूतोऽहं वासो मे शबरालये\n",
    "12165005c": "शूद्रा पुनर्भूर्भार्या मे सत्यमेतद्ब्रवीमि ते\n",
    "12165006": "भीष्म उवाच\n",
    "12165006a": "ततो राजा विममृशे कथं कार्यमिदं भवेत्\n",
    "12165006c": "कथं वा सुकृतं मे स्यादिति बुद्ध्यान्वचिन्तयत्\n",
    "12165007a": "अयं वै जननाद्विप्रः सुहृत्तस्य महात्मनः\n",
    "12165007c": "संप्रेषितश्च तेनायं काश्यपेन ममान्तिकम्\n",
    "12165008a": "तस्य प्रियं करिष्यामि स हि मामाश्रितः सदा\n",
    "12165008c": "भ्राता मे बान्धवश्चासौ सखा च हृदयंगमः\n",
    "12165009a": "कार्त्तिक्यामद्य भोक्तारः सहस्रं मे द्विजोत्तमाः\n",
    "12165009c": "तत्रायमपि भोक्ता वै देयमस्मै च मे धनम्\n",
    "12165010a": "ततः सहस्रं विप्राणां विदुषां समलंकृतम्\n",
    "12165010c": "स्नातानामनुसंप्राप्तमहतक्षौमवाससाम्\n",
    "12165011a": "तानागतान्द्विजश्रेष्ठान्विरूपाक्षो विशां पते\n",
    "12165011c": "यथार्हं प्रतिजग्राह विधिदृष्टेन कर्मणा\n",
    "12165012a": "बृस्यस्तेषां तु संन्यस्ता राक्षसेन्द्रस्य शासनात्\n",
    "12165012c": "भूमौ वरकुथास्तीर्णाः प्रेष्यैर्भरतसत्तम\n",
    "12165013a": "तासु ते पूजिता राज्ञा निषण्णा द्विजसत्तमाः\n",
    "12165013c": "व्यराजन्त महाराज नक्षत्रपतयो यथा\n",
    "12165014a": "ततो जाम्बूनदाः पात्रीर्वज्राङ्का विमलाः शुभाः\n",
    "12165014c": "वरान्नपूर्णा विप्रेभ्यः प्रादान्मधुघृताप्लुताः\n",
    "12165015a": "तस्य नित्यं तथाषाढ्यां माघ्यां च बहवो द्विजाः\n",
    "12165015c": "ईप्सितं भोजनवरं लभन्ते सत्कृतं सदा\n",
    "12165016a": "विशेषतस्तु कार्त्तिक्यां द्विजेभ्यः संप्रयच्छति\n",
    "12165016c": "शरद्व्यपाये रत्नानि पौर्णमास्यामिति श्रुतिः\n",
    "12165017a": "सुवर्णं रजतं चैव मणीनथ च मौक्तिकम्\n",
    "12165017c": "वज्रान्महाधनांश्चैव वैडूर्याजिनराङ्कवान्\n",
    "12165018a": "रत्नराशीन्विनिक्षिप्य दक्षिणार्थे स भारत\n",
    "12165018c": "ततः प्राह द्विजश्रेष्ठान्विरूपाक्षो महायशाः\n",
    "12165019a": "गृह्णीत रत्नान्येतानि यथोत्साहं यथेष्टतः\n",
    "12165019c": "येषु येषु च भाण्डेषु भुक्तं वो द्विजसत्तमाः\n",
    "12165019e": "तान्येवादाय गच्छध्वं स्ववेश्मानीति भारत\n",
    "12165020a": "इत्युक्तवचने तस्मिन्राक्षसेन्द्रे महात्मनि\n",
    "12165020c": "यथेष्टं तानि रत्नानि जगृहुर्ब्राह्मणर्षभाः\n",
    "12165021a": "ततो महार्हैस्ते सर्वे रत्नैरभ्यर्चिताः शुभैः\n",
    "12165021c": "ब्राह्मणा मृष्टवसनाः सुप्रीताः स्म तदाभवन्\n",
    "12165022a": "ततस्तान्राक्षसेन्द्रश्च द्विजानाह पुनर्वचः\n",
    "12165022c": "नानादिगागतान्राजन्राक्षसान्प्रतिषिध्य वै\n",
    "12165023a": "अध्यैकदिवसं विप्रा न वोऽस्तीह भयं क्वचित्\n",
    "12165023c": "राक्षसेभ्यः प्रमोदध्वमिष्टतो यात माचिरम्\n",
    "12165024a": "ततः प्रदुद्रुवुः सर्वे विप्रसंघाः समन्ततः\n",
    "12165024c": "गौतमोऽपि सुवर्णस्य भारमादाय सत्वरः\n",
    "12165025a": "कृच्छ्रात्समुद्वहन्वीर न्यग्रोधं समुपागमत्\n",
    "12165025c": "न्यषीदच्च परिश्रान्तः क्लान्तश्च क्षुधितश्च ह\n",
    "12165026a": "ततस्तमभ्यगाद्राजन्राजधर्मा खगोत्तमः\n",
    "12165026c": "स्वागतेनाभ्यनन्दच्च गौतमं मित्रवत्सलः\n",
    "12165027a": "तस्य पक्षाग्रविक्षेपैः क्लमं व्यपनयत्खगः\n",
    "12165027c": "पूजां चाप्यकरोद्धीमान्भोजनं चाप्यकल्पयत्\n",
    "12165028a": "स भुक्तवान्सुविश्रान्तो गौतमोऽचिन्तयत्तदा\n",
    "12165028c": "हाटकस्याभिरूपस्य भारोऽयं सुमहान्मया\n",
    "12165028e": "गृहीतो लोभमोहाद्वै दूरं च गमनं मम\n",
    "12165029a": "न चास्ति पथि भोक्तव्यं प्राणसंधारणं मम\n",
    "12165029c": "किं कृत्वा धारयेयं वै प्राणानित्यभ्यचिन्तयत्\n",
    "12165030a": "ततः स पथि भोक्तव्यं प्रेक्षमाणो न किंचन\n",
    "12165030c": "कृतघ्नः पुरुषव्याघ्र मनसेदमचिन्तयत्\n",
    "12165031a": "अयं बकपतिः पार्श्वे मांसराशिः स्थितो मम\n",
    "12165031c": "इमं हत्वा गृहीत्वा च यास्येऽहं समभिद्रुतम्\n",
    "12166001": "भीष्म उवाच\n",
    "12166001a": "अथ तत्र महार्चिष्माननलो वातसारथिः\n",
    "12166001c": "तस्याविदूरे रक्षार्थं खगेन्द्रेण कृतोऽभवत्\n",
    "12166002a": "स चापि पार्श्वे सुष्वाप विश्वस्तो बकराट्तदा\n",
    "12166002c": "कृतघ्नस्तु स दुष्टात्मा तं जिघांसुरजागरत्\n",
    "12166003a": "ततोऽलातेन दीप्तेन विश्वस्तं निजघान तम्\n",
    "12166003c": "निहत्य च मुदा युक्तः सोऽनुबन्धं न दृष्टवान्\n",
    "12166004a": "स तं विपक्षरोमाणं कृत्वाग्नावपचत्तदा\n",
    "12166004c": "तं गृहीत्वा सुवर्णं च ययौ द्रुततरं द्विजः\n",
    "12166005a": "ततोऽन्यस्मिन्गते चाह्नि विरूपाक्षोऽब्रवीत्सुतम्\n",
    "12166005c": "न प्रेक्षे राजधर्माणमद्य पुत्र खगोत्तमम्\n",
    "12166006a": "स पूर्वसंध्यां ब्रह्माणं वन्दितुं याति सर्वदा\n",
    "12166006c": "मां चादृष्ट्वा कदाचित्स न गच्छति गृहान्खगः\n",
    "12166007a": "उभे द्विरात्रं संध्ये वै नाभ्यगात्स ममालयम्\n",
    "12166007c": "तस्मान्न शुध्यते भावो मम स ज्ञायतां सुहृत्\n",
    "12166008a": "स्वाध्यायेन वियुक्तो हि ब्रह्मवर्चसवर्जितः\n",
    "12166008c": "तं गतस्तत्र मे शङ्का हन्यात्तं स द्विजाधमः\n",
    "12166009a": "दुराचारस्तु दुर्बुद्धिरिङ्गितैर्लक्षितो मया\n",
    "12166009c": "निष्क्रियो दारुणाकारः कृष्णो दस्युरिवाधमः\n",
    "12166010a": "गौतमः स गतस्तत्र तेनोद्विग्नं मनो मम\n",
    "12166010c": "पुत्र शीघ्रमितो गत्वा राजधर्मनिवेशनम्\n",
    "12166010e": "ज्ञायतां स विशुद्धात्मा यदि जीवति माचिरम्\n",
    "12166011a": "स एवमुक्तस्त्वरितो रक्षोभिः सहितो ययौ\n",
    "12166011c": "न्यग्रोधं तत्र चापश्यत्कङ्कालं राजधर्मणः\n",
    "12166012a": "स रुदन्नगमत्पुत्रो राक्षसेन्द्रस्य धीमतः\n",
    "12166012c": "त्वरमाणः परं शक्त्या गौतमग्रहणाय वै\n",
    "12166013a": "ततोऽविदूरे जगृहुर्गौतमं राक्षसास्तदा\n",
    "12166013c": "राजधर्मशरीरं च पक्षास्थिचरणोज्झितम्\n",
    "12166014a": "तमादायाथ रक्षांसि द्रुतं मेरुव्रजं ययुः\n",
    "12166014c": "राज्ञश्च दर्शयामासुः शरीरं राजधर्मणः\n",
    "12166014e": "कृतघ्नं पुरुषं तं च गौतमं पापचेतसम्\n",
    "12166015a": "रुरोद राजा तं दृष्ट्वा सामात्यः सपुरोहितः\n",
    "12166015c": "आर्तनादश्च सुमहानभूत्तस्य निवेशने\n",
    "12166016a": "सस्त्रीकुमारं च पुरं बभूवास्वस्थमानसम्\n",
    "12166016c": "अथाब्रवीन्नृपः पुत्रं पापोऽयं वध्यतामिति\n",
    "12166017a": "अस्य मांसैरिमे सर्वे विहरन्तु यथेष्टतः\n",
    "12166017c": "पापाचारः पापकर्मा पापात्मा पापनिश्चयः\n",
    "12166017e": "हन्तव्योऽयं मम मतिर्भवद्भिरिति राक्षसाः\n",
    "12166018a": "इत्युक्ता राक्षसेन्द्रेण राक्षसा घोरविक्रमाः\n",
    "12166018c": "नैच्छन्त तं भक्षयितुं पापकर्मायमित्युत\n",
    "12166019a": "दस्यूनां दीयतामेष साध्वद्य पुरुषाधमः\n",
    "12166019c": "इत्यूचुस्तं महाराज राक्षसेन्द्रं निशाचराः\n",
    "12166020a": "शिरोभिश्च गता भूमिमूचू रक्षोगणाधिपम्\n",
    "12166020c": "न दातुमर्हसि त्वं नो भक्षणायास्य किल्बिषम्\n",
    "12166021a": "एवमस्त्विति तानाह राक्षसेन्द्रो निशाचरान्\n",
    "12166021c": "दस्यूनां दीयतामेष कृतघ्नोऽद्यैव राक्षसाः\n",
    "12166022a": "इत्युक्ते तस्य ते दासाः शूलमुद्गरपाणयः\n",
    "12166022c": "छित्त्वा तं खण्डशः पापं दस्युभ्यः प्रददुस्तदा\n",
    "12166023a": "दस्यवश्चापि नैच्छन्त तमत्तुं पापकारिणम्\n",
    "12166023c": "क्रव्यादा अपि राजेन्द्र कृतघ्नं नोपभुञ्जते\n",
    "12166024a": "ब्रह्मघ्ने च सुरापे च चोरे भग्नव्रते तथा\n",
    "12166024c": "निष्कृतिर्विहिता राजन्कृतघ्ने नास्ति निष्कृतिः\n",
    "12166025a": "मित्रद्रोही नृशंसश्च कृतघ्नश्च नराधमः\n",
    "12166025c": "क्रव्यादैः कृमिभिश्चान्यैर्न भुज्यन्ते हि तादृशाः\n",
    "12167001": "भीष्म उवाच\n",
    "12167001a": "ततश्चितां बकपतेः कारयामास राक्षसः\n",
    "12167001c": "रत्नैर्गन्धैश्च बहुभिर्वस्त्रैश्च समलंकृताम्\n",
    "12167002a": "तत्र प्रज्वाल्य नृपते बकराजं प्रतापवान्\n",
    "12167002c": "प्रेतकार्याणि विधिवद्राक्षसेन्द्रश्चकार ह\n",
    "12167003a": "तस्मिन्कालेऽथ सुरभिर्देवी दाक्षायणी शुभा\n",
    "12167003c": "उपरिष्टात्ततस्तस्य सा बभूव पयस्विनी\n",
    "12167004a": "तस्या वक्त्राच्च्युतः फेनः क्षीरमिश्रस्तदानघ\n",
    "12167004c": "सोऽपतद्वै ततस्तस्यां चितायां राजधर्मणः\n",
    "12167005a": "ततः संजीवितस्तेन बकराजस्तदानघ\n",
    "12167005c": "उत्पत्य च समेयाय विरूपाक्षं बकाधिपः\n",
    "12167006a": "ततोऽभ्ययाद्देवराजो विरूपाक्षपुरं तदा\n",
    "12167006c": "प्राह चेदं विरूपाक्षं दिष्ट्यायं जीवतीत्युत\n",
    "12167007a": "श्रावयामास चेन्द्रस्तं विरूपाक्षं पुरातनम्\n",
    "12167007c": "यथा शापः पुरा दत्तो ब्रह्मणा राजधर्मणः\n",
    "12167008a": "यदा बकपती राजन्ब्रह्माणं नोपसर्पति\n",
    "12167008c": "ततो रोषादिदं प्राह बकेन्द्राय पितामहः\n",
    "12167009a": "यस्मान्मूढो मम सदो नागतोऽसौ बकाधमः\n",
    "12167009c": "तस्माद्वधं स दुष्टात्मा नचिरात्समवाप्स्यति\n",
    "12167010a": "तदायं तस्य वचनान्निहतो गौतमेन वै\n",
    "12167010c": "तेनैवामृतसिक्तश्च पुनः संजीवितो बकः\n",
    "12167011a": "राजधर्मा ततः प्राह प्रणिपत्य पुरंदरम्\n",
    "12167011c": "यदि तेऽनुग्रहकृता मयि बुद्धिः पुरंदर\n",
    "12167011e": "सखायं मे सुदयितं गौतमं जीवयेत्युत\n",
    "12167012a": "तस्य वाक्यं समाज्ञाय वासवः पुरुषर्षभ\n",
    "12167012c": "संजीवयित्वा सख्ये वै प्रादात्तं गौतमं तदा\n",
    "12167013a": "सभाण्डोपस्करं राजंस्तमासाद्य बकाधिपः\n",
    "12167013c": "संपरिष्वज्य सुहृदं प्रीत्या परमया युतः\n",
    "12167014a": "अथ तं पापकर्माणं राजधर्मा बकाधिपः\n",
    "12167014c": "विसर्जयित्वा सधनं प्रविवेश स्वमालयम्\n",
    "12167015a": "यथोचितं च स बको ययौ ब्रह्मसदस्तदा\n",
    "12167015c": "ब्रह्मा च तं महात्मानमातिथ्येनाभ्यपूजयत्\n",
    "12167016a": "गौतमश्चापि संप्राप्य पुनस्तं शबरालयम्\n",
    "12167016c": "शूद्रायां जनयामास पुत्रान्दुष्कृतकारिणः\n",
    "12167017a": "शापश्च सुमहांस्तस्य दत्तः सुरगणैस्तदा\n",
    "12167017c": "कुक्षौ पुनर्भ्वां भार्यायां जनयित्वा चिरात्सुतान्\n",
    "12167017e": "निरयं प्राप्स्यति महत्कृतघ्नोऽयमिति प्रभो\n",
    "12167018a": "एतत्प्राह पुरा सर्वं नारदो मम भारत\n",
    "12167018c": "संस्मृत्य चापि सुमहदाख्यानं पुरुषर्षभ\n",
    "12167018e": "मयापि भवते सर्वं यथावदुपवर्णितम्\n",
    "12167019a": "कुतः कृतघ्नस्य यशः कुतः स्थानं कुतः सुखम्\n",
    "12167019c": "अश्रद्धेयः कृतघ्नो हि कृतघ्ने नास्ति निष्कृतिः\n",
    "12167020a": "मित्रद्रोहो न कर्तव्यः पुरुषेण विशेषतः\n",
    "12167020c": "मित्रध्रुङ्निरयं घोरमनन्तं प्रतिपद्यते\n",
    "12167021a": "कृतज्ञेन सदा भाव्यं मित्रकामेन चानघ\n",
    "12167021c": "मित्रात्प्रभवते सत्यं मित्रात्प्रभवते बलम्\n",
    "12167021e": "सत्कारैरुत्तमैर्मित्रं पूजयेत विचक्षणः\n",
    "12167022a": "परित्याज्यो बुधैः पापः कृतघ्नो निरपत्रपः\n",
    "12167022c": "मित्रद्रोही कुलाङ्गारः पापकर्मा नराधमः\n",
    "12167023a": "एष धर्मभृतां श्रेष्ठ प्रोक्तः पापो मया तव\n",
    "12167023c": "मित्रद्रोही कृतघ्नो वै किं भूयः श्रोतुमिच्छसि\n",
    "12167024": "वैशंपायन उवाच\n",
    "12167024a": "एतच्छ्रुत्वा तदा वाक्यं भीष्मेणोक्तं महात्मना\n",
    "12167024c": "युधिष्ठिरः प्रीतमना बभूव जनमेजय\n",
    "12168001": "युधिष्ठिर उवाच\n",
    "12168001a": "धर्माः पितामहेनोक्ता राजधर्माश्रिताः शुभाः\n",
    "12168001c": "धर्ममाश्रमिणां श्रेष्ठं वक्तुमर्हसि पार्थिव\n",
    "12168002": "भीष्म उवाच\n",
    "12168002a": "सर्वत्र विहितो धर्मः स्वर्ग्यः सत्यफलं तपः\n",
    "12168002c": "बहुद्वारस्य धर्मस्य नेहास्ति विफला क्रिया\n",
    "12168003a": "यस्मिन्यस्मिंस्तु विनये यो यो याति विनिश्चयम्\n",
    "12168003c": "स तमेवाभिजानाति नान्यं भरतसत्तम\n",
    "12168004a": "यथा यथा च पर्येति लोकतन्त्रमसारवत्\n",
    "12168004c": "तथा तथा विरागोऽत्र जायते नात्र संशयः\n",
    "12168005a": "एवं व्यवसिते लोके बहुदोषे युधिष्ठिर\n",
    "12168005c": "आत्ममोक्षनिमित्तं वै यतेत मतिमान्नरः\n",
    "12168006": "युधिष्ठिर उवाच\n",
    "12168006a": "नष्टे धने वा दारे वा पुत्रे पितरि वा मृते\n",
    "12168006c": "यया बुद्ध्या नुदेच्छोकं तन्मे ब्रूहि पितामह\n",
    "12168007": "भीष्म उवाच\n",
    "12168007a": "नष्टे धने वा दारे वा पुत्रे पितरि वा मृते\n",
    "12168007c": "अहो दुःखमिति ध्यायञ्शोकस्यापचितिं चरेत्\n",
    "12168008a": "अत्राप्युदाहरन्तीममितिहासं पुरातनम्\n",
    "12168008c": "यथा सेनजितं विप्रः कश्चिदित्यब्रवीद्वचः\n",
    "12168009a": "पुत्रशोकाभिसंतप्तं राजानं शोकविह्वलम्\n",
    "12168009c": "विषण्णवदनं दृष्ट्वा विप्रो वचनमब्रवीत्\n",
    "12168010a": "किं नु खल्वसि मूढस्त्वं शोच्यः किमनुशोचसि\n",
    "12168010c": "यदा त्वामपि शोचन्तः शोच्या यास्यन्ति तां गतिम्\n",
    "12168011a": "त्वं चैवाहं च ये चान्ये त्वां राजन्पर्युपासते\n",
    "12168011c": "सर्वे तत्र गमिष्यामो यत एवागता वयम्\n",
    "12168012": "सेनजिदुवाच\n",
    "12168012a": "का बुद्धिः किं तपो विप्र कः समाधिस्तपोधन\n",
    "12168012c": "किं ज्ञानं किं श्रुतं वा ते यत्प्राप्य न विषीदसि\n",
    "12168013": "ब्राह्मण उवाच\n",
    "12168013a": "पश्य भूतानि दुःखेन व्यतिषक्तानि सर्वशः\n",
    "12168013c": "आत्मापि चायं न मम सर्वा वा पृथिवी मम\n",
    "12168014a": "यथा मम तथान्येषामिति बुद्ध्या न मे व्यथा\n",
    "12168014c": "एतां बुद्धिमहं प्राप्य न प्रहृष्ये न च व्यथे\n",
    "12168015a": "यथा काष्ठं च काष्ठं च समेयातां महोदधौ\n",
    "12168015c": "समेत्य च व्यपेयातां तद्वद्भूतसमागमः\n",
    "12168016a": "एवं पुत्राश्च पौत्राश्च ज्ञातयो बान्धवास्तथा\n",
    "12168016c": "तेषु स्नेहो न कर्तव्यो विप्रयोगो हि तैर्ध्रुवम्\n",
    "12168017a": "अदर्शनादापतितः पुनश्चादर्शनं गतः\n",
    "12168017c": "न त्वासौ वेद न त्वं तं कः सन्कमनुशोचसि\n",
    "12168018a": "तृष्णार्तिप्रभवं दुःखं दुःखार्तिप्रभवं सुखम्\n",
    "12168018c": "सुखात्संजायते दुःखमेवमेतत्पुनः पुनः\n",
    "12168018e": "सुखस्यानन्तरं दुःखं दुःखस्यानन्तरं सुखम्\n",
    "12168019a": "सुखात्त्वं दुःखमापन्नः पुनरापत्स्यसे सुखम्\n",
    "12168019c": "न नित्यं लभते दुःखं न नित्यं लभते सुखम्\n",
    "12168020a": "नालं सुखाय सुहृदो नालं दुःखाय शत्रवः\n",
    "12168020c": "न च प्रज्ञालमर्थानां न सुखानामलं धनम्\n",
    "12168021a": "न बुद्धिर्धनलाभाय न जाड्यमसमृद्धये\n",
    "12168021c": "लोकपर्यायवृत्तान्तं प्राज्ञो जानाति नेतरः\n",
    "12168022a": "बुद्धिमन्तं च मूढं च शूरं भीरुं जडं कविम्\n",
    "12168022c": "दुर्बलं बलवन्तं च भागिनं भजते सुखम्\n",
    "12168023a": "धेनुर्वत्सस्य गोपस्य स्वामिनस्तस्करस्य च\n",
    "12168023c": "पयः पिबति यस्तस्या धेनुस्तस्येति निश्चयः\n",
    "12168024a": "ये च मूढतमा लोके ये च बुद्धेः परं गताः\n",
    "12168024c": "ते नराः सुखमेधन्ते क्लिश्यत्यन्तरितो जनः\n",
    "12168025a": "अन्त्येषु रेमिरे धीरा न ते मध्येषु रेमिरे\n",
    "12168025c": "अन्त्यप्राप्तिं सुखामाहुर्दुःखमन्तरमन्तयोः\n",
    "12168026a": "ये तु बुद्धिसुखं प्राप्ता द्वंद्वातीता विमत्सराः\n",
    "12168026c": "तान्नैवार्था न चानर्था व्यथयन्ति कदाचन\n",
    "12168027a": "अथ ये बुद्धिमप्राप्ता व्यतिक्रान्ताश्च मूढताम्\n",
    "12168027c": "तेऽतिवेलं प्रहृष्यन्ति संतापमुपयान्ति च\n",
    "12168028a": "नित्यप्रमुदिता मूढा दिवि देवगणा इव\n",
    "12168028c": "अवलेपेन महता परिदृब्धा विचेतसः\n",
    "12168029a": "सुखं दुःखान्तमालस्यं दुःखं दाक्ष्यं सुखोदयम्\n",
    "12168029c": "भूतिश्चैव श्रिया सार्धं दक्षे वसति नालसे\n",
    "12168030a": "सुखं वा यदि वा दुःखं द्वेष्यं वा यदि वा प्रियम्\n",
    "12168030c": "प्राप्तं प्राप्तमुपासीत हृदयेनापराजितः\n",
    "12168031a": "शोकस्थानसहस्राणि हर्षस्थानशतानि च\n",
    "12168031c": "दिवसे दिवसे मूढमाविशन्ति न पण्डितम्\n",
    "12168032a": "बुद्धिमन्तं कृतप्रज्ञं शुश्रूषुमनसूयकम्\n",
    "12168032c": "दान्तं जितेन्द्रियं चापि शोको न स्पृशते नरम्\n",
    "12168033a": "एतां बुद्धिं समास्थाय गुप्तचित्तश्चरेद्बुधः\n",
    "12168033c": "उदयास्तमयज्ञं हि न शोकः स्प्रष्टुमर्हति\n",
    "12168034a": "यन्निमित्तं भवेच्छोकस्त्रासो वा दुःखमेव वा\n",
    "12168034c": "आयासो वा यतोमूलस्तदेकाङ्गमपि त्यजेत्\n",
    "12168035a": "यद्यत्त्यजति कामानां तत्सुखस्याभिपूर्यते\n",
    "12168035c": "कामानुसारी पुरुषः कामाननु विनश्यति\n",
    "12168036a": "यच्च कामसुखं लोके यच्च दिव्यं महत्सुखम्\n",
    "12168036c": "तृष्णाक्षयसुखस्यैते नार्हतः षोडशीं कलाम्\n",
    "12168037a": "पूर्वदेहकृतं कर्म शुभं वा यदि वाशुभम्\n",
    "12168037c": "प्राज्ञं मूढं तथा शूरं भजते यादृशं कृतम्\n",
    "12168038a": "एवमेव किलैतानि प्रियाण्येवाप्रियाणि च\n",
    "12168038c": "जीवेषु परिवर्तन्ते दुःखानि च सुखानि च\n",
    "12168039a": "तदेवं बुद्धिमास्थाय सुखं जीवेद्गुणान्वितः\n",
    "12168039c": "सर्वान्कामाञ्जुगुप्सेत सङ्गान्कुर्वीत पृष्ठतः\n",
    "12168039e": "वृत्त एष हृदि प्रौढो मृत्युरेष मनोमयः\n",
    "12168040a": "यदा संहरते कामान्कूर्मोऽङ्गानीव सर्वशः\n",
    "12168040c": "तदात्मज्योतिरात्मा च आत्मन्येव प्रसीदति\n",
    "12168041a": "किंचिदेव ममत्वेन यदा भवति कल्पितम्\n",
    "12168041c": "तदेव परितापार्थं सर्वं संपद्यते तदा\n",
    "12168042a": "न बिभेति यदा चायं यदा चास्मान्न बिभ्यति\n",
    "12168042c": "यदा नेच्छति न द्वेष्टि ब्रह्म संपद्यते तदा\n",
    "12168043a": "उभे सत्यानृते त्यक्त्वा शोकानन्दौ भयाभये\n",
    "12168043c": "प्रियाप्रिये परित्यज्य प्रशान्तात्मा भविष्यसि\n",
    "12168044a": "यदा न कुरुते धीरः सर्वभूतेषु पापकम्\n",
    "12168044c": "कर्मणा मनसा वाचा ब्रह्म संपद्यते तदा\n",
    "12168045a": "या दुस्त्यजा दुर्मतिभिर्या न जीर्यति जीर्यतः\n",
    "12168045c": "योऽसौ प्राणान्तिको रोगस्तां तृष्णां त्यजतः सुखम्\n",
    "12168046a": "अत्र पिङ्गलया गीता गाथाः श्रूयन्ति पार्थिव\n",
    "12168046c": "यथा सा कृच्छ्रकालेऽपि लेभे धर्मं सनातनम्\n",
    "12168047a": "संकेते पिङ्गला वेश्या कान्तेनासीद्विनाकृता\n",
    "12168047c": "अथ कृच्छ्रगता शान्तां बुद्धिमास्थापयत्तदा\n",
    "12168048": "पिङ्गलोवाच\n",
    "12168048a": "उन्मत्ताहमनुन्मत्तं कान्तमन्ववसं चिरम्\n",
    "12168048c": "अन्तिके रमणं सन्तं नैनमध्यगमं पुरा\n",
    "12168049a": "एकस्थूणं नवद्वारमपिधास्याम्यगारकम्\n",
    "12168049c": "का हि कान्तमिहायान्तमयं कान्तेति मंस्यते\n",
    "12168050a": "अकामाः कामरूपेण धूर्ता नरकरूपिणः\n",
    "12168050c": "न पुनर्वञ्चयिष्यन्ति प्रतिबुद्धास्मि जागृमि\n",
    "12168051a": "अनर्थोऽपि भवत्यर्थो दैवात्पूर्वकृतेन वा\n",
    "12168051c": "संबुद्धाहं निराकारा नाहमद्याजितेन्द्रिया\n",
    "12168052a": "सुखं निराशः स्वपिति नैराश्यं परमं सुखम्\n",
    "12168052c": "आशामनाशां कृत्वा हि सुखं स्वपिति पिङ्गला\n",
    "12168053": "भीष्म उवाच\n",
    "12168053a": "एतैश्चान्यैश्च विप्रस्य हेतुमद्भिः प्रभाषितैः\n",
    "12168053c": "पर्यवस्थापितो राजा सेनजिन्मुमुदे सुखम्\n",
    "12169001": "युधिष्ठिर उवाच\n",
    "12169001a": "अतिक्रामति कालेऽस्मिन्सर्वभूतक्षयावहे\n",
    "12169001c": "किं श्रेयः प्रतिपद्येत तन्मे ब्रूहि पितामह\n",
    "12169002": "भीष्म उवाच\n",
    "12169002a": "अत्राप्युदाहरन्तीममितिहासं पुरातनम्\n",
    "12169002c": "पितुः पुत्रेण संवादं तन्निबोध युधिष्ठिर\n",
    "12169003a": "द्विजातेः कस्यचित्पार्थ स्वाध्यायनिरतस्य वै\n",
    "12169003c": "बभूव पुत्रो मेधावी मेधावी नाम नामतः\n",
    "12169004a": "सोऽब्रवीत्पितरं पुत्रः स्वाध्यायकरणे रतम्\n",
    "12169004c": "मोक्षधर्मार्थकुशलो लोकतत्त्वविचक्षणः\n",
    "12169005a": "धीरः किं स्वित्तात कुर्यात्प्रजान;न्क्षिप्रं ह्यायुर्भ्रश्यते मानवानाम्\n",
    "12169005c": "पितस्तदाचक्ष्व यथार्थयोगं; ममानुपूर्व्या येन धर्मं चरेयम्\n",
    "12169006": "पितोवाच\n",
    "12169006a": "वेदानधीत्य ब्रह्मचर्येण पुत्र; पुत्रानिच्छेत्पावनार्थं पितॄणाम्\n",
    "12169006c": "अग्नीनाधाय विधिवच्चेष्टयज्ञो; वनं प्रविश्याथ मुनिर्बुभूषेत्\n",
    "12169007": "पुत्र उवाच\n",
    "12169007a": "एवमभ्याहते लोके समन्तात्परिवारिते\n",
    "12169007c": "अमोघासु पतन्तीषु किं धीर इव भाषसे\n",
    "12169008": "पितोवाच\n",
    "12169008a": "कथमभ्याहतो लोकः केन वा परिवारितः\n",
    "12169008c": "अमोघाः काः पतन्तीह किं नु भीषयसीव माम्\n",
    "12169009": "पुत्र उवाच\n",
    "12169009a": "मृत्युनाभ्याहतो लोको जरया परिवारितः\n",
    "12169009c": "अहोरात्राः पतन्त्येते ननु कस्मान्न बुध्यसे\n",
    "12169010a": "यदाहमेतज्जानामि न मृत्युस्तिष्ठतीति ह\n",
    "12169010c": "सोऽहं कथं प्रतीक्षिष्ये जालेनापिहितश्चरन्\n",
    "12169011a": "रात्र्यां रात्र्यां व्यतीतायामायुरल्पतरं यदा\n",
    "12169011c": "गाधोदके मत्स्य इव सुखं विन्देत कस्तदा\n",
    "12169011e": "तदेव वन्ध्यं दिवसमिति विद्याद्विचक्षणः\n",
    "12169012a": "अनवाप्तेषु कामेषु मृत्युरभ्येति मानवम्\n",
    "12169012c": "शष्पाणीव विचिन्वन्तमन्यत्रगतमानसम्\n",
    "12169012e": "वृकीवोरणमासाद्य मृत्युरादाय गच्छति\n",
    "12169013a": "अद्यैव कुरु यच्छ्रेयो मा त्वा कालोऽत्यगादयम्\n",
    "12169013c": "अकृतेष्वेव कार्येषु मृत्युर्वै संप्रकर्षति\n",
    "12169014a": "श्वःकार्यमद्य कुर्वीत पूर्वाह्णे चापराह्णिकम्\n",
    "12169014c": "न हि प्रतीक्षते मृत्युः कृतं वास्य न वा कृतम्\n",
    "12169014e": "को हि जानाति कस्याद्य मृत्युसेना निवेक्ष्यते\n",
    "12169015a": "युवैव धर्मशीलः स्यादनिमित्तं हि जीवितम्\n",
    "12169015c": "कृते धर्मे भवेत्कीर्तिरिह प्रेत्य च वै सुखम्\n",
    "12169016a": "मोहेन हि समाविष्टः पुत्रदारार्थमुद्यतः\n",
    "12169016c": "कृत्वा कार्यमकार्यं वा पुष्टिमेषां प्रयच्छति\n",
    "12169017a": "तं पुत्रपशुसंमत्तं व्यासक्तमनसं नरम्\n",
    "12169017c": "सुप्तं व्याघ्रं महौघो वा मृत्युरादाय गच्छति\n",
    "12169018a": "संचिन्वानकमेवैकं कामानामवितृप्तकम्\n",
    "12169018c": "व्याघ्रः पशुमिवादाय मृत्युरादाय गच्छति\n",
    "12169019a": "इदं कृतमिदं कार्यमिदमन्यत्कृताकृतम्\n",
    "12169019c": "एवमीहासुखासक्तं कृतान्तः कुरुते वशे\n",
    "12169020a": "कृतानां फलमप्राप्तं कर्मणां फलसङ्गिनम्\n",
    "12169020c": "क्षेत्रापणगृहासक्तं मृत्युरादाय गच्छति\n",
    "12169021a": "मृत्युर्जरा च व्याधिश्च दुःखं चानेककारणम्\n",
    "12169021c": "अनुषक्तं यदा देहे किं स्वस्थ इव तिष्ठसि\n",
    "12169022a": "जातमेवान्तकोऽन्ताय जरा चान्वेति देहिनम्\n",
    "12169022c": "अनुषक्ता द्वयेनैते भावाः स्थावरजङ्गमाः\n",
    "12169023a": "मृत्योर्वा गृहमेवैतद्या ग्रामे वसतो रतिः\n",
    "12169023c": "देवानामेष वै गोष्ठो यदरण्यमिति श्रुतिः\n",
    "12169024a": "निबन्धनी रज्जुरेषा या ग्रामे वसतो रतिः\n",
    "12169024c": "छित्त्वैनां सुकृतो यान्ति नैनां छिन्दन्ति दुष्कृतः\n",
    "12169025a": "न हिंसयति यः प्राणान्मनोवाक्कायहेतुभिः\n",
    "12169025c": "जीवितार्थापनयनैः कर्मभिर्न स बध्यते\n",
    "12169026a": "न मृत्युसेनामायान्तीं जातु कश्चित्प्रबाधते\n",
    "12169026c": "ऋते सत्यमसंत्याज्यं सत्ये ह्यमृतमाश्रितम्\n",
    "12169027a": "तस्मात्सत्यव्रताचारः सत्ययोगपरायणः\n",
    "12169027c": "सत्यारामः समो दान्तः सत्येनैवान्तकं जयेत्\n",
    "12169028a": "अमृतं चैव मृत्युश्च द्वयं देहे प्रतिष्ठितम्\n",
    "12169028c": "मृत्युमापद्यते मोहात्सत्येनापद्यतेऽमृतम्\n",
    "12169029a": "सोऽहं ह्यहिंस्रः सत्यार्थी कामक्रोधबहिष्कृतः\n",
    "12169029c": "समदुःखसुखः क्षेमी मृत्युं हास्याम्यमर्त्यवत्\n",
    "12169030a": "शान्तियज्ञरतो दान्तो ब्रह्मयज्ञे स्थितो मुनिः\n",
    "12169030c": "वाङ्मनःकर्मयज्ञश्च भविष्याम्युदगायने\n",
    "12169031a": "पशुयज्ञैः कथं हिंस्रैर्मादृशो यष्टुमर्हति\n",
    "12169031c": "अन्तवद्भिरुत प्राज्ञः क्षत्रयज्ञैः पिशाचवत्\n",
    "12169032a": "यस्य वाङ्मनसी स्यातां सम्यक्प्रणिहिते सदा\n",
    "12169032c": "तपस्त्यागश्च योगश्च स वै सर्वमवाप्नुयात्\n",
    "12169033a": "नास्ति विद्यासमं चक्षुर्नास्ति विद्यासमं बलम्\n",
    "12169033c": "नास्ति रागसमं दुःखं नास्ति त्यागसमं सुखम्\n",
    "12169034a": "आत्मन्येवात्मना जात आत्मनिष्ठोऽप्रजोऽपि वा\n",
    "12169034c": "आत्मन्येव भविष्यामि न मां तारयति प्रजा\n",
    "12169035a": "नैतादृशं ब्राह्मणस्यास्ति वित्तं; यथैकता समता सत्यता च\n",
    "12169035c": "शीले स्थितिर्दण्डनिधानमार्जवं; ततस्ततश्चोपरमः क्रियाभ्यः\n",
    "12169036a": "किं ते धनैर्बान्धवैर्वापि किं ते; किं ते दारैर्ब्राह्मण यो मरिष्यसि\n",
    "12169036c": "आत्मानमन्विच्छ गुहां प्रविष्टं; पितामहस्ते क्व गतः पिता च\n",
    "12169037": "भीष्म उवाच\n",
    "12169037a": "पुत्रस्यैतद्वचः श्रुत्वा तथाकार्षीत्पिता नृप\n",
    "12169037c": "तथा त्वमपि वर्तस्व सत्यधर्मपरायणः\n",
    "12170001": "युधिष्ठिर उवाच\n",
    "12170001a": "धनिनो वाधना ये च वर्तयन्ति स्वतन्त्रिणः\n",
    "12170001c": "सुखदुःखागमस्तेषां कः कथं वा पितामह\n",
    "12170002": "भीष्म उवाच\n",
    "12170002a": "अत्राप्युदाहरन्तीममितिहासं पुरातनम्\n",
    "12170002c": "शम्याकेन विमुक्तेन गीतं शान्तिगतेन ह\n",
    "12170003a": "अब्रवीन्मां पुरा कश्चिद्ब्राह्मणस्त्यागमास्थितः\n",
    "12170003c": "क्लिश्यमानः कुदारेण कुचैलेन बुभुक्षया\n",
    "12170004a": "उत्पन्नमिह लोके वै जन्मप्रभृति मानवम्\n",
    "12170004c": "विविधान्युपवर्तन्ते दुःखानि च सुखानि च\n",
    "12170005a": "तयोरेकतरे मार्गे यद्येनमभिसंनयेत्\n",
    "12170005c": "न सुखं प्राप्य संहृष्येन्न दुःखं प्राप्य संज्वरेत्\n",
    "12170006a": "न वै चरसि यच्छ्रेय आत्मनो वा यदीहसे\n",
    "12170006c": "अकामात्मापि हि सदा धुरमुद्यम्य चैव हि\n",
    "12170007a": "अकिंचनः परिपतन्सुखमास्वादयिष्यसि\n",
    "12170007c": "अकिंचनः सुखं शेते समुत्तिष्ठति चैव हि\n",
    "12170008a": "आकिंचन्यं सुखं लोके पथ्यं शिवमनामयम्\n",
    "12170008c": "अनमित्रमथो ह्येतद्दुर्लभं सुलभं सताम्\n",
    "12170009a": "अकिंचनस्य शुद्धस्य उपपन्नस्य सर्वशः\n",
    "12170009c": "अवेक्षमाणस्त्रीँल्लोकान्न तुल्यमुपलक्षये\n",
    "12170010a": "आकिंचन्यं च राज्यं च तुलया समतोलयम्\n",
    "12170010c": "अत्यरिच्यत दारिद्र्यं राज्यादपि गुणाधिकम्\n",
    "12170011a": "आकिंचन्ये च राज्ये च विशेषः सुमहानयम्\n",
    "12170011c": "नित्योद्विग्नो हि धनवान्मृत्योरास्यगतो यथा\n",
    "12170012a": "नैवास्याग्निर्न चादित्यो न मृत्युर्न च दस्यवः\n",
    "12170012c": "प्रभवन्ति धनज्यानिनिर्मुक्तस्य निराशिषः\n",
    "12170013a": "तं वै सदा कामचरमनुपस्तीर्णशायिनम्\n",
    "12170013c": "बाहूपधानं शाम्यन्तं प्रशंसन्ति दिवौकसः\n",
    "12170014a": "धनवान्क्रोधलोभाभ्यामाविष्टो नष्टचेतनः\n",
    "12170014c": "तिर्यगीक्षः शुष्कमुखः पापको भ्रुकुटीमुखः\n",
    "12170015a": "निर्दशंश्चाधरोष्ठं च क्रुद्धो दारुणभाषिता\n",
    "12170015c": "कस्तमिच्छेत्परिद्रष्टुं दातुमिच्छति चेन्महीम्\n",
    "12170016a": "श्रिया ह्यभीक्ष्णं संवासो मोहयत्यविचक्षणम्\n",
    "12170016c": "सा तस्य चित्तं हरति शारदाभ्रमिवानिलः\n",
    "12170017a": "अथैनं रूपमानश्च धनमानश्च विन्दति\n",
    "12170017c": "अभिजातोऽस्मि सिद्धोऽस्मि नास्मि केवलमानुषः\n",
    "12170017e": "इत्येभिः कारणैस्तस्य त्रिभिश्चित्तं प्रसिच्यते\n",
    "12170018a": "स प्रसिक्तमना भोगान्विसृज्य पितृसंचितान्\n",
    "12170018c": "परिक्षीणः परस्वानामादानं साधु मन्यते\n",
    "12170019a": "तमतिक्रान्तमर्यादमाददानं ततस्ततः\n",
    "12170019c": "प्रतिषेधन्ति राजानो लुब्धा मृगमिवेषुभिः\n",
    "12170020a": "एवमेतानि दुःखानि तानि तानीह मानवम्\n",
    "12170020c": "विविधान्युपवर्तन्ते गात्रसंस्पर्शजानि च\n",
    "12170021a": "तेषां परमदुःखानां बुद्ध्या भैषज्यमाचरेत्\n",
    "12170021c": "लोकधर्मं समाज्ञाय ध्रुवाणामध्रुवैः सह\n",
    "12170022a": "नात्यक्त्वा सुखमाप्नोति नात्यक्त्वा विन्दते परम्\n",
    "12170022c": "नात्यक्त्वा चाभयः शेते त्यक्त्वा सर्वं सुखी भव\n",
    "12170023a": "इत्येतद्धास्तिनपुरे ब्राह्मणेनोपवर्णितम्\n",
    "12170023c": "शम्याकेन पुरा मह्यं तस्मात्त्यागः परो मतः\n",
    "12171001": "युधिष्ठिर उवाच\n",
    "12171001a": "ईहमानः समारम्भान्यदि नासादयेद्धनम्\n",
    "12171001c": "धनतृष्णाभिभूतश्च किं कुर्वन्सुखमाप्नुयात्\n",
    "12171002": "भीष्म उवाच\n",
    "12171002a": "सर्वसाम्यमनायासः सत्यवाक्यं च भारत\n",
    "12171002c": "निर्वेदश्चाविवित्सा च यस्य स्यात्स सुखी नरः\n",
    "12171003a": "एतान्येव पदान्याहुः पञ्च वृद्धाः प्रशान्तये\n",
    "12171003c": "एष स्वर्गश्च धर्मश्च सुखं चानुत्तमं सताम्\n",
    "12171004a": "अत्राप्युदाहरन्तीममितिहासं पुरातनम्\n",
    "12171004c": "निर्वेदान्मङ्किना गीतं तन्निबोध युधिष्ठिर\n",
    "12171005a": "ईहमानो धनं मङ्किर्भग्नेहश्च पुनः पुनः\n",
    "12171005c": "केनचिद्धनशेषेण क्रीतवान्दम्यगोयुगम्\n",
    "12171006a": "सुसंबद्धौ तु तौ दम्यौ दमनायाभिनिःसृतौ\n",
    "12171006c": "आसीनमुष्ट्रं मध्येन सहसैवाभ्यधावताम्\n",
    "12171007a": "तयोः संप्राप्तयोरुष्ट्रः स्कन्धदेशममर्षणः\n",
    "12171007c": "उत्थायोत्क्षिप्य तौ दम्यौ प्रससार महाजवः\n",
    "12171008a": "ह्रियमाणौ तु तौ दम्यौ तेनोष्ट्रेण प्रमाथिना\n",
    "12171008c": "म्रियमाणौ च संप्रेक्ष्य मङ्किस्तत्राब्रवीदिदम्\n",
    "12171009a": "न चैवाविहितं शक्यं दक्षेणापीहितुं धनम्\n",
    "12171009c": "युक्तेन श्रद्धया सम्यगीहां समनुतिष्ठता\n",
    "12171010a": "कृतस्य पूर्वं चानर्थैर्युक्तस्याप्यनुतिष्ठतः\n",
    "12171010c": "इमं पश्यत संगत्या मम दैवमुपप्लवम्\n",
    "12171011a": "उद्यम्योद्यम्य मे दम्यौ विषमेणेव गच्छति\n",
    "12171011c": "उत्क्षिप्य काकतालीयमुन्माथेनेव जम्बुकः\n",
    "12171012a": "मणी वोष्ट्रस्य लम्बेते प्रियौ वत्सतरौ मम\n",
    "12171012c": "शुद्धं हि दैवमेवेदमतो नैवास्ति पौरुषम्\n",
    "12171013a": "यदि वाप्युपपद्येत पौरुषं नाम कर्हिचित्\n",
    "12171013c": "अन्विष्यमाणं तदपि दैवमेवावतिष्ठते\n",
    "12171014a": "तस्मान्निर्वेद एवेह गन्तव्यः सुखमीप्सता\n",
    "12171014c": "सुखं स्वपिति निर्विण्णो निराशश्चार्थसाधने\n",
    "12171015a": "अहो सम्यक्शुकेनोक्तं सर्वतः परिमुच्यता\n",
    "12171015c": "प्रतिष्ठता महारण्यं जनकस्य निवेशनात्\n",
    "12171016a": "यः कामान्प्राप्नुयात्सर्वान्यश्चैनान्केवलांस्त्यजेत्\n",
    "12171016c": "प्रापणात्सर्वकामानां परित्यागो विशिष्यते\n",
    "12171017a": "नान्तं सर्वविवित्सानां गतपूर्वोऽस्ति कश्चन\n",
    "12171017c": "शरीरे जीविते चैव तृष्णा मन्दस्य वर्धते\n",
    "12171018a": "निवर्तस्व विवित्साभ्यः शाम्य निर्विद्य मामक\n",
    "12171018c": "असकृच्चासि निकृतो न च निर्विद्यसे तनो\n",
    "12171019a": "यदि नाहं विनाश्यस्ते यद्येवं रमसे मया\n",
    "12171019c": "मा मां योजय लोभेन वृथा त्वं वित्तकामुक\n",
    "12171020a": "संचितं संचितं द्रव्यं नष्टं तव पुनः पुनः\n",
    "12171020c": "कदा विमोक्ष्यसे मूढ धनेहां धनकामुक\n",
    "12171021a": "अहो नु मम बालिश्यं योऽहं क्रीडनकस्तव\n",
    "12171021c": "किं नैव जातु पुरुषः परेषां प्रेष्यतामियात्\n",
    "12171022a": "न पूर्वे नापरे जातु कामानामन्तमाप्नुवन्\n",
    "12171022c": "त्यक्त्वा सर्वसमारम्भान्प्रतिबुद्धोऽस्मि जागृमि\n",
    "12171023a": "नूनं ते हृदयं काम वज्रसारमयं दृधम्\n",
    "12171023c": "यदनर्थशताविष्टं शतधा न विदीर्यते\n",
    "12171024a": "त्यजामि काम त्वां चैव यच्च किंचित्प्रियं तव\n",
    "12171024c": "तवाहं सुखमन्विच्छन्नात्मन्युपलभे सुखम्\n",
    "12171025a": "काम जानामि ते मूलं संकल्पात्किल जायसे\n",
    "12171025c": "न त्वां संकल्पयिष्यामि समूलो न भविष्यसि\n",
    "12171026a": "ईहा धनस्य न सुखा लब्ध्वा चिन्ता च भूयसी\n",
    "12171026c": "लब्धनाशो यथा मृत्युर्लब्धं भवति वा न वा\n",
    "12171027a": "परेत्य यो न लभते ततो दुःखतरं नु किम्\n",
    "12171027c": "न च तुष्यति लब्धेन भूय एव च मार्गति\n",
    "12171028a": "अनुतर्षुल एवार्थः स्वादु गाङ्गमिवोदकम्\n",
    "12171028c": "मद्विलापनमेतत्तु प्रतिबुद्धोऽस्मि संत्यज\n",
    "12171029a": "य इमं मामकं देहं भूतग्रामः समाश्रितः\n",
    "12171029c": "स यात्वितो यथाकामं वसतां वा यथासुखम्\n",
    "12171030a": "न युष्मास्विह मे प्रीतिः कामलोभानुसारिषु\n",
    "12171030c": "तस्मादुत्सृज्य सर्वान्वः सत्यमेवाश्रयाम्यहम्\n",
    "12171031a": "सर्वभूतान्यहं देहे पश्यन्मनसि चात्मनः\n",
    "12171031c": "योगे बुद्धिं श्रुते सत्त्वं मनो ब्रह्मणि धारयन्\n",
    "12171032a": "विहरिष्याम्यनासक्तः सुखी लोकान्निरामयः\n",
    "12171032c": "यथा मा त्वं पुनर्नैवं दुःखेषु प्रणिधास्यसि\n",
    "12171033a": "त्वया हि मे प्रणुन्नस्य गतिरन्या न विद्यते\n",
    "12171033c": "तृष्णाशोकश्रमाणां हि त्वं काम प्रभवः सदा\n",
    "12171034a": "धननाशोऽधिकं दुःखं मन्ये सर्वमहत्तरम्\n",
    "12171034c": "ज्ञातयो ह्यवमन्यन्ते मित्राणि च धनच्युतम्\n",
    "12171035a": "अवज्ञानसहस्रैस्तु दोषाः कष्टतराधने\n",
    "12171035c": "धने सुखकला या च सापि दुःखैर्विधीयते\n",
    "12171036a": "धनमस्येति पुरुषं पुरा निघ्नन्ति दस्यवः\n",
    "12171036c": "क्लिश्यन्ति विविधैर्दण्डैर्नित्यमुद्वेजयन्ति च\n",
    "12171037a": "मन्दलोलुपता दुःखमिति बुद्धं चिरान्मया\n",
    "12171037c": "यद्यदालम्बसे काम तत्तदेवानुरुध्यसे\n",
    "12171038a": "अतत्त्वज्ञोऽसि बालश्च दुस्तोषोऽपूरणोऽनलः\n",
    "12171038c": "नैव त्वं वेत्थ सुलभं नैव त्वं वेत्थ दुर्लभम्\n",
    "12171039a": "पातालमिव दुष्पूरो मां दुःखैर्योक्तुमिच्छसि\n",
    "12171039c": "नाहमद्य समावेष्टुं शक्यः काम पुनस्त्वया\n",
    "12171040a": "निर्वेदमहमासाद्य द्रव्यनाशाद्यदृच्छया\n",
    "12171040c": "निर्वृतिं परमां प्राप्य नाद्य कामान्विचिन्तये\n",
    "12171041a": "अतिक्लेशान्सहामीह नाहं बुध्याम्यबुद्धिमान्\n",
    "12171041c": "निकृतो धननाशेन शये सर्वाङ्गविज्वरः\n",
    "12171042a": "परित्यजामि काम त्वां हित्वा सर्वमनोगतीः\n",
    "12171042c": "न त्वं मया पुनः काम नस्योतेनेव रंस्यसे\n",
    "12171043a": "क्षमिष्येऽक्षममाणानां न हिंसिष्ये च हिंसितः\n",
    "12171043c": "द्वेष्यमुक्तः प्रियं वक्ष्याम्यनादृत्य तदप्रियम्\n",
    "12171044a": "तृप्तः स्वस्थेन्द्रियो नित्यं यथालब्धेन वर्तयन्\n",
    "12171044c": "न सकामं करिष्यामि त्वामहं शत्रुमात्मनः\n",
    "12171045a": "निर्वेदं निर्वृतिं तृप्तिं शान्तिं सत्यं दमं क्षमाम्\n",
    "12171045c": "सर्वभूतदयां चैव विद्धि मां शरणागतम्\n",
    "12171046a": "तस्मात्कामश्च लोभश्च तृष्णा कार्पण्यमेव च\n",
    "12171046c": "त्यजन्तु मां प्रतिष्ठन्तं सत्त्वस्थो ह्यस्मि सांप्रतम्\n",
    "12171047a": "प्रहाय कामं लोभं च क्रोधं पारुष्यमेव च\n",
    "12171047c": "नाद्य लोभवशं प्राप्तो दुःखं प्राप्स्याम्यनात्मवान्\n",
    "12171048a": "यद्यत्त्यजति कामानां तत्सुखस्याभिपूर्यते\n",
    "12171048c": "कामस्य वशगो नित्यं दुःखमेव प्रपद्यते\n",
    "12171049a": "कामान्व्युदस्य धुनुते यत्किंचित्पुरुषो रजः\n",
    "12171049c": "कामक्रोधोद्भवं दुःखमह्रीररतिरेव च\n",
    "12171050a": "एष ब्रह्मप्रविष्टोऽहं ग्रीष्मे शीतमिव ह्रदम्\n",
    "12171050c": "शाम्यामि परिनिर्वामि सुखमासे च केवलम्\n",
    "12171051a": "यच्च कामसुखं लोके यच्च दिव्यं महत्सुखम्\n",
    "12171051c": "तृष्णाक्षयसुखस्यैते नार्हतः षोडशीं कलाम्\n",
    "12171052a": "आत्मना सप्तमं कामं हत्वा शत्रुमिवोत्तमम्\n",
    "12171052c": "प्राप्यावध्यं ब्रह्मपुरं राजेव स्यामहं सुखी\n",
    "12171053a": "एतां बुद्धिं समास्थाय मङ्किर्निर्वेदमागतः\n",
    "12171053c": "सर्वान्कामान्परित्यज्य प्राप्य ब्रह्म महत्सुखम्\n",
    "12171054a": "दम्यनाशकृते मङ्किरमरत्वं किलागमत्\n",
    "12171054c": "अच्छिनत्काममूलं स तेन प्राप महत्सुखम्\n",
    "12171055a": "अत्राप्युदाहरन्तीममितिहासं पुरातनम्\n",
    "12171055c": "गीतं विदेहराजेन जनकेन प्रशाम्यता\n",
    "12171056a": "अनन्तं बत मे वित्तं यस्य मे नास्ति किंचन\n",
    "12171056c": "मिथिलायां प्रदीप्तायां न मे दह्यति किंचन\n",
    "12171057a": "अत्रैवोदाहरन्तीमं बोध्यस्य पदसंचयम्\n",
    "12171057c": "निर्वेदं प्रति विन्यस्तं प्रतिबोध युधिष्ठिर\n",
    "12171058a": "बोध्यं दान्तमृषिं राजा नहुषः पर्यपृच्छत\n",
    "12171058c": "निर्वेदाच्छान्तिमापन्नं शान्तं प्रज्ञानतर्पितम्\n",
    "12171059a": "उपदेशं महाप्राज्ञ शमस्योपदिशस्व मे\n",
    "12171059c": "कां बुद्धिं समनुध्याय शान्तश्चरसि निर्वृतः\n",
    "12171060": "बोध्य उवाच\n",
    "12171060a": "उपदेशेन वर्तामि नानुशास्मीह कंचन\n",
    "12171060c": "लक्षणं तस्य वक्ष्येऽहं तत्स्वयं प्रविमृश्यताम्\n",
    "12171061a": "पिङ्गला कुररः सर्पः सारङ्गान्वेषणं वने\n",
    "12171061c": "इषुकारः कुमारी च षडेते गुरवो मम\n",
    "12172001": "युधिष्ठिर उवाच\n",
    "12172001a": "केन वृत्तेन वृत्तज्ञ वीतशोकश्चरेन्महीम्\n",
    "12172001c": "किं च कुर्वन्नरो लोके प्राप्नोति परमां गतिम्\n",
    "12172002": "भीष्म उवाच\n",
    "12172002a": "अत्राप्युदाहरन्तीममितिहासं पुरातनम्\n",
    "12172002c": "प्रह्रादस्य च संवादं मुनेराजगरस्य च\n",
    "12172003a": "चरन्तं ब्राह्मणं कंचित्कल्यचित्तमनामयम्\n",
    "12172003c": "पप्रच्छ राजन्प्रह्रादो बुद्धिमान्प्राज्ञसंमतः\n",
    "12172004a": "स्वस्थः शक्तो मृदुर्दान्तो निर्विवित्सोऽनसूयकः\n",
    "12172004c": "सुवाग्बहुमतो लोके प्राज्ञश्चरसि बालवत्\n",
    "12172005a": "नैव प्रार्थयसे लाभं नालाभेष्वनुशोचसि\n",
    "12172005c": "नित्यतृप्त इव ब्रह्मन्न किंचिदवमन्यसे\n",
    "12172006a": "स्रोतसा ह्रियमाणासु प्रजास्वविमना इव\n",
    "12172006c": "धर्मकामार्थकार्येषु कूटस्थ इव लक्ष्यसे\n",
    "12172007a": "नानुतिष्ठसि धर्मार्थौ न कामे चापि वर्तसे\n",
    "12172007c": "इन्द्रियार्थाननादृत्य मुक्तश्चरसि साक्षिवत्\n",
    "12172008a": "का नु प्रज्ञा श्रुतं वा किं वृत्तिर्वा का नु ते मुने\n",
    "12172008c": "क्षिप्रमाचक्ष्व मे ब्रह्मञ्श्रेयो यदिह मन्यसे\n",
    "12172009a": "अनुयुक्तः स मेधावी लोकधर्मविधानवित्\n",
    "12172009c": "उवाच श्लक्ष्णया वाचा प्रह्रादमनपार्थया\n",
    "12172010a": "पश्यन्प्रह्राद भूतानामुत्पत्तिमनिमित्ततः\n",
    "12172010c": "ह्रासं वृद्धिं विनाशं च न प्रहृष्ये न च व्यथे\n",
    "12172011a": "स्वभावादेव संदृश्य वर्तमानाः प्रवृत्तयः\n",
    "12172011c": "स्वभावनिरताः सर्वाः परितप्ये न केनचित्\n",
    "12172012a": "पश्यन्प्रह्राद संयोगान्विप्रयोगपरायणान्\n",
    "12172012c": "संचयांश्च विनाशान्तान्न क्वचिद्विदधे मनः\n",
    "12172013a": "अन्तवन्ति च भूतानि गुणयुक्तानि पश्यतः\n",
    "12172013c": "उत्पत्तिनिधनज्ञस्य किं कार्यमवशिष्यते\n",
    "12172014a": "जलजानामपि ह्यन्तं पर्यायेणोपलक्षये\n",
    "12172014c": "महतामपि कायानां सूक्ष्माणां च महोदधौ\n",
    "12172015a": "जङ्गमस्थावराणां च भूतानामसुराधिप\n",
    "12172015c": "पार्थिवानामपि व्यक्तं मृत्युं पश्यामि सर्वशः\n",
    "12172016a": "अन्तरिक्षचराणां च दानवोत्तम पक्षिणाम्\n",
    "12172016c": "उत्तिष्ठति यथाकालं मृत्युर्बलवतामपि\n",
    "12172017a": "दिवि संचरमाणानि ह्रस्वानि च महान्ति च\n",
    "12172017c": "ज्योतींषि च यथाकालं पतमानानि लक्षये\n",
    "12172018a": "इति भूतानि संपश्यन्ननुषक्तानि मृत्युना\n",
    "12172018c": "सर्वसामान्यतो विद्वान्कृतकृत्यः सुखं स्वपे\n",
    "12172019a": "सुमहान्तमपि ग्रासं ग्रसे लब्धं यदृच्छया\n",
    "12172019c": "शये पुनरभुञ्जानो दिवसानि बहून्यपि\n",
    "12172020a": "आस्रवत्यपि मामन्नं पुनर्बहुगुणं बहु\n",
    "12172020c": "पुनरल्पगुणं स्तोकं पुनर्नैवोपपद्यते\n",
    "12172021a": "कणान्कदाचित्खादामि पिण्याकमपि च ग्रसे\n",
    "12172021c": "भक्षये शालिमांसानि भक्षांश्चोच्चावचान्पुनः\n",
    "12172022a": "शये कदाचित्पर्यङ्के भूमावपि पुनः शये\n",
    "12172022c": "प्रासादेऽपि च मे शय्या कदाचिदुपपद्यते\n",
    "12172023a": "धारयामि च चीराणि शाणीं क्षौमाजिनानि च\n",
    "12172023c": "महार्हाणि च वासांसि धारयाम्यहमेकदा\n",
    "12172024a": "न संनिपतितं धर्म्यमुपभोगं यदृच्छया\n",
    "12172024c": "प्रत्याचक्षे न चाप्येनमनुरुध्ये सुदुर्लभम्\n",
    "12172025a": "अचलमनिधनं शिवं विशोकं; शुचिमतुलं विदुषां मते निविष्टम्\n",
    "12172025c": "अनभिमतमसेवितं च मूढै;र्व्रतमिदमाजगरं शुचिश्चरामि\n",
    "12172026a": "अचलितमतिरच्युतः स्वधर्मा;त्परिमितसंसरणः परावरज्ञः\n",
    "12172026c": "विगतभयकषायलोभमोहो; व्रतमिदमाजगरं शुचिश्चरामि\n",
    "12172027a": "अनियतफलभक्ष्यभोज्यपेयं; विधिपरिणामविभक्तदेशकालम्\n",
    "12172027c": "हृदयसुखमसेवितं कदर्यै;र्व्रतमिदमाजगरं शुचिश्चरामि\n",
    "12172028a": "इदमिदमिति तृष्णयाभिभूतं; जनमनवाप्तधनं विषीदमानम्\n",
    "12172028c": "निपुणमनुनिशाम्य तत्त्वबुद्ध्या; व्रतमिदमाजगरं शुचिश्चरामि\n",
    "12172029a": "बहुविधमनुदृश्य चार्थहेतोः; कृपणमिहार्यमनार्यमाश्रयन्तम्\n",
    "12172029c": "उपशमरुचिरात्मवान्प्रशान्तो; व्रतमिदमाजगरं शुचिश्चरामि\n",
    "12172030a": "सुखमसुखमनर्थमर्थलाभं; रतिमरतिं मरणं च जीवितं च\n",
    "12172030c": "विधिनियतमवेक्ष्य तत्त्वतोऽहं; व्रतमिदमाजगरं शुचिश्चरामि\n",
    "12172031a": "अपगतभयरागमोहदर्पो; धृतिमतिबुद्धिसमन्वितः प्रशान्तः\n",
    "12172031c": "उपगतफलभोगिनो निशाम्य; व्रतमिदमाजगरं शुचिश्चरामि\n",
    "12172032a": "अनियतशयनासनः प्रकृत्या; दमनियमव्रतसत्यशौचयुक्तः\n",
    "12172032c": "अपगतफलसंचयः प्रहृष्टो; व्रतमिदमाजगरं शुचिश्चरामि\n",
    "12172033a": "अभिगतमसुखार्थमीहनार्थै;रुपगतबुद्धिरवेक्ष्य चात्मसंस्थः\n",
    "12172033c": "तृषितमनियतं मनो नियन्तुं; व्रतमिदमाजगरं शुचिश्चरामि\n",
    "12172034a": "न हृदयमनुरुध्यते मनो वा; प्रियसुखदुर्लभतामनित्यतां च\n",
    "12172034c": "तदुभयमुपलक्षयन्निवाहं; व्रतमिदमाजगरं शुचिश्चरामि\n",
    "12172035a": "बहु कथितमिदं हि बुद्धिमद्भिः; कविभिरभिप्रथयद्भिरात्मकीर्तिम्\n",
    "12172035c": "इदमिदमिति तत्र तत्र तत्त;त्स्वपरमतैर्गहनं प्रतर्कयद्भिः\n",
    "12172036a": "तदहमनुनिशाम्य विप्रयातं; पृथगभिपन्नमिहाबुधैर्मनुष्यैः\n",
    "12172036c": "अनवसितमनन्तदोषपारं; नृषु विहरामि विनीतरोषतृष्णः\n",
    "12172037": "भीष्म उवाच\n",
    "12172037a": "अजगरचरितं व्रतं महात्मा; य इह नरोऽनुचरेद्विनीतरागः\n",
    "12172037c": "अपगतभयमन्युलोभमोहः; स खलु सुखी विहरेदिमं विहारम्\n",
    "12173001": "युधिष्ठिर उवाच\n",
    "12173001a": "बान्धवाः कर्म वित्तं वा प्रज्ञा वेह पितामह\n",
    "12173001c": "नरस्य का प्रतिष्ठा स्यादेतत्पृष्टो वदस्व मे\n",
    "12173002": "भीष्म उवाच\n",
    "12173002a": "प्रज्ञा प्रतिष्ठा भूतानां प्रज्ञा लाभः परो मतः\n",
    "12173002c": "प्रज्ञा नैःश्रेयसी लोके प्रज्ञा स्वर्गो मतः सताम्\n",
    "12173003a": "प्रज्ञया प्रापितार्थो हि बलिरैश्वर्यसंक्षये\n",
    "12173003c": "प्रह्रादो नमुचिर्मङ्किस्तस्याः किं विद्यते परम्\n",
    "12173004a": "अत्राप्युदाहरन्तीममितिहासं पुरातनम्\n",
    "12173004c": "इन्द्रकाश्यपसंवादं तन्निबोध युधिष्ठिर\n",
    "12173005a": "वैश्यः कश्चिदृषिं तात काश्यपं संशितव्रतम्\n",
    "12173005c": "रथेन पातयामास श्रीमान्दृप्तस्तपस्विनम्\n",
    "12173006a": "आर्तः स पतितः क्रुद्धस्त्यक्त्वात्मानमथाब्रवीत्\n",
    "12173006c": "मरिष्याम्यधनस्येह जीवितार्थो न विद्यते\n",
    "12173007a": "तथा मुमूर्षुमासीनमकूजन्तमचेतसम्\n",
    "12173007c": "इन्द्रः सृगालरूपेण बभाषे क्रुद्धमानसम्\n",
    "12173008a": "मनुष्ययोनिमिच्छन्ति सर्वभूतानि सर्वशः\n",
    "12173008c": "मनुष्यत्वे च विप्रत्वं सर्व एवाभिनन्दति\n",
    "12173009a": "मनुष्यो ब्राह्मणश्चासि श्रोत्रियश्चासि काश्यप\n",
    "12173009c": "सुदुर्लभमवाप्यैतददोषान्मर्तुमिच्छसि\n",
    "12173010a": "सर्वे लाभाः साभिमाना इति सत्या बत श्रुतिः\n",
    "12173010c": "संतोषणीयरूपोऽसि लोभाद्यदभिमन्यसे\n",
    "12173011a": "अहो सिद्धार्थता तेषां येषां सन्तीह पाणयः\n",
    "12173011c": "पाणिमद्भ्यः स्पृहास्माकं यथा तव धनस्य वै\n",
    "12173012a": "न पाणिलाभादधिको लाभः कश्चन विद्यते\n",
    "12173012c": "अपाणित्वाद्वयं ब्रह्मन्कण्टकान्नोद्धरामहे\n",
    "12173013a": "अथ येषां पुनः पाणी देवदत्तौ दशाङ्गुली\n",
    "12173013c": "उद्धरन्ति कृमीनङ्गाद्दशमानान्कषन्ति च\n",
    "12173014a": "हिमवर्षातपानां च परित्राणानि कुर्वते\n",
    "12173014c": "चेलमन्नं सुखं शय्यां निवातं चोपभुञ्जते\n",
    "12173015a": "अधिष्ठाय च गां लोके भुञ्जते वाहयन्ति च\n",
    "12173015c": "उपायैर्बहुभिश्चैव वश्यानात्मनि कुर्वते\n",
    "12173016a": "ये खल्वजिह्वाः कृपणा अल्पप्राणा अपाणयः\n",
    "12173016c": "सहन्ते तानि दुःखानि दिष्ट्या त्वं न तथा मुने\n",
    "12173017a": "दिष्ट्या त्वं न सृगालो वै न कृमिर्न च मूषकः\n",
    "12173017c": "न सर्पो न च मण्डूको न चान्यः पापयोनिजः\n",
    "12173018a": "एतावतापि लाभेन तोष्टुमर्हसि काश्यप\n",
    "12173018c": "किं पुनर्योऽसि सत्त्वानां सर्वेषां ब्राह्मणोत्तमः\n",
    "12173019a": "इमे मां कृमयोऽदन्ति तेषामुद्धरणाय मे\n",
    "12173019c": "नास्ति शक्तिरपाणित्वात्पश्यावस्थामिमां मम\n",
    "12173020a": "अकार्यमिति चैवेमं नात्मानं संत्यजाम्यहम्\n",
    "12173020c": "नेतः पापीयसीं योनिं पतेयमपरामिति\n",
    "12173021a": "मध्ये वै पापयोनीनां सार्गाली यामहं गतः\n",
    "12173021c": "पापीयस्यो बहुतरा इतोऽन्याः पापयोनयः\n",
    "12173022a": "जात्यैवैके सुखतराः सन्त्यन्ये भृशदुःखिताः\n",
    "12173022c": "नैकान्तसुखमेवेह क्वचित्पश्यामि कस्यचित्\n",
    "12173023a": "मनुष्या ह्याढ्यतां प्राप्य राज्यमिच्छन्त्यनन्तरम्\n",
    "12173023c": "राज्याद्देवत्वमिच्छन्ति देवत्वादिन्द्रतामपि\n",
    "12173024a": "भवेस्त्वं यद्यपि त्वाढ्यो न राजा न च दैवतम्\n",
    "12173024c": "देवत्वं प्राप्य चेन्द्रत्वं नैव तुष्येस्तथा सति\n",
    "12173025a": "न तृप्तिः प्रियलाभेऽस्ति तृष्णा नाद्भिः प्रशाम्यति\n",
    "12173025c": "संप्रज्वलति सा भूयः समिद्भिरिव पावकः\n",
    "12173026a": "अस्त्येव त्वयि शोको वै हर्षश्चास्ति तथा त्वयि\n",
    "12173026c": "सुखदुःखे तथा चोभे तत्र का परिदेवना\n",
    "12173027a": "परिच्छिद्यैव कामानां सर्वेषां चैव कर्मणाम्\n",
    "12173027c": "मूलं रुन्धीन्द्रियग्रामं शकुन्तानिव पञ्जरे\n",
    "12173028a": "न खल्वप्यरसज्ञस्य कामः क्वचन जायते\n",
    "12173028c": "संस्पर्शाद्दर्शनाद्वापि श्रवणाद्वापि जायते\n",
    "12173029a": "न त्वं स्मरसि वारुण्या लट्वाकानां च पक्षिणाम्\n",
    "12173029c": "ताभ्यां चाभ्यधिको भक्ष्यो न कश्चिद्विद्यते क्वचित्\n",
    "12173030a": "यानि चान्यानि दूरेषु भक्ष्यभोज्यानि काश्यप\n",
    "12173030c": "येषामभुक्तपूर्वं ते तेषामस्मृतिरेव च\n",
    "12173031a": "अप्राशनमसंस्पर्शमसंदर्शनमेव च\n",
    "12173031c": "पुरुषस्यैष नियमो मन्ये श्रेयो न संशयः\n",
    "12173032a": "पाणिमन्तो धनैर्युक्ता बलवन्तो न संशयः\n",
    "12173032c": "मनुष्या मानुषैरेव दासत्वमुपपादिताः\n",
    "12173033a": "वधबन्धपरिक्लेशैः क्लिश्यन्ते च पुनः पुनः\n",
    "12173033c": "ते खल्वपि रमन्ते च मोदन्ते च हसन्ति च\n",
    "12173034a": "अपरे बाहुबलिनः कृतविद्या मनस्विनः\n",
    "12173034c": "जुगुप्सितां सुकृपणां पापां वृत्तिमुपासते\n",
    "12173035a": "उत्सहन्ते च ते वृत्तिमन्यामप्युपसेवितुम्\n",
    "12173035c": "स्वकर्मणा तु नियतं भवितव्यं तु तत्तथा\n",
    "12173036a": "न पुल्कसो न चण्डाल आत्मानं त्यक्तुमिच्छति\n",
    "12173036c": "असंतुष्टः स्वया योन्या मायां पश्यस्व यादृशीम्\n",
    "12173037a": "दृष्ट्वा कुणीन्पक्षहतान्मनुष्यानामयाविनः\n",
    "12173037c": "सुसंपूर्णः स्वया योन्या लब्धलाभोऽसि काश्यप\n",
    "12173038a": "यदि ब्राह्मण देहस्ते निरातङ्को निरामयः\n",
    "12173038c": "अङ्गानि च समग्राणि न च लोकेषु धिक्कृतः\n",
    "12173039a": "न केनचित्प्रवादेन सत्येनैवापहारिणा\n",
    "12173039c": "धर्मायोत्तिष्ठ विप्रर्षे नात्मानं त्यक्तुमर्हसि\n",
    "12173040a": "यदि ब्रह्मञ्शृणोष्येतच्छ्रद्दधासि च मे वचः\n",
    "12173040c": "वेदोक्तस्य च धर्मस्य फलं मुख्यमवाप्स्यसि\n",
    "12173041a": "स्वाध्यायमग्निसंस्कारमप्रमत्तोऽनुपालय\n",
    "12173041c": "सत्यं दमं च दानं च स्पर्धिष्ठा मा च केनचित्\n",
    "12173042a": "ये केचन स्वध्ययनाः प्राप्ता यजनयाजनम्\n",
    "12173042c": "कथं ते जातु शोचेयुर्ध्यायेयुर्वाप्यशोभनम्\n",
    "12173043a": "इच्छन्तस्ते विहाराय सुखं महदवाप्नुयुः\n",
    "12173043c": "उत जाताः सुनक्षत्रे सुतीर्थाः सुमुहूर्तजाः\n",
    "12173044a": "नक्षत्रेष्वासुरेष्वन्ये दुस्तीर्था दुर्मुहूर्तजाः\n",
    "12173044c": "संपतन्त्यासुरीं योनिं यज्ञप्रसववर्जिताम्\n",
    "12173045a": "अहमासं पण्डितको हैतुको वेदनिन्दकः\n",
    "12173045c": "आन्वीक्षिकीं तर्कविद्यामनुरक्तो निरर्थिकाम्\n",
    "12173046a": "हेतुवादान्प्रवदिता वक्ता संसत्सु हेतुमत्\n",
    "12173046c": "आक्रोष्टा चाभिवक्ता च ब्रह्मयज्ञेषु वै द्विजान्\n",
    "12173047a": "नास्तिकः सर्वशङ्की च मूर्खः पण्डितमानिकः\n",
    "12173047c": "तस्येयं फलनिर्वृत्तिः सृगालत्वं मम द्विज\n",
    "12173048a": "अपि जातु तथा तत्स्यादहोरात्रशतैरपि\n",
    "12173048c": "यदहं मानुषीं योनिं सृगालः प्राप्नुयां पुनः\n",
    "12173049a": "संतुष्टश्चाप्रमत्तश्च यज्ञदानतपोरतिः\n",
    "12173049c": "ज्ञेयज्ञाता भवेयं वै वर्ज्यवर्जयिता तथा\n",
    "12173050a": "ततः स मुनिरुत्थाय काश्यपस्तमुवाच ह\n",
    "12173050c": "अहो बतासि कुशलो बुद्धिमानिति विस्मितः\n",
    "12173051a": "समवैक्षत तं विप्रो ज्ञानदीर्घेण चक्षुषा\n",
    "12173051c": "ददर्श चैनं देवानामिन्द्रं देवं शचीपतिम्\n",
    "12173052a": "ततः संपूजयामास काश्यपो हरिवाहनम्\n",
    "12173052c": "अनुज्ञातश्च तेनाथ प्रविवेश स्वमाश्रमम्\n",
    "12174001": "युधिष्ठिर उवाच\n",
    "12174001a": "यद्यस्ति दत्तमिष्टं वा तपस्तप्तं तथैव च\n",
    "12174001c": "गुरूणां चापि शुश्रूषा तन्मे ब्रूहि पितामह\n",
    "12174002": "भीष्म उवाच\n",
    "12174002a": "आत्मनानर्थयुक्तेन पापे निविशते मनः\n",
    "12174002c": "स कर्म कलुषं कृत्वा क्लेशे महति धीयते\n",
    "12174003a": "दुर्भिक्षादेव दुर्भिक्षं क्लेशात्क्लेशं भयाद्भयम्\n",
    "12174003c": "मृतेभ्यः प्रमृतं यान्ति दरिद्राः पापकारिणः\n",
    "12174004a": "उत्सवादुत्सवं यान्ति स्वर्गात्स्वर्गं सुखात्सुखम्\n",
    "12174004c": "श्रद्दधानाश्च दान्ताश्च धनाढ्याः शुभकारिणः\n",
    "12174005a": "व्यालकुञ्जरदुर्गेषु सर्पचोरभयेषु च\n",
    "12174005c": "हस्तावापेन गच्छन्ति नास्तिकाः किमतः परम्\n",
    "12174006a": "प्रियदेवातिथेयाश्च वदान्याः प्रियसाधवः\n",
    "12174006c": "क्षेम्यमात्मवतां मार्गमास्थिता हस्तदक्षिणम्\n",
    "12174007a": "पुलाका इव धान्येषु पुत्तिका इव पक्षिषु\n",
    "12174007c": "तद्विधास्ते मनुष्येषु येषां धर्मो न कारणम्\n",
    "12174008a": "सुशीघ्रमपि धावन्तं विधानमनुधावति\n",
    "12174008c": "शेते सह शयानेन येन येन यथा कृतम्\n",
    "12174009a": "उपतिष्ठति तिष्ठन्तं गच्छन्तमनुगच्छति\n",
    "12174009c": "करोति कुर्वतः कर्म छायेवानुविधीयते\n",
    "12174010a": "येन येन यथा यद्यत्पुरा कर्म समाचितम्\n",
    "12174010c": "तत्तदेव नरो भुङ्क्ते नित्यं विहितमात्मना\n",
    "12174011a": "स्वकर्मफलविक्षिप्तं विधानपरिरक्षितम्\n",
    "12174011c": "भूतग्राममिमं कालः समन्तात्परिकर्षति\n",
    "12174012a": "अचोद्यमानानि यथा पुष्पाणि च फलानि च\n",
    "12174012c": "स्वकालं नातिवर्तन्ते तथा कर्म पुराकृतम्\n",
    "12174013a": "संमानश्चावमानश्च लाभालाभौ क्षयोदयौ\n",
    "12174013c": "प्रवृत्ता विनिवर्तन्ते विधानान्ते पुनः पुनः\n",
    "12174014a": "आत्मना विहितं दुःखमात्मना विहितं सुखम्\n",
    "12174014c": "गर्भशय्यामुपादाय भुज्यते पौर्वदेहिकम्\n",
    "12174015a": "बालो युवा च वृद्धश्च यत्करोति शुभाशुभम्\n",
    "12174015c": "तस्यां तस्यामवस्थायां भुङ्क्ते जन्मनि जन्मनि\n",
    "12174016a": "यथा धेनुसहस्रेषु वत्सो विन्दति मातरम्\n",
    "12174016c": "तथा पूर्वकृतं कर्म कर्तारमनुगच्छति\n",
    "12174017a": "समुन्नमग्रतो वस्त्रं पश्चाच्छुध्यति कर्मणा\n",
    "12174017c": "उपवासैः प्रतप्तानां दीर्घं सुखमनन्तकम्\n",
    "12174018a": "दीर्घकालेन तपसा सेवितेन तपोवने\n",
    "12174018c": "धर्मनिर्धूतपापानां संसिध्यन्ते मनोरथाः\n",
    "12174019a": "शकुनीनामिवाकाशे मत्स्यानामिव चोदके\n",
    "12174019c": "पदं यथा न दृश्येत तथा ज्ञानविदां गतिः\n",
    "12174020a": "अलमन्यैरुपालम्भैः कीर्तितैश्च व्यतिक्रमैः\n",
    "12174020c": "पेशलं चानुरूपं च कर्तव्यं हितमात्मनः\n",
    "12175001": "युधिष्ठिर उवाच\n",
    "12175001a": "कुतः सृष्टमिदं विश्वं जगत्स्थावरजङ्गमम्\n",
    "12175001c": "प्रलये च कमभ्येति तन्मे ब्रूहि पितामह\n",
    "12175002a": "ससागरः सगगनः सशैलः सबलाहकः\n",
    "12175002c": "सभूमिः साग्निपवनो लोकोऽयं केन निर्मितः\n",
    "12175003a": "कथं सृष्टानि भूतानि कथं वर्णविभक्तयः\n",
    "12175003c": "शौचाशौचं कथं तेषां धर्माधर्मावथो कथम्\n",
    "12175004a": "कीदृशो जीवतां जीवः क्व वा गच्छन्ति ये मृताः\n",
    "12175004c": "अस्माल्लोकादमुं लोकं सर्वं शंसतु नो भवान्\n",
    "12175005": "भीष्म उवाच\n",
    "12175005a": "अत्राप्युदाहरन्तीममितिहासं पुरातनम्\n",
    "12175005c": "भृगुणाभिहितं श्रेष्ठं भरद्वाजाय पृच्छते\n",
    "12175006a": "कैलासशिखरे दृष्ट्वा दीप्यमानमिवौजसा\n",
    "12175006c": "भृगुं महर्षिमासीनं भरद्वाजोऽन्वपृच्छत\n",
    "12175007a": "ससागरः सगगनः सशैलः सबलाहकः\n",
    "12175007c": "सभूमिः साग्निपवनो लोकोऽयं केन निर्मितः\n",
    "12175008a": "कथं सृष्टानि भूतानि कथं वर्णविभक्तयः\n",
    "12175008c": "शौचाशौचं कथं तेषां धर्माधर्मावथो कथम्\n",
    "12175009a": "कीदृशो जीवतां जीवः क्व वा गच्छन्ति ये मृताः\n",
    "12175009c": "परलोकमिमं चापि सर्वं शंसतु नो भवान्\n",
    "12175010a": "एवं स भगवान्पृष्टो भरद्वाजेन संशयम्\n",
    "12175010c": "महर्षिर्ब्रह्मसंकाशः सर्वं तस्मै ततोऽब्रवीत्\n",
    "12175011a": "मानसो नाम विख्यातः श्रुतपूर्वो महर्षिभिः\n",
    "12175011c": "अनादिनिधनो देवस्तथाभेद्योऽजरामरः\n",
    "12175012a": "अव्यक्त इति विख्यातः शाश्वतोऽथाक्षरोऽव्ययः\n",
    "12175012c": "यतः सृष्टानि भूतानि जायन्ते च म्रियन्ति च\n",
    "12175013a": "सोऽसृजत्प्रथमं देवो महान्तं नाम नामतः\n",
    "12175013c": "आकाशमिति विख्यातं सर्वभूतधरः प्रभुः\n",
    "12175014a": "आकाशादभवद्वारि सलिलादग्निमारुतौ\n",
    "12175014c": "अग्निमारुतसंयोगात्ततः समभवन्मही\n",
    "12175015a": "ततस्तेजोमयं दिव्यं पद्मं सृष्टं स्वयंभुवा\n",
    "12175015c": "तस्मात्पद्मात्समभवद्ब्रह्मा वेदमयो निधिः\n",
    "12175016a": "अहंकार इति ख्यातः सर्वभूतात्मभूतकृत्\n",
    "12175016c": "ब्रह्मा वै सुमहातेजा य एते पञ्च धातवः\n",
    "12175017a": "शैलास्तस्यास्थिसंज्ञास्तु मेदो मांसं च मेदिनी\n",
    "12175017c": "समुद्रास्तस्य रुधिरमाकाशमुदरं तथा\n",
    "12175018a": "पवनश्चैव निःश्वासस्तेजोऽग्निर्निम्नगाः सिराः\n",
    "12175018c": "अग्नीषोमौ तु चन्द्रार्कौ नयने तस्य विश्रुते\n",
    "12175019a": "नभश्चोर्ध्वं शिरस्तस्य क्षितिः पादौ दिशो भुजौ\n",
    "12175019c": "दुर्विज्ञेयो ह्यनन्तत्वात्सिद्धैरपि न संशयः\n",
    "12175020a": "स एव भगवान्विष्णुरनन्त इति विश्रुतः\n",
    "12175020c": "सर्वभूतात्मभूतस्थो दुर्विज्ञेयोऽकृतात्मभिः\n",
    "12175021a": "अहंकारस्य यः स्रष्टा सर्वभूतभवाय वै\n",
    "12175021c": "यतः समभवद्विश्वं पृष्टोऽहं यदिह त्वया\n",
    "12175022": "भरद्वाज उवाच\n",
    "12175022a": "गगनस्य दिशां चैव भूतलस्यानिलस्य च\n",
    "12175022c": "कान्यत्र परिमाणानि संशयं छिन्धि मेऽर्थतः\n",
    "12175023": "भृगुरुवाच\n",
    "12175023a": "अनन्तमेतदाकाशं सिद्धचारणसेवितम्\n",
    "12175023c": "रम्यं नानाश्रयाकीर्णं यस्यान्तो नाधिगम्यते\n",
    "12175024a": "ऊर्ध्वं गतेरधस्तात्तु चन्द्रादित्यौ न दृश्यतः\n",
    "12175024c": "तत्र देवाः स्वयं दीप्ता भास्वराश्चाग्निवर्चसः\n",
    "12175025a": "ते चाप्यन्तं न पश्यन्ति नभसः प्रथितौजसः\n",
    "12175025c": "दुर्गमत्वादनन्तत्वादिति मे विद्धि मानद\n",
    "12175026a": "उपरिष्टोपरिष्टात्तु प्रज्वलद्भिः स्वयंप्रभैः\n",
    "12175026c": "निरुद्धमेतदाकाशमप्रमेयं सुरैरपि\n",
    "12175027a": "पृथिव्यन्ते समुद्रास्तु समुद्रान्ते तमः स्मृतम्\n",
    "12175027c": "तमसोऽन्ते जलं प्राहुर्जलस्यान्तेऽग्निरेव च\n",
    "12175028a": "रसातलान्ते सलिलं जलान्ते पन्नगाधिपः\n",
    "12175028c": "तदन्ते पुनराकाशमाकाशान्ते पुनर्जलम्\n",
    "12175029a": "एवमन्तं भगवतः प्रमाणं सलिलस्य च\n",
    "12175029c": "अग्निमारुततोयेभ्यो दुर्ज्ञेयं दैवतैरपि\n",
    "12175030a": "अग्निमारुततोयानां वर्णाः क्षितितलस्य च\n",
    "12175030c": "आकाशसदृशा ह्येते भिद्यन्ते तत्त्वदर्शनात्\n",
    "12175031a": "पठन्ति चैव मुनयः शास्त्रेषु विविधेषु च\n",
    "12175031c": "त्रैलोक्ये सागरे चैव प्रमाणं विहितं यथा\n",
    "12175031e": "अदृश्याय त्वगम्याय कः प्रमाणमुदाहरेत्\n",
    "12175032a": "सिद्धानां देवतानां च यदा परिमिता गतिः\n",
    "12175032c": "तदा गौणमनन्तस्य नामानन्तेति विश्रुतम्\n",
    "12175032e": "नामधेयानुरूपस्य मानसस्य महात्मनः\n",
    "12175033a": "यदा तु दिव्यं तद्रूपं ह्रसते वर्धते पुनः\n",
    "12175033c": "कोऽन्यस्तद्वेदितुं शक्तो योऽपि स्यात्तद्विधोऽपरः\n",
    "12175034a": "ततः पुष्करतः सृष्टः सर्वज्ञो मूर्तिमान्प्रभुः\n",
    "12175034c": "ब्रह्मा धर्ममयः पूर्वः प्रजापतिरनुत्तमः\n",
    "12175035": "भरद्वाज उवाच\n",
    "12175035a": "पुष्कराद्यदि संभूतो ज्येष्ठं भवति पुष्करम्\n",
    "12175035c": "ब्रह्माणं पूर्वजं चाह भवान्संदेह एव मे\n",
    "12175036": "भृगुरुवाच\n",
    "12175036a": "मानसस्येह या मूर्तिर्ब्रह्मत्वं समुपागता\n",
    "12175036c": "तस्यासनविधानार्थं पृथिवी पद्ममुच्यते\n",
    "12175037a": "कर्णिका तस्य पद्मस्य मेरुर्गगनमुच्छ्रितः\n",
    "12175037c": "तस्य मध्ये स्थितो लोकान्सृजते जगतः प्रभुः\n",
    "12176001": "भरद्वाज उवाच\n",
    "12176001a": "प्रजाविसर्गं विविधं कथं स सृजते प्रभुः\n",
    "12176001c": "मेरुमध्ये स्थितो ब्रह्मा तद्ब्रूहि द्विजसत्तम\n",
    "12176002": "भृगुरुवाच\n",
    "12176002a": "प्रजाविसर्गं विविधं मानसो मनसासृजत्\n",
    "12176002c": "संधुक्षणार्थं भूतानां सृष्टं प्रथमतो जलम्\n",
    "12176003a": "यत्प्राणाः सर्वभूतानां वर्धन्ते येन च प्रजाः\n",
    "12176003c": "परित्यक्ताश्च नश्यन्ति तेनेदं सर्वमावृतम्\n",
    "12176004a": "पृथिवी पर्वता मेघा मूर्तिमन्तश्च ये परे\n",
    "12176004c": "सर्वं तद्वारुणं ज्ञेयमापस्तस्तम्भिरे पुनः\n",
    "12176005": "भरद्वाज उवाच\n",
    "12176005a": "कथं सलिलमुत्पन्नं कथं चैवाग्निमारुतौ\n",
    "12176005c": "कथं च मेदिनी सृष्टेत्यत्र मे संशयो महान्\n",
    "12176006": "भृगुरुवाच\n",
    "12176006a": "ब्रह्मकल्पे पुरा ब्रह्मन्ब्रह्मर्षीणां समागमे\n",
    "12176006c": "लोकसंभवसंदेहः समुत्पन्नो महात्मनाम्\n",
    "12176007a": "तेऽतिष्ठन्ध्यानमालम्ब्य मौनमास्थाय निश्चलाः\n",
    "12176007c": "त्यक्ताहाराः पवनपा दिव्यं वर्षशतं द्विजाः\n",
    "12176008a": "तेषां धर्ममयी वाणी सर्वेषां श्रोत्रमागमत्\n",
    "12176008c": "दिव्या सरस्वती तत्र संबभूव नभस्तलात्\n",
    "12176009a": "पुरा स्तिमितनिःशब्दमाकाशमचलोपमम्\n",
    "12176009c": "नष्टचन्द्रार्कपवनं प्रसुप्तमिव संबभौ\n",
    "12176010a": "ततः सलिलमुत्पन्नं तमसीवापरं तमः\n",
    "12176010c": "तस्माच्च सलिलोत्पीडादुदतिष्ठत मारुतः\n",
    "12176011a": "यथा भाजनमच्छिद्रं निःशब्दमिव लक्ष्यते\n",
    "12176011c": "तच्चाम्भसा पूर्यमाणं सशब्दं कुरुतेऽनिलः\n",
    "12176012a": "तथा सलिलसंरुद्धे नभसोऽन्ते निरन्तरे\n",
    "12176012c": "भित्त्वार्णवतलं वायुः समुत्पतति घोषवान्\n",
    "12176013a": "स एष चरते वायुरर्णवोत्पीडसंभवः\n",
    "12176013c": "आकाशस्थानमासाद्य प्रशान्तिं नाधिगच्छति\n",
    "12176014a": "तस्मिन्वाय्वम्बुसंघर्षे दीप्ततेजा महाबलः\n",
    "12176014c": "प्रादुर्भवत्यूर्ध्वशिखः कृत्वा वितिमिरं नभः\n",
    "12176015a": "अग्निः पवनसंयुक्तः खात्समुत्पतते जलम्\n",
    "12176015c": "सोऽग्निर्मारुतसंयोगाद्घनत्वमुपपद्यते\n",
    "12176016a": "तस्याकाशे निपतितः स्नेहस्तिष्ठति योऽपरः\n",
    "12176016c": "स संघातत्वमापन्नो भूमित्वमुपगच्छति\n",
    "12176017a": "रसानां सर्वगन्धानां स्नेहानां प्राणिनां तथा\n",
    "12176017c": "भूमिर्योनिरिह ज्ञेया यस्यां सर्वं प्रसूयते\n",
    "12177001": "भरद्वाज उवाच\n",
    "12177001a": "एते ते धातवः पञ्च ब्रह्मा यानसृजत्पुरा\n",
    "12177001c": "आवृता यैरिमे लोका महाभूताभिसंज्ञितैः\n",
    "12177002a": "यदासृजत्सहस्राणि भूतानां स महामतिः\n",
    "12177002c": "पञ्चानामेव भूतत्वं कथं समुपपद्यते\n",
    "12177003": "भृगुरुवाच\n",
    "12177003a": "अमितानां महाशब्दो यान्ति भूतानि संभवम्\n",
    "12177003c": "ततस्तेषां महाभूतशब्दोऽयमुपपद्यते\n",
    "12177004a": "चेष्टा वायुः खमाकाशमूष्माग्निः सलिलं द्रवः\n",
    "12177004c": "पृथिवी चात्र संघातः शरीरं पाञ्चभौतिकम्\n",
    "12177005a": "इत्येतैः पञ्चभिर्भूतैर्युक्तं स्थावरजङ्गमम्\n",
    "12177005c": "श्रोत्रं घ्राणं रसः स्पर्शो दृष्टिश्चेन्द्रियसंज्ञिताः\n",
    "12177006": "भरद्वाज उवाच\n",
    "12177006a": "पञ्चभिर्यदि भूतैस्तु युक्ताः स्थावरजङ्गमाः\n",
    "12177006c": "स्थावराणां न दृश्यन्ते शरीरे पञ्च धातवः\n",
    "12177007a": "अनूष्मणामचेष्टानां घनानां चैव तत्त्वतः\n",
    "12177007c": "वृक्षाणां नोपलभ्यन्ते शरीरे पञ्च धातवः\n",
    "12177008a": "न शृण्वन्ति न पश्यन्ति न गन्धरसवेदिनः\n",
    "12177008c": "न च स्पर्शं विजानन्ति ते कथं पाञ्चभौतिकाः\n",
    "12177009a": "अद्रवत्वादनग्नित्वादभौमत्वादवायुतः\n",
    "12177009c": "आकाशस्याप्रमेयत्वाद्वृक्षाणां नास्ति भौतिकम्\n",
    "12177010": "भृगुरुवाच\n",
    "12177010a": "घनानामपि वृक्षाणामाकाशोऽस्ति न संशयः\n",
    "12177010c": "तेषां पुष्पफले व्यक्तिर्नित्यं समुपलभ्यते\n",
    "12177011a": "ऊष्मतो ग्लानपर्णानां त्वक्फलं पुष्पमेव च\n",
    "12177011c": "म्लायते चैव शीते न स्पर्शस्तेनात्र विद्यते\n",
    "12177012a": "वाय्वग्न्यशनिनिष्पेषैः फलपुष्पं विशीर्यते\n",
    "12177012c": "श्रोत्रेण गृह्यते शब्दस्तस्माच्छृण्वन्ति पादपाः\n",
    "12177013a": "वल्ली वेष्टयते वृक्षं सर्वतश्चैव गच्छति\n",
    "12177013c": "न ह्यदृष्टेश्च मार्गोऽस्ति तस्मात्पश्यन्ति पादपाः\n",
    "12177014a": "पुण्यापुण्यैस्तथा गन्धैर्धूपैश्च विविधैरपि\n",
    "12177014c": "अरोगाः पुष्पिताः सन्ति तस्माज्जिघ्रन्ति पादपाः\n",
    "12177015a": "पादैः सलिलपानं च व्याधीनामपि दर्शनम्\n",
    "12177015c": "व्याधिप्रतिक्रियत्वाच्च विद्यते रसनं द्रुमे\n",
    "12177016a": "वक्त्रेणोत्पलनालेन यथोर्ध्वं जलमाददेत्\n",
    "12177016c": "तथा पवनसंयुक्तः पादैः पिबति पादपः\n",
    "12177017a": "ग्रहणात्सुखदुःखस्य छिन्नस्य च विरोहणात्\n",
    "12177017c": "जीवं पश्यामि वृक्षाणामचैतन्यं न विद्यते\n",
    "12177018a": "तेन तज्जलमादत्तं जरयत्यग्निमारुतौ\n",
    "12177018c": "आहारपरिणामाच्च स्नेहो वृद्धिश्च जायते\n",
    "12177019a": "जङ्गमानां च सर्वेषां शरीरे पञ्च धातवः\n",
    "12177019c": "प्रत्येकशः प्रभिद्यन्ते यैः शरीरं विचेष्टते\n",
    "12177020a": "त्वक्च मांसं तथास्थीनि मज्जा स्नायु च पञ्चमम्\n",
    "12177020c": "इत्येतदिह संख्यातं शरीरे पृथिवीमयम्\n",
    "12177021a": "तेजोऽग्निश्च तथा क्रोधश्चक्षुरूष्मा तथैव च\n",
    "12177021c": "अग्निर्जरयते चापि पञ्चाग्नेयाः शरीरिणः\n",
    "12177022a": "श्रोत्रं घ्राणमथास्यं च हृदयं कोष्ठमेव च\n",
    "12177022c": "आकाशात्प्राणिनामेते शरीरे पञ्च धातवः\n",
    "12177023a": "श्लेष्मा पित्तमथ स्वेदो वसा शोणितमेव च\n",
    "12177023c": "इत्यापः पञ्चधा देहे भवन्ति प्राणिनां सदा\n",
    "12177024a": "प्राणात्प्रणीयते प्राणी व्यानाद्व्यायच्छते तथा\n",
    "12177024c": "गच्छत्यपानोऽवाक्चैव समानो हृद्यवस्थितः\n",
    "12177025a": "उदानादुच्छ्वसिति च प्रतिभेदाच्च भाषते\n",
    "12177025c": "इत्येते वायवः पञ्च चेष्टयन्तीह देहिनम्\n",
    "12177026a": "भूमेर्गन्धगुणान्वेत्ति रसं चाद्भ्यः शरीरवान्\n",
    "12177026c": "ज्योतिः पश्यति चक्षुर्भ्यां स्पर्शं वेत्ति च वायुना\n",
    "12177027a": "तस्य गन्धस्य वक्ष्यामि विस्तराभिहितान्गुणान्\n",
    "12177027c": "इष्टश्चानिष्टगन्धश्च मधुरः कटुरेव च\n",
    "12177028a": "निर्हारी संहतः स्निग्धो रूक्षो विशद एव च\n",
    "12177028c": "एवं नवविधो ज्ञेयः पार्थिवो गन्धविस्तरः\n",
    "12177029a": "शब्दः स्पर्शश्च रूपं च रसश्चापां गुणाः स्मृताः\n",
    "12177029c": "रसज्ञानं तु वक्ष्यामि तन्मे निगदतः शृणु\n",
    "12177030a": "रसो बहुविधः प्रोक्तः सूरिभिः प्रथितात्मभिः\n",
    "12177030c": "मधुरो लवणस्तिक्तः कषायोऽम्लः कटुस्तथा\n",
    "12177030e": "एष षड्विधविस्तारो रसो वारिमयः स्मृतः\n",
    "12177031a": "शब्दः स्पर्शश्च रूपं च त्रिगुणं ज्योतिरुच्यते\n",
    "12177031c": "ज्योतिः पश्यति रूपाणि रूपं च बहुधा स्मृतम्\n",
    "12177032a": "ह्रस्वो दीर्घस्तथा स्थूलश्चतुरस्रोऽणु वृत्तवान्\n",
    "12177032c": "शुक्लः कृष्णस्तथा रक्तो नीलः पीतोऽरुणस्तथा\n",
    "12177032e": "एवं द्वादशविस्तारो ज्योतीरूपगुणः स्मृतः\n",
    "12177033a": "शब्दस्पर्शौ तु विज्ञेयौ द्विगुणो वायुरुच्यते\n",
    "12177033c": "वायव्यस्तु गुणः स्पर्शः स्पर्शश्च बहुधा स्मृतः\n",
    "12177034a": "कठिनश्चिक्कणः श्लक्ष्णः पिच्छलो मृदुदारुणः\n",
    "12177034c": "उष्णः शीतः सुखो दुःखः स्निग्धो विशद एव च\n",
    "12177034e": "एवं द्वादशविस्तारो वायव्यो गुण उच्यते\n",
    "12177035a": "तत्रैकगुणमाकाशं शब्द इत्येव तत्स्मृतम्\n",
    "12177035c": "तस्य शब्दस्य वक्ष्यामि विस्तरं विविधात्मकम्\n",
    "12177036a": "षड्ज ऋषभगान्धारौ मध्यमः पञ्चमस्तथा\n",
    "12177036c": "धैवतश्चापि विज्ञेयस्तथा चापि निषादकः\n",
    "12177037a": "एष सप्तविधः प्रोक्तो गुण आकाशलक्षणः\n",
    "12177037c": "त्रैस्वर्येण तु सर्वत्र स्थितोऽपि पटहादिषु\n",
    "12177038a": "आकाशजं शब्दमाहुरेभिर्वायुगुणैः सह\n",
    "12177038c": "अव्याहतैश्चेतयते न वेत्ति विषमागतैः\n",
    "12177039a": "आप्यायन्ते च ते नित्यं धातवस्तैस्तु धातुभिः\n",
    "12177039c": "आपोऽग्निर्मारुतश्चैव नित्यं जाग्रति देहिषु\n",
    "12178001": "भरद्वाज उवाच\n",
    "12178001a": "पार्थिवं धातुमाश्रित्य शारीरोऽग्निः कथं भवेत्\n",
    "12178001c": "अवकाशविशेषेण कथं वर्तयतेऽनिलः\n",
    "12178002": "भृगुरुवाच\n",
    "12178002a": "वायोर्गतिमहं ब्रह्मन्कीर्तयिष्यामि तेऽनघ\n",
    "12178002c": "प्राणिनामनिलो देहान्यथा चेष्टयते बली\n",
    "12178003a": "श्रितो मूर्धानमग्निस्तु शरीरं परिपालयन्\n",
    "12178003c": "प्राणो मूर्धनि चाग्नौ च वर्तमानो विचेष्टते\n",
    "12178004a": "स जन्तुः सर्वभूतात्मा पुरुषः स सनातनः\n",
    "12178004c": "मनो बुद्धिरहंकारो भूतानि विषयाश्च सः\n",
    "12178005a": "एवं त्विह स सर्वत्र प्राणेन परिपाल्यते\n",
    "12178005c": "पृष्ठतश्च समानेन स्वां स्वां गतिमुपाश्रितः\n",
    "12178006a": "वस्तिमूलं गुदं चैव पावकं च समाश्रितः\n",
    "12178006c": "वहन्मूत्रं पुरीषं चाप्यपानः परिवर्तते\n",
    "12178007a": "प्रयत्ने कर्मणि बले य एकस्त्रिषु वर्तते\n",
    "12178007c": "उदान इति तं प्राहुरध्यात्मविदुषो जनाः\n",
    "12178008a": "संधिष्वपि च सर्वेषु संनिविष्टस्तथानिलः\n",
    "12178008c": "शरीरेषु मनुष्याणां व्यान इत्युपदिश्यते\n",
    "12178009a": "धातुष्वग्निस्तु विततः समानेन समीरितः\n",
    "12178009c": "रसान्धातूंश्च दोषांश्च वर्तयन्नवतिष्ठति\n",
    "12178010a": "अपानप्राणयोर्मध्ये प्राणापानसमाहितः\n",
    "12178010c": "समन्वितः स्वधिष्ठानः सम्यक्पचति पावकः\n",
    "12178011a": "आस्यं हि पायुसंयुक्तमन्ते स्याद्गुदसंज्ञितम्\n",
    "12178011c": "स्रोतस्तस्मात्प्रजायन्ते सर्वस्रोतांसि देहिनाम्\n",
    "12178012a": "प्राणानां संनिपाताच्च संनिपातः प्रजायते\n",
    "12178012c": "ऊष्मा चाग्निरिति ज्ञेयो योऽन्नं पचति देहिनाम्\n",
    "12178013a": "अग्निवेगवहः प्राणो गुदान्ते प्रतिहन्यते\n",
    "12178013c": "स ऊर्ध्वमागम्य पुनः समुत्क्षिपति पावकम्\n",
    "12178014a": "पक्वाशयस्त्वधो नाभेरूर्ध्वमामाशयः स्थितः\n",
    "12178014c": "नाभिमध्ये शरीरस्य सर्वे प्राणाः समाहिताः\n",
    "12178015a": "प्रसृता हृदयात्सर्वे तिर्यगूर्ध्वमधस्तथा\n",
    "12178015c": "वहन्त्यन्नरसान्नाड्यो दश प्राणप्रचोदिताः\n",
    "12178016a": "एष मार्गोऽथ योगानां येन गच्छन्ति तत्पदम्\n",
    "12178016c": "जितक्लमासना धीरा मूर्धन्यात्मानमादधुः\n",
    "12178017a": "एवं सर्वेषु विहितः प्राणापानेषु देहिनाम्\n",
    "12178017c": "तस्मिन्स्थितो नित्यमग्निः स्थाल्यामिव समाहितः\n",
    "12179001": "भरद्वाज उवाच\n",
    "12179001a": "यदि प्राणायते वायुर्वायुरेव विचेष्टते\n",
    "12179001c": "श्वसित्याभाषते चैव तस्माज्जीवो निरर्थकः\n",
    "12179002a": "यद्यूष्मभाव आग्नेयो वह्निना पच्यते यदि\n",
    "12179002c": "अग्निर्जरयते चैव तस्माज्जीवो निरर्थकः\n",
    "12179003a": "जन्तोः प्रमीयमाणस्य जीवो नैवोपलभ्यते\n",
    "12179003c": "वायुरेव जहात्येनमूष्मभावश्च नश्यति\n",
    "12179004a": "यदि वातोपमो जीवः संश्लेषो यदि वायुना\n",
    "12179004c": "वायुमण्डलवद्दृश्यो गच्छेत्सह मरुद्गणैः\n",
    "12179005a": "श्लेषो यदि च वातेन यदि तस्मात्प्रणश्यति\n",
    "12179005c": "महार्णवविमुक्तत्वादन्यत्सलिलभाजनम्\n",
    "12179006a": "कूपे वा सलिलं दद्यात्प्रदीपं वा हुताशने\n",
    "12179006c": "प्रक्षिप्तं नश्यति क्षिप्रं यथा नश्यत्यसौ तथा\n",
    "12179007a": "पञ्चसाधारणे ह्यस्मिञ्शरीरे जीवितं कुतः\n",
    "12179007c": "येषामन्यतरत्यागाच्चतुर्णां नास्ति संग्रहः\n",
    "12179008a": "नश्यन्त्यापो ह्यनाहाराद्वायुरुच्छ्वासनिग्रहात्\n",
    "12179008c": "नश्यते कोष्ठभेदात्खमग्निर्नश्यत्यभोजनात्\n",
    "12179009a": "व्याधिव्रणपरिक्लेशैर्मेदिनी चैव शीर्यते\n",
    "12179009c": "पीडितेऽन्यतरे ह्येषां संघातो याति पञ्चधा\n",
    "12179010a": "तस्मिन्पञ्चत्वमापन्ने जीवः किमनुधावति\n",
    "12179010c": "किं वेदयति वा जीवः किं शृणोति ब्रवीति वा\n",
    "12179011a": "एषा गौः परलोकस्थं तारयिष्यति मामिति\n",
    "12179011c": "यो दत्त्वा म्रियते जन्तुः सा गौः कं तारयिष्यति\n",
    "12179012a": "गौश्च प्रतिग्रहीता च दाता चैव समं यदा\n",
    "12179012c": "इहैव विलयं यान्ति कुतस्तेषां समागमः\n",
    "12179013a": "विहगैरुपयुक्तस्य शैलाग्रात्पतितस्य वा\n",
    "12179013c": "अग्निना चोपयुक्तस्य कुतः संजीवनं पुनः\n",
    "12179014a": "छिन्नस्य यदि वृक्षस्य न मूलं प्रतिरोहति\n",
    "12179014c": "बीजान्यस्य प्रवर्तन्ते मृतः क्व पुनरेष्यति\n",
    "12179015a": "बीजमात्रं पुरा सृष्टं यदेतत्परिवर्तते\n",
    "12179015c": "मृता मृताः प्रणश्यन्ति बीजाद्बीजं प्रवर्तते\n",
    "12180001": "भृगुरुवाच\n",
    "12180001a": "न प्रणाशोऽस्ति जीवानां दत्तस्य च कृतस्य च\n",
    "12180001c": "याति देहान्तरं प्राणी शरीरं तु विशीर्यते\n",
    "12180002a": "न शरीराश्रितो जीवस्तस्मिन्नष्टे प्रणश्यति\n",
    "12180002c": "यथा समित्सु दग्धासु न प्रणश्यति पावकः\n",
    "12180003": "भरद्वाज उवाच\n",
    "12180003a": "अग्नेर्यथा तथा तस्य यदि नाशो न विद्यते\n",
    "12180003c": "इन्धनस्योपयोगान्ते स चाग्निर्नोपलभ्यते\n",
    "12180004a": "नश्यतीत्येव जानामि शान्तमग्निमनिन्धनम्\n",
    "12180004c": "गतिर्यस्य प्रमाणं वा संस्थानं वा न दृश्यते\n",
    "12180005": "भृगुरुवाच\n",
    "12180005a": "समिधामुपयोगान्ते सन्नेवाग्निर्न दृश्यते\n",
    "12180005c": "आकाशानुगतत्वाद्धि दुर्ग्रहः स निराश्रयः\n",
    "12180006a": "तथा शरीरसंत्यागे जीवो ह्याकाशवत्स्थितः\n",
    "12180006c": "न गृह्यते सुसूक्ष्मत्वाद्यथा ज्योतिर्न संशयः\n",
    "12180007a": "प्राणान्धारयते ह्यग्निः स जीव उपधार्यताम्\n",
    "12180007c": "वायुसंधारणो ह्यग्निर्नश्यत्युच्छ्वासनिग्रहात्\n",
    "12180008a": "तस्मिन्नष्टे शरीराग्नौ शरीरं तदचेतनम्\n",
    "12180008c": "पतितं याति भूमित्वमयनं तस्य हि क्षितिः\n",
    "12180009a": "जङ्गमानां हि सर्वेषां स्थावराणां तथैव च\n",
    "12180009c": "आकाशं पवनोऽभ्येति ज्योतिस्तमनुगच्छति\n",
    "12180009e": "तत्र त्रयाणामेकत्वं द्वयं भूमौ प्रतिष्ठितम्\n",
    "12180010a": "यत्र खं तत्र पवनस्तत्राग्निर्यत्र मारुतः\n",
    "12180010c": "अमूर्तयस्ते विज्ञेया आपो मूर्तास्तथा क्षितिः\n",
    "12180011": "भरद्वाज उवाच\n",
    "12180011a": "यद्यग्निमारुतौ भूमिः खमापश्च शरीरिषु\n",
    "12180011c": "जीवः किंलक्षणस्तत्रेत्येतदाचक्ष्व मेऽनघ\n",
    "12180012a": "पञ्चात्मके पञ्चरतौ पञ्चविज्ञानसंयुते\n",
    "12180012c": "शरीरे प्राणिनां जीवं ज्ञातुमिच्छामि यादृशम्\n",
    "12180013a": "मांसशोणितसंघाते मेदःस्नाय्वस्थिसंचये\n",
    "12180013c": "भिद्यमाने शरीरे तु जीवो नैवोपलभ्यते\n",
    "12180014a": "यद्यजीवं शरीरं तु पञ्चभूतसमन्वितम्\n",
    "12180014c": "शारीरे मानसे दुःखे कस्तां वेदयते रुजम्\n",
    "12180015a": "शृणोति कथितं जीवः कर्णाभ्यां न शृणोति तत्\n",
    "12180015c": "महर्षे मनसि व्यग्रे तस्माज्जीवो निरर्थकः\n",
    "12180016a": "सर्वं पश्यति यद्दृश्यं मनोयुक्तेन चक्षुषा\n",
    "12180016c": "मनसि व्याकुले तद्धि पश्यन्नपि न पश्यति\n",
    "12180017a": "न पश्यति न च ब्रूते न शृणोति न जिघ्रति\n",
    "12180017c": "न च स्पर्शरसौ वेत्ति निद्रावशगतः पुनः\n",
    "12180018a": "हृष्यति क्रुध्यति च कः शोचत्युद्विजते च कः\n",
    "12180018c": "इच्छति ध्यायति द्वेष्टि वाचमीरयते च कः\n",
    "12180019": "भृगुरुवाच\n",
    "12180019a": "न पञ्चसाधारणमत्र किंचि;च्छरीरमेको वहतेऽन्तरात्मा\n",
    "12180019c": "स वेत्ति गन्धांश्च रसाञ्श्रुतिं च; स्पर्शं च रूपं च गुणाश्च येऽन्ये\n",
    "12180020a": "पञ्चात्मके पञ्चगुणप्रदर्शी; स सर्वगात्रानुगतोऽन्तरात्मा\n",
    "12180020c": "स वेत्ति दुःखानि सुखानि चात्र; तद्विप्रयोगात्तु न वेत्ति देहः\n",
    "12180021a": "यदा न रूपं न स्पर्शो नोष्मभावश्च पावके\n",
    "12180021c": "तदा शान्ते शरीराग्नौ देहं त्यक्त्वा स नश्यति\n",
    "12180022a": "अम्मयं सर्वमेवेदमापो मूर्तिः शरीरिणाम्\n",
    "12180022c": "तत्रात्मा मानसो ब्रह्मा सर्वभूतेषु लोककृत्\n",
    "12180023a": "आत्मानं तं विजानीहि सर्वलोकहितात्मकम्\n",
    "12180023c": "तस्मिन्यः संश्रितो देहे ह्यब्बिन्दुरिव पुष्करे\n",
    "12180024a": "क्षेत्रज्ञं तं विजानीहि नित्यं लोकहितात्मकम्\n",
    "12180024c": "तमो रजश्च सत्त्वं च विद्धि जीवगुणानिमान्\n",
    "12180025a": "सचेतनं जीवगुणं वदन्ति; स चेष्टते चेष्टयते च सर्वम्\n",
    "12180025c": "ततः परं क्षेत्रविदं वदन्ति; प्रावर्तयद्यो भुवनानि सप्त\n",
    "12180026a": "न जीवनाशोऽस्ति हि देहभेदे; मिथ्यैतदाहुर्मृत इत्यबुद्धाः\n",
    "12180026c": "जीवस्तु देहान्तरितः प्रयाति; दशार्धतैवास्य शरीरभेदः\n",
    "12180027a": "एवं सर्वेषु भूतेषु गूढश्चरति संवृतः\n",
    "12180027c": "दृश्यते त्वग्र्यया बुद्ध्या सूक्ष्मया तत्त्वदर्शिभिः\n",
    "12180028a": "तं पूर्वापररात्रेषु युञ्जानः सततं बुधः\n",
    "12180028c": "लघ्वाहारो विशुद्धात्मा पश्यत्यात्मानमात्मनि\n",
    "12180029a": "चित्तस्य हि प्रसादेन हित्वा कर्म शुभाशुभम्\n",
    "12180029c": "प्रसन्नात्मात्मनि स्थित्वा सुखमक्षयमश्नुते\n",
    "12180030a": "मानसोऽग्निः शरीरेषु जीव इत्यभिधीयते\n",
    "12180030c": "सृष्टिः प्रजापतेरेषा भूताध्यात्मविनिश्चये\n",
    "12181001": "भृगुरुवाच\n",
    "12181001a": "असृजद्ब्राह्मणानेव पूर्वं ब्रह्मा प्रजापतिः\n",
    "12181001c": "आत्मतेजोभिनिर्वृत्तान्भास्कराग्निसमप्रभान्\n",
    "12181002a": "ततः सत्यं च धर्मं च तपो ब्रह्म च शाश्वतम्\n",
    "12181002c": "आचारं चैव शौचं च स्वर्गाय विदधे प्रभुः\n",
    "12181003a": "देवदानवगन्धर्वदैत्यासुरमहोरगाः\n",
    "12181003c": "यक्षराक्षसनागाश्च पिशाचा मनुजास्तथा\n",
    "12181004a": "ब्राह्मणाः क्षत्रिया वैश्याः शूद्राश्च द्विजसत्तम\n",
    "12181004c": "ये चान्ये भूतसंघानां संघास्तांश्चापि निर्ममे\n",
    "12181005a": "ब्राह्मणानां सितो वर्णः क्षत्रियाणां तु लोहितः\n",
    "12181005c": "वैश्यानां पीतको वर्णः शूद्राणामसितस्तथा\n",
    "12181006": "भरद्वाज उवाच\n",
    "12181006a": "चातुर्वर्ण्यस्य वर्णेन यदि वर्णो विभज्यते\n",
    "12181006c": "सर्वेषां खलु वर्णानां दृश्यते वर्णसंकरः\n",
    "12181007a": "कामः क्रोधो भयं लोभः शोकश्चिन्ता क्षुधा श्रमः\n",
    "12181007c": "सर्वेषां नः प्रभवति कस्माद्वर्णो विभज्यते\n",
    "12181008a": "स्वेदमूत्रपुरीषाणि श्लेष्मा पित्तं सशोणितम्\n",
    "12181008c": "तनुः क्षरति सर्वेषां कस्माद्वर्णो विभज्यते\n",
    "12181009a": "जङ्गमानामसंख्येयाः स्थावराणां च जातयः\n",
    "12181009c": "तेषां विविधवर्णानां कुतो वर्णविनिश्चयः\n",
    "12181010": "भृगुरुवाच\n",
    "12181010a": "न विशेषोऽस्ति वर्णानां सर्वं ब्राह्ममिदं जगत्\n",
    "12181010c": "ब्रह्मणा पूर्वसृष्टं हि कर्मभिर्वर्णतां गतम्\n",
    "12181011a": "कामभोगप्रियास्तीक्ष्णाः क्रोधनाः प्रियसाहसाः\n",
    "12181011c": "त्यक्तस्वधर्मा रक्ताङ्गास्ते द्विजाः क्षत्रतां गताः\n",
    "12181012a": "गोषु वृत्तिं समाधाय पीताः कृष्युपजीविनः\n",
    "12181012c": "स्वधर्मं नानुतिष्ठन्ति ते द्विजा वैश्यतां गताः\n",
    "12181013a": "हिंसानृतप्रिया लुब्धाः सर्वकर्मोपजीविनः\n",
    "12181013c": "कृष्णाः शौचपरिभ्रष्टास्ते द्विजाः शूद्रतां गताः\n",
    "12181014a": "इत्येतैः कर्मभिर्व्यस्ता द्विजा वर्णान्तरं गताः\n",
    "12181014c": "धर्मो यज्ञक्रिया चैषां नित्यं न प्रतिषिध्यते\n",
    "12181015a": "वर्णाश्चत्वार एते हि येषां ब्राह्मी सरस्वती\n",
    "12181015c": "विहिता ब्रह्मणा पूर्वं लोभात्त्वज्ञानतां गताः\n",
    "12181016a": "ब्राह्मणा धर्मतन्त्रस्थास्तपस्तेषां न नश्यति\n",
    "12181016c": "ब्रह्म धारयतां नित्यं व्रतानि नियमांस्तथा\n",
    "12181017a": "ब्रह्म चैतत्पुरा सृष्टं ये न जानन्त्यतद्विदः\n",
    "12181017c": "तेषां बहुविधास्त्वन्यास्तत्र तत्र हि जातयः\n",
    "12181018a": "पिशाचा राक्षसाः प्रेता बहुधा म्लेच्छजातयः\n",
    "12181018c": "प्रनष्टज्ञानविज्ञानाः स्वच्छन्दाचारचेष्टिताः\n",
    "12181019a": "प्रजा ब्राह्मणसंस्काराः स्वधर्मकृतनिश्चयाः\n",
    "12181019c": "ऋषिभिः स्वेन तपसा सृज्यन्ते चापरे परैः\n",
    "12181020a": "आदिदेवसमुद्भूता ब्रह्ममूलाक्षयाव्यया\n",
    "12181020c": "सा सृष्टिर्मानसी नाम धर्मतन्त्रपरायणा\n",
    "12182001": "भरद्वाज उवाच\n",
    "12182001a": "ब्राह्मणः केन भवति क्षत्रियो वा द्विजोत्तम\n",
    "12182001c": "वैश्यः शूद्रश्च विप्रर्षे तद्ब्रूहि वदतां वर\n",
    "12182002": "भृगुरुवाच\n",
    "12182002a": "जातकर्मादिभिर्यस्तु संस्कारैः संस्कृतः शुचिः\n",
    "12182002c": "वेदाध्ययनसंपन्नः षट्सु कर्मस्ववस्थितः\n",
    "12182003a": "शौचाचारस्थितः सम्यग्विघसाशी गुरुप्रियः\n",
    "12182003c": "नित्यव्रती सत्यपरः स वै ब्राह्मण उच्यते\n",
    "12182004a": "सत्यं दानं दमोऽद्रोह आनृशंस्यं क्षमा घृणा\n",
    "12182004c": "तपश्च दृश्यते यत्र स ब्राह्मण इति स्मृतः\n",
    "12182005a": "क्षत्रजं सेवते कर्म वेदाध्ययनसंमतः\n",
    "12182005c": "दानादानरतिर्यश्च स वै क्षत्रिय उच्यते\n",
    "12182006a": "कृषिगोरक्ष्यवाणिज्यं यो विशत्यनिशं शुचिः\n",
    "12182006c": "वेदाध्ययनसंपन्नः स वैश्य इति संज्ञितः\n",
    "12182007a": "सर्वभक्षरतिर्नित्यं सर्वकर्मकरोऽशुचिः\n",
    "12182007c": "त्यक्तवेदस्त्वनाचारः स वै शूद्र इति स्मृतः\n",
    "12182008a": "शूद्रे चैतद्भवेल्लक्ष्यं द्विजे चैतन्न विद्यते\n",
    "12182008c": "न वै शूद्रो भवेच्छूद्रो ब्राह्मणो न च ब्राह्मणः\n",
    "12182009a": "सर्वोपायैस्तु लोभस्य क्रोधस्य च विनिग्रहः\n",
    "12182009c": "एतत्पवित्रं ज्ञातव्यं तथा चैवात्मसंयमः\n",
    "12182010a": "नित्यं क्रोधात्तपो रक्षेच्छ्रियं रक्षेत मत्सरात्\n",
    "12182010c": "विद्यां मानावमानाभ्यामात्मानं तु प्रमादतः\n",
    "12182011a": "यस्य सर्वे समारम्भा निराशीर्बन्धनास्त्विह\n",
    "12182011c": "त्यागे यस्य हुतं सर्वं स त्यागी स च बुद्धिमान्\n",
    "12182012a": "अहिंस्रः सर्वभूतानां मैत्रायणगतश्चरेत्\n",
    "12182012c": "अविस्रम्भे न गन्तव्यं विस्रम्भे धारयेन्मनः\n",
    "12182013a": "परिग्रहान्परित्यज्य भवेद्बुद्ध्या जितेन्द्रियः\n",
    "12182013c": "अशोकं स्थानमातिष्ठेदिह चामुत्र चाभयम्\n",
    "12182014a": "तपोनित्येन दान्तेन मुनिना संयतात्मना\n",
    "12182014c": "अजितं जेतुकामेन भाव्यं सङ्गेष्वसङ्गिना\n",
    "12182015a": "इन्द्रियैर्गृह्यते यद्यत्तत्तद्व्यक्तमिति स्थितिः\n",
    "12182015c": "अव्यक्तमिति विज्ञेयं लिङ्गग्राह्यमतीन्द्रियम्\n",
    "12182016a": "मनः प्राणे निगृह्णीयात्प्राणं ब्रह्मणि धारयेत्\n",
    "12182016c": "निर्वाणादेव निर्वाणो न च किंचिद्विचिन्तयेत्\n",
    "12182016e": "सुखं वै ब्राह्मणो ब्रह्म स वै तेनाधिगच्छति\n",
    "12182017a": "शौचेन सततं युक्तस्तथाचारसमन्वितः\n",
    "12182017c": "सानुक्रोशश्च भूतेषु तद्द्विजातिषु लक्षणम्\n",
    "12183001": "भृगुरुवाच\n",
    "12183001a": "सत्यं ब्रह्म तपः सत्यं सत्यं सृजति च प्रजाः\n",
    "12183001c": "सत्येन धार्यते लोकः स्वर्गं सत्येन गच्छति\n",
    "12183002a": "अनृतं तमसो रूपं तमसा नीयते ह्यधः\n",
    "12183002c": "तमोग्रस्ता न पश्यन्ति प्रकाशं तमसावृतम्\n",
    "12183003a": "स्वर्गः प्रकाश इत्याहुर्नरकं तम एव च\n",
    "12183003c": "सत्यानृतात्तदुभयं प्राप्यते जगतीचरैः\n",
    "12183004a": "तत्र त्वेवंविधा वृत्तिर्लोके सत्यानृता भवेत्\n",
    "12183004c": "धर्माधर्मौ प्रकाशश्च तमो दुःखं सुखं तथा\n",
    "12183005A": "तत्र यत्सत्यं स धर्मो यो धर्मः स प्रकाशो यः प्रकाशस्तत्सुखमिति\n",
    "12183005B": "तत्र यदनृतं सोऽधर्मो योऽधर्मस्तत्तमो यत्तमस्तद्दुःखमिति\n",
    "12183006A": "अत्रोच्यते\n",
    "12183006a": "शारीरैर्मानसैर्दुःखैः सुखैश्चाप्यसुखोदयैः\n",
    "12183006c": "लोकसृष्टिं प्रपश्यन्तो न मुह्यन्ति विचक्षणाः\n",
    "12183007a": "तत्र दुःखविमोक्षार्थं प्रयतेत विचक्षणः\n",
    "12183007c": "सुखं ह्यनित्यं भूतानामिह लोके परत्र च\n",
    "12183008a": "राहुग्रस्तस्य सोमस्य यथा ज्योत्स्ना न भासते\n",
    "12183008c": "तथा तमोभिभूतानां भूतानां भ्रश्यते सुखम्\n",
    "12183009A": "तत्खलु द्विविधं सुखमुच्यते शारीरं मानसं च\n",
    "12183009B": "इह खल्वमुष्मिंश्च लोके सर्वारम्भप्रवृत्तयः सुखार्था अभिधीयन्ते\n",
    "12183009C": "न ह्यतस्त्रिवर्गफलं विशिष्टतरमस्ति\n",
    "12183009D": "स एष काम्यो गुणविशेषो धर्मार्थयोरारम्भस्तद्धेतुरस्योत्पत्तिः सुखप्रयोजना\n",
    "12183010": "भरद्वाज उवाच\n",
    "12183010A": "यदेतद्भवताभिहितं सुखानां परमाः स्त्रिय इति तन्न गृह्णीमः\n",
    "12183010B": "न ह्येषामृषीणां महति स्थितानामप्राप्य एष गुणविशेषो न चैनमभिलषन्ति\n",
    "12183010C": "श्रूयते च भगवांस्त्रिलोककृद्ब्रह्मा प्रभुरेकाकी तिष्ठति\n",
    "12183010D": "ब्रह्मचारी न कामसुखेष्वात्मानमवदधाति\n",
    "12183010E": "अपि च भगवान्विश्वेश्वर उमापतिः काममभिवर्तमानमनङ्गत्वेन शममनयत्\n",
    "12183010F": "तस्माद्ब्रूमो न महात्मभिरयं प्रतिगृहीतो न त्वेष तावद्विशिष्टो गुण इति नैतद्भगवतः प्रत्येमि\n",
    "12183010G": "भगवता तूक्तं सुखानां परमाः स्त्रिय इति\n",
    "12183010H": "लोकप्रवादोऽपि च भवति द्विविधः फलोदयः सुकृतात्सुखमवाप्यते दुष्कृताद्दुःखमिति\n",
    "12183010I": "अत्रोच्यताम्\n",
    "12183011": "भृगुरुवाच\n",
    "12183011A": "अनृतात्खलु तमः प्रादुर्भूतं तमोग्रस्ता अधर्ममेवानुवर्तन्ते न धर्मम्\n",
    "12183011B": "क्रोधलोभमोहमानानृतादिभिरवच्छन्ना न खल्वस्मिँल्लोके न चामुत्र सुखमाप्नुवन्ति\n",
    "12183011C": "विविधव्याधिगणोपतापैरवकीर्यन्ते\n",
    "12183011D": "वधबन्धरोगपरिक्लेशादिभिश्च क्षुत्पिपासाश्रमकृतैरुपतापैरुपतप्यन्ते\n",
    "12183011E": "चण्डवातात्युष्णातिशीतकृतैश्च प्रतिभयैः शारीरैर्दुःखैरुपतप्यन्ते\n",
    "12183011F": "बन्धुधनविनाशविप्रयोगकृतैश्च मानसैः शोकैरभिभूयन्ते जरामृत्युकृतैश्चान्यैरिति\n",
    "12183012A": "यस्त्वेतैः शारीरैर्मानसैर्दुःखैर्न स्पृश्यते स सुखं वेद\n",
    "12183012B": "न चैते दोषाः स्वर्गे प्रादुर्भवन्ति\n",
    "12183012C": "तत्र भवति खलु\n",
    "12183013a": "सुसुखः पवनः स्वर्गे गन्धश्च सुरभिस्तथा\n",
    "12183013c": "क्षुत्पिपासाश्रमो नास्ति न जरा न च पापकम्\n",
    "12183014a": "नित्यमेव सुखं स्वर्गे सुखं दुःखमिहोभयम्\n",
    "12183014c": "नरके दुःखमेवाहुः समं तु परमं पदम्\n",
    "12183015a": "पृथिवी सर्वभूतानां जनित्री तद्विधाः स्त्रियः\n",
    "12183015c": "पुमान्प्रजापतिस्तत्र शुक्रं तेजोमयं विदुः\n",
    "12183016a": "इत्येतल्लोकनिर्माणं ब्रह्मणा विहितं पुरा\n",
    "12183016c": "प्रजा विपरिवर्तन्ते स्वैः स्वैः कर्मभिरावृताः\n",
    "12184001": "भरद्वाज उवाच\n",
    "12184001a": "दानस्य किं फलं प्राहुर्धर्मस्य चरितस्य च\n",
    "12184001c": "तपसश्च सुतप्तस्य स्वाध्यायस्य हुतस्य च\n",
    "12184002": "भृगुरुवाच\n",
    "12184002a": "हुतेन शाम्यते पापं स्वाध्याये शान्तिरुत्तमा\n",
    "12184002c": "दानेन भोग इत्याहुस्तपसा सर्वमाप्नुयात्\n",
    "12184003a": "दानं तु द्विविधं प्राहुः परत्रार्थमिहैव च\n",
    "12184003c": "सद्भ्यो यद्दीयते किंचित्तत्परत्रोपतिष्ठति\n",
    "12184004a": "असत्सु दीयते यत्तु तद्दानमिह भुज्यते\n",
    "12184004c": "यादृशं दीयते दानं तादृशं फलमाप्यते\n",
    "12184005": "भरद्वाज उवाच\n",
    "12184005a": "किं कस्य धर्मचरणं किं वा धर्मस्य लक्षणम्\n",
    "12184005c": "धर्मः कतिविधो वापि तद्भवान्वक्तुमर्हति\n",
    "12184006": "भृगुरुवाच\n",
    "12184006a": "स्वधर्मचरणे युक्ता ये भवन्ति मनीषिणः\n",
    "12184006c": "तेषां धर्मफलावाप्तिर्योऽन्यथा स विमुह्यति\n",
    "12184007": "भरद्वाज उवाच\n",
    "12184007a": "यदेतच्चातुराश्रम्यं ब्रह्मर्षिविहितं पुरा\n",
    "12184007c": "तेषां स्वे स्वे य आचारास्तान्मे वक्तुमिहार्हसि\n",
    "12184008": "भृगुरुवाच\n",
    "12184008A": "पूर्वमेव भगवता लोकहितमनुतिष्ठता धर्मसंरक्षणार्थमाश्रमाश्चत्वारोऽभिनिर्दिष्टाः\n",
    "12184008B": "तत्र गुरुकुलवासमेव तावत्प्रथममाश्रममुदाहरन्ति\n",
    "12184008C": "सम्यगत्र शौचसंस्कारविनयनियमप्रणीतो विनीतात्मा उभे संध्ये भास्कराग्निदैवतान्युपस्थाय विहाय तन्द्रालस्ये गुरोरभिवादनवेदाभ्यासश्रवणपवित्रीकृतान्तरात्मा त्रिषवणमुपस्पृश्य ब्रह्मचर्याग्निपरिचरणगुरुशुश्रूषानित्यो भैक्षादिसर्वनिवेदितान्तरात्मा गुरुवचननिर्देशानुष्ठानाप्रतिकूलो गुरुप्रसादलब्धस्वाध्यायतत्परः स्यात्\n",
    "12184009A": "भवति चात्र श्लोकः\n",
    "12184009a": "गुरुं यस्तु समाराध्य द्विजो वेदमवाप्नुयात्\n",
    "12184009c": "तस्य स्वर्गफलावाप्तिः सिध्यते चास्य मानसम्\n",
    "12184010A": "गार्हस्थ्यं खलु द्वितीयमाश्रमं वदन्ति\n",
    "12184010B": "तस्य समुदाचारलक्षणं सर्वमनुव्याख्यास्यामः\n",
    "12184010C": "समावृत्तानां सदाराणां सहधर्मचर्याफलार्थिनां गृहाश्रमो विधीयते\n",
    "12184010D": "धर्मार्थकामावाप्तिर्ह्यत्र त्रिवर्गसाधनमवेक्ष्यागर्हितेन कर्मणा धनान्यादाय स्वाध्यायप्रकर्षोपलब्धेन ब्रह्मर्षिनिर्मितेन वा अद्रिसारगतेन वा हव्यनियमाभ्यासदैवतप्रसादोपलब्धेन वा धनेन गृहस्थो गार्हस्थ्यं प्रवर्तयेत्\n",
    "12184010E": "तद्धि सर्वाश्रमाणां मूलमुदाहरन्ति\n",
    "12184010F": "गुरुकुलवासिनः परिव्राजका ये चान्ये संकल्पितव्रतनियमधर्मानुष्ठायिनस्तेषामप्यत एव भिक्षाबलिसंविभागाः प्रवर्तन्ते\n",
    "12184011A": "वानप्रस्थानां द्रव्योपस्कार इति प्रायशः खल्वेते साधवः साधुपथ्यदर्शनाः स्वाध्यायप्रसङ्गिनस्तीर्थाभिगमनदेशदर्शनार्थं पृथिवीं पर्यटन्ति\n",
    "12184011B": "तेषां प्रत्युत्थानाभिवादनानसूयावाक्प्रदानसौमुख्यशक्त्यासनशयनाभ्यवहारसत्क्रियाश्चेति\n",
    "12184012A": "भवति चात्र श्लोकः\n",
    "12184012a": "अतिथिर्यस्य भग्नाशो गृहात्प्रतिनिवर्तते\n",
    "12184012c": "स दत्त्वा दुष्कृतं तस्मै पुण्यमादाय गच्छति\n",
    "12184013A": "अपि चात्र यज्ञक्रियाभिर्देवताः प्रीयन्ते निवापेन पितरो वेदाभ्यासश्रवणधारणेन ऋषयः\n",
    "12184013B": "अपत्योत्पादनेन प्रजापतिरिति\n",
    "12184014A": "श्लोकौ चात्र भवतः\n",
    "12184014a": "वत्सलाः सर्वभूतानां वाच्याः श्रोत्रसुखा गिरः\n",
    "12184014c": "परिवादोपघातौ च पारुष्यं चात्र गर्हितम्\n",
    "12184015a": "अवज्ञानमहंकारो दम्भश्चैव विगर्हितः\n",
    "12184015c": "अहिंसा सत्यमक्रोधः सर्वाश्रमगतं तपः\n",
    "12184016A": "अपि चात्र माल्याभरणवस्त्राभ्यङ्गगन्धोपभोगनृत्तगीतवादित्रश्रुतिसुखनयनाभिरामसंदर्शनानां प्राप्तिर्भक्ष्यभोज्यपेयलेह्यचोष्याणामभ्यवहार्याणां विविधानामुपभोगः स्वदारविहारसंतोषः कामसुखावाप्तिरिति\n",
    "12184017a": "त्रिवर्गगुणनिर्वृत्तिर्यस्य नित्यं गृहाश्रमे\n",
    "12184017c": "स सुखान्यनुभूयेह शिष्टानां गतिमाप्नुयात्\n",
    "12184018a": "उञ्छवृत्तिर्गृहस्थो यः स्वधर्मचरणे रतः\n",
    "12184018c": "त्यक्तकामसुखारम्भस्तस्य स्वर्गो न दुर्लभः\n",
    "12185001": "भृगुरुवाच\n",
    "12185001A": "वानप्रस्थाः खलु ऋषिधर्ममनुसरन्तः पुण्यानि तीर्थानि नदीप्रस्रवणानि सुविविक्तेष्वरण्येषु मृगमहिषवराहसृमरगजाकीर्णेषु तपस्यन्तोऽनुसंचरन्ति\n",
    "12185001B": "त्यक्तग्राम्यवस्त्राहारोपभोगा वन्यौषधिमूलफलपर्णपरिमितविचित्रनियताहाराः स्थानासनिनो भूमिपाषाणसिकताशर्करावालुकाभस्मशायिनः काशकुशचर्मवल्कलसंवृताङ्गाः केशश्मश्रुनखरोमधारिणो नियतकालोपस्पर्शना अस्कन्नहोमबलिकालानुष्ठायिनः समित्कुशकुसुमोपहारहोमार्जनलब्धविश्रामाः शीतोष्णपवननिष्टप्तविभिन्नसर्वत्वचो विविधनियमयोगचर्याविहितधर्मानुष्ठानहृतमांसशोणितास्त्वगस्थिभूता धृतिपराः सत्त्वयोगाच्छरीराण्युद्वहन्ति\n",
    "12185002a": "यस्त्वेतां नियतश्चर्यां ब्रह्मर्षिविहितां चरेत्\n",
    "12185002c": "स दहेदग्निवद्दोषाञ्जयेल्लोकांश्च दुर्जयान्\n",
    "12185003A": "परिव्राजकानां पुनराचारस्तद्यथा\n",
    "12185003B": "विमुच्याग्निधनकलत्रपरिबर्हसङ्गानात्मनः स्नेहपाशानवधूय परिव्रजन्ति समलोष्टाश्मकाञ्चनास्त्रिवर्गप्रवृत्तेष्वारम्भेष्वसक्तबुद्धयोऽरिमित्रोदासीनेषु तुल्यवृत्तयः स्थावरजरायुजाण्डजस्वेदजोद्भिज्जानां भूतानां वाङ्मनःकर्मभिरनभिद्रोहिणोऽनिकेताः पर्वतपुलिनवृक्षमूलदेवतायतनान्यनुचरन्तो वासार्थमुपेयुर्नगरं ग्रामं वा नगरे पञ्चरात्रिका ग्रामैकरात्रिकाः\n",
    "12185003C": "प्रविश्य च प्राणधारणमात्रार्थं द्विजातीनां भवनान्यसंकीर्णकर्मणामुपतिष्ठेयुः पात्रपतितायाचितभैक्षाः कामक्रोधदर्पमोहलोभकार्पण्यदम्भपरिवादाभिमानहिंसानिवृत्ता इति\n",
    "12185004A": "भवति चात्र श्लोकः\n",
    "12185004a": "अभयं सर्वभूतेभ्यो दत्त्वा चरति यो मुनिः\n",
    "12185004c": "न तस्य सर्वभूतेभ्यो भयमुत्पद्यते क्वचित्\n",
    "12185005a": "कृत्वाग्निहोत्रं स्वशरीरसंस्थं; शारीरमग्निं स्वमुखे जुहोति\n",
    "12185005c": "यो भैक्षचर्योपगतैर्हविर्भि;श्चिताग्निनां स व्यतियाति लोकान्\n",
    "12185006a": "मोक्षाश्रमं यः कुरुते यथोक्तं; शुचिः सुसंकल्पितबुद्धियुक्तः\n",
    "12185006c": "अनिन्धनं ज्योतिरिव प्रशान्तं; स ब्रह्मलोकं श्रयते द्विजातिः\n",
    "12185007": "भरद्वाज उवाच\n",
    "12185007a": "अस्माल्लोकात्परो लोकः श्रूयते नोपलभ्यते\n",
    "12185007c": "तमहं ज्ञातुमिच्छामि तद्भवान्वक्तुमर्हति\n",
    "12185008": "भृगुरुवाच\n",
    "12185008a": "उत्तरे हिमवत्पार्श्वे पुण्ये सर्वगुणान्विते\n",
    "12185008c": "पुण्यः क्षेम्यश्च काम्यश्च स वरो लोक उच्यते\n",
    "12185009a": "तत्र ह्यपापकर्माणः शुचयोऽत्यन्तनिर्मलाः\n",
    "12185009c": "लोभमोहपरित्यक्ता मानवा निरुपद्रवाः\n",
    "12185010a": "स स्वर्गसदृशो देशस्तत्र ह्युक्ताः शुभा गुणाः\n",
    "12185010c": "काले मृत्युः प्रभवति स्पृशन्ति व्याधयो न च\n",
    "12185011a": "न लोभः परदारेषु स्वदारनिरतो जनः\n",
    "12185011c": "न चान्योन्यवधस्तत्र द्रव्येषु न च विस्मयः\n",
    "12185011e": "परोक्षधर्मो नैवास्ति संदेहो नापि जायते\n",
    "12185012a": "कृतस्य तु फलं तत्र प्रत्यक्षमुपलभ्यते\n",
    "12185012c": "शय्यायानासनोपेताः प्रासादभवनाश्रयाः\n",
    "12185012e": "सर्वकामैर्वृताः केचिद्धेमाभरणभूषिताः\n",
    "12185013a": "प्राणधारणमात्रं तु केषांचिदुपपद्यते\n",
    "12185013c": "श्रमेण महता केचित्कुर्वन्ति प्राणधारणम्\n",
    "12185014a": "इह धर्मपराः केचित्केचिन्नैकृतिका नराः\n",
    "12185014c": "सुखिता दुःखिताः केचिन्निर्धना धनिनोऽपरे\n",
    "12185015a": "इह श्रमो भयं मोहः क्षुधा तीव्रा च जायते\n",
    "12185015c": "लोभश्चार्थकृतो नॄणां येन मुह्यन्ति पण्डिताः\n",
    "12185016a": "इह चिन्ता बहुविधा धर्माधर्मस्य कर्मणः\n",
    "12185016c": "यस्तद्वेदोभयं प्राज्ञः पाप्मना न स लिप्यते\n",
    "12185017a": "सोपधं निकृतिः स्तेयं परिवादोऽभ्यसूयता\n",
    "12185017c": "परोपघातो हिंसा च पैशुन्यमनृतं तथा\n",
    "12185018a": "एतानासेवते यस्तु तपस्तस्य प्रहीयते\n",
    "12185018c": "यस्त्वेतान्नाचरेद्विद्वांस्तपस्तस्याभिवर्धते\n",
    "12185019a": "कर्मभूमिरियं लोक इह कृत्वा शुभाशुभम्\n",
    "12185019c": "शुभैः शुभमवाप्नोति कृत्वाशुभमतोऽन्यथा\n",
    "12185020a": "इह प्रजापतिः पूर्वं देवाः सर्षिगणास्तथा\n",
    "12185020c": "इष्ट्वेष्टतपसः पूता ब्रह्मलोकमुपाश्रिताः\n",
    "12185021a": "उत्तरः पृथिवीभागः सर्वपुण्यतमः शुभः\n",
    "12185021c": "इहत्यास्तत्र जायन्ते ये वै पुण्यकृतो जनाः\n",
    "12185022a": "असत्कर्माणि कुर्वन्तस्तिर्यग्योनिषु चापरे\n",
    "12185022c": "क्षीणायुषस्तथैवान्ये नश्यन्ति पृथिवीतले\n",
    "12185023a": "अन्योन्यभक्षणे सक्ता लोभमोहसमन्विताः\n",
    "12185023c": "इहैव परिवर्तन्ते न ते यान्त्युत्तरां दिशम्\n",
    "12185024a": "ये गुरूनुपसेवन्ते नियता ब्रह्मचारिणः\n",
    "12185024c": "पन्थानं सर्वलोकानां ते जानन्ति मनीषिणः\n",
    "12185025a": "इत्युक्तोऽयं मया धर्मः संक्षेपाद्ब्रह्मनिर्मितः\n",
    "12185025c": "धर्माधर्मौ हि लोकस्य यो वै वेत्ति स बुद्धिमान्\n",
    "12185026": "भीष्म उवाच\n",
    "12185026a": "इत्युक्तो भृगुणा राजन्भरद्वाजः प्रतापवान्\n",
    "12185026c": "भृगुं परमधर्मात्मा विस्मितः प्रत्यपूजयत्\n",
    "12185027a": "एष ते प्रभवो राजञ्जगतः संप्रकीर्तितः\n",
    "12185027c": "निखिलेन महाप्राज्ञ किं भूयः श्रोतुमिच्छसि\n",
    "12186001": "युधिष्ठिर उवाच\n",
    "12186001a": "आचारस्य विधिं तात प्रोच्यमानं त्वयानघ\n",
    "12186001c": "श्रोतुमिच्छामि धर्मज्ञ सर्वज्ञो ह्यसि मे मतः\n",
    "12186002": "भीष्म उवाच\n",
    "12186002a": "दुराचारा दुर्विचेष्टा दुष्प्रज्ञाः प्रियसाहसाः\n",
    "12186002c": "असन्तो ह्यभिविख्याताः सन्तश्चाचारलक्षणाः\n",
    "12186003a": "पुरीषं यदि वा मूत्रं ये न कुर्वन्ति मानवाः\n",
    "12186003c": "राजमार्गे गवां मध्ये धान्यमध्ये च ते शुभाः\n",
    "12186004a": "शौचमावश्यकं कृत्वा देवतानां च तर्पणम्\n",
    "12186004c": "धर्ममाहुर्मनुष्याणामुपस्पृश्य नदीं तरेत्\n",
    "12186005a": "सूर्यं सदोपतिष्ठेत न स्वप्याद्भास्करोदये\n",
    "12186005c": "सायं प्रातर्जपन्संध्यां तिष्ठेत्पूर्वां तथापराम्\n",
    "12186006a": "पञ्चार्द्रो भोजनं कुर्यात्प्राङ्मुखो मौनमास्थितः\n",
    "12186006c": "न निन्देदन्नभक्ष्यांश्च स्वाद्वस्वादु च भक्षयेत्\n",
    "12186007a": "नार्द्रपाणिः समुत्तिष्ठेन्नार्द्रपादः स्वपेन्निशि\n",
    "12186007c": "देवर्षिनारदप्रोक्तमेतदाचारलक्षणम्\n",
    "12186008a": "शुचिकाममनड्वाहं देवगोष्ठं चतुष्पथम्\n",
    "12186008c": "ब्राह्मणं धार्मिकं चैव नित्यं कुर्यात्प्रदक्षिणम्\n",
    "12186009a": "अतिथीनां च सर्वेषां प्रेष्याणां स्वजनस्य च\n",
    "12186009c": "सामान्यं भोजनं भृत्यैः पुरुषस्य प्रशस्यते\n",
    "12186010a": "सायं प्रातर्मनुष्याणामशनं देवनिर्मितम्\n",
    "12186010c": "नान्तरा भोजनं दृष्टमुपवासी तथा भवेत्\n",
    "12186011a": "होमकाले तथा जुह्वन्नृतुकाले तथा व्रजन्\n",
    "12186011c": "अनन्यस्त्रीजनः प्राज्ञो ब्रह्मचारी तथा भवेत्\n",
    "12186012a": "अमृतं ब्राह्मणोच्छिष्टं जनन्या हृदयं कृतम्\n",
    "12186012c": "उपासीत जनः सत्यं सत्यं सन्त उपासते\n",
    "12186013a": "यजुषा संस्कृतं मांसं निवृत्तो मांसभक्षणात्\n",
    "12186013c": "न भक्षयेद्वृथामांसं पृष्ठमांसं च वर्जयेत्\n",
    "12186014a": "स्वदेशे परदेशे वा अतिथिं नोपवासयेत्\n",
    "12186014c": "काम्यं कर्मफलं लब्ध्वा गुरूणामुपपादयेत्\n",
    "12186015a": "गुरुभ्य आसनं देयं कर्तव्यं चाभिवादनम्\n",
    "12186015c": "गुरूनभ्यर्च्य युज्यन्ते आयुषा यशसा श्रिया\n",
    "12186016a": "नेक्षेतादित्यमुद्यन्तं न च नग्नां परस्त्रियम्\n",
    "12186016c": "मैथुनं समये धर्म्यं गुह्यं चैव समाचरेत्\n",
    "12186017a": "तीर्थानां हृदयं तीर्थं शुचीनां हृदयं शुचिः\n",
    "12186017c": "सर्वमार्यकृतं शौचं वालसंस्पर्शनानि च\n",
    "12186018a": "दर्शने दर्शने नित्यं सुखप्रश्नमुदाहरेत्\n",
    "12186018c": "सायं प्रातश्च विप्राणां प्रदिष्टमभिवादनम्\n",
    "12186019a": "देवगोष्ठे गवां मध्ये ब्राह्मणानां क्रियापथे\n",
    "12186019c": "स्वाध्याये भोजने चैव दक्षिणं पाणिमुद्धरेत्\n",
    "12186020a": "पण्यानां शोभनं पण्यं कृषीणां बाद्यते कृषिः\n",
    "12186020c": "बहुकारं च सस्यानां वाह्ये वाह्यं तथा गवाम्\n",
    "12186021a": "संपन्नं भोजने नित्यं पानीये तर्पणं तथा\n",
    "12186021c": "सुशृतं पायसे ब्रूयाद्यवाग्वां कृसरे तथा\n",
    "12186022a": "श्मश्रुकर्मणि संप्राप्ते क्षुते स्नानेऽथ भोजने\n",
    "12186022c": "व्याधितानां च सर्वेषामायुष्यमभिनन्दनम्\n",
    "12186023a": "प्रत्यादित्यं न मेहेत न पश्येदात्मनः शकृत्\n",
    "12186023c": "सुतस्त्रिया च शयनं सहभोज्यं च वर्जयेत्\n",
    "12186024a": "त्वंकारं नामधेयं च ज्येष्ठानां परिवर्जयेत्\n",
    "12186024c": "अवराणां समानानामुभयेषां न दुष्यति\n",
    "12186025a": "हृदयं पापवृत्तानां पापमाख्याति वैकृतम्\n",
    "12186025c": "ज्ञानपूर्वं विनश्यन्ति गूहमाना महाजने\n",
    "12186026a": "ज्ञानपूर्वं कृतं पापं छादयन्त्यबहुश्रुताः\n",
    "12186026c": "नैनं मनुष्याः पश्यन्ति पश्यन्ति त्रिदिवौकसः\n",
    "12186027a": "पापेन हि कृतं पापं पापमेवानुवर्तते\n",
    "12186027c": "धार्मिकेण कृतो धर्मः कर्तारमनुवर्तते\n",
    "12186028a": "पापं कृतं न स्मरतीह मूढो; विवर्तमानस्य तदेति कर्तुः\n",
    "12186028c": "राहुर्यथा चन्द्रमुपैति चापि; तथाबुधं पापमुपैति कर्म\n",
    "12186029a": "आशया संचितं द्रव्यं यत्काले नेह भुज्यते\n",
    "12186029c": "तद्बुधा न प्रशंसन्ति मरणं न प्रतीक्षते\n",
    "12186030a": "मानसं सर्वभूतानां धर्ममाहुर्मनीषिणः\n",
    "12186030c": "तस्मात्सर्वेषु भूतेषु मनसा शिवमाचरेत्\n",
    "12186031a": "एक एव चरेद्धर्मं नास्ति धर्मे सहायता\n",
    "12186031c": "केवलं विधिमासाद्य सहायः किं करिष्यति\n",
    "12186032a": "देवा योनिर्मनुष्याणां देवानाममृतं दिवि\n",
    "12186032c": "प्रेत्यभावे सुखं धर्माच्छश्वत्तैरुपभुज्यते\n",
    "12187001": "युधिष्ठिर उवाच\n",
    "12187001a": "अध्यात्मं नाम यदिदं पुरुषस्येह चिन्त्यते\n",
    "12187001c": "यदध्यात्मं यतश्चैतत्तन्मे ब्रूहि पितामह\n",
    "12187002": "भीष्म उवाच\n",
    "12187002a": "अध्यात्ममिति मां पार्थ यदेतदनुपृच्छसि\n",
    "12187002c": "तद्व्याख्यास्यामि ते तात श्रेयस्करतरं सुखम्\n",
    "12187003a": "यज्ज्ञात्वा पुरुषो लोके प्रीतिं सौख्यं च विन्दति\n",
    "12187003c": "फललाभश्च सद्यः स्यात्सर्वभूतहितं च तत्\n",
    "12187004a": "पृथिवी वायुराकाशमापो ज्योतिश्च पञ्चमम्\n",
    "12187004c": "महाभूतानि भूतानां सर्वेषां प्रभवाप्ययौ\n",
    "12187005a": "ततः सृष्टानि तत्रैव तानि यान्ति पुनः पुनः\n",
    "12187005c": "महाभूतानि भूतेषु सागरस्योर्मयो यथा\n",
    "12187006a": "प्रसार्य च यथाङ्गानि कूर्मः संहरते पुनः\n",
    "12187006c": "तद्वद्भूतानि भूतात्मा सृष्ट्वा संहरते पुनः\n",
    "12187007a": "महाभूतानि पञ्चैव सर्वभूतेषु भूतकृत्\n",
    "12187007c": "अकरोत्तेषु वैषम्यं तत्तु जीवोऽनु पश्यति\n",
    "12187008a": "शब्दः श्रोत्रं तथा खानि त्रयमाकाशयोनिजम्\n",
    "12187008c": "वायोस्त्वक्स्पर्शचेष्टाश्च वागित्येतच्चतुष्टयम्\n",
    "12187009a": "रूपं चक्षुस्तथा पक्तिस्त्रिविधं तेज उच्यते\n",
    "12187009c": "रसः क्लेदश्च जिह्वा च त्रयो जलगुणाः स्मृताः\n",
    "12187010a": "घ्रेयं घ्राणं शरीरं च ते तु भूमिगुणास्त्रयः\n",
    "12187010c": "महाभूतानि पञ्चैव षष्ठं तु मन उच्यते\n",
    "12187011a": "इन्द्रियाणि मनश्चैव विज्ञानान्यस्य भारत\n",
    "12187011c": "सप्तमी बुद्धिरित्याहुः क्षेत्रज्ञः पुनरष्टमः\n",
    "12187012a": "चक्षुरालोकनायैव संशयं कुरुते मनः\n",
    "12187012c": "बुद्धिरध्यवसायाय क्षेत्रज्ञः साक्षिवत्स्थितः\n",
    "12187013a": "ऊर्ध्वं पादतलाभ्यां यदर्वागूर्ध्वं च पश्यति\n",
    "12187013c": "एतेन सर्वमेवेदं विद्ध्यभिव्याप्तमन्तरम्\n",
    "12187014a": "पुरुषे चेन्द्रियाणीह वेदितव्यानि कृत्स्नशः\n",
    "12187014c": "तमो रजश्च सत्त्वं च विद्धि भावांस्तदाश्रयान्\n",
    "12187015a": "एतां बुद्ध्वा नरो बुद्ध्या भूतानामागतिं गतिम्\n",
    "12187015c": "समवेक्ष्य शनैश्चैव लभते शममुत्तमम्\n",
    "12187016a": "गुणान्नेनीयते बुद्धिर्बुद्धिरेवेन्द्रियाण्यपि\n",
    "12187016c": "मनःषष्ठानि सर्वाणि बुद्ध्यभावे कुतो गुणाः\n",
    "12187017a": "इति तन्मयमेवैतत्सर्वं स्थावरजङ्गमम्\n",
    "12187017c": "प्रलीयते चोद्भवति तस्मान्निर्दिश्यते तथा\n",
    "12187018a": "येन पश्यति तच्चक्षुः शृणोति श्रोत्रमुच्यते\n",
    "12187018c": "जिघ्रति घ्राणमित्याहू रसं जानाति जिह्वया\n",
    "12187019a": "त्वचा स्पृशति च स्पर्शान्बुद्धिर्विक्रियतेऽसकृत्\n",
    "12187019c": "येन संकल्पयत्यर्थं किंचिद्भवति तन्मनः\n",
    "12187020a": "अधिष्ठानानि बुद्धेर्हि पृथगर्थानि पञ्चधा\n",
    "12187020c": "पञ्चेन्द्रियाणि यान्याहुस्तान्यदृश्योऽधितिष्ठति\n",
    "12187021a": "पुरुषाधिष्ठिता बुद्धिस्त्रिषु भावेषु वर्तते\n",
    "12187021c": "कदाचिल्लभते प्रीतिं कदाचिदनुशोचति\n",
    "12187022a": "न सुखेन न दुःखेन कदाचिदपि वर्तते\n",
    "12187022c": "एवं नराणां मनसि त्रिषु भावेष्ववस्थिता\n",
    "12187023a": "सेयं भावात्मिका भावांस्त्रीनेतान्नातिवर्तते\n",
    "12187023c": "सरितां सागरो भर्ता महावेलामिवोर्मिमान्\n",
    "12187024a": "अतिभावगता बुद्धिर्भावे मनसि वर्तते\n",
    "12187024c": "प्रवर्तमानं हि रजस्तद्भावमनुवर्तते\n",
    "12187025a": "इन्द्रियाणि हि सर्वाणि प्रदर्शयति सा सदा\n",
    "12187025c": "प्रीतिः सत्त्वं रजः शोकस्तमो मोहश्च ते त्रयः\n",
    "12187026a": "ये ये च भावा लोकेऽस्मिन्सर्वेष्वेतेषु ते त्रिषु\n",
    "12187026c": "इति बुद्धिगतिः सर्वा व्याख्याता तव भारत\n",
    "12187027a": "इन्द्रियाणि च सर्वाणि विजेतव्यानि धीमता\n",
    "12187027c": "सत्त्वं रजस्तमश्चैव प्राणिनां संश्रिताः सदा\n",
    "12187028a": "त्रिविधा वेदना चैव सर्वसत्त्वेषु दृश्यते\n",
    "12187028c": "सात्त्विकी राजसी चैव तामसी चेति भारत\n",
    "12187029a": "सुखस्पर्शः सत्त्वगुणो दुःखस्पर्शो रजोगुणः\n",
    "12187029c": "तमोगुणेन संयुक्तौ भवतोऽव्यावहारिकौ\n",
    "12187030a": "तत्र यत्प्रीतिसंयुक्तं काये मनसि वा भवेत्\n",
    "12187030c": "वर्तते सात्त्विको भाव इत्यवेक्षेत तत्तदा\n",
    "12187031a": "अथ यद्दुःखसंयुक्तमतुष्टिकरमात्मनः\n",
    "12187031c": "प्रवृत्तं रज इत्येव तन्नसंरभ्य चिन्तयेत्\n",
    "12187032a": "अथ यन्मोहसंयुक्तमव्यक्तमिव यद्भवेत्\n",
    "12187032c": "अप्रतर्क्यमविज्ञेयं तमस्तदुपधारयेत्\n",
    "12187033a": "प्रहर्षः प्रीतिरानन्दः सुखं संशान्तचित्तता\n",
    "12187033c": "कथंचिदभिवर्तन्त इत्येते सात्त्विका गुणाः\n",
    "12187034a": "अतुष्टिः परितापश्च शोको लोभस्तथाक्षमा\n",
    "12187034c": "लिङ्गानि रजसस्तानि दृश्यन्ते हेत्वहेतुभिः\n",
    "12187035a": "अभिमानस्तथा मोहः प्रमादः स्वप्नतन्द्रिता\n",
    "12187035c": "कथंचिदभिवर्तन्ते विविधास्तामसा गुणाः\n",
    "12187036a": "दूरगं बहुधागामि प्रार्थनासंशयात्मकम्\n",
    "12187036c": "मनः सुनियतं यस्य स सुखी प्रेत्य चेह च\n",
    "12187037a": "सत्त्वक्षेत्रज्ञयोरेतदन्तरं पश्य सूक्ष्मयोः\n",
    "12187037c": "सृजते तु गुणानेक एको न सृजते गुणान्\n",
    "12187038a": "मशकोदुम्बरौ चापि संप्रयुक्तौ यथा सदा\n",
    "12187038c": "अन्योन्यमन्यौ च यथा संप्रयोगस्तथा तयोः\n",
    "12187039a": "पृथग्भूतौ प्रकृत्या तौ संप्रयुक्तौ च सर्वदा\n",
    "12187039c": "यथा मत्स्यो जलं चैव संप्रयुक्तौ तथैव तौ\n",
    "12187040a": "न गुणा विदुरात्मानं स गुणान्वेत्ति सर्वशः\n",
    "12187040c": "परिद्रष्टा गुणानां च संस्रष्टा मन्यते सदा\n",
    "12187041a": "इन्द्रियैस्तु प्रदीपार्थं कुरुते बुद्धिसप्तमैः\n",
    "12187041c": "निर्विचेष्टैरजानद्भिः परमात्मा प्रदीपवत्\n",
    "12187042a": "सृजते हि गुणान्सत्त्वं क्षेत्रज्ञः परिपश्यति\n",
    "12187042c": "संप्रयोगस्तयोरेष सत्त्वक्षेत्रज्ञयोर्ध्रुवः\n",
    "12187043a": "आश्रयो नास्ति सत्त्वस्य क्षेत्रज्ञस्य च कश्चन\n",
    "12187043c": "सत्त्वं मनः संसृजति न गुणान्वै कदाचन\n",
    "12187044a": "रश्मींस्तेषां स मनसा यदा सम्यङ्नियच्छति\n",
    "12187044c": "तदा प्रकाशतेऽस्यात्मा घटे दीपो ज्वलन्निव\n",
    "12187045a": "त्यक्त्वा यः प्राकृतं कर्म नित्यमात्मरतिर्मुनिः\n",
    "12187045c": "सर्वभूतात्मभूतः स्यात्स गच्छेत्परमां गतिम्\n",
    "12187046a": "यथा वारिचरः पक्षी लिप्यमानो न लिप्यते\n",
    "12187046c": "एवमेव कृतप्रज्ञो भूतेषु परिवर्तते\n",
    "12187047a": "एवंस्वभावमेवैतत्स्वबुद्ध्या विहरेन्नरः\n",
    "12187047c": "अशोचन्नप्रहृष्यंश्च चरेद्विगतमत्सरः\n",
    "12187048a": "स्वभावसिद्ध्या संसिद्धान्स नित्यं सृजते गुणान्\n",
    "12187048c": "ऊर्णनाभिर्यथा स्रष्टा विज्ञेयास्तन्तुवद्गुणाः\n",
    "12187049a": "प्रध्वस्ता न निवर्तन्ते निवृत्तिर्नोपलभ्यते\n",
    "12187049c": "प्रत्यक्षेण परोक्षं तदनुमानेन सिध्यति\n",
    "12187050a": "एवमेके व्यवस्यन्ति निवृत्तिरिति चापरे\n",
    "12187050c": "उभयं संप्रधार्यैतदध्यवस्येद्यथामति\n",
    "12187051a": "इतीमं हृदयग्रन्थिं बुद्धिभेदमयं दृढम्\n",
    "12187051c": "विमुच्य सुखमासीत न शोचेच्छिन्नसंशयः\n",
    "12187052a": "मलिनाः प्राप्नुयुः शुद्धिं यथा पूर्णां नदीं नराः\n",
    "12187052c": "अवगाह्य सुविद्वंसो विद्धि ज्ञानमिदं तथा\n",
    "12187053a": "महानदीं हि पारज्ञस्तप्यते न तरन्यथा\n",
    "12187053c": "एवं ये विदुरध्यात्मं कैवल्यं ज्ञानमुत्तमम्\n",
    "12187054a": "एतां बुद्ध्वा नरः सर्वां भूतानामागतिं गतिम्\n",
    "12187054c": "अवेक्ष्य च शनैर्बुद्ध्या लभते शं परं ततः\n",
    "12187055a": "त्रिवर्गो यस्य विदितः प्राग्ज्योतिः स विमुच्यते\n",
    "12187055c": "अन्विष्य मनसा युक्तस्तत्त्वदर्शी निरुत्सुकः\n",
    "12187056a": "न चात्मा शक्यते द्रष्टुमिन्द्रियेषु विभागशः\n",
    "12187056c": "तत्र तत्र विसृष्टेषु दुर्जयेष्वकृतात्मभिः\n",
    "12187057a": "एतद्बुद्ध्वा भवेद्बुद्धः किमन्यद्बुद्धलक्षणम्\n",
    "12187057c": "विज्ञाय तद्धि मन्यन्ते कृतकृत्या मनीषिणः\n",
    "12187058a": "न भवति विदुषां ततो भयं; यदविदुषां सुमहद्भयं भवेत्\n",
    "12187058c": "न हि गतिरधिकास्ति कस्यचि;त्सति हि गुणे प्रवदन्त्यतुल्यताम्\n",
    "12187059a": "यत्करोत्यनभिसंधिपूर्वकं; तच्च निर्णुदति यत्पुरा कृतम्\n",
    "12187059c": "नाप्रियं तदुभयं कुतः प्रियं; तस्य तज्जनयतीह कुर्वतः\n",
    "12187060a": "लोक आतुरजनान्विराविण;स्तत्तदेव बहु पश्य शोचतः\n",
    "12187060c": "तत्र पश्य कुशलानशोचतो; ये विदुस्तदुभयं पदं सदा\n",
    "12188001": "भीष्म उवाच\n",
    "12188001a": "हन्त वक्ष्यामि ते पार्थ ध्यानयोगं चतुर्विधम्\n",
    "12188001c": "यं ज्ञात्वा शाश्वतीं सिद्धिं गच्छन्ति परमर्षयः\n",
    "12188002a": "यथा स्वनुष्ठितं ध्यानं तथा कुर्वन्ति योगिनः\n",
    "12188002c": "महर्षयो ज्ञानतृप्ता निर्वाणगतमानसाः\n",
    "12188003a": "नावर्तन्ते पुनः पार्थ मुक्ताः संसारदोषतः\n",
    "12188003c": "जन्मदोषपरिक्षीणाः स्वभावे पर्यवस्थिताः\n",
    "12188004a": "निर्द्वंद्वा नित्यसत्त्वस्था विमुक्ता नित्यमाश्रिताः\n",
    "12188004c": "असङ्गीन्यविवादीनि मनःशान्तिकराणि च\n",
    "12188005a": "तत्र स्वाध्यायसंश्लिष्टमेकाग्रं धारयेन्मनः\n",
    "12188005c": "पिण्डीकृत्येन्द्रियग्राममासीनः काष्ठवन्मुनिः\n",
    "12188006a": "शब्दं न विन्देच्छ्रोत्रेण स्पर्शं त्वचा न वेदयेत्\n",
    "12188006c": "रूपं न चक्षुषा विद्याज्जिह्वया न रसांस्तथा\n",
    "12188007a": "घ्रेयाण्यपि च सर्वाणि जह्याद्ध्यानेन योगवित्\n",
    "12188007c": "पञ्चवर्गप्रमाथीनि नेच्छेच्चैतानि वीर्यवान्\n",
    "12188008a": "ततो मनसि संसज्य पञ्चवर्गं विचक्षणः\n",
    "12188008c": "समादध्यान्मनो भ्रान्तमिन्द्रियैः सह पञ्चभिः\n",
    "12188009a": "विसंचारि निरालम्बं पञ्चद्वारं चलाचलम्\n",
    "12188009c": "पूर्वे ध्यानपथे धीरः समादध्यान्मनोऽन्तरम्\n",
    "12188010a": "इन्द्रियाणि मनश्चैव यदा पिण्डीकरोत्ययम्\n",
    "12188010c": "एष ध्यानपथः पूर्वो मया समनुवर्णितः\n",
    "12188011a": "तस्य तत्पूर्वसंरुद्धं मनःषष्ठमनन्तरम्\n",
    "12188011c": "स्फुरिष्यति समुद्भ्रान्तं विद्युदम्बुधरे यथा\n",
    "12188012a": "जलबिन्दुर्यथा लोलः पर्णस्थः सर्वतश्चलः\n",
    "12188012c": "एवमेवास्य तच्चित्तं भवति ध्यानवर्त्मनि\n",
    "12188013a": "समाहितं क्षणं किंचिद्ध्यानवर्त्मनि तिष्ठति\n",
    "12188013c": "पुनर्वायुपथं भ्रान्तं मनो भवति वायुवत्\n",
    "12188014a": "अनिर्वेदो गतक्लेशो गततन्द्रीरमत्सरः\n",
    "12188014c": "समादध्यात्पुनश्चेतो ध्यानेन ध्यानयोगवित्\n",
    "12188015a": "विचारश्च वितर्कश्च विवेकश्चोपजायते\n",
    "12188015c": "मुनेः समादधानस्य प्रथमं ध्यानमादितः\n",
    "12188016a": "मनसा क्लिश्यमानस्तु समाधानं च कारयेत्\n",
    "12188016c": "न निर्वेदं मुनिर्गच्छेत्कुर्यादेवात्मनो हितम्\n",
    "12188017a": "पांसुभस्मकरीषाणां यथा वै राशयश्चिताः\n",
    "12188017c": "सहसा वारिणा सिक्ता न यान्ति परिभावनाम्\n",
    "12188018a": "किंचित्स्निग्धं यथा च स्याच्छुष्कचूर्णमभावितम्\n",
    "12188018c": "क्रमशस्तु शनैर्गच्छेत्सर्वं तत्परिभावनम्\n",
    "12188019a": "एवमेवेन्द्रियग्रामं शनैः संपरिभावयेत्\n",
    "12188019c": "संहरेत्क्रमशश्चैव स सम्यक्प्रशमिष्यति\n",
    "12188020a": "स्वयमेव मनश्चैव पञ्चवर्गश्च भारत\n",
    "12188020c": "पूर्वं ध्यानपथं प्राप्य नित्ययोगेन शाम्यति\n",
    "12188021a": "न तत्पुरुषकारेण न च दैवेन केनचित्\n",
    "12188021c": "सुखमेष्यति तत्तस्य यदेवं संयतात्मनः\n",
    "12188022a": "सुखेन तेन संयुक्तो रंस्यते ध्यानकर्मणि\n",
    "12188022c": "गच्छन्ति योगिनो ह्येवं निर्वाणं तन्निरामयम्\n",
    "12189001": "युधिष्ठिर उवाच\n",
    "12189001a": "चातुराश्रम्यमुक्तं ते राजधर्मास्तथैव च\n",
    "12189001c": "नानाश्रयाश्च बहव इतिहासाः पृथग्विधाः\n",
    "12189002a": "श्रुतास्त्वत्तः कथाश्चैव धर्मयुक्ता महामते\n",
    "12189002c": "संदेहोऽस्ति तु कश्चिन्मे तद्भवान्वक्तुमर्हति\n",
    "12189003a": "जापकानां फलावाप्तिं श्रोतुमिच्छामि भारत\n",
    "12189003c": "किं फलं जपतामुक्तं क्व वा तिष्ठन्ति जापकाः\n",
    "12189004a": "जपस्य च विधिं कृत्स्नं वक्तुमर्हसि मेऽनघ\n",
    "12189004c": "जापका इति किं चैतत्सांख्ययोगक्रियाविधिः\n",
    "12189005a": "किं यज्ञविधिरेवैष किमेतज्जप्यमुच्यते\n",
    "12189005c": "एतन्मे सर्वमाचक्ष्व सर्वज्ञो ह्यसि मे मतः\n",
    "12189006": "भीष्म उवाच\n",
    "12189006a": "अत्राप्युदाहरन्तीममितिहासं पुरातनम्\n",
    "12189006c": "यमस्य यत्पुरा वृत्तं कालस्य ब्राह्मणस्य च\n",
    "12189007a": "संन्यास एव वेदान्ते वर्तते जपनं प्रति\n",
    "12189007c": "वेदवादाभिनिर्वृत्ता शान्तिर्ब्रह्मण्यवस्थितौ\n",
    "12189007e": "मार्गौ तावप्युभावेतौ संश्रितौ न च संश्रितौ\n",
    "12189008a": "यथा संश्रूयते राजन्कारणं चात्र वक्ष्यते\n",
    "12189008c": "मनःसमाधिरत्रापि तथेन्द्रियजयः स्मृतः\n",
    "12189009a": "सत्यमग्निपरीचारो विविक्तानां च सेवनम्\n",
    "12189009c": "ध्यानं तपो दमः क्षान्तिरनसूया मिताशनम्\n",
    "12189010a": "विषयप्रतिसंहारो मितजल्पस्तथा शमः\n",
    "12189010c": "एष प्रवृत्तको धर्मो निवृत्तकमथो शृणु\n",
    "12189011a": "यथा निवर्तते कर्म जपतो ब्रह्मचारिणः\n",
    "12189011c": "एतत्सर्वमशेषेण यथोक्तं परिवर्जयेत्\n",
    "12189011e": "त्रिविधं मार्गमासाद्य व्यक्ताव्यक्तमनाश्रयम्\n",
    "12189012a": "कुशोच्चयनिषण्णः सन्कुशहस्तः कुशैः शिखी\n",
    "12189012c": "चीरैः परिवृतस्तस्मिन्मध्ये छन्नः कुशैस्तथा\n",
    "12189013a": "विषयेभ्यो नमस्कुर्याद्विषयान्न च भावयेत्\n",
    "12189013c": "साम्यमुत्पाद्य मनसो मनस्येव मनो दधत्\n",
    "12189014a": "तद्धिया ध्यायति ब्रह्म जपन्वै संहितां हिताम्\n",
    "12189014c": "संन्यस्यत्यथ वा तां वै समाधौ पर्यवस्थितः\n",
    "12189015a": "ध्यानमुत्पादयत्यत्र संहिताबलसंश्रयात्\n",
    "12189015c": "शुद्धात्मा तपसा दान्तो निवृत्तद्वेषकामवान्\n",
    "12189016a": "अरागमोहो निर्द्वंद्वो न शोचति न सज्जते\n",
    "12189016c": "न कर्ताकरणीयानां न कार्याणामिति स्थितिः\n",
    "12189017a": "न चाहंकारयोगेन मनः प्रस्थापयेत्क्वचित्\n",
    "12189017c": "न चात्मग्रहणे युक्तो नावमानी न चाक्रियः\n",
    "12189018a": "ध्यानक्रियापरो युक्तो ध्यानवान्ध्याननिश्चयः\n",
    "12189018c": "ध्याने समाधिमुत्पाद्य तदपि त्यजति क्रमात्\n",
    "12189019a": "स वै तस्यामवस्थायां सर्वत्यागकृतः सुखी\n",
    "12189019c": "निरीहस्त्यजति प्राणान्ब्राह्मीं संश्रयते तनुम्\n",
    "12189020a": "अथ वा नेच्छते तत्र ब्रह्मकायनिषेवणम्\n",
    "12189020c": "उत्क्रामति च मार्गस्थो नैव क्वचन जायते\n",
    "12189021a": "आत्मबुद्धिं समास्थाय शान्तीभूतो निरामयः\n",
    "12189021c": "अमृतं विरजःशुद्धमात्मानं प्रतिपद्यते\n",
    "12190001": "युधिष्ठिर उवाच\n",
    "12190001a": "गतीनामुत्तमा प्राप्तिः कथिता जापकेष्विह\n",
    "12190001c": "एकैवैषा गतिस्तेषामुत यान्त्यपरामपि\n",
    "12190002": "भीष्म उवाच\n",
    "12190002a": "शृणुष्वावहितो राजञ्जापकानां गतिं विभो\n",
    "12190002c": "यथा गच्छन्ति निरयमनेकं पुरुषर्षभ\n",
    "12190003a": "यथोक्तमेतत्पूर्वं यो नानुतिष्ठति जापकः\n",
    "12190003c": "एकदेशक्रियश्चात्र निरयं स निगच्छति\n",
    "12190004a": "अवज्ञानेन कुरुते न तुष्यति न शोचति\n",
    "12190004c": "ईदृशो जापको याति निरयं नात्र संशयः\n",
    "12190005a": "अहंकारकृतश्चैव सर्वे निरयगामिनः\n",
    "12190005c": "परावमानी पुरुषो भविता निरयोपगः\n",
    "12190006a": "अभिध्यापूर्वकं जप्यं कुरुते यश्च मोहितः\n",
    "12190006c": "यत्राभिध्यां स कुरुते तं वै निरयमृच्छति\n",
    "12190007a": "अथैश्वर्यप्रवृत्तः सञ्जापकस्तत्र रज्यते\n",
    "12190007c": "स एव निरयस्तस्य नासौ तस्मात्प्रमुच्यते\n",
    "12190008a": "रागेण जापको जप्यं कुरुते तत्र मोहितः\n",
    "12190008c": "यत्रास्य रागः पतति तत्र तत्रोपजायते\n",
    "12190009a": "दुर्बुद्धिरकृतप्रज्ञश्चले मनसि तिष्ठति\n",
    "12190009c": "चलामेव गतिं याति निरयं वाधिगच्छति\n",
    "12190010a": "अकृतप्रज्ञको बालो मोहं गच्छति जापकः\n",
    "12190010c": "स मोहान्निरयं याति तत्र गत्वानुशोचति\n",
    "12190011a": "दृढग्राही करोमीति जप्यं जपति जापकः\n",
    "12190011c": "न संपूर्णो न वा युक्तो निरयं सोऽधिगच्छति\n",
    "12190012": "युधिष्ठिर उवाच\n",
    "12190012a": "अनिमित्तं परं यत्तदव्यक्तं ब्रह्मणि स्थितम्\n",
    "12190012c": "सद्भूतो जापकः कस्मात्स शरीरमथाविशेत्\n",
    "12190013": "भीष्म उवाच\n",
    "12190013a": "दुष्प्रज्ञानेन निरया बहवः समुदाहृताः\n",
    "12190013c": "प्रशस्तं जापकत्वं च दोषाश्चैते तदात्मकाः\n",
    "12191001": "युधिष्ठिर उवाच\n",
    "12191001a": "कीदृशो जापको याति निरयं वर्णयस्व मे\n",
    "12191001c": "कौतूहलं हि मे जातं तद्भवान्वक्तुमर्हति\n",
    "12191002": "भीष्म उवाच\n",
    "12191002a": "धर्मस्यांशः प्रसूतोऽसि धर्मिष्ठोऽसि स्वभावतः\n",
    "12191002c": "धर्ममूलाश्रयं वाक्यं शृणुष्वावहितोऽनघ\n",
    "12191003a": "अमूनि यानि स्थानानि देवानां परमात्मनाम्\n",
    "12191003c": "नानासंस्थानवर्णानि नानारूपफलानि च\n",
    "12191004a": "दिव्यानि कामचारीणि विमानानि सभास्तथा\n",
    "12191004c": "आक्रीडा विविधा राजन्पद्मिन्यश्चामलोदकाः\n",
    "12191005a": "चतुर्णां लोकपालानां शुक्रस्याथ बृहस्पतेः\n",
    "12191005c": "मरुतां विश्वदेवानां साध्यानामश्विनोरपि\n",
    "12191006a": "रुद्रादित्यवसूनां च तथान्येषां दिवौकसाम्\n",
    "12191006c": "एते वै निरयास्तात स्थानस्य परमात्मनः\n",
    "12191007a": "अभयं चानिमित्तं च न च क्लेशभयावृतम्\n",
    "12191007c": "द्वाभ्यां मुक्तं त्रिभिर्मुक्तमष्टाभिस्त्रिभिरेव च\n",
    "12191008a": "चतुर्लक्षणवर्जं तु चतुष्कारणवर्जितम्\n",
    "12191008c": "अप्रहर्षमनानन्दमशोकं विगतक्लमम्\n",
    "12191009a": "कालः संपच्यते तत्र न कालस्तत्र वै प्रभुः\n",
    "12191009c": "स कालस्य प्रभू राजन्स्वर्गस्यापि तथेश्वरः\n",
    "12191010a": "आत्मकेवलतां प्राप्तस्तत्र गत्वा न शोचति\n",
    "12191010c": "ईदृशं परमं स्थानं निरयास्ते च तादृशाः\n",
    "12191011a": "एते ते निरयाः प्रोक्ताः सर्व एव यथातथम्\n",
    "12191011c": "तस्य स्थानवरस्येह सर्वे निरयसंज्ञिताः\n",
    "12192001": "युधिष्ठिर उवाच\n",
    "12192001a": "कालमृत्युयमानां च ब्राह्मणस्य च सत्तम\n",
    "12192001c": "विवादो व्याहृतः पूर्वं तद्भवान्वक्तुमर्हति\n",
    "12192002": "भीष्म उवाच\n",
    "12192002a": "अत्राप्युदाहरन्तीममितिहासं पुरातनम्\n",
    "12192002c": "इक्ष्वाकोः सूर्यपुत्रस्य यद्वृत्तं ब्राह्मणस्य च\n",
    "12192003a": "कालस्य मृत्योश्च तथा यद्वृत्तं तन्निबोध मे\n",
    "12192003c": "यथा स तेषां संवादो यस्मिन्स्थानेऽपि चाभवत्\n",
    "12192004a": "ब्राह्मणो जापकः कश्चिद्धर्मवृत्तो महायशाः\n",
    "12192004c": "षडङ्गविन्महाप्राज्ञः पैप्पलादिः स कौशिकः\n",
    "12192005a": "तस्यापरोक्षं विज्ञानं षडङ्गेषु तथैव च\n",
    "12192005c": "वेदेषु चैव निष्णातो हिमवत्पादसंश्रयः\n",
    "12192006a": "सोऽन्त्यं ब्राह्मं तपस्तेपे संहितां संयतो जपन्\n",
    "12192006c": "तस्य वर्षसहस्रं तु नियमेन तथा गतम्\n",
    "12192007a": "स देव्या दर्शितः साक्षात्प्रीतास्मीति तदा किल\n",
    "12192007c": "जप्यमावर्तयंस्तूष्णीं न च तां किंचिदब्रवीत्\n",
    "12192008a": "तस्यानुकम्पया देवी प्रीता समभवत्तदा\n",
    "12192008c": "वेदमाता ततस्तस्य तज्जप्यं समपूजयत्\n",
    "12192009a": "समाप्तजप्यस्तूत्थाय शिरसा पादयोस्तथा\n",
    "12192009c": "पपात देव्या धर्मात्मा वचनं चेदमब्रवीत्\n",
    "12192010a": "दिष्ट्या देवि प्रसन्ना त्वं दर्शनं चागता मम\n",
    "12192010c": "यदि वापि प्रसन्नासि जप्ये मे रमतां मनः\n",
    "12192011": "सावित्र्युवाच\n",
    "12192011a": "किं प्रार्थयसि विप्रर्षे किं चेष्टं करवाणि ते\n",
    "12192011c": "प्रब्रूहि जपतां श्रेष्ठ सर्वं तत्ते भविष्यति\n",
    "12192012": "भीष्म उवाच\n",
    "12192012a": "इत्युक्तः स तदा देव्या विप्रः प्रोवाच धर्मवित्\n",
    "12192012c": "जप्यं प्रति ममेच्छेयं वर्धत्विति पुनः पुनः\n",
    "12192013a": "मनसश्च समाधिर्मे वर्धेताहरहः शुभे\n",
    "12192013c": "तत्तथेति ततो देवी मधुरं प्रत्यभाषत\n",
    "12192014a": "इदं चैवापरं प्राह देवी तत्प्रियकाम्यया\n",
    "12192014c": "निरयं नैव यातासि यत्र याता द्विजर्षभाः\n",
    "12192015a": "यास्यसि ब्रह्मणः स्थानमनिमित्तमनिन्दितम्\n",
    "12192015c": "साधये भविता चैतद्यत्त्वयाहमिहार्थिता\n",
    "12192016a": "नियतो जप चैकाग्रो धर्मस्त्वां समुपैष्यति\n",
    "12192016c": "कालो मृत्युर्यमश्चैव समायास्यन्ति तेऽन्तिकम्\n",
    "12192016e": "भविता च विवादोऽत्र तव तेषां च धर्मतः\n",
    "12192017a": "एवमुक्त्वा भगवती जगाम भवनं स्वकम्\n",
    "12192017c": "ब्राह्मणोऽपि जपन्नास्ते दिव्यं वर्षशतं तदा\n",
    "12192018a": "समाप्ते नियमे तस्मिन्नथ विप्रस्य धीमतः\n",
    "12192018c": "साक्षात्प्रीतस्तदा धर्मो दर्शयामास तं द्विजम्\n",
    "12192019": "धर्म उवाच\n",
    "12192019a": "द्विजाते पश्य मां धर्ममहं त्वां द्रष्टुमागतः\n",
    "12192019c": "जप्यस्य च फलं यत्ते संप्राप्तं तच्च मे शृणु\n",
    "12192020a": "जिता लोकास्त्वया सर्वे ये दिव्या ये च मानुषाः\n",
    "12192020c": "देवानां निरयान्साधो सर्वानुत्क्रम्य यास्यसि\n",
    "12192021a": "प्राणत्यागं कुरु मुने गच्छ लोकान्यथेप्सितान्\n",
    "12192021c": "त्यक्त्वात्मनः शरीरं च ततो लोकानवाप्स्यसि\n",
    "12192022": "ब्राह्मण उवाच\n",
    "12192022a": "कृतं लोकैर्हि मे धर्म गच्छ च त्वं यथासुखम्\n",
    "12192022c": "बहुदुःखसुखं देहं नोत्सृजेयमहं विभो\n",
    "12192023": "धर्म उवाच\n",
    "12192023a": "अवश्यं भोः शरीरं ते त्यक्तव्यं मुनिपुंगव\n",
    "12192023c": "स्वर्ग आरोह्यतां विप्र किं वा ते रोचतेऽनघ\n",
    "12192024": "ब्राह्मण उवाच\n",
    "12192024a": "न रोचये स्वर्गवासं विना देहादहं विभो\n",
    "12192024c": "गच्छ धर्म न मे श्रद्धा स्वर्गं गन्तुं विनात्मना\n",
    "12192025": "धर्म उवाच\n",
    "12192025a": "अलं देहे मनः कृत्वा त्यक्त्वा देहं सुखी भव\n",
    "12192025c": "गच्छ लोकानरजसो यत्र गत्वा न शोचसि\n",
    "12192026": "ब्राह्मण उवाच\n",
    "12192026a": "रमे जपन्महाभाग कृतं लोकैः सनातनैः\n",
    "12192026c": "सशरीरेण गन्तव्यो मया स्वर्गो न वा विभो\n",
    "12192027": "धर्म उवाच\n",
    "12192027a": "यदि त्वं नेच्छसि त्यक्तुं शरीरं पश्य वै द्विज\n",
    "12192027c": "एष कालस्तथा मृत्युर्यमश्च त्वामुपागताः\n",
    "12192028": "भीष्म उवाच\n",
    "12192028a": "अथ वैवस्वतः कालो मृत्युश्च त्रितयं विभो\n",
    "12192028c": "ब्राह्मणं तं महाभागमुपागम्येदमब्रुवन्\n",
    "12192029a": "तपसोऽस्य सुतप्तस्य तथा सुचरितस्य च\n",
    "12192029c": "फलप्राप्तिस्तव श्रेष्ठा यमोऽहं त्वामुपब्रुवे\n",
    "12192030a": "यथावदस्य जप्यस्य फलं प्राप्तस्त्वमुत्तमम्\n",
    "12192030c": "कालस्ते स्वर्गमारोढुं कालोऽहं त्वामुपागतः\n",
    "12192031a": "मृत्युं मा विद्धि धर्मज्ञ रूपिणं स्वयमागतम्\n",
    "12192031c": "कालेन चोदितं विप्र त्वामितो नेतुमद्य वै\n",
    "12192032": "ब्राह्मण उवाच\n",
    "12192032a": "स्वागतं सूर्यपुत्राय कालाय च महात्मने\n",
    "12192032c": "मृत्यवे चाथ धर्माय किं कार्यं करवाणि वः\n",
    "12192033": "भीष्म उवाच\n",
    "12192033a": "अर्घ्यं पाद्यं च दत्त्वा स तेभ्यस्तत्र समागमे\n",
    "12192033c": "अब्रवीत्परमप्रीतः स्वशक्त्या किं करोमि वः\n",
    "12192034a": "तस्मिन्नेवाथ काले तु तीर्थयात्रामुपागतः\n",
    "12192034c": "इक्ष्वाकुरगमत्तत्र समेता यत्र ते विभो\n",
    "12192035a": "सर्वानेव तु राजर्षिः संपूज्याभिप्रणम्य च\n",
    "12192035c": "कुशलप्रश्नमकरोत्सर्वेषां राजसत्तमः\n",
    "12192036a": "तस्मै सोऽथासनं दत्त्वा पाद्यमर्घ्यं तथैव च\n",
    "12192036c": "अब्रवीद्ब्राह्मणो वाक्यं कृत्वा कुशलसंविदम्\n",
    "12192037a": "स्वागतं ते महाराज ब्रूहि यद्यदिहेच्छसि\n",
    "12192037c": "स्वशक्त्या किं करोमीह तद्भवान्प्रब्रवीतु मे\n",
    "12192038": "राजोवाच\n",
    "12192038a": "राजाहं ब्राह्मणश्च त्वं यदि षट्कर्मसंस्थितः\n",
    "12192038c": "ददामि वसु किंचित्ते प्रार्थितं तद्वदस्व मे\n",
    "12192039": "ब्राह्मण उवाच\n",
    "12192039a": "द्विविधा ब्राह्मणा राजन्धर्मश्च द्विविधः स्मृतः\n",
    "12192039c": "प्रवृत्तश्च निवृत्तश्च निवृत्तोऽस्मि प्रतिग्रहात्\n",
    "12192040a": "तेभ्यः प्रयच्छ दानानि ये प्रवृत्ता नराधिप\n",
    "12192040c": "अहं न प्रतिगृह्णामि किमिष्टं किं ददानि ते\n",
    "12192040e": "ब्रूहि त्वं नृपतिश्रेष्ठ तपसा साधयामि किम्\n",
    "12192041": "राजोवाच\n",
    "12192041a": "क्षत्रियोऽहं न जानामि देहीति वचनं क्वचित्\n",
    "12192041c": "प्रयच्छ युद्धमित्येवं वादिनः स्मो द्विजोत्तम\n",
    "12192042": "ब्राह्मण उवाच\n",
    "12192042a": "तुष्यसि त्वं स्वधर्मेण तथा तुष्टा वयं नृप\n",
    "12192042c": "अन्योन्यस्योत्तरं नास्ति यदिष्टं तत्समाचर\n",
    "12192043": "राजोवाच\n",
    "12192043a": "स्वशक्त्याहं ददानीति त्वया पूर्वं प्रभाषितम्\n",
    "12192043c": "याचे त्वां दीयतां मह्यं जप्यस्यास्य फलं द्विज\n",
    "12192044": "ब्राह्मण उवाच\n",
    "12192044a": "युद्धं मम सदा वाणी याचतीति विकत्थसे\n",
    "12192044c": "न च युद्धं मया सार्धं किमर्थं याचसे पुनः\n",
    "12192045": "राजोवाच\n",
    "12192045a": "वाग्वज्रा ब्राह्मणाः प्रोक्ताः क्षत्रिया बाहुजीविनः\n",
    "12192045c": "वाग्युद्धं तदिदं तीव्रं मम विप्र त्वया सह\n",
    "12192046": "ब्राह्मण उवाच\n",
    "12192046a": "सैवाद्यापि प्रतिज्ञा मे स्वशक्त्या किं प्रदीयताम्\n",
    "12192046c": "ब्रूहि दास्यामि राजेन्द्र विभवे सति माचिरम्\n",
    "12192047": "राजोवाच\n",
    "12192047a": "यत्तद्वर्षशतं पूर्णं जप्यं वै जपता त्वया\n",
    "12192047c": "फलं प्राप्तं तत्प्रयच्छ मम दित्सुर्भवान्यदि\n",
    "12192048": "ब्राह्मण उवाच\n",
    "12192048a": "परमं गृह्यतां तस्य फलं यज्जपितं मया\n",
    "12192048c": "अर्धं त्वमविचारेण फलं तस्य समाप्नुहि\n",
    "12192049a": "अथ वा सर्वमेवेह जप्यकं मामकं फलम्\n",
    "12192049c": "राजन्प्राप्नुहि कामं त्वं यदि सर्वमिहेच्छसि\n",
    "12192050": "राजोवाच\n",
    "12192050a": "कृतं सर्वेण भद्रं ते जप्यं यद्याचितं मया\n",
    "12192050c": "स्वस्ति तेऽस्तु गमिष्यामि किं च तस्य फलं वद\n",
    "12192051": "ब्राह्मण उवाच\n",
    "12192051a": "फलप्राप्तिं न जानामि दत्तं यज्जपितं मया\n",
    "12192051c": "अयं धर्मश्च कालश्च यमो मृत्युश्च साक्षिणः\n",
    "12192052": "राजोवाच\n",
    "12192052a": "अज्ञातमस्य धर्मस्य फलं मे किं करिष्यति\n",
    "12192052c": "प्राप्नोतु तत्फलं विप्रो नाहमिच्छे ससंशयम्\n",
    "12192053": "ब्राह्मण उवाच\n",
    "12192053a": "नाददेऽपरवक्तव्यं दत्तं वाचा फलं मया\n",
    "12192053c": "वाक्यं प्रमाणं राजर्षे ममापि तव चैव हि\n",
    "12192054a": "नाभिसंधिर्मया जप्ये कृतपूर्वः कथंचन\n",
    "12192054c": "जप्यस्य राजशार्दूल कथं ज्ञास्याम्यहं फलम्\n",
    "12192055a": "ददस्वेति त्वया चोक्तं ददामीति तथा मया\n",
    "12192055c": "न वाचं दूषयिष्यामि सत्यं रक्ष स्थिरो भव\n",
    "12192056a": "अथैवं वदतो मेऽद्य वचनं न करिष्यसि\n",
    "12192056c": "महानधर्मो भविता तव राजन्मृषाकृतः\n",
    "12192057a": "न युक्तं तु मृषा वाणी त्वया वक्तुमरिंदम\n",
    "12192057c": "तथा मयाप्यभ्यधिकं मृषा वक्तुं न शक्यते\n",
    "12192058a": "संश्रुतं च मया पूर्वं ददानीत्यविचारितम्\n",
    "12192058c": "तद्गृह्णीष्वाविचारेण यदि सत्ये स्थितो भवान्\n",
    "12192059a": "इहागम्य हि मां राजञ्जाप्यं फलमयाचिथाः\n",
    "12192059c": "तन्मन्निसृष्टं गृह्णीष्व भव सत्ये स्थिरोऽपि च\n",
    "12192060a": "नायं लोकोऽस्ति न परो न च पूर्वान्स तारयेत्\n",
    "12192060c": "कुत एवावरान्राजन्मृषावादपरायणः\n",
    "12192061a": "न यज्ञाध्ययने दानं नियमास्तारयन्ति हि\n",
    "12192061c": "तथा सत्यं परे लोके यथा वै पुरुषर्षभ\n",
    "12192062a": "तपांसि यानि चीर्णानि चरिष्यसि च यत्तपः\n",
    "12192062c": "समाः शतैः सहस्रैश्च तत्सत्यान्न विशिष्यते\n",
    "12192063a": "सत्यमेकाक्षरं ब्रह्म सत्यमेकाक्षरं तपः\n",
    "12192063c": "सत्यमेकाक्षरो यज्ञः सत्यमेकाक्षरं श्रुतम्\n",
    "12192064a": "सत्यं वेदेषु जागर्ति फलं सत्ये परं स्मृतम्\n",
    "12192064c": "सत्याद्धर्मो दमश्चैव सर्वं सत्ये प्रतिष्ठितम्\n",
    "12192065a": "सत्यं वेदास्तथाङ्गानि सत्यं यज्ञस्तथा विधिः\n",
    "12192065c": "व्रतचर्यास्तथा सत्यमोंकारः सत्यमेव च\n",
    "12192066a": "प्राणिनां जननं सत्यं सत्यं संततिरेव च\n",
    "12192066c": "सत्येन वायुरभ्येति सत्येन तपते रविः\n",
    "12192067a": "सत्येन चाग्निर्दहति स्वर्गः सत्ये प्रतिष्ठितः\n",
    "12192067c": "सत्यं यज्ञस्तपो वेदाः स्तोभा मन्त्राः सरस्वती\n",
    "12192068a": "तुलामारोपितो धर्मः सत्यं चैवेति नः श्रुतम्\n",
    "12192068c": "समां कक्षां धारयतो यतः सत्यं ततोऽधिकम्\n",
    "12192069a": "यतो धर्मस्ततः सत्यं सर्वं सत्येन वर्धते\n",
    "12192069c": "किमर्थमनृतं कर्म कर्तुं राजंस्त्वमिच्छसि\n",
    "12192070a": "सत्ये कुरु स्थिरं भावं मा राजन्ननृतं कृथाः\n",
    "12192070c": "कस्मात्त्वमनृतं वाक्यं देहीति कुरुषेऽशुभम्\n",
    "12192071a": "यदि जप्यफलं दत्तं मया नेषिष्यसे नृप\n",
    "12192071c": "स्वधर्मेभ्यः परिभ्रष्टो लोकाननुचरिष्यसि\n",
    "12192072a": "संश्रुत्य यो न दित्सेत याचित्वा यश्च नेच्छति\n",
    "12192072c": "उभावानृतिकावेतौ न मृषा कर्तुमर्हसि\n",
    "12192073": "राजोवाच\n",
    "12192073a": "योद्धव्यं रक्षितव्यं च क्षत्रधर्मः किल द्विज\n",
    "12192073c": "दातारः क्षत्रियाः प्रोक्ता गृह्णीयां भवतः कथम्\n",
    "12192074": "ब्राह्मण उवाच\n",
    "12192074a": "न छन्दयामि ते राजन्नापि ते गृहमाव्रजम्\n",
    "12192074c": "इहागम्य तु याचित्वा न गृह्णीषे पुनः कथम्\n",
    "12192075": "धर्म उवाच\n",
    "12192075a": "अविवादोऽस्तु युवयोर्वित्तं मां धर्ममागतम्\n",
    "12192075c": "द्विजो दानफलैर्युक्तो राजा सत्यफलेन च\n",
    "12192076": "स्वर्ग उवाच\n",
    "12192076a": "स्वर्गं मां विद्धि राजेन्द्र रूपिणं स्वयमागतम्\n",
    "12192076c": "अविवादोऽस्तु युवयोरुभौ तुल्यफलौ युवाम्\n",
    "12192077": "राजोवाच\n",
    "12192077a": "कृतं स्वर्गेण मे कार्यं गच्छ स्वर्ग यथासुखम्\n",
    "12192077c": "विप्रो यदीच्छते दातुं प्रतीच्छतु च मे धनम्\n",
    "12192078": "ब्राह्मण उवाच\n",
    "12192078a": "बाल्ये यदि स्यादज्ञानान्मया हस्तः प्रसारितः\n",
    "12192078c": "निवृत्तिलक्षणं धर्ममुपासे संहितां जपन्\n",
    "12192079a": "निवृत्तं मां चिरं राजन्विप्रं लोभयसे कथम्\n",
    "12192079c": "स्वेन कार्यं करिष्यामि त्वत्तो नेच्छे फलं नृप\n",
    "12192079e": "तपःस्वाध्यायशीलोऽहं निवृत्तश्च प्रतिग्रहात्\n",
    "12192080": "राजोवाच\n",
    "12192080a": "यदि विप्र निसृष्टं ते जप्यस्य फलमुत्तमम्\n",
    "12192080c": "आवयोर्यत्फलं किंचित्सहितं नौ तदस्त्विह\n",
    "12192081a": "द्विजाः प्रतिग्रहे युक्ता दातारो राजवंशजाः\n",
    "12192081c": "यदि धर्मः श्रुतो विप्र सहैव फलमस्तु नौ\n",
    "12192082a": "मा वा भूत्सहभोज्यं नौ मदीयं फलमाप्नुहि\n",
    "12192082c": "प्रतीच्छ मत्कृतं धर्मं यदि ते मय्यनुग्रहः\n",
    "12192083": "भीष्म उवाच\n",
    "12192083a": "ततो विकृतचेष्टौ द्वौ पुरुषौ समुपस्थितौ\n",
    "12192083c": "गृहीत्वान्योन्यमावेष्ट्य कुचेलावूचतुर्वचः\n",
    "12192084a": "न मे धारयसीत्येको धारयामीति चापरः\n",
    "12192084c": "इहास्ति नौ विवादोऽयमयं राजानुशासकः\n",
    "12192085a": "सत्यं ब्रवीम्यहमिदं न मे धारयते भवान्\n",
    "12192085c": "अनृतं वदसीह त्वमृणं ते धारयाम्यहम्\n",
    "12192086a": "तावुभौ भृशसंतप्तौ राजानमिदमूचतुः\n",
    "12192086c": "परीक्ष्यतां यथा स्याव नावामिह विगर्हितौ\n",
    "12192087": "विरूप उवाच\n",
    "12192087a": "धारयामि नरव्याघ्र विकृतस्येह गोः फलम्\n",
    "12192087c": "ददतश्च न गृह्णाति विकृतो मे महीपते\n",
    "12192088": "विकृत उवाच\n",
    "12192088a": "न मे धारयते किंचिद्विरूपोऽयं नराधिप\n",
    "12192088c": "मिथ्या ब्रवीत्ययं हि त्वा मिथ्याभासं नराधिप\n",
    "12192089": "राजोवाच\n",
    "12192089a": "विरूप किं धारयते भवानस्य वदस्व मे\n",
    "12192089c": "श्रुत्वा तथा करिष्यामीत्येवं मे धीयते मतिः\n",
    "12192090": "विरूप उवाच\n",
    "12192090a": "शृणुष्वावहितो राजन्यथैतद्धारयाम्यहम्\n",
    "12192090c": "विकृतस्यास्य राजर्षे निखिलेन नरर्षभ\n",
    "12192091a": "अनेन धर्मप्राप्त्यर्थं शुभा दत्ता पुरानघ\n",
    "12192091c": "धेनुर्विप्राय राजर्षे तपःस्वाध्यायशीलिने\n",
    "12192092a": "तस्याश्चायं मया राजन्फलमभ्येत्य याचितः\n",
    "12192092c": "विकृतेन च मे दत्तं विशूद्धेनान्तरात्मना\n",
    "12192093a": "ततो मे सुकृतं कर्म कृतमात्मविशुद्धये\n",
    "12192093c": "गावौ हि कपिले क्रीत्वा वत्सले बहुदोहने\n",
    "12192094a": "ते चोञ्छवृत्तये राजन्मया समपवर्जिते\n",
    "12192094c": "यथाविधि यथाश्रद्धं तदस्याहं पुनः प्रभो\n",
    "12192095a": "इहाद्य वै गृहीत्वा तत्प्रयच्छे द्विगुणं फलम्\n",
    "12192095c": "एकस्याः पुरुषव्याघ्र कः शुद्धः कोऽत्र दोषवान्\n",
    "12192096a": "एवं विवदमानौ स्वस्त्वामिहाभ्यागतौ नृप\n",
    "12192096c": "कुरु धर्ममधर्मं वा विनये नौ समाधय\n",
    "12192097a": "यदि नेच्छति मे दानं यथा दत्तमनेन वै\n",
    "12192097c": "भवानत्र स्थिरो भूत्वा मार्गे स्थापयतु प्रभुः\n",
    "12192098": "राजोवाच\n",
    "12192098a": "दीयमानं न गृह्णासि ऋणं कस्मात्त्वमद्य वै\n",
    "12192098c": "यथैव तेऽभ्यनुज्ञातं तथा गृह्णीष्व माचिरम्\n",
    "12192099": "विकृत उवाच\n",
    "12192099a": "दीयतामित्यनेनोक्तं ददानीति तथा मया\n",
    "12192099c": "नायं मे धारयत्यत्र गम्यतां यत्र वाञ्छति\n",
    "12192100": "राजोवाच\n",
    "12192100a": "ददतोऽस्य न गृह्णासि विषमं प्रतिभाति मे\n",
    "12192100c": "दण्ड्यो हि त्वं मम मतो नास्त्यत्र खलु संशयः\n",
    "12192101": "विकृत उवाच\n",
    "12192101a": "मयास्य दत्तं राजर्षे गृह्णीयां तत्कथं पुनः\n",
    "12192101c": "काममत्रापराधो मे दण्ड्यमाज्ञापय प्रभो\n",
    "12192102": "विरूप उवाच\n",
    "12192102a": "दीयमानं यदि मया नेषिष्यसि कथंचन\n",
    "12192102c": "नियंस्यति त्वा नृपतिरयं धर्मानुशासकः\n",
    "12192103": "विकृत उवाच\n",
    "12192103a": "स्वं मया याचितेनेह दत्तं कथमिहाद्य तत्\n",
    "12192103c": "गृह्णीयां गच्छतु भवानभ्यनुज्ञां ददानि ते\n",
    "12192104": "ब्राह्मण उवाच\n",
    "12192104a": "श्रुतमेतत्त्वया राजन्ननयोः कथितं द्वयोः\n",
    "12192104c": "प्रतिज्ञातं मया यत्ते तद्गृहाणाविचारितम्\n",
    "12192105": "राजोवाच\n",
    "12192105a": "प्रस्तुतं सुमहत्कार्यमावयोर्गह्वरं यथा\n",
    "12192105c": "जापकस्य दृढीकारः कथमेतद्भविष्यति\n",
    "12192106a": "यदि तावन्न गृह्णामि ब्राह्मणेनापवर्जितम्\n",
    "12192106c": "कथं न लिप्येयमहं दोषेण महताद्य वै\n",
    "12192107": "भीष्म उवाच\n",
    "12192107a": "तौ चोवाच स राजर्षिः कृतकार्यौ गमिष्यथः\n",
    "12192107c": "नेदानीं मामिहासाद्य राजधर्मो भवेन्मृषा\n",
    "12192108a": "स्वधर्मः परिपाल्यश्च राज्ञामेष विनिश्चयः\n",
    "12192108c": "विप्रधर्मश्च सुगुरुर्मामनात्मानमाविशत्\n",
    "12192109": "ब्राह्मण उवाच\n",
    "12192109a": "गृहाण धारयेऽहं ते याचितं ते श्रुतं मया\n",
    "12192109c": "न चेद्ग्रहीष्यसे राजञ्शपिष्ये त्वां न संशयः\n",
    "12192110": "राजोवाच\n",
    "12192110a": "धिग्राजधर्मं यस्यायं कार्यस्येह विनिश्चयः\n",
    "12192110c": "इत्यर्थं मे ग्रहीतव्यं कथं तुल्यं भवेदिति\n",
    "12192111a": "एष पाणिरपूर्वं भो निक्षेपार्थं प्रसारितः\n",
    "12192111c": "यन्मे धारयसे विप्र तदिदानीं प्रदीयताम्\n",
    "12192112": "ब्राह्मण उवाच\n",
    "12192112a": "संहितां जपता यावान्मया कश्चिद्गुणः कृतः\n",
    "12192112c": "तत्सर्वं प्रतिगृह्णीष्व यदि किंचिदिहास्ति मे\n",
    "12192113": "राजोवाच\n",
    "12192113a": "जलमेतन्निपतितं मम पाणौ द्विजोत्तम\n",
    "12192113c": "सममस्तु सहैवास्तु प्रतिगृह्णातु वै भवान्\n",
    "12192114": "विरूप उवाच\n",
    "12192114a": "कामक्रोधौ विद्धि नौ त्वमावाभ्यां कारितो भवान्\n",
    "12192114c": "समेति च यदुक्तं ते समा लोकास्तवास्य च\n",
    "12192115a": "नायं धारयते किंचिज्जिज्ञासा त्वत्कृते कृता\n",
    "12192115c": "कालो धर्मस्तथा मृत्युः कामक्रोधौ तथा युवाम्\n",
    "12192116a": "सर्वमन्योन्यनिकषे निघृष्टं पश्यतस्तव\n",
    "12192116c": "गच्छ लोकाञ्जितान्स्वेन कर्मणा यत्र वाञ्छसि\n",
    "12192117": "भीष्म उवाच\n",
    "12192117a": "जापकानां फलावाप्तिर्मया ते संप्रकीर्तिता\n",
    "12192117c": "गतिः स्थानं च लोकाश्च जापकेन यथा जिताः\n",
    "12192118a": "प्रयाति संहिताध्यायी ब्रह्माणं परमेष्ठिनम्\n",
    "12192118c": "अथ वाग्निं समायाति सूर्यमाविशतेऽपि वा\n",
    "12192119a": "स तैजसेन भावेन यदि तत्राश्नुते रतिम्\n",
    "12192119c": "गुणांस्तेषां समादत्ते रागेण प्रतिमोहितः\n",
    "12192120a": "एवं सोमे तथा वायौ भूम्याकाशशरीरगः\n",
    "12192120c": "सरागस्तत्र वसति गुणांस्तेषां समाचरन्\n",
    "12192121a": "अथ तत्र विरागी स गच्छति त्वथ संशयम्\n",
    "12192121c": "परमव्ययमिच्छन्स तमेवाविशते पुनः\n",
    "12192122a": "अमृताच्चामृतं प्राप्तः शीतीभूतो निरात्मवान्\n",
    "12192122c": "ब्रह्मभूतः स निर्द्वंद्वः सुखी शान्तो निरामयः\n",
    "12192123a": "ब्रह्मस्थानमनावर्तमेकमक्षरसंज्ञकम्\n",
    "12192123c": "अदुःखमजरं शान्तं स्थानं तत्प्रतिपद्यते\n",
    "12192124a": "चतुर्भिर्लक्षणैर्हीनं तथा षड्भिः सषोडशैः\n",
    "12192124c": "पुरुषं समतिक्रम्य आकाशं प्रतिपद्यते\n",
    "12192125a": "अथ वेच्छति रागात्मा सर्वं तदधितिष्ठति\n",
    "12192125c": "यच्च प्रार्थयते तच्च मनसा प्रतिपद्यते\n",
    "12192126a": "अथ वा वीक्षते लोकान्सर्वान्निरयसंस्थितान्\n",
    "12192126c": "निःस्पृहः सर्वतो मुक्तस्तत्रैव रमते सुखी\n",
    "12192127a": "एवमेषा महाराज जापकस्य गतिर्यथा\n",
    "12192127c": "एतत्ते सर्वमाख्यातं किं भूयः श्रोतुमिच्छसि\n",
    "12193001": "युधिष्ठिर उवाच\n",
    "12193001a": "किमुत्तरं तदा तौ स्म चक्रतुस्तेन भाषिते\n",
    "12193001c": "ब्राह्मणो वाथ वा राजा तन्मे ब्रूहि पितामह\n",
    "12193002a": "अथ वा तौ गतौ तत्र यदेतत्कीर्तितं त्वया\n",
    "12193002c": "संवादो वा तयोः कोऽभूत्किं वा तौ तत्र चक्रतुः\n",
    "12193003": "भीष्म उवाच\n",
    "12193003a": "तथेत्येवं प्रतिश्रुत्य धर्मं संपूज्य चाभिभो\n",
    "12193003c": "यमं कालं च मृत्युं च स्वर्गं संपूज्य चार्हतः\n",
    "12193004a": "पूर्वं ये चापरे तत्र समेता ब्राह्मणर्षभाः\n",
    "12193004c": "सर्वान्संपूज्य शिरसा राजानं सोऽब्रवीद्वचः\n",
    "12193005a": "फलेनानेन संयुक्तो राजर्षे गच्छ पुण्यताम्\n",
    "12193005c": "भवता चाभ्यनुज्ञातो जपेयं भूय एव हि\n",
    "12193006a": "वरश्च मम पूर्वं हि देव्या दत्तो महाबल\n",
    "12193006c": "श्रद्धा ते जपतो नित्यं भवितेति विशां पते\n",
    "12193007": "राजोवाच\n",
    "12193007a": "यद्येवमफला सिद्धिः श्रद्धा च जपितुं तव\n",
    "12193007c": "गच्छ विप्र मया सार्धं जापकं फलमाप्नुहि\n",
    "12193008": "ब्राह्मण उवाच\n",
    "12193008a": "कृतः प्रयत्नः सुमहान्सर्वेषां संनिधाविह\n",
    "12193008c": "सह तुल्यफलौ चावां गच्छावो यत्र नौ गतिः\n",
    "12193009": "भीष्म उवाच\n",
    "12193009a": "व्यवसायं तयोस्तत्र विदित्वा त्रिदशेश्वरः\n",
    "12193009c": "सह देवैरुपययौ लोकपालैस्तथैव च\n",
    "12193010a": "साध्या विश्वेऽथ मरुतो ज्योतींषि सुमहान्ति च\n",
    "12193010c": "नद्यः शैलाः समुद्राश्च तीर्थानि विविधानि च\n",
    "12193011a": "तपांसि संयोगविधिर्वेदाः स्तोभाः सरस्वती\n",
    "12193011c": "नारदः पर्वतश्चैव विश्वावसुर्हहा हुहूः\n",
    "12193012a": "गन्धर्वश्चित्रसेनश्च परिवारगणैर्युतः\n",
    "12193012c": "नागाः सिद्धाश्च मुनयो देवदेवः प्रजापतिः\n",
    "12193012e": "विष्णुः सहस्रशीर्षश्च देवोऽचिन्त्यः समागमत्\n",
    "12193013a": "अवाद्यन्तान्तरिक्षे च भेर्यस्तूर्याणि चाभिभो\n",
    "12193013c": "पुष्पवर्षाणि दिव्यानि तत्र तेषां महात्मनाम्\n",
    "12193013e": "ननृतुश्चाप्सरःसंघास्तत्र तत्र समन्ततः\n",
    "12193014a": "अथ स्वर्गस्तथा रूपी ब्राह्मणं वाक्यमब्रवीत्\n",
    "12193014c": "संसिद्धस्त्वं महाभाग त्वं च सिद्धस्तथा नृप\n",
    "12193015a": "अथ तौ सहितौ राजन्नन्योन्येन विधानतः\n",
    "12193015c": "विषयप्रतिसंहारमुभावेव प्रचक्रतुः\n",
    "12193016a": "प्राणापानौ तथोदानं समानं व्यानमेव च\n",
    "12193016c": "एवं तान्मनसि स्थाप्य दधतुः प्राणयोर्मनः\n",
    "12193017a": "उपस्थितकृतौ तत्र नासिकाग्रमधो भ्रुवौ\n",
    "12193017c": "कुङ्कुण्यां चैव मनसा शनैर्धारयतः स्म तौ\n",
    "12193018a": "निश्चेष्टाभ्यां शरीराभ्यां स्थिरदृष्टी समाहितौ\n",
    "12193018c": "जितासनौ तथाधाय मूर्धन्यात्मानमेव च\n",
    "12193019a": "तालुदेशमथोद्दाल्य ब्राह्मणस्य महात्मनः\n",
    "12193019c": "ज्योतिर्ज्वाला सुमहती जगाम त्रिदिवं तदा\n",
    "12193020a": "हाहाकारस्ततो दिक्षु सर्वासु सुमहानभूत्\n",
    "12193020c": "तज्ज्योतिः स्तूयमानं स्म ब्रह्माणं प्राविशत्तदा\n",
    "12193021a": "ततः स्वागतमित्याह तत्तेजः स पितामहः\n",
    "12193021c": "प्रादेशमात्रं पुरुषं प्रत्युद्गम्य विशां पते\n",
    "12193022a": "भूयश्चैवापरं प्राह वचनं मधुरं स्म सः\n",
    "12193022c": "जापकैस्तुल्यफलता योगानां नात्र संशयः\n",
    "12193023a": "योगस्य तावदेतेभ्यः फलं प्रत्यक्षदर्शनम्\n",
    "12193023c": "जापकानां विशिष्टं तु प्रत्युत्थानं समाधिकम्\n",
    "12193024a": "उष्यतां मयि चेत्युक्त्वाचेतयत्स ततः पुनः\n",
    "12193024c": "अथास्य प्रविवेशास्यं ब्राह्मणो विगतज्वरः\n",
    "12193025a": "राजाप्येतेन विधिना भगवन्तं पितामहम्\n",
    "12193025c": "यथैव द्विजशार्दूलस्तथैव प्राविशत्तदा\n",
    "12193026a": "स्वयंभुवमथो देवा अभिवाद्य ततोऽब्रुवन्\n",
    "12193026c": "जापकार्थमयं यत्नस्तदर्थं वयमागताः\n",
    "12193027a": "कृतपूजाविमौ तुल्यं त्वया तुल्यफलाविमौ\n",
    "12193027c": "योगजापकयोर्दृष्टं फलं सुमहदद्य वै\n",
    "12193027e": "सर्वाँल्लोकानतीत्यैतौ गच्छेतां यत्र वाञ्छितम्\n",
    "12193028": "ब्रह्मोवाच\n",
    "12193028a": "महास्मृतिं पठेद्यस्तु तथैवानुस्मृतिं शुभाम्\n",
    "12193028c": "तावप्येतेन विधिना गच्छेतां मत्सलोकताम्\n",
    "12193029a": "यश्च योगे भवेद्भक्तः सोऽपि नास्त्यत्र संशयः\n",
    "12193029c": "विधिनानेन देहान्ते मम लोकानवाप्नुयात्\n",
    "12193029e": "गम्यतां साधयिष्यामि यथास्थानानि सिद्धये\n",
    "12193030": "भीष्म उवाच\n",
    "12193030a": "इत्युक्त्वा स तदा देवस्तत्रैवान्तरधीयत\n",
    "12193030c": "आमन्त्र्य तं ततो देवा ययुः स्वं स्वं निवेशनम्\n",
    "12193031a": "ते च सर्वे महात्मानो धर्मं सत्कृत्य तत्र वै\n",
    "12193031c": "पृष्ठतोऽनुययू राजन्सर्वे सुप्रीतमानसाः\n",
    "12193032a": "एतत्फलं जापकानां गतिश्चैव प्रकीर्तिता\n",
    "12193032c": "यथाश्रुतं महाराज किं भूयः श्रोतुमिच्छसि\n",
    "12194001": "युधिष्ठिर उवाच\n",
    "12194001a": "किं फलं ज्ञानयोगस्य वेदानां नियमस्य च\n",
    "12194001c": "भूतात्मा वा कथं ज्ञेयस्तन्मे ब्रूहि पितामह\n",
    "12194002": "भीष्म उवाच\n",
    "12194002a": "अत्राप्युदाहरन्तीममितिहासं पुरातनम्\n",
    "12194002c": "मनोः प्रजापतेर्वादं महर्षेश्च बृहस्पतेः\n",
    "12194003a": "प्रजापतिं श्रेष्ठतमं पृथिव्यां; देवर्षिसंघप्रवरो महर्षिः\n",
    "12194003c": "बृहस्पतिः प्रश्नमिमं पुराणं; पप्रच्छ शिष्योऽथ गुरुं प्रणम्य\n",
    "12194004a": "यत्कारणं मन्त्रविधिः प्रवृत्तो; ज्ञाने फलं यत्प्रवदन्ति विप्राः\n",
    "12194004c": "यन्मन्त्रशब्दैरकृतप्रकाशं; तदुच्यतां मे भगवन्यथावत्\n",
    "12194005a": "यदर्थशास्त्रागममन्त्रविद्भि;र्यज्ञैरनेकैर्वरगोप्रदानैः\n",
    "12194005c": "फलं महद्भिर्यदुपास्यते च; तत्किं कथं वा भविता क्व वा तत्\n",
    "12194006a": "मही महीजाः पवनोऽन्तरिक्षं; जलौकसश्चैव जलं दिवं च\n",
    "12194006c": "दिवौकसश्चैव यतः प्रसूता;स्तदुच्यतां मे भगवन्पुराणम्\n",
    "12194007a": "ज्ञानं यतः प्रार्थयते नरो वै; ततस्तदर्था भवति प्रवृत्तिः\n",
    "12194007c": "न चाप्यहं वेद परं पुराणं; मिथ्याप्रवृत्तिं च कथं नु कुर्याम्\n",
    "12194008a": "ऋक्सामसंघांश्च यजूंषि चाहं; छन्दांसि नक्षत्रगतिं निरुक्तम्\n",
    "12194008c": "अधीत्य च व्याकरणं सकल्पं; शिक्षां च भूतप्रकृतिं न वेद्मि\n",
    "12194009a": "स मे भवाञ्शंसतु सर्वमेत;ज्ज्ञाने फलं कर्मणि वा यदस्ति\n",
    "12194009c": "यथा च देहाच्च्यवते शरीरी; पुनः शरीरं च यथाभ्युपैति\n",
    "12194010": "मनुरुवाच\n",
    "12194010a": "यद्यत्प्रियं यस्य सुखं तदाहु;स्तदेव दुःखं प्रवदन्त्यनिष्टम्\n",
    "12194010c": "इष्टं च मे स्यादितरच्च न स्या;देतत्कृते कर्मविधिः प्रवृत्तः\n",
    "12194010e": "इष्टं त्वनिष्टं च न मां भजेते;त्येतत्कृते ज्ञानविधिः प्रवृत्तः\n",
    "12194011a": "कामात्मकाश्छन्दसि कर्मयोगा; एभिर्विमुक्तः परमश्नुवीत\n",
    "12194011c": "नानाविधे कर्मपथे सुखार्थी; नरः प्रवृत्तो न परं प्रयाति\n",
    "12194011e": "परं हि तत्कर्मपथादपेतं; निराशिषं ब्रह्मपरं ह्यवश्यम्\n",
    "12194012a": "प्रजाः सृष्टा मनसा कर्मणा च; द्वावप्येतौ सत्पथौ लोकजुष्टौ\n",
    "12194012c": "दृष्ट्वा कर्म शाश्वतं चान्तवच्च; मनस्त्यागः कारणं नान्यदस्ति\n",
    "12194013a": "स्वेनात्मना चक्षुरिव प्रणेता; निशात्यये तमसा संवृतात्मा\n",
    "12194013c": "ज्ञानं तु विज्ञानगुणेन युक्तं; कर्माशुभं पश्यति वर्जनीयम्\n",
    "12194014a": "सर्पान्कुशाग्राणि तथोदपानं; ज्ञात्वा मनुष्याः परिवर्जयन्ति\n",
    "12194014c": "अज्ञानतस्तत्र पतन्ति मूढा; ज्ञाने फलं पश्य यथा विशिष्टम्\n",
    "12194015a": "कृत्स्नस्तु मन्त्रो विधिवत्प्रयुक्तो; यज्ञा यथोक्तास्त्वथ दक्षिणाश्च\n",
    "12194015c": "अन्नप्रदानं मनसः समाधिः; पञ्चात्मकं कर्मफलं वदन्ति\n",
    "12194016a": "गुणात्मकं कर्म वदन्ति वेदा;स्तस्मान्मन्त्रा मन्त्रमूलं हि कर्म\n",
    "12194016c": "विधिर्विधेयं मनसोपपत्तिः; फलस्य भोक्ता तु यथा शरीरी\n",
    "12194017a": "शब्दाश्च रूपाणि रसाश्च पुण्याः; स्पर्शाश्च गन्धाश्च शुभास्तथैव\n",
    "12194017c": "नरो नसंस्थानगतः प्रभुः स्या;देतत्फलं सिध्यति कर्मलोके\n",
    "12194018a": "यद्यच्छरीरेण करोति कर्म; शरीरयुक्तः समुपाश्नुते तत्\n",
    "12194018c": "शरीरमेवायतनं सुखस्य; दुःखस्य चाप्यायतनं शरीरम्\n",
    "12194019a": "वाचा तु यत्कर्म करोति किंचि;द्वाचैव सर्वं समुपाश्नुते तत्\n",
    "12194019c": "मनस्तु यत्कर्म करोति किंचि;न्मनःस्थ एवायमुपाश्नुते तत्\n",
    "12194020a": "यथागुणं कर्मगणं फलार्थी; करोत्ययं कर्मफले निविष्टः\n",
    "12194020c": "तथा तथायं गुणसंप्रयुक्तः; शुभाशुभं कर्मफलं भुनक्ति\n",
    "12194021a": "मत्स्यो यथा स्रोत इवाभिपाती; तथा कृतं पूर्वमुपैति कर्म\n",
    "12194021c": "शुभे त्वसौ तुष्यति दुष्कृते तु; न तुष्यते वै परमः शरीरी\n",
    "12194022a": "यतो जगत्सर्वमिदं प्रसूतं; ज्ञात्वात्मवन्तो व्यतियान्ति यत्तत्\n",
    "12194022c": "यन्मन्त्रशब्दैरकृतप्रकाशं; तदुच्यमानं शृणु मे परं यत्\n",
    "12194023a": "रसैर्वियुक्तं विविधैश्च गन्धै;रशब्दमस्पर्शमरूपवच्च\n",
    "12194023c": "अग्राह्यमव्यक्तमवर्णमेकं; पञ्चप्रकारं ससृजे प्रजानाम्\n",
    "12194024a": "न स्त्री पुमान्वापि नपुंसकं च; न सन्न चासत्सदसच्च तन्न\n",
    "12194024c": "पश्यन्ति यद्ब्रह्मविदो मनुष्या;स्तदक्षरं न क्षरतीति विद्धि\n",
    "12195001": "मनुरुवाच\n",
    "12195001a": "अक्षरात्खं ततो वायुर्वायोर्ज्योतिस्ततो जलम्\n",
    "12195001c": "जलात्प्रसूता जगती जगत्यां जायते जगत्\n",
    "12195002a": "इमे शरीरैर्जलमेव गत्वा; जलाच्च तेजः पवनोऽन्तरिक्षम्\n",
    "12195002c": "खाद्वै निवर्तन्ति नभाविनस्ते; ये भाविनस्ते परमाप्नुवन्ति\n",
    "12195003a": "नोष्णं न शीतं मृदु नापि तीक्ष्णं; नाम्लं कषायं मधुरं न तिक्तम्\n",
    "12195003c": "न शब्दवन्नापि च गन्धवत्त;न्न रूपवत्तत्परमस्वभावम्\n",
    "12195004a": "स्पर्शं तनुर्वेद रसं तु जिह्वा; घ्राणं च गन्धाञ्श्रवणे च शब्दान्\n",
    "12195004c": "रूपाणि चक्षुर्न च तत्परं य;द्गृह्णन्त्यनध्यात्मविदो मनुष्याः\n",
    "12195005a": "निवर्तयित्वा रसनं रसेभ्यो; घ्राणं च गन्धाच्छ्रवणे च शब्दात्\n",
    "12195005c": "स्पर्शात्तनुं रूपगुणात्तु चक्षु;स्ततः परं पश्यति स्वं स्वभावम्\n",
    "12195006a": "यतो गृहीत्वा हि करोति यच्च; यस्मिंश्च तामारभते प्रवृत्तिम्\n",
    "12195006c": "यस्मिंश्च यद्येन च यश्च कर्ता; तत्कारणं तं समुपायमाहुः\n",
    "12195007a": "यच्चाभिभूः साधकं व्यापकं च; यन्मन्त्रवच्छंस्यते चैव लोके\n",
    "12195007c": "यः सर्वहेतुः परमार्थकारी; तत्कारणं कार्यमतो यदन्यत्\n",
    "12195008a": "यथा च कश्चित्सुकृतैर्मनुष्यः; शुभाशुभं प्राप्नुतेऽथाविरोधात्\n",
    "12195008c": "एवं शरीरेषु शुभाशुभेषु; स्वकर्मजैर्ज्ञानमिदं निबद्धम्\n",
    "12195009a": "यथा प्रदीपः पुरतः प्रदीप्तः; प्रकाशमन्यस्य करोति दीप्यन्\n",
    "12195009c": "तथेह पञ्चेन्द्रियदीपवृक्षा; ज्ञानप्रदीप्ताः परवन्त एव\n",
    "12195010a": "यथा हि राज्ञो बहवो ह्यमात्याः; पृथक्प्रमानं प्रवदन्ति युक्ताः\n",
    "12195010c": "तद्वच्छरीरेषु भवन्ति पञ्च; ज्ञानैकदेशः परमः स तेभ्यः\n",
    "12195011a": "यथार्चिषोऽग्नेः पवनस्य वेगा; मरीचयोऽर्कस्य नदीषु चापः\n",
    "12195011c": "गच्छन्ति चायान्ति च तन्यमाना;स्तद्वच्छरीराणि शरीरिणां तु\n",
    "12195012a": "यथा च कश्चित्परशुं गृहीत्वा; धूमं न पश्येज्ज्वलनं च काष्ठे\n",
    "12195012c": "तद्वच्छरीरोदरपाणिपादं; छित्त्वा न पश्यन्ति ततो यदन्यत्\n",
    "12195013a": "तान्येव काष्ठानि यथा विमथ्य; धूमं च पश्येज्ज्वलनं च योगात्\n",
    "12195013c": "तद्वत्सुबुद्धिः सममिन्द्रियत्वा;द्बुधः परं पश्यति स्वं स्वभावम्\n",
    "12195014a": "यथात्मनोऽङ्गं पतितं पृथिव्यां; स्वप्नान्तरे पश्यति चात्मनोऽन्यत्\n",
    "12195014c": "श्रोत्रादियुक्तः सुमनाः सुबुद्धि;र्लिङ्गात्तथा गच्छति लिङ्गमन्यत्\n",
    "12195015a": "उत्पत्तिवृद्धिक्षयसंनिपातै;र्न युज्यतेऽसौ परमः शरीरी\n",
    "12195015c": "अनेन लिङ्गेन तु लिङ्गमन्य;द्गच्छत्यदृष्टः प्रतिसंधियोगात्\n",
    "12195016a": "न चक्षुषा पश्यति रूपमात्मनो; न चापि संस्पर्शमुपैति किंचित्\n",
    "12195016c": "न चापि तैः साधयतेऽथ कार्यं; ते तं न पश्यन्ति स पश्यते तान्\n",
    "12195017a": "यथा प्रदीपे ज्वलतोऽनलस्य; संतापजं रूपमुपैति किंचित्\n",
    "12195017c": "न चान्तरं रूपगुणं बिभर्ति; तथैव तद्दृश्यते रूपमस्य\n",
    "12195018a": "यथा मनुष्यः परिमुच्य काय;मदृश्यमन्यद्विशते शरीरम्\n",
    "12195018c": "विसृज्य भूतेषु महत्सु देहं; तदाश्रयं चैव बिभर्ति रूपम्\n",
    "12195019a": "खं वायुमग्निं सलिलं तथोर्वीं; समन्ततोऽभ्याविशते शरीरी\n",
    "12195019c": "नानाश्रयाः कर्मसु वर्तमानाः; श्रोत्रादयः पञ्च गुणाञ्श्रयन्ते\n",
    "12195020a": "श्रोत्रं खतो घ्राणमथो पृथिव्या;स्तेजोमयं रूपमथो विपाकः\n",
    "12195020c": "जलाश्रयः स्वेद उक्तो रसश्च; वाय्वात्मकः स्पर्शकृतो गुणश्च\n",
    "12195021a": "महत्सु भूतेषु वसन्ति पञ्च; पञ्चेन्द्रियार्थाश्च तथेन्द्रियेषु\n",
    "12195021c": "सर्वाणि चैतानि मनोनुगानि; बुद्धिं मनोऽन्वेति मनः स्वभावम्\n",
    "12195022a": "शुभाशुभं कर्म कृतं यदस्य; तदेव प्रत्याददते स्वदेहे\n",
    "12195022c": "मनोऽनुवर्तन्ति परावराणि; जलौकसः स्रोत इवानुकूलम्\n",
    "12195023a": "चलं यथा दृष्टिपथं परैति; सूक्ष्मं महद्रूपमिवाभिपाति\n",
    "12195023c": "स्वरूपमालोचयते च रूपं; परं तथा बुद्धिपथं परैति\n",
    "12196001": "मनुरुवाच\n",
    "12196001a": "यदिन्द्रियैस्तूपकृतान्पुरस्ता;त्प्राप्तान्गुणान्संस्मरते चिराय\n",
    "12196001c": "तेष्विन्द्रियेषूपहतेषु पश्चा;त्स बुद्धिरूपः परमः स्वभावः\n",
    "12196002a": "यथेन्द्रियार्थान्युगपत्समस्ता;न्नावेक्षते कृत्स्नमतुल्यकालम्\n",
    "12196002c": "यथाबलं संचरते स विद्वां;स्तस्मात्स एकः परमः शरीरी\n",
    "12196003a": "रजस्तमः सत्त्वमथो तृतीयं; गच्छत्यसौ ज्ञानगुणान्विरूपान्\n",
    "12196003c": "तथेन्द्रियाण्याविशते शरीरी; हुताशनं वायुरिवेन्धनस्थम्\n",
    "12196004a": "न चक्षुषा पश्यति रूपमात्मनो; न पश्यति स्पर्शनमिन्द्रियेन्द्रियम्\n",
    "12196004c": "न श्रोत्रलिङ्गं श्रवणे निदर्शनं; तथागतं पश्यति तद्विनश्यति\n",
    "12196005a": "श्रोत्रादीनि न पश्यन्ति स्वं स्वमात्मानमात्मना\n",
    "12196005c": "सर्वज्ञः सर्वदर्शी च क्षेत्रज्ञस्तानि पश्यति\n",
    "12196006a": "यथा हिमवतः पार्श्वं पृष्ठं चन्द्रमसो यथा\n",
    "12196006c": "न दृष्टपूर्वं मनुजैर्न च तन्नास्ति तावता\n",
    "12196007a": "तद्वद्भूतेषु भूतात्मा सूक्ष्मो ज्ञानात्मवानसौ\n",
    "12196007c": "अदृष्टपूर्वश्चक्षुर्भ्यां न चासौ नास्ति तावता\n",
    "12196008a": "पश्यन्नपि यथा लक्ष्म जगत्सोमे न विन्दति\n",
    "12196008c": "एवमस्ति न वेत्येतन्न च तन्न परायणम्\n",
    "12196009a": "रूपवन्तमरूपत्वादुदयास्तमये बुधाः\n",
    "12196009c": "धिया समनुपश्यन्ति तद्गताः सवितुर्गतिम्\n",
    "12196010a": "तथा बुद्धिप्रदीपेन दूरस्थं सुविपश्चितः\n",
    "12196010c": "प्रत्यासन्नं निनीषन्ति ज्ञेयं ज्ञानाभिसंहितम्\n",
    "12196011a": "न हि खल्वनुपायेन कश्चिदर्थोऽभिसिध्यति\n",
    "12196011c": "सूत्रजालैर्यथा मत्स्यान्बध्नन्ति जलजीविनः\n",
    "12196012a": "मृगैर्मृगाणां ग्रहणं पक्षिणां पक्षिभिर्यथा\n",
    "12196012c": "गजानां च गजैरेवं ज्ञेयं ज्ञानेन गृह्यते\n",
    "12196013a": "अहिरेव ह्यहेः पादान्पश्यतीति निदर्शनम्\n",
    "12196013c": "तद्वन्मूर्तिषु मूर्तिष्ठं ज्ञेयं ज्ञानेन पश्यति\n",
    "12196014a": "नोत्सहन्ते यथा वेत्तुमिन्द्रियैरिन्द्रियाण्यपि\n",
    "12196014c": "तथैवेह परा बुद्धिः परं बुद्ध्या न पश्यति\n",
    "12196015a": "यथा चन्द्रो ह्यमावास्यामलिङ्गत्वान्न दृश्यते\n",
    "12196015c": "न च नाशोऽस्य भवति तथा विद्धि शरीरिणम्\n",
    "12196016a": "क्षीणकोशो ह्यमावास्यां चन्द्रमा न प्रकाशते\n",
    "12196016c": "तद्वन्मूर्तिवियुक्तः सञ्शरीरी नोपलभ्यते\n",
    "12196017a": "यथा कोशान्तरं प्राप्य चन्द्रमा भ्राजते पुनः\n",
    "12196017c": "तद्वल्लिङ्गान्तरं प्राप्य शरीरी भ्राजते पुनः\n",
    "12196018a": "जन्मवृद्धिक्षयश्चास्य प्रत्यक्षेणोपलभ्यते\n",
    "12196018c": "सा तु चन्द्रमसो व्यक्तिर्न तु तस्य शरीरिणः\n",
    "12196019a": "उत्पत्तिवृद्धिव्ययतो यथा स इति गृह्यते\n",
    "12196019c": "चन्द्र एव त्वमावास्यां तथा भवति मूर्तिमान्\n",
    "12196020a": "नाभिसर्पद्विमुञ्चद्वा शशिनं दृश्यते तमः\n",
    "12196020c": "विसृजंश्चोपसर्पंश्च तद्वत्पश्य शरीरिणम्\n",
    "12196021a": "यथा चन्द्रार्कसंयुक्तं तमस्तदुपलभ्यते\n",
    "12196021c": "तद्वच्छरीरसंयुक्तः शरीरीत्युपलभ्यते\n",
    "12196022a": "यथा चन्द्रार्कनिर्मुक्तः स राहुर्नोपलभ्यते\n",
    "12196022c": "तद्वच्छरीरनिर्मुक्तः शरीरी नोपलभ्यते\n",
    "12196023a": "यथा चन्द्रो ह्यमावास्यां नक्षत्रैर्युज्यते गतः\n",
    "12196023c": "तद्वच्छरीरनिर्मुक्तः फलैर्युज्यति कर्मणः\n",
    "12197001": "मनुरुवाच\n",
    "12197001a": "यथा व्यक्तमिदं शेते स्वप्ने चरति चेतनम्\n",
    "12197001c": "ज्ञानमिन्द्रियसंयुक्तं तद्वत्प्रेत्य भवाभवौ\n",
    "12197002a": "यथाम्भसि प्रसन्ने तु रूपं पश्यति चक्षुषा\n",
    "12197002c": "तद्वत्प्रसन्नेन्द्रियवाञ्ज्ञेयं ज्ञानेन पश्यति\n",
    "12197003a": "स एव लुलिते तस्मिन्यथा रूपं न पश्यति\n",
    "12197003c": "तथेन्द्रियाकुलीभावे ज्ञेयं ज्ञाने न पश्यति\n",
    "12197004a": "अबुद्धिरज्ञानकृता अबुद्ध्या दुष्यते मनः\n",
    "12197004c": "दुष्टस्य मनसः पञ्च संप्रदुष्यन्ति मानसाः\n",
    "12197005a": "अज्ञानतृप्तो विषयेष्ववगाढो न दृश्यते\n",
    "12197005c": "अदृष्ट्वैव तु पूतात्मा विषयेभ्यो निवर्तते\n",
    "12197006a": "तर्षच्छेदो न भवति पुरुषस्येह कल्मषात्\n",
    "12197006c": "निवर्तते तथा तर्षः पापमन्तं गतं यथा\n",
    "12197007a": "विषयेषु च संसर्गाच्छाश्वतस्य नसंश्रयात्\n",
    "12197007c": "मनसा चान्यदाकाङ्क्षन्परं न प्रतिपद्यते\n",
    "12197008a": "ज्ञानमुत्पद्यते पुंसां क्षयात्पापस्य कर्मणः\n",
    "12197008c": "अथादर्शतलप्रख्ये पश्यत्यात्मानमात्मनि\n",
    "12197009a": "प्रसृतैरिन्द्रियैर्दुःखी तैरेव नियतैः सुखी\n",
    "12197009c": "तस्मादिन्द्रियरूपेभ्यो यच्छेदात्मानमात्मना\n",
    "12197010a": "इन्द्रियेभ्यो मनः पूर्वं बुद्धिः परतरा ततः\n",
    "12197010c": "बुद्धेः परतरं ज्ञानं ज्ञानात्परतरं परम्\n",
    "12197011a": "अव्यक्तात्प्रसृतं ज्ञानं ततो बुद्धिस्ततो मनः\n",
    "12197011c": "मनः श्रोत्रादिभिर्युक्तं शब्दादीन्साधु पश्यति\n",
    "12197012a": "यस्तांस्त्यजति शब्दादीन्सर्वाश्च व्यक्तयस्तथा\n",
    "12197012c": "विमुञ्चत्याकृतिग्रामांस्तान्मुक्त्वामृतमश्नुते\n",
    "12197013a": "उद्यन्हि सविता यद्वत्सृजते रश्मिमण्डलम्\n",
    "12197013c": "स एवास्तमुपागच्छंस्तदेवात्मनि यच्छति\n",
    "12197014a": "अन्तरात्मा तथा देहमाविश्येन्द्रियरश्मिभिः\n",
    "12197014c": "प्राप्येन्द्रियगुणान्पञ्च सोऽस्तमावृत्य गच्छति\n",
    "12197015a": "प्रणीतं कर्मणा मार्गं नीयमानः पुनः पुनः\n",
    "12197015c": "प्राप्नोत्ययं कर्मफलं प्रवृद्धं धर्ममात्मवान्\n",
    "12197016a": "विषया विनिवर्तन्ते निराहारस्य देहिनः\n",
    "12197016c": "रसवर्जं रसोऽप्यस्य परं दृष्ट्वा निवर्तते\n",
    "12197017a": "बुद्धिः कर्मगुणैर्हीना यदा मनसि वर्तते\n",
    "12197017c": "तदा संपद्यते ब्रह्म तत्रैव प्रलयं गतम्\n",
    "12197018a": "अस्पर्शनमशृण्वानमनास्वादमदर्शनम्\n",
    "12197018c": "अघ्राणमवितर्कं च सत्त्वं प्रविशते परम्\n",
    "12197019a": "मनस्याकृतयो मग्ना मनस्त्वतिगतं मतिम्\n",
    "12197019c": "मतिस्त्वतिगता ज्ञानं ज्ञानं त्वभिगतं परम्\n",
    "12197020a": "इन्द्रियैर्मनसः सिद्धिर्न बुद्धिं बुध्यते मनः\n",
    "12197020c": "न बुद्धिर्बुध्यतेऽव्यक्तं सूक्ष्मस्त्वेतानि पश्यति\n",
    "12198001": "मनुरुवाच\n",
    "12198001a": "ज्ञानं ज्ञेयाभिनिर्वृत्तं विद्धि ज्ञानगुणं मनः\n",
    "12198001c": "प्रज्ञाकरणसंयुक्तं ततो बुद्धिः प्रवर्तते\n",
    "12198002a": "यदा कर्मगुणोपेता बुद्धिर्मनसि वर्तते\n",
    "12198002c": "तदा प्रज्ञायते ब्रह्म ध्यानयोगसमाधिना\n",
    "12198003a": "सेयं गुणवती बुद्धिर्गुणेष्वेवाभिवर्तते\n",
    "12198003c": "अवताराभिनिःस्रोतं गिरेः शृङ्गादिवोदकम्\n",
    "12198004a": "यदा निर्गुणमाप्नोति ध्यानं मनसि पूर्वजम्\n",
    "12198004c": "तदा प्रज्ञायते ब्रह्म निकष्यं निकषे यथा\n",
    "12198005a": "मनस्त्वपहृतं बुद्धिमिन्द्रियार्थनिदर्शनम्\n",
    "12198005c": "न समक्षं गुणावेक्षि निर्गुणस्य निदर्शनम्\n",
    "12198006a": "सर्वाण्येतानि संवार्य द्वाराणि मनसि स्थितः\n",
    "12198006c": "मनस्येकाग्रतां कृत्वा तत्परं प्रतिपद्यते\n",
    "12198007a": "यथा महान्ति भूतानि निवर्तन्ते गुणक्षये\n",
    "12198007c": "तथेन्द्रियाण्युपादाय बुद्धिर्मनसि वर्तते\n",
    "12198008a": "यदा मनसि सा बुद्धिर्वर्ततेऽन्तरचारिणी\n",
    "12198008c": "व्यवसायगुणोपेता तदा संपद्यते मनः\n",
    "12198009a": "गुणवद्भिर्गुणोपेतं यदा ध्यानगुणं मनः\n",
    "12198009c": "तदा सर्वगुणान्हित्वा निर्गुणं प्रतिपद्यते\n",
    "12198010a": "अव्यक्तस्येह विज्ञाने नास्ति तुल्यं निदर्शनम्\n",
    "12198010c": "यत्र नास्ति पदन्यासः कस्तं विषयमाप्नुयात्\n",
    "12198011a": "तपसा चानुमानेन गुणैर्जात्या श्रुतेन च\n",
    "12198011c": "निनीषेत्तत्परं ब्रह्म विशुद्धेनान्तरात्मना\n",
    "12198012a": "गुणहीनो हि तं मार्गं बहिः समनुवर्तते\n",
    "12198012c": "गुणाभावात्प्रकृत्या च निस्तर्क्यं ज्ञेयसंमितम्\n",
    "12198013a": "नैर्गुण्याद्ब्रह्म चाप्नोति सगुणत्वान्निवर्तते\n",
    "12198013c": "गुणप्रसारिणी बुद्धिर्हुताशन इवेन्धने\n",
    "12198014a": "यथा पञ्च विमुक्तानि इन्द्रियाणि स्वकर्मभिः\n",
    "12198014c": "तथा तत्परमं ब्रह्म विमुक्तं प्रकृतेः परम्\n",
    "12198015a": "एवं प्रकृतितः सर्वे प्रभवन्ति शरीरिणः\n",
    "12198015c": "निवर्तन्ते निवृत्तौ च सर्गं नैवोपयान्ति च\n",
    "12198016a": "पुरुषः प्रकृतिर्बुद्धिर्विशेषाश्चेन्द्रियाणि च\n",
    "12198016c": "अहंकारोऽभिमानश्च संभूतो भूतसंज्ञकः\n",
    "12198017a": "एकस्याद्या प्रवृत्तिस्तु प्रधानात्संप्रवर्तते\n",
    "12198017c": "द्वितीया मिथुनव्यक्तिमविशेषान्नियच्छति\n",
    "12198018a": "धर्मादुत्कृष्यते श्रेयस्तथाश्रेयोऽप्यधर्मतः\n",
    "12198018c": "रागवान्प्रकृतिं ह्येति विरक्तो ज्ञानवान्भवेत्\n",
    "12199001": "मनुरुवाच\n",
    "12199001a": "यदा ते पञ्चभिः पञ्च विमुक्ता मनसा सह\n",
    "12199001c": "अथ तद्द्रक्ष्यसे ब्रह्म मणौ सूत्रमिवार्पितम्\n",
    "12199002a": "तदेव च यथा सूत्रं सुवर्णे वर्तते पुनः\n",
    "12199002c": "मुक्तास्वथ प्रवालेषु मृन्मये राजते तथा\n",
    "12199003a": "तद्वद्गोषु मनुष्येषु तद्वद्धस्तिमृगादिषु\n",
    "12199003c": "तद्वत्कीटपतंगेषु प्रसक्तात्मा स्वकर्मभिः\n",
    "12199004a": "येन येन शरीरेण यद्यत्कर्म करोत्ययम्\n",
    "12199004c": "तेन तेन शरीरेण तत्तत्फलमुपाश्नुते\n",
    "12199005a": "यथा ह्येकरसा भूमिरोषध्यात्मानुसारिणी\n",
    "12199005c": "तथा कर्मानुगा बुद्धिरन्तरात्मानुदर्शिनी\n",
    "12199006a": "ज्ञानपूर्वोद्भवा लिप्सा लिप्सापूर्वाभिसंधिता\n",
    "12199006c": "अभिसंधिपूर्वकं कर्म कर्ममूलं ततः फलम्\n",
    "12199007a": "फलं कर्मात्मकं विद्यात्कर्म ज्ञेयात्मकं तथा\n",
    "12199007c": "ज्ञेयं ज्ञानात्मकं विद्याज्ज्ञानं सदसदात्मकम्\n",
    "12199008a": "ज्ञानानां च फलानां च ज्ञेयानां कर्मणां तथा\n",
    "12199008c": "क्षयान्ते तत्फलं दिव्यं ज्ञानं ज्ञेयप्रतिष्ठितम्\n",
    "12199009a": "महद्धि परमं भूतं युक्ताः पश्यन्ति योगिनः\n",
    "12199009c": "अबुधास्तं न पश्यन्ति ह्यात्मस्था गुणबुद्धयः\n",
    "12199010a": "पृथिवीरूपतो रूपमपामिह महत्तरम्\n",
    "12199010c": "अद्भ्यो महत्तरं तेजस्तेजसः पवनो महान्\n",
    "12199011a": "पवनाच्च महद्व्योम तस्मात्परतरं मनः\n",
    "12199011c": "मनसो महती बुद्धिर्बुद्धेः कालो महान्स्मृतः\n",
    "12199012a": "कालात्स भगवान्विष्णुर्यस्य सर्वमिदं जगत्\n",
    "12199012c": "नादिर्न मध्यं नैवान्तस्तस्य देवस्य विद्यते\n",
    "12199013a": "अनादित्वादमध्यत्वादनन्तत्वाच्च सोऽव्ययः\n",
    "12199013c": "अत्येति सर्वदुःखानि दुःखं ह्यन्तवदुच्यते\n",
    "12199014a": "तद्ब्रह्म परमं प्रोक्तं तद्धाम परमं स्मृतम्\n",
    "12199014c": "तद्गत्वा कालविषयाद्विमुक्ता मोक्षमाश्रिताः\n",
    "12199015a": "गुणैस्त्वेतैः प्रकाशन्ते निर्गुणत्वात्ततः परम्\n",
    "12199015c": "निवृत्तिलक्षणो धर्मस्तथानन्त्याय कल्पते\n",
    "12199016a": "ऋचो यजूंषि सामानि शरीराणि व्यपाश्रिताः\n",
    "12199016c": "जिह्वाग्रेषु प्रवर्तन्ते यत्नसाध्या विनाशिनः\n",
    "12199017a": "न चैवमिष्यते ब्रह्म शरीराश्रयसंभवम्\n",
    "12199017c": "न यत्नसाध्यं तद्ब्रह्म नादिमध्यं न चान्तवत्\n",
    "12199018a": "ऋचामादिस्तथा साम्नां यजुषामादिरुच्यते\n",
    "12199018c": "अन्तश्चादिमतां दृष्टो न चादिर्ब्रह्मणः स्मृतः\n",
    "12199019a": "अनादित्वादनन्तत्वात्तदनन्तमथाव्ययम्\n",
    "12199019c": "अव्ययत्वाच्च निर्द्वंद्वं द्वंद्वाभावात्ततः परम्\n",
    "12199020a": "अदृष्टतोऽनुपायाच्चाप्यभिसंधेश्च कर्मणः\n",
    "12199020c": "न तेन मर्त्याः पश्यन्ति येन गच्छन्ति तत्परम्\n",
    "12199021a": "विषयेषु च संसर्गाच्छाश्वतस्य च दर्शनात्\n",
    "12199021c": "मनसा चान्यदाकाङ्क्षन्परं न प्रतिपद्यते\n",
    "12199022a": "गुणान्यदिह पश्यन्ति तदिच्छन्त्यपरे जनाः\n",
    "12199022c": "परं नैवाभिकाङ्क्षन्ति निर्गुणत्वाद्गुणार्थिनः\n",
    "12199023a": "गुणैर्यस्त्ववरैर्युक्तः कथं विद्याद्गुणानिमान्\n",
    "12199023c": "अनुमानाद्धि गन्तव्यं गुणैरवयवैः सह\n",
    "12199024a": "सूक्ष्मेण मनसा विद्मो वाचा वक्तुं न शक्नुमः\n",
    "12199024c": "मनो हि मनसा ग्राह्यं दर्शनेन च दर्शनम्\n",
    "12199025a": "ज्ञानेन निर्मलीकृत्य बुद्धिं बुद्ध्या तथा मनः\n",
    "12199025c": "मनसा चेन्द्रियग्राममनन्तं प्रतिपद्यते\n",
    "12199026a": "बुद्धिप्रहीणो मनसासमृद्ध;स्तथा निराशीर्गुणतामुपैति\n",
    "12199026c": "परं त्यजन्तीह विलोभ्यमाना; हुताशनं वायुरिवेन्धनस्थम्\n",
    "12199027a": "गुणादाने विप्रयोगे च तेषां; मनः सदा बुद्धिपरावराभ्याम्\n",
    "12199027c": "अनेनैव विधिना संप्रवृत्तो; गुणादाने ब्रह्मशरीरमेति\n",
    "12199028a": "अव्यक्तात्मा पुरुषोऽव्यक्तकर्मा; सोऽव्यक्तत्वं गच्छति ह्यन्तकाले\n",
    "12199028c": "तैरेवायं चेन्द्रियैर्वर्धमानै;र्ग्लायद्भिर्वा वर्तते कर्मरूपः\n",
    "12199029a": "सर्वैरयं चेन्द्रियैः संप्रयुक्तो; देहः प्राप्तः पञ्चभूताश्रयः स्यात्\n",
    "12199029c": "नासामर्थ्याद्गच्छति कर्मणेह; हीनस्तेन परमेणाव्ययेन\n",
    "12199030a": "पृथ्व्या नरः पश्यति नान्तमस्या; ह्यन्तश्चास्या भविता चेति विद्धि\n",
    "12199030c": "परं नयन्तीह विलोभ्यमानं; यथा प्लवं वायुरिवार्णवस्थम्\n",
    "12199031a": "दिवाकरो गुणमुपलभ्य निर्गुणो; यथा भवेद्व्यपगतरश्मिमण्डलः\n",
    "12199031c": "तथा ह्यसौ मुनिरिह निर्विशेषवा;न्स निर्गुणं प्रविशति ब्रह्म चाव्ययम्\n",
    "12199032a": "अनागतिं सुकृतिमतां परां गतिं; स्वयंभुवं प्रभवनिधानमव्ययम्\n",
    "12199032c": "सनातनं यदमृतमव्ययं पदं; विचार्य तं शमममृतत्वमश्नुते\n",
    "12200001": "युधिष्ठिर उवाच\n",
    "12200001a": "पितामह महाप्राज्ञ पुण्डरीकाक्षमच्युतम्\n",
    "12200001c": "कर्तारमकृतं विष्णुं भूतानां प्रभवाप्ययम्\n",
    "12200002a": "नारायणं हृषीकेशं गोविन्दमपराजितम्\n",
    "12200002c": "तत्त्वेन भरतश्रेष्ठ श्रोतुमिच्छामि केशवम्\n",
    "12200003": "भीष्म उवाच\n",
    "12200003a": "श्रुतोऽयमर्थो रामस्य जामदग्न्यस्य जल्पतः\n",
    "12200003c": "नारदस्य च देवर्षेः कृष्णद्वैपायनस्य च\n",
    "12200004a": "असितो देवलस्तात वाल्मीकिश्च महातपाः\n",
    "12200004c": "मार्कण्डेयश्च गोविन्दे कथयत्यद्भुतं महत्\n",
    "12200005a": "केशवो भरतश्रेष्ठ भगवानीश्वरः प्रभुः\n",
    "12200005c": "पुरुषः सर्वमित्येव श्रूयते बहुधा विभुः\n",
    "12200006a": "किं तु यानि विदुर्लोके ब्राह्मणाः शार्ङ्गधन्वनः\n",
    "12200006c": "माहात्म्यानि महाबाहो शृणु तानि युधिष्ठिर\n",
    "12200007a": "यानि चाहुर्मनुष्येन्द्र ये पुराणविदो जनाः\n",
    "12200007c": "अशेषेण हि गोविन्दे कीर्तयिष्यामि तान्यहम्\n",
    "12200008a": "महाभूतानि भूतात्मा महात्मा पुरुषोत्तमः\n",
    "12200008c": "वायुर्ज्योतिस्तथा चापः खं गां चैवान्वकल्पयत्\n",
    "12200009a": "स दृष्ट्वा पृथिवीं चैव सर्वभूतेश्वरः प्रभुः\n",
    "12200009c": "अप्स्वेव शयनं चक्रे महात्मा पुरुषोत्तमः\n",
    "12200010a": "सर्वतेजोमयस्तस्मिञ्शयानः शयने शुभे\n",
    "12200010c": "सोऽग्रजं सर्वभूतानां संकर्षणमचिन्तयत्\n",
    "12200011a": "आश्रयं सर्वभूतानां मनसेति विशुश्रुम\n",
    "12200011c": "स धारयति भूतात्मा उभे भूतभविष्यती\n",
    "12200012a": "ततस्तस्मिन्महाबाहो प्रादुर्भूते महात्मनि\n",
    "12200012c": "भास्करप्रतिमं दिव्यं नाभ्यां पद्ममजायत\n",
    "12200013a": "स तत्र भगवान्देवः पुष्करे भासयन्दिशः\n",
    "12200013c": "ब्रह्मा समभवत्तात सर्वभूतपितामहः\n",
    "12200014a": "तस्मिन्नपि महाबाहो प्रादुर्भूते महात्मनि\n",
    "12200014c": "तमसः पूर्वजो जज्ञे मधुर्नाम महासुरः\n",
    "12200015a": "तमुग्रमुग्रकर्माणमुग्रां बुद्धिं समास्थितम्\n",
    "12200015c": "ब्रह्मणोपचितिं कुर्वञ्जघान पुरुषोत्तमः\n",
    "12200016a": "तस्य तात वधात्सर्वे देवदानवमानवाः\n",
    "12200016c": "मधुसूदनमित्याहुर्वृषभं सर्वसात्वताम्\n",
    "12200017a": "ब्रह्मा तु ससृजे पुत्रान्मानसान्दक्षसप्तमान्\n",
    "12200017c": "मरीचिमत्र्यङ्गिरसौ पुलस्त्यं पुलहं क्रतुम्\n",
    "12200018a": "मरीचिः कश्यपं तात पुत्रं चासृजदग्रजम्\n",
    "12200018c": "मानसं जनयामास तैजसं ब्रह्मसत्तमम्\n",
    "12200019a": "अङ्गुष्ठादसृजद्ब्रह्मा मरीचेरपि पूर्वजम्\n",
    "12200019c": "सोऽभवद्भरतश्रेष्ठ दक्षो नाम प्रजापतिः\n",
    "12200020a": "तस्य पूर्वमजायन्त दश तिस्रश्च भारत\n",
    "12200020c": "प्रजापतेर्दुहितरस्तासां ज्येष्ठाभवद्दितिः\n",
    "12200021a": "सर्वधर्मविशेषज्ञः पुण्यकीर्तिर्महायशाः\n",
    "12200021c": "मारीचः कश्यपस्तात सर्वासामभवत्पतिः\n",
    "12200022a": "उत्पाद्य तु महाभागस्तासामवरजा दश\n",
    "12200022c": "ददौ धर्माय धर्मज्ञो दक्ष एव प्रजापतिः\n",
    "12200023a": "धर्मस्य वसवः पुत्रा रुद्राश्चामिततेजसः\n",
    "12200023c": "विश्वेदेवाश्च साध्याश्च मरुत्वन्तश्च भारत\n",
    "12200024a": "अपरास्तु यवीयस्यस्ताभ्योऽन्याः सप्तविंशतिः\n",
    "12200024c": "सोमस्तासां महाभागः सर्वासामभवत्पतिः\n",
    "12200025a": "इतरास्तु व्यजायन्त गन्धर्वांस्तुरगान्द्विजान्\n",
    "12200025c": "गाश्च किंपुरुषान्मत्स्यानौद्भिदांश्च वनस्पतीन्\n",
    "12200026a": "आदित्यानदितिर्जज्ञे देवश्रेष्ठान्महाबलान्\n",
    "12200026c": "तेषां विष्णुर्वामनोऽभूद्गोविन्दश्चाभवत्प्रभुः\n",
    "12200027a": "तस्य विक्रमणादेव देवानां श्रीर्व्यवर्धत\n",
    "12200027c": "दानवाश्च पराभूता दैतेयी चासुरी प्रजा\n",
    "12200028a": "विप्रचित्तिप्रधानांश्च दानवानसृजद्दनुः\n",
    "12200028c": "दितिस्तु सर्वानसुरान्महासत्त्वान्व्यजायत\n",
    "12200029a": "अहोरात्रं च कालं च यथर्तु मधुसूदनः\n",
    "12200029c": "पूर्वाह्णं चापराह्णं च सर्वमेवान्वकल्पयत्\n",
    "12200030a": "बुद्ध्यापः सोऽसृजन्मेघांस्तथा स्थावरजङ्गमान्\n",
    "12200030c": "पृथिवीं सोऽसृजद्विश्वां सहितां भूरितेजसा\n",
    "12200031a": "ततः कृष्णो महाबाहुः पुनरेव युधिष्ठिर\n",
    "12200031c": "ब्राह्मणानां शतं श्रेष्ठं मुखादसृजत प्रभुः\n",
    "12200032a": "बाहुभ्यां क्षत्रियशतं वैश्यानामूरुतः शतम्\n",
    "12200032c": "पद्भ्यां शूद्रशतं चैव केशवो भरतर्षभ\n",
    "12200033a": "स एवं चतुरो वर्णान्समुत्पाद्य महायशाः\n",
    "12200033c": "अध्यक्षं सर्वभूतानां धातारमकरोत्प्रभुः\n",
    "12200034a": "यावद्यावदभूच्छ्रद्धा देहं धारयितुं नृणाम्\n",
    "12200034c": "तावत्तावदजीवंस्ते नासीद्यमकृतं भयम्\n",
    "12200035a": "न चैषां मैथुनो धर्मो बभूव भरतर्षभ\n",
    "12200035c": "संकल्पादेव चैतेषामपत्यमुदपद्यत\n",
    "12200036a": "तत्र त्रेतायुगे काले संकल्पाज्जायते प्रजा\n",
    "12200036c": "न ह्यभून्मैथुनो धर्मस्तेषामपि जनाधिप\n",
    "12200037a": "द्वापरे मैथुनो धर्मः प्रजानामभवन्नृप\n",
    "12200037c": "तथा कलियुगे राजन्द्वंद्वमापेदिरे जनाः\n",
    "12200038a": "एष भूतपतिस्तात स्वध्यक्षश्च प्रकीर्तितः\n",
    "12200038c": "निरध्यक्षांस्तु कौन्तेय कीर्तयिष्यामि तानपि\n",
    "12200039a": "दक्षिणापथजन्मानः सर्वे तलवरान्ध्रकाः\n",
    "12200039c": "उत्साः पुलिन्दाः शबराश्चूचुपा मण्डपैः सह\n",
    "12200040a": "उत्तरापथजन्मानः कीर्तयिष्यामि तानपि\n",
    "12200040c": "यौनकाम्बोजगान्धाराः किराता बर्बरैः सह\n",
    "12200041a": "एते पापकृतस्तात चरन्ति पृथिवीमिमाम्\n",
    "12200041c": "श्वकाकबलगृध्राणां सधर्माणो नराधिप\n",
    "12200042a": "नैते कृतयुगे तात चरन्ति पृथिवीमिमाम्\n",
    "12200042c": "त्रेताप्रभृति वर्तन्ते ते जना भरतर्षभ\n",
    "12200043a": "ततस्तस्मिन्महाघोरे संध्याकाले युगान्तिके\n",
    "12200043c": "राजानः समसज्जन्त समासाद्येतरेतरम्\n",
    "12200044a": "एवमेष कुरुश्रेष्ठ प्रादुर्भावो महात्मनः\n",
    "12200044c": "देवदेवर्षिराचष्ट नारदः सर्वलोकदृक्\n",
    "12200045a": "नारदोऽप्यथ कृष्णस्य परं मेने नराधिप\n",
    "12200045c": "शाश्वतत्वं महाबाहो यथावद्भरतर्षभ\n",
    "12200046a": "एवमेष महाबाहुः केशवः सत्यविक्रमः\n",
    "12200046c": "अचिन्त्यः पुण्डरीकाक्षो नैष केवलमानुषः\n",
    "12201001": "युधिष्ठिर उवाच\n",
    "12201001a": "के पूर्वमासन्पतयः प्रजानां भरतर्षभ\n",
    "12201001c": "के चर्षयो महाभागा दिक्षु प्रत्येकशः स्मृताः\n",
    "12201002": "भीष्म उवाच\n",
    "12201002a": "श्रूयतां भरतश्रेष्ठ यन्मा त्वं परिपृच्छसि\n",
    "12201002c": "प्रजानां पतयो ये स्म दिक्षु प्रत्येकशः स्मृताः\n",
    "12201003a": "एकः स्वयंभूर्भगवानाद्यो ब्रह्मा सनातनः\n",
    "12201003c": "ब्रह्मणः सप्त पुत्रा वै महात्मानः स्वयंभुवः\n",
    "12201004a": "मरीचिरत्र्यङ्गिरसौ पुलस्त्यः पुलहः क्रतुः\n",
    "12201004c": "वसिष्ठश्च महाभागः सदृशा वै स्वयंभुवा\n",
    "12201005a": "सप्त ब्रह्माण इत्येष पुराणे निश्चयो गतः\n",
    "12201005c": "अत ऊर्ध्वं प्रवक्ष्यामि सर्वानेव प्रजापतीन्\n",
    "12201006a": "अत्रिवंशसमुत्पन्नो ब्रह्मयोनिः सनातनः\n",
    "12201006c": "प्राचीनबर्हिर्भगवांस्तस्मात्प्राचेतसो दश\n",
    "12201007a": "दशानां तनयस्त्वेको दक्षो नाम प्रजापतिः\n",
    "12201007c": "तस्य द्वे नामनी लोके दक्षः क इति चोच्यते\n",
    "12201008a": "मरीचेः कश्यपः पुत्रस्तस्य द्वे नामनी श्रुते\n",
    "12201008c": "अरिष्टनेमिरित्येकं कश्यपेत्यपरं विदुः\n",
    "12201009a": "अङ्गश्चैवौरसः श्रीमान्राजा भौमश्च वीर्यवान्\n",
    "12201009c": "सहस्रं यश्च दिव्यानां युगानां पर्युपासिता\n",
    "12201010a": "अर्यमा चैव भगवान्ये चान्ये तनया विभो\n",
    "12201010c": "एते प्रदेशाः कथिता भुवनानां प्रभावनाः\n",
    "12201011a": "शशबिन्दोश्च भार्याणां सहस्राणि दशाच्युत\n",
    "12201011c": "एकैकस्यां सहस्रं तु तनयानामभूत्तदा\n",
    "12201012a": "एवं शतसहस्राणां शतं तस्य महात्मनः\n",
    "12201012c": "पुत्राणां न च ते कंचिदिच्छन्त्यन्यं प्रजापतिम्\n",
    "12201013a": "प्रजामाचक्षते विप्राः पौराणीं शाशबिन्दवीम्\n",
    "12201013c": "स वृष्णिवंशप्रभवो महान्वंशः प्रजापतेः\n",
    "12201014a": "एते प्रजानां पतयः समुद्दिष्टा यशस्विनः\n",
    "12201014c": "अतः परं प्रवक्ष्यामि देवांस्त्रिभुवनेश्वरान्\n",
    "12201015a": "भगोंऽशश्चार्यमा चैव मित्रोऽथ वरुणस्तथा\n",
    "12201015c": "सविता चैव धाता च विवस्वांश्च महाबलः\n",
    "12201016a": "पूषा त्वष्टा तथैवेन्द्रो द्वादशो विष्णुरुच्यते\n",
    "12201016c": "त एते द्वादशादित्याः कश्यपस्यात्मसंभवाः\n",
    "12201017a": "नासत्यश्चैव दस्रश्च स्मृतौ द्वावश्विनावपि\n",
    "12201017c": "मार्ताण्डस्यात्मजावेतावष्टमस्य प्रजापतेः\n",
    "12201018a": "त्वष्टुश्चैवात्मजः श्रीमान्विश्वरूपो महायशाः\n",
    "12201018c": "अजैकपादहिर्बुध्न्यो विरूपाक्षोऽथ रैवतः\n",
    "12201019a": "हरश्च बहुरूपश्च त्र्यम्बकश्च सुरेश्वरः\n",
    "12201019c": "सावित्रश्च जयन्तश्च पिनाकी चापराजितः\n",
    "12201019e": "पूर्वमेव महाभागा वसवोऽष्टौ प्रकीर्तिताः\n",
    "12201020a": "एत एवंविधा देवा मनोरेव प्रजापतेः\n",
    "12201020c": "ते च पूर्वे सुराश्चेति द्विविधाः पितरः स्मृताः\n",
    "12201021a": "शीलरूपरतास्त्वन्ये तथान्ये सिद्धसाध्ययोः\n",
    "12201021c": "ऋभवो मरुतश्चैव देवानां चोदिता गणाः\n",
    "12201022a": "एवमेते समाम्नाता विश्वेदेवास्तथाश्विनौ\n",
    "12201022c": "आदित्याः क्षत्रियास्तेषां विशस्तु मरुतस्तथा\n",
    "12201023a": "अश्विनौ तु मतौ शूद्रौ तपस्युग्रे समाहितौ\n",
    "12201023c": "स्मृतास्त्वङ्गिरसो देवा ब्राह्मणा इति निश्चयः\n",
    "12201023e": "इत्येतत्सर्वदेवानां चातुर्वर्ण्यं प्रकीर्तितम्\n",
    "12201024a": "एतान्वै प्रातरुत्थाय देवान्यस्तु प्रकीर्तयेत्\n",
    "12201024c": "स्वजादन्यकृताच्चैव सर्वपापात्प्रमुच्यते\n",
    "12201025a": "यवक्रीतोऽथ रैभ्यश्च अर्वावसुपरावसू\n",
    "12201025c": "औशिजश्चैव कक्षीवान्नलश्चाङ्गिरसः सुताः\n",
    "12201026a": "ऋषेर्मेधातिथेः पुत्रः कण्वो बर्हिषदस्तथा\n",
    "12201026c": "त्रैलोक्यभावनास्तात प्राच्यां सप्तर्षयस्तथा\n",
    "12201027a": "उन्मुचो विमुचश्चैव स्वस्त्यात्रेयश्च वीर्यवान्\n",
    "12201027c": "प्रमुचश्चेध्मवाहश्च भगवांश्च दृढव्रतः\n",
    "12201028a": "मित्रावरुणयोः पुत्रस्तथागस्त्यः प्रतापवान्\n",
    "12201028c": "एते ब्रह्मर्षयो नित्यमाश्रिता दक्षिणां दिशम्\n",
    "12201029a": "रुषद्गुः कवषो धौम्यः परिव्याधश्च वीर्यवान्\n",
    "12201029c": "एकतश्च द्वितश्चैव त्रितश्चैव महर्षयः\n",
    "12201030a": "अत्रेः पुत्रश्च भगवांस्तथा सारस्वतः प्रभुः\n",
    "12201030c": "एते नव महात्मानः पश्चिमामाश्रिता दिशम्\n",
    "12201031a": "आत्रेयश्च वसिष्ठश्च कश्यपश्च महानृषिः\n",
    "12201031c": "गौतमः सभरद्वाजो विश्वामित्रोऽथ कौशिकः\n",
    "12201032a": "तथैव पुत्रो भगवानृचीकस्य महात्मनः\n",
    "12201032c": "जमदग्निश्च सप्तैते उदीचीं दिशमाश्रिताः\n",
    "12201033a": "एते प्रतिदिशं सर्वे कीर्तितास्तिग्मतेजसः\n",
    "12201033c": "साक्षिभूता महात्मानो भुवनानां प्रभावनाः\n",
    "12201034a": "एवमेते महात्मानः स्थिताः प्रत्येकशो दिशः\n",
    "12201034c": "एतेषां कीर्तनं कृत्वा सर्वपापैः प्रमुच्यते\n",
    "12201035a": "यस्यां यस्यां दिशि ह्येते तां दिशं शरणं गतः\n",
    "12201035c": "मुच्यते सर्वपापेभ्यः स्वस्तिमांश्च गृहान्व्रजेत्\n",
    "12202001": "युधिष्ठिर उवाच\n",
    "12202001a": "पितामह महाप्राज्ञ युधि सत्यपराक्रम\n",
    "12202001c": "श्रोतुमिच्छामि कार्त्स्न्येन कृष्णमव्ययमीश्वरम्\n",
    "12202002a": "यच्चास्य तेजः सुमहद्यच्च कर्म पुरातनम्\n",
    "12202002c": "तन्मे सर्वं यथातत्त्वं प्रब्रूहि भरतर्षभ\n",
    "12202003a": "तिर्यग्योनिगतं रूपं कथं धारितवान्हरिः\n",
    "12202003c": "केन कार्यविसर्गेण तन्मे ब्रूहि पितामह\n",
    "12202004": "भीष्म उवाच\n",
    "12202004a": "पुराहं मृगयां यातो मार्कण्डेयाश्रमे स्थितः\n",
    "12202004c": "तत्रापश्यं मुनिगणान्समासीनान्सहस्रशः\n",
    "12202005a": "ततस्ते मधुपर्केण पूजां चक्रुरथो मयि\n",
    "12202005c": "प्रतिगृह्य च तां पूजां प्रत्यनन्दमृषीनहम्\n",
    "12202006a": "कथैषा कथिता तत्र कश्यपेन महर्षिणा\n",
    "12202006c": "मनःप्रह्लादिनीं दिव्यां तामिहैकमनाः शृणु\n",
    "12202007a": "पुरा दानवमुख्या हि क्रोधलोभसमन्विताः\n",
    "12202007c": "बलेन मत्ताः शतशो नरकाद्या महासुराः\n",
    "12202008a": "तथैव चान्ये बहवो दानवा युद्धदुर्मदाः\n",
    "12202008c": "न सहन्ते स्म देवानां समृद्धिं तामनुत्तमाम्\n",
    "12202009a": "दानवैरर्द्यमानास्तु देवा देवर्षयस्तथा\n",
    "12202009c": "न शर्म लेभिरे राजन्विशमानास्ततस्ततः\n",
    "12202010a": "पृथिवीं चार्तरूपां ते समपश्यन्दिवौकसः\n",
    "12202010c": "दानवैरभिसंकीर्णां घोररूपैर्महाबलैः\n",
    "12202010e": "भारार्तामपकृष्टां च दुःखितां संनिमज्जतीम्\n",
    "12202011a": "अथादितेयाः संत्रस्ता ब्रह्माणमिदमब्रुवन्\n",
    "12202011c": "कथं शक्यामहे ब्रह्मन्दानवैरुपमर्दनम्\n",
    "12202012a": "स्वयंभूस्तानुवाचेदं निसृष्टोऽत्र विधिर्मया\n",
    "12202012c": "ते वरेणाभिसंमत्ता बलेन च मदेन च\n",
    "12202013a": "नावभोत्स्यन्ति संमूढा विष्णुमव्यक्तदर्शनम्\n",
    "12202013c": "वराहरूपिणं देवमधृष्यममरैरपि\n",
    "12202014a": "एष वेगेन गत्वा हि यत्र ते दानवाधमाः\n",
    "12202014c": "अन्तर्भूमिगता घोरा निवसन्ति सहस्रशः\n",
    "12202014e": "शमयिष्यति श्रुत्वा ते जहृषुः सुरसत्तमाः\n",
    "12202015a": "ततो विष्णुर्महातेजा वाराहं रूपमाश्रितः\n",
    "12202015c": "अन्तर्भूमिं संप्रविश्य जगाम दितिजान्प्रति\n",
    "12202016a": "दृष्ट्वा च सहिताः सर्वे दैत्याः सत्त्वममानुषम्\n",
    "12202016c": "प्रसह्य सहसा सर्वे संतस्थुः कालमोहिताः\n",
    "12202017a": "सर्वे च समभिद्रुत्य वराहं जगृहुः समम्\n",
    "12202017c": "संक्रुद्धाश्च वराहं तं व्यकर्षन्त समन्ततः\n",
    "12202018a": "दानवेन्द्रा महाकाया महावीर्या बलोच्छ्रिताः\n",
    "12202018c": "नाशक्नुवंश्च किंचित्ते तस्य कर्तुं तदा विभो\n",
    "12202019a": "ततोऽगमन्विस्मयं ते दानवेन्द्रा भयात्तदा\n",
    "12202019c": "संशयं गतमात्मानं मेनिरे च सहस्रशः\n",
    "12202020a": "ततो देवादिदेवः स योगात्मा योगसारथिः\n",
    "12202020c": "योगमास्थाय भगवांस्तदा भरतसत्तम\n",
    "12202021a": "विननाद महानादं क्षोभयन्दैत्यदानवान्\n",
    "12202021c": "संनादिता येन लोकाः सर्वाश्चैव दिशो दश\n",
    "12202022a": "तेन संनादशब्देन लोकाः संक्षोभमागमन्\n",
    "12202022c": "संभ्रान्ताश्च दिशः सर्वा देवाः शक्रपुरोगमाः\n",
    "12202023a": "निर्विचेष्टं जगच्चापि बभूवातिभृशं तदा\n",
    "12202023c": "स्थावरं जङ्गमं चैव तेन नादेन मोहितम्\n",
    "12202024a": "ततस्ते दानवाः सर्वे तेन शब्देन भीषिताः\n",
    "12202024c": "पेतुर्गतासवश्चैव विष्णुतेजोविमोहिताः\n",
    "12202025a": "रसातलगतांश्चैव वराहस्त्रिदशद्विषः\n",
    "12202025c": "खुरैः संदारयामास मांसमेदोस्थिसंचयम्\n",
    "12202026a": "नादेन तेन महता सनातन इति स्मृतः\n",
    "12202026c": "पद्मनाभो महायोगी भूताचार्यः स भूतराट्\n",
    "12202027a": "ततो देवगणाः सर्वे पितामहमुपाब्रुवन्\n",
    "12202027c": "नादोऽयं कीदृशो देव नैनं विद्म वयं विभो\n",
    "12202027e": "कोऽसौ हि कस्य वा नादो येन विह्वलितं जगत्\n",
    "12202028a": "एतस्मिन्नन्तरे विष्णुर्वाराहं रूपमास्थितः\n",
    "12202028c": "उदतिष्ठन्महादेवः स्तूयमानो महर्षिभिः\n",
    "12202029": "पितामह उवाच\n",
    "12202029a": "निहत्य दानवपतीन्महावर्ष्मा महाबलः\n",
    "12202029c": "एष देवो महायोगी भूतात्मा भूतभावनः\n",
    "12202030a": "सर्वभूतेश्वरो योगी योनिरात्मा तथात्मनः\n",
    "12202030c": "स्थिरीभवत कृष्णोऽयं सर्वपापप्रणाशनः\n",
    "12202031a": "कृत्वा कर्मातिसाध्वेतदशक्यममितप्रभः\n",
    "12202031c": "समायातः स्वमात्मानं महाभागो महाद्युतिः\n",
    "12202031e": "पद्मनाभो महायोगी भूतात्मा भूतभावनः\n",
    "12202032a": "न संतापो न भीः कार्या शोको वा सुरसत्तमाः\n",
    "12202032c": "विधिरेष प्रभावश्च कालः संक्षयकारकः\n",
    "12202032e": "लोकान्धारयतानेन नादो मुक्तो महात्मना\n",
    "12202033a": "स एव हि महाभागः सर्वलोकनमस्कृतः\n",
    "12202033c": "अच्युतः पुण्डरीकाक्षः सर्वभूतसमुद्भवः\n",
    "12203001": "युधिष्ठिर उवाच\n",
    "12203001a": "योगं मे परमं तात मोक्षस्य वद भारत\n",
    "12203001c": "तमहं तत्त्वतो ज्ञातुमिच्छामि वदतां वर\n",
    "12203002": "भीष्म उवाच\n",
    "12203002a": "अत्राप्युदाहरन्तीममितिहासं पुरातनम्\n",
    "12203002c": "संवादं मोक्षसंयुक्तं शिष्यस्य गुरुणा सह\n",
    "12203003a": "कश्चिद्ब्राह्मणमासीनमाचार्यमृषिसत्तमम्\n",
    "12203003c": "शिष्यः परममेधावी श्रेयोर्थी सुसमाहितः\n",
    "12203003e": "चरणावुपसंगृह्य स्थितः प्राञ्जलिरब्रवीत्\n",
    "12203004a": "उपासनात्प्रसन्नोऽसि यदि वै भगवन्मम\n",
    "12203004c": "संशयो मे महान्कश्चित्तन्मे व्याख्यातुमर्हसि\n",
    "12203005a": "कुतश्चाहं कुतश्च त्वं तत्सम्यग्ब्रूहि यत्परम्\n",
    "12203005c": "कथं च सर्वभूतेषु समेषु द्विजसत्तम\n",
    "12203005e": "सम्यग्वृत्ता निवर्तन्ते विपरीताः क्षयोदयाः\n",
    "12203006a": "वेदेषु चापि यद्वाक्यं लौकिकं व्यापकं च यत्\n",
    "12203006c": "एतद्विद्वन्यथातत्त्वं सर्वं व्याख्यातुमर्हसि\n",
    "12203007": "गुरुरुवाच\n",
    "12203007a": "शृणु शिष्य महाप्राज्ञ ब्रह्मगुह्यमिदं परम्\n",
    "12203007c": "अध्यात्मं सर्वभूतानामागमानां च यद्वसु\n",
    "12203008a": "वासुदेवः सर्वमिदं विश्वस्य ब्रह्मणो मुखम्\n",
    "12203008c": "सत्यं दानमथो यज्ञस्तितिक्षा दम आर्जवम्\n",
    "12203009a": "पुरुषं सनातनं विष्णुं यत्तद्वेदविदो विदुः\n",
    "12203009c": "सर्गप्रलयकर्तारमव्यक्तं ब्रह्म शाश्वतम्\n",
    "12203009e": "तदिदं ब्रह्म वार्ष्णेयमितिहासं शृणुष्व मे\n",
    "12203010a": "ब्राह्मणो ब्राह्मणैः श्राव्यो राजन्यः क्षत्रियैस्तथा\n",
    "12203010c": "माहात्म्यं देवदेवस्य विष्णोरमिततेजसः\n",
    "12203010e": "अर्हस्त्वमसि कल्याण वार्ष्णेयं शृणु यत्परम्\n",
    "12203011a": "कालचक्रमनाद्यन्तं भावाभावस्वलक्षणम्\n",
    "12203011c": "त्रैलोक्यं सर्वभूतेषु चक्रवत्परिवर्तते\n",
    "12203012a": "यत्तदक्षरमव्यक्तममृतं ब्रह्म शाश्वतम्\n",
    "12203012c": "वदन्ति पुरुषव्याघ्रं केशवं पुरुषर्षभम्\n",
    "12203013a": "पितॄन्देवानृषींश्चैव तथा वै यक्षदानवान्\n",
    "12203013c": "नागासुरमनुष्यांश्च सृजते परमोऽव्ययः\n",
    "12203014a": "तथैव वेदशास्त्राणि लोकधर्मांश्च शाश्वतान्\n",
    "12203014c": "प्रलये प्रकृतिं प्राप्य युगादौ सृजते प्रभुः\n",
    "12203015a": "यथर्तुष्वृतुलिङ्गानि नानारूपाणि पर्यये\n",
    "12203015c": "दृश्यन्ते तानि तान्येव तथा ब्रह्माहरात्रिषु\n",
    "12203016a": "अथ यद्यद्यदा भावि कालयोगाद्युगादिषु\n",
    "12203016c": "तत्तदुत्पद्यते ज्ञानं लोकयात्राविधानजम्\n",
    "12203017a": "युगान्तेऽन्तर्हितान्वेदान्सेतिहासान्महर्षयः\n",
    "12203017c": "लेभिरे तपसा पूर्वमनुज्ञाताः स्वयंभुवा\n",
    "12203018a": "वेदविद्वेद भगवान्वेदाङ्गानि बृहस्पतिः\n",
    "12203018c": "भार्गवो नीतिशास्त्रं च जगाद जगतो हितम्\n",
    "12203019a": "गान्धर्वं नारदो वेदं भरद्वाजो धनुर्ग्रहम्\n",
    "12203019c": "देवर्षिचरितं गार्ग्यः कृष्णात्रेयश्चिकित्सितम्\n",
    "12203020a": "न्यायतन्त्राण्यनेकानि तैस्तैरुक्तानि वादिभिः\n",
    "12203020c": "हेत्वागमसदाचारैर्यदुक्तं तदुपास्यते\n",
    "12203021a": "अनाद्यं यत्परं ब्रह्म न देवा नर्षयो विदुः\n",
    "12203021c": "एकस्तद्वेद भगवान्धाता नारायणः प्रभुः\n",
    "12203022a": "नारायणादृषिगणास्तथा मुख्याः सुरासुराः\n",
    "12203022c": "राजर्षयः पुराणाश्च परमं दुःखभेषजम्\n",
    "12203023a": "पुरुषाधिष्ठितं भावं प्रकृतिः सूयते सदा\n",
    "12203023c": "हेतुयुक्तमतः सर्वं जगत्संपरिवर्तते\n",
    "12203024a": "दीपादन्ये यथा दीपाः प्रवर्तन्ते सहस्रशः\n",
    "12203024c": "प्रकृतिः सृजते तद्वदानन्त्यान्नापचीयते\n",
    "12203025a": "अव्यक्तकर्मजा बुद्धिरहंकारं प्रसूयते\n",
    "12203025c": "आकाशं चाप्यहंकाराद्वायुराकाशसंभवः\n",
    "12203026a": "वायोस्तेजस्ततश्चापस्त्वद्भ्यो हि वसुधोद्गता\n",
    "12203026c": "मूलप्रकृतयोऽष्टौ ता जगदेतास्ववस्थितम्\n",
    "12203027a": "ज्ञानेन्द्रियाण्यतः पञ्च पञ्च कर्मेन्द्रियाण्यपि\n",
    "12203027c": "विषयाः पञ्च चैकं च विकारे षोडशं मनः\n",
    "12203028a": "श्रोत्रं त्वक्चक्षुषी जिह्वा घ्राणं पञ्चेन्द्रियाण्यपि\n",
    "12203028c": "पादौ पायुरुपस्थश्च हस्तौ वाक्कर्मणामपि\n",
    "12203029a": "शब्दः स्पर्शोऽथ रूपं च रसो गन्धस्तथैव च\n",
    "12203029c": "विज्ञेयं व्यापकं चित्तं तेषु सर्वगतं मनः\n",
    "12203030a": "रसज्ञाने तु जिह्वेयं व्याहृते वाक्तथैव च\n",
    "12203030c": "इन्द्रियैर्विविधैर्युक्तं सर्वं व्यस्तं मनस्तथा\n",
    "12203031a": "विद्यात्तु षोडशैतानि दैवतानि विभागशः\n",
    "12203031c": "देहेषु ज्ञानकर्तारमुपासीनमुपासते\n",
    "12203032a": "तद्वत्सोमगुणा जिह्वा गन्धस्तु पृथिवीगुणः\n",
    "12203032c": "श्रोत्रं शब्दगुणं चैव चक्षुरग्नेर्गुणस्तथा\n",
    "12203032e": "स्पर्शं वायुगुणं विद्यात्सर्वभूतेषु सर्वदा\n",
    "12203033a": "मनः सत्त्वगुणं प्राहुः सत्त्वमव्यक्तजं तथा\n",
    "12203033c": "सर्वभूतात्मभूतस्थं तस्माद्बुध्येत बुद्धिमान्\n",
    "12203034a": "एते भावा जगत्सर्वं वहन्ति सचराचरम्\n",
    "12203034c": "श्रिता विरजसं देवं यमाहुः परमं पदम्\n",
    "12203035a": "नवद्वारं पुरं पुण्यमेतैर्भावैः समन्वितम्\n",
    "12203035c": "व्याप्य शेते महानात्मा तस्मात्पुरुष उच्यते\n",
    "12203036a": "अजरः सोऽमरश्चैव व्यक्ताव्यक्तोपदेशवान्\n",
    "12203036c": "व्यापकः सगुणः सूक्ष्मः सर्वभूतगुणाश्रयः\n",
    "12203037a": "यथा दीपः प्रकाशात्मा ह्रस्वो वा यदि वा महान्\n",
    "12203037c": "ज्ञानात्मानं तथा विद्यात्पुरुषं सर्वजन्तुषु\n",
    "12203038a": "सोऽत्र वेदयते वेद्यं स शृणोति स पश्यति\n",
    "12203038c": "कारणं तस्य देहोऽयं स कर्ता सर्वकर्मणाम्\n",
    "12203039a": "अग्निर्दारुगतो यद्वद्भिन्ने दारौ न दृश्यते\n",
    "12203039c": "तथैवात्मा शरीरस्थो योगेनैवात्र दृश्यते\n",
    "12203040a": "नदीष्वापो यथा युक्ता यथा सूर्ये मरीचयः\n",
    "12203040c": "संतन्वाना यथा यान्ति तथा देहाः शरीरिणाम्\n",
    "12203041a": "स्वप्नयोगे यथैवात्मा पञ्चेन्द्रियसमागतः\n",
    "12203041c": "देहमुत्सृज्य वै याति तथैवात्रोपलभ्यते\n",
    "12203042a": "कर्मणा व्याप्यते पूर्वं कर्मणा चोपपद्यते\n",
    "12203042c": "कर्मणा नीयतेऽन्यत्र स्वकृतेन बलीयसा\n",
    "12203043a": "स तु देहाद्यथा देहं त्यक्त्वान्यं प्रतिपद्यते\n",
    "12203043c": "तथा तं संप्रवक्ष्यामि भूतग्रामं स्वकर्मजम्\n",
    "12204001": "गुरुरुवाच\n",
    "12204001a": "चतुर्विधानि भूतानि स्थावराणि चराणि च\n",
    "12204001c": "अव्यक्तप्रभवान्याहुरव्यक्तनिधनानि च\n",
    "12204001e": "अव्यक्तनिधनं विद्यादव्यक्तात्मात्मकं मनः\n",
    "12204002a": "यथाश्वत्थकणीकायामन्तर्भूतो महाद्रुमः\n",
    "12204002c": "निष्पन्नो दृश्यते व्यक्तमव्यक्तात्संभवस्तथा\n",
    "12204003a": "अभिद्रवत्ययस्कान्तमयो निश्चेतनावुभौ\n",
    "12204003c": "स्वभावहेतुजा भावा यद्वदन्यदपीदृशम्\n",
    "12204004a": "तद्वदव्यक्तजा भावाः कर्तुः कारणलक्षणाः\n",
    "12204004c": "अचेतनाश्चेतयितुः कारणादभिसंहिताः\n",
    "12204005a": "न भूः खं द्यौर्न भूतानि नर्षयो न सुरासुराः\n",
    "12204005c": "नान्यदासीदृते जीवमासेदुर्न तु संहितम्\n",
    "12204006a": "सर्वनीत्या सर्वगतं मनोहेतु सलक्षणम्\n",
    "12204006c": "अज्ञानकर्म निर्दिष्टमेतत्कारणलक्षणम्\n",
    "12204007a": "तत्कारणैर्हि संयुक्तं कार्यसंग्रहकारकम्\n",
    "12204007c": "येनैतद्वर्तते चक्रमनादिनिधनं महत्\n",
    "12204008a": "अव्यक्तनाभं व्यक्तारं विकारपरिमण्डलम्\n",
    "12204008c": "क्षेत्रज्ञाधिष्ठितं चक्रं स्निग्धाक्षं वर्तते ध्रुवम्\n",
    "12204009a": "स्निग्धत्वात्तिलवत्सर्वं चक्रेऽस्मिन्पीड्यते जगत्\n",
    "12204009c": "तिलपीडैरिवाक्रम्य भोगैरज्ञानसंभवैः\n",
    "12204010a": "कर्म तत्कुरुते तर्षादहंकारपरिग्रहम्\n",
    "12204010c": "कार्यकारणसंयोगे स हेतुरुपपादितः\n",
    "12204011a": "नात्येति कारणं कार्यं न कार्यं कारणं तथा\n",
    "12204011c": "कार्याणां तूपकरणे कालो भवति हेतुमान्\n",
    "12204012a": "हेतुयुक्ताः प्रकृतयो विकाराश्च परस्परम्\n",
    "12204012c": "अन्योन्यमभिवर्तन्ते पुरुषाधिष्ठिताः सदा\n",
    "12204013a": "सरजस्तामसैर्भावैश्च्युतो हेतुबलान्वितः\n",
    "12204013c": "क्षेत्रज्ञमेवानुयाति पांसुर्वातेरितो यथा\n",
    "12204013e": "न च तैः स्पृश्यते भावो न ते तेन महात्मना\n",
    "12204014a": "सरजस्कोऽरजस्कश्च स वै वायुर्यथा भवेत्\n",
    "12204014c": "तथैतदन्तरं विद्यात्क्षेत्रक्षेत्रज्ञयोर्बुधः\n",
    "12204014e": "अभ्यासात्स तथा युक्तो न गच्छेत्प्रकृतिं पुनः\n",
    "12204015a": "संदेहमेतमुत्पन्नमच्छिनद्भगवानृषिः\n",
    "12204015c": "तथा वार्तां समीक्षेत कृतलक्षणसंमिताम्\n",
    "12204016a": "बीजान्यग्न्युपदग्धानि न रोहन्ति यथा पुनः\n",
    "12204016c": "ज्ञानदग्धैस्तथा क्लेशैर्नात्मा संबध्यते पुनः\n",
    "12205001": "गुरुरुवाच\n",
    "12205001a": "प्रवृत्तिलक्षणो धर्मो यथायमुपपद्यते\n",
    "12205001c": "तेषां विज्ञाननिष्ठानामन्यत्तत्त्वं न रोचते\n",
    "12205002a": "दुर्लभा वेदविद्वांसो वेदोक्तेषु व्यवस्थिताः\n",
    "12205002c": "प्रयोजनमतस्त्वत्र मार्गमिच्छन्ति संस्तुतम्\n",
    "12205003a": "सद्भिराचरितत्वात्तु वृत्तमेतदगर्हितम्\n",
    "12205003c": "इयं सा बुद्धिरन्येयं यया याति परां गतिम्\n",
    "12205004a": "शरीरवानुपादत्ते मोहात्सर्वपरिग्रहान्\n",
    "12205004c": "कामक्रोधादिभिर्भावैर्युक्तो राजसतामसैः\n",
    "12205005a": "नाशुद्धमाचरेत्तस्मादभीप्सन्देहयापनम्\n",
    "12205005c": "कर्मणो विवरं कुर्वन्न लोकानाप्नुयाच्छुभान्\n",
    "12205006a": "लोहयुक्तं यथा हेम विपक्वं न विराजते\n",
    "12205006c": "तथापक्वकषायाख्यं विज्ञानं न प्रकाशते\n",
    "12205007a": "यश्चाधर्मं चरेन्मोहात्कामलोभावनु प्लवन्\n",
    "12205007c": "धर्म्यं पन्थानमाक्रम्य सानुबन्धो विनश्यति\n",
    "12205008a": "शब्दादीन्विषयांस्तस्मादसंरागादनुप्लवेत्\n",
    "12205008c": "क्रोधहर्षौ विषादश्च जायन्ते हि परस्परम्\n",
    "12205009a": "पञ्चभूतात्मके देहे सत्त्वराजसतामसे\n",
    "12205009c": "कमभिष्टुवते चायं कं वा क्रोशति किं वदेत्\n",
    "12205010a": "स्पर्शरूपरसाद्येषु सङ्गं गच्छन्ति बालिशाः\n",
    "12205010c": "नावगच्छन्त्यविज्ञानादात्मजं पार्थिवं गुणम्\n",
    "12205011a": "मृन्मयं शरणं यद्वन्मृदैव परिलिप्यते\n",
    "12205011c": "पार्थिवोऽयं तथा देहो मृद्विकारैर्विलिप्यते\n",
    "12205012a": "मधु तैलं पयः सर्पिर्मांसानि लवणं गुडः\n",
    "12205012c": "धान्यानि फलमूलानि मृद्विकाराः सहाम्भसा\n",
    "12205013a": "यद्वत्कान्तारमातिष्ठन्नौत्सुक्यं समनुव्रजेत्\n",
    "12205013c": "श्रमादाहारमादद्यादस्वाद्वपि हि यापनम्\n",
    "12205014a": "तद्वत्संसारकान्तारमातिष्ठञ्श्रमतत्परः\n",
    "12205014c": "यात्रार्थमद्यादाहारं व्याधितो भेषजं यथा\n",
    "12205015a": "सत्यशौचार्जवत्यागैर्यशसा विक्रमेण च\n",
    "12205015c": "क्षान्त्या धृत्या च बुद्ध्या च मनसा तपसैव च\n",
    "12205016a": "भावान्सर्वान्यथावृत्तान्संवसेत यथाक्रमम्\n",
    "12205016c": "शान्तिमिच्छन्नदीनात्मा संयच्छेदिन्द्रियाणि च\n",
    "12205017a": "सत्त्वेन रजसा चैव तमसा चैव मोहिताः\n",
    "12205017c": "चक्रवत्परिवर्तन्ते ह्यज्ञानाज्जन्तवो भृशम्\n",
    "12205018a": "तस्मात्सम्यक्परीक्षेत दोषानज्ञानसंभवान्\n",
    "12205018c": "अज्ञानप्रभवं नित्यमहंकारं परित्यजेत्\n",
    "12205019a": "महाभूतानीन्द्रियाणि गुणाः सत्त्वं रजस्तमः\n",
    "12205019c": "त्रैलोक्यं सेश्वरं सर्वमहंकारे प्रतिष्ठितम्\n",
    "12205020a": "यथेह नियतं कालो दर्शयत्यार्तवान्गुणान्\n",
    "12205020c": "तद्वद्भूतेष्वहंकारं विद्याद्भूतप्रवर्तकम्\n",
    "12205021a": "संमोहकं तमो विद्यात्कृष्णमज्ञानसंभवम्\n",
    "12205021c": "प्रीतिदुःखनिबद्धांश्च समस्तांस्त्रीनथो गुणान्\n",
    "12205021e": "सत्त्वस्य रजसश्चैव तमसश्च निबोध तान्\n",
    "12205022a": "प्रमोहो हर्षजः प्रीतिरसंदेहो धृतिः स्मृतिः\n",
    "12205022c": "एतान्सत्त्वगुणान्विद्यादिमान्राजसतामसान्\n",
    "12205023a": "कामक्रोधौ प्रमादश्च लोभमोहौ भयं क्लमः\n",
    "12205023c": "विषादशोकावरतिर्मानदर्पावनार्यता\n",
    "12205024a": "दोषाणामेवमादीनां परीक्ष्य गुरुलाघवम्\n",
    "12205024c": "विमृशेदात्मसंस्थानामेकैकमनुसंततम्\n",
    "12205025": "शिष्य उवाच\n",
    "12205025a": "के दोषा मनसा त्यक्ताः के बुद्ध्या शिथिलीकृताः\n",
    "12205025c": "के पुनः पुनरायान्ति के मोहादफला इव\n",
    "12205026a": "केषां बलाबलं बुद्ध्या हेतुभिर्विमृशेद्बुधः\n",
    "12205026c": "एतत्सर्वं समाचक्ष्व यथा विद्यामहं प्रभो\n",
    "12205027": "गुरुरुवाच\n",
    "12205027a": "दोषैर्मूलादवच्छिन्नैर्विशुद्धात्मा विमुच्यते\n",
    "12205027c": "विनाशयति संभूतमयस्मयमयो यथा\n",
    "12205027e": "तथाकृतात्मा सहजैर्दोषैर्नश्यति राजसैः\n",
    "12205028a": "राजसं तामसं चैव शुद्धात्माकर्मसंभवम्\n",
    "12205028c": "तत्सर्वं देहिनां बीजं सर्वमात्मवतः समम्\n",
    "12205029a": "तस्मादात्मवता वर्ज्यं रजश्च तम एव च\n",
    "12205029c": "रजस्तमोभ्यां निर्मुक्तं सत्त्वं निर्मलतामियात्\n",
    "12205030a": "अथ वा मन्त्रवद्ब्रूयुर्मांसादानां यजुष्कृतम्\n",
    "12205030c": "हेतुः स एवानादाने शुद्धधर्मानुपालने\n",
    "12205031a": "रजसा धर्मयुक्तानि कार्याण्यपि समाप्नुयात्\n",
    "12205031c": "अर्थयुक्तानि चात्यर्थं कामान्सर्वांश्च सेवते\n",
    "12205032a": "तमसा लोभयुक्तानि क्रोधजानि च सेवते\n",
    "12205032c": "हिंसाविहाराभिरतस्तन्द्रीनिद्रासमन्वितः\n",
    "12205033a": "सत्त्वस्थः सात्त्विकान्भावाञ्शुद्धान्पश्यति संश्रितः\n",
    "12205033c": "स देही विमलः श्रीमाञ्शुद्धो विद्यासमन्वितः\n",
    "12206001": "गुरुरुवाच\n",
    "12206001a": "रजसा साध्यते मोहस्तमसा च नरर्षभ\n",
    "12206001c": "क्रोधलोभौ भयं दर्प एतेषां साधनाच्छुचिः\n",
    "12206002a": "परमं परमात्मानं देवमक्षयमव्ययम्\n",
    "12206002c": "विष्णुमव्यक्तसंस्थानं विशन्ते देवसत्तमम्\n",
    "12206003a": "तस्य मायाविदग्धाङ्गा ज्ञानभ्रष्टा निराशिषः\n",
    "12206003c": "मानवा ज्ञानसंमोहात्ततः कामं प्रयान्ति वै\n",
    "12206004a": "कामात्क्रोधमवाप्याथ लोभमोहौ च मानवाः\n",
    "12206004c": "मानदर्पादहंकारमहंकारात्ततः क्रियाः\n",
    "12206005a": "क्रियाभिः स्नेहसंबन्धः स्नेहाच्छोकमनन्तरम्\n",
    "12206005c": "सुखदुःखसमारम्भाज्जन्माजन्मकृतक्षणाः\n",
    "12206006a": "जन्मतो गर्भवासं तु शुक्रशोणितसंभवम्\n",
    "12206006c": "पुरीषमूत्रविक्लेदशोणितप्रभवाविलम्\n",
    "12206007a": "तृष्णाभिभूतस्तैर्बद्धस्तानेवाभिपरिप्लवन्\n",
    "12206007c": "संसारतन्त्रवाहिन्यस्तत्र बुध्येत योषितः\n",
    "12206008a": "प्रकृत्या क्षेत्रभूतास्ता नराः क्षेत्रज्ञलक्षणाः\n",
    "12206008c": "तस्मादेता विशेषेण नरोऽतीयुर्विपश्चितः\n",
    "12206009a": "कृत्या ह्येता घोररूपा मोहयन्त्यविचक्षणान्\n",
    "12206009c": "रजस्यन्तर्हिता मूर्तिरिन्द्रियाणां सनातनी\n",
    "12206010a": "तस्मात्तर्षात्मकाद्रागाद्बीजाज्जायन्ति जन्तवः\n",
    "12206010c": "स्वदेहजानस्वसंज्ञान्यद्वदङ्गात्कृमींस्त्यजेत्\n",
    "12206010e": "स्वसंज्ञानस्वजांस्तद्वत्सुतसंज्ञान्कृमींस्त्यजेत्\n",
    "12206011a": "शुक्रतो रसतश्चैव स्नेहाज्जायन्ति जन्तवः\n",
    "12206011c": "स्वभावात्कर्मयोगाद्वा तानुपेक्षेत बुद्धिमान्\n",
    "12206012a": "रजस्तमसि पर्यस्तं सत्त्वं तमसि संस्थितम्\n",
    "12206012c": "ज्ञानाधिष्ठानमज्ञानं बुद्ध्यहंकारलक्षणम्\n",
    "12206013a": "तद्बीजं देहिनामाहुस्तद्बीजं जीवसंज्ञितम्\n",
    "12206013c": "कर्मणा कालयुक्तेन संसारपरिवर्तकम्\n",
    "12206014a": "रमत्ययं यथा स्वप्ने मनसा देहवानिव\n",
    "12206014c": "कर्मगर्भैर्गुणैर्देही गर्भे तदुपपद्यते\n",
    "12206015a": "कर्मणा बीजभूतेन चोद्यते यद्यदिन्द्रियम्\n",
    "12206015c": "जायते तदहंकाराद्रागयुक्तेन चेतसा\n",
    "12206016a": "शब्दरागाच्छ्रोत्रमस्य जायते भावितात्मनः\n",
    "12206016c": "रूपरागात्तथा चक्षुर्घ्राणं गन्धचिकीर्षया\n",
    "12206017a": "स्पर्शनेभ्यस्तथा वायुः प्राणापानव्यपाश्रयः\n",
    "12206017c": "व्यानोदानौ समानश्च पञ्चधा देहयापना\n",
    "12206018a": "संजातैर्जायते गात्रैः कर्मजैर्ब्रह्मणा वृतः\n",
    "12206018c": "दुःखाद्यन्तैर्दुःखमध्यैर्नरः शारीरमानसैः\n",
    "12206019a": "दुःखं विद्यादुपादानादभिमानाच्च वर्धते\n",
    "12206019c": "त्यागात्तेभ्यो निरोधः स्यान्निरोधज्ञो विमुच्यते\n",
    "12206020a": "इन्द्रियाणां रजस्येव प्रभवप्रलयावुभौ\n",
    "12206020c": "परीक्ष्य संचरेद्विद्वान्यथावच्छास्त्रचक्षुषा\n",
    "12206021a": "ज्ञानेन्द्रियाणीन्द्रियार्थान्नोपसर्पन्त्यतर्षुलम्\n",
    "12206021c": "ज्ञातैश्च कारणैर्देही न देहं पुनरर्हति\n",
    "12207001": "गुरुरुवाच\n",
    "12207001a": "अत्रोपायं प्रवक्ष्यामि यथावच्छास्त्रचक्षुषा\n",
    "12207001c": "तद्विज्ञानाच्चरन्प्राज्ञः प्राप्नुयात्परमां गतिम्\n",
    "12207002a": "सर्वेषामेव भूतानां पुरुषः श्रेष्ठ उच्यते\n",
    "12207002c": "पुरुषेभ्यो द्विजानाहुर्द्विजेभ्यो मन्त्रवादिनः\n",
    "12207003a": "सर्वभूतविशिष्टास्ते सर्वज्ञाः सर्वदर्शिनः\n",
    "12207003c": "ब्राह्मणा वेदतत्त्वज्ञास्तत्त्वार्थगतिनिश्चयाः\n",
    "12207004a": "नेत्रहीनो यथा ह्येकः कृच्छ्राणि लभतेऽध्वनि\n",
    "12207004c": "ज्ञानहीनस्तथा लोके तस्माज्ज्ञानविदोऽधिकाः\n",
    "12207005a": "तांस्तानुपासते धर्मान्धर्मकामा यथागमम्\n",
    "12207005c": "न त्वेषामर्थसामान्यमन्तरेण गुणानिमान्\n",
    "12207006a": "वाग्देहमनसां शौचं क्षमा सत्यं धृतिः स्मृतिः\n",
    "12207006c": "सर्वधर्मेषु धर्मज्ञा ज्ञापयन्ति गुणानिमान्\n",
    "12207007a": "यदिदं ब्रह्मणो रूपं ब्रह्मचर्यमिति स्मृतम्\n",
    "12207007c": "परं तत्सर्वभूतेभ्यस्तेन यान्ति परां गतिम्\n",
    "12207008a": "लिङ्गसंयोगहीनं यच्छरीरस्पर्शवर्जितम्\n",
    "12207008c": "श्रोत्रेण श्रवणं चैव चक्षुषा चैव दर्शनम्\n",
    "12207009a": "जिह्वया रसनं यच्च तदेव परिवर्जितम्\n",
    "12207009c": "बुद्ध्या च व्यवसायेन ब्रह्मचर्यमकल्मषम्\n",
    "12207010a": "सम्यग्वृत्तिर्ब्रह्मलोकं प्राप्नुयान्मध्यमः सुरान्\n",
    "12207010c": "द्विजाग्र्यो जायते विद्वान्कन्यसीं वृत्तिमास्थितः\n",
    "12207011a": "सुदुष्करं ब्रह्मचर्यमुपायं तत्र मे शृणु\n",
    "12207011c": "संप्रवृत्तमुदीर्णं च निगृह्णीयाद्द्विजो मनः\n",
    "12207012a": "योषितां न कथाः श्राव्या न निरीक्ष्या निरम्बराः\n",
    "12207012c": "कदाचिद्दर्शनादासां दुर्बलानाविशेद्रजः\n",
    "12207013a": "रागोत्पत्तौ चरेत्कृच्छ्रमह्नस्त्रिः प्रविशेदपः\n",
    "12207013c": "मग्नः स्वप्ने च मनसा त्रिर्जपेदघमर्षणम्\n",
    "12207014a": "पाप्मानं निर्दहेदेवमन्तर्भूतं रजोमयम्\n",
    "12207014c": "ज्ञानयुक्तेन मनसा संततेन विचक्षणः\n",
    "12207015a": "कुणपामेध्यसंयुक्तं यद्वदच्छिद्रबन्धनम्\n",
    "12207015c": "तद्वद्देहगतं विद्यादात्मानं देहबन्धनम्\n",
    "12207016a": "वातपित्तकफान्रक्तं त्वङ्मांसं स्नायुमस्थि च\n",
    "12207016c": "मज्जां चैव सिराजालैस्तर्पयन्ति रसा नृणाम्\n",
    "12207017a": "दश विद्याद्धमन्योऽत्र पञ्चेन्द्रियगुणावहाः\n",
    "12207017c": "याभिः सूक्ष्माः प्रतायन्ते धमन्योऽन्याः सहस्रशः\n",
    "12207018a": "एवमेताः सिरानद्यो रसोदा देहसागरम्\n",
    "12207018c": "तर्पयन्ति यथाकालमापगा इव सागरम्\n",
    "12207019a": "मध्ये च हृदयस्यैका सिरा त्वत्र मनोवहा\n",
    "12207019c": "शुक्रं संकल्पजं नॄणां सर्वगात्रैर्विमुञ्चति\n",
    "12207020a": "सर्वगात्रप्रतायिन्यस्तस्या ह्यनुगताः सिराः\n",
    "12207020c": "नेत्रयोः प्रतिपद्यन्ते वहन्त्यस्तैजसं गुणम्\n",
    "12207021a": "पयस्यन्तर्हितं सर्पिर्यद्वन्निर्मथ्यते खजैः\n",
    "12207021c": "शुक्रं निर्मथ्यते तद्वद्देहसंकल्पजैः खजैः\n",
    "12207022a": "स्वप्नेऽप्येवं यथाभ्येति मनःसंकल्पजं रजः\n",
    "12207022c": "शुक्रमस्पर्शजं देहात्सृजन्त्यस्य मनोवहा\n",
    "12207023a": "महर्षिर्भगवानत्रिर्वेद तच्छुक्रसंभवम्\n",
    "12207023c": "त्रिबीजमिन्द्रदैवत्यं तस्मादिन्द्रियमुच्यते\n",
    "12207024a": "ये वै शुक्रगतिं विद्युर्भूतसंकरकारिकाम्\n",
    "12207024c": "विरागा दग्धदोषास्ते नाप्नुयुर्देहसंभवम्\n",
    "12207025a": "गुणानां साम्यमागम्य मनसैव मनोवहम्\n",
    "12207025c": "देहकर्म नुदन्प्राणानन्तकाले विमुच्यते\n",
    "12207026a": "भविता मनसो ज्ञानं मन एव प्रतायते\n",
    "12207026c": "ज्योतिष्मद्विरजो दिव्यमत्र सिद्धं महात्मनाम्\n",
    "12207027a": "तस्मात्तदविघाताय कर्म कुर्यादकल्मषम्\n",
    "12207027c": "रजस्तमश्च हित्वेह न तिर्यग्गतिमाप्नुयात्\n",
    "12207028a": "तरुणाधिगतं ज्ञानं जरादुर्बलतां गतम्\n",
    "12207028c": "परिपक्वबुद्धिः कालेन आदत्ते मानसं बलम्\n",
    "12207029a": "सुदुर्गमिव पन्थानमतीत्य गुणबन्धनम्\n",
    "12207029c": "यदा पश्येत्तदा दोषानतीत्यामृतमश्नुते\n",
    "12208001": "गुरुरुवाच\n",
    "12208001a": "दुरन्तेष्विन्द्रियार्थेषु सक्ताः सीदन्ति जन्तवः\n",
    "12208001c": "ये त्वसक्ता महात्मानस्ते यान्ति परमां गतिम्\n",
    "12208002a": "जन्ममृत्युजरादुःखैर्व्याधिभिर्मनसः क्लमैः\n",
    "12208002c": "दृष्ट्वेमं संततं लोकं घटेन्मोक्षाय बुद्धिमान्\n",
    "12208003a": "वाङ्मनोभ्यां शरीरेण शुचिः स्यादनहंकृतः\n",
    "12208003c": "प्रशान्तो ज्ञानवान्भिक्षुर्निरपेक्षश्चरेत्सुखम्\n",
    "12208004a": "अथ वा मनसः सङ्गं पश्येद्भूतानुकम्पया\n",
    "12208004c": "अत्राप्युपेक्षां कुर्वीत ज्ञात्वा कर्मफलं जगत्\n",
    "12208005a": "यत्कृतं प्राक्शुभं कर्म पापं वा तदुपाश्नुते\n",
    "12208005c": "तस्माच्छुभानि कर्माणि कुर्याद्वाग्बुद्धिकर्मभिः\n",
    "12208006a": "अहिंसा सत्यवचनं सर्वभूतेषु चार्जवम्\n",
    "12208006c": "क्षमा चैवाप्रमादश्च यस्यैते स सुखी भवेत्\n",
    "12208007a": "यश्चैनं परमं धर्मं सर्वभूतसुखावहम्\n",
    "12208007c": "दुःखान्निःसरणं वेद स तत्त्वज्ञः सुखी भवेत्\n",
    "12208008a": "तस्मात्समाहितं बुद्ध्या मनो भूतेषु धारयेत्\n",
    "12208008c": "नापध्यायेन्न स्पृहयेन्नाबद्धं चिन्तयेदसत्\n",
    "12208009a": "अवाग्योगप्रयोगेण मनोज्ञं संप्रवर्तते\n",
    "12208009c": "विवक्षता वा सद्वाक्यं धर्मं सूक्ष्ममवेक्षता\n",
    "12208009e": "सत्यां वाचमहिंस्रां च वदेदनपवादिनीम्\n",
    "12208010a": "कल्कापेतामपरुषामनृशंसामपैशुनाम्\n",
    "12208010c": "ईदृगल्पं च वक्तव्यमविक्षिप्तेन चेतसा\n",
    "12208011a": "वाक्प्रबुद्धो हि संरागाद्विरागाद्व्याहरेद्यदि\n",
    "12208011c": "बुद्ध्या ह्यनिगृहीतेन मनसा कर्म तामसम्\n",
    "12208011e": "रजोभूतैर्हि करणैः कर्मणा प्रतिपद्यते\n",
    "12208012a": "स दुःखं प्राप्य लोकेऽस्मिन्नरकायोपपद्यते\n",
    "12208012c": "तस्मान्मनोवाक्शरीरैराचरेद्धैर्यमात्मनः\n",
    "12208013a": "प्रकीर्णमेषभारो हि यद्वद्धार्येत दस्युभिः\n",
    "12208013c": "प्रतिलोमां दिशं बुद्ध्वा संसारमबुधास्तथा\n",
    "12208014a": "तानेव च यथा दस्यून्क्षिप्त्वा गच्छेच्छिवां दिशम्\n",
    "12208014c": "तथा रजस्तमःकर्माण्युत्सृज्य प्राप्नुयात्सुखम्\n",
    "12208015a": "निःसंदिग्धमनीहो वै मुक्तः सर्वपरिग्रहैः\n",
    "12208015c": "विविक्तचारी लघ्वाशी तपस्वी नियतेन्द्रियः\n",
    "12208016a": "ज्ञानदग्धपरिक्लेशः प्रयोगरतिरात्मवान्\n",
    "12208016c": "निष्प्रचारेण मनसा परं तदधिगच्छति\n",
    "12208017a": "धृतिमानात्मवान्बुद्धिं निगृह्णीयादसंशयम्\n",
    "12208017c": "मनो बुद्ध्या निगृह्णीयाद्विषयान्मनसात्मनः\n",
    "12208018a": "निगृहीतेन्द्रियस्यास्य कुर्वाणस्य मनो वशे\n",
    "12208018c": "देवतास्ताः प्रकाशन्ते हृष्टा यान्ति तमीश्वरम्\n",
    "12208019a": "ताभिः संसक्तमनसो ब्रह्मवत्संप्रकाशते\n",
    "12208019c": "एतैश्चापगतैः सर्वैर्ब्रह्मभूयाय कल्पते\n",
    "12208020a": "अथ वा न प्रवर्तेत योगतन्त्रैरुपक्रमेत्\n",
    "12208020c": "येन तन्त्रमयं तन्त्रं वृत्तिः स्यात्तत्तदाचरेत्\n",
    "12208021a": "कणपिण्याककुल्माषशाकयावकसक्तवः\n",
    "12208021c": "तथा मूलफलं भैक्षं पर्यायेणोपयोजयेत्\n",
    "12208022a": "आहारं नियतं चैव देशे काले च सात्त्विकम्\n",
    "12208022c": "तत्परीक्ष्यानुवर्तेत यत्प्रवृत्त्यनुवर्तकम्\n",
    "12208023a": "प्रवृत्तं नोपरुन्धेत शनैरग्निमिवेन्धयेत्\n",
    "12208023c": "ज्ञानेन्धितं ततो ज्ञानमर्कवत्संप्रकाशते\n",
    "12208024a": "ज्ञानाधिष्ठानमज्ञानं त्रीँल्लोकानधितिष्ठति\n",
    "12208024c": "विज्ञानानुगतं ज्ञानमज्ञानादपकृष्यते\n",
    "12208025a": "पृथक्त्वात्संप्रयोगाच्च नासूयुर्वेद शाश्वतम्\n",
    "12208025c": "स तयोरपवर्गज्ञो वीतरागो विमुच्यते\n",
    "12208026a": "वयोतीतो जरामृत्यू जित्वा ब्रह्म सनातनम्\n",
    "12208026c": "अमृतं तदवाप्नोति यत्तदक्षरमव्ययम्\n",
    "12209001": "गुरुरुवाच\n",
    "12209001a": "निष्कल्मषं ब्रह्मचर्यमिच्छता चरितुं सदा\n",
    "12209001c": "निद्रा सर्वात्मना त्याज्या स्वप्नदोषानवेक्षता\n",
    "12209002a": "स्वप्ने हि रजसा देही तमसा चाभिभूयते\n",
    "12209002c": "देहान्तरमिवापन्नश्चरत्यपगतस्मृतिः\n",
    "12209003a": "ज्ञानाभ्यासाज्जागरतो जिज्ञासार्थमनन्तरम्\n",
    "12209003c": "विज्ञानाभिनिवेशात्तु जागरत्यनिशं सदा\n",
    "12209004a": "अत्राह को न्वयं भावः स्वप्ने विषयवानिव\n",
    "12209004c": "प्रलीनैरिन्द्रियैर्देही वर्तते देहवानिव\n",
    "12209005a": "अत्रोच्यते यथा ह्येतद्वेद योगेश्वरो हरिः\n",
    "12209005c": "तथैतदुपपन्नार्थं वर्णयन्ति महर्षयः\n",
    "12209006a": "इन्द्रियाणां श्रमात्स्वप्नमाहुः सर्वगतं बुधाः\n",
    "12209006c": "मनसस्तु प्रलीनत्वात्तत्तदाहुर्निदर्शनम्\n",
    "12209007a": "कार्यव्यासक्तमनसः संकल्पो जाग्रतो ह्यपि\n",
    "12209007c": "यद्वन्मनोरथैश्वर्यं स्वप्ने तद्वन्मनोगतम्\n",
    "12209008a": "संसाराणामसंख्यानां कामात्मा तदवाप्नुयात्\n",
    "12209008c": "मनस्यन्तर्हितं सर्वं वेद सोत्तमपूरुषः\n",
    "12209009a": "गुणानामपि यद्यत्तत्कर्म जानात्युपस्थितम्\n",
    "12209009c": "तत्तच्छंसन्ति भूतानि मनो यद्भावितं यथा\n",
    "12209010a": "ततस्तमुपवर्तन्ते गुणा राजसतामसाः\n",
    "12209010c": "सात्त्विको वा यथायोगमानन्तर्यफलोदयः\n",
    "12209011a": "ततः पश्यत्यसंबद्धान्वातपित्तकफोत्तरान्\n",
    "12209011c": "रजस्तमोभवैर्भावैस्तदप्याहुर्दुरन्वयम्\n",
    "12209012a": "प्रसन्नैरिन्द्रियैर्यद्यत्संकल्पयति मानसम्\n",
    "12209012c": "तत्तत्स्वप्नेऽप्युपरते मनोदृष्टिर्निरीक्षते\n",
    "12209013a": "व्यापकं सर्वभूतेषु वर्ततेऽप्रतिघं मनः\n",
    "12209013c": "मनस्यन्तर्हितं द्वारं देहमास्थाय मानसम्\n",
    "12209014a": "यत्तत्सदसदव्यक्तं स्वपित्यस्मिन्निदर्शनम्\n",
    "12209014c": "सर्वभूतात्मभूतस्थं तदध्यात्मगुणं विदुः\n",
    "12209015a": "लिप्सेत मनसा यश्च संकल्पादैश्वरं गुणम्\n",
    "12209015c": "आत्मप्रभावात्तं विद्यात्सर्वा ह्यात्मनि देवताः\n",
    "12209016a": "एवं हि तपसा युक्तमर्कवत्तमसः परम्\n",
    "12209016c": "त्रैलोक्यप्रकृतिर्देही तपसा तं महेश्वरम्\n",
    "12209017a": "तपो ह्यधिष्ठितं देवैस्तपोघ्नमसुरैस्तमः\n",
    "12209017c": "एतद्देवासुरैर्गुप्तं तदाहुर्ज्ञानलक्षणम्\n",
    "12209018a": "सत्त्वं रजस्तमश्चेति देवासुरगुणान्विदुः\n",
    "12209018c": "सत्त्वं देवगुणं विद्यादितरावासुरौ गुणौ\n",
    "12209019a": "ब्रह्म तत्परमं वेद्यममृतं ज्योतिरक्षरम्\n",
    "12209019c": "ये विदुर्भावितात्मानस्ते यान्ति परमां गतिम्\n",
    "12209020a": "हेतुमच्छक्यमाख्यातुमेतावज्ज्ञानचक्षुषा\n",
    "12209020c": "प्रत्याहारेण वा शक्यमव्यक्तं ब्रह्म वेदितुम्\n",
    "12210001": "गुरुरुवाच\n",
    "12210001a": "न स वेद परं धर्मं यो न वेद चतुष्टयम्\n",
    "12210001c": "व्यक्ताव्यक्ते च यत्तत्त्वं संप्राप्तं परमर्षिणा\n",
    "12210002a": "व्यक्तं मृत्युमुखं विद्यादव्यक्तममृतं पदम्\n",
    "12210002c": "प्रवृत्तिलक्षणं धर्ममृषिर्नारायणोऽब्रवीत्\n",
    "12210003a": "अत्रैवावस्थितं सर्वं त्रैलोक्यं सचराचरम्\n",
    "12210003c": "निवृत्तिलक्षणं धर्ममव्यक्तं ब्रह्म शाश्वतम्\n",
    "12210004a": "प्रवृत्तिलक्षणं धर्मं प्रजापतिरथाब्रवीत्\n",
    "12210004c": "प्रवृत्तिः पुनरावृत्तिर्निवृत्तिः परमा गतिः\n",
    "12210005a": "तां गतिं परमामेति निवृत्तिपरमो मुनिः\n",
    "12210005c": "ज्ञानतत्त्वपरो नित्यं शुभाशुभनिदर्शकः\n",
    "12210006a": "तदेवमेतौ विज्ञेयावव्यक्तपुरुषावुभौ\n",
    "12210006c": "अव्यक्तपुरुषाभ्यां तु यत्स्यादन्यन्महत्तरम्\n",
    "12210007a": "तं विशेषमवेक्षेत विशेषेण विचक्षणः\n",
    "12210007c": "अनाद्यन्तावुभावेतावलिङ्गौ चाप्युभावपि\n",
    "12210008a": "उभौ नित्यौ सूक्ष्मतरौ महद्भ्यश्च महत्तरौ\n",
    "12210008c": "सामान्यमेतदुभयोरेवं ह्यन्यद्विशेषणम्\n",
    "12210009a": "प्रकृत्या सर्गधर्मिण्या तथा त्रिविधसत्त्वया\n",
    "12210009c": "विपरीतमतो विद्यात्क्षेत्रज्ञस्य च लक्षणम्\n",
    "12210010a": "प्रकृतेश्च विकाराणां द्रष्टारमगुणान्वितम्\n",
    "12210010c": "अग्राह्यौ पुरुषावेतावलिङ्गत्वादसंहितौ\n",
    "12210011a": "संयोगलक्षणोत्पत्तिः कर्मजा गृह्यते यया\n",
    "12210011c": "करणैः कर्मनिर्वृत्तैः कर्ता यद्यद्विचेष्टते\n",
    "12210011e": "कीर्त्यते शब्दसंज्ञाभिः कोऽहमेषोऽप्यसाविति\n",
    "12210012a": "उष्णीषवान्यथा वस्त्रैस्त्रिभिर्भवति संवृतः\n",
    "12210012c": "संवृतोऽयं तथा देही सत्त्वराजसतामसैः\n",
    "12210013a": "तस्माच्चतुष्टयं वेद्यमेतैर्हेतुभिराचितम्\n",
    "12210013c": "यथासंज्ञो ह्ययं सम्यगन्तकाले न मुह्यति\n",
    "12210014a": "श्रियं दिव्यामभिप्रेप्सुर्ब्रह्म वाङ्मनसा शुचिः\n",
    "12210014c": "शारीरैर्नियमैरुग्रैश्चरेन्निष्कल्मषं तपः\n",
    "12210015a": "त्रैलोक्यं तपसा व्याप्तमन्तर्भूतेन भास्वता\n",
    "12210015c": "सूर्यश्च चन्द्रमाश्चैव भासतस्तपसा दिवि\n",
    "12210016a": "प्रतापस्तपसो ज्ञानं लोके संशब्दितं तपः\n",
    "12210016c": "रजस्तमोघ्नं यत्कर्म तपसस्तत्स्वलक्षणम्\n",
    "12210017a": "ब्रह्मचर्यमहिंसा च शारीरं तप उच्यते\n",
    "12210017c": "वाङ्मनोनियमः साम्यं मानसं तप उच्यते\n",
    "12210018a": "विधिज्ञेभ्यो द्विजातिभ्यो ग्राह्यमन्नं विशिष्यते\n",
    "12210018c": "आहारनियमेनास्य पाप्मा नश्यति राजसः\n",
    "12210019a": "वैमनस्यं च विषये यान्त्यस्य करणानि च\n",
    "12210019c": "तस्मात्तन्मात्रमादद्याद्यावदत्र प्रयोजनम्\n",
    "12210020a": "अन्तकाले वयोत्कर्षाच्छनैः कुर्यादनातुरः\n",
    "12210020c": "एवं युक्तेन मनसा ज्ञानं तदुपपद्यते\n",
    "12210021a": "रजसा चाप्ययं देही देहवाञ्शब्दवच्चरेत्\n",
    "12210021c": "कार्यैरव्याहतमतिर्वैराग्यात्प्रकृतौ स्थितः\n",
    "12210021e": "आ देहादप्रमादाच्च देहान्ताद्विप्रमुच्यते\n",
    "12210022a": "हेतुयुक्तः सदोत्सर्गो भूतानां प्रलयस्तथा\n",
    "12210022c": "परप्रत्ययसर्गे तु नियतं नातिवर्तते\n",
    "12210023a": "भवान्तप्रभवप्रज्ञा आसते ये विपर्ययम्\n",
    "12210023c": "धृत्या देहान्धारयन्तो बुद्धिसंक्षिप्तमानसाः\n",
    "12210023e": "स्थानेभ्यो ध्वंसमानाश्च सूक्ष्मत्वात्तानुपासते\n",
    "12210024a": "यथागमं च तत्सर्वं बुद्ध्या तन्नैव बुध्यते\n",
    "12210024c": "देहान्तं कश्चिदन्वास्ते भावितात्मा निराश्रयः\n",
    "12210024e": "युक्तो धारणया कश्चित्सत्तां केचिदुपासते\n",
    "12210025a": "अभ्यस्यन्ति परं देवं विद्युत्संशब्दिताक्षरम्\n",
    "12210025c": "अन्तकाले ह्युपासन्नास्तपसा दग्धकिल्बिषाः\n",
    "12210026a": "सर्व एते महात्मानो गच्छन्ति परमां गतिम्\n",
    "12210026c": "सूक्ष्मं विशेषणं तेषामवेक्षेच्छास्त्रचक्षुषा\n",
    "12210027a": "देहं तु परमं विद्याद्विमुक्तमपरिग्रहम्\n",
    "12210027c": "अन्तरिक्षादन्यतरं धारणासक्तमानसम्\n",
    "12210028a": "मर्त्यलोकाद्विमुच्यन्ते विद्यासंयुक्तमानसाः\n",
    "12210028c": "ब्रह्मभूता विरजसस्ततो यान्ति परां गतिम्\n",
    "12210029a": "कषायवर्जितं ज्ञानं येषामुत्पद्यतेऽचलम्\n",
    "12210029c": "ते यान्ति परमाँल्लोकान्विशुध्यन्तो यथाबलम्\n",
    "12210030a": "भगवन्तमजं दिव्यं विष्णुमव्यक्तसंज्ञितम्\n",
    "12210030c": "भावेन यान्ति शुद्धा ये ज्ञानतृप्ता निराशिषः\n",
    "12210031a": "ज्ञात्वात्मस्थं हरिं चैव निवर्तन्ते न तेऽव्ययाः\n",
    "12210031c": "प्राप्य तत्परमं स्थानं मोदन्तेऽक्षरमव्ययम्\n",
    "12210032a": "एतावदेतद्विज्ञानमेतदस्ति च नास्ति च\n",
    "12210032c": "तृष्णाबद्धं जगत्सर्वं चक्रवत्परिवर्तते\n",
    "12210033a": "बिसतन्तुर्यथैवायमन्तःस्थः सर्वतो बिसे\n",
    "12210033c": "तृष्णातन्तुरनाद्यन्तस्तथा देहगतः सदा\n",
    "12210034a": "सूच्या सूत्रं यथा वस्त्रे संसारयति वायकः\n",
    "12210034c": "तद्वत्संसारसूत्रं हि तृष्णासूच्या निबध्यते\n",
    "12210035a": "विकारं प्रकृतिं चैव पुरुषं च सनातनम्\n",
    "12210035c": "यो यथावद्विजानाति स वितृष्णो विमुच्यते\n",
    "12210036a": "प्रकाशं भगवानेतदृषिर्नारायणोऽमृतम्\n",
    "12210036c": "भूतानामनुकम्पार्थं जगाद जगतो हितम्\n",
    "12211001": "युधिष्ठिर उवाच\n",
    "12211001a": "केन वृत्तेन वृत्तज्ञो जनको मिथिलाधिपः\n",
    "12211001c": "जगाम मोक्षं धर्मज्ञो भोगानुत्सृज्य मानुषान्\n",
    "12211002": "भीष्म उवाच\n",
    "12211002a": "अत्राप्युदाहरन्तीममितिहासं पुरातनम्\n",
    "12211002c": "येन वृत्तेन वृत्तज्ञः स जगाम महत्सुखम्\n",
    "12211003a": "जनको जनदेवस्तु मिथिलायां जनाधिपः\n",
    "12211003c": "और्ध्वदेहिकधर्माणामासीद्युक्तो विचिन्तने\n",
    "12211004a": "तस्य स्म शतमाचार्या वसन्ति सततं गृहे\n",
    "12211004c": "दर्शयन्तः पृथग्धर्मान्नानापाषण्डवादिनः\n",
    "12211005a": "स तेषां प्रेत्यभावे च प्रेत्यजातौ विनिश्चये\n",
    "12211005c": "आगमस्थः स भूयिष्ठमात्मतत्त्वे न तुष्यति\n",
    "12211006a": "तत्र पञ्चशिखो नाम कापिलेयो महामुनिः\n",
    "12211006c": "परिधावन्महीं कृत्स्नां जगाम मिथिलामपि\n",
    "12211007a": "सर्वसंन्यासधर्माणां तत्त्वज्ञानविनिश्चये\n",
    "12211007c": "सुपर्यवसितार्थश्च निर्द्वंद्वो नष्टसंशयः\n",
    "12211008a": "ऋषीणामाहुरेकं यं कामादवसितं नृषु\n",
    "12211008c": "शाश्वतं सुखमत्यन्तमन्विच्छन्स सुदुर्लभम्\n",
    "12211009a": "यमाहुः कपिलं सांख्याः परमर्षिं प्रजापतिम्\n",
    "12211009c": "स मन्ये तेन रूपेण विस्मापयति हि स्वयम्\n",
    "12211010a": "आसुरेः प्रथमं शिष्यं यमाहुश्चिरजीविनम्\n",
    "12211010c": "पञ्चस्रोतसि यः सत्रमास्ते वर्षसहस्रिकम्\n",
    "12211011a": "तं समासीनमागम्य मण्डलं कापिलं महत्\n",
    "12211011c": "पुरुषावस्थमव्यक्तं परमार्थं निबोधयत्\n",
    "12211012a": "इष्टिसत्रेण संसिद्धो भूयश्च तपसा मुनिः\n",
    "12211012c": "क्षेत्रक्षेत्रज्ञयोर्व्यक्तिं बुबुधे देवदर्शनः\n",
    "12211013a": "यत्तदेकाक्षरं ब्रह्म नानारूपं प्रदृश्यते\n",
    "12211013c": "आसुरिर्मण्डले तस्मिन्प्रतिपेदे तदव्ययम्\n",
    "12211014a": "तस्य पञ्चशिखः शिष्यो मानुष्या पयसा भृतः\n",
    "12211014c": "ब्राह्मणी कपिला नाम काचिदासीत्कुटुम्बिनी\n",
    "12211015a": "तस्याः पुत्रत्वमागम्य स्त्रियाः स पिबति स्तनौ\n",
    "12211015c": "ततः स कापिलेयत्वं लेभे बुद्धिं च नैष्ठिकीम्\n",
    "12211016a": "एतन्मे भगवानाह कापिलेयाय संभवम्\n",
    "12211016c": "तस्य तत्कापिलेयत्वं सर्ववित्त्वमनुत्तमम्\n",
    "12211017a": "सामान्यं कपिलो ज्ञात्वा धर्मज्ञानामनुत्तमम्\n",
    "12211017c": "उपेत्य शतमाचार्यान्मोहयामास हेतुभिः\n",
    "12211018a": "जनकस्त्वभिसंरक्तः कापिलेयानुदर्शनात्\n",
    "12211018c": "उत्सृज्य शतमाचार्यान्पृष्ठतोऽनुजगाम तम्\n",
    "12211019a": "तस्मै परमकल्याय प्रणताय च धर्मतः\n",
    "12211019c": "अब्रवीत्परमं मोक्षं यत्तत्सांख्यं विधीयते\n",
    "12211020a": "जातिनिर्वेदमुक्त्वा हि कर्मनिर्वेदमब्रवीत्\n",
    "12211020c": "कर्मनिर्वेदमुक्त्वा च सर्वनिर्वेदमब्रवीत्\n",
    "12211021a": "यदर्थं कर्मसंसर्गः कर्मणां च फलोदयः\n",
    "12211021c": "तदनाश्वासिकं मोघं विनाशि चलमध्रुवम्\n",
    "12211022a": "दृश्यमाने विनाशे च प्रत्यक्षे लोकसाक्षिके\n",
    "12211022c": "आगमात्परमस्तीति ब्रुवन्नपि पराजितः\n",
    "12211023a": "अनात्मा ह्यात्मनो मृत्युः क्लेशो मृत्युर्जरामयः\n",
    "12211023c": "आत्मानं मन्यते मोहात्तदसम्यक्परं मतम्\n",
    "12211024a": "अथ चेदेवमप्यस्ति यल्लोके नोपपद्यते\n",
    "12211024c": "अजरोऽयममृत्युश्च राजासौ मन्यते तथा\n",
    "12211025a": "अस्ति नास्तीति चाप्येतत्तस्मिन्नसति लक्षणे\n",
    "12211025c": "किमधिष्ठाय तद्ब्रूयाल्लोकयात्राविनिश्चयम्\n",
    "12211026a": "प्रत्यक्षं ह्येतयोर्मूलं कृतान्तैतिह्ययोरपि\n",
    "12211026c": "प्रत्यक्षो ह्यागमोऽभिन्नः कृतान्तो वा न किंचन\n",
    "12211027a": "यत्र तत्रानुमानेऽस्ति कृतं भावयतेऽपि वा\n",
    "12211027c": "अन्यो जीवः शरीरस्य नास्तिकानां मते स्मृतः\n",
    "12211028a": "रेतो वटकणीकायां घृतपाकाधिवासनम्\n",
    "12211028c": "जातिस्मृतिरयस्कान्तः सूर्यकान्तोऽम्बुभक्षणम्\n",
    "12211029a": "प्रेत्य भूतात्ययश्चैव देवताभ्युपयाचनम्\n",
    "12211029c": "मृते कर्मनिवृत्तिश्च प्रमाणमिति निश्चयः\n",
    "12211030a": "न त्वेते हेतवः सन्ति ये केचिन्मूर्तिसंस्थिताः\n",
    "12211030c": "अमर्त्यस्य हि मर्त्येन सामान्यं नोपपद्यते\n",
    "12211031a": "अविद्याकर्मचेष्टानां केचिदाहुः पुनर्भवम्\n",
    "12211031c": "कारणं लोभमोहौ तु दोषाणां च निषेवणम्\n",
    "12211032a": "अविद्यां क्षेत्रमाहुर्हि कर्म बीजं तथा कृतम्\n",
    "12211032c": "तृष्णासंजननं स्नेह एष तेषां पुनर्भवः\n",
    "12211033a": "तस्मिन्व्यूढे च दग्धे च चित्ते मरणधर्मिणि\n",
    "12211033c": "अन्योऽन्याज्जायते देहस्तमाहुः सत्त्वसंक्षयम्\n",
    "12211034a": "यदा स रूपतश्चान्यो जातितः श्रुतितोऽर्थतः\n",
    "12211034c": "कथमस्मिन्स इत्येव संबन्धः स्यादसंहितः\n",
    "12211035a": "एवं सति च का प्रीतिर्दानविद्यातपोबलैः\n",
    "12211035c": "यदन्याचरितं कर्म सर्वमन्यः प्रपद्यते\n",
    "12211036a": "यदा ह्ययमिहैवान्यैः प्राकृतैर्दुःखितो भवेत्\n",
    "12211036c": "सुखितैर्दुःखितैर्वापि दृश्योऽप्यस्य विनिर्णयः\n",
    "12211037a": "तथा हि मुसलैर्हन्युः शरीरं तत्पुनर्भवेत्\n",
    "12211037c": "पृथग्ज्ञानं यदन्यच्च येनैतन्नोपलभ्यते\n",
    "12211038a": "ऋतुः संवत्सरस्तिथ्यः शीतोष्णे च प्रियाप्रिये\n",
    "12211038c": "यथातीतानि पश्यन्ति तादृशः सत्त्वसंक्षयः\n",
    "12211039a": "जरया हि परीतस्य मृत्युना वा विनाशिना\n",
    "12211039c": "दुर्बलं दुर्बलं पूर्वं गृहस्येव विनश्यति\n",
    "12211040a": "इन्द्रियाणि मनो वायुः शोणितं मांसमस्थि च\n",
    "12211040c": "आनुपूर्व्या विनश्यन्ति स्वं धातुमुपयान्ति च\n",
    "12211041a": "लोकयात्राविधानं च दानधर्मफलागमः\n",
    "12211041c": "यदर्थं वेदशब्दाश्च व्यवहाराश्च लौकिकाः\n",
    "12211042a": "इति सम्यङ्मनस्येते बहवः सन्ति हेतवः\n",
    "12211042c": "एतदस्तीदमस्तीति न किंचित्प्रतिपद्यते\n",
    "12211043a": "तेषां विमृशतामेवं तत्तत्समभिधावताम्\n",
    "12211043c": "क्वचिन्निविशते बुद्धिस्तत्र जीर्यति वृक्षवत्\n",
    "12211044a": "एवमर्थैरनर्थैश्च दुःखिताः सर्वजन्तवः\n",
    "12211044c": "आगमैरपकृष्यन्ते हस्तिपैर्हस्तिनो यथा\n",
    "12211045a": "अर्थांस्तथात्यन्तसुखावहांश्च; लिप्सन्त एते बहवो विशुल्काः\n",
    "12211045c": "महत्तरं दुःखमभिप्रपन्ना; हित्वामिषं मृत्युवशं प्रयान्ति\n",
    "12211046a": "विनाशिनो ह्यध्रुवजीवितस्य; किं बन्धुभिर्मित्रपरिग्रहैश्च\n",
    "12211046c": "विहाय यो गच्छति सर्वमेव; क्षणेन गत्वा न निवर्तते च\n",
    "12211047a": "भूव्योमतोयानलवायवो हि; सदा शरीरं परिपालयन्ति\n",
    "12211047c": "इतीदमालक्ष्य कुतो रतिर्भवे;द्विनाशिनो ह्यस्य न शर्म विद्यते\n",
    "12211048a": "इदमनुपधि वाक्यमच्छलं; परमनिरामयमात्मसाक्षिकम्\n",
    "12211048c": "नरपतिरभिवीक्ष्य विस्मितः; पुनरनुयोक्तुमिदं प्रचक्रमे\n",
    "12212001": "भीष्म उवाच\n",
    "12212001a": "जनको जनदेवस्तु ज्ञापितः परमर्षिणा\n",
    "12212001c": "पुनरेवानुपप्रच्छ सांपराये भवाभवौ\n",
    "12212002a": "भगवन्यदिदं प्रेत्य संज्ञा भवति कस्यचित्\n",
    "12212002c": "एवं सति किमज्ञानं ज्ञानं वा किं करिष्यति\n",
    "12212003a": "सर्वमुच्छेदनिष्ठं स्यात्पश्य चैतद्द्विजोत्तम\n",
    "12212003c": "अप्रमत्तः प्रमत्तो वा किं विशेषं करिष्यति\n",
    "12212004a": "असंसर्गो हि भूतेषु संसर्गो वा विनाशिषु\n",
    "12212004c": "कस्मै क्रियेत कल्पेन निश्चयः कोऽत्र तत्त्वतः\n",
    "12212005a": "तमसा हि प्रतिच्छन्नं विभ्रान्तमिव चातुरम्\n",
    "12212005c": "पुनः प्रशमयन्वाक्यैः कविः पञ्चशिखोऽब्रवीत्\n",
    "12212006a": "उच्छेदनिष्ठा नेहास्ति भावनिष्ठा न विद्यते\n",
    "12212006c": "अयं ह्यपि समाहारः शरीरेन्द्रियचेतसाम्\n",
    "12212006e": "वर्तते पृथगन्योन्यमप्यपाश्रित्य कर्मसु\n",
    "12212007a": "धातवः पञ्चशाखोऽयं खं वायुर्ज्योतिरम्बु भूः\n",
    "12212007c": "ते स्वभावेन तिष्ठन्ति वियुज्यन्ते स्वभावतः\n",
    "12212008a": "आकाशं वायुरूष्मा च स्नेहो यच्चापि पार्थिवम्\n",
    "12212008c": "एष पञ्चसमाहारः शरीरमिति नैकधा\n",
    "12212008e": "ज्ञानमूष्मा च वायुश्च त्रिविधः कर्मसंग्रहः\n",
    "12212009a": "इन्द्रियाणीन्द्रियार्थाश्च स्वभावश्चेतना मनः\n",
    "12212009c": "प्राणापानौ विकारश्च धातवश्चात्र निःसृताः\n",
    "12212010a": "श्रवणं स्पर्शनं जिह्वा दृष्टिर्नासा तथैव च\n",
    "12212010c": "इन्द्रियाणीति पञ्चैते चित्तपूर्वंगमा गुणाः\n",
    "12212011a": "तत्र विज्ञानसंयुक्ता त्रिविधा वेदना ध्रुवा\n",
    "12212011c": "सुखदुःखेति यामाहुरदुःखेत्यसुखेति च\n",
    "12212012a": "शब्दः स्पर्शश्च रूपं च रसो गन्धश्च मूर्त्यथ\n",
    "12212012c": "एते ह्यामरणात्पञ्च षड्गुणा ज्ञानसिद्धये\n",
    "12212013a": "तेषु कर्मनिसर्गश्च सर्वतत्त्वार्थनिश्चयः\n",
    "12212013c": "तमाहुः परमं शुक्रं बुद्धिरित्यव्ययं महत्\n",
    "12212014a": "इमं गुणसमाहारमात्मभावेन पश्यतः\n",
    "12212014c": "असम्यग्दर्शनैर्दुःखमनन्तं नोपशाम्यति\n",
    "12212015a": "अनात्मेति च यद्दृष्टं तेनाहं न ममेत्यपि\n",
    "12212015c": "वर्तते किमधिष्ठाना प्रसक्ता दुःखसंततिः\n",
    "12212016a": "तत्र सम्यङ्मनो नाम त्यागशास्त्रमनुत्तमम्\n",
    "12212016c": "शृणु यत्तव मोक्षाय भाष्यमाणं भविष्यति\n",
    "12212017a": "त्याग एव हि सर्वेषामुक्तानामपि कर्मणाम्\n",
    "12212017c": "नित्यं मिथ्याविनीतानां क्लेशो दुःखावहो मतः\n",
    "12212018a": "द्रव्यत्यागे तु कर्माणि भोगत्यागे व्रतान्यपि\n",
    "12212018c": "सुखत्यागे तपोयोगः सर्वत्यागे समापना\n",
    "12212019a": "तस्य मार्गोऽयमद्वैधः सर्वत्यागस्य दर्शितः\n",
    "12212019c": "विप्रहाणाय दुःखस्य दुर्गतिर्ह्यन्यथा भवेत्\n",
    "12212020a": "पञ्च ज्ञानेन्द्रियाण्युक्त्वा मनःषष्ठानि चेतसि\n",
    "12212020c": "मनःषष्ठानि वक्ष्यामि पञ्च कर्मेन्द्रियाणि तु\n",
    "12212021a": "हस्तौ कर्मेन्द्रियं ज्ञेयमथ पादौ गतीन्द्रियम्\n",
    "12212021c": "प्रजनानन्दयोः शेफो विसर्गे पायुरिन्द्रियम्\n",
    "12212022a": "वाक्तु शब्दविशेषार्थं गतिं पञ्चान्वितां विदुः\n",
    "12212022c": "एवमेकादशैतानि बुद्ध्या त्ववसृजेन्मनः\n",
    "12212023a": "कर्णौ शब्दश्च चित्तं च त्रयः श्रवणसंग्रहे\n",
    "12212023c": "तथा स्पर्शे तथा रूपे तथैव रसगन्धयोः\n",
    "12212024a": "एवं पञ्चत्रिका ह्येते गुणास्तदुपलब्धये\n",
    "12212024c": "येन यस्त्रिविधो भावः पर्यायात्समुपस्थितः\n",
    "12212025a": "सात्त्विको राजसश्चैव तामसश्चैव ते त्रयः\n",
    "12212025c": "त्रिविधा वेदना येषु प्रसूता सर्वसाधना\n",
    "12212026a": "प्रहर्षः प्रीतिरानन्दः सुखं संशान्तचित्तता\n",
    "12212026c": "अकुतश्चित्कुतश्चिद्वा चित्ततः सात्त्विको गुणः\n",
    "12212027a": "अतुष्टिः परितापश्च शोको लोभस्तथाक्षमा\n",
    "12212027c": "लिङ्गानि रजसस्तानि दृश्यन्ते हेत्वहेतुतः\n",
    "12212028a": "अविवेकस्तथा मोहः प्रमादः स्वप्नतन्द्रिता\n",
    "12212028c": "कथंचिदपि वर्तन्ते विविधास्तामसा गुणाः\n",
    "12212029a": "तत्र यत्प्रीतिसंयुक्तं काये मनसि वा भवेत्\n",
    "12212029c": "वर्तते सात्त्विको भाव इत्यपेक्षेत तत्तथा\n",
    "12212030a": "यत्तु संतापसंयुक्तमप्रीतिकरमात्मनः\n",
    "12212030c": "प्रवृत्तं रज इत्येव ततस्तदभिचिन्तयेत्\n",
    "12212031a": "अथ यन्मोहसंयुक्तं काये मनसि वा भवेत्\n",
    "12212031c": "अप्रतर्क्यमविज्ञेयं तमस्तदुपधारयेत्\n",
    "12212032a": "तद्धि श्रोत्राश्रयं भूतं शब्दः श्रोत्रं समाश्रितः\n",
    "12212032c": "नोभयं शब्दविज्ञाने विज्ञानस्येतरस्य वा\n",
    "12212033a": "एवं त्वक्चक्षुषी जिह्वा नासिका चैव पञ्चमी\n",
    "12212033c": "स्पर्शे रूपे रसे गन्धे तानि चेतो मनश्च तत्\n",
    "12212034a": "स्वकर्मयुगपद्भावो दशस्वेतेषु तिष्ठति\n",
    "12212034c": "चित्तमेकादशं विद्धि बुद्धिर्द्वादशमी भवेत्\n",
    "12212035a": "तेषामयुगपद्भाव उच्छेदो नास्ति तामसः\n",
    "12212035c": "आस्थितो युगपद्भावे व्यवहारः स लौकिकः\n",
    "12212036a": "इन्द्रियाण्यवसृज्यापि दृष्ट्वा पूर्वं श्रुतागमम्\n",
    "12212036c": "चिन्तयन्नानुपर्येति त्रिभिरेवान्वितो गुणैः\n",
    "12212037a": "यत्तमोपहतं चित्तमाशु संचारमध्रुवम्\n",
    "12212037c": "करोत्युपरमं काले तदाहुस्तामसं सुखम्\n",
    "12212038a": "यद्यदागमसंयुक्तं न कृत्स्नमुपशाम्यति\n",
    "12212038c": "अथ तत्राप्युपादत्ते तमो व्यक्तमिवानृतम्\n",
    "12212039a": "एवमेष प्रसंख्यातः स्वकर्मप्रत्ययी गुणः\n",
    "12212039c": "कथंचिद्वर्तते सम्यक्केषांचिद्वा न वर्तते\n",
    "12212040a": "एवमाहुः समाहारं क्षेत्रमध्यात्मचिन्तकाः\n",
    "12212040c": "स्थितो मनसि यो भावः स वै क्षेत्रज्ञ उच्यते\n",
    "12212041a": "एवं सति क उच्छेदः शाश्वतो वा कथं भवेत्\n",
    "12212041c": "स्वभावाद्वर्तमानेषु सर्वभूतेषु हेतुतः\n",
    "12212042a": "यथार्णवगता नद्यो व्यक्तीर्जहति नाम च\n",
    "12212042c": "न च स्वतां नियच्छन्ति तादृशः सत्त्वसंक्षयः\n",
    "12212043a": "एवं सति कुतः संज्ञा प्रेत्यभावे पुनर्भवेत्\n",
    "12212043c": "प्रतिसंमिश्रिते जीवे गृह्यमाणे च मध्यतः\n",
    "12212044a": "इमां तु यो वेद विमोक्षबुद्धि;मात्मानमन्विच्छति चाप्रमत्तः\n",
    "12212044c": "न लिप्यते कर्मफलैरनिष्टैः; पत्रं बिसस्येव जलेन सिक्तम्\n",
    "12212045a": "दृढैश्च पाशैर्बहुभिर्विमुक्तः; प्रजानिमित्तैरपि दैवतैश्च\n",
    "12212045c": "यदा ह्यसौ सुखदुःखे जहाति; मुक्तस्तदाग्र्यां गतिमेत्यलिङ्गः\n",
    "12212045e": "श्रुतिप्रमाणागममङ्गलैश्च; शेते जरामृत्युभयादतीतः\n",
    "12212046a": "क्षीणे च पुण्ये विगते च पापे; ततोनिमित्ते च फले विनष्टे\n",
    "12212046c": "अलेपमाकाशमलिङ्गमेव;मास्थाय पश्यन्ति महद्ध्यसक्ताः\n",
    "12212047a": "यथोर्णनाभिः परिवर्तमान;स्तन्तुक्षये तिष्ठति पात्यमानः\n",
    "12212047c": "तथा विमुक्तः प्रजहाति दुःखं; विध्वंसते लोष्ट इवाद्रिमर्च्छन्\n",
    "12212048a": "यथा रुरुः शृङ्गमथो पुराणं; हित्वा त्वचं वाप्युरगो यथावत्\n",
    "12212048c": "विहाय गच्छत्यनवेक्षमाण;स्तथा विमुक्तो विजहाति दुःखम्\n",
    "12212049a": "द्रुमं यथा वाप्युदके पतन्त;मुत्सृज्य पक्षी प्रपतत्यसक्तः\n",
    "12212049c": "तथा ह्यसौ सुखदुःखे विहाय; मुक्तः परार्ध्यां गतिमेत्यलिङ्गः\n",
    "12212050a": "अपि च भवति मैथिलेन गीतं; नगरमुपाहितमग्निनाभिवीक्ष्य\n",
    "12212050c": "न खलु मम तुषोऽपि दह्यतेऽत्र; स्वयमिदमाह किल स्म भूमिपालः\n",
    "12212051a": "इदममृतपदं विदेहराजः; स्वयमिह पञ्चशिखेन भाष्यमाणः\n",
    "12212051c": "निखिलमभिसमीक्ष्य निश्चितार्थं; परमसुखी विजहार वीतशोकः\n",
    "12212052a": "इमं हि यः पठति विमोक्षनिश्चयं; न हीयते सततमवेक्षते तथा\n",
    "12212052c": "उपद्रवान्नानुभवत्यदुःखितः; प्रमुच्यते कपिलमिवैत्य मैथिलः\n",
    "12213001": "युधिष्ठिर उवाच\n",
    "12213001a": "किं कुर्वन्सुखमाप्नोति किं कुर्वन्दुःखमाप्नुते\n",
    "12213001c": "किं कुर्वन्निर्भयो लोके सिद्धश्चरति भारत\n",
    "12213002": "भीष्म उवाच\n",
    "12213002a": "दममेव प्रशंसन्ति वृद्धाः श्रुतिसमाधयः\n",
    "12213002c": "सर्वेषामेव वर्णानां ब्राह्मणस्य विशेषतः\n",
    "12213003a": "नादान्तस्य क्रियासिद्धिर्यथावदुपलभ्यते\n",
    "12213003c": "क्रिया तपश्च वेदाश्च दमे सर्वं प्रतिष्ठितम्\n",
    "12213004a": "दमस्तेजो वर्धयति पवित्रं दम उच्यते\n",
    "12213004c": "विपाप्मा निर्भयो दान्तः पुरुषो विन्दते महत्\n",
    "12213005a": "सुखं दान्तः प्रस्वपिति सुखं च प्रतिबुध्यते\n",
    "12213005c": "सुखं लोके विपर्येति मनश्चास्य प्रसीदति\n",
    "12213006a": "तेजो दमेन ध्रियते न तत्तीक्ष्णोऽधिगच्छति\n",
    "12213006c": "अमित्रांश्च बहून्नित्यं पृथगात्मनि पश्यति\n",
    "12213007a": "क्रव्याद्भ्य इव भूतानामदान्तेभ्यः सदा भयम्\n",
    "12213007c": "तेषां विप्रतिषेधार्थं राजा सृष्टः स्वयंभुवा\n",
    "12213008a": "आश्रमेषु च सर्वेषु दम एव विशिष्यते\n",
    "12213008c": "यच्च तेषु फलं धर्मे भूयो दान्ते तदुच्यते\n",
    "12213009a": "तेषां लिङ्गानि वक्ष्यामि येषां समुदयो दमः\n",
    "12213009c": "अकार्पण्यमसंरम्भः संतोषः श्रद्दधानता\n",
    "12213010a": "अक्रोध आर्जवं नित्यं नातिवादो न मानिता\n",
    "12213010c": "गुरुपूजानसूया च दया भूतेष्वपैशुनम्\n",
    "12213011a": "जनवादमृषावादस्तुतिनिन्दाविवर्जनम्\n",
    "12213011c": "साधुकामश्चास्पृहयन्नायाति प्रत्ययं नृषु\n",
    "12213012a": "अवैरकृत्सूपचारः समो निन्दाप्रशंसयोः\n",
    "12213012c": "सुवृत्तः शीलसंपन्नः प्रसन्नात्मात्मवान्बुधः\n",
    "12213012e": "प्राप्य लोके च सत्कारं स्वर्गं वै प्रेत्य गच्छति\n",
    "12213013a": "सर्वभूतहिते युक्तो न स्मयाद्द्वेष्टि वै जनम्\n",
    "12213013c": "महाह्रद इवाक्षोभ्य प्रज्ञातृप्तः प्रसीदति\n",
    "12213014a": "अभयं सर्वभूतेभ्यः सर्वेषामभयं यतः\n",
    "12213014c": "नमस्यः सर्वभूतानां दान्तो भवति ज्ञानवान्\n",
    "12213015a": "न हृष्यति महत्यर्थे व्यसने च न शोचति\n",
    "12213015c": "स वै परिमितप्रज्ञः स दान्तो द्विज उच्यते\n",
    "12213016a": "कर्मभिः श्रुतसंपन्नः सद्भिराचरितैः शुभैः\n",
    "12213016c": "सदैव दमसंयुक्तस्तस्य भुङ्क्ते महत्फलम्\n",
    "12213017a": "अनसूया क्षमा शान्तिः संतोषः प्रियवादिता\n",
    "12213017c": "सत्यं दानमनायासो नैष मार्गो दुरात्मनाम्\n",
    "12213018a": "कामक्रोधौ वशे कृत्वा ब्रह्मचारी जितेन्द्रियः\n",
    "12213018c": "विक्रम्य घोरे तपसि ब्राह्मणः संशितव्रतः\n",
    "12213018e": "कालाकाङ्क्षी चरेल्लोकान्निरपाय इवात्मवान्\n",
    "12214001": "युधिष्ठिर उवाच\n",
    "12214001a": "द्विजातयो व्रतोपेता यदिदं भुञ्जते हविः\n",
    "12214001c": "अन्नं ब्राह्मणकामाय कथमेतत्पितामह\n",
    "12214002": "भीष्म उवाच\n",
    "12214002a": "अवेदोक्तव्रतोपेता भुञ्जानाः कार्यकारिणः\n",
    "12214002c": "वेदोक्तेषु च भुञ्जाना व्रतलुप्ता युधिष्ठिर\n",
    "12214003": "युधिष्ठिर उवाच\n",
    "12214003a": "यदिदं तप इत्याहुरुपवासं पृथग्जनाः\n",
    "12214003c": "एतत्तपो महाराज उताहो किं तपो भवेत्\n",
    "12214004": "भीष्म उवाच\n",
    "12214004a": "मासपक्षोपवासेन मन्यन्ते यत्तपो जनाः\n",
    "12214004c": "आत्मतन्त्रोपघातः स न तपस्तत्सतां मतम्\n",
    "12214004e": "त्यागश्च सन्नतिश्चैव शिष्यते तप उत्तमम्\n",
    "12214005a": "सदोपवासी च भवेद्ब्रह्मचारी सदैव च\n",
    "12214005c": "मुनिश्च स्यात्सदा विप्रो दैवतं च सदा भजेत्\n",
    "12214006a": "कुटुम्बिको धर्मकामः सदास्वप्नश्च भारत\n",
    "12214006c": "अमांसाशी सदा च स्यात्पवित्रं च सदा जपेत्\n",
    "12214007a": "अमृताशी सदा च स्यान्न च स्याद्विषभोजनः\n",
    "12214007c": "विघसाशी सदा च स्यात्सदा चैवातिथिप्रियः\n",
    "12214008": "युधिष्ठिर उवाच\n",
    "12214008a": "कथं सदोपवासी स्याद्ब्रह्मचारी कथं भवेत्\n",
    "12214008c": "विघसाशी कथं च स्यात्सदा चैवातिथिप्रियः\n",
    "12214009": "भीष्म उवाच\n",
    "12214009a": "अन्तरा प्रातराशं च सायमाशं तथैव च\n",
    "12214009c": "सदोपवासी च भवेद्यो न भुङ्क्ते कथंचन\n",
    "12214010a": "भार्यां गच्छन्ब्रह्मचारी ऋतौ भवति ब्राह्मणः\n",
    "12214010c": "ऋतवादी सदा च स्याज्ज्ञाननित्यश्च यो नरः\n",
    "12214011a": "अभक्षयन्वृथामांसममांसाशी भवत्युत\n",
    "12214011c": "दाननित्यः पवित्रश्च अस्वप्नश्च दिवास्वपन्\n",
    "12214012a": "भृत्यातिथिषु यो भुङ्क्ते भुक्तवत्सु सदा स ह\n",
    "12214012c": "अमृतं सकलं भुङ्क्त इति विद्धि युधिष्ठिर\n",
    "12214013a": "अभुक्तवत्सु नाश्नानः सततं यस्तु वै द्विजः\n",
    "12214013c": "अभोजनेन तेनास्य जितः स्वर्गो भवत्युत\n",
    "12214014a": "देवताभ्यः पितृभ्यश्च भृत्येभ्योऽतिथिभिः सह\n",
    "12214014c": "अवशिष्टं तु योऽश्नाति तमाहुर्विघसाशिनम्\n",
    "12214015a": "तेषां लोका ह्यपर्यन्ताः सदने ब्रह्मणा सह\n",
    "12214015c": "उपस्थिताश्चाप्सरोभिः परियान्ति दिवौकसः\n",
    "12214016a": "देवताभिश्च ये सार्धं पितृभिश्चोपभुञ्जते\n",
    "12214016c": "रमन्ते पुत्रपौत्रैश्च तेषां गतिरनुत्तमा\n",
    "12215001": "युधिष्ठिर उवाच\n",
    "12215001a": "यदिदं कर्म लोकेऽस्मिञ्शुभं वा यदि वाशुभम्\n",
    "12215001c": "पुरुषं योजयत्येव फलयोगेन भारत\n",
    "12215002a": "कर्ता स्वित्तस्य पुरुष उताहो नेति संशयः\n",
    "12215002c": "एतदिच्छामि तत्त्वेन त्वत्तः श्रोतुं पितामह\n",
    "12215003": "भीष्म उवाच\n",
    "12215003a": "अत्राप्युदाहरन्तीममितिहासं पुरातनम्\n",
    "12215003c": "प्रह्रादस्य च संवादमिन्द्रस्य च युधिष्ठिर\n",
    "12215004a": "असक्तं धूतपाप्मानं कुले जातं बहुश्रुतम्\n",
    "12215004c": "अस्तम्भमनहंकारं सत्त्वस्थं समये रतम्\n",
    "12215005a": "तुल्यनिन्दास्तुतिं दान्तं शून्यागारनिवेशनम्\n",
    "12215005c": "चराचराणां भूतानां विदितप्रभवाप्ययम्\n",
    "12215006a": "अक्रुध्यन्तमहृष्यन्तमप्रियेषु प्रियेषु च\n",
    "12215006c": "काञ्चने वाथ लोष्टे वा उभयोः समदर्शनम्\n",
    "12215007a": "आत्मनिःश्रेयसज्ञाने धीरं निश्चितनिश्चयम्\n",
    "12215007c": "परावरज्ञं भूतानां सर्वज्ञं समदर्शनम्\n",
    "12215008a": "शक्रः प्रह्रादमासीनमेकान्ते संयतेन्द्रियम्\n",
    "12215008c": "बुभुत्समानस्तत्प्रज्ञामभिगम्येदमब्रवीत्\n",
    "12215009a": "यैः कैश्चित्संमतो लोके गुणैः स्यात्पुरुषो नृषु\n",
    "12215009c": "भवत्यनपगान्सर्वांस्तान्गुणाँल्लक्षयामहे\n",
    "12215010a": "अथ ते लक्ष्यते बुद्धिः समा बालजनैरिह\n",
    "12215010c": "आत्मानं मन्यमानः सञ्श्रेयः किमिह मन्यसे\n",
    "12215011a": "बद्धः पाशैश्च्युतः स्थानाद्द्विषतां वशमागतः\n",
    "12215011c": "श्रिया विहीनः प्रह्राद शोचितव्ये न शोचसि\n",
    "12215012a": "प्रज्ञालाभात्तु दैतेय उताहो धृतिमत्तया\n",
    "12215012c": "प्रह्राद स्वस्थरूपोऽसि पश्यन्व्यसनमात्मनः\n",
    "12215013a": "इति संचोदितस्तेन धीरो निश्चितनिश्चयः\n",
    "12215013c": "उवाच श्लक्ष्णया वाचा स्वां प्रज्ञामनुवर्णयन्\n",
    "12215014a": "प्रवृत्तिं च निवृत्तिं च भूतानां यो न बुध्यते\n",
    "12215014c": "तस्य स्तम्भो भवेद्बाल्यान्नास्ति स्तम्भोऽनुपश्यतः\n",
    "12215015a": "स्वभावात्संप्रवर्तन्ते निवर्तन्ते तथैव च\n",
    "12215015c": "सर्वे भावास्तथाभावाः पुरुषार्थो न विद्यते\n",
    "12215016a": "पुरुषार्थस्य चाभावे नास्ति कश्चित्स्वकारकः\n",
    "12215016c": "स्वयं तु कुर्वतस्तस्य जातु मानो भवेदिह\n",
    "12215017a": "यस्तु कर्तारमात्मानं मन्यते साध्वसाधुनोः\n",
    "12215017c": "तस्य दोषवती प्रज्ञा स्वमूर्त्यज्ञेति मे मतिः\n",
    "12215018a": "यदि स्यात्पुरुषः कर्ता शक्रात्मश्रेयसे ध्रुवम्\n",
    "12215018c": "आरम्भास्तस्य सिध्येरन्न च जातु पराभवेत्\n",
    "12215019a": "अनिष्टस्य हि निर्वृत्तिरनिवृत्तिः प्रियस्य च\n",
    "12215019c": "लक्ष्यते यतमानानां पुरुषार्थस्ततः कुतः\n",
    "12215020a": "अनिष्टस्याभिनिर्वृत्तिमिष्टसंवृत्तिमेव च\n",
    "12215020c": "अप्रयत्नेन पश्यामः केषांचित्तत्स्वभावतः\n",
    "12215021a": "प्रतिरूपधराः केचिद्दृश्यन्ते बुद्धिसत्तमाः\n",
    "12215021c": "विरूपेभ्योऽल्पबुद्धिभ्यो लिप्समाना धनागमम्\n",
    "12215022a": "स्वभावप्रेरिताः सर्वे निविशन्ते गुणा यदा\n",
    "12215022c": "शुभाशुभास्तदा तत्र तस्य किं मानकारणम्\n",
    "12215023a": "स्वभावादेव तत्सर्वमिति मे निश्चिता मतिः\n",
    "12215023c": "आत्मप्रतिष्ठिता प्रज्ञा मम नास्ति ततोऽन्यथा\n",
    "12215024a": "कर्मजं त्विह मन्येऽहं फलयोगं शुभाशुभम्\n",
    "12215024c": "कर्मणां विषयं कृत्स्नमहं वक्ष्यामि तच्छृणु\n",
    "12215025a": "यथा वेदयते कश्चिदोदनं वायसो वदन्\n",
    "12215025c": "एवं सर्वाणि कर्माणि स्वभावस्यैव लक्षणम्\n",
    "12215026a": "विकारानेव यो वेद न वेद प्रकृतिं पराम्\n",
    "12215026c": "तस्य स्तम्भो भवेद्बाल्यान्नास्ति स्तम्भोऽनुपश्यतः\n",
    "12215027a": "स्वभावभाविनो भावान्सर्वानेवेह निश्चये\n",
    "12215027c": "बुध्यमानस्य दर्पो वा मानो वा किं करिष्यति\n",
    "12215028a": "वेद धर्मविधिं कृत्स्नं भूतानां चाप्यनित्यताम्\n",
    "12215028c": "तस्माच्छक्र न शोचामि सर्वं ह्येवेदमन्तवत्\n",
    "12215029a": "निर्ममो निरहंकारो निरीहो मुक्तबन्धनः\n",
    "12215029c": "स्वस्थोऽव्यपेतः पश्यामि भूतानां प्रभवाप्ययौ\n",
    "12215030a": "कृतप्रज्ञस्य दान्तस्य वितृष्णस्य निराशिषः\n",
    "12215030c": "नायासो विद्यते शक्र पश्यतो लोकविद्यया\n",
    "12215031a": "प्रकृतौ च विकारे च न मे प्रीतिर्न च द्विषे\n",
    "12215031c": "द्वेष्टारं न च पश्यामि यो ममाद्य ममायते\n",
    "12215032a": "नोर्ध्वं नावाङ्न तिर्यक्च न क्वचिच्छक्र कामये\n",
    "12215032c": "न विज्ञाने न विज्ञेये नाज्ञाने शर्म विद्यते\n",
    "12215033": "शक्र उवाच\n",
    "12215033a": "येनैषा लभ्यते प्रज्ञा येन शान्तिरवाप्यते\n",
    "12215033c": "प्रब्रूहि तमुपायं मे सम्यक्प्रह्राद पृच्छते\n",
    "12215034": "प्रह्राद उवाच\n",
    "12215034a": "आर्जवेनाप्रमादेन प्रसादेनात्मवत्तया\n",
    "12215034c": "वृद्धशुश्रूषया शक्र पुरुषो लभते महत्\n",
    "12215035a": "स्वभावाल्लभते प्रज्ञां शान्तिमेति स्वभावतः\n",
    "12215035c": "स्वभावादेव तत्सर्वं यत्किंचिदनुपश्यसि\n",
    "12215036": "भीष्म उवाच\n",
    "12215036a": "इत्युक्तो दैत्यपतिना शक्रो विस्मयमागमत्\n",
    "12215036c": "प्रीतिमांश्च तदा राजंस्तद्वाक्यं प्रत्यपूजयत्\n",
    "12215037a": "स तदाभ्यर्च्य दैत्येन्द्रं त्रैलोक्यपतिरीश्वरः\n",
    "12215037c": "असुरेन्द्रमुपामन्त्र्य जगाम स्वं निवेशनम्\n",
    "12216001": "युधिष्ठिर उवाच\n",
    "12216001a": "यया बुद्ध्या महीपालो भ्रष्टश्रीर्विचरेन्महीम्\n",
    "12216001c": "कालदण्डविनिष्पिष्टस्तन्मे ब्रूहि पितामह\n",
    "12216002": "भीष्म उवाच\n",
    "12216002a": "अत्राप्युदाहरन्तीममितिहासं पुरातनम्\n",
    "12216002c": "वासवस्य च संवादं बलेर्वैरोचनस्य च\n",
    "12216003a": "पितामहमुपागत्य प्रणिपत्य कृताञ्जलिः\n",
    "12216003c": "सर्वानेवासुराञ्जित्वा बलिं पप्रच्छ वासवः\n",
    "12216004a": "यस्य स्म ददतो वित्तं न कदाचन हीयते\n",
    "12216004c": "तं बलिं नाधिगच्छामि ब्रह्मन्नाचक्ष्व मे बलिम्\n",
    "12216005a": "स एव ह्यस्तमयते स स्म विद्योतते दिशः\n",
    "12216005c": "स वर्षति स्म वर्षाणि यथाकालमतन्द्रितः\n",
    "12216005e": "तं बलिं नाधिगच्छामि ब्रह्मन्नाचक्ष्व मे बलिम्\n",
    "12216006a": "स वायुर्वरुणश्चैव स रविः स च चन्द्रमाः\n",
    "12216006c": "सोऽग्निस्तपति भूतानि पृथिवी च भवत्युत\n",
    "12216006e": "तं बलिं नाधिगच्छामि ब्रह्मन्नाचक्ष्व मे बलिम्\n",
    "12216007": "ब्रह्मोवाच\n",
    "12216007a": "नैतत्ते साधु मघवन्यदेतदनुपृच्छसि\n",
    "12216007c": "पृष्टस्तु नानृतं ब्रूयात्तस्माद्वक्ष्यामि ते बलिम्\n",
    "12216008a": "उष्ट्रेषु यदि वा गोषु खरेष्वश्वेषु वा पुनः\n",
    "12216008c": "वरिष्ठो भविता जन्तुः शून्यागारे शचीपते\n",
    "12216009": "शक्र उवाच\n",
    "12216009a": "यदि स्म बलिना ब्रह्मञ्शून्यागारे समेयिवान्\n",
    "12216009c": "हन्यामेनं न वा हन्यां तद्ब्रह्मन्ननुशाधि माम्\n",
    "12216010": "ब्रह्मोवाच\n",
    "12216010a": "मा स्म शक्र बलिं हिंसीर्न बलिर्वधमर्हति\n",
    "12216010c": "न्यायांस्तु शक्र प्रष्टव्यस्त्वया वासव काम्यया\n",
    "12216011": "भीष्म उवाच\n",
    "12216011a": "एवमुक्तो भगवता महेन्द्रः पृथिवीं तदा\n",
    "12216011c": "चचारैरावतस्कन्धमधिरुह्य श्रिया वृतः\n",
    "12216012a": "ततो ददर्श स बलिं खरवेषेण संवृतम्\n",
    "12216012c": "यथाख्यातं भगवता शून्यागारकृतालयम्\n",
    "12216013": "शक्र उवाच\n",
    "12216013a": "खरयोनिमनुप्राप्तस्तुषभक्षोऽसि दानव\n",
    "12216013c": "इयं ते योनिरधमा शोचस्याहो न शोचसि\n",
    "12216014a": "अदृष्टं बत पश्यामि द्विषतां वशमागतम्\n",
    "12216014c": "श्रिया विहीनं मित्रैश्च भ्रष्टवीर्यपराक्रमम्\n",
    "12216015a": "यत्तद्यानसहस्रेण ज्ञातिभिः परिवारितः\n",
    "12216015c": "लोकान्प्रतापयन्सर्वान्यास्यस्मानवितर्कयन्\n",
    "12216016a": "त्वन्मुखाश्चैव दैतेया व्यतिष्ठंस्तव शासने\n",
    "12216016c": "अकृष्टपच्या पृथिवी तवैश्वर्ये बभूव ह\n",
    "12216016e": "इदं च तेऽद्य व्यसनं शोचस्याहो न शोचसि\n",
    "12216017a": "यदातिष्ठः समुद्रस्य पूर्वकूले विलेलिहन्\n",
    "12216017c": "ज्ञातिभ्यो विभजन्वित्तं तदासीत्ते मनः कथम्\n",
    "12216018a": "यत्ते सहस्रसमिता ननृतुर्देवयोषितः\n",
    "12216018c": "बहूनि वर्षपूगानि विहारे दीप्यतः श्रिया\n",
    "12216019a": "सर्वाः पुष्करमालिन्यः सर्वाः काञ्चनसप्रभाः\n",
    "12216019c": "कथमद्य तदा चैव मनस्ते दानवेश्वर\n",
    "12216020a": "छत्रं तवासीत्सुमहत्सौवर्णं मणिभूषितम्\n",
    "12216020c": "ननृतुर्यत्र गन्धर्वाः षट्सहस्राणि सप्तधा\n",
    "12216021a": "यूपस्तवासीत्सुमहान्यजतः सर्वकाञ्चनः\n",
    "12216021c": "यत्राददः सहस्राणामयुतानि गवां दश\n",
    "12216022a": "यदा तु पृथिवीं सर्वां यजमानोऽनुपर्ययाः\n",
    "12216022c": "शम्याक्षेपेण विधिना तदासीत्किं नु ते हृदि\n",
    "12216023a": "न ते पश्यामि भृङ्गारं न छत्रं व्यजनं न च\n",
    "12216023c": "ब्रह्मदत्तां च ते मालां न पश्याम्यसुराधिप\n",
    "12216024": "बलिरुवाच\n",
    "12216024a": "न त्वं पश्यसि भृङ्गारं न छत्रं व्यजनं न च\n",
    "12216024c": "ब्रह्मदत्तां च मे मालां न त्वं द्रक्ष्यसि वासव\n",
    "12216025a": "गुहायां निहितानि त्वं मम रत्नानि पृच्छसि\n",
    "12216025c": "यदा मे भविता कालस्तदा त्वं तानि द्रक्ष्यसि\n",
    "12216026a": "न त्वेतदनुरूपं ते यशसो वा कुलस्य वा\n",
    "12216026c": "समृद्धार्थोऽसमृद्धार्थं यन्मां कत्थितुमिच्छसि\n",
    "12216027a": "न हि दुःखेषु शोचन्ति न प्रहृष्यन्ति चर्द्धिषु\n",
    "12216027c": "कृतप्रज्ञा ज्ञानतृप्ताः क्षान्ताः सन्तो मनीषिणः\n",
    "12216028a": "त्वं तु प्राकृतया बुद्ध्या पुरंदर विकत्थसे\n",
    "12216028c": "यदाहमिव भावी त्वं तदा नैवं वदिष्यसि\n",
    "12217001": "भीष्म उवाच\n",
    "12217001a": "पुनरेव तु तं शक्रः प्रहसन्निदमब्रवीत्\n",
    "12217001c": "निःश्वसन्तं यथा नागं प्रव्याहाराय भारत\n",
    "12217002a": "यत्तद्यानसहस्रेण ज्ञातिभिः परिवारितः\n",
    "12217002c": "लोकान्प्रतापयन्सर्वान्यास्यस्मानवितर्कयन्\n",
    "12217003a": "दृष्ट्वा सुकृपणां चेमामवस्थामात्मनो बले\n",
    "12217003c": "ज्ञातिमित्रपरित्यक्तः शोचस्याहो न शोचसि\n",
    "12217004a": "प्रीतिं प्राप्यातुलां पूर्वं लोकांश्चात्मवशे स्थितान्\n",
    "12217004c": "विनिपातमिमं चाद्य शोचस्याहो न शोचसि\n",
    "12217005": "बलिरुवाच\n",
    "12217005a": "अनित्यमुपलक्ष्येदं कालपर्यायमात्मनः\n",
    "12217005c": "तस्माच्छक्र न शोचामि सर्वं ह्येवेदमन्तवत्\n",
    "12217006a": "अन्तवन्त इमे देहा भूतानाममराधिप\n",
    "12217006c": "तेन शक्र न शोचामि नापराधादिदं मम\n",
    "12217007a": "जीवितं च शरीरं च प्रेत्य वै सह जायते\n",
    "12217007c": "उभे सह विवर्धेते उभे सह विनश्यतः\n",
    "12217008a": "तदीदृशमिदं भावमवशः प्राप्य केवलम्\n",
    "12217008c": "यद्येवमभिजानामि का व्यथा मे विजानतः\n",
    "12217009a": "भूतानां निधनं निष्ठा स्रोतसामिव सागरः\n",
    "12217009c": "नैतत्सम्यग्विजानन्तो नरा मुह्यन्ति वज्रभृत्\n",
    "12217010a": "ये त्वेवं नाभिजानन्ति रजोमोहपरायणाः\n",
    "12217010c": "ते कृच्छ्रं प्राप्य सीदन्ति बुद्धिर्येषां प्रणश्यति\n",
    "12217011a": "बुद्धिलाभे हि पुरुषः सर्वं नुदति किल्बिषम्\n",
    "12217011c": "विपाप्मा लभते सत्त्वं सत्त्वस्थः संप्रसीदति\n",
    "12217012a": "ततस्तु ये निवर्तन्ते जायन्ते वा पुनः पुनः\n",
    "12217012c": "कृपणाः परितप्यन्ते तेऽनर्थैः परिचोदिताः\n",
    "12217013a": "अर्थसिद्धिमनर्थं च जीवितं मरणं तथा\n",
    "12217013c": "सुखदुःखफलं चैव न द्वेष्मि न च कामये\n",
    "12217014a": "हतं हन्ति हतो ह्येव यो नरो हन्ति कंचन\n",
    "12217014c": "उभौ तौ न विजानीतो यश्च हन्ति हतश्च यः\n",
    "12217015a": "हत्वा जित्वा च मघवन्यः कश्चित्पुरुषायते\n",
    "12217015c": "अकर्ता ह्येव भवति कर्ता त्वेव करोति तत्\n",
    "12217016a": "को हि लोकस्य कुरुते विनाशप्रभवावुभौ\n",
    "12217016c": "कृतं हि तत्कृतेनैव कर्ता तस्यापि चापरः\n",
    "12217017a": "पृथिवी वायुराकाशमापो ज्योतिश्च पञ्चमम्\n",
    "12217017c": "एतद्योनीनि भूतानि तत्र का परिदेवना\n",
    "12217018a": "महाविद्योऽल्पविद्यश्च बलवान्दुर्बलश्च यः\n",
    "12217018c": "दर्शनीयो विरूपश्च सुभगो दुर्भगश्च यः\n",
    "12217019a": "सर्वं कालः समादत्ते गम्भीरः स्वेन तेजसा\n",
    "12217019c": "तस्मिन्कालवशं प्राप्ते का व्यथा मे विजानतः\n",
    "12217020a": "दग्धमेवानुदहति हतमेवानुहन्ति च\n",
    "12217020c": "नश्यते नष्टमेवाग्रे लब्धव्यं लभते नरः\n",
    "12217021a": "नास्य द्वीपः कुतः पारं नावारः संप्रदृश्यते\n",
    "12217021c": "नान्तमस्य प्रपश्यामि विधेर्दिव्यस्य चिन्तयन्\n",
    "12217022a": "यदि मे पश्यतः कालो भूतानि न विनाशयेत्\n",
    "12217022c": "स्यान्मे हर्षश्च दर्पश्च क्रोधश्चैव शचीपते\n",
    "12217023a": "तुषभक्षं तु मां ज्ञात्वा प्रविविक्तजने गृहे\n",
    "12217023c": "बिभ्रतं गार्दभं रूपमादिश्य परिगर्हसे\n",
    "12217024a": "इच्छन्नहं विकुर्यां हि रूपाणि बहुधात्मनः\n",
    "12217024c": "विभीषणानि यानीक्ष्य पलायेथास्त्वमेव मे\n",
    "12217025a": "कालः सर्वं समादत्ते कालः सर्वं प्रयच्छति\n",
    "12217025c": "कालेन विधृतं सर्वं मा कृथाः शक्र पौरुषम्\n",
    "12217026a": "पुरा सर्वं प्रव्यथते मयि क्रुद्धे पुरंदर\n",
    "12217026c": "अवैमि त्वस्य लोकस्य धर्मं शक्र सनातनम्\n",
    "12217027a": "त्वमप्येवमपेक्षस्व मात्मना विस्मयं गमः\n",
    "12217027c": "प्रभवश्च प्रभावश्च नात्मसंस्थः कदाचन\n",
    "12217028a": "कौमारमेव ते चित्तं तथैवाद्य यथा पुरा\n",
    "12217028c": "समवेक्षस्व मघवन्बुद्धिं विन्दस्व नैष्ठिकीम्\n",
    "12217029a": "देवा मनुष्याः पितरो गन्धर्वोरगराक्षसाः\n",
    "12217029c": "आसन्सर्वे मम वशे तत्सर्वं वेत्थ वासव\n",
    "12217030a": "नमस्तस्यै दिशेऽप्यस्तु यस्यां वैरोचनो बलिः\n",
    "12217030c": "इति मामभ्यपद्यन्त बुद्धिमात्सर्यमोहिताः\n",
    "12217031a": "नाहं तदनुशोचामि नात्मभ्रंशं शचीपते\n",
    "12217031c": "एवं मे निश्चिता बुद्धिः शास्तुस्तिष्ठाम्यहं वशे\n",
    "12217032a": "दृश्यते हि कुले जातो दर्शनीयः प्रतापवान्\n",
    "12217032c": "दुःखं जीवन्सहामात्यो भवितव्यं हि तत्तथा\n",
    "12217033a": "दौष्कुलेयस्तथा मूढो दुर्जातः शक्र दृश्यते\n",
    "12217033c": "सुखं जीवन्सहामात्यो भवितव्यं हि तत्तथा\n",
    "12217034a": "कल्याणी रूपसंपन्ना दुर्भगा शक्र दृश्यते\n",
    "12217034c": "अलक्षणा विरूपा च सुभगा शक्र दृश्यते\n",
    "12217035a": "नैतदस्मत्कृतं शक्र नैतच्छक्र त्वया कृतम्\n",
    "12217035c": "यत्त्वमेवंगतो वज्रिन्यद्वाप्येवंगता वयम्\n",
    "12217036a": "न कर्म तव नान्येषां कुतो मम शतक्रतो\n",
    "12217036c": "ऋद्धिर्वाप्यथ वा नर्द्धिः पर्यायकृतमेव तत्\n",
    "12217037a": "पश्यामि त्वा विराजन्तं देवराजमवस्थितम्\n",
    "12217037c": "श्रीमन्तं द्युतिमन्तं च गर्जन्तं च ममोपरि\n",
    "12217038a": "एतच्चैवं न चेत्कालो मामाक्रम्य स्थितो भवेत्\n",
    "12217038c": "पातयेयमहं त्वाद्य सवज्रमपि मुष्टिना\n",
    "12217039a": "न तु विक्रमकालोऽयं क्षमाकालोऽयमागतः\n",
    "12217039c": "कालः स्थापयते सर्वं कालः पचति वै तथा\n",
    "12217040a": "मां चेदभ्यागतः कालो दानवेश्वरमूर्जितम्\n",
    "12217040c": "गर्जन्तं प्रतपन्तं च कमन्यं नागमिष्यति\n",
    "12217041a": "द्वादशानां हि भवतामादित्यानां महात्मनाम्\n",
    "12217041c": "तेजांस्येकेन सर्वेषां देवराज हृतानि मे\n",
    "12217042a": "अहमेवोद्वहाम्यापो विसृजामि च वासव\n",
    "12217042c": "तपामि चैव त्रैलोक्यं विद्योताम्यहमेव च\n",
    "12217043a": "संरक्षामि विलुम्पामि ददाम्यहमथाददे\n",
    "12217043c": "संयच्छामि नियच्छामि लोकेषु प्रभुरीश्वरः\n",
    "12217044a": "तदद्य विनिवृत्तं मे प्रभुत्वममराधिप\n",
    "12217044c": "कालसैन्यावगाढस्य सर्वं न प्रतिभाति मे\n",
    "12217045a": "नाहं कर्ता न चैव त्वं नान्यः कर्ता शचीपते\n",
    "12217045c": "पर्यायेण हि भुज्यन्ते लोकाः शक्र यदृच्छया\n",
    "12217046a": "मासार्धमासवेश्मानमहोरात्राभिसंवृतम्\n",
    "12217046c": "ऋतुद्वारं वर्षमुखमाहुर्वेदविदो जनाः\n",
    "12217047a": "आहुः सर्वमिदं चिन्त्यं जनाः केचिन्मनीषया\n",
    "12217047c": "अस्याः पञ्चैव चिन्तायाः पर्येष्यामि च पञ्चधा\n",
    "12217048a": "गम्भीरं गहनं ब्रह्म महत्तोयार्णवं यथा\n",
    "12217048c": "अनादिनिधनं चाहुरक्षरं परमेव च\n",
    "12217049a": "सत्त्वेषु लिङ्गमावेश्य नलिङ्गमपि तत्स्वयम्\n",
    "12217049c": "मन्यन्ते ध्रुवमेवैनं ये नरास्तत्त्वदर्शिनः\n",
    "12217050a": "भूतानां तु विपर्यासं मन्यते गतवानिति\n",
    "12217050c": "न ह्येतावद्भवेद्गम्यं न यस्मात्प्रकृतेः परः\n",
    "12217051a": "गतिं हि सर्वभूतानामगत्वा क्व गमिष्यसि\n",
    "12217051c": "यो धावता न हातव्यस्तिष्ठन्नपि न हीयते\n",
    "12217051e": "तमिन्द्रियाणि सर्वाणि नानुपश्यन्ति पञ्चधा\n",
    "12217052a": "आहुश्चैनं केचिदग्निं केचिदाहुः प्रजापतिम्\n",
    "12217052c": "ऋतुमासार्धमासांश्च दिवसांस्तु क्षणांस्तथा\n",
    "12217053a": "पूर्वाह्णमपराह्णं च मध्याह्नमपि चापरे\n",
    "12217053c": "मुहूर्तमपि चैवाहुरेकं सन्तमनेकधा\n",
    "12217053e": "तं कालमवजानीहि यस्य सर्वमिदं वशे\n",
    "12217054a": "बहूनीन्द्रसहस्राणि समतीतानि वासव\n",
    "12217054c": "बलवीर्योपपन्नानि यथैव त्वं शचीपते\n",
    "12217055a": "त्वामप्यतिबलं शक्रं देवराजं बलोत्कटम्\n",
    "12217055c": "प्राप्ते काले महावीर्यः कालः संशमयिष्यति\n",
    "12217056a": "य इदं सर्वमादत्ते तस्माच्छक्र स्थिरो भव\n",
    "12217056c": "मया त्वया च पूर्वैश्च न स शक्योऽतिवर्तितुम्\n",
    "12217057a": "यामेतां प्राप्य जानीषे राजश्रियमनुत्तमाम्\n",
    "12217057c": "स्थिता मयीति तन्मिथ्या नैषा ह्येकत्र तिष्ठति\n",
    "12217058a": "स्थिता हीन्द्रसहस्रेषु त्वद्विशिष्टतमेष्वियम्\n",
    "12217058c": "मां च लोला परित्यज्य त्वामगाद्विबुधाधिप\n",
    "12217059a": "मैवं शक्र पुनः कार्षीः शान्तो भवितुमर्हसि\n",
    "12217059c": "त्वामप्येवंगतं त्यक्त्वा क्षिप्रमन्यं गमिष्यति\n",
    "12218001": "भीष्म उवाच\n",
    "12218001a": "शतक्रतुरथापश्यद्बलेर्दीप्तां महात्मनः\n",
    "12218001c": "स्वरूपिणीं शरीराद्धि तदा निष्क्रामतीं श्रियम्\n",
    "12218002a": "तां दीप्तां प्रभया दृष्ट्वा भगवान्पाकशासनः\n",
    "12218002c": "विस्मयोत्फुल्लनयनो बलिं पप्रच्छ वासवः\n",
    "12218003a": "बले केयमपक्रान्ता रोचमाना शिखण्डिनी\n",
    "12218003c": "त्वत्तः स्थिता सकेयूरा दीप्यमाना स्वतेजसा\n",
    "12218004": "बलिरुवाच\n",
    "12218004a": "न हीमामासुरीं वेद्मि न दैवीं न च मानुषीम्\n",
    "12218004c": "त्वमेवैनां पृच्छ मा वा यथेष्टं कुरु वासव\n",
    "12218005": "शक्र उवाच\n",
    "12218005a": "का त्वं बलेरपक्रान्ता रोचमाना शिखण्डिनी\n",
    "12218005c": "अजानतो ममाचक्ष्व नामधेयं शुचिस्मिते\n",
    "12218006a": "का त्वं तिष्ठसि मायेव दीप्यमाना स्वतेजसा\n",
    "12218006c": "हित्वा दैत्येश्वरं सुभ्रु तन्ममाचक्ष्व तत्त्वतः\n",
    "12218007": "श्रीरुवाच\n",
    "12218007a": "न मा विरोचनो वेद न मा वैरोचनो बलिः\n",
    "12218007c": "आहुर्मां दुःसहेत्येवं विधित्सेति च मां विदुः\n",
    "12218008a": "भूतिर्लक्ष्मीति मामाहुः श्रीरित्येवं च वासव\n",
    "12218008c": "त्वं मां शक्र न जानीषे सर्वे देवा न मां विदुः\n",
    "12218009": "शक्र उवाच\n",
    "12218009a": "किमिदं त्वं मम कृते उताहो बलिनः कृते\n",
    "12218009c": "दुःसहे विजहास्येनं चिरसंवासिनी सती\n",
    "12218010": "श्रीरुवाच\n",
    "12218010a": "न धाता न विधाता मां विदधाति कथंचन\n",
    "12218010c": "कालस्तु शक्र पर्यायान्मैनं शक्रावमन्यथाः\n",
    "12218011": "शक्र उवाच\n",
    "12218011a": "कथं त्वया बलिस्त्यक्तः किमर्थं वा शिखण्डिनि\n",
    "12218011c": "कथं च मां न जह्यास्त्वं तन्मे ब्रूहि शुचिस्मिते\n",
    "12218012": "श्रीरुवाच\n",
    "12218012a": "सत्ये स्थितास्मि दाने च व्रते तपसि चैव हि\n",
    "12218012c": "पराक्रमे च धर्मे च पराचीनस्ततो बलिः\n",
    "12218013a": "ब्रह्मण्योऽयं सदा भूत्वा सत्यवादी जितेन्द्रियः\n",
    "12218013c": "अभ्यसूयद्ब्राह्मणान्वै उच्छिष्टश्चास्पृशद्घृतम्\n",
    "12218014a": "यज्ञशीलः पुरा भूत्वा मामेव यजतेत्ययम्\n",
    "12218014c": "प्रोवाच लोकान्मूढात्मा कालेनोपनिपीडितः\n",
    "12218015a": "अपाकृता ततः शक्र त्वयि वत्स्यामि वासव\n",
    "12218015c": "अप्रमत्तेन धार्यास्मि तपसा विक्रमेण च\n",
    "12218016": "शक्र उवाच\n",
    "12218016a": "अस्ति देवमनुष्येषु सर्वभूतेषु वा पुमान्\n",
    "12218016c": "यस्त्वामेको विषहितुं शक्नुयात्कमलालये\n",
    "12218017": "श्रीरुवाच\n",
    "12218017a": "नैव देवो न गन्धर्वो नासुरो न च राक्षसः\n",
    "12218017c": "यो मामेको विषहितुं शक्तः कश्चित्पुरंदर\n",
    "12218018": "शक्र उवाच\n",
    "12218018a": "तिष्ठेथा मयि नित्यं त्वं यथा तद्ब्रूहि मे शुभे\n",
    "12218018c": "तत्करिष्यामि ते वाक्यमृतं त्वं वक्तुमर्हसि\n",
    "12218019": "श्रीरुवाच\n",
    "12218019a": "स्थास्यामि नित्यं देवेन्द्र यथा त्वयि निबोध तत्\n",
    "12218019c": "विधिना वेददृष्टेन चतुर्धा विभजस्व माम्\n",
    "12218020": "शक्र उवाच\n",
    "12218020a": "अहं वै त्वा निधास्यामि यथाशक्ति यथाबलम्\n",
    "12218020c": "न तु मेऽतिक्रमः स्याद्वै सदा लक्ष्मि तवान्तिके\n",
    "12218021a": "भूमिरेव मनुष्येषु धारणी भूतभाविनी\n",
    "12218021c": "सा ते पादं तितिक्षेत समर्था हीति मे मतिः\n",
    "12218022": "श्रीरुवाच\n",
    "12218022a": "एष मे निहितः पादो योऽयं भूमौ प्रतिष्ठितः\n",
    "12218022c": "द्वितीयं शक्र पादं मे तस्मात्सुनिहितं कुरु\n",
    "12218023": "शक्र उवाच\n",
    "12218023a": "आप एव मनुष्येषु द्रवन्त्यः परिचारिकाः\n",
    "12218023c": "तास्ते पादं तितिक्षन्तामलमापस्तितिक्षितुम्\n",
    "12218024": "श्रीरुवाच\n",
    "12218024a": "एष मे निहितः पादो योऽयमप्सु प्रतिष्ठितः\n",
    "12218024c": "तृतीयं शक्र पादं मे तस्मात्सुनिहितं कुरु\n",
    "12218025": "शक्र उवाच\n",
    "12218025a": "यस्मिन्देवाश्च यज्ञाश्च यस्मिन्वेदाः प्रतिष्ठिताः\n",
    "12218025c": "तृतीयं पादमग्निस्ते सुधृतं धारयिष्यति\n",
    "12218026": "श्रीरुवाच\n",
    "12218026a": "एष मे निहितः पादो योऽयमग्नौ प्रतिष्ठितः\n",
    "12218026c": "चतुर्थं शक्र पादं मे तस्मात्सुनिहितं कुरु\n",
    "12218027": "शक्र उवाच\n",
    "12218027a": "ये वै सन्तो मनुष्येषु ब्रह्मण्याः सत्यवादिनः\n",
    "12218027c": "ते ते पादं तितिक्षन्तामलं सन्तस्तितिक्षितुम्\n",
    "12218028": "श्रीरुवाच\n",
    "12218028a": "एष मे निहितः पादो योऽयं सत्सु प्रतिष्ठितः\n",
    "12218028c": "एवं विनिहितां शक्र भूतेषु परिधत्स्व माम्\n",
    "12218029": "शक्र उवाच\n",
    "12218029a": "भूतानामिह वै यस्त्वा मया विनिहितां सतीम्\n",
    "12218029c": "उपहन्यात्स मे द्विष्यात्तथा शृण्वन्तु मे वचः\n",
    "12218030": "भीष्म उवाच\n",
    "12218030a": "ततस्त्यक्तः श्रिया राजा दैत्यानां बलिरब्रवीत्\n",
    "12218030c": "यावत्पुरस्तात्प्रतपेत्तावद्वै दक्षिणां दिशम्\n",
    "12218031a": "पश्चिमां तावदेवापि तथोदीचीं दिवाकरः\n",
    "12218031c": "तथा मध्यंदिने सूर्यो अस्तमेति यदा तदा\n",
    "12218031e": "पुनर्देवासुरं युद्धं भावि जेतास्मि वस्तदा\n",
    "12218032a": "सर्वाँल्लोकान्यदादित्य एकस्थस्तापयिष्यति\n",
    "12218032c": "तदा देवासुरे युद्धे जेताहं त्वां शतक्रतो\n",
    "12218033": "शक्र उवाच\n",
    "12218033a": "ब्रह्मणास्मि समादिष्टो न हन्तव्यो भवानिति\n",
    "12218033c": "तेन तेऽहं बले वज्रं न विमुञ्चामि मूर्धनि\n",
    "12218034a": "यथेष्टं गच्छ दैत्येन्द्र स्वस्ति तेऽस्तु महासुर\n",
    "12218034c": "आदित्यो नावतपिता कदाचिन्मध्यतः स्थितः\n",
    "12218035a": "स्थापितो ह्यस्य समयः पूर्वमेव स्वयंभुवा\n",
    "12218035c": "अजस्रं परियात्येष सत्येनावतपन्प्रजाः\n",
    "12218036a": "अयनं तस्य षण्मासा उत्तरं दक्षिणं तथा\n",
    "12218036c": "येन संयाति लोकेषु शीतोष्णे विसृजन्रविः\n",
    "12218037": "भीष्म उवाच\n",
    "12218037a": "एवमुक्तस्तु दैत्येन्द्रो बलिरिन्द्रेण भारत\n",
    "12218037c": "जगाम दक्षिणामाशामुदीचीं तु पुरंदरः\n",
    "12218038a": "इत्येतद्बलिना गीतमनहंकारसंज्ञितम्\n",
    "12218038c": "वाक्यं श्रुत्वा सहस्राक्षः खमेवारुरुहे तदा\n",
    "12219001": "भीष्म उवाच\n",
    "12219001a": "अत्रैवोदाहरन्तीममितिहासं पुरातनम्\n",
    "12219001c": "शतक्रतोश्च संवादं नमुचेश्च युधिष्ठिर\n",
    "12219002a": "श्रिया विहीनमासीनमक्षोभ्यमिव सागरम्\n",
    "12219002c": "भवाभवज्ञं भूतानामित्युवाच पुरंदरः\n",
    "12219003a": "बद्धः पाशैश्च्युतः स्थानाद्द्विषतां वशमागतः\n",
    "12219003c": "श्रिया विहीनो नमुचे शोचस्याहो न शोचसि\n",
    "12219004": "नमुचिरुवाच\n",
    "12219004a": "अनवाप्यं च शोकेन शरीरं चोपतप्यते\n",
    "12219004c": "अमित्राश्च प्रहृष्यन्ति नास्ति शोके सहायता\n",
    "12219005a": "तस्माच्छक्र न शोचामि सर्वं ह्येवेदमन्तवत्\n",
    "12219005c": "संतापाद्भ्रश्यते रूपं धर्मश्चैव सुरेश्वर\n",
    "12219006a": "विनीय खलु तद्दुःखमागतं वैमनस्यजम्\n",
    "12219006c": "ध्यातव्यं मनसा हृद्यं कल्याणं संविजानता\n",
    "12219007a": "यथा यथा हि पुरुषः कल्याणे कुरुते मनः\n",
    "12219007c": "तदैवास्य प्रसीदन्ति सर्वार्था नात्र संशयः\n",
    "12219008a": "एकः शास्ता न द्वितीयोऽस्ति शास्ता; गर्भे शयानं पुरुषं शास्ति शास्ता\n",
    "12219008c": "तेनानुशिष्टः प्रवणादिवोदकं; यथा नियुक्तोऽस्मि तथा वहामि\n",
    "12219009a": "भावाभावावभिजानन्गरीयो; जानामि श्रेयो न तु तत्करोमि\n",
    "12219009c": "आशाः सुशर्म्याः सुहृदां सुकुर्व;न्यथा नियुक्तोऽस्मि तथा वहामि\n",
    "12219010a": "यथा यथास्य प्राप्तव्यं प्राप्नोत्येव तथा तथा\n",
    "12219010c": "भवितव्यं यथा यच्च भवत्येव तथा तथा\n",
    "12219011a": "यत्र यत्रैव संयुङ्क्ते धाता गर्भं पुनः पुनः\n",
    "12219011c": "तत्र तत्रैव वसति न यत्र स्वयमिच्छति\n",
    "12219012a": "भावो योऽयमनुप्राप्तो भवितव्यमिदं मम\n",
    "12219012c": "इति यस्य सदा भावो न स मुह्येत्कदाचन\n",
    "12219013a": "पर्यायैर्हन्यमानानामभियोक्ता न विद्यते\n",
    "12219013c": "दुःखमेतत्तु यद्द्वेष्टा कर्ताहमिति मन्यते\n",
    "12219014a": "ऋषींश्च देवांश्च महासुरांश्च; त्रैविद्यवृद्धांश्च वने मुनींश्च\n",
    "12219014c": "कान्नापदो नोपनमन्ति लोके; परावरज्ञास्तु न संभ्रमन्ति\n",
    "12219015a": "न पण्डितः क्रुध्यति नापि सज्जते; न चापि संसीदति न प्रहृष्यति\n",
    "12219015c": "न चार्थकृच्छ्रव्यसनेषु शोचति; स्थितः प्रकृत्या हिमवानिवाचलः\n",
    "12219016a": "यमर्थसिद्धिः परमा न हर्षये;त्तथैव काले व्यसनं न मोहयेत्\n",
    "12219016c": "सुखं च दुःखं च तथैव मध्यमं; निषेवते यः स धुरंधरो नरः\n",
    "12219017a": "यां यामवस्थां पुरुषोऽधिगच्छे;त्तस्यां रमेतापरितप्यमानः\n",
    "12219017c": "एवं प्रवृद्धं प्रणुदेन्मनोजं; संतापमायासकरं शरीरात्\n",
    "12219018a": "तत्सदः स परिषत्सभासदः; प्राप्य यो न कुरुते सभाभयम्\n",
    "12219018c": "धर्मतत्त्वमवगाह्य बुद्धिमा;न्योऽभ्युपैति स पुमान्धुरंधरः\n",
    "12219019a": "प्राज्ञस्य कर्माणि दुरन्वयानि; न वै प्राज्ञो मुह्यति मोहकाले\n",
    "12219019c": "स्थानाच्च्युतश्चेन्न मुमोह गौतम;स्तावत्कृच्छ्रामापदं प्राप्य वृद्धः\n",
    "12219020a": "न मन्त्रबलवीर्येण प्रज्ञया पौरुषेण वा\n",
    "12219020c": "अलभ्यं लभते मर्त्यस्तत्र का परिदेवना\n",
    "12219021a": "यदेवमनुजातस्य धातारो विदधुः पुरा\n",
    "12219021c": "तदेवानुभविष्यामि किं मे मृत्युः करिष्यति\n",
    "12219022a": "लब्धव्यान्येव लभते गन्तव्यान्येव गच्छति\n",
    "12219022c": "प्राप्तव्यान्येव प्राप्नोति दुःखानि च सुखानि च\n",
    "12219023a": "एतद्विदित्वा कार्त्स्न्येन यो न मुह्यति मानवः\n",
    "12219023c": "कुशलः सुखदुःखेषु स वै सर्वधनेश्वरः\n",
    "12220001": "युधिष्ठिर उवाच\n",
    "12220001a": "मग्नस्य व्यसने कृच्छ्रे किं श्रेयः पुरुषस्य हि\n",
    "12220001c": "बन्धुनाशे महीपाल राज्यनाशेऽपि वा पुनः\n",
    "12220002a": "त्वं हि नः परमो वक्ता लोकेऽस्मिन्भरतर्षभ\n",
    "12220002c": "एतद्भवन्तं पृच्छामि तन्मे वक्तुमिहार्हसि\n",
    "12220003": "भीष्म उवाच\n",
    "12220003a": "पुत्रदारैः सुखैश्चैव वियुक्तस्य धनेन च\n",
    "12220003c": "मग्नस्य व्यसने कृच्छ्रे धृतिः श्रेयस्करी नृप\n",
    "12220004a": "धैर्येण युक्तस्य सतः शरीरं न विशीर्यते\n",
    "12220004c": "आरोग्याच्च शरीरस्य स पुनर्विन्दते श्रियम्\n",
    "12220005a": "यस्य राज्ञो नरास्तात सात्त्विकीं वृत्तिमास्थिताः\n",
    "12220005c": "तस्य स्थैर्यं च धैर्यं च व्यवसायश्च कर्मसु\n",
    "12220006a": "अत्रैवोदाहरन्तीममितिहासं पुरातनम्\n",
    "12220006c": "बलिवासवसंवादं पुनरेव युधिष्ठिर\n",
    "12220007a": "वृत्ते देवासुरे युद्धे दैत्यदानवसंक्षये\n",
    "12220007c": "विष्णुक्रान्तेषु लोकेषु देवराजे शतक्रतौ\n",
    "12220008a": "इज्यमानेषु देवेषु चातुर्वर्ण्ये व्यवस्थिते\n",
    "12220008c": "समृध्यमाने त्रैलोक्ये प्रीतियुक्ते स्वयंभुवि\n",
    "12220009a": "रुद्रैर्वसुभिरादित्यैरश्विभ्यामपि चर्षिभिः\n",
    "12220009c": "गन्धर्वैर्भुजगेन्द्रैश्च सिद्धैश्चान्यैर्वृतः प्रभुः\n",
    "12220010a": "चतुर्दन्तं सुदान्तं च वारणेन्द्रं श्रिया वृतम्\n",
    "12220010c": "आरुह्यैरावतं शक्रस्त्रैलोक्यमनुसंययौ\n",
    "12220011a": "स कदाचित्समुद्रान्ते कस्मिंश्चिद्गिरिगह्वरे\n",
    "12220011c": "बलिं वैरोचनिं वज्री ददर्शोपससर्प च\n",
    "12220012a": "तमैरावतमूर्धस्थं प्रेक्ष्य देवगणैर्वृतम्\n",
    "12220012c": "सुरेन्द्रमिन्द्रं दैत्येन्द्रो न शुशोच न विव्यथे\n",
    "12220013a": "दृष्ट्वा तमविकारस्थं तिष्ठन्तं निर्भयं बलिम्\n",
    "12220013c": "अधिरूढो द्विपश्रेष्ठमित्युवाच शतक्रतुः\n",
    "12220014a": "दैत्य न व्यथसे शौर्यादथ वा वृद्धसेवया\n",
    "12220014c": "तपसा भावितत्वाद्वा सर्वथैतत्सुदुष्करम्\n",
    "12220015a": "शत्रुभिर्वशमानीतो हीनः स्थानादनुत्तमात्\n",
    "12220015c": "वैरोचने किमाश्रित्य शोचितव्ये न शोचसि\n",
    "12220016a": "श्रैष्ठ्यं प्राप्य स्वजातीनां भुक्त्वा भोगाननुत्तमान्\n",
    "12220016c": "हृतस्वबलराज्यस्त्वं ब्रूहि कस्मान्न शोचसि\n",
    "12220017a": "ईश्वरो हि पुरा भूत्वा पितृपैतामहे पदे\n",
    "12220017c": "तत्त्वमद्य हृतं दृष्ट्वा सपत्नैः किं न शोचसि\n",
    "12220018a": "बद्धश्च वारुणैः पाशैर्वज्रेण च समाहतः\n",
    "12220018c": "हृतदारो हृतधनो ब्रूहि कस्मान्न शोचसि\n",
    "12220019a": "भ्रष्टश्रीर्विभवभ्रष्टो यन्न शोचसि दुष्करम्\n",
    "12220019c": "त्रैलोक्यराज्यनाशे हि कोऽन्यो जीवितुमुत्सहेत्\n",
    "12220020a": "एतच्चान्यच्च परुषं ब्रुवन्तं परिभूय तम्\n",
    "12220020c": "श्रुत्वा सुखमसंभ्रान्तो बलिर्वैरोचनोऽब्रवीत्\n",
    "12220021a": "निगृहीते मयि भृशं शक्र किं कत्थितेन ते\n",
    "12220021c": "वज्रमुद्यम्य तिष्ठन्तं पश्यामि त्वां पुरंदर\n",
    "12220022a": "अशक्तः पूर्वमासीस्त्वं कथंचिच्छक्ततां गतः\n",
    "12220022c": "कस्त्वदन्य इमा वाचः सुक्रूरा वक्तुमर्हति\n",
    "12220023a": "यस्तु शत्रोर्वशस्थस्य शक्तोऽपि कुरुते दयाम्\n",
    "12220023c": "हस्तप्राप्तस्य वीरस्य तं चैव पुरुषं विदुः\n",
    "12220024a": "अनिश्चयो हि युद्धेषु द्वयोर्विवदमानयोः\n",
    "12220024c": "एकः प्राप्नोति विजयमेकश्चैव पराभवम्\n",
    "12220025a": "मा च ते भूत्स्वभावोऽयं मया दैवतपुंगव\n",
    "12220025c": "ईश्वरः सर्वभूतानां विक्रमेण जितो बलात्\n",
    "12220026a": "नैतदस्मत्कृतं शक्र नैतच्छक्र त्वया कृतम्\n",
    "12220026c": "यत्त्वमेवंगतो वज्रिन्यद्वाप्येवंगता वयम्\n",
    "12220027a": "अहमासं यथाद्य त्वं भविता त्वं यथा वयम्\n",
    "12220027c": "मावमंस्था मया कर्म दुष्कृतं कृतमित्युत\n",
    "12220028a": "सुखदुःखे हि पुरुषः पर्यायेणाधिगच्छति\n",
    "12220028c": "पर्यायेणासि शक्रत्वं प्राप्तः शक्र न कर्मणा\n",
    "12220029a": "कालः काले नयति मां त्वां च कालो नयत्ययम्\n",
    "12220029c": "तेनाहं त्वं यथा नाद्य त्वं चापि न यथा वयम्\n",
    "12220030a": "न मातृपितृशुश्रूषा न च दैवतपूजनम्\n",
    "12220030c": "नान्यो गुणसमाचारः पुरुषस्य सुखावहः\n",
    "12220031a": "न विद्या न तपो दानं न मित्राणि न बान्धवाः\n",
    "12220031c": "शक्नुवन्ति परित्रातुं नरं कालेन पीडितम्\n",
    "12220032a": "नागामिनमनर्थं हि प्रतिघातशतैरपि\n",
    "12220032c": "शक्नुवन्ति प्रतिव्योढुमृते बुद्धिबलान्नराः\n",
    "12220033a": "पर्यायैर्हन्यमानानां परित्राता न विद्यते\n",
    "12220033c": "इदं तु दुःखं यच्छक्र कर्ताहमिति मन्यते\n",
    "12220034a": "यदि कर्ता भवेत्कर्ता न क्रियेत कदाचन\n",
    "12220034c": "यस्मात्तु क्रियते कर्ता तस्मात्कर्ताप्यनीश्वरः\n",
    "12220035a": "कालेन त्वाहमजयं कालेनाहं जितस्त्वया\n",
    "12220035c": "गन्ता गतिमतां कालः कालः कलयति प्रजाः\n",
    "12220036a": "इन्द्र प्राकृतया बुद्ध्या प्रलपन्नावबुध्यसे\n",
    "12220036c": "केचित्त्वां बहु मन्यन्ते श्रैष्ठ्यं प्राप्तं स्वकर्मणा\n",
    "12220037a": "कथमस्मद्विधो नाम जानँल्लोकप्रवृत्तयः\n",
    "12220037c": "कालेनाभ्याहतः शोचेन्मुह्येद्वाप्यर्थसंभ्रमे\n",
    "12220038a": "नित्यं कालपरीतस्य मम वा मद्विधस्य वा\n",
    "12220038c": "बुद्धिर्व्यसनमासाद्य भिन्ना नौरिव सीदति\n",
    "12220039a": "अहं च त्वं च ये चान्ये भविष्यन्ति सुराधिपाः\n",
    "12220039c": "ते सर्वे शक्र यास्यन्ति मार्गमिन्द्रशतैर्गतम्\n",
    "12220040a": "त्वामप्येवं सुदुर्धर्षं ज्वलन्तं परया श्रिया\n",
    "12220040c": "काले परिणते कालः कालयिष्यति मामिव\n",
    "12220041a": "बहूनीन्द्रसहस्राणि दैतेयानां युगे युगे\n",
    "12220041c": "अभ्यतीतानि कालेन कालो हि दुरतिक्रमः\n",
    "12220042a": "इदं तु लब्ध्वा त्वं स्थानमात्मानं बहु मन्यसे\n",
    "12220042c": "सर्वभूतभवं देवं ब्रह्माणमिव शाश्वतम्\n",
    "12220043a": "न चेदमचलं स्थानमनन्तं वापि कस्यचित्\n",
    "12220043c": "त्वं तु बालिशया बुद्ध्या ममेदमिति मन्यसे\n",
    "12220044a": "अविश्वास्ये विश्वसिषि मन्यसे चाध्रुवं ध्रुवम्\n",
    "12220044c": "ममेयमिति मोहात्त्वं राजश्रियमभीप्ससि\n",
    "12220045a": "नेयं तव न चास्माकं न चान्येषां स्थिरा मता\n",
    "12220045c": "अतिक्रम्य बहूनन्यांस्त्वयि तावदियं स्थिता\n",
    "12220046a": "कंचित्कालमियं स्थित्वा त्वयि वासव चञ्चला\n",
    "12220046c": "गौर्निपानमिवोत्सृज्य पुनरन्यं गमिष्यति\n",
    "12220047a": "राजलोका ह्यतिक्रान्ता यान्न संख्यातुमुत्सहे\n",
    "12220047c": "त्वत्तो बहुतराश्चान्ये भविष्यन्ति पुरंदर\n",
    "12220048a": "सवृक्षौषधिरत्नेयं ससरित्पर्वताकरा\n",
    "12220048c": "तानिदानीं न पश्यामि यैर्भुक्तेयं पुरा मही\n",
    "12220049a": "पृथुरैलो मयो भौमो नरकः शम्बरस्तथा\n",
    "12220049c": "अश्वग्रीवः पुलोमा च स्वर्भानुरमितध्वजः\n",
    "12220050a": "प्रह्रादो नमुचिर्दक्षो विप्रचित्तिर्विरोचनः\n",
    "12220050c": "ह्रीनिषेधः सुहोत्रश्च भूरिहा पुष्पवान्वृषः\n",
    "12220051a": "सत्येषुरृषभो राहुः कपिलाश्वो विरूपकः\n",
    "12220051c": "बाणः कार्तस्वरो वह्निर्विश्वदंष्ट्रोऽथ नैरृतः\n",
    "12220052a": "रित्थाहुत्थौ वीरताम्रौ वराहाश्वो रुचिः प्रभुः\n",
    "12220052c": "विश्वजित्प्रतिशौरिश्च वृषाण्डो विष्करो मधुः\n",
    "12220053a": "हिरण्यकशिपुश्चैव कैटभश्चैव दानवः\n",
    "12220053c": "दैत्याश्च कालखञ्जाश्च सर्वे ते नैरृतैः सह\n",
    "12220054a": "एते चान्ये च बहवः पूर्वे पूर्वतराश्च ये\n",
    "12220054c": "दैत्येन्द्रा दानवेन्द्राश्च यांश्चान्याननुशुश्रुम\n",
    "12220055a": "बहवः पूर्वदैत्येन्द्राः संत्यज्य पृथिवीं गताः\n",
    "12220055c": "कालेनाभ्याहताः सर्वे कालो हि बलवत्तरः\n",
    "12220056a": "सर्वैः क्रतुशतैरिष्टं न त्वमेकः शतक्रतुः\n",
    "12220056c": "सर्वे धर्मपराश्चासन्सर्वे सततसत्रिणः\n",
    "12220057a": "अन्तरिक्षचराः सर्वे सर्वेऽभिमुखयोधिनः\n",
    "12220057c": "सर्वे संहननोपेताः सर्वे परिघबाहवः\n",
    "12220058a": "सर्वे मायाशतधराः सर्वे ते कामचारिणः\n",
    "12220058c": "सर्वे समरमासाद्य न श्रूयन्ते पराजिताः\n",
    "12220059a": "सर्वे सत्यव्रतपराः सर्वे कामविहारिणः\n",
    "12220059c": "सर्वे वेदव्रतपराः सर्वे चासन्बहुश्रुताः\n",
    "12220060a": "सर्वे संहतमैश्वर्यमीश्वराः प्रतिपेदिरे\n",
    "12220060c": "न चैश्वर्यमदस्तेषां भूतपूर्वो महात्मनाम्\n",
    "12220061a": "सर्वे यथार्थदातारः सर्वे विगतमत्सराः\n",
    "12220061c": "सर्वे सर्वेषु भूतेषु यथावत्प्रतिपेदिरे\n",
    "12220062a": "सर्वे दाक्षायणीपुत्राः प्राजापत्या महाबलाः\n",
    "12220062c": "ज्वलन्तः प्रतपन्तश्च कालेन प्रतिसंहृताः\n",
    "12220063a": "त्वं चैवेमां यदा भुक्त्वा पृथिवीं त्यक्ष्यसे पुनः\n",
    "12220063c": "न शक्ष्यसि तदा शक्र नियन्तुं शोकमात्मनः\n",
    "12220064a": "मुञ्चेच्छां कामभोगेषु मुञ्चेमं श्रीभवं मदम्\n",
    "12220064c": "एवं स्वराज्यनाशे त्वं शोकं संप्रसहिष्यसि\n",
    "12220065a": "शोककाले शुचो मा त्वं हर्षकाले च मा हृषः\n",
    "12220065c": "अतीतानागते हित्वा प्रत्युत्पन्नेन वर्तय\n",
    "12220066a": "मां चेदभ्यागतः कालः सदायुक्तमतन्द्रितम्\n",
    "12220066c": "क्षमस्व नचिरादिन्द्र त्वामप्युपगमिष्यति\n",
    "12220067a": "त्रासयन्निव देवेन्द्र वाग्भिस्तक्षसि मामिह\n",
    "12220067c": "संयते मयि नूनं त्वमात्मानं बहु मन्यसे\n",
    "12220068a": "कालः प्रथममायान्मां पश्चात्त्वामनुधावति\n",
    "12220068c": "तेन गर्जसि देवेन्द्र पूर्वं कालहते मयि\n",
    "12220069a": "को हि स्थातुमलं लोके क्रुद्धस्य मम संयुगे\n",
    "12220069c": "कालस्तु बलवान्प्राप्तस्तेन तिष्ठसि वासव\n",
    "12220070a": "यत्तद्वर्षसहस्रान्तं पूर्णं भवितुमर्हति\n",
    "12220070c": "यथा मे सर्वगात्राणि नस्वस्थानि हतौजसः\n",
    "12220071a": "अहमैन्द्रच्च्युतः स्थानात्त्वमिन्द्रः प्रकृतो दिवि\n",
    "12220071c": "सुचित्रे जीवलोकेऽस्मिन्नुपास्यः कालपर्ययात्\n",
    "12220072a": "किं हि कृत्वा त्वमिन्द्रोऽद्य किं हि कृत्वा च्युता वयम्\n",
    "12220072c": "कालः कर्ता विकर्ता च सर्वमन्यदकारणम्\n",
    "12220073a": "नाशं विनाशमैश्वर्यं सुखदुःखे भवाभवौ\n",
    "12220073c": "विद्वान्प्राप्यैवमत्यर्थं न प्रहृष्येन्न च व्यथेत्\n",
    "12220074a": "त्वमेव हीन्द्र वेत्थास्मान्वेदाहं त्वां च वासव\n",
    "12220074c": "विकत्थसे मां किं बद्धं कालेन निरपत्रप\n",
    "12220075a": "त्वमेव हि पुरा वेत्थ यत्तदा पौरुषं मम\n",
    "12220075c": "समरेषु च विक्रान्तं पर्याप्तं तन्निदर्शनम्\n",
    "12220076a": "आदित्याश्चैव रुद्राश्च साध्याश्च वसुभिः सह\n",
    "12220076c": "मया विनिर्जिताः सर्वे मरुतश्च शचीपते\n",
    "12220077a": "त्वमेव शक्र जानासि देवासुरसमागमे\n",
    "12220077c": "समेता विबुधा भग्नास्तरसा समरे मया\n",
    "12220078a": "पर्वताश्चासकृत्क्षिप्ताः सवनाः सवनौकसः\n",
    "12220078c": "सटङ्कशिखरा घोराः समरे मूर्ध्नि ते मया\n",
    "12220079a": "किं नु शक्यं मया कर्तुं यत्कालो दुरतिक्रमः\n",
    "12220079c": "न हि त्वां नोत्सहे हन्तुं सवज्रमपि मुष्टिना\n",
    "12220080a": "न तु विक्रमकालोऽयं क्षमाकालोऽयमागतः\n",
    "12220080c": "तेन त्वा मर्षये शक्र दुर्मर्षणतरस्त्वया\n",
    "12220081a": "त्वं मा परिणते काले परीतं कालवह्निना\n",
    "12220081c": "नियतं कालपाशेन बद्धं शक्र विकत्थसे\n",
    "12220082a": "अयं स पुरुषः श्यामो लोकस्य दुरतिक्रमः\n",
    "12220082c": "बद्ध्वा तिष्ठति मां रौद्रः पशुं रशनया यथा\n",
    "12220083a": "लाभालाभौ सुखं दुःखं कामक्रोधौ भवाभवौ\n",
    "12220083c": "वधो बन्धः प्रमोक्षश्च सर्वं कालेन लभ्यते\n",
    "12220084a": "नाहं कर्ता न कर्ता त्वं कर्ता यस्तु सदा प्रभुः\n",
    "12220084c": "सोऽयं पचति कालो मां वृक्षे फलमिवागतम्\n",
    "12220085a": "यान्येव पुरुषः कुर्वन्सुखैः कालेन युज्यते\n",
    "12220085c": "पुनस्तान्येव कुर्वाणो दुःखैः कालेन युज्यते\n",
    "12220086a": "न च कालेन कालज्ञः स्पृष्टः शोचितुमर्हति\n",
    "12220086c": "तेन शक्र न शोचामि नास्ति शोके सहायता\n",
    "12220087a": "यदा हि शोचतां शोको व्यसनं नापकर्षति\n",
    "12220087c": "सामर्थ्यं शोचतो नास्ति नाद्य शोचाम्यहं ततः\n",
    "12220088a": "एवमुक्तः सहस्राक्षो भगवान्पाकशासनः\n",
    "12220088c": "प्रतिसंहृत्य संरम्भमित्युवाच शतक्रतुः\n",
    "12220089a": "सवज्रमुद्यतं बाहुं दृष्ट्वा पाशांश्च वारुणान्\n",
    "12220089c": "कस्येह न व्यथेद्बुद्धिर्मृत्योरपि जिघांसतः\n",
    "12220090a": "सा ते न व्यथते बुद्धिरचला तत्त्वदर्शिनी\n",
    "12220090c": "ब्रुवन्न व्यथसे स त्वं वाक्यं सत्यपराक्रम\n",
    "12220091a": "को हि विश्वासमर्थेषु शरीरे वा शरीरभृत्\n",
    "12220091c": "कर्तुमुत्सहते लोके दृष्ट्वा संप्रस्थितं जगत्\n",
    "12220092a": "अहमप्येवमेवैनं लोकं जानाम्यशाश्वतम्\n",
    "12220092c": "कालाग्नावाहितं घोरे गुह्ये सततगेऽक्षरे\n",
    "12220093a": "न चात्र परिहारोऽस्ति कालस्पृष्टस्य कस्यचित्\n",
    "12220093c": "सूक्ष्माणां महतां चैव भूतानां परिपच्यताम्\n",
    "12220094a": "अनीशस्याप्रमत्तस्य भूतानि पचतः सदा\n",
    "12220094c": "अनिवृत्तस्य कालस्य क्षयं प्राप्तो न मुच्यते\n",
    "12220095a": "अप्रमत्तः प्रमत्तेषु कालो जागर्ति देहिषु\n",
    "12220095c": "प्रयत्नेनाप्यतिक्रान्तो दृष्टपूर्वो न केनचित्\n",
    "12220096a": "पुराणः शाश्वतो धर्मः सर्वप्राणभृतां समः\n",
    "12220096c": "कालो न परिहार्यश्च न चास्यास्ति व्यतिक्रमः\n",
    "12220097a": "अहोरात्रांश्च मासांश्च क्षणान्काष्ठाः कला लवान्\n",
    "12220097c": "संपिण्डयति नः कालो वृद्धिं वार्धुषिको यथा\n",
    "12220098a": "इदमद्य करिष्यामि श्वः कर्तास्मीति वादिनम्\n",
    "12220098c": "कालो हरति संप्राप्तो नदीवेग इवोडुपम्\n",
    "12220099a": "इदानीं तावदेवासौ मया दृष्टः कथं मृतः\n",
    "12220099c": "इति कालेन ह्रियतां प्रलापः श्रूयते नृणाम्\n",
    "12220100a": "नश्यन्त्यर्थास्तथा भोगाः स्थानमैश्वर्यमेव च\n",
    "12220100c": "अनित्यमध्रुवं सर्वं व्यवसायो हि दुष्करः\n",
    "12220100e": "उच्छ्राया विनिपातान्ता भावोऽभावस्थ एव च\n",
    "12220101a": "सा ते न व्यथते बुद्धिरचला तत्त्वदर्शिनी\n",
    "12220101c": "अहमासं पुरा चेति मनसापि न बुध्यसे\n",
    "12220102a": "कालेनाक्रम्य लोकेऽस्मिन्पच्यमाने बलीयसा\n",
    "12220102c": "अज्येष्ठमकनिष्ठं च क्षिप्यमाणो न बुध्यसे\n",
    "12220103a": "ईर्ष्याभिमानलोभेषु कामक्रोधभयेषु च\n",
    "12220103c": "स्पृहामोहाभिमानेषु लोकः सक्तो विमुह्यति\n",
    "12220104a": "भवांस्तु भावतत्त्वज्ञो विद्वाञ्ज्ञानतपोन्वितः\n",
    "12220104c": "कालं पश्यति सुव्यक्तं पाणावामलकं यथा\n",
    "12220105a": "कालचारित्रतत्त्वज्ञः सर्वशास्त्रविशारदः\n",
    "12220105c": "वैरोचने कृतात्मासि स्पृहणीयो विजानताम्\n",
    "12220106a": "सर्वलोको ह्ययं मन्ये बुद्ध्या परिगतस्त्वया\n",
    "12220106c": "विहरन्सर्वतोमुक्तो न क्वचित्परिषज्जसे\n",
    "12220107a": "रजश्च हि तमश्च त्वा स्पृशतो न जितेन्द्रियम्\n",
    "12220107c": "निष्प्रीतिं नष्टसंतापं त्वमात्मानमुपाससे\n",
    "12220108a": "सुहृदं सर्वभूतानां निर्वैरं शान्तमानसम्\n",
    "12220108c": "दृष्ट्वा त्वां मम संजाता त्वय्यनुक्रोशिनी मतिः\n",
    "12220109a": "नाहमेतादृशं बुद्धं हन्तुमिच्छामि बन्धने\n",
    "12220109c": "आनृशंस्यं परो धर्मो अनुक्रोशस्तथा त्वयि\n",
    "12220110a": "मोक्ष्यन्ते वारुणाः पाशास्तवेमे कालपर्ययात्\n",
    "12220110c": "प्रजानामपचारेण स्वस्ति तेऽस्तु महासुर\n",
    "12220111a": "यदा श्वश्रूं स्नुषा वृद्धां परिचारेण योक्ष्यते\n",
    "12220111c": "पुत्रश्च पितरं मोहात्प्रेषयिष्यति कर्मसु\n",
    "12220112a": "ब्राह्मणैः कारयिष्यन्ति वृषलाः पादधावनम्\n",
    "12220112c": "शूद्राश्च ब्राह्मणीं भार्यामुपयास्यन्ति निर्भयाः\n",
    "12220113a": "वियोनिषु च बीजानि मोक्ष्यन्ते पुरुषा यदा\n",
    "12220113c": "संकरं कांस्यभाण्डैश्च बलिं चापि कुपात्रकैः\n",
    "12220114a": "चातुर्वर्ण्यं यदा कृत्स्नमुन्मर्यादं भविष्यति\n",
    "12220114c": "एकैकस्ते तदा पाशः क्रमशः प्रतिमोक्ष्यते\n",
    "12220115a": "अस्मत्तस्ते भयं नास्ति समयं प्रतिपालय\n",
    "12220115c": "सुखी भव निराबाधः स्वस्थचेता निरामयः\n",
    "12220116a": "तमेवमुक्त्वा भगवाञ्शतक्रतुः; प्रतिप्रयातो गजराजवाहनः\n",
    "12220116c": "विजित्य सर्वानसुरान्सुराधिपो; ननन्द हर्षेण बभूव चैकराट्\n",
    "12220117a": "महर्षयस्तुष्टुवुरञ्जसा च तं; वृषाकपिं सर्वचराचरेश्वरम्\n",
    "12220117c": "हिमापहो हव्यमुदावहंस्त्वरं;स्तथामृतं चार्पितमीश्वराय ह\n",
    "12220118a": "द्विजोत्तमैः सर्वगतैरभिष्टुतो; विदीप्ततेजा गतमन्युरीश्वरः\n",
    "12220118c": "प्रशान्तचेता मुदितः स्वमालयं; त्रिविष्टपं प्राप्य मुमोद वासवः\n",
    "12221001": "युधिष्ठिर उवाच\n",
    "12221001a": "पूर्वरूपाणि मे राजन्पुरुषस्य भविष्यतः\n",
    "12221001c": "पराभविष्यतश्चैव त्वं मे ब्रूहि पितामह\n",
    "12221002": "भीष्म उवाच\n",
    "12221002a": "मन एव मनुष्यस्य पूर्वरूपाणि शंसति\n",
    "12221002c": "भविष्यतश्च भद्रं ते तथैव नभविष्यतः\n",
    "12221003a": "अत्राप्युदाहरन्तीममितिहासं पुरातनम्\n",
    "12221003c": "श्रिया शक्रस्य संवादं तन्निबोध युधिष्ठिर\n",
    "12221004a": "महतस्तपसो व्युष्ट्या पश्यँल्लोकौ परावरौ\n",
    "12221004c": "सामान्यमृषिभिर्गत्वा ब्रह्मलोकनिवासिभिः\n",
    "12221005a": "ब्रह्मैवामितदीप्तौजाः शान्तपाप्मा महातपाः\n",
    "12221005c": "विचचार यथाकामं त्रिषु लोकेषु नारदः\n",
    "12221006a": "कदाचित्प्रातरुत्थाय पिस्पृक्षुः सलिलं शुचि\n",
    "12221006c": "ध्रुवद्वारभवां गङ्गां जगामावततार च\n",
    "12221007a": "सहस्रनयनश्चापि वज्री शम्बरपाकहा\n",
    "12221007c": "तस्या देवर्षिजुष्टायास्तीरमभ्याजगाम ह\n",
    "12221008a": "तावाप्लुत्य यतात्मानौ कृतजप्यौ समासतुः\n",
    "12221008c": "नद्याः पुलिनमासाद्य सूक्ष्मकाञ्चनवालुकम्\n",
    "12221009a": "पुण्यकर्मभिराख्याता देवर्षिकथिताः कथाः\n",
    "12221009c": "चक्रतुस्तौ कथाशीलौ शुचिसंहृष्टमानसौ\n",
    "12221009e": "पूर्ववृत्तव्यपेतानि कथयन्तौ समाहितौ\n",
    "12221010a": "अथ भास्करमुद्यन्तं रश्मिजालपुरस्कृतम्\n",
    "12221010c": "पूर्णमण्डलमालोक्य तावुत्थायोपतस्थतुः\n",
    "12221011a": "अभितस्तूदयन्तं तमर्कमर्कमिवापरम्\n",
    "12221011c": "आकाशे ददृशे ज्योतिरुद्यतार्चिःसमप्रभम्\n",
    "12221012a": "तयोः समीपं संप्राप्तं प्रत्यदृश्यत भारत\n",
    "12221012c": "तत्सुपर्णार्कचरितमास्थितं वैष्णवं पदम्\n",
    "12221012e": "भाभिरप्रतिमं भाति त्रैलोक्यमवभासयत्\n",
    "12221013a": "दिव्याभिरूपशोभाभिरप्सरोभिः पुरस्कृताम्\n",
    "12221013c": "बृहतीमंशुमत्प्रख्यां बृहद्भानोरिवार्चिषम्\n",
    "12221014a": "नक्षत्रकल्पाभरणां ताराभक्तिसमस्रजम्\n",
    "12221014c": "श्रियं ददृशतुः पद्मां साक्षात्पद्मतलस्थिताम्\n",
    "12221015a": "सावरुह्य विमानाग्रादङ्गनानामनुत्तमा\n",
    "12221015c": "अभ्यगच्छत्त्रिलोकेशं शक्रं चर्षिं च नारदम्\n",
    "12221016a": "नारदानुगतः साक्षान्मघवांस्तामुपागमत्\n",
    "12221016c": "कृताञ्जलिपुटो देवीं निवेद्यात्मानमात्मना\n",
    "12221017a": "चक्रे चानुपमां पूजां तस्याश्चापि स सर्ववित्\n",
    "12221017c": "देवराजः श्रियं राजन्वाक्यं चेदमुवाच ह\n",
    "12221018a": "का त्वं केन च कार्येण संप्राप्ता चारुहासिनि\n",
    "12221018c": "कुतश्चागम्यते सुभ्रु गन्तव्यं क्व च ते शुभे\n",
    "12221019": "श्रीरुवाच\n",
    "12221019a": "पुण्येषु त्रिषु लोकेषु सर्वे स्थावरजङ्गमाः\n",
    "12221019c": "ममात्मभावमिच्छन्तो यतन्ते परमात्मना\n",
    "12221020a": "साहं वै पङ्कजे जाता सूर्यरश्मिविबोधिते\n",
    "12221020c": "भूत्यर्थं सर्वभूतानां पद्मा श्रीः पद्ममालिनी\n",
    "12221021a": "अहं लक्ष्मीरहं भूतिः श्रीश्चाहं बलसूदन\n",
    "12221021c": "अहं श्रद्धा च मेधा च सन्नतिर्विजितिः स्थितिः\n",
    "12221022a": "अहं धृतिरहं सिद्धिरहं त्विड्भूतिरेव च\n",
    "12221022c": "अहं स्वाहा स्वधा चैव संस्तुतिर्नियतिः कृतिः\n",
    "12221023a": "राज्ञां विजयमानानां सेनाग्रेषु ध्वजेषु च\n",
    "12221023c": "निवासे धर्मशीलानां विषयेषु पुरेषु च\n",
    "12221024a": "जितकाशिनि शूरे च संग्रामेष्वनिवर्तिनि\n",
    "12221024c": "निवसामि मनुष्येन्द्रे सदैव बलसूदन\n",
    "12221025a": "धर्मनित्ये महाबुद्धौ ब्रह्मण्ये सत्यवादिनि\n",
    "12221025c": "प्रश्रिते दानशीले च सदैव निवसाम्यहम्\n",
    "12221026a": "असुरेष्ववसं पूर्वं सत्यधर्मनिबन्धना\n",
    "12221026c": "विपरीतांस्तु तान्बुद्ध्वा त्वयि वासमरोचयम्\n",
    "12221027": "शक्र उवाच\n",
    "12221027a": "कथंवृत्तेषु दैत्येषु त्वमवात्सीर्वरानने\n",
    "12221027c": "दृष्ट्वा च किमिहागास्त्वं हित्वा दैतेयदानवान्\n",
    "12221028": "श्रीरुवाच\n",
    "12221028a": "स्वधर्ममनुतिष्ठत्सु धैर्यादचलितेषु च\n",
    "12221028c": "स्वर्गमार्गाभिरामेषु सत्त्वेषु निरता ह्यहम्\n",
    "12221029a": "दानाध्ययनयज्ञेज्या गुरुदैवतपूजनम्\n",
    "12221029c": "विप्राणामतिथीनां च तेषां नित्यमवर्तत\n",
    "12221030a": "सुसंमृष्टगृहाश्चासञ्जितस्त्रीका हुताग्नयः\n",
    "12221030c": "गुरुशुश्रूषवो दान्ता ब्रह्मण्याः सत्यवादिनः\n",
    "12221031a": "श्रद्दधाना जितक्रोधा दानशीलानसूयकाः\n",
    "12221031c": "भृतपुत्रा भृतामात्या भृतदारा ह्यनीर्षवः\n",
    "12221032a": "अमर्षणा न चान्योन्यं स्पृहयन्ति कदाचन\n",
    "12221032c": "न च जातूपतप्यन्ते धीराः परसमृद्धिभिः\n",
    "12221033a": "दातारः संगृहीतार आर्याः करुणवेदिनः\n",
    "12221033c": "महाप्रसादा ऋजवो दृढभक्ता जितेन्द्रियाः\n",
    "12221034a": "संतुष्टभृत्यसचिवाः कृतज्ञाः प्रियवादिनः\n",
    "12221034c": "यथार्थमानार्थकरा ह्रीनिषेधा यतव्रताः\n",
    "12221035a": "नित्यं पर्वसु सुस्नाताः स्वनुलिप्ताः स्वलंकृताः\n",
    "12221035c": "उपवासतपःशीलाः प्रतीता ब्रह्मवादिनः\n",
    "12221036a": "नैनानभ्युदियात्सूर्यो न चाप्यासन्प्रगेनिशाः\n",
    "12221036c": "रात्रौ दधि च सक्तूंश्च नित्यमेव व्यवर्जयन्\n",
    "12221037a": "काल्यं घृतं चान्ववेक्षन्प्रयता ब्रह्मचारिणः\n",
    "12221037c": "मङ्गलानपि चापश्यन्ब्राह्मणांश्चाप्यपूजयन्\n",
    "12221038a": "सदा हि ददतां धर्मः सदा चाप्रतिगृह्णताम्\n",
    "12221038c": "अर्धं च रात्र्याः स्वपतां दिवा चास्वपतां तथा\n",
    "12221039a": "कृपणानाथवृद्धानां दुर्बलातुरयोषिताम्\n",
    "12221039c": "दायं च संविभागं च नित्यमेवानुमोदताम्\n",
    "12221040a": "विषण्णं त्रस्तमुद्विग्नं भयार्तं व्याधिपीडितम्\n",
    "12221040c": "हृतस्वं व्यसनार्तं च नित्यमाश्वासयन्ति ते\n",
    "12221041a": "धर्ममेवान्ववर्तन्त न हिंसन्ति परस्परम्\n",
    "12221041c": "अनुकूलाश्च कार्येषु गुरुवृद्धोपसेविनः\n",
    "12221042a": "पितृदेवातिथींश्चैव यथावत्तेऽभ्यपूजयन्\n",
    "12221042c": "अवशेषाणि चाश्नन्ति नित्यं सत्यतपोरताः\n",
    "12221043a": "नैकेऽश्नन्ति सुसंपन्नं न गच्छन्ति परस्त्रियम्\n",
    "12221043c": "सर्वभूतेष्ववर्तन्त यथात्मनि दयां प्रति\n",
    "12221044a": "नैवाकाशे न पशुषु नायोनौ न च पर्वसु\n",
    "12221044c": "इन्द्रियस्य विसर्गं तेऽरोचयन्त कदाचन\n",
    "12221045a": "नित्यं दानं तथा दाक्ष्यमार्जवं चैव नित्यदा\n",
    "12221045c": "उत्साहश्चानहंकारः परमं सौहृदं क्षमा\n",
    "12221046a": "सत्यं दानं तपः शौचं कारुण्यं वागनिष्ठुरा\n",
    "12221046c": "मित्रेषु चानभिद्रोहः सर्वं तेष्वभवत्प्रभो\n",
    "12221047a": "निद्रा तन्द्रीरसंप्रीतिरसूया चानवेक्षिता\n",
    "12221047c": "अरतिश्च विषादश्च न स्पृहा चाविशन्त तान्\n",
    "12221048a": "साहमेवंगुणेष्वेव दानवेष्ववसं पुरा\n",
    "12221048c": "प्रजासर्गमुपादाय नैकं युगविपर्ययम्\n",
    "12221049a": "ततः कालविपर्यासे तेषां गुणविपर्ययात्\n",
    "12221049c": "अपश्यं विगतं धर्मं कामक्रोधवशात्मनाम्\n",
    "12221050a": "सभासदां ते वृद्धानां सत्याः कथयतां कथाः\n",
    "12221050c": "प्राहसन्नभ्यसूयंश्च सर्ववृद्धान्गुणावराः\n",
    "12221051a": "यूनः सहसमासीनान्वृद्धानभिगतान्सतः\n",
    "12221051c": "नाभ्युत्थानाभिवादाभ्यां यथापूर्वमपूजयन्\n",
    "12221052a": "वर्तयन्त्येव पितरि पुत्राः प्रभवताऽऽत्मनः\n",
    "12221052c": "अमित्रभृत्यतां प्राप्य ख्यापयन्तोऽनपत्रपाः\n",
    "12221053a": "तथा धर्मादपेतेन कर्मणा गर्हितेन ये\n",
    "12221053c": "महतः प्राप्नुवन्त्यर्थांस्तेष्वेषामभवत्स्पृहा\n",
    "12221054a": "उच्चैश्चाप्यवदन्रात्रौ नीचैस्तत्राग्निरज्वलत्\n",
    "12221054c": "पुत्राः पितॄनभ्यवदन्भार्याश्चाभ्यवदन्पतीन्\n",
    "12221055a": "मातरं पितरं वृद्धमाचार्यमतिथिं गुरुम्\n",
    "12221055c": "गुरुवन्नाभ्यनन्दन्त कुमारान्नान्वपालयन्\n",
    "12221056a": "भिक्षां बलिमदत्त्वा च स्वयमन्नानि भुञ्जते\n",
    "12221056c": "अनिष्ट्वा संविभज्याथ पितृदेवातिथीन्गुरून्\n",
    "12221057a": "न शौचमनुरुध्यन्त तेषां सूदजनास्तथा\n",
    "12221057c": "मनसा कर्मणा वाचा भक्तमासीदनावृतम्\n",
    "12221058a": "विप्रकीर्णानि धान्यानि काकमूषकभोजनम्\n",
    "12221058c": "अपावृतं पयोऽतिष्ठदुच्छिष्टाश्चास्पृशन्घृतम्\n",
    "12221059a": "कुद्दालपाटीपिटकं प्रकीर्णं कांस्यभाजनम्\n",
    "12221059c": "द्रव्योपकरणं सर्वं नान्ववैक्षत्कुटुम्बिनी\n",
    "12221060a": "प्राकारागारविध्वंसान्न स्म ते प्रतिकुर्वते\n",
    "12221060c": "नाद्रियन्ते पशून्बद्ध्वा यवसेनोदकेन च\n",
    "12221061a": "बालानां प्रेक्षमाणानां स्वयं भक्षानभक्षयन्\n",
    "12221061c": "तथा भृत्यजनं सर्वं पर्यश्नन्ति च दानवाः\n",
    "12221062a": "पायसं कृसरं मांसमपूपानथ शष्कुलीः\n",
    "12221062c": "अपाचयन्नात्मनोऽर्थे वृथामांसान्यभक्षयन्\n",
    "12221063a": "उत्सूर्यशायिनश्चासन्सर्वे चासन्प्रगेनिशाः\n",
    "12221063c": "अवर्तन्कलहाश्चात्र दिवारात्रं गृहे गृहे\n",
    "12221064a": "अनार्याश्चार्यमासीनं पर्युपासन्न तत्र ह\n",
    "12221064c": "आश्रमस्थान्विकर्मस्थाः प्रद्विषन्ति परस्परम्\n",
    "12221064e": "संकराश्चाप्यवर्तन्त न च शौचमवर्तत\n",
    "12221065a": "ये च वेदविदो विप्रा विस्पष्टमनृचश्च ये\n",
    "12221065c": "निरन्तरविशेषास्ते बहुमानावमानयोः\n",
    "12221066a": "हावमाभरणं वेषं गतिं स्थितिमवेक्षितुम्\n",
    "12221066c": "असेवन्त भुजिष्या वै दुर्जनाचरितं विधिम्\n",
    "12221067a": "स्त्रियः पुरुषवेषेण पुंसः स्त्रीवेषधारिणः\n",
    "12221067c": "क्रीडारतिविहारेषु परां मुदमवाप्नुवन्\n",
    "12221068a": "प्रभवद्भिः पुरा दायानर्हेभ्यः प्रतिपादितान्\n",
    "12221068c": "नाभ्यवर्तन्त नास्तिक्याद्वर्तन्तः संभवेष्वपि\n",
    "12221069a": "मित्रेणाभ्यर्थितं मित्रमर्थे संशयिते क्वचित्\n",
    "12221069c": "वालकोट्यग्रमात्रेण स्वार्थेनाघ्नत तद्वसु\n",
    "12221070a": "परस्वादानरुचयो विपण्यव्यवहारिणः\n",
    "12221070c": "अदृश्यन्तार्यवर्णेषु शूद्राश्चापि तपोधनाः\n",
    "12221071a": "अधीयन्तेऽव्रताः केचिद्वृथाव्रतमथापरे\n",
    "12221071c": "अशुश्रूषुर्गुरोः शिष्यः कश्चिच्छिष्यसखो गुरुः\n",
    "12221072a": "पिता चैव जनित्री च श्रान्तौ वृत्तोत्सवाविव\n",
    "12221072c": "अप्रभुत्वे स्थितौ वृद्धावन्नं प्रार्थयतः सुतान्\n",
    "12221073a": "तत्र वेदविदः प्राज्ञा गाम्भीर्ये सागरोपमाः\n",
    "12221073c": "कृष्यादिष्वभवन्सक्ता मूर्खाः श्राद्धान्यभुञ्जत\n",
    "12221074a": "प्रातः प्रातश्च सुप्रश्नं कल्पनं प्रेषणक्रियाः\n",
    "12221074c": "शिष्यानुप्रहितास्तस्मिन्नकुर्वन्गुरवश्च ह\n",
    "12221075a": "श्वश्रूश्वशुरयोरग्रे वधूः प्रेष्यानशासत\n",
    "12221075c": "अन्वशासच्च भर्तारं समाहूयाभिजल्पती\n",
    "12221076a": "प्रयत्नेनापि चारक्षच्चित्तं पुत्रस्य वै पिता\n",
    "12221076c": "व्यभजंश्चापि संरम्भाद्दुःखवासं तथावसन्\n",
    "12221077a": "अग्निदाहेन चोरैर्वा राजभिर्वा हृतं धनम्\n",
    "12221077c": "दृष्ट्वा द्वेषात्प्राहसन्त सुहृत्संभाविता ह्यपि\n",
    "12221078a": "कृतघ्ना नास्तिकाः पापा गुरुदाराभिमर्शिनः\n",
    "12221078c": "अभक्ष्यभक्षणरता निर्मर्यादा हतत्विषः\n",
    "12221079a": "तेष्वेवमादीनाचारानाचरत्सु विपर्यये\n",
    "12221079c": "नाहं देवेन्द्र वत्स्यामि दानवेष्विति मे मतिः\n",
    "12221080a": "तां मां स्वयमनुप्राप्तामभिनन्द शचीपते\n",
    "12221080c": "त्वयार्चितां मां देवेश पुरोधास्यन्ति देवताः\n",
    "12221081a": "यत्राहं तत्र मत्कान्ता मद्विशिष्टा मदर्पणाः\n",
    "12221081c": "सप्त देव्यो मयाष्टम्यो वासं चेष्यन्ति मेऽष्टधा\n",
    "12221082a": "आशा श्रद्धा धृतिः कान्तिर्विजितिः सन्नतिः क्षमा\n",
    "12221082c": "अष्टमी वृत्तिरेतासां पुरोगा पाकशासन\n",
    "12221083a": "ताश्चाहं चासुरांस्त्यक्त्वा युष्मद्विषयमागता\n",
    "12221083c": "त्रिदशेषु निवत्स्यामो धर्मनिष्ठान्तरात्मसु\n",
    "12221084": "भीष्म उवाच\n",
    "12221084a": "इत्युक्तवचनां देवीमत्यर्थं तौ ननन्दतुः\n",
    "12221084c": "नारदश्च त्रिलोकर्षिर्वृत्रहन्ता च वासवः\n",
    "12221085a": "ततोऽनलसखो वायुः प्रववौ देववेश्मसु\n",
    "12221085c": "इष्टगन्धः सुखस्पर्शः सर्वेन्द्रियसुखावहः\n",
    "12221086a": "शुचौ चाभ्यर्चिते देशे त्रिदशाः प्रायशः स्थिताः\n",
    "12221086c": "लक्ष्म्या सहितमासीनं मघवन्तं दिदृक्षवः\n",
    "12221087a": "ततो दिवं प्राप्य सहस्रलोचनः; श्रियोपपन्नः सुहृदा सुरर्षिणा\n",
    "12221087c": "रथेन हर्यश्वयुजा सुरर्षभः; सदः सुराणामभिसत्कृतो ययौ\n",
    "12221088a": "अथेङ्गितं वज्रधरस्य नारदः; श्रियाश्च देव्या मनसा विचारयन्\n",
    "12221088c": "श्रियै शशंसामरदृष्टपौरुषः; शिवेन तत्रागमनं महर्द्धिमत्\n",
    "12221089a": "ततोऽमृतं द्यौः प्रववर्ष भास्वती; पितामहस्यायतने स्वयंभुवः\n",
    "12221089c": "अनाहता दुन्दुभयश्च नेदिरे; तथा प्रसन्नाश्च दिशश्चकाशिरे\n",
    "12221090a": "यथर्तु सस्येषु ववर्ष वासवो; न धर्ममार्गाद्विचचाल कश्चन\n",
    "12221090c": "अनेकरत्नाकरभूषणा च भूः; सुघोषघोषा भुवनौकसां जये\n",
    "12221091a": "क्रियाभिरामा मनुजा यशस्विनो; बभुः शुभे पुण्यकृतां पथि स्थिताः\n",
    "12221091c": "नरामराः किंनरयक्षराक्षसाः; समृद्धिमन्तः सुखिनो यशस्विनः\n",
    "12221092a": "न जात्वकाले कुसुमं कुतः फलं; पपात वृक्षात्पवनेरितादपि\n",
    "12221092c": "रसप्रदाः कामदुघाश्च धेनवो; न दारुणा वाग्विचचार कस्यचित्\n",
    "12221093a": "इमां सपर्यां सह सर्वकामदैः; श्रियाश्च शक्रप्रमुखैश्च दैवतैः\n",
    "12221093c": "पठन्ति ये विप्रसदः समागमे; समृद्धकामाः श्रियमाप्नुवन्ति ते\n",
    "12221094a": "त्वया कुरूणां वर यत्प्रचोदितं; भवाभवस्येह परं निदर्शनम्\n",
    "12221094c": "तदद्य सर्वं परिकीर्तितं मया; परीक्ष्य तत्त्वं परिगन्तुमर्हसि\n",
    "12222001": "युधिष्ठिर उवाच\n",
    "12222001a": "किंशीलः किंसमाचारः किंविद्यः किंपरायणः\n",
    "12222001c": "प्राप्नोति ब्रह्मणः स्थानं यत्परं प्रकृतेर्ध्रुवम्\n",
    "12222002": "भीष्म उवाच\n",
    "12222002a": "मोक्षधर्मेषु नियतो लघ्वाहारो जितेन्द्रियः\n",
    "12222002c": "प्राप्नोति ब्रह्मणः स्थानं यत्परं प्रकृतेर्ध्रुवम्\n",
    "12222003a": "अत्राप्युदाहरन्तीममितिहासं पुरातनम्\n",
    "12222003c": "जैगीषव्यस्य संवादमसितस्य च भारत\n",
    "12222004a": "जैगीषव्यं महाप्राज्ञं धर्माणामागतागमम्\n",
    "12222004c": "अक्रुध्यन्तमहृष्यन्तमसितो देवलोऽब्रवीत्\n",
    "12222005a": "न प्रीयसे वन्द्यमानो निन्द्यमानो न कुप्यसि\n",
    "12222005c": "का ते प्रज्ञा कुतश्चैषा किं चैतस्याः परायणम्\n",
    "12222006a": "इति तेनानुयुक्तः स तमुवाच महातपाः\n",
    "12222006c": "महद्वाक्यमसंदिग्धं पुष्कलार्थपदं शुचि\n",
    "12222007a": "या गतिर्या परा निष्ठा या शान्तिः पुण्यकर्मणाम्\n",
    "12222007c": "तां तेऽहं संप्रवक्ष्यामि यन्मां पृच्छसि वै द्विज\n",
    "12222008a": "निन्दत्सु च समो नित्यं प्रशंसत्सु च देवल\n",
    "12222008c": "निह्नुवन्ति च ये तेषां समयं सुकृतं च ये\n",
    "12222009a": "उक्ताश्च न विवक्षन्ति वक्तारमहिते रतम्\n",
    "12222009c": "प्रतिहन्तुं न चेच्छन्ति हन्तारं वै मनीषिणः\n",
    "12222010a": "नाप्राप्तमनुशोचन्ति प्राप्तकालानि कुर्वते\n",
    "12222010c": "न चातीतानि शोचन्ति न चैनान्प्रतिजानते\n",
    "12222011a": "संप्राप्तानां च पूज्यानां कामादर्थेषु देवल\n",
    "12222011c": "यथोपपत्तिं कुर्वन्ति शक्तिमन्तः कृतव्रताः\n",
    "12222012a": "पक्वविद्या महाप्राज्ञा जितक्रोधा जितेन्द्रियाः\n",
    "12222012c": "मनसा कर्मणा वाचा नापराध्यन्ति कस्यचित्\n",
    "12222013a": "अनीर्षवो न चान्योन्यं विहिंसन्ति कदाचन\n",
    "12222013c": "न च जातूपतप्यन्ते धीराः परसमृद्धिभिः\n",
    "12222014a": "निन्दाप्रशंसे चात्यर्थं न वदन्ति परस्य ये\n",
    "12222014c": "न च निन्दाप्रशंसाभ्यां विक्रियन्ते कदाचन\n",
    "12222015a": "सर्वतश्च प्रशान्ता ये सर्वभूतहिते रताः\n",
    "12222015c": "न क्रुध्यन्ति न हृष्यन्ति नापराध्यन्ति कस्यचित्\n",
    "12222015e": "विमुच्य हृदयग्रन्थींश्चङ्क्रम्यन्ते यथासुखम्\n",
    "12222016a": "न येषां बान्धवाः सन्ति ये चान्येषां न बान्धवाः\n",
    "12222016c": "अमित्राश्च न सन्त्येषां ये चामित्रा न कस्यचित्\n",
    "12222017a": "य एवं कुर्वते मर्त्याः सुखं जीवन्ति सर्वदा\n",
    "12222017c": "धर्ममेवानुवर्तन्ते धर्मज्ञा द्विजसत्तम\n",
    "12222017e": "ये ह्यतो विच्युता मार्गात्ते हृष्यन्त्युद्विजन्ति च\n",
    "12222018a": "आस्थितस्तमहं मार्गमसूयिष्यामि कं कथम्\n",
    "12222018c": "निन्द्यमानः प्रशस्तो वा हृष्येयं केन हेतुना\n",
    "12222019a": "यद्यदिच्छन्ति तन्मार्गमभिगच्छन्ति मानवाः\n",
    "12222019c": "न मे निन्दाप्रशंसाभ्यां ह्रासवृद्धी भविष्यतः\n",
    "12222020a": "अमृतस्येव संतृप्येदवमानस्य तत्त्ववित्\n",
    "12222020c": "विषस्येवोद्विजेन्नित्यं संमानस्य विचक्षणः\n",
    "12222021a": "अवज्ञातः सुखं शेते इह चामुत्र चोभयोः\n",
    "12222021c": "विमुक्तः सर्वपापेभ्यो योऽवमन्ता स बध्यते\n",
    "12222022a": "परां गतिं च ये केचित्प्रार्थयन्ति मनीषिणः\n",
    "12222022c": "एतद्व्रतं समाश्रित्य सुखमेधन्ति ते जनाः\n",
    "12222023a": "सर्वतश्च समाहृत्य क्रतून्सर्वाञ्जितेन्द्रियः\n",
    "12222023c": "प्राप्नोति ब्रह्मणः स्थानं यत्परं प्रकृतेर्ध्रुवम्\n",
    "12222024a": "नास्य देवा न गन्धर्वा न पिशाचा न राक्षसाः\n",
    "12222024c": "पदमन्ववरोहन्ति प्राप्तस्य परमां गतिम्\n",
    "12223001": "युधिष्ठिर उवाच\n",
    "12223001a": "प्रियः सर्वस्य लोकस्य सर्वसत्त्वाभिनन्दिता\n",
    "12223001c": "गुणैः सर्वैरुपेतश्च को न्वस्ति भुवि मानवः\n",
    "12223002": "भीष्म उवाच\n",
    "12223002a": "अत्र ते वर्तयिष्यामि पृच्छतो भरतर्षभ\n",
    "12223002c": "उग्रसेनस्य संवादं नारदे केशवस्य च\n",
    "12223003": "उग्रसेन उवाच\n",
    "12223003a": "पश्य संकल्पते लोको नारदस्य प्रकीर्तने\n",
    "12223003c": "मन्ये स गुणसंपन्नो ब्रूहि तन्मम पृच्छतः\n",
    "12223004": "वासुदेव उवाच\n",
    "12223004a": "कुकुराधिप यान्मन्ये शृणु तान्मे विवक्षतः\n",
    "12223004c": "नारदस्य गुणान्साधून्संक्षेपेण नराधिप\n",
    "12223005a": "न चारित्रनिमित्तोऽस्याहंकारो देहपातनः\n",
    "12223005c": "अभिन्नश्रुतचारित्रस्तस्मात्सर्वत्र पूजितः\n",
    "12223006a": "तपस्वी नारदो बाढं वाचि नास्य व्यतिक्रमः\n",
    "12223006c": "कामाद्वा यदि वा लोभात्तस्मात्सर्वत्र पूजितः\n",
    "12223007a": "अध्यात्मविधितत्त्वज्ञः क्षान्तः शक्तो जितेन्द्रियः\n",
    "12223007c": "ऋजुश्च सत्यवादी च तस्मात्सर्वत्र पूजितः\n",
    "12223008a": "तेजसा यशसा बुद्ध्या नयेन विनयेन च\n",
    "12223008c": "जन्मना तपसा वृद्धस्तस्मात्सर्वत्र पूजितः\n",
    "12223009a": "सुखशीलः सुसंभोगः सुभोज्यः स्वादरः शुचिः\n",
    "12223009c": "सुवाक्यश्चाप्यनीर्ष्यश्च तस्मात्सर्वत्र पूजितः\n",
    "12223010a": "कल्याणं कुरुते बाढं पापमस्मिन्न विद्यते\n",
    "12223010c": "न प्रीयते परानर्थैस्तस्मात्सर्वत्र पूजितः\n",
    "12223011a": "वेदश्रुतिभिराख्यानैरर्थानभिजिगीषते\n",
    "12223011c": "तितिक्षुरनवज्ञश्च तस्मात्सर्वत्र पूजितः\n",
    "12223012a": "समत्वाद्धि प्रियो नास्ति नाप्रियश्च कथंचन\n",
    "12223012c": "मनोनुकूलवादी च तस्मात्सर्वत्र पूजितः\n",
    "12223013a": "बहुश्रुतश्चैत्रकथः पण्डितोऽनलसोऽशठः\n",
    "12223013c": "अदीनोऽक्रोधनोऽलुब्धस्तस्मात्सर्वत्र पूजितः\n",
    "12223014a": "नार्थे न धर्मे कामे वा भूतपूर्वोऽस्य विग्रहः\n",
    "12223014c": "दोषाश्चास्य समुच्छिन्नास्तस्मात्सर्वत्र पूजितः\n",
    "12223015a": "दृढभक्तिरनिन्द्यात्मा श्रुतवाननृशंसवान्\n",
    "12223015c": "वीतसंमोहदोषश्च तस्मात्सर्वत्र पूजितः\n",
    "12223016a": "असक्तः सर्वसङ्गेषु सक्तात्मेव च लक्ष्यते\n",
    "12223016c": "अदीर्घसंशयो वाग्मी तस्मात्सर्वत्र पूजितः\n",
    "12223017a": "समाधिर्नास्य मानार्थे नात्मानं स्तौति कर्हिचित्\n",
    "12223017c": "अनीर्ष्युर्दृढसंभाषस्तस्मात्सर्वत्र पूजितः\n",
    "12223018a": "लोकस्य विविधं वृत्तं प्रकृतेश्चाप्यकुत्सयन्\n",
    "12223018c": "संसर्गविद्याकुशलस्तस्मात्सर्वत्र पूजितः\n",
    "12223019a": "नासूयत्यागमं कंचित्स्वं तपो नोपजीवति\n",
    "12223019c": "अवन्ध्यकालो वश्यात्मा तस्मात्सर्वत्र पूजितः\n",
    "12223020a": "कृतश्रमः कृतप्रज्ञो न च तृप्तः समाधितः\n",
    "12223020c": "नियमस्थोऽप्रमत्तश्च तस्मात्सर्वत्र पूजितः\n",
    "12223021a": "सापत्रपश्च युक्तश्च सुनेयः श्रेयसे परैः\n",
    "12223021c": "अभेत्ता परगुह्यानां तस्मात्सर्वत्र पूजितः\n",
    "12223022a": "न हृष्यत्यर्थलाभेषु नालाभेषु व्यथत्यपि\n",
    "12223022c": "स्थिरबुद्धिरसक्तात्मा तस्मात्सर्वत्र पूजितः\n",
    "12223023a": "तं सर्वगुणसंपन्नं दक्षं शुचिमकातरम्\n",
    "12223023c": "कालज्ञं च नयज्ञं च कः प्रियं न करिष्यति\n",
    "12224001": "युधिष्ठिर उवाच\n",
    "12224001a": "आद्यन्तं सर्वभूतानां श्रोतुमिच्छामि कौरव\n",
    "12224001c": "ध्यानं कर्म च कालं च तथैवायुर्युगे युगे\n",
    "12224002a": "लोकतत्त्वं च कार्त्स्न्येन भूतानामागतिं गतिम्\n",
    "12224002c": "सर्गश्च निधनं चैव कुत एतत्प्रवर्तते\n",
    "12224003a": "यदि तेऽनुग्रहे बुद्धिरस्मास्विह सतां वर\n",
    "12224003c": "एतद्भवन्तं पृच्छामि तद्भवान्प्रब्रवीतु मे\n",
    "12224004a": "पूर्वं हि कथितं श्रुत्वा भृगुभाषितमुत्तमम्\n",
    "12224004c": "भरद्वाजस्य विप्रर्षेस्ततो मे बुद्धिरुत्तमा\n",
    "12224005a": "जाता परमधर्मिष्ठा दिव्यसंस्थानसंस्थिता\n",
    "12224005c": "ततो भूयस्तु पृच्छामि तद्भवान्वक्तुमर्हति\n",
    "12224006": "भीष्म उवाच\n",
    "12224006a": "अत्र ते वर्तयिष्येऽहमितिहासं पुरातनम्\n",
    "12224006c": "जगौ यद्भगवान्व्यासः पुत्राय परिपृच्छते\n",
    "12224007a": "अधीत्य वेदानखिलान्साङ्गोपनिषदस्तथा\n",
    "12224007c": "अन्विच्छन्नैष्ठिकं कर्म धर्मनैपुणदर्शनात्\n",
    "12224008a": "कृष्णद्वैपायनं व्यासं पुत्रो वैयासकिः शुकः\n",
    "12224008c": "पप्रच्छ संदेहमिमं छिन्नधर्मार्थसंशयम्\n",
    "12224009a": "भूतग्रामस्य कर्तारं कालज्ञाने च निश्चयम्\n",
    "12224009c": "ब्राह्मणस्य च यत्कृत्यं तद्भवान्वक्तुमर्हति\n",
    "12224010a": "तस्मै प्रोवाच तत्सर्वं पिता पुत्राय पृच्छते\n",
    "12224010c": "अतीतानागते विद्वान्सर्वज्ञः सर्वधर्मवित्\n",
    "12224011a": "अनाद्यन्तमजं दिव्यमजरं ध्रुवमव्ययम्\n",
    "12224011c": "अप्रतर्क्यमविज्ञेयं ब्रह्माग्रे समवर्तत\n",
    "12224012a": "काष्ठा निमेषा दश पञ्च चैव; त्रिंशत्तु काष्ठा गणयेत्कलां ताम्\n",
    "12224012c": "त्रिंशत्कलाश्चापि भवेन्मुहूर्तो; भागः कलाया दशमश्च यः स्यात्\n",
    "12224013a": "त्रिंशन्मुहूर्तश्च भवेदहश्च; रात्रिश्च संख्या मुनिभिः प्रणीता\n",
    "12224013c": "मासः स्मृतो रात्र्यहनी च त्रिंश;त्संवत्सरो द्वादशमास उक्तः\n",
    "12224013e": "संवत्सरं द्वे अयने वदन्ति; संख्याविदो दक्षिणमुत्तरं च\n",
    "12224014a": "अहोरात्रे विभजते सूर्यो मानुषलौकिके\n",
    "12224014c": "रात्रिः स्वप्नाय भूतानां चेष्टायै कर्मणामहः\n",
    "12224015a": "पित्र्ये रात्र्यहनी मासः प्रविभागस्तयोः पुनः\n",
    "12224015c": "कृष्णोऽहः कर्मचेष्टायां शुक्लः स्वप्नाय शर्वरी\n",
    "12224016a": "दैवे रात्र्यहनी वर्षं प्रविभागस्तयोः पुनः\n",
    "12224016c": "अहस्तत्रोदगयनं रात्रिः स्याद्दक्षिणायनम्\n",
    "12224017a": "ये ते रात्र्यहनी पूर्वे कीर्तिते दैवलौकिके\n",
    "12224017c": "तयोः संख्याय वर्षाग्रं ब्राह्मे वक्ष्याम्यहःक्षपे\n",
    "12224018a": "तेषां संवत्सराग्राणि प्रवक्ष्याम्यनुपूर्वशः\n",
    "12224018c": "कृते त्रेतायुगे चैव द्वापरे च कलौ तथा\n",
    "12224019a": "चत्वार्याहुः सहस्राणि वर्षाणां तत्कृतं युगम्\n",
    "12224019c": "तस्य तावच्छती संध्या संध्यांशश्च तथाविधः\n",
    "12224020a": "इतरेषु ससंध्येषु ससंध्यांशेषु च त्रिषु\n",
    "12224020c": "एकापायेन संयान्ति सहस्राणि शतानि च\n",
    "12224021a": "एतानि शाश्वताँल्लोकान्धारयन्ति सनातनान्\n",
    "12224021c": "एतद्ब्रह्मविदां तात विदितं ब्रह्म शाश्वतम्\n",
    "12224022a": "चतुष्पात्सकलो धर्मः सत्यं चैव कृते युगे\n",
    "12224022c": "नाधर्मेणागमः कश्चित्परस्तस्य प्रवर्तते\n",
    "12224023a": "इतरेष्वागमाद्धर्मः पादशस्त्ववरोप्यते\n",
    "12224023c": "चौरिकानृतमायाभिरधर्मश्चोपचीयते\n",
    "12224024a": "अरोगाः सर्वसिद्धार्थाश्चतुर्वर्षशतायुषः\n",
    "12224024c": "कृते त्रेतादिष्वेतेषां पादशो ह्रसते वयः\n",
    "12224025a": "वेदवादाश्चानुयुगं ह्रसन्तीति च नः श्रुतम्\n",
    "12224025c": "आयूंषि चाशिषश्चैव वेदस्यैव च यत्फलम्\n",
    "12224026a": "अन्ये कृतयुगे धर्मास्त्रेतायां द्वापरेऽपरे\n",
    "12224026c": "अन्ये कलियुगे धर्मा यथाशक्तिकृता इव\n",
    "12224027a": "तपः परं कृतयुगे त्रेतायां ज्ञानमुत्तमम्\n",
    "12224027c": "द्वापरे यज्ञमेवाहुर्दानमेव कलौ युगे\n",
    "12224028a": "एतां द्वादशसाहस्रीं युगाख्यां कवयो विदुः\n",
    "12224028c": "सहस्रं परिवृत्तं तद्ब्राह्मं दिवसमुच्यते\n",
    "12224029a": "रात्रिस्तावत्तिथी ब्राह्मी तदादौ विश्वमीश्वरः\n",
    "12224029c": "प्रलयेऽध्यात्ममाविश्य सुप्त्वा सोऽन्ते विबुध्यते\n",
    "12224030a": "सहस्रयुगपर्यन्तमहर्यद्ब्रह्मणो विदुः\n",
    "12224030c": "रात्रिं युगसहस्रान्तां तेऽहोरात्रविदो जनाः\n",
    "12224031a": "प्रतिबुद्धो विकुरुते ब्रह्माक्षय्यं क्षपाक्षये\n",
    "12224031c": "सृजते च महद्भूतं तस्माद्व्यक्तात्मकं मनः\n",
    "12224032a": "ब्रह्म तेजोमयं शुक्रं यस्य सर्वमिदं जगत्\n",
    "12224032c": "एकस्य भूतं भूतस्य द्वयं स्थावरजङ्गमम्\n",
    "12224033a": "अहर्मुखे विबुद्धः सन्सृजते विद्यया जगत्\n",
    "12224033c": "अग्र एव महाभूतमाशु व्यक्तात्मकं मनः\n",
    "12224034a": "अभिभूयेह चार्चिष्मद्व्यसृजत्सप्त मानसान्\n",
    "12224034c": "दूरगं बहुधागामि प्रार्थनासंशयात्मकम्\n",
    "12224035a": "मनः सृष्टिं विकुरुते चोद्यमानं सिसृक्षया\n",
    "12224035c": "आकाशं जायते तस्मात्तस्य शब्दो गुणो मतः\n",
    "12224036a": "आकाशात्तु विकुर्वाणात्सर्वगन्धवहः शुचिः\n",
    "12224036c": "बलवाञ्जायते वायुस्तस्य स्पर्शो गुणो मतः\n",
    "12224037a": "वायोरपि विकुर्वाणाज्ज्योतिर्भूतं तमोनुदम्\n",
    "12224037c": "रोचिष्णु जायते तत्र तद्रूपगुणमुच्यते\n",
    "12224038a": "ज्योतिषोऽपि विकुर्वाणाद्भवन्त्यापो रसात्मिकाः\n",
    "12224038c": "अद्भ्यो गन्धगुणा भूमिः पूर्वैषा सृष्टिरुच्यते\n",
    "12224039a": "गुणाः पूर्वस्य पूर्वस्य प्राप्नुवन्त्युत्तरोत्तरम्\n",
    "12224039c": "तेषां यावत्तिथं यद्यत्तत्तत्तावद्गुणं स्मृतम्\n",
    "12224040a": "उपलभ्याप्सु चेद्गन्धं केचिद्ब्रूयुरनैपुणात्\n",
    "12224040c": "पृथिव्यामेव तं विद्यादापो वायुं च संश्रितम्\n",
    "12224041a": "एते तु सप्त पुरुषा नानाविर्याः पृथक्पृथक्\n",
    "12224041c": "नाशक्नुवन्प्रजाः स्रष्टुमसमागम्य सर्वतः\n",
    "12224042a": "ते समेत्य महात्मानमन्योन्यमभिसंश्रिताः\n",
    "12224042c": "शरीराश्रयणं प्राप्तास्ततः पुरुष उच्यते\n",
    "12224043a": "श्रयणाच्छरीरं भवति मूर्तिमत्षोडशात्मकम्\n",
    "12224043c": "तदाविशन्ति भूतानि महान्ति सह कर्मणा\n",
    "12224044a": "सर्वभूतानि चादाय तपसश्चरणाय च\n",
    "12224044c": "आदिकर्ता महाभूतं तमेवाहुः प्रजापतिम्\n",
    "12224045a": "स वै सृजति भूतानि स एव पुरुषः परः\n",
    "12224045c": "अजो जनयते ब्रह्मा देवर्षिपितृमानवान्\n",
    "12224046a": "लोकान्नदीः समुद्रांश्च दिशः शैलान्वनस्पतीन्\n",
    "12224046c": "नरकिंनररक्षांसि वयःपशुमृगोरगान्\n",
    "12224046e": "अव्ययं च व्ययं चैव द्वयं स्थावरजङ्गमम्\n",
    "12224047a": "तेषां ये यानि कर्माणि प्राक्सृष्ट्यां प्रतिपेदिरे\n",
    "12224047c": "तान्येव प्रतिपद्यन्ते सृज्यमानाः पुनः पुनः\n",
    "12224048a": "हिंस्राहिंस्रे मृदुक्रूरे धर्माधर्मे ऋतानृते\n",
    "12224048c": "अतो यन्मन्यते धाता तस्मात्तत्तस्य रोचते\n",
    "12224049a": "महाभूतेषु नानात्वमिन्द्रियार्थेषु मूर्तिषु\n",
    "12224049c": "विनियोगं च भूतानां धातैव विदधात्युत\n",
    "12224050a": "केचित्पुरुषकारं तु प्राहुः कर्मविदो जनाः\n",
    "12224050c": "दैवमित्यपरे विप्राः स्वभावं भूतचिन्तकाः\n",
    "12224051a": "पौरुषं कर्म दैवं च फलवृत्तिस्वभावतः\n",
    "12224051c": "त्रय एतेऽपृथग्भूता नविवेकं तु केचन\n",
    "12224052a": "एवमेतच्च नैवं च यद्भूतं सृजते जगत्\n",
    "12224052c": "कर्मस्था विषमं ब्रूयुः सत्त्वस्थाः समदर्शिनः\n",
    "12224053a": "तपो निःश्रेयसं जन्तोस्तस्य मूलं दमः शमः\n",
    "12224053c": "तेन सर्वानवाप्नोति यान्कामान्मनसेच्छति\n",
    "12224054a": "तपसा तदवाप्नोति यद्भूतं सृजते जगत्\n",
    "12224054c": "स तद्भूतश्च सर्वेषां भूतानां भवति प्रभुः\n",
    "12224055a": "ऋषयस्तपसा वेदानध्यैषन्त दिवानिशम्\n",
    "12224055c": "अनादिनिधना नित्या वागुत्सृष्टा स्वयंभुवा\n",
    "12224056a": "ऋषीणां नामधेयानि याश्च वेदेषु सृष्टयः\n",
    "12224056c": "शर्वर्यन्तेषु जातानां तान्येवैभ्यो ददाति सः\n",
    "12224057a": "नामभेदस्तपःकर्मयज्ञाख्या लोकसिद्धयः\n",
    "12224057c": "आत्मसिद्धिस्तु वेदेषु प्रोच्यते दशभिः क्रमैः\n",
    "12224058a": "यदुक्तं वेदवादेषु गहनं वेददृष्टिभिः\n",
    "12224058c": "तदन्तेषु यथायुक्तं क्रमयोगेन लक्ष्यते\n",
    "12224059a": "कर्मजोऽयं पृथग्भावो द्वंद्वयुक्तो वियोगिनः\n",
    "12224059c": "आत्मसिद्धिस्तु विज्ञाता जहाति प्रायशो बलम्\n",
    "12224060a": "द्वे ब्रह्मणी वेदितव्ये शब्दब्रह्म परं च यत्\n",
    "12224060c": "शब्दब्रह्मणि निष्णातः परं ब्रह्माधिगच्छति\n",
    "12224061a": "आरम्भयज्ञाः क्षत्रस्य हविर्यज्ञा विशस्तथा\n",
    "12224061c": "परिचारयज्ञाः शूद्रास्तु तपोयज्ञा द्विजातयः\n",
    "12224062a": "त्रेतायुगे विधिस्त्वेषां यज्ञानां न कृते युगे\n",
    "12224062c": "द्वापरे विप्लवं यान्ति यज्ञाः कलियुगे तथा\n",
    "12224063a": "अपृथग्धर्मिणो मर्त्या ऋक्सामानि यजूंषि च\n",
    "12224063c": "काम्यां पुष्टिं पृथग्दृष्ट्वा तपोभिस्तप एव च\n",
    "12224064a": "त्रेतायां तु समस्तास्ते प्रादुरासन्महाबलाः\n",
    "12224064c": "संयन्तारः स्थावराणां जङ्गमानां च सर्वशः\n",
    "12224065a": "त्रेतायां संहता ह्येते यज्ञा वर्णास्तथैव च\n",
    "12224065c": "संरोधादायुषस्त्वेते व्यस्यन्ते द्वापरे युगे\n",
    "12224066a": "दृश्यन्ते नापि दृश्यन्ते वेदाः कलियुगेऽखिलाः\n",
    "12224066c": "उत्सीदन्ते सयज्ञाश्च केवला धर्मसेतवः\n",
    "12224067a": "कृते युगे यस्तु धर्मो ब्राह्मणेषु प्रदृश्यते\n",
    "12224067c": "आत्मवत्सु तपोवत्सु श्रुतवत्सु प्रतिष्ठितः\n",
    "12224068a": "अधर्मव्रतसंयोगं यथाधर्मं युगे युगे\n",
    "12224068c": "विक्रियन्ते स्वधर्मस्था वेदवादा यथायुगम्\n",
    "12224069a": "यथा विश्वानि भूतानि वृष्ट्या भूयांसि प्रावृषि\n",
    "12224069c": "सृज्यन्ते जङ्गमस्थानि तथा धर्मा युगे युगे\n",
    "12224070a": "यथर्तुष्वृतुलिङ्गानि नानारूपाणि पर्यये\n",
    "12224070c": "दृश्यन्ते तानि तान्येव तथा ब्रह्माहरात्रिषु\n",
    "12224071a": "विहितं कालनानात्वमनादिनिधनं तथा\n",
    "12224071c": "कीर्तितं यत्पुरस्तात्ते तत्सूते चात्ति च प्रजाः\n",
    "12224072a": "दधाति प्रभवे स्थानं भूतानां संयमो यमः\n",
    "12224072c": "स्वभावेनैव वर्तन्ते द्वंद्वयुक्तानि भूरिशः\n",
    "12224073a": "सर्गः कालः क्रिया वेदाः कर्ता कार्यं क्रिया फलम्\n",
    "12224073c": "प्रोक्तं ते पुत्र सर्वं वै यन्मां त्वं परिपृच्छसि\n",
    "12224074a": "प्रत्याहारं तु वक्ष्यामि शर्वर्यादौ गतेऽहनि\n",
    "12224074c": "यथेदं कुरुतेऽध्यात्मं सुसूक्ष्मं विश्वमीश्वरः\n",
    "12224075a": "दिवि सूर्यास्तथा सप्त दहन्ति शिखिनोऽर्चिषा\n",
    "12224075c": "सर्वमेतत्तदार्चिर्भिः पूर्णं जाज्वल्यते जगत्\n",
    "12225001": "व्यास उवाच\n",
    "12225001a": "पृथिव्यां यानि भूतानि जङ्गमानि ध्रुवाणि च\n",
    "12225001c": "तान्येवाग्रे प्रलीयन्ते भूमित्वमुपयान्ति च\n",
    "12225002a": "ततः प्रलीने सर्वस्मिन्स्थावरे जङ्गमे तथा\n",
    "12225002c": "अकाष्ठा निस्तृणा भूमिर्दृश्यते कूर्मपृष्ठवत्\n",
    "12225003a": "भूमेरपि गुणं गन्धमाप आददते यदा\n",
    "12225003c": "आत्तगन्धा तदा भूमिः प्रलयत्वाय कल्पते\n",
    "12225004a": "आपस्ततः प्रतिष्ठन्ति ऊर्मिमत्यो महास्वनाः\n",
    "12225004c": "सर्वमेवेदमापूर्य तिष्ठन्ति च चरन्ति च\n",
    "12225005a": "अपामपि गुणांस्तात ज्योतिराददते यदा\n",
    "12225005c": "आपस्तदा आत्तगुणा ज्योतिष्युपरमन्ति च\n",
    "12225006a": "यदादित्यं स्थितं मध्ये गूहन्ति शिखिनोऽर्चिषः\n",
    "12225006c": "सर्वमेवेदमर्चिर्भिः पूर्णं जाज्वल्यते नभः\n",
    "12225007a": "ज्योतिषोऽपि गुणं रूपं वायुराददते यदा\n",
    "12225007c": "प्रशाम्यति तदा ज्योतिर्वायुर्दोधूयते महान्\n",
    "12225008a": "ततस्तु मूलमासाद्य वायुः संभवमात्मनः\n",
    "12225008c": "अधश्चोर्ध्वं च तिर्यक्च दोधवीति दिशो दश\n",
    "12225009a": "वायोरपि गुणं स्पर्शमाकाशं ग्रसते यदा\n",
    "12225009c": "प्रशाम्यति तदा वायुः खं तु तिष्ठति नानदत्\n",
    "12225010a": "आकाशस्य गुणं शब्दमभिव्यक्तात्मकं मनः\n",
    "12225010c": "मनसो व्यक्तमव्यक्तं ब्राह्मः स प्रतिसंचरः\n",
    "12225011a": "तदात्मगुणमाविश्य मनो ग्रसति चन्द्रमाः\n",
    "12225011c": "मनस्युपरतेऽध्यात्मा चन्द्रमस्यवतिष्ठते\n",
    "12225012a": "तं तु कालेन महता संकल्पः कुरुते वशे\n",
    "12225012c": "चित्तं ग्रसति संकल्पस्तच्च ज्ञानमनुत्तमम्\n",
    "12225013a": "कालो गिरति विज्ञानं कालो बलमिति श्रुतिः\n",
    "12225013c": "बलं कालो ग्रसति तु तं विद्वान्कुरुते वशे\n",
    "12225014a": "आकाशस्य तदा घोषं तं विद्वान्कुरुतेऽऽत्मनि\n",
    "12225014c": "तदव्यक्तं परं ब्रह्म तच्छाश्वतमनुत्तमम्\n",
    "12225014e": "एवं सर्वाणि भूतानि ब्रह्मैव प्रतिसंचरः\n",
    "12225015a": "यथावत्कीर्तितं सम्यगेवमेतदसंशयम्\n",
    "12225015c": "बोध्यं विद्यामयं दृष्ट्वा योगिभिः परमात्मभिः\n",
    "12225016a": "एवं विस्तारसंक्षेपौ ब्रह्माव्यक्ते पुनः पुनः\n",
    "12225016c": "युगसाहस्रयोरादावह्नो रात्र्यास्तथैव च\n",
    "12226001": "व्यास उवाच\n",
    "12226001a": "भूतग्रामे नियुक्तं यत्तदेतत्कीर्तितं मया\n",
    "12226001c": "ब्राह्मणस्य तु यत्कृत्यं तत्ते वक्ष्यामि पृच्छते\n",
    "12226002a": "जातकर्मप्रभृत्यस्य कर्मणां दक्षिणावताम्\n",
    "12226002c": "क्रिया स्यादा समावृत्तेराचार्ये वेदपारगे\n",
    "12226003a": "अधीत्य वेदानखिलान्गुरुशुश्रूषणे रतः\n",
    "12226003c": "गुरूणामनृणो भूत्वा समावर्तेत यज्ञवित्\n",
    "12226004a": "आचार्येणाभ्यनुज्ञातश्चतुर्णामेकमाश्रमम्\n",
    "12226004c": "आ विमोक्षाच्छरीरस्य सोऽनुतिष्ठेद्यथाविधि\n",
    "12226005a": "प्रजासर्गेण दारैश्च ब्रह्मचर्येण वा पुनः\n",
    "12226005c": "वने गुरुसकाशे वा यतिधर्मेण वा पुनः\n",
    "12226006a": "गृहस्थस्त्वेव सर्वेषां चतुर्णां मूलमुच्यते\n",
    "12226006c": "तत्र पक्वकषायो हि दान्तः सर्वत्र सिध्यति\n",
    "12226007a": "प्रजावाञ्श्रोत्रियो यज्वा मुक्तो दिव्यैस्त्रिभिरृणैः\n",
    "12226007c": "अथान्यानाश्रमान्पश्चात्पूतो गच्छति कर्मभिः\n",
    "12226008a": "यत्पृथिव्यां पुण्यतमं विद्यास्थानं तदावसेत्\n",
    "12226008c": "यतेत तस्मिन्प्रामाण्यं गन्तुं यशसि चोत्तमे\n",
    "12226009a": "तपसा वा सुमहता विद्यानां पारणेन वा\n",
    "12226009c": "इज्यया वा प्रदानैर्वा विप्राणां वर्धते यशः\n",
    "12226010a": "यावदस्य भवत्यस्मिँल्लोके कीर्तिर्यशस्करी\n",
    "12226010c": "तावत्पुण्यकृताँल्लोकाननन्तान्पुरुषोऽश्नुते\n",
    "12226011a": "अध्यापयेदधीयीत याजयेत यजेत च\n",
    "12226011c": "न वृथा प्रतिगृह्णीयान्न च दद्यात्कथंचन\n",
    "12226012a": "याज्यतः शिष्यतो वापि कन्यया वा धनं महत्\n",
    "12226012c": "यद्यागच्छेद्यजेद्दद्यान्नैकोऽश्नीयात्कथंचन\n",
    "12226013a": "गृहमावसतो ह्यस्य नान्यत्तीर्थं प्रतिग्रहात्\n",
    "12226013c": "देवर्षिपितृगुर्वर्थं वृद्धातुरबुभुक्षताम्\n",
    "12226014a": "अन्तर्हिताभितप्तानां यथाशक्ति बुभूषताम्\n",
    "12226014c": "द्रव्याणामतिशक्त्यापि देयमेषां कृतादपि\n",
    "12226015a": "अर्हतामनुरूपाणां नादेयं ह्यस्ति किंचन\n",
    "12226015c": "उच्चैःश्रवसमप्यश्वं प्रापणीयं सतां विदुः\n",
    "12226016a": "अनुनीय तथा काव्यः सत्यसंधो महाव्रतः\n",
    "12226016c": "स्वैः प्राणैर्ब्राह्मणप्राणान्परित्राय दिवं गतः\n",
    "12226017a": "रन्तिदेवश्च सांकृत्यो वसिष्ठाय महात्मने\n",
    "12226017c": "अपः प्रदाय शीतोष्णा नाकपृष्ठे महीयते\n",
    "12226018a": "आत्रेयश्चन्द्रदमयोरर्हतोर्विविधं धनम्\n",
    "12226018c": "दत्त्वा लोकान्ययौ धीमाननन्तान्स महीपतिः\n",
    "12226019a": "शिबिरौशीनरोऽङ्गानि सुतं च प्रियमौरसम्\n",
    "12226019c": "ब्राह्मणार्थमुपाकृत्य नाकपृष्ठमितो गतः\n",
    "12226020a": "प्रतर्दनः काशिपतिः प्रदाय नयने स्वके\n",
    "12226020c": "ब्राह्मणायातुलां कीर्तिमिह चामुत्र चाश्नुते\n",
    "12226021a": "दिव्यं मृष्टशलाकं तु सौवर्णं परमर्द्धिमत्\n",
    "12226021c": "छत्रं देवावृधो दत्त्वा सराष्ट्रोऽभ्यपतद्दिवम्\n",
    "12226022a": "सांकृतिश्च तथात्रेयः शिष्येभ्यो ब्रह्म निर्गुणम्\n",
    "12226022c": "उपदिश्य महातेजा गतो लोकाननुत्तमान्\n",
    "12226023a": "अम्बरीषो गवां दत्त्वा ब्राह्मणेभ्यः प्रतापवान्\n",
    "12226023c": "अर्बुदानि दशैकं च सराष्ट्रोऽभ्यपतद्दिवम्\n",
    "12226024a": "सावित्री कुण्डले दिव्ये शरीरं जनमेजयः\n",
    "12226024c": "ब्राह्मणार्थे परित्यज्य जग्मतुर्लोकमुत्तमम्\n",
    "12226025a": "सर्वरत्नं वृषादर्भो युवनाश्वः प्रियाः स्त्रियः\n",
    "12226025c": "रम्यमावसथं चैव दत्त्वामुं लोकमास्थितः\n",
    "12226026a": "निमी राष्ट्रं च वैदेहो जामदग्न्यो वसुंधराम्\n",
    "12226026c": "ब्राह्मणेभ्यो ददौ चापि गयश्चोर्वीं सपत्तनाम्\n",
    "12226027a": "अवर्षति च पर्जन्ये सर्वभूतानि चासकृत्\n",
    "12226027c": "वसिष्ठो जीवयामास प्रजापतिरिव प्रजाः\n",
    "12226028a": "करंधमस्य पुत्रस्तु मरुत्तो नृपतिस्तथा\n",
    "12226028c": "कन्यामङ्गिरसे दत्त्वा दिवमाशु जगाम ह\n",
    "12226029a": "ब्रह्मदत्तश्च पाञ्चाल्यो राजा बुद्धिमतां वरः\n",
    "12226029c": "निधिं शङ्खं द्विजाग्र्येभ्यो दत्त्वा लोकानवाप्तवान्\n",
    "12226030a": "राजा मित्रसहश्चापि वसिष्ठाय महात्मने\n",
    "12226030c": "मदयन्तीं प्रियां दत्त्वा तया सह दिवं गतः\n",
    "12226031a": "सहस्रजिच्च राजर्षिः प्राणानिष्टान्महायशाः\n",
    "12226031c": "ब्राह्मणार्थे परित्यज्य गतो लोकाननुत्तमान्\n",
    "12226032a": "सर्वकामैश्च संपूर्णं दत्त्वा वेश्म हिरण्मयम्\n",
    "12226032c": "मुद्गलाय गतः स्वर्गं शतद्युम्नो महीपतिः\n",
    "12226033a": "नाम्ना च द्युतिमान्नाम शाल्वराजः प्रतापवान्\n",
    "12226033c": "दत्त्वा राज्यमृचीकाय गतो लोकाननुत्तमान्\n",
    "12226034a": "मदिराश्वश्च राजर्षिर्दत्त्वा कन्यां सुमध्यमाम्\n",
    "12226034c": "हिरण्यहस्ताय गतो लोकान्देवैरभिष्टुतान्\n",
    "12226035a": "लोमपादश्च राजर्षिः शान्तां दत्त्वा सुतां प्रभुः\n",
    "12226035c": "ऋश्यशृङ्गाय विपुलैः सर्वकामैरयुज्यत\n",
    "12226036a": "दत्त्वा शतसहस्रं तु गवां राजा प्रसेनजित्\n",
    "12226036c": "सवत्सानां महातेजा गतो लोकाननुत्तमान्\n",
    "12226037a": "एते चान्ये च बहवो दानेन तपसा च ह\n",
    "12226037c": "महात्मानो गताः स्वर्गं शिष्टात्मानो जितेन्द्रियाः\n",
    "12226038a": "तेषां प्रतिष्ठिता कीर्तिर्यावत्स्थास्यति मेदिनी\n",
    "12226038c": "दानयज्ञप्रजासर्गैरेते हि दिवमाप्नुवन्\n",
    "12227001": "व्यास उवाच\n",
    "12227001a": "त्रयीविद्यामवेक्षेत वेदेषूक्तामथाङ्गतः\n",
    "12227001c": "ऋक्सामवर्णाक्षरतो यजुषोऽथर्वणस्तथा\n",
    "12227002a": "वेदवादेषु कुशला ह्यध्यात्मकुशलाश्च ये\n",
    "12227002c": "सत्त्ववन्तो महाभागाः पश्यन्ति प्रभवाप्ययौ\n",
    "12227003a": "एवं धर्मेण वर्तेत क्रियाः शिष्टवदाचरेत्\n",
    "12227003c": "असंरोधेन भूतानां वृत्तिं लिप्सेत वै द्विजः\n",
    "12227004a": "सद्भ्य आगतविज्ञानः शिष्टः शास्त्रविचक्षणः\n",
    "12227004c": "स्वधर्मेण क्रिया लोके कुर्वाणः सत्यसंगरः\n",
    "12227005a": "तिष्ठत्येतेषु गृहवान्षट्सु कर्मसु स द्विजः\n",
    "12227005c": "पञ्चभिः सततं यज्ञैः श्रद्दधानो यजेत च\n",
    "12227006a": "धृतिमानप्रमत्तश्च दान्तो धर्मविदात्मवान्\n",
    "12227006c": "वीतहर्षभयक्रोधो ब्राह्मणो नावसीदति\n",
    "12227007a": "दानमध्ययनं यज्ञस्तपो ह्रीरार्जवं दमः\n",
    "12227007c": "एतैर्वर्धयते तेजः पाप्मानं चापकर्षति\n",
    "12227008a": "धूतपाप्मा तु मेधावी लघ्वाहारो जितेन्द्रियः\n",
    "12227008c": "कामक्रोधौ वशे कृत्वा निनीषेद्ब्रह्मणः पदम्\n",
    "12227009a": "अग्नींश्च ब्राह्मणांश्चार्चेद्देवताः प्रणमेत च\n",
    "12227009c": "वर्जयेद्रुषतीं वाचं हिंसां चाधर्मसंहिताम्\n",
    "12227010a": "एषा पूर्वतरा वृत्तिर्ब्राह्मणस्य विधीयते\n",
    "12227010c": "ज्ञानागमेन कर्माणि कुर्वन्कर्मसु सिध्यति\n",
    "12227011a": "पञ्चेन्द्रियजलां घोरां लोभकूलां सुदुस्तराम्\n",
    "12227011c": "मन्युपङ्कामनाधृष्यां नदीं तरति बुद्धिमान्\n",
    "12227012a": "काममन्यूद्धतं यत्स्यान्नित्यमत्यन्तमोहितम्\n",
    "12227012c": "महता विधिदृष्टेन बलेनाप्रतिघातिना\n",
    "12227012e": "स्वभावस्रोतसा वृत्तमुह्यते सततं जगत्\n",
    "12227013a": "कालोदकेन महता वर्षावर्तेन संततम्\n",
    "12227013c": "मासोर्मिणर्तुवेगेन पक्षोलपतृणेन च\n",
    "12227014a": "निमेषोन्मेषफेनेन अहोरात्रजवेन च\n",
    "12227014c": "कामग्राहेण घोरेण वेदयज्ञप्लवेन च\n",
    "12227015a": "धर्मद्वीपेन भूतानां चार्थकामरवेण च\n",
    "12227015c": "ऋतसोपानतीरेण विहिंसातरुवाहिना\n",
    "12227016a": "युगह्रदौघमध्येन ब्रह्मप्रायभवेन च\n",
    "12227016c": "धात्रा सृष्टानि भूतानि कृष्यन्ते यमसादनम्\n",
    "12227017a": "एतत्प्रज्ञामयैर्धीरा निस्तरन्ति मनीषिणः\n",
    "12227017c": "प्लवैरप्लववन्तो हि किं करिष्यन्त्यचेतसः\n",
    "12227018a": "उपपन्नं हि यत्प्राज्ञो निस्तरेन्नेतरो जनः\n",
    "12227018c": "दूरतो गुणदोषौ हि प्राज्ञः सर्वत्र पश्यति\n",
    "12227019a": "संशयात्मा स कामात्मा चलचित्तोऽल्पचेतनः\n",
    "12227019c": "अप्राज्ञो न तरत्येव यो ह्यास्ते न स गच्छति\n",
    "12227020a": "अप्लवो हि महादोषमुह्यमानोऽधिगच्छति\n",
    "12227020c": "कामग्राहगृहीतस्य ज्ञानमप्यस्य न प्लवः\n",
    "12227021a": "तस्मादुन्मज्जनस्यार्थे प्रयतेत विचक्षणः\n",
    "12227021c": "एतदुन्मज्जनं तस्य यदयं ब्राह्मणो भवेत्\n",
    "12227022a": "त्र्यवदाते कुले जातस्त्रिसंदेहस्त्रिकर्मकृत्\n",
    "12227022c": "तस्मादुन्मज्जनस्तिष्ठेन्निस्तरेत्प्रज्ञया यथा\n",
    "12227023a": "संस्कृतस्य हि दान्तस्य नियतस्य कृतात्मनः\n",
    "12227023c": "प्राज्ञस्यानन्तरा सिद्धिरिह लोके परत्र च\n",
    "12227024a": "वर्तते तेषु गृहवानक्रुध्यन्ननसूयकः\n",
    "12227024c": "पञ्चभिः सततं यज्ञैर्विघसाशी यजेत च\n",
    "12227025a": "सतां वृत्तेन वर्तेत क्रियाः शिष्टवदाचरेत्\n",
    "12227025c": "असंरोधेन धर्मस्य वृत्तिं लिप्सेदगर्हिताम्\n",
    "12227026a": "श्रुतिविज्ञानतत्त्वज्ञः शिष्टाचारो विचक्षणः\n",
    "12227026c": "स्वधर्मेण क्रियावांश्च कर्मणा सोऽप्यसंकरः\n",
    "12227027a": "क्रियावाञ्श्रद्दधानश्च दाता प्राज्ञोऽनसूयकः\n",
    "12227027c": "धर्माधर्मविशेषज्ञः सर्वं तरति दुस्तरम्\n",
    "12227028a": "धृतिमानप्रमत्तश्च दान्तो धर्मविदात्मवान्\n",
    "12227028c": "वीतहर्षभयक्रोधो ब्राह्मणो नावसीदति\n",
    "12227029a": "एषा पूर्वतरा वृत्तिर्ब्राह्मणस्य विधीयते\n",
    "12227029c": "ज्ञानवित्त्वेन कर्माणि कुर्वन्सर्वत्र सिध्यति\n",
    "12227030a": "अधर्मं धर्मकामो हि करोतीहाविचक्षणः\n",
    "12227030c": "धर्मं चाधर्मसंकाशं शोचन्निव करोति सः\n",
    "12227031a": "धर्मं करोमीति करोत्यधर्म;मधर्मकामश्च करोति धर्मम्\n",
    "12227031c": "उभे बालः कर्मणी न प्रजान;न्स जायते म्रियते चापि देही\n",
    "12228001": "व्यास उवाच\n",
    "12228001a": "अथ चेद्रोचयेदेतद्द्रुह्येत मनसा तथा\n",
    "12228001c": "उन्मज्जंश्च निमज्जंश्च ज्ञानवान्प्लववान्भवेत्\n",
    "12228002a": "प्रज्ञया निर्मितैर्धीरास्तारयन्त्यबुधान्प्लवैः\n",
    "12228002c": "नाबुधास्तारयन्त्यन्यानात्मानं वा कथंचन\n",
    "12228003a": "छिन्नदोषो मुनिर्योगान्युक्तो युञ्जीत द्वादश\n",
    "12228003c": "दशकर्मसुखानर्थानुपायापायनिर्भयः\n",
    "12228004a": "चक्षुराचारवित्प्राज्ञो मनसा दर्शनेन च\n",
    "12228004c": "यच्छेद्वाङ्मनसी बुद्ध्या य इच्छेज्ज्ञानमुत्तमम्\n",
    "12228004e": "ज्ञानेन यच्छेदात्मानं य इच्छेच्छान्तिमात्मनः\n",
    "12228005a": "एतेषां चेदनुद्रष्टा पुरुषोऽपि सुदारुणः\n",
    "12228005c": "यदि वा सर्ववेदज्ञो यदि वाप्यनृचोऽजपः\n",
    "12228006a": "यदि वा धार्मिको यज्वा यदि वा पापकृत्तमः\n",
    "12228006c": "यदि वा पुरुषव्याघ्रो यदि वा क्लैब्यधारिता\n",
    "12228007a": "तरत्येव महादुर्गं जरामरणसागरम्\n",
    "12228007c": "एवं ह्येतेन योगेन युञ्जानोऽप्येकमन्ततः\n",
    "12228007e": "अपि जिज्ञासमानो हि शब्दब्रह्मातिवर्तते\n",
    "12228008a": "धर्मोपस्थो ह्रीवरूथ उपायापायकूबरः\n",
    "12228008c": "अपानाक्षः प्राणयुगः प्रज्ञायुर्जीवबन्धनः\n",
    "12228009a": "चेतनाबन्धुरश्चारुराचारग्रहनेमिवान्\n",
    "12228009c": "दर्शनस्पर्शनवहो घ्राणश्रवणवाहनः\n",
    "12228010a": "प्रज्ञानाभिः सर्वतन्त्रप्रतोदो ज्ञानसारथिः\n",
    "12228010c": "क्षेत्रज्ञाधिष्ठितो धीरः श्रद्धादमपुरःसरः\n",
    "12228011a": "त्यागवर्त्मानुगः क्षेम्यः शौचगो ध्यानगोचरः\n",
    "12228011c": "जीवयुक्तो रथो दिव्यो ब्रह्मलोके विराजते\n",
    "12228012a": "अथ संत्वरमाणस्य रथमेतं युयुक्षतः\n",
    "12228012c": "अक्षरं गन्तुमनसो विधिं वक्ष्यामि शीघ्रगम्\n",
    "12228013a": "सप्त यो धारणाः कृत्स्ना वाग्यतः प्रतिपद्यते\n",
    "12228013c": "पृष्ठतः पार्श्वतश्चान्या यावत्यस्ताः प्रधारणाः\n",
    "12228014a": "क्रमशः पार्थिवं यच्च वायव्यं खं तथा पयः\n",
    "12228014c": "ज्योतिषो यत्तदैश्वर्यमहंकारस्य बुद्धितः\n",
    "12228015a": "अव्यक्तस्य तथैश्वर्यं क्रमशः प्रतिपद्यते\n",
    "12228015c": "विक्रमाश्चापि यस्यैते तथा युङ्क्ते स योगतः\n",
    "12228016a": "अथास्य योगयुक्तस्य सिद्धिमात्मनि पश्यतः\n",
    "12228016c": "निर्मथ्यमानः सूक्ष्मत्वाद्रूपाणीमानि दर्शयेत्\n",
    "12228017a": "शैशिरस्तु यथा धूमः सूक्ष्मः संश्रयते नभः\n",
    "12228017c": "तथा देहाद्विमुक्तस्य पूर्वरूपं भवत्युत\n",
    "12228018a": "अथ धूमस्य विरमे द्वितीयं रूपदर्शनम्\n",
    "12228018c": "जलरूपमिवाकाशे तत्रैवात्मनि पश्यति\n",
    "12228019a": "अपां व्यतिक्रमे चापि वह्निरूपं प्रकाशते\n",
    "12228019c": "तस्मिन्नुपरते चास्य पीतवस्त्रवदिष्यते\n",
    "12228019e": "ऊर्णारूपसवर्णं च तस्य रूपं प्रकाशते\n",
    "12228020a": "अथ श्वेतां गतिं गत्वा वायव्यं सूक्ष्ममप्यजः\n",
    "12228020c": "अशुक्लं चेतसः सौक्ष्म्यमव्यक्तं ब्रह्मणोऽस्य वै\n",
    "12228021a": "एतेष्वपि हि जातेषु फलजातानि मे शृणु\n",
    "12228021c": "जातस्य पार्थिवैश्वर्ये सृष्टिरिष्टा विधीयते\n",
    "12228022a": "प्रजापतिरिवाक्षोभ्यः शरीरात्सृजति प्रजाः\n",
    "12228022c": "अङ्गुल्यङ्गुष्ठमात्रेण हस्तपादेन वा तथा\n",
    "12228023a": "पृथिवीं कम्पयत्येको गुणो वायोरिति स्मृतः\n",
    "12228023c": "आकाशभूतश्चाकाशे सवर्णत्वात्प्रणश्यति\n",
    "12228024a": "वर्णतो गृह्यते चापि कामात्पिबति चाशयान्\n",
    "12228024c": "न चास्य तेजसा रूपं दृश्यते शाम्यते तथा\n",
    "12228025a": "अहंकारस्य विजितेः पञ्चैते स्युर्वशानुगाः\n",
    "12228025c": "षण्णामात्मनि बुद्धौ च जितायां प्रभवत्यथ\n",
    "12228026a": "निर्दोषा प्रतिभा ह्येनं कृत्स्ना समभिवर्तते\n",
    "12228026c": "तथैव व्यक्तमात्मानमव्यक्तं प्रतिपद्यते\n",
    "12228027a": "यतो निःसरते लोको भवति व्यक्तसंज्ञकः\n",
    "12228027c": "तत्राव्यक्तमयीं व्याख्यां शृणु त्वं विस्तरेण मे\n",
    "12228027e": "तथा व्यक्तमयीं चैव संख्यां पूर्वं निबोध मे\n",
    "12228028a": "पञ्चविंशतितत्त्वानि तुल्यान्युभयतः समम्\n",
    "12228028c": "योगे सांख्येऽपि च तथा विशेषांस्तत्र मे शृणु\n",
    "12228029a": "प्रोक्तं तद्व्यक्तमित्येव जायते वर्धते च यत्\n",
    "12228029c": "जीर्यते म्रियते चैव चतुर्भिर्लक्षणैर्युतम्\n",
    "12228030a": "विपरीतमतो यत्तु तदव्यक्तमुदाहृतम्\n",
    "12228030c": "द्वावात्मानौ च वेदेषु सिद्धान्तेष्वप्युदाहृतौ\n",
    "12228031a": "चतुर्लक्षणजं त्वन्यं चतुर्वर्गं प्रचक्षते\n",
    "12228031c": "व्यक्तमव्यक्तजं चैव तथा बुद्धमथेतरत्\n",
    "12228031e": "सत्त्वं क्षेत्रज्ञ इत्येतद्द्वयमप्यनुदर्शितम्\n",
    "12228032a": "द्वावात्मानौ च वेदेषु विषयेषु च रज्यतः\n",
    "12228032c": "विषयात्प्रतिसंहारः सांख्यानां सिद्धिलक्षणम्\n",
    "12228033a": "निर्ममश्चानहंकारो निर्द्वंद्वश्छिन्नसंशयः\n",
    "12228033c": "नैव क्रुध्यति न द्वेष्टि नानृता भाषते गिरः\n",
    "12228034a": "आक्रुष्टस्ताडितश्चैव मैत्रेण ध्याति नाशुभम्\n",
    "12228034c": "वाग्दण्डकर्ममनसां त्रयाणां च निवर्तकः\n",
    "12228035a": "समः सर्वेषु भूतेषु ब्रह्माणमभिवर्तते\n",
    "12228035c": "नैवेच्छति न चानिच्छो यात्रामात्रव्यवस्थितः\n",
    "12228036a": "अलोलुपोऽव्यथो दान्तो न कृती न निराकृतिः\n",
    "12228036c": "नास्येन्द्रियमनेकाग्रं नातिक्षिप्तमनोरथः\n",
    "12228036e": "अहिंस्रः सर्वभूतानामीदृक्सांख्यो विमुच्यते\n",
    "12228037a": "अथ योगाद्विमुच्यन्ते कारणैर्यैर्निबोध मे\n",
    "12228037c": "योगैश्वर्यमतिक्रान्तो योऽतिक्रामति मुच्यते\n",
    "12228038a": "इत्येषा भावजा बुद्धिः कथिता ते न संशयः\n",
    "12228038c": "एवं भवति निर्द्वंद्वो ब्रह्माणं चाधिगच्छति\n",
    "12229001": "व्यास उवाच\n",
    "12229001a": "अथ ज्ञानप्लवं धीरो गृहीत्वा शान्तिमास्थितः\n",
    "12229001c": "उन्मज्जंश्च निमज्जंश्च ज्ञानमेवाभिसंश्रयेत्\n",
    "12229002": "शुक उवाच\n",
    "12229002a": "किं तज्ज्ञानमथो विद्या यया निस्तरति द्वयम्\n",
    "12229002c": "प्रवृत्तिलक्षणो धर्मो निवृत्तिरिति चैव हि\n",
    "12229003": "व्यास उवाच\n",
    "12229003a": "यस्तु पश्येत्स्वभावेन विना भावमचेतनः\n",
    "12229003c": "पुष्यते च पुनः सर्वान्प्रज्ञया मुक्तहेतुकः\n",
    "12229004a": "येषां चैकान्तभावेन स्वभावः कारणं मतम्\n",
    "12229004c": "पूत्वा तृणबुसीकां वै ते लभन्ते न किंचन\n",
    "12229005a": "ये चैनं पक्षमाश्रित्य वर्तयन्त्यल्पचेतसः\n",
    "12229005c": "स्वभावं कारणं ज्ञात्वा न श्रेयः प्राप्नुवन्ति ते\n",
    "12229006a": "स्वभावो हि विनाशाय मोहकर्ममनोभवः\n",
    "12229006c": "निरुक्तमेतयोरेतत्स्वभावपरभावयोः\n",
    "12229007a": "कृष्यादीनि हि कर्माणि सस्यसंहरणानि च\n",
    "12229007c": "प्रज्ञावद्भिः प्रकॢप्तानि यानासनगृहाणि च\n",
    "12229008a": "आक्रीडानां गृहाणां च गदानामगदस्य च\n",
    "12229008c": "प्रज्ञावन्तः प्रवक्तारो ज्ञानवद्भिरनुष्ठिताः\n",
    "12229009a": "प्रज्ञा संयोजयत्यर्थैः प्रज्ञा श्रेयोऽधिगच्छति\n",
    "12229009c": "राजानो भुञ्जते राज्यं प्रज्ञया तुल्यलक्षणाः\n",
    "12229010a": "पारावर्यं तु भूतानां ज्ञानेनैवोपलभ्यते\n",
    "12229010c": "विद्यया तात सृष्टानां विद्यैव परमा गतिः\n",
    "12229011a": "भूतानां जन्म सर्वेषां विविधानां चतुर्विधम्\n",
    "12229011c": "जराय्वण्डमथोद्भेदं स्वेदं चाप्युपलक्षयेत्\n",
    "12229012a": "स्थावरेभ्यो विशिष्टानि जङ्गमान्युपलक्षयेत्\n",
    "12229012c": "उपपन्नं हि यच्चेष्टा विशिष्येत विशेष्ययोः\n",
    "12229013a": "आहुर्द्विबहुपादानि जङ्गमानि द्वयानि च\n",
    "12229013c": "बहुपाद्भ्यो विशिष्टानि द्विपादानि बहून्यपि\n",
    "12229014a": "द्विपदानि द्वयान्याहुः पार्थिवानीतराणि च\n",
    "12229014c": "पार्थिवानि विशिष्टानि तानि ह्यन्नानि भुञ्जते\n",
    "12229015a": "पार्थिवानि द्वयान्याहुर्मध्यमान्युत्तमानि च\n",
    "12229015c": "मध्यमानि विशिष्टानि जातिधर्मोपधारणात्\n",
    "12229016a": "मध्यमानि द्वयान्याहुर्धर्मज्ञानीतराणि च\n",
    "12229016c": "धर्मज्ञानि विशिष्टानि कार्याकार्योपधारणात्\n",
    "12229017a": "धर्मज्ञानि द्वयान्याहुर्वेदज्ञानीतराणि च\n",
    "12229017c": "वेदज्ञानि विशिष्टानि वेदो ह्येषु प्रतिष्ठितः\n",
    "12229018a": "वेदज्ञानि द्वयान्याहुः प्रवक्तॄणीतराणि च\n",
    "12229018c": "प्रवक्तॄणि विशिष्टानि सर्वधर्मोपधारणात्\n",
    "12229019a": "विज्ञायन्ते हि यैर्वेदाः सर्वधर्मक्रियाफलाः\n",
    "12229019c": "सयज्ञाः सखिला वेदाः प्रवक्तृभ्यो विनिःसृताः\n",
    "12229020a": "प्रवक्तॄणि द्वयान्याहुरात्मज्ञानीतराणि च\n",
    "12229020c": "आत्मज्ञानि विशिष्टानि जन्माजन्मोपधारणात्\n",
    "12229021a": "धर्मद्वयं हि यो वेद स सर्वः सर्वधर्मविद्\n",
    "12229021c": "स त्यागी सत्यसंकल्पः स तु क्षान्तः स ईश्वरः\n",
    "12229022a": "धर्मज्ञानप्रतिष्ठं हि तं देवा ब्राह्मणं विदुः\n",
    "12229022c": "शब्दब्रह्मणि निष्णातं परे च कृतनिश्चयम्\n",
    "12229023a": "अन्तःस्थं च बहिष्ठं च येऽऽधियज्ञाधिदैवतम्\n",
    "12229023c": "जानन्ति तान्नमस्यामस्ते देवास्तात ते द्विजाः\n",
    "12229024a": "तेषु विश्वमिदं भूतं साग्रं च जगदाहितम्\n",
    "12229024c": "तेषां माहात्म्यभावस्य सदृशं नास्ति किंचन\n",
    "12229025a": "आदिं ते निधनं चैव कर्म चातीत्य सर्वशः\n",
    "12229025c": "चतुर्विधस्य भूतस्य सर्वस्येशाः स्वयंभुवः\n",
    "12230001": "व्यास उवाच\n",
    "12230001a": "एषा पूर्वतरा वृत्तिर्ब्राह्मणस्य विधीयते\n",
    "12230001c": "ज्ञानवानेव कर्माणि कुर्वन्सर्वत्र सिध्यति\n",
    "12230002a": "तत्र चेन्न भवेदेवं संशयः कर्मनिश्चये\n",
    "12230002c": "किं नु कर्म स्वभावोऽयं ज्ञानं कर्मेति वा पुनः\n",
    "12230003a": "तत्र चेह विवित्सा स्याज्ज्ञानं चेत्पुरुषं प्रति\n",
    "12230003c": "उपपत्त्युपलब्धिभ्यां वर्णयिष्यामि तच्छृणु\n",
    "12230004a": "पौरुषं कारणं केचिदाहुः कर्मसु मानवाः\n",
    "12230004c": "दैवमेके प्रशंसन्ति स्वभावं चापरे जनाः\n",
    "12230005a": "पौरुषं कर्म दैवं च फलवृत्तिस्वभावतः\n",
    "12230005c": "त्रयमेतत्पृथग्भूतमविवेकं तु केचन\n",
    "12230006a": "एवमेतन्न चाप्येवमुभे चापि न चाप्युभे\n",
    "12230006c": "कर्मस्था विषमं ब्रूयुः सत्त्वस्थाः समदर्शिनः\n",
    "12230007a": "त्रेतायां द्वापरे चैव कलिजाश्च ससंशयाः\n",
    "12230007c": "तपस्विनः प्रशान्ताश्च सत्त्वस्थाश्च कृते युगे\n",
    "12230008a": "अपृथग्दर्शिनः सर्वे ऋक्सामसु यजुःषु च\n",
    "12230008c": "कामद्वेषौ पृथग्दृष्ट्वा तपः कृत उपासते\n",
    "12230009a": "तपोधर्मेण संयुक्तस्तपोनित्यः सुसंशितः\n",
    "12230009c": "तेन सर्वानवाप्नोति कामान्यान्मनसेच्छति\n",
    "12230010a": "तपसा तदवाप्नोति यद्भूत्वा सृजते जगत्\n",
    "12230010c": "तद्भूतश्च ततः सर्वो भूतानां भवति प्रभुः\n",
    "12230011a": "तदुक्तं वेदवादेषु गहनं वेददर्शिभिः\n",
    "12230011c": "वेदान्तेषु पुनर्व्यक्तं क्रमयोगेन लक्ष्यते\n",
    "12230012a": "आरम्भयज्ञाः क्षत्रस्य हविर्यज्ञा विशः स्मृताः\n",
    "12230012c": "परिचारयज्ञाः शूद्राश्च जपयज्ञा द्विजातयः\n",
    "12230013a": "परिनिष्ठितकार्यो हि स्वाध्यायेन द्विजो भवेत्\n",
    "12230013c": "कुर्यादन्यन्न वा कुर्यान्मैत्रो ब्राह्मण उच्यते\n",
    "12230014a": "त्रेतादौ सकला वेदा यज्ञा वर्णाश्रमास्तथा\n",
    "12230014c": "संरोधादायुषस्त्वेते व्यस्यन्ते द्वापरे युगे\n",
    "12230015a": "द्वापरे विप्लवं यान्ति वेदाः कलियुगे तथा\n",
    "12230015c": "दृश्यन्ते नापि दृश्यन्ते कलेरन्ते पुनः पुनः\n",
    "12230016a": "उत्सीदन्ति स्वधर्माश्च तत्राधर्मेण पीडिताः\n",
    "12230016c": "गवां भूमेश्च ये चापामोषधीनां च ये रसाः\n",
    "12230017a": "अधर्मान्तर्हिता वेदा वेदधर्मास्तथाश्रमाः\n",
    "12230017c": "विक्रियन्ते स्वधर्मस्थाः स्थावराणि चराणि च\n",
    "12230018a": "यथा सर्वाणि भूतानि वृष्टिर्भौमानि वर्षति\n",
    "12230018c": "सृजते सर्वतोऽङ्गानि तथा वेदा युगे युगे\n",
    "12230019a": "विसृतं कालनानात्वमनादिनिधनं च यत्\n",
    "12230019c": "कीर्तितं तत्पुरस्तान्मे यतः संयान्ति यान्ति च\n",
    "12230020a": "धातेदं प्रभवस्थानं भूतानां संयमो यमः\n",
    "12230020c": "स्वभावेन प्रवर्तन्ते द्वंद्वसृष्टानि भूरिशः\n",
    "12230021a": "सर्गः कालो धृतिर्वेदाः कर्ता कार्यं क्रिया फलम्\n",
    "12230021c": "एतत्ते कथितं तात यन्मां त्वं परिपृच्छसि\n",
    "12231001": "भीष्म उवाच\n",
    "12231001a": "इत्युक्तोऽभिप्रशस्यैतत्परमर्षेस्तु शासनम्\n",
    "12231001c": "मोक्षधर्मार्थसंयुक्तमिदं प्रष्टुं प्रचक्रमे\n",
    "12231002": "शुक उवाच\n",
    "12231002a": "प्रजावाञ्श्रोत्रियो यज्वा वृद्धः प्रज्ञोऽनसूयकः\n",
    "12231002c": "अनागतमनैतिह्यं कथं ब्रह्माधिगच्छति\n",
    "12231003a": "तपसा ब्रह्मचर्येण सर्वत्यागेन मेधया\n",
    "12231003c": "सांख्ये वा यदि वा योगे एतत्पृष्टोऽभिधत्स्व मे\n",
    "12231004a": "मनसश्चेन्द्रियाणां चाप्यैकाग्र्यं समवाप्यते\n",
    "12231004c": "येनोपायेन पुरुषैस्तच्च व्याख्यातुमर्हसि\n",
    "12231005": "व्यास उवाच\n",
    "12231005a": "नान्यत्र विद्यातपसोर्नान्यत्रेन्द्रियनिग्रहात्\n",
    "12231005c": "नान्यत्र सर्वसंत्यागात्सिद्धिं विन्दति कश्चन\n",
    "12231006a": "महाभूतानि सर्वाणि पूर्वसृष्टिः स्वयंभुवः\n",
    "12231006c": "भूयिष्ठं प्राणभृद्ग्रामे निविष्टानि शरीरिषु\n",
    "12231007a": "भूमेर्देहो जलात्सारो ज्योतिषश्चक्षुषी स्मृते\n",
    "12231007c": "प्राणापानाश्रयो वायुः खेष्वाकाशं शरीरिणाम्\n",
    "12231008a": "क्रान्ते विष्णुर्बले शक्रः कोष्ठेऽग्निर्भुक्तमर्छति\n",
    "12231008c": "कर्णयोः प्रदिशः श्रोत्रे जिह्वायां वाक्सरस्वती\n",
    "12231009a": "कर्णौ त्वक्चक्षुषी जिह्वा नासिका चैव पञ्चमी\n",
    "12231009c": "दर्शनानीन्द्रियोक्तानि द्वाराण्याहारसिद्धये\n",
    "12231010a": "शब्दं स्पर्शं तथा रूपं रसं गन्धं च पञ्चमम्\n",
    "12231010c": "इन्द्रियाणि पृथक्त्वर्थान्मनसो दर्शयन्त्युत\n",
    "12231011a": "इन्द्रियाणि मनो युङ्क्ते वश्यान्यन्तेव वाजिनः\n",
    "12231011c": "मनश्चापि सदा युङ्क्ते भूतात्मा हृदयाश्रितः\n",
    "12231012a": "इन्द्रियाणां तथैवेषां सर्वेषामीश्वरं मनः\n",
    "12231012c": "नियमे च विसर्गे च भूतात्मा मनसस्तथा\n",
    "12231013a": "इन्द्रियाणीन्द्रियार्थाश्च स्वभावश्चेतना मनः\n",
    "12231013c": "प्राणापानौ च जीवश्च नित्यं देहेषु देहिनाम्\n",
    "12231014a": "आश्रयो नास्ति सत्त्वस्य गुणशब्दो न चेतना\n",
    "12231014c": "सत्त्वं हि तेजः सृजति न गुणान्वै कदाचन\n",
    "12231015a": "एवं सप्तदशं देहे वृतं षोडशभिर्गुणैः\n",
    "12231015c": "मनीषी मनसा विप्रः पश्यत्यात्मानमात्मनि\n",
    "12231016a": "न ह्ययं चक्षुषा दृश्यो न च सर्वैरपीन्द्रियैः\n",
    "12231016c": "मनसा संप्रदीप्तेन महानात्मा प्रकाशते\n",
    "12231017a": "अशब्दस्पर्शरूपं तदरसागन्धमव्ययम्\n",
    "12231017c": "अशरीरं शरीरे स्वे निरीक्षेत निरिन्द्रियम्\n",
    "12231018a": "अव्यक्तं व्यक्तदेहेषु मर्त्येष्वमरमाश्रितम्\n",
    "12231018c": "योऽनुपश्यति स प्रेत्य कल्पते ब्रह्मभूयसे\n",
    "12231019a": "विद्याभिजनसंपन्ने ब्राह्मणे गवि हस्तिनि\n",
    "12231019c": "शुनि चैव श्वपाके च पण्डिताः समदर्शिनः\n",
    "12231020a": "स हि सर्वेषु भूतेषु जङ्गमेषु ध्रुवेषु च\n",
    "12231020c": "वसत्येको महानात्मा येन सर्वमिदं ततम्\n",
    "12231021a": "सर्वभूतेषु चात्मानं सर्वभूतानि चात्मनि\n",
    "12231021c": "यदा पश्यति भूतात्मा ब्रह्म संपद्यते तदा\n",
    "12231022a": "यावानात्मनि वेदात्मा तावानात्मा परात्मनि\n",
    "12231022c": "य एवं सततं वेद सोऽमृतत्वाय कल्पते\n",
    "12231023a": "सर्वभूतात्मभूतस्य सर्वभूतहितस्य च\n",
    "12231023c": "देवापि मार्गे मुह्यन्ति अपदस्य पदैषिणः\n",
    "12231024a": "शकुनीनामिवाकाशे जले वारिचरस्य वा\n",
    "12231024c": "यथा गतिर्न दृश्येत तथैव सुमहात्मनः\n",
    "12231025a": "कालः पचति भूतानि सर्वाण्येवात्मनात्मनि\n",
    "12231025c": "यस्मिंस्तु पच्यते कालस्तं न वेदेह कश्चन\n",
    "12231026a": "न तदूर्ध्वं न तिर्यक्च नाधो न च तिरः पुनः\n",
    "12231026c": "न मध्ये प्रतिगृह्णीते नैव कश्चित्कुतश्चन\n",
    "12231027a": "सर्वेऽन्तःस्था इमे लोका बाह्यमेषां न किंचन\n",
    "12231027c": "यः सहस्रं समागच्छेद्यथा बाणो गुणच्युतः\n",
    "12231028a": "नैवान्तं कारणस्येयाद्यद्यपि स्यान्मनोजवः\n",
    "12231028c": "तस्मात्सूक्ष्मात्सूक्ष्मतरं नास्ति स्थूलतरं ततः\n",
    "12231029a": "सर्वतःपाणिपादान्तं सर्वतोक्षिशिरोमुखम्\n",
    "12231029c": "सर्वतःश्रुतिमल्लोके सर्वमावृत्य तिष्ठति\n",
    "12231030a": "तदेवाणोरणुतरं तन्महद्भ्यो महत्तरम्\n",
    "12231030c": "तदन्तः सर्वभूतानां ध्रुवं तिष्ठन्न दृश्यते\n",
    "12231031a": "अक्षरं च क्षरं चैव द्वैधीभावोऽयमात्मनः\n",
    "12231031c": "क्षरः सर्वेषु भूतेषु दिव्यं ह्यमृतमक्षरम्\n",
    "12231032a": "नवद्वारं पुरं गत्वा हंसो हि नियतो वशी\n",
    "12231032c": "ईशः सर्वस्य भूतस्य स्थावरस्य चरस्य च\n",
    "12231033a": "हानिभङ्गविकल्पानां नवानां संश्रयेण च\n",
    "12231033c": "शरीराणामजस्याहुर्हंसत्वं पारदर्शिनः\n",
    "12231034a": "हंसोक्तं चाक्षरं चैव कूटस्थं यत्तदक्षरम्\n",
    "12231034c": "तद्विद्वानक्षरं प्राप्य जहाति प्राणजन्मनी\n",
    "12232001": "व्यास उवाच\n",
    "12232001a": "पृच्छतस्तव सत्पुत्र यथावदिह तत्त्वतः\n",
    "12232001c": "सांख्यन्यायेन संयुक्तं यदेतत्कीर्तितं मया\n",
    "12232002a": "योगकृत्यं तु ते कृत्स्नं वर्तयिष्यामि तच्छृणु\n",
    "12232002c": "एकत्वं बुद्धिमनसोरिन्द्रियाणां च सर्वशः\n",
    "12232002e": "आत्मनो ध्यायिनस्तात ज्ञानमेतदनुत्तमम्\n",
    "12232003a": "तदेतदुपशान्तेन दान्तेनाध्यात्मशीलिना\n",
    "12232003c": "आत्मारामेण बुद्धेन बोद्धव्यं शुचिकर्मणा\n",
    "12232004a": "योगदोषान्समुच्छिद्य पञ्च यान्कवयो विदुः\n",
    "12232004c": "कामं क्रोधं च लोभं च भयं स्वप्नं च पञ्चमम्\n",
    "12232005a": "क्रोधं शमेन जयति कामं संकल्पवर्जनात्\n",
    "12232005c": "सत्त्वसंसेवनाद्धीरो निद्रामुच्छेत्तुमर्हति\n",
    "12232006a": "धृत्या शिश्नोदरं रक्षेत्पाणिपादं च चक्षुषा\n",
    "12232006c": "चक्षुः श्रोत्रे च मनसा मनो वाचं च कर्मणा\n",
    "12232007a": "अप्रमादाद्भयं जह्याल्लोभं प्राज्ञोपसेवनात्\n",
    "12232007c": "एवमेतान्योगदोषाञ्जयेन्नित्यमतन्द्रितः\n",
    "12232008a": "अग्नींश्च ब्राह्मणांश्चार्चेद्देवताः प्रणमेत च\n",
    "12232008c": "वर्जयेद्रुषितां वाचं हिंसायुक्तां मनोनुगाम्\n",
    "12232009a": "ब्रह्म तेजोमयं शुक्रं यस्य सर्वमिदं रसः\n",
    "12232009c": "एकस्य भूतं भूतस्य द्वयं स्थावरजङ्गमम्\n",
    "12232010a": "ध्यानमध्ययनं दानं सत्यं ह्रीरार्जवं क्षमा\n",
    "12232010c": "शौचमाहारसंशुद्धिरिन्द्रियाणां च निग्रहः\n",
    "12232011a": "एतैर्विवर्धते तेजः पाप्मानं चापकर्षति\n",
    "12232011c": "सिध्यन्ति चास्य सर्वार्था विज्ञानं च प्रवर्तते\n",
    "12232012a": "समः सर्वेषु भूतेषु लब्धालब्धेन वर्तयन्\n",
    "12232012c": "धुतपाप्मा तु तेजस्वी लघ्वाहारो जितेन्द्रियः\n",
    "12232012e": "कामक्रोधौ वशे कृत्वा निनीषेद्ब्रह्मणः पदम्\n",
    "12232013a": "मनसश्चेन्द्रियाणां च कृत्वैकाग्र्यं समाहितः\n",
    "12232013c": "प्राग्रात्रापररात्रेषु धारयेन्मन आत्मना\n",
    "12232014a": "जन्तोः पञ्चेन्द्रियस्यास्य यदेकं छिद्रमिन्द्रियम्\n",
    "12232014c": "ततोऽस्य स्रवति प्रज्ञा दृतेः पादादिवोदकम्\n",
    "12232015a": "मनस्तु पूर्वमादद्यात्कुमीनानिव मत्स्यहा\n",
    "12232015c": "ततः श्रोत्रं ततश्चक्षुर्जिह्वां घ्राणं च योगवित्\n",
    "12232016a": "तत एतानि संयम्य मनसि स्थापयेद्यतिः\n",
    "12232016c": "तथैवापोह्य संकल्पान्मनो ह्यात्मनि धारयेत्\n",
    "12232017a": "पञ्च ज्ञानेन संधाय मनसि स्थापयेद्यतिः\n",
    "12232017c": "यदैतान्यवतिष्ठन्ते मनःषष्ठानि चात्मनि\n",
    "12232017e": "प्रसीदन्ति च संस्थाय तदा ब्रह्म प्रकाशते\n",
    "12232018a": "विधूम इव दीप्तार्चिरादित्य इव दीप्तिमान्\n",
    "12232018c": "वैद्युतोऽग्निरिवाकाशे पश्यत्यात्मानमात्मना\n",
    "12232018e": "सर्वं च तत्र सर्वत्र व्यापकत्वाच्च दृश्यते\n",
    "12232019a": "तं पश्यन्ति महात्मानो ब्राह्मणा ये मनीषिणः\n",
    "12232019c": "धृतिमन्तो महाप्राज्ञाः सर्वभूतहिते रताः\n",
    "12232020a": "एवं परिमितं कालमाचरन्संशितव्रतः\n",
    "12232020c": "आसीनो हि रहस्येको गच्छेदक्षरसात्म्यताम्\n",
    "12232021a": "प्रमोहो भ्रम आवर्तो घ्राणश्रवणदर्शने\n",
    "12232021c": "अद्भुतानि रसस्पर्शे शीतोष्णे मारुताकृतिः\n",
    "12232022a": "प्रतिभामुपसर्गांश्चाप्युपसंगृह्य योगतः\n",
    "12232022c": "तांस्तत्त्वविदनादृत्य स्वात्मनैव निवर्तयेत्\n",
    "12232023a": "कुर्यात्परिचयं योगे त्रैकाल्यं नियतो मुनिः\n",
    "12232023c": "गिरिशृङ्गे तथा चैत्ये वृक्षाग्रेषु च योजजेत्\n",
    "12232024a": "संनियम्येन्द्रियग्रामं गोष्ठे भाण्डमना इव\n",
    "12232024c": "एकाग्रश्चिन्तयेन्नित्यं योगान्नोद्वेजयेन्मनः\n",
    "12232025a": "येनोपायेन शक्येत संनियन्तुं चलं मनः\n",
    "12232025c": "तं तं युक्तो निषेवेत न चैव विचलेत्ततः\n",
    "12232026a": "शून्या गिरिगुहाश्चैव देवतायतनानि च\n",
    "12232026c": "शून्यागाराणि चैकाग्रो निवासार्थमुपक्रमेत्\n",
    "12232027a": "नाभिष्वजेत्परं वाचा कर्मणा मनसापि वा\n",
    "12232027c": "उपेक्षको यताहारो लब्धालब्धे समो भवेत्\n",
    "12232028a": "यश्चैनमभिनन्देत यश्चैनमपवादयेत्\n",
    "12232028c": "समस्तयोश्चाप्युभयोर्नाभिध्यायेच्छुभाशुभम्\n",
    "12232029a": "न प्रहृष्येत लाभेषु नालाभेषु च चिन्तयेत्\n",
    "12232029c": "समः सर्वेषु भूतेषु सधर्मा मातरिश्वनः\n",
    "12232030a": "एवं सर्वात्मनः साधोः सर्वत्र समदर्शिनः\n",
    "12232030c": "षण्मासान्नित्ययुक्तस्य शब्दब्रह्मातिवर्तते\n",
    "12232031a": "वेदनार्ताः प्रजा दृष्ट्वा समलोष्टाश्मकाञ्चनः\n",
    "12232031c": "एतस्मिन्निरतो मार्गे विरमेन्न विमोहितः\n",
    "12232032a": "अपि वर्णावकृष्टस्तु नारी वा धर्मकाङ्क्षिणी\n",
    "12232032c": "तावप्येतेन मार्गेण गच्छेतां परमां गतिम्\n",
    "12232033a": "अजं पुराणमजरं सनातनं; यदिन्द्रियैरुपलभते नरोऽचलः\n",
    "12232033c": "अणोरणीयो महतो महत्तरं; तदात्मना पश्यति युक्त आत्मवान्\n",
    "12232034a": "इदं महर्षेर्वचनं महात्मनो; यथावदुक्तं मनसानुदृश्य च\n",
    "12232034c": "अवेक्ष्य चेयात्परमेष्ठिसात्म्यतां; प्रयान्ति यां भूतगतिं मनीषिणः\n",
    "12233001": "शुक उवाच\n",
    "12233001a": "यदिदं वेदवचनं कुरु कर्म त्यजेति च\n",
    "12233001c": "कां दिशं विद्यया यान्ति कां च गच्छन्ति कर्मणा\n",
    "12233002a": "एतद्वै श्रोतुमिच्छामि तद्भवान्प्रब्रवीतु मे\n",
    "12233002c": "एतत्त्वन्योन्यवैरूप्ये वर्तते प्रतिकूलतः\n",
    "12233003": "भीष्म उवाच\n",
    "12233003a": "इत्युक्तः प्रत्युवाचेदं पराशरसुतः सुतम्\n",
    "12233003c": "कर्मविद्यामयावेतौ व्याख्यास्यामि क्षराक्षरौ\n",
    "12233004a": "यां दिशं विद्यया यान्ति यां च गच्छन्ति कर्मणा\n",
    "12233004c": "शृणुष्वैकमनाः पुत्र गह्वरं ह्येतदन्तरम्\n",
    "12233005a": "अस्ति धर्म इति प्रोक्तं नास्तीत्यत्रैव यो वदेत्\n",
    "12233005c": "तस्य पक्षस्य सदृशमिदं मम भवेदथ\n",
    "12233006a": "द्वाविमावथ पन्थानौ यत्र वेदाः प्रतिष्ठिताः\n",
    "12233006c": "प्रवृत्तिलक्षणो धर्मो निवृत्तौ च सुभाषितः\n",
    "12233007a": "कर्मणा बध्यते जन्तुर्विद्यया तु प्रमुच्यते\n",
    "12233007c": "तस्मात्कर्म न कुर्वन्ति यतयः पारदर्शिनः\n",
    "12233008a": "कर्मणा जायते प्रेत्य मूर्तिमान्षोडशात्मकः\n",
    "12233008c": "विद्यया जायते नित्यमव्ययो ह्यव्ययात्मकः\n",
    "12233009a": "कर्म त्वेके प्रशंसन्ति स्वल्पबुद्धितरा नराः\n",
    "12233009c": "तेन ते देहजालानि रमयन्त उपासते\n",
    "12233010a": "ये तु बुद्धिं परां प्राप्ता धर्मनैपुण्यदर्शिनः\n",
    "12233010c": "न ते कर्म प्रशंसन्ति कूपं नद्यां पिबन्निव\n",
    "12233011a": "कर्मणः फलमाप्नोति सुखदुःखे भवाभवौ\n",
    "12233011c": "विद्यया तदवाप्नोति यत्र गत्वा न शोचति\n",
    "12233012a": "यत्र गत्वा न म्रियते यत्र गत्वा न जायते\n",
    "12233012c": "न जीर्यते यत्र गत्वा यत्र गत्वा न वर्धते\n",
    "12233013a": "यत्र तद्ब्रह्म परममव्यक्तमजरं ध्रुवम्\n",
    "12233013c": "अव्याहतमनायासममृतं चावियोगि च\n",
    "12233014a": "द्वंद्वैर्यत्र न बाध्यन्ते मानसेन च कर्मणा\n",
    "12233014c": "समाः सर्वत्र मैत्राश्च सर्वभूतहिते रताः\n",
    "12233015a": "विद्यामयोऽन्यः पुरुषस्तात कर्ममयोऽपरः\n",
    "12233015c": "विद्धि चन्द्रमसं दर्शे सूक्ष्मया कलया स्थितम्\n",
    "12233016a": "तदेतदृषिणा प्रोक्तं विस्तरेणानुमीयते\n",
    "12233016c": "नवजं शशिनं दृष्ट्वा वक्रं तन्तुमिवाम्बरे\n",
    "12233017a": "एकादशविकारात्मा कलासंभारसंभृतः\n",
    "12233017c": "मूर्तिमानिति तं विद्धि तात कर्मगुणात्मकम्\n",
    "12233018a": "देवो यः संश्रितस्तस्मिन्नब्बिन्दुरिव पुष्करे\n",
    "12233018c": "क्षेत्रज्ञं तं विजानीयान्नित्यं त्यागजितात्मकम्\n",
    "12233019a": "तमो रजश्च सत्त्वं च विद्धि जीवगुणानिमान्\n",
    "12233019c": "जीवमात्मगुणं विद्यादात्मानं परमात्मनः\n",
    "12233020a": "सचेतनं जीवगुणं वदन्ति; स चेष्टते चेष्टयते च सर्वम्\n",
    "12233020c": "ततः परं क्षेत्रविदो वदन्ति; प्रावर्तयद्यो भुवनानि सप्त\n",
    "12234001": "शुक उवाच\n",
    "12234001a": "क्षरात्प्रभृति यः सर्गः सगुणानीन्द्रियाणि च\n",
    "12234001c": "बुद्ध्यैश्वर्याभिसर्गार्थं यद्ध्यानं चात्मनः शुभम्\n",
    "12234002a": "भूय एव तु लोकेऽस्मिन्सद्वृत्तिं वृत्तिहैतुकीम्\n",
    "12234002c": "यया सन्तः प्रवर्तन्ते तदिच्छाम्यनुवर्णितम्\n",
    "12234003a": "वेदे वचनमुक्तं तु कुरु कर्म त्यजेति च\n",
    "12234003c": "कथमेतद्विजानीयां तच्च व्याख्यातुमर्हसि\n",
    "12234004a": "लोकवृत्तान्ततत्त्वज्ञः पूतोऽहं गुरुशासनात्\n",
    "12234004c": "कृत्वा बुद्धिं वियुक्तात्मा त्यक्ष्याम्यात्मानमव्यथः\n",
    "12234005": "व्यास उवाच\n",
    "12234005a": "यैषा वै विहिता वृत्तिः पुरस्ताद्ब्रह्मणा स्वयम्\n",
    "12234005c": "एषा पूर्वतरैः सद्भिराचीर्णा परमर्षिभिः\n",
    "12234006a": "ब्रह्मचर्येण वै लोकाञ्जयन्ति परमर्षयः\n",
    "12234006c": "आत्मनश्च हृदि श्रेयस्त्वन्विच्छ मनसात्मनि\n",
    "12234007a": "वने मूलफलाशी च तप्यन्सुविपुलं तपः\n",
    "12234007c": "पुण्यायतनचारी च भूतानामविहिंसकः\n",
    "12234008a": "विधूमे सन्नमुसले वानप्रस्थप्रतिश्रये\n",
    "12234008c": "काले प्राप्ते चरन्भैक्षं कल्पते ब्रह्मभूयसे\n",
    "12234009a": "निःस्तुतिर्निर्नमस्कारः परित्यज्य शुभाशुभे\n",
    "12234009c": "अरण्ये विचरैकाकी येन केनचिदाशितः\n",
    "12234010": "शुक उवाच\n",
    "12234010a": "यदिदं वेदवचनं लोकवादे विरुध्यते\n",
    "12234010c": "प्रमाणे चाप्रमाणे च विरुद्धे शास्त्रता कुतः\n",
    "12234011a": "इत्येतच्छ्रोतुमिच्छामि भगवान्प्रब्रवीतु मे\n",
    "12234011c": "कर्मणामविरोधेन कथमेतत्प्रवर्तते\n",
    "12234012": "भीष्म उवाच\n",
    "12234012a": "इत्युक्तः प्रत्युवाचेदं गन्धवत्याः सुतः सुतम्\n",
    "12234012c": "ऋषिस्तत्पूजयन्वाक्यं पुत्रस्यामिततेजसः\n",
    "12234013a": "गृहस्थो ब्रह्मचारी च वानप्रस्थोऽथ भिक्षुकः\n",
    "12234013c": "यथोक्तकारिणः सर्वे गच्छन्ति परमां गतिम्\n",
    "12234014a": "एको य आश्रमानेताननुतिष्ठेद्यथाविधि\n",
    "12234014c": "अकामद्वेषसंयुक्तः स परत्र महीयते\n",
    "12234015a": "चतुष्पदी हि निःश्रेणी ब्रह्मण्येषा प्रतिष्ठिता\n",
    "12234015c": "एतामाश्रित्य निःश्रेणीं ब्रह्मलोके महीयते\n",
    "12234016a": "आयुषस्तु चतुर्भागं ब्रह्मचार्यनसूयकः\n",
    "12234016c": "गुरौ वा गुरुपुत्रे वा वसेद्धर्मार्थकोविदः\n",
    "12234017a": "कर्मातिरेकेण गुरोरध्येतव्यं बुभूषता\n",
    "12234017c": "दक्षिणो नापवादी स्यादाहूतो गुरुमाश्रयेत्\n",
    "12234018a": "जघन्यशायी पूर्वं स्यादुत्थायी गुरुवेश्मनि\n",
    "12234018c": "यच्च शिष्येण कर्तव्यं कार्यं दासेन वा पुनः\n",
    "12234019a": "कृतमित्येव तत्सर्वं कृत्वा तिष्ठेत पार्श्वतः\n",
    "12234019c": "किंकरः सर्वकारी च सर्वकर्मसु कोविदः\n",
    "12234020a": "शुचिर्दक्षो गुणोपेतो ब्रूयादिषुरिवात्वरः\n",
    "12234020c": "चक्षुषा गुरुमव्यग्रो निरीक्षेत जितेन्द्रियः\n",
    "12234021a": "नाभुक्तवति चाश्नीयादपीतवति नो पिबेत्\n",
    "12234021c": "न तिष्ठति तथासीत नासुप्ते प्रस्वपेत च\n",
    "12234022a": "उत्तानाभ्यां च पाणिभ्यां पादावस्य मृदु स्पृशेत्\n",
    "12234022c": "दक्षिणं दक्षिणेनैव सव्यं सव्येन पीडयेत्\n",
    "12234023a": "अभिवाद्य गुरुं ब्रूयादधीष्व भगवन्निति\n",
    "12234023c": "इदं करिष्ये भगवन्निदं चापि कृतं मया\n",
    "12234024a": "इति सर्वमनुज्ञाप्य निवेद्य गुरवे धनम्\n",
    "12234024c": "कुर्यात्कृत्वा च तत्सर्वमाख्येयं गुरवे पुनः\n",
    "12234025a": "यांस्तु गन्धान्रसान्वापि ब्रह्मचारी न सेवते\n",
    "12234025c": "सेवेत तान्समावृत्त इति धर्मेषु निश्चयः\n",
    "12234026a": "ये केचिद्विस्तरेणोक्ता नियमा ब्रह्मचारिणः\n",
    "12234026c": "तान्सर्वाननुगृह्णीयाद्भवेच्चानपगो गुरोः\n",
    "12234027a": "स एवं गुरवे प्रीतिमुपहृत्य यथाबलम्\n",
    "12234027c": "आश्रमेष्वाश्रमेष्वेवं शिष्यो वर्तेत कर्मणा\n",
    "12234028a": "वेदव्रतोपवासेन चतुर्थे चायुषो गते\n",
    "12234028c": "गुरवे दक्षिणां दत्त्वा समावर्तेद्यथाविधि\n",
    "12234029a": "धर्मलब्धैर्युतो दारैरग्नीनुत्पाद्य धर्मतः\n",
    "12234029c": "द्वितीयमायुषो भागं गृहमेधिव्रती भवेत्\n",
    "12235001": "व्यास उवाच\n",
    "12235001a": "द्वितीयमायुषो भागं गृहमेधी गृहे वसेत्\n",
    "12235001c": "धर्मलब्धैर्युतो दारैरग्नीनुत्पाद्य सुव्रतः\n",
    "12235002a": "गृहस्थवृत्तयश्चैव चतस्रः कविभिः स्मृताः\n",
    "12235002c": "कुसूलधान्यः प्रथमः कुम्भीधान्यस्त्वनन्तरम्\n",
    "12235003a": "अश्वस्तनोऽथ कापोतीमाश्रितो वृत्तिमाहरेत्\n",
    "12235003c": "तेषां परः परो ज्यायान्धर्मतो लोकजित्तमः\n",
    "12235004a": "षट्कर्मा वर्तयत्येकस्त्रिभिरन्यः प्रवर्तते\n",
    "12235004c": "द्वाभ्यामेकश्चतुर्थस्तु ब्रह्मसत्रे व्यवस्थितः\n",
    "12235004e": "गृहमेधिव्रतान्यत्र महान्तीह प्रचक्षते\n",
    "12235005a": "नात्मार्थं पाचयेदन्नं न वृथा घातयेत्पशून्\n",
    "12235005c": "प्राणी वा यदि वाप्राणी संस्कारं यजुषार्हति\n",
    "12235006a": "न दिवा प्रस्वपेज्जातु न पूर्वापररात्रयोः\n",
    "12235006c": "न भुञ्जीतान्तराकाले नानृतावाह्वयेत्स्त्रियम्\n",
    "12235007a": "नास्यानश्नन्वसेद्विप्रो गृहे कश्चिदपूजितः\n",
    "12235007c": "तथास्यातिथयः पूज्या हव्यकव्यवहाः सदा\n",
    "12235008a": "वेदविद्याव्रतस्नाताः श्रोत्रिया वेदपारगाः\n",
    "12235008c": "स्वधर्मजीविनो दान्ताः क्रियावन्तस्तपस्विनः\n",
    "12235008e": "तेषां हव्यं च कव्यं चाप्यर्हणार्थं विधीयते\n",
    "12235009a": "न खरैः संप्रयातस्य स्वधर्माज्ञानकस्य च\n",
    "12235009c": "अपविद्धाग्निहोत्रस्य गुरोर्वालीककारिणः\n",
    "12235010a": "संविभागोऽत्र भूतानां सर्वेषामेव शिष्यते\n",
    "12235010c": "तथैवापचमानेभ्यः प्रदेयं गृहमेधिना\n",
    "12235011a": "विघसाशी भवेन्नित्यं नित्यं चामृतभोजनः\n",
    "12235011c": "अमृतं यज्ञशेषं स्याद्भोजनं हविषा समम्\n",
    "12235011e": "भृत्यशेषं तु योऽश्नाति तमाहुर्विघसाशिनम्\n",
    "12235012a": "स्वदारनिरतो दान्तो ह्यनसूयुर्जितेन्द्रियः\n",
    "12235012c": "ऋत्विक्पुरोहिताचार्यैर्मातुलातिथिसंश्रितैः\n",
    "12235013a": "वृद्धबालातुरैर्वैद्यैर्ज्ञातिसंबन्धिबान्धवैः\n",
    "12235013c": "मातापितृभ्यां जामीभिर्भ्रात्रा पुत्रेण भार्यया\n",
    "12235014a": "दुहित्रा दासवर्गेण विवादं न समाचरेत्\n",
    "12235014c": "एतान्विमुच्य संवादान्सर्वपापैः प्रमुच्यते\n",
    "12235015a": "एतैर्जितैस्तु जयति सर्वाँल्लोकान्न संशयः\n",
    "12235015c": "आचार्यो ब्रह्मलोकेशः प्राजापत्ये पिता प्रभुः\n",
    "12235016a": "अतिथिस्त्विन्द्रलोकेशो देवलोकस्य चर्त्विजः\n",
    "12235016c": "जामयोऽप्सरसां लोके वैश्वदेवे तु ज्ञातयः\n",
    "12235017a": "संबन्धिबान्धवा दिक्षु पृथिव्यां मातृमातुलौ\n",
    "12235017c": "वृद्धबालातुरकृशास्त्वाकाशे प्रभविष्णवः\n",
    "12235018a": "भ्राता ज्येष्ठः समः पित्रा भार्या पुत्रः स्वका तनुः\n",
    "12235018c": "छाया स्वा दाशवर्गस्तु दुहिता कृपणं परम्\n",
    "12235019a": "तस्मादेतैरधिक्षिप्तः सहेन्नित्यमसंज्वरः\n",
    "12235019c": "गृहधर्मरतो विद्वान्धर्मनित्यो जितक्लमः\n",
    "12235020a": "न चार्थबद्धः कर्माणि धर्मं वा कंचिदाचरेत्\n",
    "12235020c": "गृहस्थवृत्तयस्तिस्रस्तासां निःश्रेयसं परम्\n",
    "12235021a": "परस्परं तथैवाहुश्चातुराश्रम्यमेव तत्\n",
    "12235021c": "ये चोक्ता नियमास्तेषां सर्वं कार्यं बुभूषता\n",
    "12235022a": "कुम्भीधान्यैरुञ्छशिलैः कापोतीं चास्थितैस्तथा\n",
    "12235022c": "यस्मिंश्चैते वसन्त्यर्हास्तद्राष्ट्रमभिवर्धते\n",
    "12235023a": "दश पूर्वान्दश परान्पुनाति च पितामहान्\n",
    "12235023c": "गृहस्थवृत्तयस्त्वेता वर्तयेद्यो गतव्यथः\n",
    "12235024a": "स चक्रचरलोकानां सदृशीं प्राप्नुयाद्गतिम्\n",
    "12235024c": "यतेन्द्रियाणामथ वा गतिरेषा विधीयते\n",
    "12235025a": "स्वर्गलोको गृहस्थानामुदारमनसां हितः\n",
    "12235025c": "स्वर्गो विमानसंयुक्तो वेददृष्टः सुपुष्पितः\n",
    "12235026a": "स्वर्गलोके गृहस्थानां प्रतिष्ठा नियतात्मनाम्\n",
    "12235026c": "ब्रह्मणा विहिता श्रेणिरेषा यस्मात्प्रमुच्यते\n",
    "12235026e": "द्वितीयं क्रमशः प्राप्य स्वर्गलोके महीयते\n",
    "12235027a": "अतः परं परममुदारमाश्रमं; तृतीयमाहुस्त्यजतां कलेवरम्\n",
    "12235027c": "वनौकसां गृहपतिनामनुत्तमं; शृणुष्वैतत्क्लिष्टशरीरकारिणाम्\n",
    "12236001": "भीष्म उवाच\n",
    "12236001a": "प्रोक्ता गृहस्थवृत्तिस्ते विहिता या मनीषिणाम्\n",
    "12236001c": "तदनन्तरमुक्तं यत्तन्निबोध युधिष्ठिर\n",
    "12236002a": "क्रमशस्त्ववधूयैनां तृतीयां वृत्तिमुत्तमाम्\n",
    "12236002c": "संयोगव्रतखिन्नानां वानप्रस्थाश्रमौकसाम्\n",
    "12236003a": "श्रूयतां पार्थ भद्रं ते सर्वलोकाश्रयात्मनाम्\n",
    "12236003c": "प्रेक्षापूर्वं प्रवृत्तानां पुण्यदेशनिवासिनाम्\n",
    "12236004": "व्यास उवाच\n",
    "12236004a": "गृहस्थस्तु यदा पश्येद्वलीपलितमात्मनः\n",
    "12236004c": "अपत्यस्यैव चापत्यं वनमेव तदाश्रयेत्\n",
    "12236005a": "तृतीयमायुषो भागं वानप्रस्थाश्रमे वसेत्\n",
    "12236005c": "तानेवाग्नीन्परिचरेद्यजमानो दिवौकसः\n",
    "12236006a": "नियतो नियताहारः षष्ठभक्तोऽप्रमादवान्\n",
    "12236006c": "तदग्निहोत्रं ता गावो यज्ञाङ्गानि च सर्वशः\n",
    "12236007a": "अकृष्टं वै व्रीहियवं नीवारं विघसानि च\n",
    "12236007c": "हवींषि संप्रयच्छेत मखेष्वत्रापि पञ्चसु\n",
    "12236008a": "वानप्रस्थाश्रमेऽप्येताश्चतस्रो वृत्तयः स्मृताः\n",
    "12236008c": "सद्यःप्रक्षालकाः केचित्केचिन्मासिकसंचयाः\n",
    "12236009a": "वार्षिकं संचयं केचित्केचिद्द्वादशवार्षिकम्\n",
    "12236009c": "कुर्वन्त्यतिथिपूजार्थं यज्ञतन्त्रार्थसिद्धये\n",
    "12236010a": "अभ्रावकाशा वर्षासु हेमन्ते जलसंश्रयाः\n",
    "12236010c": "ग्रीष्मे च पञ्चतपसः शश्वच्च मितभोजनाः\n",
    "12236011a": "भूमौ विपरिवर्तन्ते तिष्ठेद्वा प्रपदैरपि\n",
    "12236011c": "स्थानासनैर्वर्तयन्ति सवनेष्वभिषिञ्चते\n",
    "12236012a": "दन्तोलूखलिनः केचिदश्मकुट्टास्तथापरे\n",
    "12236012c": "शुक्लपक्षे पिबन्त्येके यवागूं क्वथितां सकृत्\n",
    "12236013a": "कृष्णपक्षे पिबन्त्येके भुञ्जते च यथाक्रमम्\n",
    "12236013c": "मूलैरेके फलैरेके पुष्पैरेके दृढव्रताः\n",
    "12236014a": "वर्तयन्ति यथान्यायं वैखानसमतं श्रिताः\n",
    "12236014c": "एताश्चान्याश्च विविधा दीक्षास्तेषां मनीषिणाम्\n",
    "12236015a": "चतुर्थश्चौपनिषदो धर्मः साधारणः स्मृतः\n",
    "12236015c": "वानप्रस्थो गृहस्थश्च ततोऽन्यः संप्रवर्तते\n",
    "12236016a": "अस्मिन्नेव युगे तात विप्रैः सर्वार्थदर्शिभिः\n",
    "12236016c": "अगस्त्यः सप्त ऋषयो मधुच्छन्दोऽघमर्षणः\n",
    "12236017a": "सांकृतिः सुदिवा तण्डिर्यवान्नोऽथ कृतश्रमः\n",
    "12236017c": "अहोवीर्यस्तथा काव्यस्ताण्ड्यो मेधातिथिर्बुधः\n",
    "12236018a": "शलो वाकश्च निर्वाकः शून्यपालः कृतश्रमः\n",
    "12236018c": "एवंधर्मसु विद्वांसस्ततः स्वर्गमुपागमन्\n",
    "12236019a": "तात प्रत्यक्षधर्माणस्तथा यायावरा गणाः\n",
    "12236019c": "ऋषीणामुग्रतपसां धर्मनैपुणदर्शिनाम्\n",
    "12236020a": "अवाच्यापरिमेयाश्च ब्राह्मणा वनमाश्रिताः\n",
    "12236020c": "वैखानसा वालखिल्याः सिकताश्च तथापरे\n",
    "12236021a": "कर्मभिस्ते निरानन्दा धर्मनित्या जितेन्द्रियाः\n",
    "12236021c": "गताः प्रत्यक्षधर्माणस्ते सर्वे वनमाश्रिताः\n",
    "12236021e": "अनक्षत्रा अनाधृष्या दृश्यन्ते ज्योतिषां गणाः\n",
    "12236022a": "जरया च परिद्यूनो व्याधिना च प्रपीडितः\n",
    "12236022c": "चतुर्थे चायुषः शेषे वानप्रस्थाश्रमं त्यजेत्\n",
    "12236022e": "सद्यस्कारां निरूप्येष्टिं सर्ववेदसदक्षिणाम्\n",
    "12236023a": "आत्मयाजी सोऽऽत्मरतिरात्मक्रीडात्मसंश्रयः\n",
    "12236023c": "आत्मन्यग्नीन्समारोप्य त्यक्त्वा सर्वपरिग्रहान्\n",
    "12236024a": "सद्यस्क्रांश्च यजेद्यज्ञानिष्टीश्चैवेह सर्वदा\n",
    "12236024c": "सदैव याजिनां यज्ञादात्मनीज्या निवर्तते\n",
    "12236025a": "त्रींश्चैवाग्नीन्यजेत्सम्यगात्मन्येवात्ममोक्षणात्\n",
    "12236025c": "प्राणेभ्यो यजुषा पञ्च षट्प्राश्नीयादकुत्सयन्\n",
    "12236026a": "केशलोमनखान्वाप्य वानप्रस्थो मुनिस्ततः\n",
    "12236026c": "आश्रमादाश्रमं सद्यः पूतो गच्छति कर्मभिः\n",
    "12236027a": "अभयं सर्वभूतेभ्यो यो दत्त्वा प्रव्रजेद्द्विजः\n",
    "12236027c": "लोकास्तेजोमयास्तस्य प्रेत्य चानन्त्यमश्नुते\n",
    "12236028a": "सुशीलवृत्तो व्यपनीतकल्मषो; न चेह नामुत्र च कर्तुमीहते\n",
    "12236028c": "अरोषमोहो गतसंधिविग्रहो; भवेदुदासीनवदात्मविन्नरः\n",
    "12236029a": "यमेषु चैवात्मगतेषु न व्यथे;त्स्वशास्त्रसूत्राहुतिमन्त्रविक्रमः\n",
    "12236029c": "भवेद्यथेष्टा गतिरात्मयाजिनो; न संशयो धर्मपरे जितेन्द्रिये\n",
    "12236030a": "ततः परं श्रेष्ठमतीव सद्गुणै;रधिष्ठितं त्रीनधिवृत्तमुत्तमम्\n",
    "12236030c": "चतुर्थमुक्तं परमाश्रमं शृणु; प्रकीर्त्यमानं परमं परायणम्\n",
    "12237001": "शुक उवाच\n",
    "12237001a": "वर्तमानस्तथैवात्र वानप्रस्थाश्रमे यथा\n",
    "12237001c": "योक्तव्योऽऽत्मा यथा शक्त्या परं वै काङ्क्षता पदम्\n",
    "12237002": "व्यास उवाच\n",
    "12237002a": "प्राप्य संस्कारमेताभ्यामाश्रमाभ्यां ततः परम्\n",
    "12237002c": "यत्कार्यं परमार्थार्थं तदिहैकमनाः शृणु\n",
    "12237003a": "कषायं पाचयित्वा तु श्रेणिस्थानेषु च त्रिषु\n",
    "12237003c": "प्रव्रजेच्च परं स्थानं परिव्रज्यामनुत्तमाम्\n",
    "12237004a": "तद्भवानेवमभ्यस्य वर्ततां श्रूयतां तथा\n",
    "12237004c": "एक एव चरेन्नित्यं सिद्ध्यर्थमसहायवान्\n",
    "12237005a": "एकश्चरति यः पश्यन्न जहाति न हीयते\n",
    "12237005c": "अनग्निरनिकेतः स्याद्ग्राममन्नार्थमाश्रयेत्\n",
    "12237006a": "अश्वस्तनविधानः स्यान्मुनिर्भावसमन्वितः\n",
    "12237006c": "लघ्वाशी नियताहारः सकृदन्ननिषेविता\n",
    "12237007a": "कपालं वृक्षमूलानि कुचेलमसहायता\n",
    "12237007c": "उपेक्षा सर्वभूतानामेतावद्भिक्षुलक्षणम्\n",
    "12237008a": "यस्मिन्वाचः प्रविशन्ति कूपे प्राप्ताः शिला इव\n",
    "12237008c": "न वक्तारं पुनर्यान्ति स कैवल्याश्रमे वसेत्\n",
    "12237009a": "नैव पश्येन्न शृणुयादवाच्यं जातु कस्यचित्\n",
    "12237009c": "ब्राह्मणानां विशेषेण नैव ब्रूयात्कथंचन\n",
    "12237010a": "यद्ब्राह्मणस्य कुशलं तदेव सततं वदेत्\n",
    "12237010c": "तूष्णीमासीत निन्दायां कुर्वन्भेषजमात्मनः\n",
    "12237011a": "येन पूर्णमिवाकाशं भवत्येकेन सर्वदा\n",
    "12237011c": "शून्यं येन जनाकीर्णं तं देवा ब्राह्मणं विदुः\n",
    "12237012a": "येन केनचिदाच्छन्नो येन केनचिदाशितः\n",
    "12237012c": "यत्रक्वचनशायी च तं देवा ब्राह्मणं विदुः\n",
    "12237013a": "अहेरिव गणाद्भीतः सौहित्यान्नरकादिव\n",
    "12237013c": "कुणपादिव च स्त्रीभ्यस्तं देवा ब्राह्मणं विदुः\n",
    "12237014a": "न क्रुध्येन्न प्रहृष्येच्च मानितोऽमानितश्च यः\n",
    "12237014c": "सर्वभूतेष्वभयदस्तं देवा ब्राह्मणं विदुः\n",
    "12237015a": "नाभिनन्देत मरणं नाभिनन्देत जीवितम्\n",
    "12237015c": "कालमेव प्रतीक्षेत निदेशं भृतको यथा\n",
    "12237016a": "अनभ्याहतचित्तः स्यादनभ्याहतवाक्तथा\n",
    "12237016c": "निर्मुक्तः सर्वपापेभ्यो निरमित्रस्य किं भयम्\n",
    "12237017a": "अभयं सर्वभूतेभ्यो भूतानामभयं यतः\n",
    "12237017c": "तस्य देहाद्विमुक्तस्य भयं नास्ति कुतश्चन\n",
    "12237018a": "यथा नागपदेऽन्यानि पदानि पदगामिनाम्\n",
    "12237018c": "सर्वाण्येवापिधीयन्ते पदजातानि कौञ्जरे\n",
    "12237019a": "एवं सर्वमहिंसायां धर्मार्थमपिधीयते\n",
    "12237019c": "अमृतः स नित्यं वसति योऽहिंसां प्रतिपद्यते\n",
    "12237020a": "अहिंसकः समः सत्यो धृतिमान्नियतेन्द्रियः\n",
    "12237020c": "शरण्यः सर्वभूतानां गतिमाप्नोत्यनुत्तमाम्\n",
    "12237021a": "एवं प्रज्ञानतृप्तस्य निर्भयस्य मनीषिणः\n",
    "12237021c": "न मृत्युरतिगो भावः स मृत्युमधिगच्छति\n",
    "12237022a": "विमुक्तं सर्वसङ्गेभ्यो मुनिमाकाशवत्स्थितम्\n",
    "12237022c": "अस्वमेकचरं शान्तं तं देवा ब्राह्मणं विदुः\n",
    "12237023a": "जीवितं यस्य धर्मार्थं धर्मोऽरत्यर्थमेव च\n",
    "12237023c": "अहोरात्राश्च पुण्यार्थं तं देवा ब्राह्मणं विदुः\n",
    "12237024a": "निराशिषमनारम्भं निर्नमस्कारमस्तुतिम्\n",
    "12237024c": "अक्षीणं क्षीणकर्माणं तं देवा ब्राह्मणं विदुः\n",
    "12237025a": "सर्वाणि भूतानि सुखे रमन्ते; सर्वाणि दुःखस्य भृशं त्रसन्ति\n",
    "12237025c": "तेषां भयोत्पादनजातखेदः; कुर्यान्न कर्माणि हि श्रद्दधानः\n",
    "12237026a": "दानं हि भूताभयदक्षिणायाः; सर्वाणि दानान्यधितिष्ठतीह\n",
    "12237026c": "तीक्ष्णां तनुं यः प्रथमं जहाति; सोऽनन्तमाप्नोत्यभयं प्रजाभ्यः\n",
    "12237027a": "उत्तान आस्येन हविर्जुहोति; लोकस्य नाभिर्जगतः प्रतिष्ठा\n",
    "12237027c": "तस्याङ्गमङ्गानि कृताकृतं च; वैश्वानरः सर्वमेव प्रपेदे\n",
    "12237028a": "प्रादेशमात्रे हृदि निश्रितं य;त्तस्मिन्प्राणानात्मयाजी जुहोति\n",
    "12237028c": "तस्याग्निहोत्रं हुतमात्मसंस्थं; सर्वेषु लोकेषु सदैवतेषु\n",
    "12237029a": "दैवं त्रिधातुं त्रिवृतं सुपर्णं; ये विद्युरग्र्यं परमार्थतां च\n",
    "12237029c": "ते सर्वलोकेषु महीयमाना; देवाः समर्थाः सुकृतं व्रजन्ति\n",
    "12237030a": "वेदांश्च वेद्यं च विधिं च कृत्स्न;मथो निरुक्तं परमार्थतां च\n",
    "12237030c": "सर्वं शरीरात्मनि यः प्रवेद; तस्मै स्म देवाः स्पृहयन्ति नित्यम्\n",
    "12237031a": "भूमावसक्तं दिवि चाप्रमेयं; हिरण्मयं योऽण्डजमण्डमध्ये\n",
    "12237031c": "पतत्रिणं पक्षिणमन्तरिक्षे; यो वेद भोग्यात्मनि दीप्तरश्मिः\n",
    "12237032a": "आवर्तमानमजरं विवर्तनं; षण्णेमिकं द्वादशारं सुपर्व\n",
    "12237032c": "यस्येदमास्ये परियाति विश्वं; तत्कालचक्रं निहितं गुहायाम्\n",
    "12237033a": "यः संप्रसादं जगतः शरीरं; सर्वान्स लोकानधिगच्छतीह\n",
    "12237033c": "तस्मिन्हुतं तर्पयतीह देवां;स्ते वै तृप्तास्तर्पयन्त्यास्यमस्य\n",
    "12237034a": "तेजोमयो नित्यतनुः पुराणो; लोकाननन्तानभयानुपैति\n",
    "12237034c": "भूतानि यस्मान्न त्रसन्ते कदाचि;त्स भूतेभ्यो न त्रसते कदाचित्\n",
    "12237035a": "अगर्हणीयो न च गर्हतेऽन्या;न्स वै विप्रः परमात्मानमीक्षेत्\n",
    "12237035c": "विनीतमोहो व्यपनीतकल्मषो; न चेह नामुत्र च योऽर्थमृच्छति\n",
    "12237036a": "अरोषमोहः समलोष्टकाञ्चनः; प्रहीणशोको गतसंधिविग्रहः\n",
    "12237036c": "अपेतनिन्दास्तुतिरप्रियाप्रिय;श्चरन्नुदासीनवदेष भिक्षुकः\n",
    "12238001": "व्यास उवाच\n",
    "12238001a": "प्रकृतेस्तु विकारा ये क्षेत्रज्ञस्तैः परिश्रितः\n",
    "12238001c": "ते चैनं न प्रजानन्ति स तु जानाति तानपि\n",
    "12238002a": "तैश्चैष कुरुते कार्यं मनःषष्ठैरिहेन्द्रियैः\n",
    "12238002c": "सुदान्तैरिव संयन्ता दृढैः परमवाजिभिः\n",
    "12238003a": "इन्द्रियेभ्यः परा ह्यर्था अर्थेभ्यः परमं मनः\n",
    "12238003c": "मनसस्तु परा बुद्धिर्बुद्धेरात्मा महान्परः\n",
    "12238004a": "महतः परमव्यक्तमव्यक्तात्परतोऽमृतम्\n",
    "12238004c": "अमृतान्न परं किंचित्सा काष्ठा सा परा गतिः\n",
    "12238005a": "एवं सर्वेषु भूतेषु गूढोऽऽत्मा न प्रकाशते\n",
    "12238005c": "दृश्यते त्वग्र्यया बुद्ध्या सूक्ष्मया तत्त्वदर्शिभिः\n",
    "12238006a": "अन्तरात्मनि संलीय मनःषष्ठानि मेधया\n",
    "12238006c": "इन्द्रियाणीन्द्रियार्थांश्च बहु चिन्त्यमचिन्तयन्\n",
    "12238007a": "ध्यानोपरमणं कृत्वा विद्यासंपादितं मनः\n",
    "12238007c": "अनीश्वरः प्रशान्तात्मा ततोऽर्छत्यमृतं पदम्\n",
    "12238008a": "इन्द्रियाणां तु सर्वेषां वश्यात्मा चलितस्मृतिः\n",
    "12238008c": "आत्मनः संप्रदानेन मर्त्यो मृत्युमुपाश्नुते\n",
    "12238009a": "हित्वा तु सर्वसंकल्पान्सत्त्वे चित्तं निवेशयेत्\n",
    "12238009c": "सत्त्वे चित्तं समावेश्य ततः कालंजरो भवेत्\n",
    "12238010a": "चित्तप्रसादेन यतिर्जहाति हि शुभाशुभम्\n",
    "12238010c": "प्रसन्नात्मात्मनि स्थित्वा सुखमानन्त्यमश्नुते\n",
    "12238011a": "लक्षणं तु प्रसादस्य यथा तृप्तः सुखं स्वपेत्\n",
    "12238011c": "निवाते वा यथा दीपो दीप्यमानो न कम्पते\n",
    "12238012a": "एवं पूर्वापरे रात्रे युञ्जन्नात्मानमात्मना\n",
    "12238012c": "सत्त्वाहारविशुद्धात्मा पश्यत्यात्मानमात्मनि\n",
    "12238013a": "रहस्यं सर्ववेदानामनैतिह्यमनागमम्\n",
    "12238013c": "आत्मप्रत्ययिकं शास्त्रमिदं पुत्रानुशासनम्\n",
    "12238014a": "धर्माख्यानेषु सर्वेषु सत्याख्यानेषु यद्वसु\n",
    "12238014c": "दशेदमृक्सहस्राणि निर्मथ्यामृतमुद्धृतम्\n",
    "12238015a": "नवनीतं यथा दध्नः काष्ठादग्निर्यथैव च\n",
    "12238015c": "तथैव विदुषां ज्ञानं पुत्रहेतोः समुद्धृतम्\n",
    "12238015e": "स्नातकानामिदं शास्त्रं वाच्यं पुत्रानुशासनम्\n",
    "12238016a": "तदिदं नाप्रशान्ताय नादान्तायातपस्विने\n",
    "12238016c": "नावेदविदुषे वाच्यं तथा नानुगताय च\n",
    "12238017a": "नासूयकायानृजवे न चानिर्दिष्टकारिणे\n",
    "12238017c": "न तर्कशास्त्रदग्धाय तथैव पिशुनाय च\n",
    "12238018a": "श्लाघते श्लाघनीयाय प्रशान्ताय तपस्विने\n",
    "12238018c": "इदं प्रियाय पुत्राय शिष्यायानुगताय च\n",
    "12238018e": "रहस्यधर्मं वक्तव्यं नान्यस्मै तु कथंचन\n",
    "12238019a": "यद्यप्यस्य महीं दद्याद्रत्नपूर्णामिमां नरः\n",
    "12238019c": "इदमेव ततः श्रेय इति मन्येत तत्त्ववित्\n",
    "12238020a": "अतो गुह्यतरार्थं तदध्यात्ममतिमानुषम्\n",
    "12238020c": "यत्तन्महर्षिभिर्दृष्टं वेदान्तेषु च गीयते\n",
    "12238020e": "तत्तेऽहं संप्रवक्ष्यामि यन्मां त्वं परिपृच्छसि\n",
    "12239001": "शुक उवाच\n",
    "12239001a": "अध्यात्मं विस्तरेणेह पुनरेव वदस्व मे\n",
    "12239001c": "यदध्यात्मं यथा चेदं भगवन्नृषिसत्तम\n",
    "12239002": "व्यास उवाच\n",
    "12239002a": "अध्यात्मं यदिदं तात पुरुषस्येह विद्यते\n",
    "12239002c": "तत्तेऽहं संप्रवक्ष्यामि तस्य व्याख्यामिमां शृणु\n",
    "12239003a": "भूमिरापस्तथा ज्योतिर्वायुराकाशमेव च\n",
    "12239003c": "महाभूतानि भूतानां सागरस्योर्मयो यथा\n",
    "12239004a": "प्रसार्येह यथाङ्गानि कूर्मः संहरते पुनः\n",
    "12239004c": "तद्वन्महान्ति भूतानि यवीयःसु विकुर्वते\n",
    "12239005a": "इति तन्मयमेवेदं सर्वं स्थावरजङ्गमम्\n",
    "12239005c": "सर्गे च प्रलये चैव तस्मान्निर्दिश्यते तथा\n",
    "12239006a": "महाभूतानि पञ्चैव सर्वभूतेषु भूतकृत्\n",
    "12239006c": "अकरोत्तात वैषम्यं यस्मिन्यदनुपश्यति\n",
    "12239007": "शुक उवाच\n",
    "12239007a": "अकरोद्यच्छरीरेषु कथं तदुपलक्षयेत्\n",
    "12239007c": "इन्द्रियाणि गुणाः केचित्कथं तानुपलक्षयेत्\n",
    "12239008": "व्यास उवाच\n",
    "12239008a": "एतत्ते वर्तयिष्यामि यथावदिह दर्शनम्\n",
    "12239008c": "शृणु तत्त्वमिहैकाग्रो यथातत्त्वं यथा च तत्\n",
    "12239009a": "शब्दः श्रोत्रं तथा खानि त्रयमाकाशसंभवम्\n",
    "12239009c": "प्राणश्चेष्टा तथा स्पर्श एते वायुगुणास्त्रयः\n",
    "12239010a": "रूपं चक्षुर्विपाकश्च त्रिधा ज्योतिर्विधीयते\n",
    "12239010c": "रसोऽथ रसनं स्नेहो गुणास्त्वेते त्रयोऽम्भसाम्\n",
    "12239011a": "घ्रेयं घ्राणं शरीरं च भूमेरेते गुणास्त्रयः\n",
    "12239011c": "एतावानिन्द्रियग्रामो व्याख्यातः पाञ्चभौतिकः\n",
    "12239012a": "वायोः स्पर्शो रसोऽद्भ्यश्च ज्योतिषो रूपमुच्यते\n",
    "12239012c": "आकाशप्रभवः शब्दो गन्धो भूमिगुणः स्मृतः\n",
    "12239013a": "मनो बुद्धिश्च भावश्च त्रय एतेऽऽत्मयोनिजाः\n",
    "12239013c": "न गुणानतिवर्तन्ते गुणेभ्यः परमा मताः\n",
    "12239014a": "इन्द्रियाणि नरे पञ्च षष्ठं तु मन उच्यते\n",
    "12239014c": "सप्तमीं बुद्धिमेवाहुः क्षेत्रज्ञं पुनरष्टमम्\n",
    "12239015a": "चक्षुरालोचनायैव संशयं कुरुते मनः\n",
    "12239015c": "बुद्धिरध्यवसानाय साक्षी क्षेत्रज्ञ उच्यते\n",
    "12239016a": "रजस्तमश्च सत्त्वं च त्रय एते स्वयोनिजाः\n",
    "12239016c": "समाः सर्वेषु भूतेषु तद्गुणेषूपलक्षयेत्\n",
    "12239017a": "यथा कूर्म इहाङ्गानि प्रसार्य विनियच्छति\n",
    "12239017c": "एवमेवेन्द्रियग्रामं बुद्धिः सृष्ट्वा नियच्छति\n",
    "12239018a": "यदूर्ध्वं पादतलयोरवाङ्मूर्ध्नश्च पश्यति\n",
    "12239018c": "एतस्मिन्नेव कृत्ये वै वर्तते बुद्धिरुत्तमा\n",
    "12239019a": "गुणान्नेनीयते बुद्धिर्बुद्धिरेवेन्द्रियाण्यपि\n",
    "12239019c": "मनःषष्ठानि सर्वाणि बुद्ध्यभावे कुतो गुणाः\n",
    "12239020a": "तत्र यत्प्रीतिसंयुक्तं किंचिदात्मनि लक्षयेत्\n",
    "12239020c": "प्रशान्तमिव संशुद्धं सत्त्वं तदुपधारयेत्\n",
    "12239021a": "यत्तु संतापसंयुक्तं काये मनसि वा भवेत्\n",
    "12239021c": "रजः प्रवर्तकं तत्स्यात्सततं हारि देहिनाम्\n",
    "12239022a": "यत्तु संमोहसंयुक्तमव्यक्तविषयं भवेत्\n",
    "12239022c": "अप्रतर्क्यमविज्ञेयं तमस्तदुपधार्यताम्\n",
    "12239023a": "प्रहर्षः प्रीतिरानन्दः साम्यं स्वस्थात्मचित्तता\n",
    "12239023c": "अकस्माद्यदि वा कस्माद्वर्तते सात्त्विको गुणः\n",
    "12239024a": "अभिमानो मृषावादो लोभो मोहस्तथाक्षमा\n",
    "12239024c": "लिङ्गानि रजसस्तानि वर्तन्ते हेत्वहेतुतः\n",
    "12239025a": "तथा मोहः प्रमादश्च तन्द्री निद्राप्रबोधिता\n",
    "12239025c": "कथंचिदभिवर्तन्ते विज्ञेयास्तामसा गुणाः\n",
    "12240001": "व्यास उवाच\n",
    "12240001a": "मनः प्रसृजते भावं बुद्धिरध्यवसायिनी\n",
    "12240001c": "हृदयं प्रियाप्रिये वेद त्रिविधा कर्मचोदना\n",
    "12240002a": "इन्द्रियेभ्यः परा ह्यर्था अर्थेभ्यः परमं मनः\n",
    "12240002c": "मनसस्तु परा बुद्धिर्बुद्धेरात्मा परो मतः\n",
    "12240003a": "बुद्धिरात्मा मनुष्यस्य बुद्धिरेवात्मनोऽऽत्मिका\n",
    "12240003c": "यदा विकुरुते भावं तदा भवति सा मनः\n",
    "12240004a": "इन्द्रियाणां पृथग्भावाद्बुद्धिर्विक्रियते ह्यणु\n",
    "12240004c": "शृण्वती भवति श्रोत्रं स्पृशती स्पर्श उच्यते\n",
    "12240005a": "पश्यन्ती भवते दृष्टी रसती रसनं भवेत्\n",
    "12240005c": "जिघ्रती भवति घ्राणं बुद्धिर्विक्रियते पृथक्\n",
    "12240006a": "इन्द्रियाणीति तान्याहुस्तेष्वदृश्याधितिष्ठति\n",
    "12240006c": "तिष्ठती पुरुषे बुद्धिस्त्रिषु भावेषु वर्तते\n",
    "12240007a": "कदाचिल्लभते प्रीतिं कदाचिदपि शोचते\n",
    "12240007c": "न सुखेन न दुःखेन कदाचिदिह युज्यते\n",
    "12240008a": "सेयं भावात्मिका भावांस्त्रीनेतानतिवर्तते\n",
    "12240008c": "सरितां सागरो भर्ता महावेलामिवोर्मिमान्\n",
    "12240009a": "यदा प्रार्थयते किंचित्तदा भवति सा मनः\n",
    "12240009c": "अधिष्ठानानि वै बुद्ध्या पृथगेतानि संस्मरेत्\n",
    "12240009e": "इन्द्रियाण्येव मेध्यानि विजेतव्यानि कृत्स्नशः\n",
    "12240010a": "सर्वाण्येवानुपूर्व्येण यद्यन्नानुविधीयते\n",
    "12240010c": "अविभागगता बुद्धिर्भावे मनसि वर्तते\n",
    "12240010e": "प्रवर्तमानं तु रजः सत्त्वमप्यनुवर्तते\n",
    "12240011a": "ये चैव भावा वर्तन्ते सर्व एष्वेव ते त्रिषु\n",
    "12240011c": "अन्वर्थाः संप्रवर्तन्ते रथनेमिमरा इव\n",
    "12240012a": "प्रदीपार्थं नरः कुर्यादिन्द्रियैर्बुद्धिसत्तमैः\n",
    "12240012c": "निश्चरद्भिर्यथायोगमुदासीनैर्यदृच्छया\n",
    "12240013a": "एवंस्वभावमेवेदमिति विद्वान्न मुह्यति\n",
    "12240013c": "अशोचन्नप्रहृष्यंश्च नित्यं विगतमत्सरः\n",
    "12240014a": "न ह्यात्मा शक्यते द्रष्टुमिन्द्रियैः कामगोचरैः\n",
    "12240014c": "प्रवर्तमानैरनये दुर्धरैरकृतात्मभिः\n",
    "12240015a": "तेषां तु मनसा रश्मीन्यदा सम्यङ्नियच्छति\n",
    "12240015c": "तदा प्रकाशते ह्यात्मा घटे दीप इव ज्वलन्\n",
    "12240015e": "सर्वेषामेव भूतानां तमस्यपगते यथा\n",
    "12240016a": "यथा वारिचरः पक्षी न लिप्यति जले चरन्\n",
    "12240016c": "एवमेव कृतप्रज्ञो न दोषैर्विषयांश्चरन्\n",
    "12240016e": "असज्जमानः सर्वेषु न कथंचन लिप्यते\n",
    "12240017a": "त्यक्त्वा पूर्वकृतं कर्म रतिर्यस्य सदात्मनि\n",
    "12240017c": "सर्वभूतात्मभूतस्य गुणमार्गेष्वसज्जतः\n",
    "12240018a": "सत्त्वमात्मा प्रसवति गुणान्वापि कदा च न\n",
    "12240018c": "न गुणा विदुरात्मानं गुणान्वेद स सर्वदा\n",
    "12240019a": "परिद्रष्टा गुणानां स स्रष्टा चैव यथातथम्\n",
    "12240019c": "सत्त्वक्षेत्रज्ञयोरेतदन्तरं विद्धि सूक्ष्मयोः\n",
    "12240020a": "सृजते तु गुणानेक एको न सृजते गुणान्\n",
    "12240020c": "पृथग्भूतौ प्रकृत्या तौ संप्रयुक्तौ च सर्वदा\n",
    "12240021a": "यथा मत्स्योऽद्भिरन्यः सन्संप्रयुक्तौ तथैव तौ\n",
    "12240021c": "मशकोदुम्बरौ चापि संप्रयुक्तौ यथा सह\n",
    "12240022a": "इषीका वा यथा मुञ्जे पृथक्च सह चैव च\n",
    "12240022c": "तथैव सहितावेतावन्योन्यस्मिन्प्रतिष्ठितौ\n",
    "12241001": "व्यास उवाच\n",
    "12241001a": "सृजते तु गुणान्सत्त्वं क्षेत्रज्ञस्त्वनुतिष्ठति\n",
    "12241001c": "गुणान्विक्रियतः सर्वानुदासीनवदीश्वरः\n",
    "12241002a": "स्वभावयुक्तं तत्सर्वं यदिमान्सृजते गुणान्\n",
    "12241002c": "ऊर्णनाभिर्यथा सूत्रं सृजते तन्तुवद्गुणान्\n",
    "12241003a": "प्रध्वस्ता न निवर्तन्ते प्रवृत्तिर्नोपलभ्यते\n",
    "12241003c": "एवमेके व्यवस्यन्ति निवृत्तिरिति चापरे\n",
    "12241004a": "उभयं संप्रधार्यैतदध्यवस्येद्यथामति\n",
    "12241004c": "अनेनैव विधानेन भवेद्गर्भशयो महान्\n",
    "12241005a": "अनादिनिधनं नित्यमासाद्य विचरेन्नरः\n",
    "12241005c": "अक्रुध्यन्नप्रहृष्यंश्च नित्यं विगतमत्सरः\n",
    "12241006a": "इत्येवं हृदयग्रन्थिं बुद्धिचिन्तामयं दृढम्\n",
    "12241006c": "अतीत्य सुखमासीत अशोचंश्छिन्नसंशयः\n",
    "12241007a": "तप्येयुः प्रच्युताः पृथ्व्या यथा पूर्णां नदीं नराः\n",
    "12241007c": "अवगाढा ह्यविद्वांसो विद्धि लोकमिमं तथा\n",
    "12241008a": "न तु ताम्यति वै विद्वान्स्थले चरति तत्त्ववित्\n",
    "12241008c": "एवं यो विन्दतेऽऽत्मानं केवलं ज्ञानमात्मनः\n",
    "12241009a": "एवं बुद्ध्वा नरः सर्वां भूतानामागतिं गतिम्\n",
    "12241009c": "समवेक्ष्य शनैः सम्यग्लभते शममुत्तमम्\n",
    "12241010a": "एतद्वै जन्मसामर्थ्यं ब्राह्मणस्य विशेषतः\n",
    "12241010c": "आत्मज्ञानं शमश्चैव पर्याप्तं तत्परायणम्\n",
    "12241011a": "एतद्बुद्ध्वा भवेद्बुद्धः किमन्यद्बुद्धलक्षणम्\n",
    "12241011c": "विज्ञायैतद्विमुच्यन्ते कृतकृत्या मनीषिणः\n",
    "12241012a": "न भवति विदुषां महद्भयं; यदविदुषां सुमहद्भयं भवेत्\n",
    "12241012c": "न हि गतिरधिकास्ति कस्यचि;द्भवति हि या विदुषः सनातनी\n",
    "12241013a": "लोकमातुरमसूयते जन;स्तत्तदेव च निरीक्ष्य शोचते\n",
    "12241013c": "तत्र पश्य कुशलानशोचतो; ये विदुस्तदुभयं कृताकृतम्\n",
    "12241014a": "यत्करोत्यनभिसंधिपूर्वकं; तच्च निर्णुदति यत्पुरा कृतम्\n",
    "12241014c": "न प्रियं तदुभयं न चाप्रियं; तस्य तज्जनयतीह कुर्वतः\n",
    "12242001": "शुक उवाच\n",
    "12242001a": "यस्माद्धर्मात्परो धर्मो विद्यते नेह कश्चन\n",
    "12242001c": "यो विशिष्टश्च धर्मेभ्यस्तं भवान्प्रब्रवीतु मे\n",
    "12242002": "व्यास उवाच\n",
    "12242002a": "धर्मं ते संप्रवक्ष्यामि पुराणमृषिसंस्तुतम्\n",
    "12242002c": "विशिष्टं सर्वधर्मेभ्यस्तमिहैकमनाः शृणु\n",
    "12242003a": "इन्द्रियाणि प्रमाथीनि बुद्ध्या संयम्य यत्नतः\n",
    "12242003c": "सर्वतो निष्पतिष्णूनि पिता बालानिवात्मजान्\n",
    "12242004a": "मनसश्चेन्द्रियाणां च ह्यैकाग्र्यं परमं तपः\n",
    "12242004c": "तज्ज्यायः सर्वधर्मेभ्यः स धर्मः पर उच्यते\n",
    "12242005a": "तानि सर्वाणि संधाय मनःषष्ठानि मेधया\n",
    "12242005c": "आत्मतृप्त इवासीत बहु चिन्त्यमचिन्तयन्\n",
    "12242006a": "गोचरेभ्यो निवृत्तानि यदा स्थास्यन्ति वेश्मनि\n",
    "12242006c": "तदा त्वमात्मनात्मानं परं द्रक्ष्यसि शाश्वतम्\n",
    "12242007a": "सर्वात्मानं महात्मानं विधूममिव पावकम्\n",
    "12242007c": "तं पश्यन्ति महात्मानो ब्राह्मणा ये मनीषिणः\n",
    "12242008a": "यथा पुष्पफलोपेतो बहुशाखो महाद्रुमः\n",
    "12242008c": "आत्मनो नाभिजानीते क्व मे पुष्पं क्व मे फलम्\n",
    "12242009a": "एवमात्मा न जानीते क्व गमिष्ये कुतो न्वहम्\n",
    "12242009c": "अन्यो ह्यत्रान्तरात्मास्ति यः सर्वमनुपश्यति\n",
    "12242010a": "ज्ञानदीपेन दीप्तेन पश्यत्यात्मानमात्मना\n",
    "12242010c": "दृष्ट्वा त्वमात्मनात्मानं निरात्मा भव सर्ववित्\n",
    "12242011a": "विमुक्तः सर्वपापेभ्यो मुक्तत्वच इवोरगः\n",
    "12242011c": "परां बुद्धिमवाप्येह विपाप्मा विगतज्वरः\n",
    "12242012a": "सर्वतःस्रोतसं घोरां नदीं लोकप्रवाहिनीम्\n",
    "12242012c": "पञ्चेन्द्रियग्राहवतीं मनःसंकल्परोधसम्\n",
    "12242013a": "लोभमोहतृणच्छन्नां कामक्रोधसरीसृपाम्\n",
    "12242013c": "सत्यतीर्थानृतक्षोभां क्रोधपङ्कां सरिद्वराम्\n",
    "12242014a": "अव्यक्तप्रभवां शीघ्रां दुस्तरामकृतात्मभिः\n",
    "12242014c": "प्रतरस्व नदीं बुद्ध्या कामग्राहसमाकुलाम्\n",
    "12242015a": "संसारसागरगमां योनिपातालदुस्तराम्\n",
    "12242015c": "आत्मजन्मोद्भवां तात जिह्वावर्तां दुरासदाम्\n",
    "12242016a": "यां तरन्ति कृतप्रज्ञा धृतिमन्तो मनीषिणः\n",
    "12242016c": "तां तीर्णः सर्वतोमुक्तो विपूतात्मात्मविच्छुचिः\n",
    "12242017a": "उत्तमां बुद्धिमास्थाय ब्रह्मभूयं गमिष्यसि\n",
    "12242017c": "संतीर्णः सर्वसंक्लेशान्प्रसन्नात्मा विकल्मषः\n",
    "12242018a": "भूमिष्ठानीव भूतानि पर्वतस्थो निशामय\n",
    "12242018c": "अक्रुध्यन्नप्रहृष्यंश्च ननृशंसमतिस्तथा\n",
    "12242018e": "ततो द्रक्ष्यसि भूतानां सर्वेषां प्रभवाप्ययौ\n",
    "12242019a": "एवं वै सर्वधर्मेभ्यो विशिष्टं मेनिरे बुधाः\n",
    "12242019c": "धर्मं धर्मभृतां श्रेष्ठ मुनयस्तत्त्वदर्शिनः\n",
    "12242020a": "आत्मनोऽव्ययिनो ज्ञात्वा इदं पुत्रानुशासनम्\n",
    "12242020c": "प्रयताय प्रवक्तव्यं हितायानुगताय च\n",
    "12242021a": "आत्मज्ञानमिदं गुह्यं सर्वगुह्यतमं महत्\n",
    "12242021c": "अब्रुवं यदहं तात आत्मसाक्षिकमञ्जसा\n",
    "12242022a": "नैव स्त्री न पुमानेतन्नैव चेदं नपुंसकम्\n",
    "12242022c": "अदुःखमसुखं ब्रह्म भूतभव्यभवात्मकम्\n",
    "12242023a": "नैतज्ज्ञात्वा पुमान्स्त्री वा पुनर्भवमवाप्नुयात्\n",
    "12242023c": "अभवप्रतिपत्त्यर्थमेतद्वर्त्म विधीयते\n",
    "12242024a": "यथा मतानि सर्वाणि न चैतानि यथा तथा\n",
    "12242024c": "कथितानि मया पुत्र भवन्ति न भवन्ति च\n",
    "12242025a": "तत्प्रीतियुक्तेन गुणान्वितेन; पुत्रेण सत्पुत्रगुणान्वितेन\n",
    "12242025c": "पृष्टो हीदं प्रीतिमता हितार्थं; ब्रूयात्सुतस्येह यदुक्तमेतत्\n",
    "12243001": "व्यास उवाच\n",
    "12243001a": "गन्धान्रसान्नानुरुन्ध्यात्सुखं वा; नालंकारांश्चाप्नुयात्तस्य तस्य\n",
    "12243001c": "मानं च कीर्तिं च यशश्च नेच्छे;त्स वै प्रचारः पश्यतो ब्राह्मणस्य\n",
    "12243002a": "सर्वान्वेदानधीयीत शुश्रूषुर्ब्रह्मचर्यवान्\n",
    "12243002c": "ऋचो यजूंषि सामानि न तेन न स ब्राह्मणः\n",
    "12243003a": "ज्ञातिवत्सर्वभूतानां सर्ववित्सर्ववेदवित्\n",
    "12243003c": "नाकामो म्रियते जातु न तेन न च ब्राह्मणः\n",
    "12243004a": "इष्टीश्च विविधाः प्राप्य क्रतूंश्चैवाप्तदक्षिणान्\n",
    "12243004c": "नैव प्राप्नोति ब्राह्मण्यमभिध्यानात्कथंचन\n",
    "12243005a": "यदा चायं न बिभेति यदा चास्मान्न बिभ्यति\n",
    "12243005c": "यदा नेच्छति न द्वेष्टि ब्रह्म संपद्यते तदा\n",
    "12243006a": "यदा न कुरुते भावं सर्वभूतेषु पापकम्\n",
    "12243006c": "कर्मणा मनसा वाचा ब्रह्म संपद्यते तदा\n",
    "12243007a": "कामबन्धनमेवैकं नान्यदस्तीह बन्धनम्\n",
    "12243007c": "कामबन्धनमुक्तो हि ब्रह्मभूयाय कल्पते\n",
    "12243008a": "कामतो मुच्यमानस्तु धूम्राभ्रादिव चन्द्रमाः\n",
    "12243008c": "विरजाः कालमाकाङ्क्षन्धीरो धैर्येण वर्तते\n",
    "12243009a": "आपूर्यमाणमचलप्रतिष्ठं; समुद्रमापः प्रविशन्ति यद्वत्\n",
    "12243009c": "स कामकान्तो न तु कामकामः; स वै लोकात्स्वर्गमुपैति देही\n",
    "12243010a": "वेदस्योपनिषत्सत्यं सत्यस्योपनिषद्दमः\n",
    "12243010c": "दमस्योपनिषद्दानं दानस्योपनिषत्तपः\n",
    "12243011a": "तपसोपनिषत्त्यागस्त्यागस्योपनिषत्सुखम्\n",
    "12243011c": "सुखस्योपनिषत्स्वर्गः स्वर्गस्योपनिषच्छमः\n",
    "12243012a": "क्लेदनं शोकमनसोः संतापं तृष्णया सह\n",
    "12243012c": "सत्त्वमिच्छसि संतोषाच्छान्तिलक्षणमुत्तमम्\n",
    "12243013a": "विशोको निर्ममः शान्तः प्रसन्नात्मात्मवित्तमः\n",
    "12243013c": "षड्भिर्लक्षणवानेतैः समग्रः पुनरेष्यति\n",
    "12243014a": "षड्भिः सत्त्वगुणोपेतैः प्राज्ञैरधिकमन्त्रिभिः\n",
    "12243014c": "ये विदुः प्रेत्य चात्मानमिहस्थांस्तांस्तथा विदुः\n",
    "12243015a": "अकृत्रिममसंहार्यं प्राकृतं निरुपस्कृतम्\n",
    "12243015c": "अध्यात्मं सुकृतप्रज्ञः सुखमव्ययमश्नुते\n",
    "12243016a": "निष्प्रचारं मनः कृत्वा प्रतिष्ठाप्य च सर्वतः\n",
    "12243016c": "यामयं लभते तुष्टिं सा न शक्यमतोऽन्यथा\n",
    "12243017a": "येन तृप्यत्यभुञ्जानो येन तुष्यत्यवित्तवान्\n",
    "12243017c": "येनास्नेहो बलं धत्ते यस्तं वेद स वेदवित्\n",
    "12243018a": "संगोप्य ह्यात्मनो द्वाराण्यपिधाय विचिन्तयन्\n",
    "12243018c": "यो ह्यास्ते ब्राह्मणः शिष्टः स आत्मरतिरुच्यते\n",
    "12243019a": "समाहितं परे तत्त्वे क्षीणकाममवस्थितम्\n",
    "12243019c": "सर्वतः सुखमन्वेति वपुश्चान्द्रमसं यथा\n",
    "12243020a": "सविशेषाणि भूतानि गुणांश्चाभजतो मुनेः\n",
    "12243020c": "सुखेनापोह्यते दुःखं भास्करेण तमो यथा\n",
    "12243021a": "तमतिक्रान्तकर्माणमतिक्रान्तगुणक्षयम्\n",
    "12243021c": "ब्राह्मणं विषयाश्लिष्टं जरामृत्यू न विन्दतः\n",
    "12243022a": "स यदा सर्वतो मुक्तः समः पर्यवतिष्ठते\n",
    "12243022c": "इन्द्रियाणीन्द्रियार्थांश्च शरीरस्थोऽतिवर्तते\n",
    "12243023a": "कारणं परमं प्राप्य अतिक्रान्तस्य कार्यताम्\n",
    "12243023c": "पुनरावर्तनं नास्ति संप्राप्तस्य परात्परम्\n",
    "12244001": "व्यास उवाच\n",
    "12244001a": "द्वंद्वानि मोक्षजिज्ञासुरर्थधर्मावनुष्ठितः\n",
    "12244001c": "वक्त्रा गुणवता शिष्यः श्राव्यः पूर्वमिदं महत्\n",
    "12244002a": "आकाशं मारुतो ज्योतिरापः पृथ्वी च पञ्चमी\n",
    "12244002c": "भावाभावौ च कालश्च सर्वभूतेषु पञ्चसु\n",
    "12244003a": "अन्तरात्मकमाकाशं तन्मयं श्रोत्रमिन्द्रियम्\n",
    "12244003c": "तस्य शब्दं गुणं विद्यान्मूर्तिशास्त्रविधानवित्\n",
    "12244004a": "चरणं मारुतात्मेति प्राणापानौ च तन्मयौ\n",
    "12244004c": "स्पर्शनं चेन्द्रियं विद्यात्तथा स्पर्शं च तन्मयम्\n",
    "12244005a": "ततः पाकः प्रकाशश्च ज्योतिश्चक्षुश्च तन्मयम्\n",
    "12244005c": "तस्य रूपं गुणं विद्यात्तमोऽन्ववसितात्मकम्\n",
    "12244006a": "प्रक्लेदः क्षुद्रता स्नेह इत्यापो ह्युपदिश्यते\n",
    "12244006c": "रसनं चेन्द्रियं जिह्वा रसश्चापां गुणो मतः\n",
    "12244007a": "संघातः पार्थिवो धातुरस्थिदन्तनखानि च\n",
    "12244007c": "श्मश्रु लोम च केशाश्च सिराः स्नायु च चर्म च\n",
    "12244008a": "इन्द्रियं घ्राणसंज्ञानं नासिकेत्यभिधीयते\n",
    "12244008c": "गन्धश्चैवेन्द्रियार्थोऽयं विज्ञेयः पृथिवीमयः\n",
    "12244009a": "उत्तरेषु गुणाः सन्ति सर्वे सर्वेषु चोत्तराः\n",
    "12244009c": "पञ्चानां भूतसंघानां संततिं मुनयो विदुः\n",
    "12244010a": "मनो नवममेषां तु बुद्धिस्तु दशमी स्मृता\n",
    "12244010c": "एकादशोऽन्तरात्मा च सर्वतः पर उच्यते\n",
    "12244011a": "व्यवसायात्मिका बुद्धिर्मनो व्याकरणात्मकम्\n",
    "12244011c": "कर्मानुमानाद्विज्ञेयः स जीवः क्षेत्रसंज्ञकः\n",
    "12244012a": "एभिः कालाष्टमैर्भावैर्यः सर्वैः सर्वमन्वितम्\n",
    "12244012c": "पश्यत्यकलुषं प्राज्ञः स मोहं नानुवर्तते\n",
    "12245001": "व्यास उवाच\n",
    "12245001a": "शरीराद्विप्रमुक्तं हि सूक्ष्मभूतं शरीरिणम्\n",
    "12245001c": "कर्मभिः परिपश्यन्ति शास्त्रोक्तैः शास्त्रचेतसः\n",
    "12245002a": "यथा मरीच्यः सहिताश्चरन्ति; गच्छन्ति तिष्ठन्ति च दृश्यमानाः\n",
    "12245002c": "देहैर्विमुक्ता विचरन्ति लोकां;स्तथैव सत्त्वान्यतिमानुषाणि\n",
    "12245003a": "प्रतिरूपं यथैवाप्सु तापः सूर्यस्य लक्ष्यते\n",
    "12245003c": "सत्त्ववांस्तु तथा सत्त्वं प्रतिरूपं प्रपश्यति\n",
    "12245004a": "तानि सूक्ष्माणि सत्त्वस्था विमुक्तानि शरीरतः\n",
    "12245004c": "स्वेन तत्त्वेन तत्त्वज्ञाः पश्यन्ति नियतेन्द्रियाः\n",
    "12245005a": "स्वपतां जाग्रतां चैव सर्वेषामात्मचिन्तितम्\n",
    "12245005c": "प्रधानद्वैधयुक्तानां जहतां कर्मजं रजः\n",
    "12245006a": "यथाहनि तथा रात्रौ यथा रात्रौ तथाहनि\n",
    "12245006c": "वशे तिष्ठति सत्त्वात्मा सततं योगयोगिनाम्\n",
    "12245007a": "तेषां नित्यं सदानित्यो भूतात्मा सततं गुणैः\n",
    "12245007c": "सप्तभिस्त्वन्वितः सूक्ष्मैश्चरिष्णुरजरामरः\n",
    "12245008a": "मनोबुद्धिपराभूतः स्वदेहपरदेहवित्\n",
    "12245008c": "स्वप्नेष्वपि भवत्येष विज्ञाता सुखदुःखयोः\n",
    "12245009a": "तत्रापि लभते दुःखं तत्रापि लभते सुखम्\n",
    "12245009c": "क्रोधलोभौ तु तत्रापि कृत्वा व्यसनमर्छति\n",
    "12245010a": "प्रीणितश्चापि भवति महतोऽर्थानवाप्य च\n",
    "12245010c": "करोति पुण्यं तत्रापि जाग्रन्निव च पश्यति\n",
    "12245011a": "तमेवमतितेजोंशं भूतात्मानं हृदि स्थितम्\n",
    "12245011c": "तमोरजोभ्यामाविष्टा नानुपश्यन्ति मूर्तिषु\n",
    "12245012a": "शास्त्रयोगपरा भूत्वा स्वमात्मानं परीप्सवः\n",
    "12245012c": "अनुच्छ्वासान्यमूर्तीनि यानि वज्रोपमान्यपि\n",
    "12245013a": "पृथग्भूतेषु सृष्टेषु चतुर्ष्वाश्रमकर्मसु\n",
    "12245013c": "समाधौ योगमेवैतच्छाण्डिल्यः शममब्रवीत्\n",
    "12245014a": "विदित्वा सप्त सूक्ष्माणि षडङ्गं च महेश्वरम्\n",
    "12245014c": "प्रधानविनियोगस्थः परं ब्रह्माधिगच्छति\n",
    "12246001": "व्यास उवाच\n",
    "12246001a": "हृदि कामद्रुमश्चित्रो मोहसंचयसंभवः\n",
    "12246001c": "क्रोधमानमहास्कन्धो विवित्सापरिमोचनः\n",
    "12246002a": "तस्य चाज्ञानमाधारः प्रमादः परिषेचनम्\n",
    "12246002c": "सोऽभ्यसूयापलाशो हि पुरादुष्कृतसारवान्\n",
    "12246003a": "संमोहचिन्ताविटपः शोकशाखो भयंकरः\n",
    "12246003c": "मोहनीभिः पिपासाभिर्लताभिः परिवेष्टितः\n",
    "12246004a": "उपासते महावृक्षं सुलुब्धास्तं फलेप्सवः\n",
    "12246004c": "आयासैः संयतः पाशैः फलानि परिवेष्टयन्\n",
    "12246005a": "यस्तान्पाशान्वशे कृत्वा तं वृक्षमपकर्षति\n",
    "12246005c": "गतः स दुःखयोरन्तं यतमानस्तयोर्द्वयोः\n",
    "12246006a": "संरोहत्यकृतप्रज्ञः संतापेन हि पादपम्\n",
    "12246006c": "स तमेव ततो हन्ति विषं ग्रस्तमिवातुरम्\n",
    "12246007a": "तस्यानुशयमूलस्य मूलमुद्ध्रियते बलात्\n",
    "12246007c": "त्यागाप्रमादाकृतिना साम्येन परमासिना\n",
    "12246008a": "एवं यो वेद कामस्य केवलं परिकर्षणम्\n",
    "12246008c": "वधं वै कामशास्त्रस्य स दुःखान्यतिवर्तते\n",
    "12246009a": "शरीरं पुरमित्याहुः स्वामिनी बुद्धिरिष्यते\n",
    "12246009c": "तत्र बुद्धेः शरीरस्थं मनो नामार्थचिन्तकम्\n",
    "12246010a": "इन्द्रियाणि जनाः पौरास्तदर्थं तु परा कृतिः\n",
    "12246010c": "तत्र द्वौ दारुणौ दोषौ तमो नाम रजस्तथा\n",
    "12246011a": "यदर्थमुपजीवन्ति पौराः सहपुरेश्वराः\n",
    "12246011c": "अद्वारेण तमेवार्थं द्वौ दोषावुपजीवतः\n",
    "12246012a": "तत्र बुद्धिर्हि दुर्धर्षा मनः साधर्म्यमुच्यते\n",
    "12246012c": "पौराश्चापि मनस्त्रस्तास्तेषामपि चला स्थितिः\n",
    "12246013a": "यदर्थं बुद्धिरध्यास्ते न सोऽर्थः परिषीदति\n",
    "12246013c": "यदर्थं पृथगध्यास्ते मनस्तत्परिषीदति\n",
    "12246014a": "पृथग्भूतं यदा बुद्ध्या मनो भवति केवलम्\n",
    "12246014c": "तत्रैनं विवृतं शून्यं रजः पर्यवतिष्ठते\n",
    "12246015a": "तन्मनः कुरुते सख्यं रजसा सह संगतम्\n",
    "12246015c": "तं चादाय जनं पौरं रजसे संप्रयच्छति\n",
    "12247001": "भीष्म उवाच\n",
    "12247001a": "भूतानां गुणसंख्यानं भूयः पुत्र निशामय\n",
    "12247001c": "द्वैपायनमुखाद्भ्रष्टं श्लाघया परयानघ\n",
    "12247002a": "दीप्तानलनिभः प्राह भगवान्धूम्रवर्चसे\n",
    "12247002c": "ततोऽहमपि वक्ष्यामि भूयः पुत्र निदर्शनम्\n",
    "12247003a": "भूमेः स्थैर्यं पृथुत्वं च काठिन्यं प्रसवात्मता\n",
    "12247003c": "गन्धो गुरुत्वं शक्तिश्च संघातः स्थापना धृतिः\n",
    "12247004a": "अपां शैत्यं रसः क्लेदो द्रवत्वं स्नेहसौम्यता\n",
    "12247004c": "जिह्वा विष्यन्दिनी चैव भौमाप्यास्रवणं तथा\n",
    "12247005a": "अग्नेर्दुर्धर्षता तेजस्तापः पाकः प्रकाशनम्\n",
    "12247005c": "शौचं रागो लघुस्तैक्ष्ण्यं दशमं चोर्ध्वभागिता\n",
    "12247006a": "वायोरनियमः स्पर्शो वादस्थानं स्वतन्त्रता\n",
    "12247006c": "बलं शैघ्र्यं च मोहश्च चेष्टा कर्मकृता भवः\n",
    "12247007a": "आकाशस्य गुणः शब्दो व्यापित्वं छिद्रतापि च\n",
    "12247007c": "अनाश्रयमनालम्बमव्यक्तमविकारिता\n",
    "12247008a": "अप्रतीघातता चैव भूतत्वं विकृतानि च\n",
    "12247008c": "गुणाः पञ्चाशतं प्रोक्ताः पञ्चभूतात्मभाविताः\n",
    "12247009a": "चलोपपत्तिर्व्यक्तिश्च विसर्गः कल्पना क्षमा\n",
    "12247009c": "सदसच्चाशुता चैव मनसो नव वै गुणाः\n",
    "12247010a": "इष्टानिष्टविकल्पश्च व्यवसायः समाधिता\n",
    "12247010c": "संशयः प्रतिपत्तिश्च बुद्धौ पञ्चेह ये गुणाः\n",
    "12247011": "युधिष्ठिर उवाच\n",
    "12247011a": "कथं पञ्चगुणा बुद्धिः कथं पञ्चेन्द्रिया गुणाः\n",
    "12247011c": "एतन्मे सर्वमाचक्ष्व सूक्ष्मज्ञानं पितामह\n",
    "12247012": "भीष्म उवाच\n",
    "12247012a": "आहुः षष्टिं भूतगुणान्वै; भूतविशिष्टा नित्यविषक्ताः\n",
    "12247012c": "भूतविषक्ताश्चाक्षरसृष्टाः; पुत्र न नित्यं तदिह वदन्ति\n",
    "12247013a": "तत्पुत्र चिन्ताकलितं यदुक्त;मनागतं वै तव संप्रतीह\n",
    "12247013c": "भूतार्थतत्त्वं तदवाप्य सर्वं; भूतप्रभावाद्भव शान्तबुद्धिः\n",
    "12248001": "युधिष्ठिर उवाच\n",
    "12248001a": "य इमे पृथिवीपालाः शेरते पृथिवीतले\n",
    "12248001c": "पृतनामध्य एते हि गतसत्त्वा महाबलाः\n",
    "12248002a": "एकैकशो भीमबला नागायुतबलास्तथा\n",
    "12248002c": "एते हि निहताः संख्ये तुल्यतेजोबलैर्नरैः\n",
    "12248003a": "नैषां पश्यामि हन्तारं प्राणिनां संयुगे पुरा\n",
    "12248003c": "विक्रमेणोपसंपन्नास्तेजोबलसमन्विताः\n",
    "12248004a": "अथ चेमे महाप्राज्ञ शेरते हि गतासवः\n",
    "12248004c": "मृता इति च शब्दोऽयं वर्तत्येषु गतासुषु\n",
    "12248005a": "इमे मृता नृपतयः प्रायशो भीमविक्रमाः\n",
    "12248005c": "तत्र मे संशयो जातः कुतः संज्ञा मृता इति\n",
    "12248006a": "कस्य मृत्युः कुतो मृत्युः केन मृत्युरिह प्रजाः\n",
    "12248006c": "हरत्यमरसंकाश तन्मे ब्रूहि पितामह\n",
    "12248007": "भीष्म उवाच\n",
    "12248007a": "पुरा कृतयुगे तात राजासीदविकम्पकः\n",
    "12248007c": "स शत्रुवशमापन्नः संग्रामे क्षीणवाहनः\n",
    "12248008a": "तत्र पुत्रो हरिर्नाम नारायणसमो बले\n",
    "12248008c": "स शत्रुभिर्हतः संख्ये सबलः सपदानुगः\n",
    "12248009a": "स राजा शत्रुवशगः पुत्रशोकसमन्वितः\n",
    "12248009c": "यदृच्छयाशान्तिपरो ददर्श भुवि नारदम्\n",
    "12248010a": "स तस्मै सर्वमाचष्ट यथा वृत्तं जनेश्वरः\n",
    "12248010c": "शत्रुभिर्ग्रहणं संख्ये पुत्रस्य मरणं तथा\n",
    "12248011a": "तस्य तद्वचनं श्रुत्वा नारदोऽथ तपोधनः\n",
    "12248011c": "आख्यानमिदमाचष्ट पुत्रशोकापहं तदा\n",
    "12248012a": "राजञ्शृणु समाख्यानमद्येदं बहुविस्तरम्\n",
    "12248012c": "यथा वृत्तं श्रुतं चैव मयापि वसुधाधिप\n",
    "12248013a": "प्रजाः सृष्ट्वा महातेजाः प्रजासर्गे पितामहः\n",
    "12248013c": "अतीव वृद्धा बहुला नामृष्यत पुनः प्रजाः\n",
    "12248014a": "न ह्यन्तरमभूत्किंचित्क्वचिज्जन्तुभिरच्युत\n",
    "12248014c": "निरुच्छ्वासमिवोन्नद्धं त्रैलोक्यमभवन्नृप\n",
    "12248015a": "तस्य चिन्ता समुत्पन्ना संहारं प्रति भूपते\n",
    "12248015c": "चिन्तयन्नाध्यगच्छच्च संहारे हेतुकारणम्\n",
    "12248016a": "तस्य रोषान्महाराज खेभ्योऽग्निरुदतिष्ठत\n",
    "12248016c": "तेन सर्वा दिशो राजन्ददाह स पितामहः\n",
    "12248017a": "ततो दिवं भुवं खं च जगच्च सचराचरम्\n",
    "12248017c": "ददाह पावको राजन्भगवत्कोपसंभवः\n",
    "12248018a": "तत्रादह्यन्त भूतानि जङ्गमानि ध्रुवाणि च\n",
    "12248018c": "महता कोपवेगेन कुपिते प्रपितामहे\n",
    "12248019a": "ततो हरिजटः स्थाणुर्वेदाध्वरपतिः शिवः\n",
    "12248019c": "जगाद शरणं देवो ब्रह्माणं परवीरहा\n",
    "12248020a": "तस्मिन्नभिगते स्थाणौ प्रजानां हितकाम्यया\n",
    "12248020c": "अब्रवीद्वरदो देवो ज्वलन्निव तदा शिवम्\n",
    "12248021a": "करवाण्यद्य कं कामं वरार्होऽसि मतो मम\n",
    "12248021c": "कर्ता ह्यस्मि प्रियं शंभो तव यद्धृदि वर्तते\n",
    "12249001": "स्थाणुरुवाच\n",
    "12249001a": "प्रजासर्गनिमित्तं मे कार्यवत्तामिमां प्रभो\n",
    "12249001c": "विद्धि सृष्टास्त्वया हीमा मा कुप्यासां पितामह\n",
    "12249002a": "तव तेजोग्निना देव प्रजा दह्यन्ति सर्वशः\n",
    "12249002c": "ता दृष्ट्वा मम कारुण्यं मा कुप्यासां जगत्प्रभो\n",
    "12249003": "प्रजापतिरुवाच\n",
    "12249003a": "न कुप्ये न च मे कामो न भवेरन्प्रजा इति\n",
    "12249003c": "लाघवार्थं धरण्यास्तु ततः संहार इष्यते\n",
    "12249004a": "इयं हि मां सदा देवी भारार्ता समचोदयत्\n",
    "12249004c": "संहारार्थं महादेव भारेणाप्सु निमज्जति\n",
    "12249005a": "यदाहं नाधिगच्छामि बुद्ध्या बहु विचारयन्\n",
    "12249005c": "संहारमासां वृद्धानां ततो मां क्रोध आविशत्\n",
    "12249006": "स्थाणुरुवाच\n",
    "12249006a": "संहारान्तं प्रसीदस्व मा क्रुधस्त्रिदशेश्वर\n",
    "12249006c": "मा प्रजाः स्थावरं चैव जङ्गमं च विनीनशः\n",
    "12249007a": "पल्वलानि च सर्वाणि सर्वं चैव तृणोलपम्\n",
    "12249007c": "स्थावरं जङ्गमं चैव भूतग्रामं चतुर्विधम्\n",
    "12249008a": "तदेतद्भस्मसाद्भूतं जगत्सर्वमुपप्लुतम्\n",
    "12249008c": "प्रसीद भगवन्साधो वर एष वृतो मया\n",
    "12249009a": "नष्टा न पुनरेष्यन्ति प्रजा ह्येताः कथंचन\n",
    "12249009c": "तस्मान्निवर्त्यतामेतत्तेजः स्वेनैव तेजसा\n",
    "12249010a": "उपायमन्यं संपश्य प्रजानां हितकाम्यया\n",
    "12249010c": "यथेमे जन्तवः सर्वे निवर्तेरन्परंतप\n",
    "12249011a": "अभावमभिगच्छेयुरुत्सन्नप्रजनाः प्रजाः\n",
    "12249011c": "अधिदैवनियुक्तोऽस्मि त्वया लोकेष्विहेश्वर\n",
    "12249012a": "त्वद्भवं हि जगन्नाथ जगत्स्थावरजङ्गमम्\n",
    "12249012c": "प्रसाद्य त्वां महादेव याचाम्यावृत्तिजाः प्रजाः\n",
    "12249013": "नारद उवाच\n",
    "12249013a": "श्रुत्वा तु वचनं देवः स्थाणोर्नियतवाङ्मनाः\n",
    "12249013c": "तेजस्तत्स्वं निजग्राह पुनरेवान्तरात्मना\n",
    "12249014a": "ततोऽग्निमुपसंगृह्य भगवाँल्लोकपूजितः\n",
    "12249014c": "प्रवृत्तिं च निवृत्तिं च कल्पयामास वै प्रभुः\n",
    "12249015a": "उपसंहरतस्तस्य तमग्निं रोषजं तदा\n",
    "12249015c": "प्रादुर्बभूव विश्वेभ्यः खेभ्यो नारी महात्मनः\n",
    "12249016a": "कृष्णा रक्ताम्बरधरा रक्तनेत्रतलान्तरा\n",
    "12249016c": "दिव्यकुण्डलसंपन्ना दिव्याभरणभूषिता\n",
    "12249017a": "सा विनिःसृत्य वै खेभ्यो दक्षिणामाश्रिता दिशम्\n",
    "12249017c": "ददृशातेऽथ तौ कन्यां देवौ विश्वेश्वरावुभौ\n",
    "12249018a": "तामाहूय तदा देवो लोकानामादिरीश्वरः\n",
    "12249018c": "मृत्यो इति महीपाल जहि चेमाः प्रजा इति\n",
    "12249019a": "त्वं हि संहारबुद्ध्या मे चिन्तिता रुषितेन च\n",
    "12249019c": "तस्मात्संहर सर्वास्त्वं प्रजाः सजडपण्डिताः\n",
    "12249020a": "अविशेषेण चैव त्वं प्रजाः संहर भामिनि\n",
    "12249020c": "मम त्वं हि नियोगेन श्रेयः परमवाप्स्यसि\n",
    "12249021a": "एवमुक्ता तु सा देवी मृत्युः कमलमालिनी\n",
    "12249021c": "प्रदध्यौ दुःखिता बाला साश्रुपातमतीव हि\n",
    "12249022a": "पाणिभ्यां चैव जग्राह तान्यश्रूणि जनेश्वरः\n",
    "12249022c": "मानवानां हितार्थाय ययाचे पुनरेव च\n",
    "12250001": "नारद उवाच\n",
    "12250001a": "विनीय दुःखमबला सा त्वतीवायतेक्षणा\n",
    "12250001c": "उवाच प्राञ्जलिर्भूत्वा लतेवावर्जिता तदा\n",
    "12250002a": "त्वया सृष्टा कथं नारी मादृशी वदतां वर\n",
    "12250002c": "रौद्रकर्माभिजायेत सर्वप्राणिभयंकरी\n",
    "12250003a": "बिभेम्यहमधर्मस्य धर्म्यमादिश कर्म मे\n",
    "12250003c": "त्वं मां भीतामवेक्षस्व शिवेनेश्वर चक्षुषा\n",
    "12250004a": "बालान्वृद्धान्वयःस्थांश्च न हरेयमनागसः\n",
    "12250004c": "प्राणिनः प्राणिनामीश नमस्तेऽभिप्रसीद मे\n",
    "12250005a": "प्रियान्पुत्रान्वयस्यांश्च भ्रातॄन्मातॄः पितॄनपि\n",
    "12250005c": "अपध्यास्यन्ति यद्देव मृतांस्तेषां बिभेम्यहम्\n",
    "12250006a": "कृपणाश्रुपरिक्लेदो दहेन्मां शाश्वतीः समाः\n",
    "12250006c": "तेभ्योऽहं बलवद्भीता शरणं त्वामुपागता\n",
    "12250007a": "यमस्य भवने देव यात्यन्ते पापकर्मिणः\n",
    "12250007c": "प्रसादये त्वा वरद प्रसादं कुरु मे प्रभो\n",
    "12250008a": "एतमिच्छाम्यहं कामं त्वत्तो लोकपितामह\n",
    "12250008c": "इच्छेयं त्वत्प्रसादाच्च तपस्तप्तुं सुरेश्वर\n",
    "12250009": "पितामह उवाच\n",
    "12250009a": "मृत्यो संकल्पिता मे त्वं प्रजासंहारहेतुना\n",
    "12250009c": "गच्छ संहर सर्वास्त्वं प्रजा मा च विचारय\n",
    "12250010a": "एतदेवमवश्यं हि भविता नैतदन्यथा\n",
    "12250010c": "क्रियतामनवद्याङ्गि यथोक्तं मद्वचोऽनघे\n",
    "12250011": "नारद उवाच\n",
    "12250011a": "एवमुक्ता महाबाहो मृत्युः परपुरंजय\n",
    "12250011c": "न व्याजहार तस्थौ च प्रह्वा भगवदुन्मुखी\n",
    "12250012a": "पुनः पुनरथोक्ता सा गतसत्त्वेव भामिनी\n",
    "12250012c": "तूष्णीमासीत्ततो देवो देवानामीश्वरेश्वरः\n",
    "12250013a": "प्रससाद किल ब्रह्मा स्वयमेवात्मनात्मवान्\n",
    "12250013c": "स्मयमानश्च लोकेशो लोकान्सर्वानवैक्षत\n",
    "12250014a": "निवृत्तरोषे तस्मिंस्तु भगवत्यपराजिते\n",
    "12250014c": "सा कन्यापजगामास्य समीपादिति नः श्रुतम्\n",
    "12250015a": "अपसृत्याप्रतिश्रुत्य प्रजासंहरणं तदा\n",
    "12250015c": "त्वरमाणेव राजेन्द्र मृत्युर्धेनुकमभ्ययात्\n",
    "12250016a": "सा तत्र परमं देवी तपोऽचरत दुश्चरम्\n",
    "12250016c": "समा ह्येकपदे तस्थौ दश पद्मानि पञ्च च\n",
    "12250017a": "तां तथा कुर्वतीं तत्र तपः परमदुश्चरम्\n",
    "12250017c": "पुनरेव महातेजा ब्रह्मा वचनमब्रवीत्\n",
    "12250018a": "कुरुष्व मे वचो मृत्यो तदनादृत्य सत्वरा\n",
    "12250018c": "तथैवैकपदे तात पुनरन्यानि सप्त सा\n",
    "12250019a": "तस्थौ पद्मानि षट्चैव पञ्च द्वे चैव मानद\n",
    "12250019c": "भूयः पद्मायुतं तात मृगैः सह चचार सा\n",
    "12250020a": "पुनर्गत्वा ततो राजन्मौनमातिष्ठदुत्तमम्\n",
    "12250020c": "अप्सु वर्षसहस्राणि सप्त चैकं च पार्थिव\n",
    "12250021a": "ततो जगाम सा कन्या कौशिकीं भरतर्षभ\n",
    "12250021c": "तत्र वायुजलाहारा चचार नियमं पुनः\n",
    "12250022a": "ततो ययौ महाभागा गङ्गां मेरुं च केवलम्\n",
    "12250022c": "तस्थौ दार्विव निश्चेष्टा भूतानां हितकाम्यया\n",
    "12250023a": "ततो हिमवतो मूर्ध्नि यत्र देवाः समीजिरे\n",
    "12250023c": "तत्राङ्गुष्ठेन राजेन्द्र निखर्वमपरं ततः\n",
    "12250023e": "तस्थौ पितामहं चैव तोषयामास यत्नतः\n",
    "12250024a": "ततस्तामब्रवीत्तत्र लोकानां प्रभवाप्ययः\n",
    "12250024c": "किमिदं वर्तते पुत्रि क्रियतां तद्वचो मम\n",
    "12250025a": "ततोऽब्रवीत्पुनर्मृत्युर्भगवन्तं पितामहम्\n",
    "12250025c": "न हरेयं प्रजा देव पुनस्त्वाहं प्रसादये\n",
    "12250026a": "तामधर्मभयत्रस्तां पुनरेव च याचतीम्\n",
    "12250026c": "तदाब्रवीद्देवदेवो निगृह्येदं वचस्ततः\n",
    "12250027a": "अधर्मो नास्ति ते मृत्यो संयच्छेमाः प्रजाः शुभे\n",
    "12250027c": "मया ह्युक्तं मृषा भद्रे भविता नेह किंचन\n",
    "12250028a": "धर्मः सनातनश्च त्वामिहैवानुप्रवेक्ष्यते\n",
    "12250028c": "अहं च विबुधाश्चैव त्वद्धिते निरताः सदा\n",
    "12250029a": "इममन्यं च ते कामं ददामि मनसेप्सितम्\n",
    "12250029c": "न त्वा दोषेण यास्यन्ति व्याधिसंपीडिताः प्रजाः\n",
    "12250030a": "पुरुषेषु च रूपेण पुरुषस्त्वं भविष्यसि\n",
    "12250030c": "स्त्रीषु स्त्रीरूपिणी चैव तृतीयेषु नपुंसकम्\n",
    "12250031a": "सैवमुक्ता महाराज कृताञ्जलिरुवाच ह\n",
    "12250031c": "पुनरेव महात्मानं नेति देवेशमव्ययम्\n",
    "12250032a": "तामब्रवीत्तदा देवो मृत्यो संहर मानवान्\n",
    "12250032c": "अधर्मस्ते न भविता तथा ध्यास्याम्यहं शुभे\n",
    "12250033a": "यानश्रुबिन्दून्पतितानपश्यं; ये पाणिभ्यां धारितास्ते पुरस्तात्\n",
    "12250033c": "ते व्याधयो मानवान्घोररूपाः; प्राप्ते काले पीडयिष्यन्ति मृत्यो\n",
    "12250034a": "सर्वेषां त्वं प्राणिनामन्तकाले; कामक्रोधौ सहितौ योजयेथाः\n",
    "12250034c": "एवं धर्मस्त्वामुपैष्यत्यमेयो; न चाधर्मं लप्स्यसे तुल्यवृत्तिः\n",
    "12250035a": "एवं धर्मं पालयिष्यस्यथोक्तं; न चात्मानं मज्जयिष्यस्यधर्मे\n",
    "12250035c": "तस्मात्कामं रोचयाभ्यागतं त्वं; संयोज्याथो संहरस्वेह जन्तून्\n",
    "12250036a": "सा वै तदा मृत्युसंज्ञापदेशा;च्छापाद्भीता बाढमित्यब्रवीत्तम्\n",
    "12250036c": "अथो प्राणान्प्राणिनामन्तकाले; कामक्रोधौ प्राप्य निर्मोह्य हन्ति\n",
    "12250037a": "मृत्योर्ये ते व्याधयश्चाश्रुपाता; मनुष्याणां रुज्यते यैः शरीरम्\n",
    "12250037c": "सर्वेषां वै प्राणिनां प्राणनान्ते; तस्माच्छोकं मा कृथा बुध्य बुद्ध्या\n",
    "12250038a": "सर्वे देवाः प्राणिनां प्राणनान्ते; गत्वा वृत्ताः संनिवृत्तास्तथैव\n",
    "12250038c": "एवं सर्वे मानवाः प्राणनान्ते; गत्वावृत्ता देववद्राजसिंह\n",
    "12250039a": "वायुर्भीमो भीमनादो महौजाः; सर्वेषां च प्राणिनां प्राणभूतः\n",
    "12250039c": "नानावृत्तिर्देहिनां देहभेदे; तस्माद्वायुर्देवदेवो विशिष्टः\n",
    "12250040a": "सर्वे देवा मर्त्यसंज्ञाविशिष्टाः; सर्वे मर्त्या देवसंज्ञाविशिष्टाः\n",
    "12250040c": "तस्मात्पुत्रं मा शुचो राजसिंह; पुत्रः स्वर्गं प्राप्य ते मोदते ह\n",
    "12250041a": "एवं मृत्युर्देवसृष्टा प्रजानां; प्राप्ते काले संहरन्ती यथावत्\n",
    "12250041c": "तस्याश्चैव व्याधयस्तेऽश्रुपाताः; प्राप्ते काले संहरन्तीह जन्तून्\n",
    "12251001": "युधिष्ठिर उवाच\n",
    "12251001a": "इमे वै मानवाः सर्वे धर्मं प्रति विशङ्किताः\n",
    "12251001c": "कोऽयं धर्मः कुतो धर्मस्तन्मे ब्रूहि पितामह\n",
    "12251002a": "धर्मो न्वयमिहार्थः किममुत्रार्थोऽपि वा भवेत्\n",
    "12251002c": "उभयार्थोऽपि वा धर्मस्तन्मे ब्रूहि पितामह\n",
    "12251003": "भीष्म उवाच\n",
    "12251003a": "सदाचारः स्मृतिर्वेदास्त्रिविधं धर्मलक्षणम्\n",
    "12251003c": "चतुर्थमर्थमित्याहुः कवयो धर्मलक्षणम्\n",
    "12251004a": "अपि ह्युक्तानि कर्माणि व्यवस्यन्त्युत्तरावरे\n",
    "12251004c": "लोकयात्रार्थमेवेह धर्मस्य नियमः कृतः\n",
    "12251004e": "उभयत्र सुखोदर्क इह चैव परत्र च\n",
    "12251005a": "अलब्ध्वा निपुणं धर्मं पापः पापे प्रसज्जति\n",
    "12251005c": "न च पापकृतः पापान्मुच्यन्ते केचिदापदि\n",
    "12251006a": "अपापवादी भवति यदा भवति धर्मवित्\n",
    "12251006c": "धर्मस्य निष्ठा स्वाचारस्तमेवाश्रित्य भोत्स्यसे\n",
    "12251007a": "यदाधर्मसमाविष्टो धनं गृह्णाति तस्करः\n",
    "12251007c": "रमते निर्हरन्स्तेनः परवित्तमराजके\n",
    "12251008a": "यदास्य तद्धरन्त्यन्ये तदा राजानमिच्छति\n",
    "12251008c": "तदा तेषां स्पृहयते ये वै तुष्टाः स्वकैर्धनैः\n",
    "12251009a": "अभीतः शुचिरभ्येति राजद्वारमशङ्कितः\n",
    "12251009c": "न हि दुश्चरितं किंचिदन्तरात्मनि पश्यति\n",
    "12251010a": "सत्यस्य वचनं साधु न सत्याद्विद्यते परम्\n",
    "12251010c": "सत्येन विधृतं सर्वं सर्वं सत्ये प्रतिष्ठितम्\n",
    "12251011a": "अपि पापकृतो रौद्राः सत्यं कृत्वा पृथक्पृथक्\n",
    "12251011c": "अद्रोहमविसंवादं प्रवर्तन्ते तदाश्रयाः\n",
    "12251011e": "ते चेन्मिथोऽधृतिं कुर्युर्विनश्येयुरसंशयम्\n",
    "12251012a": "न हर्तव्यं परधनमिति धर्मः सनातनः\n",
    "12251012c": "मन्यन्ते बलवन्तस्तं दुर्बलैः संप्रवर्तितम्\n",
    "12251012e": "यदा नियतिदौर्बल्यमथैषामेव रोचते\n",
    "12251013a": "न ह्यत्यन्तं बलयुता भवन्ति सुखिनोऽपि वा\n",
    "12251013c": "तस्मादनार्जवे बुद्धिर्न कार्या ते कथंचन\n",
    "12251014a": "असाधुभ्योऽस्य न भयं न चोरेभ्यो न राजतः\n",
    "12251014c": "न किंचित्कस्यचित्कुर्वन्निर्भयः शुचिरावसेत्\n",
    "12251015a": "सर्वतः शङ्कते स्तेनो मृगो ग्राममिवेयिवान्\n",
    "12251015c": "बहुधाचरितं पापमन्यत्रैवानुपश्यति\n",
    "12251016a": "मुदितः शुचिरभ्येति सर्वतो निर्भयः सदा\n",
    "12251016c": "न हि दुश्चरितं किंचिदात्मनोऽन्येषु पश्यति\n",
    "12251017a": "दातव्यमित्ययं धर्म उक्तो भूतहिते रतैः\n",
    "12251017c": "तं मन्यन्ते धनयुताः कृपणैः संप्रवर्तितम्\n",
    "12251018a": "यदा नियतिकार्पण्यमथैषामेव रोचते\n",
    "12251018c": "न ह्यत्यन्तं धनवन्तो भवन्ति सुखिनोऽपि वा\n",
    "12251019a": "यदन्यैर्विहितं नेच्छेदात्मनः कर्म पूरुषः\n",
    "12251019c": "न तत्परेषु कुर्वीत जानन्नप्रियमात्मनः\n",
    "12251020a": "योऽन्यस्य स्यादुपपतिः स कं किं वक्तुमर्हति\n",
    "12251020c": "यदन्यस्तस्य तत्कुर्यान्न मृष्येदिति मे मतिः\n",
    "12251021a": "जीवितुं यः स्वयं चेच्छेत्कथं सोऽन्यं प्रघातयेत्\n",
    "12251021c": "यद्यदात्मन इच्छेत तत्परस्यापि चिन्तयेत्\n",
    "12251022a": "अतिरिक्तैः संविभजेद्भोगैरन्यानकिंचनान्\n",
    "12251022c": "एतस्मात्कारणाद्धात्रा कुसीदं संप्रवर्तितम्\n",
    "12251023a": "यस्मिंस्तु देवाः समये संतिष्ठेरंस्तथा भवेत्\n",
    "12251023c": "अथ चेल्लाभसमये स्थितिर्धर्मेऽपि शोभना\n",
    "12251024a": "सर्वं प्रियाभ्युपगतं धर्ममाहुर्मनीषिणः\n",
    "12251024c": "पश्यैतं लक्षणोद्देशं धर्माधर्मे युधिष्ठिर\n",
    "12251025a": "लोकसंग्रहसंयुक्तं विधात्रा विहितं पुरा\n",
    "12251025c": "सूक्ष्मधर्मार्थनियतं सतां चरितमुत्तमम्\n",
    "12251026a": "धर्मलक्षणमाख्यातमेतत्ते कुरुसत्तम\n",
    "12251026c": "तस्मादनार्जवे बुद्धिर्न कार्या ते कथंचन\n",
    "12252001": "युधिष्ठिर उवाच\n",
    "12252001a": "सूक्ष्मं साधु समादिष्टं भवता धर्मलक्षणम्\n",
    "12252001c": "प्रतिभा त्वस्ति मे काचित्तां ब्रूयामनुमानतः\n",
    "12252002a": "भूयांसो हृदये ये मे प्रश्नास्ते व्याहृतास्त्वया\n",
    "12252002c": "इममन्यं प्रवक्ष्यामि न राजन्विग्रहादिव\n",
    "12252003a": "इमानि हि प्रापयन्ति सृजन्त्युत्तारयन्ति च\n",
    "12252003c": "न धर्मः परिपाठेन शक्यो भारत वेदितुम्\n",
    "12252004a": "अन्यो धर्मः समस्थस्य विषमस्थस्य चापरः\n",
    "12252004c": "आपदस्तु कथं शक्याः परिपाठेन वेदितुम्\n",
    "12252005a": "सदाचारो मतो धर्मः सन्तस्त्वाचारलक्षणाः\n",
    "12252005c": "साध्यासाध्यं कथं शक्यं सदाचारो ह्यलक्षणम्\n",
    "12252006a": "दृश्यते धर्मरूपेण अधर्मं प्राकृतश्चरन्\n",
    "12252006c": "धर्मं चाधर्मरूपेण कश्चिदप्राकृतश्चरन्\n",
    "12252007a": "पुनरस्य प्रमाणं हि निर्दिष्टं शास्त्रकोविदैः\n",
    "12252007c": "वेदवादाश्चानुयुगं ह्रसन्तीति ह नः श्रुतम्\n",
    "12252008a": "अन्ये कृतयुगे धर्मास्त्रेतायां द्वापरेऽपरे\n",
    "12252008c": "अन्ये कलियुगे धर्मा यथाशक्तिकृता इव\n",
    "12252009a": "आम्नायवचनं सत्यमित्ययं लोकसंग्रहः\n",
    "12252009c": "आम्नायेभ्यः परं वेदाः प्रसृता विश्वतोमुखाः\n",
    "12252010a": "ते चेत्सर्वे प्रमाणं वै प्रमाणं तन्न विद्यते\n",
    "12252010c": "प्रमाणे चाप्रमाणे च विरुद्धे शास्त्रता कुतः\n",
    "12252011a": "धर्मस्य ह्रियमाणस्य बलवद्भिर्दुरात्मभिः\n",
    "12252011c": "या या विक्रियते संस्था ततः सापि प्रणश्यति\n",
    "12252012a": "विद्म चैवं न वा विद्म शक्यं वा वेदितुं न वा\n",
    "12252012c": "अणीयान्क्षुरधाराया गरीयान्पर्वतादपि\n",
    "12252013a": "गन्धर्वनगराकारः प्रथमं संप्रदृश्यते\n",
    "12252013c": "अन्वीक्ष्यमाणः कविभिः पुनर्गच्छत्यदर्शनम्\n",
    "12252014a": "निपानानीव गोभ्याशे क्षेत्रे कुल्येव भारत\n",
    "12252014c": "स्मृतोऽपि शाश्वतो धर्मो विप्रहीणो न दृश्यते\n",
    "12252015a": "कामादन्ये क्षयादन्ये कारणैरपरैस्तथा\n",
    "12252015c": "असन्तो हि वृथाचारं भजन्ते बहवोऽपरे\n",
    "12252016a": "धर्मो भवति स क्षिप्रं विलीनस्त्वेव साधुषु\n",
    "12252016c": "अन्ये तानाहुरुन्मत्तानपि चावहसन्त्युत\n",
    "12252017a": "महाजना ह्युपावृत्ता राजधर्मं समाश्रिताः\n",
    "12252017c": "न हि सर्वहितः कश्चिदाचारः संप्रदृश्यते\n",
    "12252018a": "तेनैवान्यः प्रभवति सोऽपरं बाधते पुनः\n",
    "12252018c": "दृश्यते चैव स पुनस्तुल्यरूपो यदृच्छया\n",
    "12252019a": "येनैवान्यः प्रभवति सोऽपरानपि बाधते\n",
    "12252019c": "आचाराणामनैकाग्र्यं सर्वेषामेव लक्षयेत्\n",
    "12252020a": "चिराभिपन्नः कविभिः पूर्वं धर्म उदाहृतः\n",
    "12252020c": "तेनाचारेण पूर्वेण संस्था भवति शाश्वती\n",
    "12253001": "भीष्म उवाच\n",
    "12253001a": "अत्राप्युदाहरन्तीममितिहासं पुरातनम्\n",
    "12253001c": "तुलाधारस्य वाक्यानि धर्मे जाजलिना सह\n",
    "12253002a": "वने वनचरः कश्चिज्जाजलिर्नाम वै द्विजः\n",
    "12253002c": "सागरोद्देशमागम्य तपस्तेपे महातपाः\n",
    "12253003a": "नियतो नियताहारश्चीराजिनजटाधरः\n",
    "12253003c": "मलपङ्कधरो धीमान्बहून्वर्षगणान्मुनिः\n",
    "12253004a": "स कदाचिन्महातेजा जलवासो महीपते\n",
    "12253004c": "चचार लोकान्विप्रर्षिः प्रेक्षमाणो मनोजवः\n",
    "12253005a": "स चिन्तयामास मुनिर्जलमध्ये कदाचन\n",
    "12253005c": "विप्रेक्ष्य सागरान्तां वै महीं सवनकाननाम्\n",
    "12253006a": "न मया सदृशोऽस्तीह लोके स्थावरजङ्गमे\n",
    "12253006c": "अप्सु वैहायसं गच्छेन्मया योऽन्यः सहेति वै\n",
    "12253007a": "स दृश्यमानो रक्षोभिर्जलमध्येऽवदत्ततः\n",
    "12253007c": "अब्रुवंश्च पिशाचास्तं नैवं त्वं वक्तुमर्हसि\n",
    "12253008a": "तुलाधारो वणिग्धर्मा वाराणस्यां महायशाः\n",
    "12253008c": "सोऽप्येवं नार्हते वक्तुं यथा त्वं द्विजसत्तम\n",
    "12253009a": "इत्युक्तो जाजलिर्भूतैः प्रत्युवाच महातपाः\n",
    "12253009c": "पश्येयं तमहं प्राज्ञं तुलाधारं यशस्विनम्\n",
    "12253010a": "इति ब्रुवाणं तमृषिं रक्षांस्युद्धृत्य सागरात्\n",
    "12253010c": "अब्रुवन्गच्छ पन्थानमास्थायेमं द्विजोत्तम\n",
    "12253011a": "इत्युक्तो जाजलिर्भूतैर्जगाम विमनास्तदा\n",
    "12253011c": "वाराणस्यां तुलाधारं समासाद्याब्रवीद्वचः\n",
    "12253012": "युधिष्ठिर उवाच\n",
    "12253012a": "किं कृतं सुकृतं कर्म तात जाजलिना पुरा\n",
    "12253012c": "येन सिद्धिं परां प्राप्तस्तन्नो व्याख्यातुमर्हसि\n",
    "12253013": "भीष्म उवाच\n",
    "12253013a": "अतीव तपसा युक्तो घोरेण स बभूव ह\n",
    "12253013c": "नद्युपस्पर्शनरतः सायं प्रातर्महातपाः\n",
    "12253014a": "अग्नीन्परिचरन्सम्यक्स्वाध्यायपरमो द्विजः\n",
    "12253014c": "वानप्रस्थविधानज्ञो जाजलिर्ज्वलितः श्रिया\n",
    "12253015a": "सत्ये तपसि तिष्ठन्स न च धर्ममवैक्षत\n",
    "12253015c": "वर्षास्वाकाशशायी स हेमन्ते जलसंश्रयः\n",
    "12253016a": "वातातपसहो ग्रीष्मे न च धर्ममविन्दत\n",
    "12253016c": "दुःखशय्याश्च विविधा भूमौ च परिवर्तनम्\n",
    "12253017a": "ततः कदाचित्स मुनिर्वर्षास्वाकाशमास्थितः\n",
    "12253017c": "अन्तरिक्षाज्जलं मूर्ध्ना प्रत्यगृह्णान्मुहुर्मुहुः\n",
    "12253018a": "अथ तस्य जटाः क्लिन्ना बभूवुर्ग्रथिताः प्रभो\n",
    "12253018c": "अरण्यगमनान्नित्यं मलिनो मलसंयुताः\n",
    "12253019a": "स कदाचिन्निराहारो वायुभक्षो महातपाः\n",
    "12253019c": "तस्थौ काष्ठवदव्यग्रो न चचाल च कर्हिचित्\n",
    "12253020a": "तस्य स्म स्थाणुभूतस्य निर्विचेष्टस्य भारत\n",
    "12253020c": "कुलिङ्गशकुनौ राजन्नीडं शिरसि चक्रतुः\n",
    "12253021a": "स तौ दयावान्विप्रर्षिरुपप्रैक्षत दम्पती\n",
    "12253021c": "कुर्वाणं नीडकं तत्र जटासु तृणतन्तुभिः\n",
    "12253022a": "यदा स न चलत्येव स्थाणुभूतो महातपाः\n",
    "12253022c": "ततस्तौ परिविश्वस्तौ सुखं तत्रोषतुस्तदा\n",
    "12253023a": "अतीतास्वथ वर्षासु शरत्काल उपस्थिते\n",
    "12253023c": "प्राजापत्येन विधिना विश्वासात्काममोहितौ\n",
    "12253024a": "तत्रापातयतां राजञ्शिरस्यण्डानि खेचरौ\n",
    "12253024c": "तान्यबुध्यत तेजस्वी स विप्रः संशितव्रतः\n",
    "12253025a": "बुद्ध्वा च स महातेजा न चचालैव जाजलिः\n",
    "12253025c": "धर्मे धृतमना नित्यं नाधर्मं स त्वरोचयत्\n",
    "12253026a": "अहन्यहनि चागम्य ततस्तौ तस्य मूर्धनि\n",
    "12253026c": "आश्वासितौ वै वसतः संप्रहृष्टौ तदा विभो\n",
    "12253027a": "अण्डेभ्यस्त्वथ पुष्टेभ्यः प्रजायन्त शकुन्तकाः\n",
    "12253027c": "व्यवर्धन्त च तत्रैव न चाकम्पत जाजलिः\n",
    "12253028a": "स रक्षमाणस्त्वण्डानि कुलिङ्गानां यतव्रतः\n",
    "12253028c": "तथैव तस्थौ धर्मात्मा निर्विचेष्टः समाहितः\n",
    "12253029a": "ततस्तु कालसमये बभूवुस्तेऽथ पक्षिणः\n",
    "12253029c": "बुबुधे तांश्च स मुनिर्जातपक्षाञ्शकुन्तकान्\n",
    "12253030a": "ततः कदाचित्तांस्तत्र पश्यन्पक्षीन्यतव्रतः\n",
    "12253030c": "बभूव परमप्रीतस्तदा मतिमतां वरः\n",
    "12253031a": "तथा तानभिसंवृद्धान्दृष्ट्वा चाप्नुवतां मुदम्\n",
    "12253031c": "शकुनौ निर्भयौ तत्र ऊषतुश्चात्मजैः सह\n",
    "12253032a": "जातपक्षांश्च सोऽपश्यदुड्डीनान्पुनरागतान्\n",
    "12253032c": "सायं सायं द्विजान्विप्रो न चाकम्पत जाजलिः\n",
    "12253033a": "कदाचित्पुनरभ्येत्य पुनर्गच्छन्ति संततम्\n",
    "12253033c": "त्यक्ता मातृपितृभ्यां ते न चाकम्पत जाजलिः\n",
    "12253034a": "अथ ते दिवसं चारीं गत्वा सायं पुनर्नृप\n",
    "12253034c": "उपावर्तन्त तत्रैव निवासार्थं शकुन्तकाः\n",
    "12253035a": "कदाचिद्दिवसान्पञ्च समुत्पत्य विहंगमाः\n",
    "12253035c": "षष्ठेऽहनि समाजग्मुर्न चाकम्पत जाजलिः\n",
    "12253036a": "क्रमेण च पुनः सर्वे दिवसानि बहून्यपि\n",
    "12253036c": "नोपावर्तन्त शकुना जातप्राणाः स्म ते यदा\n",
    "12253037a": "कदाचिन्मासमात्रेण समुत्पत्य विहंगमाः\n",
    "12253037c": "नैवागच्छंस्ततो राजन्प्रातिष्ठत स जाजलिः\n",
    "12253038a": "ततस्तेषु प्रलीनेषु जाजलिर्जातविस्मयः\n",
    "12253038c": "सिद्धोऽस्मीति मतिं चक्रे ततस्तं मान आविशत्\n",
    "12253039a": "स तथा निर्गतान्दृष्ट्वा शकुन्तान्नियतव्रतः\n",
    "12253039c": "संभावितात्मा संभाव्य भृशं प्रीतस्तदाभवन्\n",
    "12253040a": "स नद्यां समुपस्पृश्य तर्पयित्वा हुताशनम्\n",
    "12253040c": "उदयन्तमथादित्यमभ्यगच्छन्महातपाः\n",
    "12253041a": "संभाव्य चटकान्मूर्ध्नि जाजलिर्जपतां वरः\n",
    "12253041c": "आस्फोटयत्तदाकाशे धर्मः प्राप्तो मयेति वै\n",
    "12253042a": "अथान्तरिक्षे वागासीत्तां स शुश्राव जाजलिः\n",
    "12253042c": "धर्मेण न समस्त्वं वै तुलाधारस्य जाजले\n",
    "12253043a": "वाराणस्यां महाप्राज्ञस्तुलाधारः प्रतिष्ठितः\n",
    "12253043c": "सोऽप्येवं नार्हते वक्तुं यथा त्वं भाषसे द्विज\n",
    "12253044a": "सोऽमर्षवशमापन्नस्तुलाधारदिदृक्षया\n",
    "12253044c": "पृथिवीमचरद्राजन्यत्रसायंगृहो मुनिः\n",
    "12253045a": "कालेन महतागच्छत्स तु वाराणसीं पुरीम्\n",
    "12253045c": "विक्रीणन्तं च पण्यानि तुलाधारं ददर्श सः\n",
    "12253046a": "सोऽपि दृष्ट्वैव तं विप्रमायान्तं भाण्डजीवनः\n",
    "12253046c": "समुत्थाय सुसंहृष्टः स्वागतेनाभ्यपूजयत्\n",
    "12253047": "तुलाधार उवाच\n",
    "12253047a": "आयानेवासि विदितो मम ब्रह्मन्न संशयः\n",
    "12253047c": "ब्रवीमि यत्तु वचनं तच्छृणुष्व द्विजोत्तम\n",
    "12253048a": "सागरानूपमाश्रित्य तपस्तप्तं त्वया महत्\n",
    "12253048c": "न च धर्मस्य संज्ञां त्वं पुरा वेत्थ कथंचन\n",
    "12253049a": "ततः सिद्धस्य तपसा तव विप्र शकुन्तकाः\n",
    "12253049c": "क्षिप्रं शिरस्यजायन्त ते च संभावितास्त्वया\n",
    "12253050a": "जातपक्षा यदा ते च गताश्चारीमितस्ततः\n",
    "12253050c": "मन्यमानस्ततो धर्मं चटकप्रभवं द्विज\n",
    "12253050e": "खे वाचं त्वमथाश्रौषीर्मां प्रति द्विजसत्तम\n",
    "12253051a": "अमर्षवशमापन्नस्ततः प्राप्तो भवानिह\n",
    "12253051c": "करवाणि प्रियं किं ते तद्ब्रूहि द्विजसत्तम\n",
    "12254001": "भीष्म उवाच\n",
    "12254001a": "इत्युक्तः स तदा तेन तुलाधारेण धीमता\n",
    "12254001c": "प्रोवाच वचनं धीमाञ्जाजलिर्जपतां वरः\n",
    "12254002a": "विक्रीणानः सर्वरसान्सर्वगन्धांश्च वाणिज\n",
    "12254002c": "वनस्पतीनोषधीश्च तेषां मूलफलानि च\n",
    "12254003a": "अध्यगा नैष्ठिकीं बुद्धिं कुतस्त्वामिदमागतम्\n",
    "12254003c": "एतदाचक्ष्व मे सर्वं निखिलेन महामते\n",
    "12254004a": "एवमुक्तस्तुलाधारो ब्राह्मणेन यशस्विना\n",
    "12254004c": "उवाच धर्मसूक्ष्माणि वैश्यो धर्मार्थतत्त्ववित्\n",
    "12254004e": "जाजलिं कष्टतपसं ज्ञानतृप्तस्तदा नृप\n",
    "12254005a": "वेदाहं जाजले धर्मं सरहस्यं सनातनम्\n",
    "12254005c": "सर्वभूतहितं मैत्रं पुराणं यं जना विदुः\n",
    "12254006a": "अद्रोहेणैव भूतानामल्पद्रोहेण वा पुनः\n",
    "12254006c": "या वृत्तिः स परो धर्मस्तेन जीवामि जाजले\n",
    "12254007a": "परिच्छिन्नैः काष्ठतृणैर्मयेदं शरणं कृतम्\n",
    "12254007c": "अलक्तं पद्मकं तुङ्गं गन्धांश्चोच्चावचांस्तथा\n",
    "12254008a": "रसांश्च तांस्तान्विप्रर्षे मद्यवर्जानहं बहून्\n",
    "12254008c": "क्रीत्वा वै प्रतिविक्रीणे परहस्तादमायया\n",
    "12254009a": "सर्वेषां यः सुहृन्नित्यं सर्वेषां च हिते रतः\n",
    "12254009c": "कर्मणा मनसा वाचा स धर्मं वेद जाजले\n",
    "12254010a": "नाहं परेषां कर्माणि प्रशंसामि शपामि वा\n",
    "12254010c": "आकाशस्येव विप्रर्षे पश्यँल्लोकस्य चित्रताम्\n",
    "12254011a": "नानुरुध्ये विरुध्ये वा न द्वेष्मि न च कामये\n",
    "12254011c": "समोऽस्मि सर्वभूतेषु पश्य मे जाजले व्रतम्\n",
    "12254012a": "इष्टानिष्टविमुक्तस्य प्रीतिरागबहिष्कृतः\n",
    "12254012c": "तुला मे सर्वभूतेषु समा तिष्ठति जाजले\n",
    "12254013a": "इति मां त्वं विजानीहि सर्वलोकस्य जाजले\n",
    "12254013c": "समं मतिमतां श्रेष्ठ समलोष्टाश्मकाञ्चनम्\n",
    "12254014a": "यथान्धबधिरोन्मत्ता उच्छ्वासपरमाः सदा\n",
    "12254014c": "देवैरपिहितद्वाराः सोपमा पश्यतो मम\n",
    "12254015a": "यथा वृद्धातुरकृशा निःस्पृहा विषयान्प्रति\n",
    "12254015c": "तथार्थकामभोगेषु ममापि विगता स्पृहा\n",
    "12254016a": "यदा चायं न बिभेति यदा चास्मान्न बिभ्यति\n",
    "12254016c": "यदा नेच्छति न द्वेष्टि तदा सिध्यति वै द्विजः\n",
    "12254017a": "यदा न कुरुते भावं सर्वभूतेषु पापकम्\n",
    "12254017c": "कर्मणा मनसा वाचा ब्रह्म संपद्यते तदा\n",
    "12254018a": "न भूतो न भविष्यश्च न च धर्मोऽस्ति कश्चन\n",
    "12254018c": "योऽभयः सर्वभूतानां स प्राप्नोत्यभयं पदम्\n",
    "12254019a": "यस्मादुद्विजते लोकः सर्वो मृत्युमुखादिव\n",
    "12254019c": "वाक्क्रूराद्दण्डपारुष्यात्स प्राप्नोति महद्भयम्\n",
    "12254020a": "यथावद्वर्तमानानां वृद्धानां पुत्रपौत्रिणाम्\n",
    "12254020c": "अनुवर्तामहे वृत्तमहिंस्राणां महात्मनाम्\n",
    "12254021a": "प्रनष्टः शाश्वतो धर्मः सदाचारेण मोहितः\n",
    "12254021c": "तेन वैद्यस्तपस्वी वा बलवान्वा विमोह्यते\n",
    "12254022a": "आचाराज्जाजले प्राज्ञः क्षिप्रं धर्ममवाप्नुयात्\n",
    "12254022c": "एवं यः साधुभिर्दान्तश्चरेदद्रोहचेतसा\n",
    "12254023a": "नद्यां यथा चेह काष्ठमुह्यमानं यदृच्छया\n",
    "12254023c": "यदृच्छयैव काष्ठेन संधिं गच्छेत केनचित्\n",
    "12254024a": "तत्रापराणि दारूणि संसृज्यन्ते ततस्ततः\n",
    "12254024c": "तृणकाष्ठकरीषाणि कदा चिन्नसमीक्षया\n",
    "12254024e": "एवमेवायमाचारः प्रादुर्भूतो यतस्ततः\n",
    "12254025a": "यस्मान्नोद्विजते भूतं जातु किंचित्कथंचन\n",
    "12254025c": "अभयं सर्वभूतेभ्यः स प्राप्नोति सदा मुने\n",
    "12254026a": "यस्मादुद्विजते विद्वन्सर्वलोको वृकादिव\n",
    "12254026c": "क्रोशतस्तीरमासाद्य यथा सर्वे जलेचराः\n",
    "12254027a": "सहायवान्द्रव्यवान्यः सुभगोऽन्योऽपरस्तथा\n",
    "12254027c": "ततस्तानेव कवयः शास्त्रेषु प्रवदन्त्युत\n",
    "12254027e": "कीर्त्यर्थमल्पहृल्लेखाः पटवः कृत्स्ननिर्णयाः\n",
    "12254028a": "तपोभिर्यज्ञदानैश्च वाक्यैः प्रज्ञाश्रितैस्तथा\n",
    "12254028c": "प्राप्नोत्यभयदानस्य यद्यत्फलमिहाश्नुते\n",
    "12254029a": "लोके यः सर्वभूतेभ्यो ददात्यभयदक्षिणाम्\n",
    "12254029c": "स सर्वयज्ञैरीजानः प्राप्नोत्यभयदक्षिणाम्\n",
    "12254029e": "न भूतानामहिंसाया ज्यायान्धर्मोऽस्ति कश्चन\n",
    "12254030a": "यस्मान्नोद्विजते भूतं जातु किंचित्कथंचन\n",
    "12254030c": "सोऽभयं सर्वभूतेभ्यः संप्राप्नोति महामुने\n",
    "12254031a": "यस्मादुद्विजते लोकः सर्पाद्वेश्मगतादिव\n",
    "12254031c": "न स धर्ममवाप्नोति इह लोके परत्र च\n",
    "12254032a": "सर्वभूतात्मभूतस्य सम्यग्भूतानि पश्यतः\n",
    "12254032c": "देवापि मार्गे मुह्यन्ति अपदस्य पदैषिणः\n",
    "12254033a": "दानं भूताभयस्याहुः सर्वदानेभ्य उत्तमम्\n",
    "12254033c": "ब्रवीमि ते सत्यमिदं श्रद्दधस्व च जाजले\n",
    "12254034a": "स एव सुभगो भूत्वा पुनर्भवति दुर्भगः\n",
    "12254034c": "व्यापत्तिं कर्मणां दृष्ट्वा जुगुप्सन्ति जनाः सदा\n",
    "12254035a": "अकारणो हि नेहास्ति धर्मः सूक्ष्मोऽपि जाजले\n",
    "12254035c": "भूतभव्यार्थमेवेह धर्मप्रवचनं कृतम्\n",
    "12254036a": "सूक्ष्मत्वान्न स विज्ञातुं शक्यते बहुनिह्नवः\n",
    "12254036c": "उपलभ्यान्तरा चान्यानाचारानवबुध्यते\n",
    "12254037a": "ये च छिन्दन्ति वृषणान्ये च भिन्दन्ति नस्तकान्\n",
    "12254037c": "वहन्ति महतो भारान्बध्नन्ति दमयन्ति च\n",
    "12254038a": "हत्वा सत्त्वानि खादन्ति तान्कथं न विगर्हसे\n",
    "12254038c": "मानुषा मानुषानेव दासभोगेन भुञ्जते\n",
    "12254039a": "वधबन्धविरोधेन कारयन्ति दिवानिशम्\n",
    "12254039c": "आत्मना चापि जानासि यद्दुःखं वधताडने\n",
    "12254040a": "पञ्चेन्द्रियेषु भूतेषु सर्वं वसति दैवतम्\n",
    "12254040c": "आदित्यश्चन्द्रमा वायुर्ब्रह्मा प्राणः क्रतुर्यमः\n",
    "12254041a": "तानि जीवानि विक्रीय का मृतेषु विचारणा\n",
    "12254041c": "का तैले का घृते ब्रह्मन्मधुन्यप्स्वौषधेषु वा\n",
    "12254042a": "अदंशमशके देशे सुखं संवर्धितान्पशून्\n",
    "12254042c": "तांश्च मातुः प्रियाञ्जानन्नाक्रम्य बहुधा नराः\n",
    "12254042e": "बहुदंशकुशान्देशान्नयन्ति बहुकर्दमान्\n",
    "12254043a": "वाहसंपीडिता धुर्याः सीदन्त्यविधिनापरे\n",
    "12254043c": "न मन्ये भ्रूणहत्यापि विशिष्टा तेन कर्मणा\n",
    "12254044a": "कृषिं साध्विति मन्यन्ते सा च वृत्तिः सुदारुणा\n",
    "12254044c": "भूमिं भूमिशयांश्चैव हन्ति काष्ठमयोमुखम्\n",
    "12254044e": "तथैवानडुहो युक्तान्समवेक्षस्व जाजले\n",
    "12254045a": "अघ्न्या इति गवां नाम क एनान्हन्तुमर्हति\n",
    "12254045c": "महच्चकाराकुशलं पृषध्रो गालभन्निव\n",
    "12254046a": "ऋषयो यतयो ह्येतन्नहुषे प्रत्यवेदयन्\n",
    "12254046c": "गां मातरं चाप्यवधीर्वृषभं च प्रजापतिम्\n",
    "12254046e": "अकार्यं नहुषाकार्षीर्लप्स्यामस्त्वत्कृते भयम्\n",
    "12254047a": "शतं चैकं च रोगाणां सर्वभूतेष्वपातयन्\n",
    "12254047c": "ऋषयस्ते महाभागाः प्रजास्वेव हि जाजले\n",
    "12254047e": "भ्रूणहं नहुषं त्वाहुर्न ते होष्यामहे हविः\n",
    "12254048a": "इत्युक्त्वा ते महात्मानः सर्वे तत्त्वार्थदर्शिनः\n",
    "12254048c": "ऋषयो यतयः शान्तास्तरसा प्रत्यवेदयन्\n",
    "12254049a": "ईदृशानशिवान्घोरानाचारानिह जाजले\n",
    "12254049c": "केवलाचरितत्वात्तु निपुणान्नावबुध्यसे\n",
    "12254050a": "कारणाद्धर्ममन्विच्छेन्न लोकचरितं चरेत्\n",
    "12254050c": "यो हन्याद्यश्च मां स्तौति तत्रापि शृणु जाजले\n",
    "12254051a": "समौ तावपि मे स्यातां न हि मे स्तः प्रियाप्रिये\n",
    "12254051c": "एतदीदृशकं धर्मं प्रशंसन्ति मनीषिणः\n",
    "12254052a": "उपपत्त्या हि संपन्नो यतिभिश्चैव सेव्यते\n",
    "12254052c": "सततं धर्मशीलैश्च नैपुण्येनोपलक्षितः\n",
    "12255001": "जाजलिरुवाच\n",
    "12255001a": "यथा प्रवर्तितो धर्मस्तुलां धारयता त्वया\n",
    "12255001c": "स्वर्गद्वारं च वृत्तिं च भूतानामवरोत्स्यते\n",
    "12255002a": "कृष्या ह्यन्नं प्रभवति ततस्त्वमपि जीवसि\n",
    "12255002c": "पशुभिश्चौषधीभिश्च मर्त्या जीवन्ति वाणिज\n",
    "12255003a": "यतो यज्ञः प्रभवति नास्तिक्यमपि जल्पसि\n",
    "12255003c": "न हि वर्तेदयं लोको वार्तामुत्सृज्य केवलम्\n",
    "12255004": "तुलाधार उवाच\n",
    "12255004a": "वक्ष्यामि जाजले वृत्तिं नास्मि ब्राह्मण नास्तिकः\n",
    "12255004c": "न च यज्ञं विनिन्दामि यज्ञवित्तु सुदुर्लभः\n",
    "12255005a": "नमो ब्राह्मणयज्ञाय ये च यज्ञविदो जनाः\n",
    "12255005c": "स्वयज्ञं ब्राह्मणा हित्वा क्षात्रं यज्ञमिहास्थिताः\n",
    "12255006a": "लुब्धैर्वित्तपरैर्ब्रह्मन्नास्तिकैः संप्रवर्तितम्\n",
    "12255006c": "वेदवादानविज्ञाय सत्याभासमिवानृतम्\n",
    "12255007a": "इदं देयमिदं देयमिति नान्तं चिकीर्षति\n",
    "12255007c": "अतः स्तैन्यं प्रभवति विकर्माणि च जाजले\n",
    "12255007e": "तदेव सुकृतं हव्यं येन तुष्यन्ति देवताः\n",
    "12255008a": "नमस्कारेण हविषा स्वाध्यायैरौषधैस्तथा\n",
    "12255008c": "पूजा स्याद्देवतानां हि यथा शास्त्रनिदर्शनम्\n",
    "12255009a": "इष्टापूर्तादसाधूनां विषमा जायते प्रजा\n",
    "12255009c": "लुब्धेभ्यो जायते लुब्धः समेभ्यो जायते समः\n",
    "12255010a": "यजमानो यथात्मानमृत्विजश्च तथा प्रजाः\n",
    "12255010c": "यज्ञात्प्रजा प्रभवति नभसोऽम्भ इवामलम्\n",
    "12255011a": "अग्नौ प्रास्ताहुतिर्ब्रह्मन्नादित्यमुपतिष्ठति\n",
    "12255011c": "आदित्याज्जायते वृष्टिर्वृष्टेरन्नं ततः प्रजाः\n",
    "12255012a": "तस्मात्स्वनुष्ठितात्पूर्वे सर्वान्कामांश्च लेभिरे\n",
    "12255012c": "अकृष्टपच्या पृथिवी आशीर्भिर्वीरुधोऽभवन्\n",
    "12255012e": "न ते यज्ञेष्वात्मसु वा फलं पश्यन्ति किंचन\n",
    "12255013a": "शङ्कमानाः फलं यज्ञे ये यजेरन्कथंचन\n",
    "12255013c": "जायन्तेऽसाधवो धूर्ता लुब्धा वित्तप्रयोजनाः\n",
    "12255014a": "स स्म पापकृतां लोकान्गच्छेदशुभकर्मणा\n",
    "12255014c": "प्रमाणमप्रमाणेन यः कुर्यादशुभं नरः\n",
    "12255014e": "पापात्मा सोऽकृतप्रज्ञः सदैवेह द्विजोत्तम\n",
    "12255015a": "कर्तव्यमिति कर्तव्यं वेत्ति यो ब्राह्मणोभयम्\n",
    "12255015c": "ब्रह्मैव वर्तते लोके नैति कर्तव्यतां पुनः\n",
    "12255016a": "विगुणं च पुनः कर्म ज्याय इत्यनुशुश्रुम\n",
    "12255016c": "सर्वभूतोपघातश्च फलभावे च संयमः\n",
    "12255017a": "सत्ययज्ञा दमयज्ञा अलुब्धाश्चात्मतृप्तयः\n",
    "12255017c": "उत्पन्नत्यागिनः सर्वे जना आसन्नमत्सराः\n",
    "12255018a": "क्षेत्रक्षेत्रज्ञतत्त्वज्ञाः स्वयज्ञपरिनिष्ठिताः\n",
    "12255018c": "ब्राह्मं वेदमधीयन्तस्तोषयन्त्यमरानपि\n",
    "12255019a": "अखिलं दैवतं सर्वं ब्रह्म ब्राह्मणसंश्रितम्\n",
    "12255019c": "तृप्यन्ति तृप्यतो देवास्तृप्तास्तृप्तस्य जाजले\n",
    "12255020a": "यथा सर्वरसैस्तृप्तो नाभिनन्दति किंचन\n",
    "12255020c": "तथा प्रज्ञानतृप्तस्य नित्यं तृप्तिः सुखोदया\n",
    "12255021a": "धर्मारामा धर्मसुखाः कृत्स्नव्यवसितास्तथा\n",
    "12255021c": "अस्ति नस्तत्त्वतो भूय इति प्रज्ञागवेषिणः\n",
    "12255022a": "ज्ञानविज्ञानिनः केचित्परं पारं तितीर्षवः\n",
    "12255022c": "अतीव तत्सदा पुण्यं पुण्याभिजनसंहितम्\n",
    "12255023a": "यत्र गत्वा न शोचन्ति न च्यवन्ति व्यथन्ति च\n",
    "12255023c": "ते तु तद्ब्रह्मणः स्थानं प्राप्नुवन्तीह सात्त्विकाः\n",
    "12255024a": "नैव ते स्वर्गमिच्छन्ति न यजन्ति यशोधनैः\n",
    "12255024c": "सतां वर्त्मानुवर्तन्ते यथाबलमहिंसया\n",
    "12255025a": "वनस्पतीनोषधीश्च फलमूलं च ते विदुः\n",
    "12255025c": "न चैतानृत्विजो लुब्धा याजयन्ति धनार्थिनः\n",
    "12255026a": "स्वमेव चार्थं कुर्वाणा यज्ञं चक्रुः पुनर्द्विजाः\n",
    "12255026c": "परिनिष्ठितकर्माणः प्रजानुग्रहकाम्यया\n",
    "12255027a": "प्रापयेयुः प्रजाः स्वर्गं स्वधर्मचरणेन वै\n",
    "12255027c": "इति मे वर्तते बुद्धिः समा सर्वत्र जाजले\n",
    "12255028a": "प्रयुञ्जते यानि यज्ञे सदा प्राज्ञा द्विजर्षभ\n",
    "12255028c": "तेन ते देवयानेन पथा यान्ति महामुने\n",
    "12255029a": "आवृत्तिस्तत्र चैकस्य नास्त्यावृत्तिर्मनीषिणाम्\n",
    "12255029c": "उभौ तौ देवयानेन गच्छतो जाजले पथा\n",
    "12255030a": "स्वयं चैषामनडुहो युज्यन्ति च वहन्ति च\n",
    "12255030c": "स्वयमुस्राश्च दुह्यन्ते मनःसंकल्पसिद्धिभिः\n",
    "12255031a": "स्वयं यूपानुपादाय यजन्ते स्वाप्तदक्षिणैः\n",
    "12255031c": "यस्तथाभावितात्मा स्यात्स गामालब्धुमर्हति\n",
    "12255032a": "ओषधीभिस्तथा ब्रह्मन्यजेरंस्ते नतादृशाः\n",
    "12255032c": "बुद्धित्यागं पुरस्कृत्य तादृशं प्रब्रवीमि ते\n",
    "12255033a": "निराशिषमनारम्भं निर्नमस्कारमस्तुतिम्\n",
    "12255033c": "अक्षीणं क्षीणकर्माणं तं देवा ब्राह्मणं विदुः\n",
    "12255034a": "नाश्रावयन्न च यजन्न ददद्ब्राह्मणेषु च\n",
    "12255034c": "ग्राम्यां वृत्तिं लिप्समानः कां गतिं याति जाजले\n",
    "12255034e": "इदं तु दैवतं कृत्वा यथा यज्ञमवाप्नुयात्\n",
    "12255035": "जाजलिरुवाच\n",
    "12255035a": "न वै मुनीनां शृणुमः स्म तत्त्वं; पृच्छामि त्वा वाणिज कष्टमेतत्\n",
    "12255035c": "पूर्वे पूर्वे चास्य नावेक्षमाणा; नातः परं तमृषयः स्थापयन्ति\n",
    "12255036a": "अस्मिन्नेवात्मतीर्थे न पशवः प्राप्नुयुः सुखम्\n",
    "12255036c": "अथ स्वकर्मणा केन वाणिज प्राप्नुयात्सुखम्\n",
    "12255036e": "शंस मे तन्महाप्राज्ञ भृशं वै श्रद्दधामि ते\n",
    "12255037": "तुलाधार उवाच\n",
    "12255037a": "उत यज्ञा उतायज्ञा मखं नार्हन्ति ते क्वचित्\n",
    "12255037c": "आज्येन पयसा दध्ना पूर्णाहुत्या विशेषतः\n",
    "12255037e": "वालैः शृङ्गेण पादेन संभवत्येव गौर्मखम्\n",
    "12255038a": "पत्नीं चानेन विधिना प्रकरोति नियोजयन्\n",
    "12255038c": "पुरोडाशो हि सर्वेषां पशूनां मेध्य उच्यते\n",
    "12255039a": "सर्वा नद्यः सरस्वत्यः सर्वे पुण्याः शिलोच्चयाः\n",
    "12255039c": "जाजले तीर्थमात्मैव मा स्म देशातिथिर्भव\n",
    "12255040a": "एतानीदृशकान्धर्मानाचरन्निह जाजले\n",
    "12255040c": "कारणैर्धर्ममन्विच्छन्न लोकानाप्नुते शुभान्\n",
    "12255041": "भीष्म उवाच\n",
    "12255041a": "एतानीदृशकान्धर्मांस्तुलाधारः प्रशंसति\n",
    "12255041c": "उपपत्त्या हि संपन्नान्नित्यं सद्भिर्निषेवितान्\n",
    "12256001": "तुलाधार उवाच\n",
    "12256001a": "सद्भिर्वा यदि वासद्भिरयं पन्थाः समाश्रितः\n",
    "12256001c": "प्रत्यक्षं क्रियतां साधु ततो ज्ञास्यसि तद्यथा\n",
    "12256002a": "एते शकुन्ता बहवः समन्ताद्विचरन्ति हि\n",
    "12256002c": "तवोत्तमाङ्गे संभूताः श्येनाश्चान्याश्च जातयः\n",
    "12256003a": "आह्वयैनान्महाब्रह्मन्विशमानांस्ततस्ततः\n",
    "12256003c": "पश्येमान्हस्तपादेषु श्लिष्टान्देहे च सर्वशः\n",
    "12256004a": "संभावयन्ति पितरं त्वया संभाविताः खगाः\n",
    "12256004c": "असंशयं पिता च त्वं पुत्रानाह्वय जाजले\n",
    "12256005": "भीष्म उवाच\n",
    "12256005a": "ततो जाजलिना तेन समाहूताः पतत्रिणः\n",
    "12256005c": "वाचमुच्चारयन्दिव्यां धर्मस्य वचनात्किल\n",
    "12256006a": "अहिंसादिकृतं कर्म इह चैव परत्र च\n",
    "12256006c": "स्पर्धा निहन्ति वै ब्रह्मन्साहता हन्ति तं नरम्\n",
    "12256007a": "श्रद्धावृद्धं वाङ्मनसी न यज्ञस्त्रातुमर्हति\n",
    "12256007c": "अत्र गाथा ब्रह्मगीताः कीर्तयन्ति पुराविदः\n",
    "12256008a": "शुचेरश्रद्दधानस्य श्रद्दधानस्य चाशुचेः\n",
    "12256008c": "देवाश्चित्तममन्यन्त सदृशं यज्ञकर्मणि\n",
    "12256009a": "श्रोत्रियस्य कदर्यस्य वदान्यस्य च वार्धुषेः\n",
    "12256009c": "मीमांसित्वोभयं देवाः सममन्नमकल्पयन्\n",
    "12256010a": "प्रजापतिस्तानुवाच विषमं कृतमित्युत\n",
    "12256010c": "श्रद्धापूतं वदान्यस्य हतमश्रद्धयेतरत्\n",
    "12256010e": "भोज्यमन्नं वदान्यस्य कदर्यस्य न वार्धुषेः\n",
    "12256011a": "अश्रद्दधान एवैको देवानां नार्हते हविः\n",
    "12256011c": "तस्यैवान्नं न भोक्तव्यमिति धर्मविदो विदुः\n",
    "12256012a": "अश्रद्धा परमं पापं श्रद्धा पापप्रमोचनी\n",
    "12256012c": "जहाति पापं श्रद्धावान्सर्पो जीर्णामिव त्वचम्\n",
    "12256013a": "ज्यायसी या पवित्राणां निवृत्तिः श्रद्धया सह\n",
    "12256013c": "निवृत्तशीलदोषो यः श्रद्धावान्पूत एव सः\n",
    "12256014a": "किं तस्य तपसा कार्यं किं वृत्तेन किमात्मना\n",
    "12256014c": "श्रद्धामयोऽयं पुरुषो यो यच्छ्रद्धः स एव सः\n",
    "12256015a": "इति धर्मः समाख्यातः सद्भिर्धर्मार्थदर्शिभिः\n",
    "12256015c": "वयं जिज्ञासमानास्त्वा संप्राप्ता धर्मदर्शनात्\n",
    "12256016a": "स्पर्धां जहि महाप्राज्ञ ततः प्राप्स्यसि यत्परम्\n",
    "12256016c": "श्रद्धावाञ्श्रद्दधानश्च धर्मांश्चैवेह वाणिजः\n",
    "12256016e": "स्ववर्त्मनि स्थितश्चैव गरीयानेष जाजले\n",
    "12256017a": "एवं बहुमतार्थं च तुलाधारेण भाषितम्\n",
    "12256017c": "सम्यक्चैवमुपालब्धो धर्मश्चोक्तः सनातनः\n",
    "12256018a": "तस्य विख्यातवीर्यस्य श्रुत्वा वाक्यानि स द्विजः\n",
    "12256018c": "तुलाधारस्य कौन्तेय शान्तिमेवान्वपद्यत\n",
    "12256019a": "ततोऽचिरेण कालेन तुलाधारः स एव च\n",
    "12256019c": "दिवं गत्वा महाप्राज्ञौ विहरेतां यथासुखम्\n",
    "12256019e": "स्वं स्वं स्थानमुपागम्य स्वकर्मफलनिर्जितम्\n",
    "12256020a": "समानां श्रद्दधानानां संयतानां सुचेतसाम्\n",
    "12256020c": "कुर्वतां यज्ञ इत्येव न यज्ञो जातु नेष्यते\n",
    "12256021a": "श्रद्धा वै सात्त्विकी देवी सूर्यस्य दुहिता नृप\n",
    "12256021c": "सावित्री प्रसवित्री च जीवविश्वासिनी तथा\n",
    "12256022a": "वाग्वृद्धं त्रायते श्रद्धा मनोवृद्धं च भारत\n",
    "12256022c": "यथौपम्योपदेशेन किं भूयः श्रोतुमिच्छसि\n",
    "12257001": "भीष्म उवाच\n",
    "12257001a": "अत्राप्युदाहरन्तीममितिहासं पुरातनम्\n",
    "12257001c": "प्रजानामनुकम्पार्थं गीतं राज्ञा विचख्नुना\n",
    "12257002a": "छिन्नस्थूणं वृषं दृष्ट्वा विरावं च गवां भृशम्\n",
    "12257002c": "गोग्रहे यज्ञवाटस्य प्रेक्षमाणः स पार्थिवः\n",
    "12257003a": "स्वस्ति गोभ्योऽस्तु लोकेषु ततो निर्वचनं कृतम्\n",
    "12257003c": "हिंसायां हि प्रवृत्तायामाशीरेषानुकल्पिता\n",
    "12257004a": "अव्यवस्थितमर्यादैर्विमूढैर्नास्तिकैर्नरैः\n",
    "12257004c": "संशयात्मभिरव्यक्तैर्हिंसा समनुकीर्तिता\n",
    "12257005a": "सर्वकर्मस्वहिंसा हि धर्मात्मा मनुरब्रवीत्\n",
    "12257005c": "कामरागाद्विहिंसन्ति बहिर्वेद्यां पशून्नराः\n",
    "12257006a": "तस्मात्प्रमाणतः कार्यो धर्मः सूक्ष्मो विजानता\n",
    "12257006c": "अहिंसैव हि सर्वेभ्यो धर्मेभ्यो ज्यायसी मता\n",
    "12257007a": "उपोष्य संशितो भूत्वा हित्वा वेदकृताः श्रुतीः\n",
    "12257007c": "आचार इत्यनाचाराः कृपणाः फलहेतवः\n",
    "12257008a": "यदि यज्ञांश्च वृक्षांश्च यूपांश्चोद्दिश्य मानवाः\n",
    "12257008c": "वृथा मांसानि खादन्ति नैष धर्मः प्रशस्यते\n",
    "12257009a": "मांसं मधु सुरा मत्स्या आसवं कृसरौदनम्\n",
    "12257009c": "धूर्तैः प्रवर्तितं ह्येतन्नैतद्वेदेषु कल्पितम्\n",
    "12257010a": "कामान्मोहाच्च लोभाच्च लौल्यमेतत्प्रवर्तितम्\n",
    "12257010c": "विष्णुमेवाभिजानन्ति सर्वयज्ञेषु ब्राह्मणाः\n",
    "12257010e": "पायसैः सुमनोभिश्च तस्यापि यजनं स्मृतम्\n",
    "12257011a": "यज्ञियाश्चैव ये वृक्षा वेदेषु परिकल्पिताः\n",
    "12257011c": "यच्चापि किंचित्कर्तव्यमन्यच्चोक्षैः सुसंस्कृतम्\n",
    "12257011e": "महासत्त्वैः शुद्धभावैः सर्वं देवार्हमेव तत्\n",
    "12257012": "युधिष्ठिर उवाच\n",
    "12257012a": "शरीरमापदश्चापि विवदन्त्यविहिंसतः\n",
    "12257012c": "कथं यात्रा शरीरस्य निरारम्भस्य सेत्स्यति\n",
    "12257013": "भीष्म उवाच\n",
    "12257013a": "यथा शरीरं न ग्लायेन्नेयान्मृत्युवशं यथा\n",
    "12257013c": "तथा कर्मसु वर्तेत समर्थो धर्ममाचरेत्\n",
    "12258001": "युधिष्ठिर उवाच\n",
    "12258001a": "कथं कार्यं परीक्षेत शीघ्रं वाथ चिरेण वा\n",
    "12258001c": "सर्वथा कार्यदुर्गेऽस्मिन्भवान्नः परमो गुरुः\n",
    "12258002": "भीष्म उवाच\n",
    "12258002a": "अत्राप्युदाहरन्तीममितिहासं पुरातनम्\n",
    "12258002c": "चिरकारेस्तु यत्पूर्वं वृत्तमाङ्गिरसे कुले\n",
    "12258003a": "चिरकारिक भद्रं ते भद्रं ते चिरकारिक\n",
    "12258003c": "चिरकारी हि मेधावी नापराध्यति कर्मसु\n",
    "12258004a": "चिरकारी महाप्राज्ञो गौतमस्याभवत्सुतः\n",
    "12258004c": "चिरं हि सर्वकार्याणि समेक्षावान्प्रपद्यते\n",
    "12258005a": "चिरं संचिन्तयन्नर्थांश्चिरं जाग्रच्चिरं स्वपन्\n",
    "12258005c": "चिरकार्याभिसंपत्तेश्चिरकारी तथोच्यते\n",
    "12258006a": "अलसग्रहणं प्राप्तो दुर्मेधावी तथोच्यते\n",
    "12258006c": "बुद्धिलाघवयुक्तेन जनेनादीर्घदर्शिना\n",
    "12258007a": "व्यभिचारे तु कस्मिंश्चिद्व्यतिक्रम्यापरान्सुतान्\n",
    "12258007c": "पित्रोक्तः कुपितेनाथ जहीमां जननीमिति\n",
    "12258008a": "स तथेति चिरेणोक्त्वा स्वभावाच्चिरकारिकः\n",
    "12258008c": "विमृश्य चिरकारित्वाच्चिन्तयामास वै चिरम्\n",
    "12258009a": "पितुराज्ञां कथं कुर्यां न हन्यां मातरं कथम्\n",
    "12258009c": "कथं धर्मच्छले नास्मिन्निमज्जेयमसाधुवत्\n",
    "12258010a": "पितुराज्ञा परो धर्मः स्वधर्मो मातृरक्षणम्\n",
    "12258010c": "अस्वतन्त्रं च पुत्रत्वं किं नु मां नात्र पीडयेत्\n",
    "12258011a": "स्त्रियं हत्वा मातरं च को हि जातु सुखी भवेत्\n",
    "12258011c": "पितरं चाप्यवज्ञाय कः प्रतिष्ठामवाप्नुयात्\n",
    "12258012a": "अनवज्ञा पितुर्युक्ता धारणं मातृरक्षणम्\n",
    "12258012c": "युक्तक्षमावुभावेतौ नातिवर्तेतमां कथम्\n",
    "12258013a": "पिता ह्यात्मानमाधत्ते जायायां जज्ञियामिति\n",
    "12258013c": "शीलचारित्रगोत्रस्य धारणार्थं कुलस्य च\n",
    "12258014a": "सोऽहमात्मा स्वयं पित्रा पुत्रत्वे प्रकृतः पुनः\n",
    "12258014c": "विज्ञानं मे कथं न स्याद्बुबुधे चात्मसंभवम्\n",
    "12258015a": "जातकर्मणि यत्प्राह पिता यच्चोपकर्मणि\n",
    "12258015c": "पर्याप्तः स दृढीकारः पितुर्गौरवनिश्चये\n",
    "12258016a": "गुरुरग्र्यः परो धर्मः पोषणाध्ययनाद्धितः\n",
    "12258016c": "पिता यदाह धर्मः स वेदेष्वपि सुनिश्चितः\n",
    "12258017a": "प्रीतिमात्रं पितुः पुत्रः सर्वं पुत्रस्य वै पिता\n",
    "12258017c": "शरीरादीनि देयानि पिता त्वेकः प्रयच्छति\n",
    "12258018a": "तस्मात्पितुर्वचः कार्यं न विचार्यं कथंचन\n",
    "12258018c": "पातकान्यपि पूयन्ते पितुर्वचनकारिणः\n",
    "12258019a": "भोगे भाग्ये प्रसवने सर्वलोकनिदर्शने\n",
    "12258019c": "भर्त्रा चैव समायोगे सीमन्तोन्नयने तथा\n",
    "12258020a": "पिता स्वर्गः पिता धर्मः पिता परमकं तपः\n",
    "12258020c": "पितरि प्रीतिमापन्ने सर्वाः प्रीयन्ति देवताः\n",
    "12258021a": "आशिषस्ता भजन्त्येनं पुरुषं प्राह याः पिता\n",
    "12258021c": "निष्कृतिः सर्वपापानां पिता यदभिनन्दति\n",
    "12258022a": "मुच्यते बन्धनात्पुष्पं फलं वृन्तात्प्रमुच्यते\n",
    "12258022c": "क्लिश्यन्नपि सुतस्नेहैः पिता स्नेहं न मुञ्चति\n",
    "12258023a": "एतद्विचिन्तितं तावत्पुत्रस्य पितृगौरवम्\n",
    "12258023c": "पिता ह्यल्पतरं स्थानं चिन्तयिष्यामि मातरम्\n",
    "12258024a": "यो ह्ययं मयि संघातो मर्त्यत्वे पाञ्चभौतिकः\n",
    "12258024c": "अस्य मे जननी हेतुः पावकस्य यथारणिः\n",
    "12258024e": "माता देहारणिः पुंसां सर्वस्यार्तस्य निर्वृतिः\n",
    "12258025a": "न च शोचति नाप्येनं स्थाविर्यमपकर्षति\n",
    "12258025c": "श्रिया हीनोऽपि यो गेहे अम्बेति प्रतिपद्यते\n",
    "12258026a": "पुत्रपौत्रसमाकीर्णो जननीं यः समाश्रितः\n",
    "12258026c": "अपि वर्षशतस्यान्ते स द्विहायनवच्चरेत्\n",
    "12258027a": "समर्थं वासमर्थं वा कृशं वाप्यकृशं तथा\n",
    "12258027c": "रक्षत्येव सुतं माता नान्यः पोष्टा विधानतः\n",
    "12258028a": "तदा स वृद्धो भवति यदा भवति दुःखितः\n",
    "12258028c": "तदा शून्यं जगत्तस्य यदा मात्रा वियुज्यते\n",
    "12258029a": "नास्ति मातृसमा छाया नास्ति मातृसमा गतिः\n",
    "12258029c": "नास्ति मातृसमं त्राणं नास्ति मातृसमा प्रपा\n",
    "12258030a": "कुक्षिसंधारणाद्धात्री जननाज्जननी स्मृता\n",
    "12258030c": "अङ्गानां वर्धनादम्बा वीरसूत्वेन वीरसूः\n",
    "12258031a": "शिशोः शुश्रूषणाच्छुश्रूर्माता देहमनन्तरम्\n",
    "12258031c": "चेतनावान्नरो हन्याद्यस्य नासुषिरं शिरः\n",
    "12258032a": "दम्पत्योः प्राणसंश्लेषे योऽभिसंधिः कृतः किल\n",
    "12258032c": "तं माता वा पिता वेद भूतार्थो मातरि स्थितः\n",
    "12258033a": "माता जानाति यद्गोत्रं माता जानाति यस्य सः\n",
    "12258033c": "मातुर्भरणमात्रेण प्रीतिः स्नेहः पितुः प्रजाः\n",
    "12258034a": "पाणिबन्धं स्वयं कृत्वा सहधर्ममुपेत्य च\n",
    "12258034c": "यदि याप्यन्ति पुरुषाः स्त्रियो नार्हन्ति याप्यताम्\n",
    "12258035a": "भरणाद्धि स्त्रियो भर्ता पात्याच्चैव स्त्रियाः पतिः\n",
    "12258035c": "गुणस्यास्य निवृत्तौ तु न भर्ता न पतिः पतिः\n",
    "12258036a": "एवं स्त्री नापराध्नोति नर एवापराध्यति\n",
    "12258036c": "व्युच्चरंश्च महादोषं नर एवापराध्यति\n",
    "12258037a": "स्त्रिया हि परमो भर्ता दैवतं परमं स्मृतम्\n",
    "12258037c": "तस्यात्मना तु सदृशमात्मानं परमं ददौ\n",
    "12258037e": "सर्वकार्यापराध्यत्वान्नापराध्यन्ति चाङ्गनाः\n",
    "12258038a": "यश्चनोक्तो हि निर्देशः स्त्रिया मैथुनतृप्तये\n",
    "12258038c": "तस्य स्मारयतो व्यक्तमधर्मो नात्र संशयः\n",
    "12258039a": "यावन्नारीं मातरं च गौरवे चाधिके स्थिताम्\n",
    "12258039c": "अवध्यां तु विजानीयुः पशवोऽप्यविचक्षणाः\n",
    "12258040a": "देवतानां समावायमेकस्थं पितरं विदुः\n",
    "12258040c": "मर्त्यानां देवतानां च स्नेहादभ्येति मातरम्\n",
    "12258041a": "एवं विमृशतस्तस्य चिरकारितया बहु\n",
    "12258041c": "दीर्घः कालो व्यतिक्रान्तस्ततस्तस्यागमत्पिता\n",
    "12258042a": "मेधातिथिर्महाप्राज्ञो गौतमस्तपसि स्थितः\n",
    "12258042c": "विमृश्य तेन कालेन पत्न्याः संस्थाव्यतिक्रमम्\n",
    "12258043a": "सोऽब्रवीद्दुःखसंतप्तो भृशमश्रूणि वर्तयन्\n",
    "12258043c": "श्रुतधैर्यप्रसादेन पश्चात्तापमुपागतः\n",
    "12258044a": "आश्रमं मम संप्राप्तस्त्रिलोकेशः पुरंदरः\n",
    "12258044c": "अतिथिव्रतमास्थाय ब्राह्मणं रूपमास्थितः\n",
    "12258045a": "समया सान्त्वितो वाग्भिः स्वागतेनाभिपूजितः\n",
    "12258045c": "अर्घ्यं पाद्यं च न्यायेन तयाभिप्रतिपादितः\n",
    "12258046a": "परवत्यस्मि चाप्युक्तः प्रणयिष्ये नयेन च\n",
    "12258046c": "अत्र चाकुशले जाते स्त्रियो नास्ति व्यतिक्रमः\n",
    "12258047a": "एवं न स्त्री न चैवाहं नाध्वगस्त्रिदशेश्वरः\n",
    "12258047c": "अपराध्यति धर्मस्य प्रमादस्त्वपराध्यति\n",
    "12258048a": "ईर्ष्याजं व्यसनं प्राहुस्तेन चैवोर्ध्वरेतसः\n",
    "12258048c": "ईर्ष्यया त्वहमाक्षिप्तो मग्नो दुष्कृतसागरे\n",
    "12258049a": "हत्वा साध्वीं च नारीं च व्यसनित्वाच्च शासिताम्\n",
    "12258049c": "भर्तव्यत्वेन भार्यां च को नु मां तारयिष्यति\n",
    "12258050a": "अन्तरेण मयाज्ञप्तश्चिरकारी ह्युदारधीः\n",
    "12258050c": "यद्यद्य चिरकारी स्यात्स मां त्रायेत पातकात्\n",
    "12258051a": "चिरकारिक भद्रं ते भद्रं ते चिरकारिक\n",
    "12258051c": "यद्यद्य चिरकारी त्वं ततोऽसि चिरकारिकः\n",
    "12258052a": "त्राहि मां मातरं चैव तपो यच्चार्जितं मया\n",
    "12258052c": "आत्मानं पातकेभ्यश्च भवाद्य चिरकारिकः\n",
    "12258053a": "सहजं चिरकारित्वं चिरप्राज्ञतया तव\n",
    "12258053c": "सफलं तत्तवाद्यास्तु भवाद्य चिरकारिकः\n",
    "12258054a": "चिरमाशंसितो मात्रा चिरं गर्भेण धारितः\n",
    "12258054c": "सफलं चिरकारित्वं कुरु त्वं चिरकारिक\n",
    "12258055a": "चिरायते च संतापाच्चिरं स्वपिति वारितः\n",
    "12258055c": "आवयोश्चिरसंतापादवेक्ष्य चिरकारिक\n",
    "12258056a": "एवं स दुःखितो राजन्महर्षिर्गौतमस्तदा\n",
    "12258056c": "चिरकारिं ददर्शाथ पुत्रं स्थितमथान्तिके\n",
    "12258057a": "चिरकारी तु पितरं दृष्ट्वा परमदुःखितः\n",
    "12258057c": "शस्त्रं त्यक्त्वा ततो मूर्ध्ना प्रसादायोपचक्रमे\n",
    "12258058a": "गौतमस्तु सुतं दृष्ट्वा शिरसा पतितं भुवि\n",
    "12258058c": "पत्नीं चैव निराकारां परामभ्यगमन्मुदम्\n",
    "12258059a": "न हि सा तेन संभेदं पत्नी नीता महात्मना\n",
    "12258059c": "विजने चाश्रमस्थेन पुत्रश्चापि समाहितः\n",
    "12258060a": "हन्यात्त्वनपवादेन शस्त्रपाणौ सुते स्थिते\n",
    "12258060c": "विनीतं प्रश्नयित्वा च व्यवस्येदात्मकर्मसु\n",
    "12258061a": "बुद्धिश्चासीत्सुतं दृष्ट्वा पितुश्चरणयोर्नतम्\n",
    "12258061c": "शस्त्रग्रहणचापल्यं संवृणोति भयादिति\n",
    "12258062a": "ततः पित्रा चिरं स्तुत्वा चिरं चाघ्राय मूर्धनि\n",
    "12258062c": "चिरं दोर्भ्यां परिष्वज्य चिरं जीवेत्युदाहृतः\n",
    "12258063a": "एवं स गौतमः पुत्रं प्रीतिहर्षसमन्वितः\n",
    "12258063c": "अभिनन्द्य महाप्राज्ञ इदं वचनमब्रवीत्\n",
    "12258064a": "चिरकारिक भद्रं ते चिरकारी चिरं भव\n",
    "12258064c": "चिरायमाणे त्वयि च चिरमस्मि सुदुःखितः\n",
    "12258065a": "गाथाश्चाप्यब्रवीद्विद्वान्गौतमो मुनिसत्तमः\n",
    "12258065c": "चिरकारिषु धीरेषु गुणोद्देशसमाश्रयात्\n",
    "12258066a": "चिरेण मित्रं बध्नीयाच्चिरेण च कृतं त्यजेत्\n",
    "12258066c": "चिरेण हि कृतं मित्रं चिरं धारणमर्हति\n",
    "12258067a": "रागे दर्पे च माने च द्रोहे पापे च कर्मणि\n",
    "12258067c": "अप्रिये चैव कर्तव्ये चिरकारी प्रशस्यते\n",
    "12258068a": "बन्धूनां सुहृदां चैव भृत्यानां स्त्रीजनस्य च\n",
    "12258068c": "अव्यक्तेष्वपराधेषु चिरकारी प्रशस्यते\n",
    "12258069a": "एवं स गौतमस्तस्य प्रीतः पुत्रस्य भारत\n",
    "12258069c": "कर्मणा तेन कौरव्य चिरकारितया तया\n",
    "12258070a": "एवं सर्वेषु कार्येषु विमृश्य पुरुषस्ततः\n",
    "12258070c": "चिरेण निश्चयं कृत्वा चिरं न परितप्यते\n",
    "12258071a": "चिरं धारयते रोषं चिरं कर्म नियच्छति\n",
    "12258071c": "पश्चात्तापकरं कर्म न किंचिदुपपद्यते\n",
    "12258072a": "चिरं वृद्धानुपासीत चिरमन्वास्य पूजयेत्\n",
    "12258072c": "चिरं धर्मान्निषेवेत कुर्याच्चान्वेषणं चिरम्\n",
    "12258073a": "चिरमन्वास्य विदुषश्चिरं शिष्टान्निषेव्य च\n",
    "12258073c": "चिरं विनीय चात्मानं चिरं यात्यनवज्ञताम्\n",
    "12258074a": "ब्रुवतश्च परस्यापि वाक्यं धर्मोपसंहितम्\n",
    "12258074c": "चिरं पृच्छेच्चिरं ब्रूयाच्चिरं न परिभूयते\n",
    "12258075a": "उपास्य बहुलास्तस्मिन्नाश्रमे सुमहातपाः\n",
    "12258075c": "समाः स्वर्गं गतो विप्रः पुत्रेण सहितस्तदा\n",
    "12259001": "युधिष्ठिर उवाच\n",
    "12259001a": "कथं राजा प्रजा रक्षेन्न च किंचित्प्रतापयेत्\n",
    "12259001c": "पृच्छामि त्वां सतां श्रेष्ठ तन्मे ब्रूहि पितामह\n",
    "12259002": "भीष्म उवाच\n",
    "12259002a": "अत्राप्युदाहरन्तीममितिहासं पुरातनम्\n",
    "12259002c": "द्युमत्सेनस्य संवादं राज्ञा सत्यवता सह\n",
    "12259003a": "अव्याहृतं व्याजहार सत्यवानिति नः श्रुतम्\n",
    "12259003c": "वधाय नीयमानेषु पितुरेवानुशासनात्\n",
    "12259004a": "अधर्मतां याति धर्मो यात्यधर्मश्च धर्मताम्\n",
    "12259004c": "वधो नाम भवेद्धर्मो नैतद्भवितुमर्हति\n",
    "12259005": "द्युमत्सेन उवाच\n",
    "12259005a": "अथ चेदवधो धर्मो धर्मः को जातु चिद्भवेत्\n",
    "12259005c": "दस्यवश्चेन्न हन्येरन्सत्यवन्संकरो भवेत्\n",
    "12259006a": "ममेदमिति नास्यैतत्प्रवर्तेत कलौ युगे\n",
    "12259006c": "लोकयात्रा न चैव स्यादथ चेद्वेत्थ शंस नः\n",
    "12259007": "सत्यवानुवाच\n",
    "12259007a": "सर्व एव त्रयो वर्णाः कार्या ब्राह्मणबन्धनाः\n",
    "12259007c": "धर्मपाशनिबद्धानामल्पो व्यपचरिष्यति\n",
    "12259008a": "यो यस्तेषामपचरेत्तमाचक्षीत वै द्विजः\n",
    "12259008c": "अयं मे न शृणोतीति तस्मिन्राजा प्रधारयेत्\n",
    "12259009a": "तत्त्वाभेदेन यच्छास्त्रं तत्कार्यं नान्यथा वधः\n",
    "12259009c": "असमीक्ष्यैव कर्माणि नीतिशास्त्रं यथाविधि\n",
    "12259010a": "दस्यून्हिनस्ति वै राजा भूयसो वाप्यनागसः\n",
    "12259010c": "भार्या माता पिता पुत्रो हन्यते पुरुषे हते\n",
    "12259010e": "परेणापकृते राजा तस्मात्सम्यक्प्रधारयेत्\n",
    "12259011a": "असाधुश्चैव पुरुषो लभते शीलमेकदा\n",
    "12259011c": "साधोश्चापि ह्यसाधुभ्यो जायतेऽशोभना प्रजा\n",
    "12259012a": "न मूलघातः कर्तव्यो नैष धर्मः सनातनः\n",
    "12259012c": "अपि खल्ववधेनैव प्रायश्चित्तं विधीयते\n",
    "12259013a": "उद्वेजनेन बन्धेन विरूपकरणेन च\n",
    "12259013c": "वधदण्डेन ते क्लेश्या न पुरोऽहितसंपदा\n",
    "12259014a": "यदा पुरोहितं वा ते पर्येयुः शरणैषिणः\n",
    "12259014c": "करिष्यामः पुनर्ब्रह्मन्न पापमिति वादिनः\n",
    "12259015a": "तदा विसर्गमर्हाः स्युरितीदं नृपशासनम्\n",
    "12259015c": "बिभ्रद्दण्डाजिनं मुण्डो ब्राह्मणोऽर्हति वासनम्\n",
    "12259016a": "गरीयांसो गरीयांसमपराधे पुनः पुनः\n",
    "12259016c": "तथा विसर्गमर्हन्ति न यथा प्रथमे तथा\n",
    "12259017": "द्युमत्सेन उवाच\n",
    "12259017a": "यत्र यत्रैव शक्येरन्संयन्तुं समये प्रजाः\n",
    "12259017c": "स तावत्प्रोच्यते धर्मो यावन्न प्रतिलङ्घ्यते\n",
    "12259018a": "अहन्यमानेषु पुनः सर्वमेव पराभवेत्\n",
    "12259018c": "पूर्वे पूर्वतरे चैव सुशास्या अभवञ्जनाः\n",
    "12259019a": "मृदवः सत्यभूयिष्ठा अल्पद्रोहाल्पमन्यवः\n",
    "12259019c": "पुरा धिग्दण्ड एवासीद्वाग्दण्डस्तदनन्तरम्\n",
    "12259020a": "आसीदादानदण्डोऽपि वधदण्डोऽद्य वर्तते\n",
    "12259020c": "वधेनापि न शक्यन्ते नियन्तुमपरे जनाः\n",
    "12259021a": "नैव दस्युर्मनुष्याणां न देवानामिति श्रुतिः\n",
    "12259021c": "न गन्धर्वपितॄणां च कः कस्येह न कश्चन\n",
    "12259022a": "पद्मं श्मशानादादत्ते पिशाचाच्चापि दैवतम्\n",
    "12259022c": "तेषु यः समयं कुर्यादज्ञेषु हतबुद्धिषु\n",
    "12259023": "सत्यवानुवाच\n",
    "12259023a": "तान्न शक्नोषि चेत्साधून्परित्रातुमहिंसया\n",
    "12259023c": "कस्यचिद्भूतभव्यस्य लाभेनान्तं तथा कुरु\n",
    "12259024": "द्युमत्सेन उवाच\n",
    "12259024a": "राजानो लोकयात्रार्थं तप्यन्ते परमं तपः\n",
    "12259024c": "अपत्रपन्ति तादृग्भ्यस्तथावृत्ता भवन्ति च\n",
    "12259025a": "वित्रास्यमानाः सुकृतो न कामाद्घ्नन्ति दुष्कृतीन्\n",
    "12259025c": "सुकृतेनैव राजानो भूयिष्ठं शासते प्रजाः\n",
    "12259026a": "श्रेयसः श्रेयसीमेवं वृत्तिं लोकोऽनुवर्तते\n",
    "12259026c": "सदैव हि गुरोर्वृत्तमनुवर्तन्ति मानवाः\n",
    "12259027a": "आत्मानमसमाधाय समाधित्सति यः परान्\n",
    "12259027c": "विषयेष्विन्द्रियवशं मानवाः प्रहसन्ति तम्\n",
    "12259028a": "यो राज्ञो दम्भमोहेन किंचित्कुर्यादसांप्रतम्\n",
    "12259028c": "सर्वोपायैर्नियम्यः स तथा पापान्निवर्तते\n",
    "12259029a": "आत्मैवादौ नियन्तव्यो दुष्कृतं संनियच्छता\n",
    "12259029c": "दण्डयेच्च महादण्डैरपि बन्धूननन्तरान्\n",
    "12259030a": "यत्र वै पापकृत्क्लेश्यो न महद्दुःखमर्छति\n",
    "12259030c": "वर्धन्ते तत्र पापानि धर्मो ह्रसति च ध्रुवम्\n",
    "12259030e": "इति कारुण्यशीलस्तु विद्वान्वै ब्राह्मणोऽन्वशात्\n",
    "12259031a": "इति चैवानुशिष्टोऽस्मि पूर्वैस्तात पितामहैः\n",
    "12259031c": "आश्वासयद्भिः सुभृशमनुक्रोशात्तथैव च\n",
    "12259032a": "एतत्प्रथमकल्पेन राजा कृतयुगेऽभजत्\n",
    "12259032c": "पादोनेनापि धर्मेण गच्छेत्त्रेतायुगे तथा\n",
    "12259032e": "द्वापरे तु द्विपादेन पादेन त्वपरे युगे\n",
    "12259033a": "तथा कलियुगे प्राप्ते राज्ञां दुश्चरितेन ह\n",
    "12259033c": "भवेत्कालविशेषेण कला धर्मस्य षोडशी\n",
    "12259034a": "अथ प्रथमकल्पेन सत्यवन्संकरो भवेत्\n",
    "12259034c": "आयुः शक्तिं च कालं च निर्दिश्य तप आदिशेत्\n",
    "12259035a": "सत्याय हि यथा नेह जह्याद्धर्मफलं महत्\n",
    "12259035c": "भूतानामनुकम्पार्थं मनुः स्वायंभुवोऽब्रवीत्\n",
    "12260001": "युधिष्ठिर उवाच\n",
    "12260001a": "अविरोधेन भूतानां त्यागः षाड्गुण्यकारकः\n",
    "12260001c": "यः स्यादुभयभाग्धर्मस्तन्मे ब्रूहि पितामह\n",
    "12260002a": "गार्हस्थ्यस्य च धर्मस्य त्यागधर्मस्य चोभयोः\n",
    "12260002c": "अदूरसंप्रस्थितयोः किं स्विच्छ्रेयः पितामह\n",
    "12260003": "भीष्म उवाच\n",
    "12260003a": "उभौ धर्मौ महाभागावुभौ परमदुश्चरौ\n",
    "12260003c": "उभौ महाफलौ तात सद्भिराचरितावुभौ\n",
    "12260004a": "अत्र ते वर्तयिष्यामि प्रामाण्यमुभयोस्तयोः\n",
    "12260004c": "शृणुष्वैकमनाः पार्थ छिन्नधर्मार्थसंशयम्\n",
    "12260005a": "अत्राप्युदाहरन्तीममितिहासं पुरातनम्\n",
    "12260005c": "कपिलस्य गोश्च संवादं तन्निबोध युधिष्ठिर\n",
    "12260006a": "आम्नायमनुपश्यन्हि पुराणं शाश्वतं ध्रुवम्\n",
    "12260006c": "नहुषः पूर्वमालेभे त्वष्टुर्गामिति नः श्रुतम्\n",
    "12260007a": "तां नियुक्तामदीनात्मा सत्त्वस्थः समये रतः\n",
    "12260007c": "ज्ञानवान्नियताहारो ददर्श कपिलस्तदा\n",
    "12260008a": "स बुद्धिमुत्तमां प्राप्तो नैष्ठिकीमकुतोभयाम्\n",
    "12260008c": "स्मरामि शिथिलं सत्यं वेदा इत्यब्रवीत्सकृत्\n",
    "12260009a": "तां गामृषिः स्यूमरश्मिः प्रविश्य यतिमब्रवीत्\n",
    "12260009c": "हंहो वेदा यदि मता धर्माः केनापरे मताः\n",
    "12260010a": "तपस्विनो धृतिमतः श्रुतिविज्ञानचक्षुषः\n",
    "12260010c": "सर्वमार्षं हि मन्यन्ते व्याहृतं विदितात्मनः\n",
    "12260011a": "तस्यैवं गततृष्णस्य विज्वरस्य निराशिषः\n",
    "12260011c": "का विवक्षास्ति वेदेषु निरारम्भस्य सर्वशः\n",
    "12260012": "कपिल उवाच\n",
    "12260012a": "नाहं वेदान्विनिन्दामि न विवक्षामि कर्हिचित्\n",
    "12260012c": "पृथगाश्रमिणां कर्माण्येकार्थानीति नः श्रुतम्\n",
    "12260013a": "गच्छत्येव परित्यागी वानप्रस्थश्च गच्छति\n",
    "12260013c": "गृहस्थो ब्रह्मचारी च उभौ तावपि गच्छतः\n",
    "12260014a": "देवयाना हि पन्थानश्चत्वारः शाश्वता मताः\n",
    "12260014c": "तेषां ज्यायःकनीयस्त्वं फलेषूक्तं बलाबलम्\n",
    "12260015a": "एवं विदित्वा सर्वार्थानारभेदिति वैदिकम्\n",
    "12260015c": "नारभेदिति चान्यत्र नैष्ठिकी श्रूयते श्रुतिः\n",
    "12260016a": "अनारम्भे ह्यदोषः स्यादारम्भेऽदोष उत्तमः\n",
    "12260016c": "एवं स्थितस्य शास्त्रस्य दुर्विज्ञेयं बलाबलम्\n",
    "12260017a": "यद्यत्र किंचित्प्रत्यक्षमहिंसायाः परं मतम्\n",
    "12260017c": "ऋते त्वागमशास्त्रेभ्यो ब्रूहि तद्यदि पश्यसि\n",
    "12260018": "स्यूमरश्मिरुवाच\n",
    "12260018a": "स्वर्गकामो यजेतेति सततं श्रूयते श्रुतिः\n",
    "12260018c": "फलं प्रकल्प्य पूर्वं हि ततो यज्ञः प्रतायते\n",
    "12260019a": "अजश्चाश्वश्च मेषश्च गौश्च पक्षिगणाश्च ये\n",
    "12260019c": "ग्राम्यारण्या ओषधयः प्राणस्यान्नमिति श्रुतिः\n",
    "12260020a": "तथैवान्नं ह्यहरहः सायं प्रातर्निरुप्यते\n",
    "12260020c": "पशवश्चाथ धान्यं च यज्ञस्याङ्गमिति श्रुतिः\n",
    "12260021a": "एतानि सह यज्ञेन प्रजापतिरकल्पयत्\n",
    "12260021c": "तेन प्रजापतिर्देवान्यज्ञेनायजत प्रभुः\n",
    "12260022a": "ते स्मान्योन्यंचराः सर्वे प्राणिनः सप्त सप्त च\n",
    "12260022c": "यज्ञेषूपाकृतं विश्वं प्राहुरुत्तमसंज्ञितम्\n",
    "12260023a": "एतच्चैवाभ्यनुज्ञातं पूर्वैः पूर्वतरैस्तथा\n",
    "12260023c": "को जातु न विचिन्वीत विद्वान्स्वां शक्तिमात्मनः\n",
    "12260024a": "पशवश्च मनुष्याश्च द्रुमाश्चौषधिभिः सह\n",
    "12260024c": "स्वर्गमेवाभिकाङ्क्षन्ते न च स्वर्गस्त्वृते मखम्\n",
    "12260025a": "ओषध्यः पशवो वृक्षा वीरुदाज्यं पयो दधि\n",
    "12260025c": "हविर्भूमिर्दिशः श्रद्धा कालश्चैतानि द्वादश\n",
    "12260026a": "ऋचो यजूंषि सामानि यजमानश्च षोडशः\n",
    "12260026c": "अग्निर्ज्ञेयो गृहपतिः स सप्तदश उच्यते\n",
    "12260026e": "अङ्गान्येतानि यज्ञस्य यज्ञो मूलमिति श्रुतिः\n",
    "12260027a": "आज्येन पयसा दध्ना शकृतामिक्षया त्वचा\n",
    "12260027c": "वालैः शृङ्गेण पादेन संभवत्येव गौर्मखम्\n",
    "12260027e": "एवं प्रत्येकशः सर्वं यद्यदस्य विधीयते\n",
    "12260028a": "यज्ञं वहन्ति संभूय सहर्त्विग्भिः सदक्षिणैः\n",
    "12260028c": "संहत्यैतानि सर्वाणि यज्ञं निर्वर्तयन्त्युत\n",
    "12260029a": "यज्ञार्थानि हि सृष्टानि यथा वै श्रूयते श्रुतिः\n",
    "12260029c": "एवं पूर्वे पूर्वतराः प्रवृत्ताश्चैव मानवाः\n",
    "12260030a": "न हिनस्ति ह्यारभते नाभिद्रुह्यति किंचन\n",
    "12260030c": "यज्ञो यष्टव्य इत्येव यो यजत्यफलेप्सया\n",
    "12260031a": "यज्ञाङ्गान्यपि चैतानि यथोक्तानि नसंशयः\n",
    "12260031c": "विधिना विधियुक्तानि तारयन्ति परस्परम्\n",
    "12260032a": "आम्नायमार्षं पश्यामि यस्मिन्वेदाः प्रतिष्ठिताः\n",
    "12260032c": "तं विद्वांसोऽनुपश्यन्ति ब्राह्मणस्यानुदर्शनात्\n",
    "12260033a": "ब्राह्मणप्रभवो यज्ञो ब्राह्मणार्पण एव च\n",
    "12260033c": "अनु यज्ञं जगत्सर्वं यज्ञश्चानु जगत्सदा\n",
    "12260034a": "ओमिति ब्रह्मणो योनिर्नमः स्वाहा स्वधा वषट्\n",
    "12260034c": "यस्यैतानि प्रयुज्यन्ते यथाशक्ति कृतान्यपि\n",
    "12260035a": "न तस्य त्रिषु लोकेषु परलोकभयं विदुः\n",
    "12260035c": "इति वेदा वदन्तीह सिद्धाश्च परमर्षयः\n",
    "12260036a": "ऋचो यजूंषि सामानि स्तोभाश्च विधिचोदिताः\n",
    "12260036c": "यस्मिन्नेतानि सर्वाणि बहिरेव स वै द्विजः\n",
    "12260037a": "अग्न्याधेये यद्भवति यच्च सोमे सुते द्विज\n",
    "12260037c": "यच्चेतरैर्महायज्ञैर्वेद तद्भगवान्स्वतः\n",
    "12260038a": "तस्माद्ब्रह्मन्यजेतैव याजयेच्चाविचारयन्\n",
    "12260038c": "यजतः स्वर्गविधिना प्रेत्य स्वर्गफलं महत्\n",
    "12260039a": "नायं लोकोऽस्त्ययज्ञानां परश्चेति विनिश्चयः\n",
    "12260039c": "वेदवादविदश्चैव प्रमाणमुभयं तदा\n",
    "12261001": "कपिल उवाच\n",
    "12261001a": "एतावदनुपश्यन्तो यतयो यान्ति मार्गगाः\n",
    "12261001c": "नैषां सर्वेषु लोकेषु कश्चिदस्ति व्यतिक्रमः\n",
    "12261002a": "निर्द्वंद्वा निर्नमस्कारा निराशीर्बन्धना बुधाः\n",
    "12261002c": "विमुक्ताः सर्वपापेभ्यश्चरन्ति शुचयोऽमलाः\n",
    "12261003a": "अपवर्गेऽथ संत्यागे बुद्धौ च कृतनिश्चयाः\n",
    "12261003c": "ब्रह्मिष्ठा ब्रह्मभूताश्च ब्रह्मण्येव कृतालयाः\n",
    "12261004a": "विशोका नष्टरजसस्तेषां लोकाः सनातनाः\n",
    "12261004c": "तेषां गतिं परां प्राप्य गार्हस्थ्ये किं प्रयोजनम्\n",
    "12261005": "स्यूमरश्मिरुवाच\n",
    "12261005a": "यद्येषा परमा निष्ठा यद्येषा परमा गतिः\n",
    "12261005c": "गृहस्थानव्यपाश्रित्य नाश्रमोऽन्यः प्रवर्तते\n",
    "12261006a": "यथा मातरमाश्रित्य सर्वे जीवन्ति जन्तवः\n",
    "12261006c": "एवं गृहस्थमाश्रित्य वर्तन्त इतरेऽऽश्रमाः\n",
    "12261007a": "गृहस्थ एव यजते गृहस्थस्तप्यते तपः\n",
    "12261007c": "गार्हस्थ्यमस्य धर्मस्य मूलं यत्किंचिदेजते\n",
    "12261008a": "प्रजनाद्ध्यभिनिर्वृत्ताः सर्वे प्राणभृतो मुने\n",
    "12261008c": "प्रजनं चाप्युतान्यत्र न कथंचन विद्यते\n",
    "12261009a": "यास्ताः स्युर्बहिरोषध्यो बह्वरण्यास्तथा द्विज\n",
    "12261009c": "ओषधिभ्यो बहिर्यस्मात्प्राणी कश्चिन्न विद्यते\n",
    "12261009e": "कस्यैषा वाग्भवेत्सत्या मोक्षो नास्ति गृहादिति\n",
    "12261010a": "अश्रद्दधानैरप्राज्ञैः सूक्ष्मदर्शनवर्जितैः\n",
    "12261010c": "निराशैरलसैः श्रान्तैस्तप्यमानैः स्वकर्मभिः\n",
    "12261010e": "श्रमस्योपरमो दृष्टः प्रव्रज्या नाम पण्डितैः\n",
    "12261011a": "त्रैलोक्यस्यैव हेतुर्हि मर्यादा शाश्वती ध्रुवा\n",
    "12261011c": "ब्राह्मणो नाम भगवाञ्जन्मप्रभृति पूज्यते\n",
    "12261012a": "प्राग्गर्भाधानान्मन्त्रा हि प्रवर्तन्ते द्विजातिषु\n",
    "12261012c": "अविश्रम्भेषु वर्तन्ते विश्रम्भेष्वप्यसंशयम्\n",
    "12261013a": "दाहः पुनः संश्रयणे संस्थिते पात्रभोजनम्\n",
    "12261013c": "दानं गवां पशूनां वा पिण्डानां चाप्सु मज्जनम्\n",
    "12261014a": "अर्चिष्मन्तो बर्हिषदः क्रव्यादाः पितरः स्मृताः\n",
    "12261014c": "मृतस्याप्यनुमन्यन्ते मन्त्रा मन्त्राश्च कारणम्\n",
    "12261015a": "एवं क्रोशत्सु वेदेषु कुतो मोक्षोऽस्ति कस्यचित्\n",
    "12261015c": "ऋणवन्तो यदा मर्त्याः पितृदेवद्विजातिषु\n",
    "12261016a": "श्रिया विहीनैरलसैः पण्डितैरपलापितम्\n",
    "12261016c": "वेदवादापरिज्ञानं सत्याभासमिवानृतम्\n",
    "12261017a": "न वै पापैर्ह्रियते कृष्यते वा; यो ब्राह्मणो यजते वेदशास्त्रैः\n",
    "12261017c": "ऊर्ध्वं यज्ञः पशुभिः सार्धमेति; संतर्पितस्तर्पयते च कामैः\n",
    "12261018a": "न वेदानां परिभवान्न शाठ्येन न मायया\n",
    "12261018c": "महत्प्राप्नोति पुरुषो ब्रह्म ब्रह्मणि विन्दति\n",
    "12261019": "कपिल उवाच\n",
    "12261019a": "दर्शं च पौर्णमासं च अग्निहोत्रं च धीमताम्\n",
    "12261019c": "चातुर्मास्यानि चैवासंस्तेषु यज्ञः सनातनः\n",
    "12261020a": "अनारम्भाः सुधृतयः शुचयो ब्रह्मसंश्रिताः\n",
    "12261020c": "ब्रह्मणैव स्म ते देवांस्तर्पयन्त्यमृतैषिणः\n",
    "12261021a": "सर्वभूतात्मभूतस्य सर्वभूतानि पश्यतः\n",
    "12261021c": "देवापि मार्गे मुह्यन्ति अपदस्य पदैषिणः\n",
    "12261022a": "चतुर्द्वारं पुरुषं चतुर्मुखं; चतुर्धा चैनमुपयाति निन्दा\n",
    "12261022c": "बाहुभ्यां वाच उदरादुपस्था;त्तेषां द्वारं द्वारपालो बुभूषेत्\n",
    "12261023a": "नाक्षैर्दीव्येन्नाददीतान्यवित्तं; न वायोनीयस्य शृतं प्रगृह्णेत्\n",
    "12261023c": "क्रुद्धो न चैव प्रहरेत धीमां;स्तथास्य तत्पाणिपादं सुगुप्तम्\n",
    "12261024a": "नाक्रोशमर्छेन्न मृषा वदेच्च; न पैशुनं जनवादं च कुर्यात्\n",
    "12261024c": "सत्यव्रतो मितभाषोऽप्रमत्त;स्तथास्य वाग्द्वारमथो सुगुप्तम्\n",
    "12261025a": "नानाशनः स्यान्न महाशनः स्या;दलोलुपः साधुभिरागतः स्यात्\n",
    "12261025c": "यात्रार्थमाहारमिहाददीत; तथास्य स्याज्जाठरी द्वारगुप्तिः\n",
    "12261026a": "न वीरपत्नीं विहरेत नारीं; न चापि नारीमनृतावाह्वयीत\n",
    "12261026c": "भार्याव्रतं ह्यात्मनि धारयीत; तथास्योपस्थद्वारगुप्तिर्भवेत\n",
    "12261027a": "द्वाराणि यस्य सर्वाणि सुगुप्तानि मनीषिणः\n",
    "12261027c": "उपस्थमुदरं बाहू वाक्चतुर्थी स वै द्विजः\n",
    "12261028a": "मोघान्यगुप्तद्वारस्य सर्वाण्येव भवन्त्युत\n",
    "12261028c": "किं तस्य तपसा कार्यं किं यज्ञेन किमात्मना\n",
    "12261029a": "अनुत्तरीयवसनमनुपस्तीर्णशायिनम्\n",
    "12261029c": "बाहूपधानं शाम्यन्तं तं देवा ब्राह्मणं विदुः\n",
    "12261030a": "द्वंद्वारामेषु सर्वेषु य एको रमते मुनिः\n",
    "12261030c": "परेषामननुध्यायंस्तं देवा ब्राह्मणं विदुः\n",
    "12261031a": "येन सर्वमिदं बुद्धं प्रकृतिर्विकृतिश्च या\n",
    "12261031c": "गतिज्ञः सर्वभूतानां तं देवा ब्राह्मणं विदुः\n",
    "12261032a": "अभयं सर्वभूतेभ्यः सर्वेषामभयं यतः\n",
    "12261032c": "सर्वभूतात्मभूतो यस्तं देवा ब्राह्मणं विदुः\n",
    "12261033a": "नान्तरेणानुजानन्ति वेदानां यत्क्रियाफलम्\n",
    "12261033c": "अनुज्ञाय च तत्सर्वमन्यद्रोचयतेऽफलम्\n",
    "12261034a": "फलवन्ति च कर्माणि व्युष्टिमन्ति ध्रुवाणि च\n",
    "12261034c": "विगुणानि च पश्यन्ति तथानैकान्तिकानि च\n",
    "12261035a": "गुणाश्चात्र सुदुर्ज्ञेया ज्ञाताश्चापि सुदुष्कराः\n",
    "12261035c": "अनुष्ठिताश्चान्तवन्त इति त्वमनुपश्यसि\n",
    "12261036": "स्यूमरश्मिरुवाच\n",
    "12261036a": "यथा च वेदप्रामाण्यं त्यागश्च सफलो यथा\n",
    "12261036c": "तौ पन्थानावुभौ व्यक्तौ भगवंस्तद्ब्रवीहि मे\n",
    "12261037": "कपिल उवाच\n",
    "12261037a": "प्रत्यक्षमिह पश्यन्ति भवन्तः सत्पथे स्थिताः\n",
    "12261037c": "प्रत्यक्षं तु किमत्रास्ति यद्भवन्त उपासते\n",
    "12261038": "स्यूमरश्मिरुवाच\n",
    "12261038a": "स्यूमरश्मिरहं ब्रह्मञ्जिज्ञासार्थमिहागतः\n",
    "12261038c": "श्रेयस्कामः प्रत्यवोचमार्जवान्न विवक्षया\n",
    "12261038e": "इमं च संशयं घोरं भगवान्प्रब्रवीतु मे\n",
    "12261039a": "प्रत्यक्षमिह पश्यन्तो भवन्तः सत्पथे स्थिताः\n",
    "12261039c": "किमत्र प्रत्यक्षतमं भवन्तो यदुपासते\n",
    "12261039e": "अन्यत्र तर्कशास्त्रेभ्य आगमाच्च यथागमम्\n",
    "12261040a": "आगमो वेदवादस्तु तर्कशास्त्राणि चागमः\n",
    "12261040c": "यथागममुपासीत आगमस्तत्र सिध्यति\n",
    "12261040e": "सिद्धिः प्रत्यक्षरूपा च दृश्यत्यागमनिश्चयात्\n",
    "12261041a": "नौर्नावीव निबद्धा हि स्रोतसा सनिबन्धना\n",
    "12261041c": "ह्रियमाणा कथं विप्र कुबुद्धींस्तारयिष्यति\n",
    "12261041e": "एतद्ब्रवीतु भगवानुपपन्नोऽस्म्यधीहि भोः\n",
    "12261042a": "नैव त्यागी न संतुष्टो नाशोको न निरामयः\n",
    "12261042c": "न निर्विवित्सो नावृत्तो नापवृत्तोऽस्ति कश्चन\n",
    "12261043a": "भवन्तोऽपि च हृष्यन्ति शोचन्ति च यथा वयम्\n",
    "12261043c": "इन्द्रियार्थाश्च भवतां समानाः सर्वजन्तुषु\n",
    "12261044a": "एवं चतुर्णां वर्णानामाश्रमाणां प्रवृत्तिषु\n",
    "12261044c": "एकमालम्बमानानां निर्णये किं निरामयम्\n",
    "12261045": "कपिल उवाच\n",
    "12261045a": "यद्यदाचरते शास्त्रमथ सर्वप्रवृत्तिषु\n",
    "12261045c": "यस्य यत्र ह्यनुष्ठानं तत्र तत्र निरामयम्\n",
    "12261046a": "सर्वं पावयते ज्ञानं यो ज्ञानं ह्यनुवर्तते\n",
    "12261046c": "ज्ञानादपेत्य या वृत्तिः सा विनाशयति प्रजाः\n",
    "12261047a": "भवन्तो ज्ञानिनो नित्यं सर्वतश्च निरागमाः\n",
    "12261047c": "ऐकात्म्यं नाम कश्चिद्धि कदाचिदभिपद्यते\n",
    "12261048a": "शास्त्रं ह्यबुद्ध्वा तत्त्वेन केचिद्वादबला जनाः\n",
    "12261048c": "कामद्वेषाभिभूतत्वादहंकारवशं गताः\n",
    "12261049a": "याथातथ्यमविज्ञाय शास्त्राणां शास्त्रदस्यवः\n",
    "12261049c": "ब्रह्मस्तेना निरारम्भा अपक्वमतयोऽशिवाः\n",
    "12261050a": "वैगुण्यमेव पश्यन्ति न गुणाननुयुञ्जते\n",
    "12261050c": "तेषां तमःशरीराणां तम एव परायणम्\n",
    "12261051a": "यो यथाप्रकृतिर्जन्तुः प्रकृतेः स्याद्वशानुगः\n",
    "12261051c": "तस्य द्वेषश्च कामश्च क्रोधो दम्भोऽनृतं मदः\n",
    "12261051e": "नित्यमेवाभिवर्तन्ते गुणाः प्रकृतिसंभवाः\n",
    "12261052a": "एतद्बुद्ध्यानुपश्यन्तः संत्यजेयुः शुभाशुभम्\n",
    "12261052c": "परां गतिमभीप्सन्तो यतयः संयमे रताः\n",
    "12261053": "स्यूमरश्मिरुवाच\n",
    "12261053a": "सर्वमेतन्मया ब्रह्मञ्शास्त्रतः परिकीर्तितम्\n",
    "12261053c": "न ह्यविज्ञाय शास्त्रार्थं प्रवर्तन्ते प्रवृत्तयः\n",
    "12261054a": "यः कश्चिन्न्याय्य आचारः सर्वं शास्त्रमिति श्रुतिः\n",
    "12261054c": "यदन्याय्यमशास्त्रं तदित्येषा श्रूयते श्रुतिः\n",
    "12261055a": "न प्रवृत्तिरृते शास्त्रात्काचिदस्तीति निश्चयः\n",
    "12261055c": "यदन्यद्वेदवादेभ्यस्तदशास्त्रमिति श्रुतिः\n",
    "12261056a": "शास्त्रादपेतं पश्यन्ति बहवो व्यक्तमानिनः\n",
    "12261056c": "शास्त्रदोषान्न पश्यन्ति इह चामुत्र चापरे\n",
    "12261056e": "अविज्ञानहतप्रज्ञा हीनप्रज्ञास्तमोवृताः\n",
    "12261057a": "शक्यं त्वेकेन मुक्तेन कृतकृत्येन सर्वशः\n",
    "12261057c": "पिण्डमात्रं व्यपाश्रित्य चरितुं सर्वतोदिशम्\n",
    "12261057e": "वेदवादं व्यपाश्रित्य मोक्षोऽस्तीति प्रभाषितुम्\n",
    "12261058a": "इदं तु दुष्करं कर्म कुटुम्बमभिसंश्रितम्\n",
    "12261058c": "दानमध्ययनं यज्ञः प्रजासंतानमार्जवम्\n",
    "12261059a": "यद्येतदेवं कृत्वापि न विमोक्षोऽस्ति कस्यचित्\n",
    "12261059c": "धिक्कर्तारं च कार्यं च श्रमश्चायं निरर्थकः\n",
    "12261060a": "नास्तिक्यमन्यथा च स्याद्वेदानां पृष्ठतःक्रिया\n",
    "12261060c": "एतस्यानन्त्यमिच्छामि भगवञ्श्रोतुमञ्जसा\n",
    "12261061a": "तथ्यं वदस्व मे ब्रह्मन्नुपसन्नोऽस्म्यधीहि भोः\n",
    "12261061c": "यथा ते विदितो मोक्षस्तथेच्छाम्युपशिक्षितुम्\n",
    "12262001": "कपिल उवाच\n",
    "12262001a": "वेदाः प्रमाणं लोकानां न वेदाः पृष्ठतःकृताः\n",
    "12262001c": "द्वे ब्रह्मणी वेदितव्ये शब्दब्रह्म परं च यत्\n",
    "12262001e": "शब्दब्रह्मणि निष्णातः परं ब्रह्माधिगच्छति\n",
    "12262002a": "शरीरमेतत्कुरुते यद्वेदे कुरुते तनुम्\n",
    "12262002c": "कृतशुद्धशरीरो हि पात्रं भवति ब्राह्मणः\n",
    "12262003a": "आनन्त्यमनुयुङ्क्ते यः कर्मणा तद्ब्रवीमि ते\n",
    "12262003c": "निरागममनैतिह्यं प्रत्यक्षं लोकसाक्षिकम्\n",
    "12262004a": "धर्म इत्येव ये यज्ञान्वितन्वन्ति निराशिषः\n",
    "12262004c": "उत्पन्नत्यागिनोऽलुब्धाः कृपासूयाविवर्जिताः\n",
    "12262004e": "धनानामेष वै पन्थास्तीर्थेषु प्रतिपादनम्\n",
    "12262005a": "अनाश्रिताः पापकृत्याः कदाचित्कर्मयोनितः\n",
    "12262005c": "मनःसंकल्पसंसिद्धा विशुद्धज्ञाननिश्चयाः\n",
    "12262006a": "अक्रुध्यन्तोऽनसूयन्तो निरहंकारमत्सराः\n",
    "12262006c": "ज्ञाननिष्ठास्त्रिशुक्लाश्च सर्वभूतहिते रताः\n",
    "12262007a": "आसन्गृहस्था भूयिष्ठमव्युत्क्रान्ताः स्वकर्मसु\n",
    "12262007c": "राजानश्च तथा युक्ता ब्राह्मणाश्च यथाविधि\n",
    "12262008a": "समा ह्यार्जवसंपन्नाः संतुष्टा ज्ञाननिश्चयाः\n",
    "12262008c": "प्रत्यक्षधर्माः शुचयः श्रद्दधानाः परावरे\n",
    "12262009a": "पुरस्ताद्भावितात्मानो यथावच्चरितव्रताः\n",
    "12262009c": "चरन्ति धर्मं कृच्छ्रेऽपि दुर्गे चैवाधिसंहताः\n",
    "12262010a": "संहत्य धर्मं चरतां पुरासीत्सुखमेव तत्\n",
    "12262010c": "तेषां नासीद्विधातव्यं प्रायश्चित्तं कदाचन\n",
    "12262011a": "सत्यं हि धर्ममास्थाय दुराधर्षतमा मताः\n",
    "12262011c": "न मात्रामनुरुध्यन्ते न धर्मच्छलमन्ततः\n",
    "12262012a": "य एव प्रथमः कल्पस्तमेवाभ्याचरन्सह\n",
    "12262012c": "अस्यां स्थितौ स्थितानां हि प्रायश्चित्तं न विद्यते\n",
    "12262012e": "दुर्बलात्मन उत्पन्नं प्रायश्चित्तमिति श्रुतिः\n",
    "12262013a": "यत एवंविधा विप्राः पुराणा यज्ञवाहनाः\n",
    "12262013c": "त्रैविद्यवृद्धाः शुचयो वृत्तवन्तो यशस्विनः\n",
    "12262013e": "यजन्तोऽहरहर्यज्ञैर्निराशीर्बन्धना बुधाः\n",
    "12262014a": "तेषां यज्ञाश्च वेदाश्च कर्माणि च यथागमम्\n",
    "12262014c": "आगमाश्च यथाकालं संकल्पाश्च यथाव्रतम्\n",
    "12262015a": "अपेतकामक्रोधानां प्रकृत्या संशितात्मनाम्\n",
    "12262015c": "ऋजूनां शमनित्यानां स्थितानां स्वेषु कर्मसु\n",
    "12262015e": "सर्वमानन्त्यमेवासीदिति नः शाश्वती श्रुतिः\n",
    "12262016a": "तेषामदीनसत्त्वानां दुश्चराचारकर्मणाम्\n",
    "12262016c": "स्वकर्मभिः संवृतानां तपो घोरत्वमागतम्\n",
    "12262017a": "तं सदाचारमाश्चर्यं पुराणं शाश्वतं ध्रुवम्\n",
    "12262017c": "अशक्नुवद्भिश्चरितुं किंचिद्धर्मेषु सूचितम्\n",
    "12262018a": "निरापद्धर्म आचारस्त्वप्रमादोऽपराभवः\n",
    "12262018c": "सर्ववर्णेषु यत्तेषु नासीत्कश्चिद्व्यतिक्रमः\n",
    "12262019a": "धर्ममेकं चतुष्पादमाश्रितास्ते नरर्षभाः\n",
    "12262019c": "तं सन्तो विधिवत्प्राप्य गच्छन्ति परमां गतिम्\n",
    "12262020a": "गृहेभ्य एव निष्क्रम्य वनमन्ये समाश्रिताः\n",
    "12262020c": "गृहमेवाभिसंश्रित्य ततोऽन्ये ब्रह्मचारिणः\n",
    "12262021a": "धर्ममेतं चतुष्पादमाश्रमं ब्राह्मणा विदुः\n",
    "12262021c": "आनन्त्यं ब्रह्मणः स्थानं ब्राह्मणा नाम निश्चयः\n",
    "12262022a": "अत एवंविधा विप्राः पुराणा धर्मचारिणः\n",
    "12262022c": "त एते दिवि दृश्यन्ते ज्योतिर्भूता द्विजातयः\n",
    "12262023a": "नक्षत्राणीव धिष्ण्येषु बहवस्तारकागणाः\n",
    "12262023c": "आनन्त्यमुपसंप्राप्ताः संतोषादिति वैदिकम्\n",
    "12262024a": "यद्यागच्छन्ति संसारं पुनर्योनिषु तादृशाः\n",
    "12262024c": "न लिप्यन्ते पापकृत्यैः कदाचित्कर्मयोनितः\n",
    "12262025a": "एवं युक्तो ब्राह्मणः स्यादन्यो ब्राह्मणको भवेत्\n",
    "12262025c": "कर्मैव पुरुषस्याह शुभं वा यदि वाशुभम्\n",
    "12262026a": "एवं पक्वकषायाणामानन्त्येन श्रुतेन च\n",
    "12262026c": "सर्वमानन्त्यमेवासीदेवं नः शाश्वती श्रुतिः\n",
    "12262027a": "तेषामपेततृष्णानां निर्णिक्तानां शुभात्मनाम्\n",
    "12262027c": "चतुर्थ औपनिषदो धर्मः साधारणः स्मृतः\n",
    "12262028a": "स सिद्धैः साध्यते नित्यं ब्राह्मणैर्नियतात्मभिः\n",
    "12262028c": "संतोषमूलस्त्यागात्मा ज्ञानाधिष्ठानमुच्यते\n",
    "12262029a": "अपवर्गगतिर्नित्यो यतिधर्मः सनातनः\n",
    "12262029c": "साधारणः केवलो वा यथाबलमुपास्यते\n",
    "12262030a": "गच्छतो गच्छतः क्षेमं दुर्बलोऽत्रावसीदति\n",
    "12262030c": "ब्रह्मणः पदमन्विच्छन्संसारान्मुच्यते शुचिः\n",
    "12262031": "स्यूमरश्मिरुवाच\n",
    "12262031a": "ये भुञ्जते ये ददते यजन्तेऽधीयते च ये\n",
    "12262031c": "मात्राभिर्धर्मलब्धाभिर्ये वा त्यागं समाश्रिताः\n",
    "12262032a": "एतेषां प्रेत्यभावे तु कतमः स्वर्गजित्तमः\n",
    "12262032c": "एतदाचक्ष्व मे ब्रह्मन्यथातथ्येन पृच्छतः\n",
    "12262033": "कपिल उवाच\n",
    "12262033a": "परिग्रहाः शुभाः सर्वे गुणतोऽभ्युदयाश्च ये\n",
    "12262033c": "न तु त्यागसुखं प्राप्ता एतत्त्वमपि पश्यसि\n",
    "12262034": "स्यूमरश्मिरुवाच\n",
    "12262034a": "भवन्तो ज्ञाननिष्ठा वै गृहस्थाः कर्मनिश्चयाः\n",
    "12262034c": "आश्रमाणां च सर्वेषां निष्ठायामैक्यमुच्यते\n",
    "12262035a": "एकत्वे च पृथक्त्वे च विशेषो नान्य उच्यते\n",
    "12262035c": "तद्यथावद्यथान्यायं भगवान्प्रब्रवीतु मे\n",
    "12262036": "कपिल उवाच\n",
    "12262036a": "शरीरपक्तिः कर्माणि ज्ञानं तु परमा गतिः\n",
    "12262036c": "पक्वे कषाये वमनै रसज्ञाने न तिष्ठति\n",
    "12262037a": "आनृशंस्यं क्षमा शान्तिरहिंसा सत्यमार्जवम्\n",
    "12262037c": "अद्रोहो नाभिमानश्च ह्रीस्तितिक्षा शमस्तथा\n",
    "12262038a": "पन्थानो ब्रह्मणस्त्वेते एतैः प्राप्नोति यत्परम्\n",
    "12262038c": "तद्विद्वाननुबुध्येत मनसा कर्मनिश्चयम्\n",
    "12262039a": "यां विप्राः सर्वतः शान्ता विशुद्धा ज्ञाननिश्चयाः\n",
    "12262039c": "गतिं गच्छन्ति संतुष्टास्तामाहुः परमां गतिम्\n",
    "12262040a": "वेदांश्च वेदितव्यं च विदित्वा च यथास्थिति\n",
    "12262040c": "एवं वेदविदित्याहुरतोऽन्यो वातरेटकः\n",
    "12262041a": "सर्वं विदुर्वेदविदो वेदे सर्वं प्रतिष्ठितम्\n",
    "12262041c": "वेदे हि निष्ठा सर्वस्य यद्यदस्ति च नास्ति च\n",
    "12262042a": "एषैव निष्ठा सर्वस्य यद्यदस्ति च नास्ति च\n",
    "12262042c": "एतदन्तं च मध्यं च सच्चासच्च विजानतः\n",
    "12262043a": "समस्तत्याग इत्येव शम इत्येव निष्ठितः\n",
    "12262043c": "संतोष इत्यत्र शुभमपवर्गे प्रतिष्ठितम्\n",
    "12262044a": "ऋतं सत्यं विदितं वेदितव्यं; सर्वस्यात्मा जङ्गमं स्थावरं च\n",
    "12262044c": "सर्वं सुखं यच्छिवमुत्तमं च; ब्रह्माव्यक्तं प्रभवश्चाव्ययश्च\n",
    "12262045a": "तेजः क्षमा शान्तिरनामयं शुभं; तथाविधं व्योम सनातनं ध्रुवम्\n",
    "12262045c": "एतैः शब्दैर्गम्यते बुद्धिनेत्रै;स्तस्मै नमो ब्रह्मणे ब्राह्मणाय\n",
    "12263001": "युधिष्ठिर उवाच\n",
    "12263001a": "धर्ममर्थं च कामं च वेदाः शंसन्ति भारत\n",
    "12263001c": "कस्य लाभो विशिष्टोऽत्र तन्मे ब्रूहि पितामह\n",
    "12263002": "भीष्म उवाच\n",
    "12263002a": "अत्र ते वर्तयिष्यामि इतिहासं पुरातनम्\n",
    "12263002c": "कुण्डधारेण यत्प्रीत्या भक्तायोपकृतं पुरा\n",
    "12263003a": "अधनो ब्राह्मणः कश्चित्कामाद्धर्ममवैक्षत\n",
    "12263003c": "यज्ञार्थं स ततोऽर्थार्थी तपोऽतप्यत दारुणम्\n",
    "12263004a": "स निश्चयमथो कृत्वा पूजयामास देवताः\n",
    "12263004c": "भक्त्या न चैवाध्यगच्छद्धनं संपूज्य देवताः\n",
    "12263005a": "ततश्चिन्तां पुनः प्राप्तः कतमद्दैवतं नु तत्\n",
    "12263005c": "यन्मे द्रुतं प्रसीदेत मानुषैरजडीकृतम्\n",
    "12263006a": "अथ सौम्येन वपुषा देवानुचरमन्तिके\n",
    "12263006c": "प्रत्यपश्यज्जलधरं कुण्डधारमवस्थितम्\n",
    "12263007a": "दृष्ट्वैव तं महात्मानं तस्य भक्तिरजायत\n",
    "12263007c": "अयं मे धास्यति श्रेयो वपुरेतद्धि तादृशम्\n",
    "12263008a": "संनिकृष्टश्च देवस्य न चान्यैर्मानुषैर्वृतः\n",
    "12263008c": "एष मे दास्यति धनं प्रभूतं शीघ्रमेव च\n",
    "12263009a": "ततो धूपैश्च गन्धैश्च माल्यैरुच्चावचैरपि\n",
    "12263009c": "बलिभिर्विविधैश्चापि पूजयामास तं द्विजः\n",
    "12263010a": "ततः स्वल्पेन कालेन तुष्टो जलधरस्तदा\n",
    "12263010c": "तस्योपकारे नियतामिमां वाचमुवाच ह\n",
    "12263011a": "ब्रह्मघ्ने च सुरापे च चोरे भग्नव्रते तथा\n",
    "12263011c": "निष्कृतिर्विहिता सद्भिः कृतघ्ने नास्ति निष्कृतिः\n",
    "12263012a": "आशायास्तनयोऽधर्मः क्रोधोऽसूयासुतः स्मृतः\n",
    "12263012c": "पुत्रो लोभो निकृत्यास्तु कृतघ्नो नार्हति प्रजाम्\n",
    "12263013a": "ततः स ब्राह्मणः स्वप्ने कुण्डधारस्य तेजसा\n",
    "12263013c": "अपश्यत्सर्वभूतानि कुशेषु शयितस्तदा\n",
    "12263014a": "शमेन तपसा चैव भक्त्या च निरुपस्कृतः\n",
    "12263014c": "शुद्धात्मा ब्राह्मणो रात्रौ निदर्शनमपश्यत\n",
    "12263015a": "मणिभद्रं स तत्रस्थं देवतानां महाद्युतिम्\n",
    "12263015c": "अपश्यत महात्मानं व्यादिशन्तं युधिष्ठिर\n",
    "12263016a": "तत्र देवाः प्रयच्छन्ति राज्यानि च धनानि च\n",
    "12263016c": "शुभैः कर्मभिरारब्धाः प्रच्छिदन्त्यशुभेषु च\n",
    "12263017a": "पश्यतामथ यक्षाणां कुण्डधारो महाद्युतिः\n",
    "12263017c": "निष्पत्य पतितो भूमौ देवानां भरतर्षभ\n",
    "12263018a": "ततस्तु देववचनान्मणिभद्रो महायशाः\n",
    "12263018c": "उवाच पतितं भूमौ कुण्डधार किमिष्यते\n",
    "12263019": "कुण्डधार उवाच\n",
    "12263019a": "यदि प्रसन्ना देवा मे भक्तोऽयं ब्राह्मणो मम\n",
    "12263019c": "अस्यानुग्रहमिच्छामि कृतं किंचित्सुखोदयम्\n",
    "12263020": "भीष्म उवाच\n",
    "12263020a": "ततस्तं मणिभद्रस्तु पुनर्वचनमब्रवीत्\n",
    "12263020c": "देवानामेव वचनात्कुण्डधारं महाद्युतिम्\n",
    "12263021a": "उत्तिष्ठोत्तिष्ठ भद्रं ते कृतकार्यः सुखी भव\n",
    "12263021c": "यावद्धनं प्रार्थयते ब्राह्मणोऽयं सखा तव\n",
    "12263021e": "देवानां शासनात्तावदसंख्येयं ददाम्यहम्\n",
    "12263022a": "विचार्य कुण्डधारस्तु मानुष्यं चलमध्रुवम्\n",
    "12263022c": "तपसे मतिमाधत्त ब्राह्मणस्य यशस्विनः\n",
    "12263023": "कुण्डधार उवाच\n",
    "12263023a": "नाहं धनानि याचामि ब्राह्मणाय धनप्रद\n",
    "12263023c": "अन्यमेवाहमिच्छामि भक्तायानुग्रहं कृतम्\n",
    "12263024a": "पृथिवीं रत्नपूर्णां वा महद्वा धनसंचयम्\n",
    "12263024c": "भक्ताय नाहमिच्छामि भवेदेष तु धार्मिकः\n",
    "12263025a": "धर्मेऽस्य रमतां बुद्धिर्धर्मं चैवोपजीवतु\n",
    "12263025c": "धर्मप्रधानो भवतु ममैषोऽनुग्रहो मतः\n",
    "12263026": "मणिभद्र उवाच\n",
    "12263026a": "यदा धर्मफलं राज्यं सुखानि विविधानि च\n",
    "12263026c": "फलान्येवायमश्नातु कायक्लेशविवर्जितः\n",
    "12263027": "भीष्म उवाच\n",
    "12263027a": "ततस्तदेव बहुशः कुण्डधारो महायशाः\n",
    "12263027c": "अभ्यासमकरोद्धर्मे ततस्तुष्टास्य देवताः\n",
    "12263028": "मणिभद्र उवाच\n",
    "12263028a": "प्रीतास्ते देवताः सर्वा द्विजस्यास्य तथैव च\n",
    "12263028c": "भविष्यत्येष धर्मात्मा धर्मे चाधास्यते मतिः\n",
    "12263029": "भीष्म उवाच\n",
    "12263029a": "ततः प्रीतो जलधरः कृतकार्यो युधिष्ठिर\n",
    "12263029c": "ईप्सितं मनसो लब्ध्वा वरमन्यैः सुदुर्लभम्\n",
    "12263030a": "ततोऽपश्यत चीराणि सूक्ष्माणि द्विजसत्तमः\n",
    "12263030c": "पार्श्वतोऽभ्यागतो न्यस्तान्यथ निर्वेदमागतः\n",
    "12263031": "ब्राह्मण उवाच\n",
    "12263031a": "अयं न सुकृतं वेत्ति को न्वन्यो वेत्स्यते कृतम्\n",
    "12263031c": "गच्छामि वनमेवाहं वरं धर्मेण जीवितुम्\n",
    "12263032": "भीष्म उवाच\n",
    "12263032a": "निर्वेदाद्देवतानां च प्रसादात्स द्विजोत्तमः\n",
    "12263032c": "वनं प्रविश्य सुमहत्तप आरब्धवांस्तदा\n",
    "12263033a": "देवतातिथिशेषेण फलमूलाशनो द्विजः\n",
    "12263033c": "धर्मे चापि महाराज रतिरस्याभ्यजायत\n",
    "12263034a": "त्यक्त्वा मूलफलं सर्वं पर्णाहारोऽभवद्द्विजः\n",
    "12263034c": "पर्णं त्यक्त्वा जलाहारस्तदासीद्द्विजसत्तमः\n",
    "12263035a": "वायुभक्षस्ततः पश्चाद्बहून्वर्षगणानभूत्\n",
    "12263035c": "न चास्य क्षीयते प्राणस्तदद्भुतमिवाभवत्\n",
    "12263036a": "धर्मे च श्रद्दधानस्य तपस्युग्रे च वर्ततः\n",
    "12263036c": "कालेन महता तस्य दिव्या दृष्टिरजायत\n",
    "12263037a": "तस्य बुद्धिः प्रादुरासीद्यदि दद्यां महद्धनम्\n",
    "12263037c": "तुष्टः कस्मैचिदेवाहं न मिथ्या वाग्भवेन्मम\n",
    "12263038a": "ततः प्रहृष्टवदनो भूय आरब्धवांस्तपः\n",
    "12263038c": "भूयश्चाचिन्तयत्सिद्धो यत्परं सोऽभ्यपद्यत\n",
    "12263039a": "यदि दद्यामहं राज्यं तुष्टो वै यस्य कस्यचित्\n",
    "12263039c": "स भवेदचिराद्राजा न मिथ्या वाग्भवेन्मम\n",
    "12263040a": "तस्य साक्षात्कुण्डधारो दर्शयामास भारत\n",
    "12263040c": "ब्राह्मणस्य तपोयोगात्सौहृदेनाभिचोदितः\n",
    "12263041a": "समागम्य स तेनाथ पूजां चक्रे यथाविधि\n",
    "12263041c": "ब्राह्मणः कुण्डधारस्य विस्मितश्चाभवन्नृप\n",
    "12263042a": "ततोऽब्रवीत्कुण्डधारो दिव्यं ते चक्षुरुत्तमम्\n",
    "12263042c": "पश्य राज्ञां गतिं विप्र लोकांश्चावेक्ष चक्षुषा\n",
    "12263043a": "ततो राज्ञां सहस्राणि मग्नानि निरये तदा\n",
    "12263043c": "दूरादपश्यद्विप्रः स दिव्ययुक्तेन चक्षुषा\n",
    "12263044": "कुण्डधार उवाच\n",
    "12263044a": "मां पूजयित्वा भावेन यदि त्वं दुःखमाप्नुयाः\n",
    "12263044c": "कृतं मया भवेत्किं ते कश्च तेऽनुग्रहो भवेत्\n",
    "12263045a": "पश्य पश्य च भूयस्त्वं कामानिच्छेत्कथं नरः\n",
    "12263045c": "स्वर्गद्वारं हि संरुद्धं मानुषेषु विशेषतः\n",
    "12263046": "भीष्म उवाच\n",
    "12263046a": "ततोऽपश्यत्स कामं च क्रोधं लोभं भयं मदम्\n",
    "12263046c": "निद्रां तन्द्रीं तथालस्यमावृत्य पुरुषान्स्थितान्\n",
    "12263047": "कुण्डधार उवाच\n",
    "12263047a": "एतैर्लोकाः सुसंरुद्धा देवानां मानुषाद्भयम्\n",
    "12263047c": "तथैव देववचनाद्विघ्नं कुर्वन्ति सर्वशः\n",
    "12263048a": "न देवैरननुज्ञातः कश्चिद्भवति धार्मिकः\n",
    "12263048c": "एष शक्तोऽसि तपसा राज्यं दातुं धनानि च\n",
    "12263049": "भीष्म उवाच\n",
    "12263049a": "ततः पपात शिरसा ब्राह्मणस्तोयधारिणे\n",
    "12263049c": "उवाच चैनं धर्मात्मा महान्मेऽनुग्रहः कृतः\n",
    "12263050a": "कामलोभानुबन्धेन पुरा ते यदसूयितम्\n",
    "12263050c": "मया स्नेहमविज्ञाय तत्र मे क्षन्तुमर्हसि\n",
    "12263051a": "क्षान्तमेव मयेत्युक्त्वा कुण्डधारो द्विजर्षभम्\n",
    "12263051c": "संपरिष्वज्य बाहुभ्यां तत्रैवान्तरधीयत\n",
    "12263052a": "ततः सर्वानिमाँल्लोकान्ब्राह्मणोऽनुचचार ह\n",
    "12263052c": "कुण्डधारप्रसादेन तपसा योजितः पुरा\n",
    "12263053a": "विहायसा च गमनं तथा संकल्पितार्थता\n",
    "12263053c": "धर्माच्छक्त्या तथा योगाद्या चैव परमा गतिः\n",
    "12263054a": "देवता ब्राह्मणाः सन्तो यक्षा मानुषचारणाः\n",
    "12263054c": "धार्मिकान्पूजयन्तीह न धनाढ्यान्न कामिनः\n",
    "12263055a": "सुप्रसन्ना हि ते देवा यत्ते धर्मे रता मतिः\n",
    "12263055c": "धने सुखकला काचिद्धर्मे तु परमं सुखम्\n",
    "12264001": "युधिष्ठिर उवाच\n",
    "12264001a": "बहूनां यज्ञतपसामेकार्थानां पितामह\n",
    "12264001c": "धर्मार्थं न सुखार्थार्थं कथं यज्ञः समाहितः\n",
    "12264002": "भीष्म उवाच\n",
    "12264002a": "अत्र ते वर्तयिष्यामि नारदेनानुकीर्तितम्\n",
    "12264002c": "उञ्छवृत्तेः पुरावृत्तं यज्ञार्थे ब्राह्मणस्य ह\n",
    "12264003a": "राष्ट्रे धर्मोत्तरे श्रेष्ठे विदर्भेष्वभवद्द्विजः\n",
    "12264003c": "उञ्छवृत्तिरृषिः कश्चिद्यज्ञे यज्ञं समादधे\n",
    "12264004a": "श्यामाकमशनं तत्र सूर्यपत्नी सुवर्चला\n",
    "12264004c": "तिक्तं च विरसं शाकं तपसा स्वादुतां गतम्\n",
    "12264005a": "उपगम्य वने पृथ्वीं सर्वभूतविहिंसया\n",
    "12264005c": "अपि मूलफलैरिज्यो यज्ञः स्वर्ग्यः परंतप\n",
    "12264006a": "तस्य भार्या व्रतकृशा शुचिः पुष्करचारिणी\n",
    "12264006c": "यज्ञपत्नीत्वमानीता सत्येनानुविधीयते\n",
    "12264006e": "सा तु शापपरित्रस्ता न स्वभावानुवर्तिनी\n",
    "12264007a": "मयूरजीर्णपर्णानां वस्त्रं तस्याश्च पर्णिनाम्\n",
    "12264007c": "अकामायाः कृतं तत्र यज्ञे होत्रानुमार्गतः\n",
    "12264008a": "शुक्रस्य पुनराजातिरपध्यानादधर्मवित्\n",
    "12264008c": "तस्मिन्वने समीपस्थो मृगोऽभूत्सहचारिकः\n",
    "12264008e": "वचोभिरब्रवीत्सत्यं त्वया दुष्कृतकं कृतम्\n",
    "12264009a": "यदि मन्त्राङ्गहीनोऽयं यज्ञो भवति वैकृतः\n",
    "12264009c": "मां भोः प्रक्षिप होत्रे त्वं गच्छ स्वर्गमतन्द्रितः\n",
    "12264010a": "ततस्तु यज्ञे सावित्री साक्षात्तं संन्यमन्त्रयत्\n",
    "12264010c": "निमन्त्रयन्ती प्रत्युक्ता न हन्यां सहवासिनम्\n",
    "12264011a": "एवमुक्ता निवृत्ता सा प्रविष्टा यज्ञपावकम्\n",
    "12264011c": "किं नु दुश्चरितं यज्ञे दिदृक्षुः सा रसातलम्\n",
    "12264012a": "सा तु बद्धाञ्जलिं सत्यमयाचद्धरिणं पुनः\n",
    "12264012c": "सत्येन संपरिष्वज्य संदिष्टो गम्यतामिति\n",
    "12264013a": "ततः स हरिणो गत्वा पदान्यष्टौ न्यवर्तत\n",
    "12264013c": "साधु हिंसय मां सत्य हतो यास्यामि सद्गतिम्\n",
    "12264014a": "पश्य ह्यप्सरसो दिव्या मया दत्तेन चक्षुषा\n",
    "12264014c": "विमानानि विचित्राणि गन्धर्वाणां महात्मनाम्\n",
    "12264015a": "ततः सुरुचिरं दृष्ट्वा स्पृहालग्नेन चक्षुषा\n",
    "12264015c": "मृगमालोक्य हिंसायां स्वर्गवासं समर्थयत्\n",
    "12264016a": "स तु धर्मो मृगो भूत्वा बहुवर्षोषितो वने\n",
    "12264016c": "तस्य निष्कृतिमाधत्त न ह्यसौ यज्ञसंविधिः\n",
    "12264017a": "तस्य तेन तु भावेन मृगहिंसात्मनस्तदा\n",
    "12264017c": "तपो महत्समुच्छिन्नं तस्माद्धिंसा न यज्ञिया\n",
    "12264018a": "ततस्तं भगवान्धर्मो यज्ञं याजयत स्वयम्\n",
    "12264018c": "समाधानं च भार्याया लेभे स तपसा परम्\n",
    "12264019a": "अहिंसा सकलो धर्मो हिंसा यज्ञेऽसमाहिता\n",
    "12264019c": "सत्यं तेऽहं प्रवक्ष्यामि यो धर्मः सत्यवादिनाम्\n",
    "12265001": "युधिष्ठिर उवाच\n",
    "12265001a": "कथं भवति पापात्मा कथं धर्मं करोति वा\n",
    "12265001c": "केन निर्वेदमादत्ते मोक्षं वा केन गच्छति\n",
    "12265002": "भीष्म उवाच\n",
    "12265002a": "विदिताः सर्वधर्मास्ते स्थित्यर्थमनुपृच्छसि\n",
    "12265002c": "शृणु मोक्षं सनिर्वेदं पापं धर्मं च मूलतः\n",
    "12265003a": "विज्ञानार्थं हि पञ्चानामिच्छा पूर्वं प्रवर्तते\n",
    "12265003c": "प्राप्य ताञ्जायते कामो द्वेषो वा भरतर्षभ\n",
    "12265004a": "ततस्तदर्थं यतते कर्म चारभते पुनः\n",
    "12265004c": "इष्टानां रूपगन्धानामभ्यासं च चिकीर्षति\n",
    "12265005a": "ततो रागः प्रभवति द्वेषश्च तदनन्तरम्\n",
    "12265005c": "ततो लोभः प्रभवति मोहश्च तदनन्तरम्\n",
    "12265006a": "लोभमोहाभिभूतस्य रागद्वेषान्वितस्य च\n",
    "12265006c": "न धर्मे जायते बुद्धिर्व्याजाद्धर्मं करोति च\n",
    "12265007a": "व्याजेन चरतो धर्ममर्थव्याजोऽपि रोचते\n",
    "12265007c": "व्याजेन सिध्यमानेषु धनेषु कुरुनन्दन\n",
    "12265008a": "तत्रैव कुरुते बुद्धिं ततः पापं चिकीर्षति\n",
    "12265008c": "सुहृद्भिर्वार्यमाणोऽपि पण्डितैश्चापि भारत\n",
    "12265009a": "उत्तरं न्यायसंबद्धं ब्रवीति विधियोजितम्\n",
    "12265009c": "अधर्मस्त्रिविधस्तस्य वर्धते रागमोहजः\n",
    "12265010a": "पापं चिन्तयते चैव प्रब्रवीति करोति च\n",
    "12265010c": "तस्याधर्मप्रवृत्तस्य दोषान्पश्यन्ति साधवः\n",
    "12265011a": "एकशीलाश्च मित्रत्वं भजन्ते पापकर्मिणः\n",
    "12265011c": "स नेह सुखमाप्नोति कुत एव परत्र वै\n",
    "12265012a": "एवं भवति पापात्मा धर्मात्मानं तु मे शृणु\n",
    "12265012c": "यथा कुशलधर्मा स कुशलं प्रतिपद्यते\n",
    "12265013a": "य एतान्प्रज्ञया दोषान्पूर्वमेवानुपश्यति\n",
    "12265013c": "कुशलः सुखदुःखानां साधूंश्चाप्युपसेवते\n",
    "12265014a": "तस्य साधुसमाचारादभ्यासाच्चैव वर्धते\n",
    "12265014c": "प्रज्ञा धर्मे च रमते धर्मं चैवोपजीवति\n",
    "12265015a": "सोऽथ धर्मादवाप्तेषु धनेषु कुरुते मनः\n",
    "12265015c": "तस्यैव सिञ्चते मूलं गुणान्पश्यति यत्र वै\n",
    "12265016a": "धर्मात्मा भवति ह्येवं मित्रं च लभते शुभम्\n",
    "12265016c": "स मित्रधनलाभात्तु प्रेत्य चेह च नन्दति\n",
    "12265017a": "शब्दे स्पर्शे तथा रूपे रसे गन्धे च भारत\n",
    "12265017c": "प्रभुत्वं लभते जन्तुर्धर्मस्यैतत्फलं विदुः\n",
    "12265018a": "स धर्मस्य फलं लब्ध्वा न तृप्यति युधिष्ठिर\n",
    "12265018c": "अतृप्यमाणो निर्वेदमादत्ते ज्ञानचक्षुषा\n",
    "12265019a": "प्रज्ञाचक्षुर्यदा कामे दोषमेवानुपश्यति\n",
    "12265019c": "विरज्यते तदा कामान्न च धर्मं विमुञ्चति\n",
    "12265020a": "सर्वत्यागे च यतते दृष्ट्वा लोकं क्षयात्मकम्\n",
    "12265020c": "ततो मोक्षाय यतते नानुपायादुपायतः\n",
    "12265021a": "शनैर्निर्वेदमादत्ते पापं कर्म जहाति च\n",
    "12265021c": "धर्मात्मा चैव भवति मोक्षं च लभते परम्\n",
    "12265022a": "एतत्ते कथितं तात यन्मां त्वं परिपृच्छसि\n",
    "12265022c": "पापं धर्मं तथा मोक्षं निर्वेदं चैव भारत\n",
    "12265023a": "तस्माद्धर्मे प्रवर्तेथाः सर्वावस्थं युधिष्ठिर\n",
    "12265023c": "धर्मे स्थितानां कौन्तेय सिद्धिर्भवति शाश्वती\n",
    "12266001": "युधिष्ठिर उवाच\n",
    "12266001a": "मोक्षः पितामहेनोक्त उपायान्नानुपायतः\n",
    "12266001c": "तमुपायं यथान्यायं श्रोतुमिच्छामि भारत\n",
    "12266002": "भीष्म उवाच\n",
    "12266002a": "त्वय्येवैतन्महाप्राज्ञ युक्तं निपुणदर्शनम्\n",
    "12266002c": "यदुपायेन सर्वार्थान्नित्यं मृगयसेऽनघ\n",
    "12266003a": "करणे घटस्य या बुद्धिर्घटोत्पत्तौ न सानघ\n",
    "12266003c": "एवं धर्माभ्युपायेषु नान्यद्धर्मेषु कारणम्\n",
    "12266004a": "पूर्वे समुद्रे यः पन्था न स गच्छति पश्चिमम्\n",
    "12266004c": "एकः पन्था हि मोक्षस्य तन्मे विस्तरतः शृणु\n",
    "12266005a": "क्षमया क्रोधमुच्छिन्द्यात्कामं संकल्पवर्जनात्\n",
    "12266005c": "सत्त्वसंसेवनाद्धीरो निद्रामुच्छेतुमर्हति\n",
    "12266006a": "अप्रमादाद्भयं रक्षेच्छ्वासं क्षेत्रज्ञशीलनात्\n",
    "12266006c": "इच्छां द्वेषं च कामं च धैर्येण विनिवर्तयेत्\n",
    "12266007a": "भ्रमं प्रमोहमावर्तमभ्यासाद्विनिवर्तयेत्\n",
    "12266007c": "निद्रां च प्रतिभां चैव ज्ञानाभ्यासेन तत्त्ववित्\n",
    "12266008a": "उपद्रवांस्तथा रोगान्हितजीर्णमिताशनात्\n",
    "12266008c": "लोभं मोहं च संतोषाद्विषयांस्तत्त्वदर्शनात्\n",
    "12266009a": "अनुक्रोशादधर्मं च जयेद्धर्ममुपेक्षया\n",
    "12266009c": "आयत्या च जयेदाशामर्थं सङ्गविवर्जनात्\n",
    "12266010a": "अनित्यत्वेन च स्नेहं क्षुधं योगेन पण्डितः\n",
    "12266010c": "कारुण्येनात्मनो मानं तृष्णां च परितोषतः\n",
    "12266011a": "उत्थानेन जयेत्तन्द्रीं वितर्कं निश्चयाज्जयेत्\n",
    "12266011c": "मौनेन बहुभाष्यं च शौर्येण च भयं जयेत्\n",
    "12266012a": "यच्छेद्वाङ्मनसी बुद्ध्या तां यच्छेज्ज्ञानचक्षुषा\n",
    "12266012c": "ज्ञानमात्मा महान्यच्छेत्तं यच्छेच्छान्तिरात्मनः\n",
    "12266013a": "तदेतदुपशान्तेन बोद्धव्यं शुचिकर्मणा\n",
    "12266013c": "योगदोषान्समुच्छिद्य पञ्च यान्कवयो विदुः\n",
    "12266014a": "कामं क्रोधं च लोभं च भयं स्वप्नं च पञ्चमम्\n",
    "12266014c": "परित्यज्य निषेवेत तथेमान्योगसाधनान्\n",
    "12266015a": "ध्यानमध्ययनं दानं सत्यं ह्रीरार्जवं क्षमा\n",
    "12266015c": "शौचमाहारतः शुद्धिरिन्द्रियाणां च संयमः\n",
    "12266016a": "एतैर्विवर्धते तेजः पाप्मानमपहन्ति च\n",
    "12266016c": "सिध्यन्ति चास्य संकल्पा विज्ञानं च प्रवर्तते\n",
    "12266017a": "धूतपापः स तेजस्वी लघ्वाहारो जितेन्द्रियः\n",
    "12266017c": "कामक्रोधौ वशे कृत्वा निनीषेद्ब्रह्मणः पदम्\n",
    "12266018a": "अमूढत्वमसङ्गित्वं कामक्रोधविवर्जनम्\n",
    "12266018c": "अदैन्यमनुदीर्णत्वमनुद्वेगो व्यवस्थितिः\n",
    "12266019a": "एष मार्गो हि मोक्षस्य प्रसन्नो विमलः शुचिः\n",
    "12266019c": "तथा वाक्कायमनसां नियमः कामतोऽन्यथा\n",
    "12267001": "भीष्म उवाच\n",
    "12267001a": "अत्रैवोदाहरन्तीममितिहासं पुरातनम्\n",
    "12267001c": "नारदस्य च संवादं देवलस्यासितस्य च\n",
    "12267002a": "आसीनं देवलं वृद्धं बुद्ध्वा बुद्धिमतां वरः\n",
    "12267002c": "नारदः परिपप्रच्छ भूतानां प्रभवाप्ययम्\n",
    "12267003a": "कुतः सृष्टमिदं विश्वं ब्रह्मन्स्थावरजङ्गमम्\n",
    "12267003c": "प्रलये च कमभ्येति तद्भवान्प्रब्रवीतु मे\n",
    "12267004": "असित उवाच\n",
    "12267004a": "येभ्यः सृजति भूतानि कालो भावप्रचोदितः\n",
    "12267004c": "महाभूतानि पञ्चेति तान्याहुर्भूतचिन्तकाः\n",
    "12267005a": "तेभ्यः सृजति भूतानि काल आत्मप्रचोदितः\n",
    "12267005c": "एतेभ्यो यः परं ब्रूयादसद्ब्रूयादसंशयम्\n",
    "12267006a": "विद्धि नारद पञ्चैताञ्शाश्वतानचलान्ध्रुवान्\n",
    "12267006c": "महतस्तेजसो राशीन्कालषष्ठान्स्वभावतः\n",
    "12267007a": "आपश्चैवान्तरिक्षं च पृथिवी वायुपावकौ\n",
    "12267007c": "असिद्धिः परमेतेभ्यो भूतेभ्यो मुक्तसंशयम्\n",
    "12267008a": "नोपपत्त्या न वा युक्त्या त्वसद्ब्रूयादसंशयम्\n",
    "12267008c": "वेत्थ तानभिनिर्वृत्तान्षडेते यस्य राशयः\n",
    "12267009a": "पञ्चैव तानि कालश्च भावाभावौ च केवलौ\n",
    "12267009c": "अष्टौ भूतानि भूतानां शाश्वतानि भवाप्ययौ\n",
    "12267010a": "अभावाद्भावितेष्वेव तेभ्यश्च प्रभवन्त्यपि\n",
    "12267010c": "विनष्टोऽपि च तान्येव जन्तुर्भवति पञ्चधा\n",
    "12267011a": "तस्य भूमिमयो देहः श्रोत्रमाकाशसंभवम्\n",
    "12267011c": "सूर्यश्चक्षुरसुर्वायुरद्भ्यस्तु खलु शोणितम्\n",
    "12267012a": "चक्षुषी नासिकाकर्णौ त्वग्जिह्वेति च पञ्चमी\n",
    "12267012c": "इन्द्रियाणीन्द्रियार्थानां ज्ञानानि कवयो विदुः\n",
    "12267013a": "दर्शनं श्रवणं घ्राणं स्पर्शनं रसनं तथा\n",
    "12267013c": "उपपत्त्या गुणान्विद्धि पञ्च पञ्चसु पञ्चधा\n",
    "12267014a": "रूपं गन्धो रसः स्पर्शः शब्दश्चैवाथ तद्गुणाः\n",
    "12267014c": "इन्द्रियैरुपलभ्यन्ते पञ्चधा पञ्च पञ्चभिः\n",
    "12267015a": "रूपं गन्धं रसं स्पर्शं शब्दं चैतांस्तु तद्गुणान्\n",
    "12267015c": "इन्द्रियाणि न बुध्यन्ते क्षेत्रज्ञस्तैस्तु बुध्यते\n",
    "12267016a": "चित्तमिन्द्रियसंघातात्परं तस्मात्परं मनः\n",
    "12267016c": "मनसस्तु परा बुद्धिः क्षेत्रज्ञो बुद्धितः परः\n",
    "12267017a": "पूर्वं चेतयते जन्तुरिन्द्रियैर्विषयान्पृथक्\n",
    "12267017c": "विचार्य मनसा पश्चादथ बुद्ध्या व्यवस्यति\n",
    "12267017e": "इन्द्रियैरुपलब्धार्थान्सर्वान्यस्त्वध्यवस्यति\n",
    "12267018a": "चित्तमिन्द्रियसंघातं मनो बुद्धिं तथाष्टमीम्\n",
    "12267018c": "अष्टौ ज्ञानेन्द्रियाण्याहुरेतान्यध्यात्मचिन्तकाः\n",
    "12267019a": "पाणिपादं च पायुश्च मेहनं पञ्चमं मुखम्\n",
    "12267019c": "इति संशब्द्यमानानि शृणु कर्मेन्द्रियाण्यपि\n",
    "12267020a": "जल्पनाभ्यवहारार्थं मुखमिन्द्रियमुच्यते\n",
    "12267020c": "गमनेन्द्रियं तथा पादौ कर्मणः करणे करौ\n",
    "12267021a": "पायूपस्थौ विसर्गार्थमिन्द्रिये तुल्यकर्मणी\n",
    "12267021c": "विसर्गे च पुरीषस्य विसर्गे चाभिकामिके\n",
    "12267022a": "बलं षष्ठं षडेतानि वाचा सम्यग्यथागमम्\n",
    "12267022c": "ज्ञानचेष्टेन्द्रियगुणाः सर्वे संशब्दिता मया\n",
    "12267023a": "इन्द्रियाणां स्वकर्मभ्यः श्रमादुपरमो यदा\n",
    "12267023c": "भवतीन्द्रियसंन्यासादथ स्वपिति वै नरः\n",
    "12267024a": "इन्द्रियाणां व्युपरमे मनोऽनुपरतं यदि\n",
    "12267024c": "सेवते विषयानेव तद्विद्यात्स्वप्नदर्शनम्\n",
    "12267025a": "सात्त्विकाश्चैव ये भावास्तथा राजसतामसाः\n",
    "12267025c": "कर्मयुक्तान्प्रशंसन्ति सात्त्विकानितरांस्तथा\n",
    "12267026a": "आनन्दः कर्मणां सिद्धिः प्रतिपत्तिः परा गतिः\n",
    "12267026c": "सात्त्विकस्य निमित्तानि भावान्संश्रयते स्मृतिः\n",
    "12267027a": "जन्तुष्वेकतमेष्वेवं भावा ये विधिमास्थिताः\n",
    "12267027c": "भावयोरीप्सितं नित्यं प्रत्यक्षगमनं द्वयोः\n",
    "12267028a": "इन्द्रियाणि च भावाश्च गुणाः सप्तदश स्मृताः\n",
    "12267028c": "तेषामष्टादशो देही यः शरीरे स शाश्वतः\n",
    "12267029a": "अथ वा सशरीरास्ते गुणाः सर्वे शरीरिणाम्\n",
    "12267029c": "संश्रितास्तद्वियोगे हि सशरीरा न सन्ति ते\n",
    "12267030a": "अथ वा संनिपातोऽयं शरीरं पाञ्चभौतिकम्\n",
    "12267030c": "एकश्च दश चाष्टौ च गुणाः सह शरीरिणाम्\n",
    "12267030e": "ऊष्मणा सह विंशो वा संघातः पाञ्चभौतिकः\n",
    "12267031a": "महान्संधारयत्येतच्छरीरं वायुना सह\n",
    "12267031c": "तस्यास्य भावयुक्तस्य निमित्तं देहभेदने\n",
    "12267032a": "यथैवोत्पद्यते किंचित्पञ्चत्वं गच्छते तथा\n",
    "12267032c": "पुण्यपापविनाशान्ते पुण्यपापसमीरितम्\n",
    "12267032e": "देहं विशति कालेन ततोऽयं कर्मसंभवम्\n",
    "12267033a": "हित्वा हित्वा ह्ययं प्रैति देहाद्देहं कृताश्रयः\n",
    "12267033c": "कालसंचोदितः क्षेत्री विशीर्णाद्वा गृहाद्गृहम्\n",
    "12267034a": "तत्र नैवानुतप्यन्ते प्राज्ञा निश्चितनिश्चयाः\n",
    "12267034c": "कृपणास्त्वनुतप्यन्ते जनाः संबन्धिमानिनः\n",
    "12267035a": "न ह्ययं कस्यचित्कश्चिन्नास्य कश्चन विद्यते\n",
    "12267035c": "भवत्येको ह्ययं नित्यं शरीरे सुखदुःखभाक्\n",
    "12267036a": "नैव संजायते जन्तुर्न च जातु विपद्यते\n",
    "12267036c": "याति देहमयं भुक्त्वा कदाचित्परमां गतिम्\n",
    "12267037a": "पुण्यपापमयं देहं क्षपयन्कर्मसंचयात्\n",
    "12267037c": "क्षीणदेहः पुनर्देही ब्रह्मत्वमुपगच्छति\n",
    "12267038a": "पुण्यपापक्षयार्थं च सांख्यं ज्ञानं विधीयते\n",
    "12267038c": "तत्क्षये ह्यस्य पश्यन्ति ब्रह्मभावे परां गतिम्\n",
    "12268001": "युधिष्ठिर उवाच\n",
    "12268001a": "भ्रातरः पितरः पुत्रा ज्ञातयः सुहृदस्तथा\n",
    "12268001c": "अर्थहेतोर्हताः क्रूरैरस्माभिः पापबुद्धिभिः\n",
    "12268002a": "येयमर्थोद्भवा तृष्णा कथमेतां पितामह\n",
    "12268002c": "निवर्तयेम पापं हि तृष्णया कारिता वयम्\n",
    "12268003": "भीष्म उवाच\n",
    "12268003a": "अत्राप्युदाहरन्तीममितिहासं पुरातनम्\n",
    "12268003c": "गीतं विदेहराजेन माण्डव्यायानुपृच्छते\n",
    "12268004a": "सुसुखं बत जीवामि यस्य मे नास्ति किंचन\n",
    "12268004c": "मिथिलायां प्रदीप्तायां न मे दह्यति किंचन\n",
    "12268005a": "अर्थाः खलु समृद्धा हि बाढं दुःखं विजानताम्\n",
    "12268005c": "असमृद्धास्त्वपि सदा मोहयन्त्यविचक्षणान्\n",
    "12268006a": "यच्च कामसुखं लोके यच्च दिव्यं महत्सुखम्\n",
    "12268006c": "तृष्णाक्षयसुखस्यैते नार्हतः षोडशीं कलाम्\n",
    "12268007a": "यथैव शृङ्गं गोः काले वर्धमानस्य वर्धते\n",
    "12268007c": "तथैव तृष्णा वित्तेन वर्धमानेन वर्धते\n",
    "12268008a": "किंचिदेव ममत्वेन यदा भवति कल्पितम्\n",
    "12268008c": "तदेव परितापाय नाशे संपद्यते पुनः\n",
    "12268009a": "न कामाननुरुध्येत दुःखं कामेषु वै रतिः\n",
    "12268009c": "प्राप्यार्थमुपयुञ्जीत धर्मे कामं विवर्जयेत्\n",
    "12268010a": "विद्वान्सर्वेषु भूतेषु व्याघ्रमांसोपमो भवेत्\n",
    "12268010c": "कृतकृत्यो विशुद्धात्मा सर्वं त्यजति वै सह\n",
    "12268011a": "उभे सत्यानृते त्यक्त्वा शोकानन्दौ प्रियाप्रिये\n",
    "12268011c": "भयाभये च संत्यज्य संप्रशान्तो निरामयः\n",
    "12268012a": "या दुस्त्यजा दुर्मतिभिर्या न जीर्यति जीर्यतः\n",
    "12268012c": "योऽसौ प्राणान्तिको रोगस्तां तृष्णां त्यजतः सुखम्\n",
    "12268013a": "चारित्रमात्मनः पश्यंश्चन्द्रशुद्धमनामयम्\n",
    "12268013c": "धर्मात्मा लभते कीर्तिं प्रेत्य चेह यथासुखम्\n",
    "12268014a": "राज्ञस्तद्वचनं श्रुत्वा प्रीतिमानभवद्द्विजः\n",
    "12268014c": "पूजयित्वा च तद्वाक्यं माण्डव्यो मोक्षमाश्रितः\n",
    "12269001": "युधिष्ठिर उवाच\n",
    "12269001a": "किंशीलः किंसमाचारः किंविद्यः किंपरायणः\n",
    "12269001c": "प्राप्नोति ब्रह्मणः स्थानं यत्परं प्रकृतेर्ध्रुवम्\n",
    "12269002": "भीष्म उवाच\n",
    "12269002a": "मोक्षधर्मेषु निरतो लघ्वाहारो जितेन्द्रियः\n",
    "12269002c": "प्राप्नोति परमं स्थानं यत्परं प्रकृतेर्ध्रुवम्\n",
    "12269003a": "स्वगृहादभिनिःसृत्य लाभालाभे समो मुनिः\n",
    "12269003c": "समुपोढेषु कामेषु निरपेक्षः परिव्रजेत्\n",
    "12269004a": "न चक्षुषा न मनसा न वाचा दूषयेदपि\n",
    "12269004c": "न प्रत्यक्षं परोक्षं वा दूषणं व्याहरेत्क्वचित्\n",
    "12269005a": "न हिंस्यात्सर्वभूतानि मैत्रायणगतिश्चरेत्\n",
    "12269005c": "नेदं जीवितमासाद्य वैरं कुर्वीत केनचित्\n",
    "12269006a": "अतिवादांस्तितिक्षेत नाभिमन्येत्कथंचन\n",
    "12269006c": "क्रोध्यमानः प्रियं ब्रूयादाक्रुष्टः कुशलं वदेत्\n",
    "12269007a": "प्रदक्षिणं प्रसव्यं च ग्राममध्ये न चाचरेत्\n",
    "12269007c": "भैक्षचर्यामनापन्नो न गच्छेत्पूर्वकेतितः\n",
    "12269008a": "अवकीर्णः सुगुप्तश्च न वाचा ह्यप्रियं वदेत्\n",
    "12269008c": "मृदुः स्यादप्रतिक्रूरो विस्रब्धः स्यादरोषणः\n",
    "12269009a": "विधूमे न्यस्तमुसले व्यङ्गारे भुक्तवज्जने\n",
    "12269009c": "अतीते पात्रसंचारे भिक्षां लिप्सेत वै मुनिः\n",
    "12269010a": "अनुयात्रिकमर्थस्य मात्रालाभेष्वनादृतः\n",
    "12269010c": "अलाभे न विहन्येत लाभश्चैनं न हर्षयेत्\n",
    "12269011a": "लाभं साधारणं नेच्छेन्न भुञ्जीताभिपूजितः\n",
    "12269011c": "अभिपूजितलाभं हि जुगुप्सेतैव तादृशः\n",
    "12269012a": "न चान्नदोषान्निन्देत न गुणानभिपूजयेत्\n",
    "12269012c": "शय्यासने विविक्ते च नित्यमेवाभिपूजयेत्\n",
    "12269013a": "शून्यागारं वृक्षमूलमरण्यमथ वा गुहाम्\n",
    "12269013c": "अज्ञातचर्यां गत्वान्यां ततोऽन्यत्रैव संविशेत्\n",
    "12269014a": "अनुरोधविरोधाभ्यां समः स्यादचलो ध्रुवः\n",
    "12269014c": "सुकृतं दुष्कृतं चोभे नानुरुध्येत कर्मणि\n",
    "12269015a": "वाचो वेगं मनसः क्रोधवेगं; विवित्सावेगमुदरोपस्थवेगम्\n",
    "12269015c": "एतान्वेगान्विनयेद्वै तपस्वी; निन्दा चास्य हृदयं नोपहन्यात्\n",
    "12269016a": "मध्यस्थ एव तिष्ठेत प्रशंसानिन्दयोः समः\n",
    "12269016c": "एतत्पवित्रं परमं परिव्राजक आश्रमे\n",
    "12269017a": "महात्मा सुव्रतो दान्तः सर्वत्रैवानपाश्रितः\n",
    "12269017c": "अपूर्वचारकः सौम्यो अनिकेतः समाहितः\n",
    "12269018a": "वानप्रस्थगृहस्थाभ्यां न संसृज्येत कर्हिचित्\n",
    "12269018c": "अज्ञातलिप्सां लिप्सेत न चैनं हर्ष आविशेत्\n",
    "12269019a": "विजानतां मोक्ष एष श्रमः स्यादविजानताम्\n",
    "12269019c": "मोक्षयानमिदं कृत्स्नं विदुषां हारितोऽब्रवीत्\n",
    "12269020a": "अभयं सर्वभूतेभ्यो दत्त्वा यः प्रव्रजेद्गृहात्\n",
    "12269020c": "लोकास्तेजोमयास्तस्य तथानन्त्याय कल्पते\n",
    "12270001": "युधिष्ठिर उवाच\n",
    "12270001a": "धन्या धन्या इति जनाः सर्वेऽस्मान्प्रवदन्त्युत\n",
    "12270001c": "न दुःखिततरः कश्चित्पुमानस्माभिरस्ति ह\n",
    "12270002a": "लोकसंभावितैर्दुःखं यत्प्राप्तं कुरुसत्तम\n",
    "12270002c": "प्राप्य जातिं मनुष्येषु देवैरपि पितामह\n",
    "12270003a": "कदा वयं करिष्यामः संन्यासं दुःखसंज्ञकम्\n",
    "12270003c": "दुःखमेतच्छरीराणां धारणं कुरुसत्तम\n",
    "12270004a": "विमुक्ताः सप्तदशभिर्हेतुभूतैश्च पञ्चभिः\n",
    "12270004c": "इन्द्रियार्थैर्गुणैश्चैव अष्टाभिः प्रपितामह\n",
    "12270005a": "न गच्छन्ति पुनर्भावं मुनयः संशितव्रताः\n",
    "12270005c": "कदा वयं भविष्यामो राज्यं हित्वा परंतप\n",
    "12270006": "भीष्म उवाच\n",
    "12270006a": "नास्त्यनन्तं महाराज सर्वं संख्यानगोचरम्\n",
    "12270006c": "पुनर्भावोऽपि संख्यातो नास्ति किंचिदिहाचलम्\n",
    "12270007a": "न चापि गम्यते राजन्नैष दोषः प्रसङ्गतः\n",
    "12270007c": "उद्योगादेव धर्मज्ञ कालेनैव गमिष्यथ\n",
    "12270008a": "ईशोऽयं सततं देही नृपते पुण्यपापयोः\n",
    "12270008c": "तत एव समुत्थेन तमसा रुध्यतेऽपि च\n",
    "12270009a": "यथाञ्जनमयो वायुः पुनर्मानःशिलं रजः\n",
    "12270009c": "अनुप्रविश्य तद्वर्णो दृश्यते रञ्जयन्दिशः\n",
    "12270010a": "तथा कर्मफलैर्देही रञ्जितस्तमसावृतः\n",
    "12270010c": "विवर्णो वर्णमाश्रित्य देहेषु परिवर्तते\n",
    "12270011a": "ज्ञानेन हि यदा जन्तुरज्ञानप्रभवं तमः\n",
    "12270011c": "व्यपोहति तदा ब्रह्म प्रकाशेत सनातनम्\n",
    "12270012a": "अयत्नसाध्यं मुनयो वदन्ति; ये चापि मुक्तास्त उपासितव्याः\n",
    "12270012c": "त्वया च लोकेन च सामरेण; तस्मान्न शाम्यन्ति महर्षिसंघाः\n",
    "12270013a": "अस्मिन्नर्थे पुरा गीतं शृणुष्वैकमना नृप\n",
    "12270013c": "यथा दैत्येन वृत्रेण भ्रष्टैश्वर्येण चेष्टितम्\n",
    "12270014a": "निर्जितेनासहायेन हृतराज्येन भारत\n",
    "12270014c": "अशोचता शत्रुमध्ये बुद्धिमास्थाय केवलाम्\n",
    "12270015a": "भ्रष्टैश्वर्यं पुरा वृत्रमुशना वाक्यमब्रवीत्\n",
    "12270015c": "कच्चित्पराजितस्याद्य न व्यथा तेऽस्ति दानव\n",
    "12270016": "वृत्र उवाच\n",
    "12270016a": "सत्येन तपसा चैव विदित्वा संक्षयं ह्यहम्\n",
    "12270016c": "न शोचामि न हृष्यामि भूतानामागतिं गतिम्\n",
    "12270017a": "कालसंचोदिता जीवा मज्जन्ति नरकेऽवशाः\n",
    "12270017c": "परिदृष्टानि सर्वाणि दिव्यान्याहुर्मनीषिणः\n",
    "12270018a": "क्षपयित्वा तु तं कालं गणितं कालचोदिताः\n",
    "12270018c": "सावशेषेण कालेन संभवन्ति पुनः पुनः\n",
    "12270019a": "तिर्यग्योनिसहस्राणि गत्वा नरकमेव च\n",
    "12270019c": "निर्गच्छन्त्यवशा जीवाः कालबन्धनबन्धनाः\n",
    "12270020a": "एवं संसरमाणानि जीवान्यहमदृष्टवान्\n",
    "12270020c": "यथा कर्म तथा लाभ इति शास्त्रनिदर्शनम्\n",
    "12270021a": "तिर्यग्गच्छन्ति नरकं मानुष्यं दैवमेव च\n",
    "12270021c": "सुखदुःखे प्रियद्वेष्ये चरित्वा पूर्वमेव च\n",
    "12270022a": "कृतान्तविधिसंयुक्तं सर्वलोकः प्रपद्यते\n",
    "12270022c": "गतं गच्छन्ति चाध्वानं सर्वभूतानि सर्वदा\n",
    "12270023": "भीष्म उवाच\n",
    "12270023a": "कालसंख्यानसंख्यातं सृष्टिस्थितिपरायणम्\n",
    "12270023c": "तं भाषमाणं भगवानुशना प्रत्यभाषत\n",
    "12270023e": "भीमान्दुष्टप्रलापांस्त्वं तात कस्मात्प्रभाषसे\n",
    "12270024": "वृत्र उवाच\n",
    "12270024a": "प्रत्यक्षमेतद्भवतस्तथान्येषां मनीषिणाम्\n",
    "12270024c": "मया यज्जयलुब्धेन पुरा तप्तं महत्तपः\n",
    "12270025a": "गन्धानादाय भूतानां रसांश्च विविधानपि\n",
    "12270025c": "अवर्धं त्रीन्समाक्रम्य लोकान्वै स्वेन तेजसा\n",
    "12270026a": "ज्वालामालापरिक्षिप्तो वैहायसचरस्तथा\n",
    "12270026c": "अजेयः सर्वभूतानामासं नित्यमपेतभीः\n",
    "12270027a": "ऐश्वर्यं तपसा प्राप्तं भ्रष्टं तच्च स्वकर्मभिः\n",
    "12270027c": "धृतिमास्थाय भगवन्न शोचामि ततस्त्वहम्\n",
    "12270028a": "युयुत्सता महेन्द्रेण पुरा सार्धं महात्मना\n",
    "12270028c": "ततो मे भगवान्दृष्टो हरिर्नारायणः प्रभुः\n",
    "12270029a": "वैकुण्ठः पुरुषो विष्णुः शुक्लोऽनन्तः सनातनः\n",
    "12270029c": "मुञ्जकेशो हरिश्मश्रुः सर्वभूतपितामहः\n",
    "12270030a": "नूनं तु तस्य तपसः सावशेषं ममास्ति वै\n",
    "12270030c": "यदहं प्रष्टुमिच्छामि भवन्तं कर्मणः फलम्\n",
    "12270031a": "ऐश्वर्यं वै महद्ब्रह्मन्कस्मिन्वर्णे प्रतिष्ठितम्\n",
    "12270031c": "निवर्तते चापि पुनः कथमैश्वर्यमुत्तमम्\n",
    "12270032a": "कस्माद्भूतानि जीवन्ति प्रवर्तन्तेऽथ वा पुनः\n",
    "12270032c": "किं वा फलं परं प्राप्य जीवस्तिष्ठति शाश्वतः\n",
    "12270033a": "केन वा कर्मणा शक्यमथ ज्ञानेन केन वा\n",
    "12270033c": "ब्रह्मर्षे तत्फलं प्राप्तुं तन्मे व्याख्यातुमर्हसि\n",
    "12270034a": "इतीदमुक्तः स मुनिस्तदानीं; प्रत्याह यत्तच्छृणु राजसिंह\n",
    "12270034c": "मयोच्यमानं पुरुषर्षभ त्व;मनन्यचित्तः सह सोदरीयैः\n",
    "12271001": "उशनोवाच\n",
    "12271001a": "नमस्तस्मै भगवते देवाय प्रभविष्णवे\n",
    "12271001c": "यस्य पृथ्वीतलं तात साकाशं बाहुगोचरम्\n",
    "12271002a": "मूर्धा यस्य त्वनन्तं च स्थानं दानवसत्तम\n",
    "12271002c": "तस्याहं ते प्रवक्ष्यामि विष्णोर्माहात्म्यमुत्तमम्\n",
    "12271003": "भीष्म उवाच\n",
    "12271003a": "तयोः संवदतोरेवमाजगाम महामुनिः\n",
    "12271003c": "सनत्कुमारो धर्मात्मा संशयच्छेदनाय वै\n",
    "12271004a": "स पूजितोऽसुरेन्द्रेण मुनिनोशनसा तथा\n",
    "12271004c": "निषसादासने राजन्महार्हे मुनिपुंगवः\n",
    "12271005a": "तमासीनं महाप्राज्ञमुशना वाक्यमब्रवीत्\n",
    "12271005c": "ब्रूह्यस्मै दानवेन्द्राय विष्णोर्माहात्म्यमुत्तमम्\n",
    "12271006a": "सनत्कुमारस्तु ततः श्रुत्वा प्राह वचोऽर्थवत्\n",
    "12271006c": "विष्णोर्माहात्म्यसंयुक्तं दानवेन्द्राय धीमते\n",
    "12271007a": "शृणु सर्वमिदं दैत्य विष्णोर्माहात्म्यमुत्तमम्\n",
    "12271007c": "विष्णौ जगत्स्थितं सर्वमिति विद्धि परंतप\n",
    "12271008a": "सृजत्येष महाबाहो भूतग्रामं चराचरम्\n",
    "12271008c": "एष चाक्षिपते काले काले विसृजते पुनः\n",
    "12271008e": "अस्मिन्गच्छन्ति विलयमस्माच्च प्रभवन्त्युत\n",
    "12271009a": "नैष दानवता शक्यस्तपसा नैव चेज्यया\n",
    "12271009c": "संप्राप्तुमिन्द्रियाणां तु संयमेनैव शक्यते\n",
    "12271010a": "बाह्ये चाभ्यन्तरे चैव कर्मणा मनसि स्थितः\n",
    "12271010c": "निर्मलीकुरुते बुद्ध्या सोऽमुत्रानन्त्यमश्नुते\n",
    "12271011a": "यथा हिरण्यकर्ता वै रूप्यमग्नौ विशोधयेत्\n",
    "12271011c": "बहुशोऽतिप्रयत्नेन महतात्मकृतेन ह\n",
    "12271012a": "तद्वज्जातिशतैर्जीवः शुध्यतेऽल्पेन कर्मणा\n",
    "12271012c": "यत्नेन महता चैवाप्येकजातौ विशुध्यते\n",
    "12271013a": "लीलयाल्पं यथा गात्रात्प्रमृज्यादात्मनो रजः\n",
    "12271013c": "बहु यत्नेन महता दोषनिर्हरणं तथा\n",
    "12271014a": "यथा चाल्पेन माल्येन वासितं तिलसर्षपम्\n",
    "12271014c": "न मुञ्चति स्वकं गन्धं तद्वत्सूक्ष्मस्य दर्शनम्\n",
    "12271015a": "तदेव बहुभिर्माल्यैर्वास्यमानं पुनः पुनः\n",
    "12271015c": "विमुञ्चति स्वकं गन्धं माल्यगन्धेऽवतिष्ठति\n",
    "12271016a": "एवं जातिशतैर्युक्तो गुणैरेव प्रसङ्गिषु\n",
    "12271016c": "बुद्ध्या निवर्तते दोषो यत्नेनाभ्यासजेन वै\n",
    "12271017a": "कर्मणा स्वेन रक्तानि विरक्तानि च दानव\n",
    "12271017c": "यथा कर्मविशेषांश्च प्राप्नुवन्ति तथा शृणु\n",
    "12271018a": "यथा च संप्रवर्तन्ते यस्मिंस्तिष्ठन्ति वा विभो\n",
    "12271018c": "तत्तेऽनुपूर्व्या व्याख्यास्ये तदिहैकमनाः शृणु\n",
    "12271019a": "अनादिनिधनः श्रीमान्हरिर्नारायणः प्रभुः\n",
    "12271019c": "स वै सृजति भूतानि स्थावराणि चराणि च\n",
    "12271020a": "एष सर्वेषु भूतेषु क्षरश्चाक्षर एव च\n",
    "12271020c": "एकादशविकारात्मा जगत्पिबति रश्मिभिः\n",
    "12271021a": "पादौ तस्य महीं विद्धि मूर्धानं दिवमेव च\n",
    "12271021c": "बाहवस्तु दिशो दैत्य श्रोत्रमाकाशमेव च\n",
    "12271022a": "तस्य तेजोमयः सूर्यो मनश्चन्द्रमसि स्थितम्\n",
    "12271022c": "बुद्धिर्ज्ञानगता नित्यं रसस्त्वप्सु प्रवर्तते\n",
    "12271023a": "भ्रुवोरनन्तरास्तस्य ग्रहा दानवसत्तम\n",
    "12271023c": "नक्षत्रचक्रं नेत्राभ्यां पादयोर्भूश्च दानव\n",
    "12271024a": "रजस्तमश्च सत्त्वं च विद्धि नारायणात्मकम्\n",
    "12271024c": "सोऽऽश्रमाणां मुखं तात कर्मणस्तत्फलं विदुः\n",
    "12271025a": "अकर्मणः फलं चैव स एव परमव्ययः\n",
    "12271025c": "छन्दांसि तस्य रोमाणि अक्षरं च सरस्वती\n",
    "12271026a": "बह्वाश्रयो बहुमुखो धर्मो हृदि समाश्रितः\n",
    "12271026c": "स ब्रह्मपरमो धर्मस्तपश्च सदसच्च सः\n",
    "12271027a": "श्रुतिशास्त्रग्रहोपेतः षोडशर्त्विक्क्रतुश्च सः\n",
    "12271027c": "पितामहश्च विष्णुश्च सोऽश्विनौ स पुरंदरः\n",
    "12271028a": "मित्रश्च वरुणश्चैव यमोऽथ धनदस्तथा\n",
    "12271028c": "ते पृथग्दर्शनास्तस्य संविदन्ति तथैकताम्\n",
    "12271028e": "एकस्य विद्धि देवस्य सर्वं जगदिदं वशे\n",
    "12271029a": "नानाभूतस्य दैत्येन्द्र तस्यैकत्वं वदत्ययम्\n",
    "12271029c": "जन्तुः पश्यति ज्ञानेन ततः सत्त्वं प्रकाशते\n",
    "12271030a": "संहारविक्षेपसहस्रकोटी;स्तिष्ठन्ति जीवाः प्रचरन्ति चान्ये\n",
    "12271030c": "प्रजाविसर्गस्य च पारिमाण्यं; वापीसहस्राणि बहूनि दैत्य\n",
    "12271031a": "वाप्यः पुनर्योजनविस्तृतास्ताः; क्रोशं च गम्भीरतयावगाढाः\n",
    "12271031c": "आयामतः पञ्चशताश्च सर्वाः; प्रत्येकशो योजनतः प्रवृद्धाः\n",
    "12271032a": "वाप्या जलं क्षिप्यति वालकोट्या; त्वह्ना सकृच्चाप्यथ न द्वितीयम्\n",
    "12271032c": "तासां क्षये विद्धि कृतं विसर्गं; संहारमेकं च तथा प्रजानाम्\n",
    "12271033a": "षड्जीववर्णाः परमं प्रमाणं; कृष्णो धूम्रो नीलमथास्य मध्यम्\n",
    "12271033c": "रक्तं पुनः सह्यतरं सुखं तु; हारिद्रवर्णं सुसुखं च शुक्लम्\n",
    "12271034a": "परं तु शुक्लं विमलं विशोकं; गतक्लमं सिध्यति दानवेन्द्र\n",
    "12271034c": "गत्वा तु योनिप्रभवानि दैत्य; सहस्रशः सिद्धिमुपैति जीवः\n",
    "12271035a": "गतिं च यां दर्शनमाह देवो; गत्वा शुभं दर्शनमेव चाह\n",
    "12271035c": "गतिः पुनर्वर्णकृता प्रजानां; वर्णस्तथा कालकृतोऽसुरेन्द्र\n",
    "12271036a": "शतं सहस्राणि चतुर्दशेह; परा गतिर्जीवगुणस्य दैत्य\n",
    "12271036c": "आरोहणं तत्कृतमेव विद्धि; स्थानं तथा निःसरणं च तेषाम्\n",
    "12271037a": "कृष्णस्य वर्णस्य गतिर्निकृष्टा; स मज्जते नरके पच्यमानः\n",
    "12271037c": "स्थानं तथा दुर्गतिभिस्तु तस्य; प्रजाविसर्गान्सुबहून्वदन्ति\n",
    "12271038a": "शतं सहस्राणि ततश्चरित्वा; प्राप्नोति वर्णं हरितं तु पश्चात्\n",
    "12271038c": "स चैव तस्मिन्निवसत्यनीशो; युगक्षये तमसा संवृतात्मा\n",
    "12271039a": "स वै यदा सत्त्वगुणेन युक्त;स्तमो व्यपोहन्घटते स्वबुद्ध्या\n",
    "12271039c": "स लोहितं वर्णमुपैति नीलो; मनुष्यलोके परिवर्तते च\n",
    "12271040a": "स तत्र संहारविसर्गमेव; स्वकर्मजैर्बन्धनैः क्लिश्यमानः\n",
    "12271040c": "ततः स हारिद्रमुपैति वर्णं; संहारविक्षेपशते व्यतीते\n",
    "12271041a": "हारिद्रवर्णस्तु प्रजाविसर्गा;न्सहस्रशस्तिष्ठति संचरन्वै\n",
    "12271041c": "अविप्रमुक्तो निरये च दैत्य; ततः सहस्राणि दशापराणि\n",
    "12271042a": "गतीः सहस्राणि च पञ्च तस्य; चत्वारि संवर्तकृतानि चैव\n",
    "12271042c": "विमुक्तमेनं निरयाच्च विद्धि; सर्वेषु चान्येषु च संभवेषु\n",
    "12271043a": "स देवलोके विहरत्यभीक्ष्णं; ततश्च्युतो मानुषतामुपैति\n",
    "12271043c": "संहारविक्षेपशतानि चाष्टौ; मर्त्येषु तिष्ठन्नमृतत्वमेति\n",
    "12271044a": "सोऽस्मादथ भ्रश्यति कालयोगा;त्कृष्णे तले तिष्ठति सर्वकष्टे\n",
    "12271044c": "यथा त्वयं सिध्यति जीवलोक;स्तत्तेऽभिधास्याम्यसुरप्रवीर\n",
    "12271045a": "दैवानि स व्यूहशतानि सप्त; रक्तो हरिद्रोऽथ तथैव शुक्लः\n",
    "12271045c": "संश्रित्य संधावति शुक्लमेत;मष्टापरानर्च्यतमान्स लोकान्\n",
    "12271046a": "अष्टौ च षष्टिं च शतानि यानि; मनोविरुद्धानि महाद्युतीनाम्\n",
    "12271046c": "शुक्लस्य वर्णस्य परा गतिर्या; त्रीण्येव रुद्धानि महानुभाव\n",
    "12271047a": "संहारविक्षेपमनिष्टमेकं; चत्वारि चान्यानि वसत्यनीशः\n",
    "12271047c": "षष्ठस्य वर्णस्य परा गतिर्या; सिद्धा विशिष्टस्य गतक्लमस्य\n",
    "12271048a": "सप्तोत्तरं तेषु वसत्यनीशः; संहारविक्षेपशतं सशेषम्\n",
    "12271048c": "तस्मादुपावृत्य मनुष्यलोके; ततो महान्मानुषतामुपैति\n",
    "12271049a": "तस्मादुपावृत्य ततः क्रमेण; सोऽग्रे स्म संतिष्ठति भूतसर्गम्\n",
    "12271049c": "स सप्तकृत्वश्च परैति लोका;न्संहारविक्षेपकृतप्रवासः\n",
    "12271050a": "सप्तैव संहारमुपप्लवानि; संभाव्य संतिष्ठति सिद्धलोके\n",
    "12271050c": "ततोऽव्ययं स्थानमनन्तमेति; देवस्य विष्णोरथ ब्रह्मणश्च\n",
    "12271050e": "शेषस्य चैवाथ नरस्य चैव; देवस्य विष्णोः परमस्य चैव\n",
    "12271051a": "संहारकाले परिदग्धकाया; ब्रह्माणमायान्ति सदा प्रजा हि\n",
    "12271051c": "चेष्टात्मनो देवगणाश्च सर्वे; ये ब्रह्मलोकादमराः स्म तेऽपि\n",
    "12271052a": "प्रजाविसर्गं तु सशेषकालं; स्थानानि स्वान्येव सरन्ति जीवाः\n",
    "12271052c": "निःशेषाणां तत्पदं यान्ति चान्ते; सर्वापदा ये सदृशा मनुष्याः\n",
    "12271053a": "ये तु च्युताः सिद्धलोकात्क्रमेण; तेषां गतिं यान्ति तथानुपूर्व्या\n",
    "12271053c": "जीवाः परे तद्बलवेषरूपा; विधिं स्वकं यान्ति विपर्ययेण\n",
    "12271054a": "स यावदेवास्ति सशेषभुक्ते; प्रजाश्च देव्यौ च तथैव शुक्ले\n",
    "12271054c": "तावत्तदा तेषु विशुद्धभावः; संयम्य पञ्चेन्द्रियरूपमेतत्\n",
    "12271055a": "शुद्धां गतिं तां परमां परैति; शुद्धेन नित्यं मनसा विचिन्वन्\n",
    "12271055c": "ततोऽव्ययं स्थानमुपैति ब्रह्म; दुष्प्रापमभ्येति स शाश्वतं वै\n",
    "12271055e": "इत्येतदाख्यातमहीनसत्त्व; नारायणस्येह बलं मया ते\n",
    "12271056": "वृत्र उवाच\n",
    "12271056a": "एवं गते मे न विषादोऽस्ति कश्चि;त्सम्यक्च पश्यामि वचस्तवैतत्\n",
    "12271056c": "श्रुत्वा च ते वाचमदीनसत्त्व; विकल्मषोऽस्म्यद्य तथा विपाप्मा\n",
    "12271057a": "प्रवृत्तमेतद्भगवन्महर्षे; महाद्युतेश्चक्रमनन्तवीर्यम्\n",
    "12271057c": "विष्णोरनन्तस्य सनातनं त;त्स्थानं सर्गा यत्र सर्वे प्रवृत्ताः\n",
    "12271057e": "स वै महात्मा पुरुषोत्तमो वै; तस्मिञ्जगत्सर्वमिदं प्रतिष्ठितम्\n",
    "12271058": "भीष्म उवाच\n",
    "12271058a": "एवमुक्त्वा स कौन्तेय वृत्रः प्राणानवासृजत्\n",
    "12271058c": "योजयित्वा तथात्मानं परं स्थानमवाप्तवान्\n",
    "12271059": "युधिष्ठिर उवाच\n",
    "12271059a": "अयं स भगवान्देवः पितामह जनार्दनः\n",
    "12271059c": "सनत्कुमारो वृत्राय यत्तदाख्यातवान्पुरा\n",
    "12271060": "भीष्म उवाच\n",
    "12271060a": "मूलस्थायी स भगवान्स्वेनानन्तेन तेजसा\n",
    "12271060c": "तत्स्थः सृजति तान्भावान्नानारूपान्महातपाः\n",
    "12271061a": "तुरीयार्धेन तस्येमं विद्धि केशवमच्युतम्\n",
    "12271061c": "तुरीयार्धेन लोकांस्त्रीन्भावयत्येष बुद्धिमान्\n",
    "12271062a": "अर्वाक्स्थितस्तु यः स्थायी कल्पान्ते परिवर्तते\n",
    "12271062c": "स शेते भगवानप्सु योऽसावतिबलः प्रभुः\n",
    "12271062e": "तान्विधाता प्रसन्नात्मा लोकांश्चरति शाश्वतान्\n",
    "12271063a": "सर्वाण्यशून्यानि करोत्यनन्तः; सनत्कुमारः संचरते च लोकान्\n",
    "12271063c": "स चानिरुद्धः सृजते महात्मा; तत्स्थं जगत्सर्वमिदं विचित्रम्\n",
    "12271064": "युधिष्ठिर उवाच\n",
    "12271064a": "वृत्रेण परमार्थज्ञ दृष्टा मन्येऽऽत्मनो गतिः\n",
    "12271064c": "शुभा तस्मात्स सुखितो न शोचति पितामह\n",
    "12271065a": "शुक्लः शुक्लाभिजातीयः साध्यो नावर्ततेऽनघ\n",
    "12271065c": "तिर्यग्गतेश्च निर्मुक्तो निरयाच्च पितामह\n",
    "12271066a": "हारिद्रवर्णे रक्ते वा वर्तमानस्तु पार्थिव\n",
    "12271066c": "तिर्यगेवानुपश्येत कर्मभिस्तामसैर्वृतः\n",
    "12271067a": "वयं तु भृशमापन्ना रक्ताः कष्टमुखेऽसुखे\n",
    "12271067c": "कां गतिं प्रतिपत्स्यामो नीलां कृष्णाधमामथ\n",
    "12271068": "भीष्म उवाच\n",
    "12271068a": "शुद्धाभिजनसंपन्नाः पाण्डवाः संशितव्रताः\n",
    "12271068c": "विहृत्य देवलोकेषु पुनर्मानुष्यमेष्यथ\n",
    "12271069a": "प्रजाविसर्गं च सुखेन काले; प्रत्येत्य देवेषु सुखानि भुक्त्वा\n",
    "12271069c": "सुखेन संयास्यथ सिद्धसंख्यां; मा वो भयं भूद्विमलाः स्थ सर्वे\n",
    "12272001": "युधिष्ठिर उवाच\n",
    "12272001a": "अहो धर्मिष्ठता तात वृत्रस्यामिततेजसः\n",
    "12272001c": "यस्य विज्ञानमतुलं विष्णोर्भक्तिश्च तादृशी\n",
    "12272002a": "दुर्विज्ञेयमिदं तात विष्णोरमिततेजसः\n",
    "12272002c": "कथं वा राजशार्दूल पदं तज्ज्ञातवानसौ\n",
    "12272003a": "भवता कथितं ह्येतच्छ्रद्दधे चाहमच्युत\n",
    "12272003c": "भूयस्तु मे समुत्पन्ना बुद्धिरव्यक्तदर्शनात्\n",
    "12272004a": "कथं विनिहतो वृत्रः शक्रेण भरतर्षभ\n",
    "12272004c": "धर्मिष्ठो विष्णुभक्तश्च तत्त्वज्ञश्च पदान्वये\n",
    "12272005a": "एतन्मे संशयं ब्रूहि पृच्छतो भरतर्षभ\n",
    "12272005c": "वृत्रस्तु राजशार्दूल यथा शक्रेण निर्जितः\n",
    "12272006a": "यथा चैवाभवद्युद्धं तच्चाचक्ष्व पितामह\n",
    "12272006c": "विस्तरेण महाबाहो परं कौतूहलं हि मे\n",
    "12272007": "भीष्म उवाच\n",
    "12272007a": "रथेनेन्द्रः प्रयातो वै सार्धं सुरगणैः पुरा\n",
    "12272007c": "ददर्शाथाग्रतो वृत्रं विष्ठितं पर्वतोपमम्\n",
    "12272008a": "योजनानां शतान्यूर्ध्वं पञ्चोच्छ्रितमरिंदम\n",
    "12272008c": "शतानि विस्तरेणाथ त्रीण्येवाभ्यधिकानि तु\n",
    "12272009a": "तत्प्रेक्ष्य तादृशं रूपं त्रैलोक्येनापि दुर्जयम्\n",
    "12272009c": "वृत्रस्य देवाः संत्रस्ता न शान्तिमुपलेभिरे\n",
    "12272010a": "शक्रस्य तु तदा राजन्नूरुस्तम्भो व्यजायत\n",
    "12272010c": "भयाद्वृत्रस्य सहसा दृष्ट्वा तद्रूपमुत्तमम्\n",
    "12272011a": "ततो नादः समभवद्वादित्राणां च निस्वनः\n",
    "12272011c": "देवासुराणां सर्वेषां तस्मिन्युद्ध उपस्थिते\n",
    "12272012a": "अथ वृत्रस्य कौरव्य दृष्ट्वा शक्रमुपस्थितम्\n",
    "12272012c": "न संभ्रमो न भीः काचिदास्था वा समजायत\n",
    "12272013a": "ततः समभवद्युद्धं त्रैलोक्यस्य भयंकरम्\n",
    "12272013c": "शक्रस्य च सुरेन्द्रस्य वृत्रस्य च महात्मनः\n",
    "12272014a": "असिभिः पट्टिशैः शूलैः शक्तितोमरमुद्गरैः\n",
    "12272014c": "शिलाभिर्विविधाभिश्च कार्मुकैश्च महास्वनैः\n",
    "12272015a": "अस्त्रैश्च विविधैर्दिव्यैः पावकोल्काभिरेव च\n",
    "12272015c": "देवासुरैस्ततः सैन्यैः सर्वमासीत्समाकुलम्\n",
    "12272016a": "पितामहपुरोगाश्च सर्वे देवगणास्तथा\n",
    "12272016c": "ऋषयश्च महाभागास्तद्युद्धं द्रष्टुमागमन्\n",
    "12272017a": "विमानाग्र्यैर्महाराज सिद्धाश्च भरतर्षभ\n",
    "12272017c": "गन्धर्वाश्च विमानाग्र्यैरप्सरोभिः समागमन्\n",
    "12272018a": "ततोऽन्तरिक्षमावृत्य वृत्रो धर्मभृतां वरः\n",
    "12272018c": "अश्मवर्षेण देवेन्द्रं पर्वतात्समवाकिरत्\n",
    "12272019a": "ततो देवगणाः क्रुद्धाः सर्वतः शस्त्रवृष्टिभिः\n",
    "12272019c": "अश्मवर्षमपोहन्त वृत्रप्रेरितमाहवे\n",
    "12272020a": "वृत्रश्च कुरुशार्दूल महामायो महाबलः\n",
    "12272020c": "मोहयामास देवेन्द्रं मायायुद्धेन सर्वतः\n",
    "12272021a": "तस्य वृत्रार्दितस्याथ मोह आसीच्छतक्रतोः\n",
    "12272021c": "रथंतरेण तं तत्र वसिष्ठः समबोधयत्\n",
    "12272022": "वसिष्ठ उवाच\n",
    "12272022a": "देवश्रेष्ठोऽसि देवेन्द्र सुरारिविनिबर्हण\n",
    "12272022c": "त्रैलोक्यबलसंयुक्तः कस्माच्छक्र विषीदसि\n",
    "12272023a": "एष ब्रह्मा च विष्णुश्च शिवश्चैव जगत्प्रभुः\n",
    "12272023c": "सोमश्च भगवान्देवः सर्वे च परमर्षयः\n",
    "12272024a": "मा कार्षीः कश्मलं शक्र कश्चिदेवेतरो यथा\n",
    "12272024c": "आर्यां युद्धे मतिं कृत्वा जहि शत्रुं सुरेश्वर\n",
    "12272025a": "एष लोकगुरुस्त्र्यक्षः सर्वलोकनमस्कृतः\n",
    "12272025c": "निरीक्षते त्वां भगवांस्त्यज मोहं सुरेश्वर\n",
    "12272026a": "एते ब्रह्मर्षयश्चैव बृहस्पतिपुरोगमाः\n",
    "12272026c": "स्तवेन शक्र दिव्येन स्तुवन्ति त्वां जयाय वै\n",
    "12272027": "भीष्म उवाच\n",
    "12272027a": "एवं संबोध्यमानस्य वसिष्ठेन महात्मना\n",
    "12272027c": "अतीव वासवस्यासीद्बलमुत्तमतेजसः\n",
    "12272028a": "ततो बुद्धिमुपागम्य भगवान्पाकशासनः\n",
    "12272028c": "योगेन महता युक्तस्तां मायां व्यपकर्षत\n",
    "12272029a": "ततोऽङ्गिरःसुतः श्रीमांस्ते चैव परमर्षयः\n",
    "12272029c": "दृष्ट्वा वृत्रस्य विक्रान्तमुपगम्य महेश्वरम्\n",
    "12272029e": "ऊचुर्वृत्रविनाशार्थं लोकानां हितकाम्यया\n",
    "12272030a": "ततो भगवतस्तेजो ज्वरो भूत्वा जगत्पतेः\n",
    "12272030c": "समाविशन्महारौद्रं वृत्रं दैत्यवरं तदा\n",
    "12272031a": "विष्णुश्च भगवान्देवः सर्वलोकाभिपूजितः\n",
    "12272031c": "ऐन्द्रं समाविशद्वज्रं लोकसंरक्षणे रतः\n",
    "12272032a": "ततो बृहस्पतिर्धीमानुपागम्य शतक्रतुम्\n",
    "12272032c": "वसिष्ठश्च महातेजाः सर्वे च परमर्षयः\n",
    "12272033a": "ते समासाद्य वरदं वासवं लोकपूजितम्\n",
    "12272033c": "ऊचुरेकाग्रमनसो जहि वृत्रमिति प्रभो\n",
    "12272034": "महेश्वर उवाच\n",
    "12272034a": "एष वृत्रो महाञ्शक्र बलेन महता वृतः\n",
    "12272034c": "विश्वात्मा सर्वगश्चैव बहुमायश्च विश्रुतः\n",
    "12272035a": "तदेनमसुरश्रेष्ठं त्रैलोक्येनापि दुर्जयम्\n",
    "12272035c": "जहि त्वं योगमास्थाय मावमंस्थाः सुरेश्वर\n",
    "12272036a": "अनेन हि तपस्तप्तं बलार्थममराधिप\n",
    "12272036c": "षष्टिं वर्षसहस्राणि ब्रह्मा चास्मै वरं ददौ\n",
    "12272037a": "महत्त्वं योगिनां चैव महामायत्वमेव च\n",
    "12272037c": "महाबलत्वं च तथा तेजश्चाग्र्यं सुरेश्वर\n",
    "12272038a": "एतद्वै मामकं तेजः समाविशति वासव\n",
    "12272038c": "वृत्रमेनं त्वमप्येवं जहि वज्रेण दानवम्\n",
    "12272039": "शक्र उवाच\n",
    "12272039a": "भगवंस्त्वत्प्रसादेन दितिजं सुदुरासदम्\n",
    "12272039c": "वज्रेण निहनिष्यामि पश्यतस्ते सुरर्षभ\n",
    "12272040": "भीष्म उवाच\n",
    "12272040a": "आविश्यमाने दैत्ये तु ज्वरेणाथ महासुरे\n",
    "12272040c": "देवतानामृषीणां च हर्षान्नादो महानभूत्\n",
    "12272041a": "ततो दुन्दुभयश्चैव शङ्खाश्च सुमहास्वनाः\n",
    "12272041c": "मुरजा डिण्डिमाश्चैव प्रावाद्यन्त सहस्रशः\n",
    "12272042a": "असुराणां तु सर्वेषां स्मृतिलोपोऽभवन्महान्\n",
    "12272042c": "प्रज्ञानाशश्च बलवान्क्षणेन समपद्यत\n",
    "12272043a": "तमाविष्टमथो ज्ञात्वा ऋषयो देवतास्तथा\n",
    "12272043c": "स्तुवन्तः शक्रमीशानं तथा प्राचोदयन्नपि\n",
    "12272044a": "रथस्थस्य हि शक्रस्य युद्धकाले महात्मनः\n",
    "12272044c": "ऋषिभिः स्तूयमानस्य रूपमासीत्सुदुर्दृशम्\n",
    "12273001": "भीष्म उवाच\n",
    "12273001a": "वृत्रस्य तु महाराज ज्वराविष्टस्य सर्वशः\n",
    "12273001c": "अभवन्यानि लिङ्गानि शरीरे तानि मे शृणु\n",
    "12273002a": "ज्वलितास्योऽभवद्घोरो वैवर्ण्यं चागमत्परम्\n",
    "12273002c": "गात्रकम्पश्च सुमहाञ्श्वासश्चाप्यभवन्महान्\n",
    "12273002e": "रोमहर्षश्च तीव्रोऽभून्निःश्वासश्च महान्नृप\n",
    "12273003a": "शिवा चाशिवसंकाशा तस्य वक्त्रात्सुदारुणा\n",
    "12273003c": "निष्पपात महाघोरा स्मृतिः सा तस्य भारत\n",
    "12273003e": "उल्काश्च ज्वलितास्तस्य दीप्ताः पार्श्वे प्रपेदिरे\n",
    "12273004a": "गृध्रकङ्कवडाश्चैव वाचोऽमुञ्चन्सुदारुणाः\n",
    "12273004c": "वृत्रस्योपरि संहृष्टाश्चक्रवत्परिबभ्रमुः\n",
    "12273005a": "ततस्तं रथमास्थाय देवाप्यायितमाहवे\n",
    "12273005c": "वज्रोद्यतकरः शक्रस्तं दैत्यं प्रत्यवैक्षत\n",
    "12273006a": "अमानुषमथो नादं स मुमोच महासुरः\n",
    "12273006c": "व्यजृम्भत च राजेन्द्र तीव्रज्वरसमन्वितः\n",
    "12273006e": "अथास्य जृम्भतः शक्रस्ततो वज्रमवासृजत्\n",
    "12273007a": "स वज्रः सुमहातेजाः कालाग्निसदृशोपमः\n",
    "12273007c": "क्षिप्रमेव महाकायं वृत्रं दैत्यमपातयत्\n",
    "12273008a": "ततो नादः समभवत्पुनरेव समन्ततः\n",
    "12273008c": "वृत्रं विनिहतं दृष्ट्वा देवानां भरतर्षभ\n",
    "12273009a": "वृत्रं तु हत्वा भगवान्दानवारिर्महायशाः\n",
    "12273009c": "वज्रेण विष्णुयुक्तेन दिवमेव समाविशत्\n",
    "12273010a": "अथ वृत्रस्य कौरव्य शरीरादभिनिःसृता\n",
    "12273010c": "ब्रह्महत्या महाघोरा रौद्रा लोकभयावहा\n",
    "12273011a": "करालदशना भीमा विकृता कृष्णपिङ्गला\n",
    "12273011c": "प्रकीर्णमूर्धजा चैव घोरनेत्रा च भारत\n",
    "12273012a": "कपालमालिनी चैव कृशा च भरतर्षभ\n",
    "12273012c": "रुधिरार्द्रा च धर्मज्ञ चीरवस्त्रनिवासिनी\n",
    "12273013a": "साभिनिष्क्रम्य राजेन्द्र तादृग्रूपा भयावहा\n",
    "12273013c": "वज्रिणं मृगयामास तदा भरतसत्तम\n",
    "12273014a": "कस्यचित्त्वथ कालस्य वृत्रहा कुरुनन्दन\n",
    "12273014c": "स्वर्गायाभिमुखः प्रायाल्लोकानां हितकाम्यया\n",
    "12273015a": "बिसान्निःसरमाणं तु दृष्ट्वा शक्रं महौजसम्\n",
    "12273015c": "कण्ठे जग्राह देवेन्द्रं सुलग्ना चाभवत्तदा\n",
    "12273016a": "स हि तस्मिन्समुत्पन्ने ब्रह्महत्याकृते भये\n",
    "12273016c": "नलिन्यां बिसमध्यस्थो बभूवाब्दगणान्बहून्\n",
    "12273017a": "अनुसृत्य तु यत्नात्स तया वै ब्रह्महत्यया\n",
    "12273017c": "तदा गृहीतः कौरव्य निश्चेष्टः समपद्यत\n",
    "12273018a": "तस्या व्यपोहने शक्रः परं यत्नं चकार ह\n",
    "12273018c": "न चाशकत्तां देवेन्द्रो ब्रह्महत्यां व्यपोहितुम्\n",
    "12273019a": "गृहीत एव तु तया देवेन्द्रो भरतर्षभ\n",
    "12273019c": "पितामहमुपागम्य शिरसा प्रत्यपूजयत्\n",
    "12273020a": "ज्ञात्वा गृहीतं शक्रं तु द्विजप्रवरहत्यया\n",
    "12273020c": "ब्रह्मा संचिन्तयामास तदा भरतसत्तम\n",
    "12273021a": "तामुवाच महाबाहो ब्रह्महत्यां पितामहः\n",
    "12273021c": "स्वरेण मधुरेणाथ सान्त्वयन्निव भारत\n",
    "12273022a": "मुच्यतां त्रिदशेन्द्रोऽयं मत्प्रियं कुरु भामिनि\n",
    "12273022c": "ब्रूहि किं ते करोम्यद्य कामं कं त्वमिहेच्छसि\n",
    "12273023": "ब्रह्महत्योवाच\n",
    "12273023a": "त्रिलोकपूजिते देवे प्रीते त्रैलोक्यकर्तरि\n",
    "12273023c": "कृतमेवेह मन्येऽहं निवासं तु विधत्स्व मे\n",
    "12273024a": "त्वया कृतेयं मर्यादा लोकसंरक्षणार्थिना\n",
    "12273024c": "स्थापना वै सुमहती त्वया देव प्रवर्तिता\n",
    "12273025a": "प्रीते तु त्वयि धर्मज्ञ सर्वलोकेश्वरे प्रभो\n",
    "12273025c": "शक्रादपगमिष्यामि निवासं तु विधत्स्व मे\n",
    "12273026": "भीष्म उवाच\n",
    "12273026a": "तथेति तां प्राह तदा ब्रह्महत्यां पितामहः\n",
    "12273026c": "उपायतः स शक्रस्य ब्रह्महत्यां व्यपोहत\n",
    "12273027a": "ततः स्वयंभुवा ध्यातस्तत्र वह्निर्महात्मना\n",
    "12273027c": "ब्रह्माणमुपसंगम्य ततो वचनमब्रवीत्\n",
    "12273028a": "प्राप्तोऽस्मि भगवन्देव त्वत्सकाशमरिंदम\n",
    "12273028c": "यत्कर्तव्यं मया देव तद्भवान्वक्तुमर्हति\n",
    "12273029": "ब्रह्मोवाच\n",
    "12273029a": "बहुधा विभजिष्यामि ब्रह्महत्यामिमामहम्\n",
    "12273029c": "शक्रस्याद्य विमोक्षार्थं चतुर्भागं प्रतीच्छ मे\n",
    "12273030": "अग्निरुवाच\n",
    "12273030a": "मम मोक्षस्य कोऽन्तो वै ब्रह्मन्ध्यायस्व वै प्रभो\n",
    "12273030c": "एतदिच्छामि विज्ञातुं तत्त्वतो लोकपूजित\n",
    "12273031": "ब्रह्मोवाच\n",
    "12273031a": "यस्त्वां ज्वलन्तमासाद्य स्वयं वै मानवः क्वचित्\n",
    "12273031c": "बीजौषधिरसैर्वह्ने न यक्ष्यति तमोवृतः\n",
    "12273032a": "तमेषा यास्यति क्षिप्रं तत्रैव च निवत्स्यति\n",
    "12273032c": "ब्रह्महत्या हव्यवाह व्येतु ते मानसो ज्वरः\n",
    "12273033": "भीष्म उवाच\n",
    "12273033a": "इत्युक्तः प्रतिजग्राह तद्वचो हव्यकव्यभुक्\n",
    "12273033c": "पितामहस्य भगवांस्तथा च तदभूत्प्रभो\n",
    "12273034a": "ततो वृक्षौषधितृणं समाहूय पितामहः\n",
    "12273034c": "इममर्थं महाराज वक्तुं समुपचक्रमे\n",
    "12273035a": "ततो वृक्षौषधितृणं तथैवोक्तं यथातथम्\n",
    "12273035c": "व्यथितं वह्निवद्राजन्ब्रह्माणमिदमब्रवीत्\n",
    "12273036a": "अस्माकं ब्रह्महत्यातो कोऽन्तो लोकपितामह\n",
    "12273036c": "स्वभावनिहतानस्मान्न पुनर्हन्तुमर्हसि\n",
    "12273037a": "वयमग्निं तथा शीतं वर्षं च पवनेरितम्\n",
    "12273037c": "सहामः सततं देव तथा छेदनभेदनम्\n",
    "12273038a": "ब्रह्महत्यामिमामद्य भवतः शासनाद्वयम्\n",
    "12273038c": "ग्रहीष्यामस्त्रिलोकेश मोक्षं चिन्तयतां भवान्\n",
    "12273039": "ब्रह्मोवाच\n",
    "12273039a": "पर्वकाले तु संप्राप्ते यो वै छेदनभेदनम्\n",
    "12273039c": "करिष्यति नरो मोहात्तमेषानुगमिष्यति\n",
    "12273040": "भीष्म उवाच\n",
    "12273040a": "ततो वृक्षौषधितृणमेवमुक्तं महात्मना\n",
    "12273040c": "ब्रह्माणमभिसंपूज्य जगामाशु यथागतम्\n",
    "12273041a": "आहूयाप्सरसो देवस्ततो लोकपितामहः\n",
    "12273041c": "वाचा मधुरया प्राह सान्त्वयन्निव भारत\n",
    "12273042a": "इयमिन्द्रादनुप्राप्ता ब्रह्महत्या वराङ्गनाः\n",
    "12273042c": "चतुर्थमस्या भागं हि मयोक्ताः संप्रतीच्छत\n",
    "12273043": "अप्सरस ऊचुः\n",
    "12273043a": "ग्रहणे कृतबुद्धीनां देवेश तव शासनात्\n",
    "12273043c": "मोक्षं समयतोऽस्माकं चिन्तयस्व पितामह\n",
    "12273044": "ब्रह्मोवाच\n",
    "12273044a": "रजस्वलासु नारीषु यो वै मैथुनमाचरेत्\n",
    "12273044c": "तमेषा यास्यति क्षिप्रं व्येतु वो मानसो ज्वरः\n",
    "12273045": "भीष्म उवाच\n",
    "12273045a": "तथेति हृष्टमनस उक्त्वाथाप्सरसां गणाः\n",
    "12273045c": "स्वानि स्थानानि संप्राप्य रेमिरे भरतर्षभ\n",
    "12273046a": "ततस्त्रिलोककृद्देवः पुनरेव महातपाः\n",
    "12273046c": "अपः संचिन्तयामास ध्यातास्ताश्चाप्यथागमन्\n",
    "12273047a": "तास्तु सर्वाः समागम्य ब्रह्माणममितौजसम्\n",
    "12273047c": "इदमूचुर्वचो राजन्प्रणिपत्य पितामहम्\n",
    "12273048a": "इमाः स्म देव संप्राप्तास्त्वत्सकाशमरिंदम\n",
    "12273048c": "शासनात्तव देवेश समाज्ञापय नो विभो\n",
    "12273049": "ब्रह्मोवाच\n",
    "12273049a": "इयं वृत्रादनुप्राप्ता पुरुहूतं महाभया\n",
    "12273049c": "ब्रह्महत्या चतुर्थांशमस्या यूयं प्रतीच्छत\n",
    "12273050": "आप ऊचुः\n",
    "12273050a": "एवं भवतु लोकेश यथा वदसि नः प्रभो\n",
    "12273050c": "मोक्षं समयतोऽस्माकं संचिन्तयितुमर्हसि\n",
    "12273051a": "त्वं हि देवेश सर्वस्य जगतः परमो गुरुः\n",
    "12273051c": "कोऽन्यः प्रसादो हि भवेद्यः कृच्छ्रान्नः समुद्धरेत्\n",
    "12273052": "ब्रह्मोवाच\n",
    "12273052a": "अल्पा इति मतिं कृत्वा यो नरो बुद्धिमोहितः\n",
    "12273052c": "श्लेष्ममूत्रपुरीषाणि युष्मासु प्रतिमोक्ष्यति\n",
    "12273053a": "तमेषा यास्यति क्षिप्रं तत्रैव च निवत्स्यति\n",
    "12273053c": "तथा वो भविता मोक्ष इति सत्यं ब्रवीमि वः\n",
    "12273054": "भीष्म उवाच\n",
    "12273054a": "ततो विमुच्य देवेन्द्रं ब्रह्महत्या युधिष्ठिर\n",
    "12273054c": "यथानिसृष्टं तं देशमगच्छद्देवशासनात्\n",
    "12273055a": "एवं शक्रेण संप्राप्ता ब्रह्महत्या जनाधिप\n",
    "12273055c": "पितामहमनुज्ञाप्य सोऽश्वमेधमकल्पयत्\n",
    "12273056a": "श्रूयते हि महाराज संप्राप्ता वासवेन वै\n",
    "12273056c": "ब्रह्महत्या ततः शुद्धिं हयमेधेन लब्धवान्\n",
    "12273057a": "समवाप्य श्रियं देवो हत्वारींश्च सहस्रशः\n",
    "12273057c": "प्रहर्षमतुलं लेभे वासवः पृथिवीपते\n",
    "12273058a": "वृत्रस्य रुधिराच्चैव खुखुण्डाः पार्थ जज्ञिरे\n",
    "12273058c": "द्विजातिभिरभक्ष्यास्ते दीक्षितैश्च तपोधनैः\n",
    "12273059a": "सर्वावस्थं त्वमप्येषां द्विजातीनां प्रियं कुरु\n",
    "12273059c": "इमे हि भूतले देवाः प्रथिताः कुरुनन्दन\n",
    "12273060a": "एवं शक्रेण कौरव्य बुद्धिसौक्ष्म्यान्महासुरः\n",
    "12273060c": "उपायपूर्वं निहतो वृत्रोऽथामिततेजसा\n",
    "12273061a": "एवं त्वमपि कौरव्य पृथिव्यामपराजितः\n",
    "12273061c": "भविष्यसि यथा देवः शतक्रतुरमित्रहा\n",
    "12273062a": "ये तु शक्रकथां दिव्यामिमां पर्वसु पर्वसु\n",
    "12273062c": "विप्रमध्ये पठिष्यन्ति न ते प्राप्स्यन्ति किल्बिषम्\n",
    "12273063a": "इत्येतद्वृत्रमाश्रित्य शक्रस्यात्यद्भुतं महत्\n",
    "12273063c": "कथितं कर्म ते तात किं भूयः श्रोतुमिच्छसि\n",
    "12274001": "युधिष्ठिर उवाच\n",
    "12274001a": "पितामह महाप्राज्ञ सर्वशास्त्रविशारद\n",
    "12274001c": "अस्ति वृत्रवधादेव विवक्षा मम जायते\n",
    "12274002a": "ज्वरेण मोहितो वृत्रः कथितस्ते जनाधिप\n",
    "12274002c": "निहतो वासवेनेह वज्रेणेति ममानघ\n",
    "12274003a": "कथमेष महाप्राज्ञ ज्वरः प्रादुरभूत्कुतः\n",
    "12274003c": "ज्वरोत्पत्तिं निपुणतः श्रोतुमिच्छाम्यहं प्रभो\n",
    "12274004": "भीष्म उवाच\n",
    "12274004a": "शृणु राजञ्ज्वरस्येह संभवं लोकविश्रुतम्\n",
    "12274004c": "विस्तरं चास्य वक्ष्यामि यादृशं चैव भारत\n",
    "12274005a": "पुरा मेरोर्महाराज शृङ्गं त्रैलोक्यविश्रुतम्\n",
    "12274005c": "ज्योतिष्कं नाम सावित्रं सर्वरत्नविभूषितम्\n",
    "12274005e": "अप्रमेयमनाधृष्यं सर्वलोकेषु भारत\n",
    "12274006a": "तत्र देवो गिरितटे हेमधातुविभूषिते\n",
    "12274006c": "पर्यङ्क इव विभ्राजन्नुपविष्टो बभूव ह\n",
    "12274007a": "शैलराजसुता चास्य नित्यं पार्श्वे स्थिता बभौ\n",
    "12274007c": "तथा देवा महात्मानो वसवश्च महौजसः\n",
    "12274008a": "तथैव च महात्मानावश्विनौ भिषजां वरौ\n",
    "12274008c": "तथा वैश्रवणो राजा गुह्यकैरभिसंवृतः\n",
    "12274009a": "यक्षाणामधिपः श्रीमान्कैलासनिलयः प्रभुः\n",
    "12274009c": "अङ्गिरःप्रमुखाश्चैव तथा देवर्षयोऽपरे\n",
    "12274010a": "विश्वावसुश्च गन्धर्वस्तथा नारदपर्वतौ\n",
    "12274010c": "अप्सरोगणसंघाश्च समाजग्मुरनेकशः\n",
    "12274011a": "ववौ शिवः सुखो वायुर्नानागन्धवहः शुचिः\n",
    "12274011c": "सर्वर्तुकुसुमोपेताः पुष्पवन्तो महाद्रुमाः\n",
    "12274012a": "तथा विद्याधराश्चैव सिद्धाश्चैव तपोधनाः\n",
    "12274012c": "महादेवं पशुपतिं पर्युपासन्त भारत\n",
    "12274013a": "भूतानि च महाराज नानारूपधराण्यथ\n",
    "12274013c": "राक्षसाश्च महारौद्राः पिशाचाश्च महाबलाः\n",
    "12274014a": "बहुरूपधरा हृष्टा नानाप्रहरणोद्यताः\n",
    "12274014c": "देवस्यानुचरास्तत्र तस्थिरे चानलोपमाः\n",
    "12274015a": "नन्दी च भगवांस्तत्र देवस्यानुमते स्थितः\n",
    "12274015c": "प्रगृह्य ज्वलितं शूलं दीप्यमानं स्वतेजसा\n",
    "12274016a": "गङ्गा च सरितां श्रेष्ठा सर्वतीर्थजलोद्भवा\n",
    "12274016c": "पर्युपासत तं देवं रूपिणी कुरुनन्दन\n",
    "12274017a": "एवं स भगवांस्तत्र पूज्यमानः सुरर्षिभिः\n",
    "12274017c": "देवैश्च सुमहाभागैर्महादेवो व्यतिष्ठत\n",
    "12274018a": "कस्यचित्त्वथ कालस्य दक्षो नाम प्रजापतिः\n",
    "12274018c": "पूर्वोक्तेन विधानेन यक्ष्यमाणोऽन्वपद्यत\n",
    "12274019a": "ततस्तस्य मखं देवाः सर्वे शक्रपुरोगमाः\n",
    "12274019c": "गमनाय समागम्य बुद्धिमापेदिरे तदा\n",
    "12274020a": "ते विमानैर्महात्मानो ज्वलितैर्ज्वलनप्रभाः\n",
    "12274020c": "देवस्यानुमतेऽगच्छन्गङ्गाद्वारमिति श्रुतिः\n",
    "12274021a": "प्रस्थिता देवता दृष्ट्वा शैलराजसुता तदा\n",
    "12274021c": "उवाच वचनं साध्वी देवं पशुपतिं पतिम्\n",
    "12274022a": "भगवन्क्व नु यान्त्येते देवाः शक्रपुरोगमाः\n",
    "12274022c": "ब्रूहि तत्त्वेन तत्त्वज्ञ संशयो मे महानयम्\n",
    "12274023": "महेश्वर उवाच\n",
    "12274023a": "दक्षो नाम महाभागे प्रजानां पतिरुत्तमः\n",
    "12274023c": "हयमेधेन यजते तत्र यान्ति दिवौकसः\n",
    "12274024": "उमा उवाच\n",
    "12274024a": "यज्ञमेतं महाभाग किमर्थं नाभिगच्छसि\n",
    "12274024c": "केन वा प्रतिषेधेन गमनं ते न विद्यते\n",
    "12274025": "महेश्वर उवाच\n",
    "12274025a": "सुरैरेव महाभागे सर्वमेतदनुष्ठितम्\n",
    "12274025c": "यज्ञेषु सर्वेषु मम न भाग उपकल्पितः\n",
    "12274026a": "पूर्वोपायोपपन्नेन मार्गेण वरवर्णिनि\n",
    "12274026c": "न मे सुराः प्रयच्छन्ति भागं यज्ञस्य धर्मतः\n",
    "12274027": "उमा उवाच\n",
    "12274027a": "भगवन्सर्वभूतेषु प्रभवाभ्यधिको गुणैः\n",
    "12274027c": "अजेयश्चाप्रधृष्यश्च तेजसा यशसा श्रिया\n",
    "12274028a": "अनेन ते महाभाग प्रतिषेधेन भागतः\n",
    "12274028c": "अतीव दुःखमुत्पन्नं वेपथुश्च ममानघ\n",
    "12274029": "भीष्म उवाच\n",
    "12274029a": "एवमुक्त्वा तु सा देवी देवं पशुपतिं पतिम्\n",
    "12274029c": "तूष्णींभूताभवद्राजन्दह्यमानेन चेतसा\n",
    "12274030a": "अथ देव्या मतं ज्ञात्वा हृद्गतं यच्चिकीर्षितम्\n",
    "12274030c": "स समाज्ञापयामास तिष्ठ त्वमिति नन्दिनम्\n",
    "12274031a": "ततो योगबलं कृत्वा सर्वयोगेश्वरेश्वरः\n",
    "12274031c": "तं यज्ञं सुमहातेजा भीमैरनुचरैस्तदा\n",
    "12274031e": "सहसा घातयामास देवदेवः पिनाकधृक्\n",
    "12274032a": "केचिन्नादानमुञ्चन्त केचिद्धासांश्च चक्रिरे\n",
    "12274032c": "रुधिरेणापरे राजंस्तत्राग्निं समवाकिरन्\n",
    "12274033a": "केचिद्यूपान्समुत्पाट्य बभ्रमुर्विकृताननाः\n",
    "12274033c": "आस्यैरन्ये चाग्रसन्त तथैव परिचारकान्\n",
    "12274034a": "ततः स यज्ञो नृपते वध्यमानः समन्ततः\n",
    "12274034c": "आस्थाय मृगरूपं वै खमेवाभ्यपतत्तदा\n",
    "12274035a": "तं तु यज्ञं तथारूपं गच्छन्तमुपलभ्य सः\n",
    "12274035c": "धनुरादाय बाणं च तदान्वसरत प्रभुः\n",
    "12274036a": "ततस्तस्य सुरेशस्य क्रोधादमिततेजसः\n",
    "12274036c": "ललाटात्प्रसृतो घोरः स्वेदबिन्दुर्बभूव ह\n",
    "12274037a": "तस्मिन्पतितमात्रे तु स्वेदबिन्दौ तथा भुवि\n",
    "12274037c": "प्रादुर्बभूव सुमहानग्निः कालानलोपमः\n",
    "12274038a": "तत्र चाजायत तदा पुरुषः पुरुषर्षभ\n",
    "12274038c": "ह्रस्वोऽतिमात्ररक्ताक्षो हरिश्मश्रुर्विभीषणः\n",
    "12274039a": "ऊर्ध्वकेशोऽतिलोमाङ्गः श्येनोलूकस्तथैव च\n",
    "12274039c": "करालः कृष्णवर्णश्च रक्तवासास्तथैव च\n",
    "12274040a": "तं यज्ञं स महासत्त्वोऽदहत्कक्षमिवानलः\n",
    "12274040c": "देवाश्चाप्यद्रवन्सर्वे ततो भीता दिशो दश\n",
    "12274041a": "तेन तस्मिन्विचरता पुरुषेण विशां पते\n",
    "12274041c": "पृथिवी व्यचलद्राजन्नतीव भरतर्षभ\n",
    "12274042a": "हाहाभूते प्रवृत्ते तु नादे लोकभयंकरे\n",
    "12274042c": "पितामहो महादेवं दर्शयन्प्रत्यभाषत\n",
    "12274043a": "भवतोऽपि सुराः सर्वे भागं दास्यन्ति वै प्रभो\n",
    "12274043c": "क्रियतां प्रतिसंहारः सर्वदेवेश्वर त्वया\n",
    "12274044a": "इमा हि देवताः सर्वा ऋषयश्च परंतप\n",
    "12274044c": "तव क्रोधान्महादेव न शान्तिमुपलेभिरे\n",
    "12274045a": "यश्चैष पुरुषो जातः स्वेदात्ते विबुधोत्तम\n",
    "12274045c": "ज्वरो नामैष धर्मज्ञ लोकेषु प्रचरिष्यति\n",
    "12274046a": "एकीभूतस्य न ह्यस्य धारणे तेजसः प्रभो\n",
    "12274046c": "समर्था सकला पृथ्वी बहुधा सृज्यतामयम्\n",
    "12274047a": "इत्युक्तो ब्रह्मणा देवो भागे चापि प्रकल्पिते\n",
    "12274047c": "भगवन्तं तथेत्याह ब्रह्माणममितौजसम्\n",
    "12274048a": "परां च प्रीतिमगमदुत्स्मयंश्च पिनाकधृक्\n",
    "12274048c": "अवाप च तदा भागं यथोक्तं ब्रह्मणा भवः\n",
    "12274049a": "ज्वरं च सर्वधर्मज्ञो बहुधा व्यसृजत्तदा\n",
    "12274049c": "शान्त्यर्थं सर्वभूतानां शृणु तच्चापि पुत्रक\n",
    "12274050a": "शीर्षाभितापो नागानां पर्वतानां शिलाजतुः\n",
    "12274050c": "अपां तु नीलिकां विद्यान्निर्मोकं भुजगेषु च\n",
    "12274051a": "खोरकः सौरभेयाणामूषरं पृथिवीतले\n",
    "12274051c": "पशूनामपि धर्मज्ञ दृष्टिप्रत्यवरोधनम्\n",
    "12274052a": "रन्ध्रागतमथाश्वानां शिखोद्भेदश्च बर्हिणाम्\n",
    "12274052c": "नेत्ररोगः कोकिलानां ज्वरः प्रोक्तो महात्मना\n",
    "12274053a": "अब्जानां पित्तभेदश्च सर्वेषामिति नः श्रुतम्\n",
    "12274053c": "शुकानामपि सर्वेषां हिक्किका प्रोच्यते ज्वरः\n",
    "12274054a": "शार्दूलेष्वथ धर्मज्ञ श्रमो ज्वर इहोच्यते\n",
    "12274054c": "मानुषेषु तु धर्मज्ञ ज्वरो नामैष विश्रुतः\n",
    "12274054e": "मरणे जन्मनि तथा मध्ये चाविशते नरम्\n",
    "12274055a": "एतन्माहेश्वरं तेजो ज्वरो नाम सुदारुणः\n",
    "12274055c": "नमस्यश्चैव मान्यश्च सर्वप्राणिभिरीश्वरः\n",
    "12274056a": "अनेन हि समाविष्टो वृत्रो धर्मभृतां वरः\n",
    "12274056c": "व्यजृम्भत ततः शक्रस्तस्मै वज्रमवासृजत्\n",
    "12274057a": "प्रविश्य वज्रो वृत्रं तु दारयामास भारत\n",
    "12274057c": "दारितश्च स वज्रेण महायोगी महासुरः\n",
    "12274057e": "जगाम परमं स्थानं विष्णोरमिततेजसः\n",
    "12274058a": "विष्णुभक्त्या हि तेनेदं जगद्व्याप्तमभूत्पुरा\n",
    "12274058c": "तस्माच्च निहतो युद्धे विष्णोः स्थानमवाप्तवान्\n",
    "12274059a": "इत्येष वृत्रमाश्रित्य ज्वरस्य महतो मया\n",
    "12274059c": "विस्तरः कथितः पुत्र किमन्यत्प्रब्रवीमि ते\n",
    "12274060a": "इमां ज्वरोत्पत्तिमदीनमानसः; पठेत्सदा यः सुसमाहितो नरः\n",
    "12274060c": "विमुक्तरोगः स सुखी मुदा युतो; लभेत कामान्स यथामनीषितान्\n",
    "12275001": "युधिष्ठिर उवाच\n",
    "12275001a": "शोकाद्दुःखाच्च मृत्योश्च त्रस्यन्ति प्राणिनः सदा\n",
    "12275001c": "उभयं मे यथा न स्यात्तन्मे ब्रूहि पितामह\n",
    "12275002": "भीष्म उवाच\n",
    "12275002a": "अत्रैवोदाहरन्तीममितिहासं पुरातनम्\n",
    "12275002c": "नारदस्य च संवादं समङ्गस्य च भारत\n",
    "12275003": "नारद उवाच\n",
    "12275003a": "उरसेव प्रणमसे बाहुभ्यां तरसीव च\n",
    "12275003c": "संप्रहृष्टमना नित्यं विशोक इव लक्ष्यसे\n",
    "12275004a": "उद्वेगं नेह ते किंचित्सुसूक्ष्ममपि लक्षये\n",
    "12275004c": "नित्यतृप्त इव स्वस्थो बालवच्च विचेष्टसे\n",
    "12275005": "समङ्ग उवाच\n",
    "12275005a": "भूतं भव्यं भविष्यच्च सर्वं सत्त्वेषु मानद\n",
    "12275005c": "तेषां तत्त्वानि जानामि ततो न विमना ह्यहम्\n",
    "12275006a": "उपक्रमानहं वेद पुनरेव फलोदयान्\n",
    "12275006c": "लोके फलानि चित्राणि ततो न विमना ह्यहम्\n",
    "12275007a": "अगाधाश्चाप्रतिष्ठाश्च गतिमन्तश्च नारद\n",
    "12275007c": "अन्धा जडाश्च जीवन्ति पश्यास्मानपि जीवतः\n",
    "12275008a": "विहितेनैव जीवन्ति अरोगाङ्गा दिवौकसः\n",
    "12275008c": "बलवन्तोऽबलाश्चैव तद्वदस्मान्सभाजय\n",
    "12275009a": "सहस्रिणश्च जीवन्ति जीवन्ति शतिनस्तथा\n",
    "12275009c": "शाकेन चान्ये जीवन्ति पश्यास्मानपि जीवतः\n",
    "12275010a": "यदा न शोचेमहि किं नु न स्या;द्धर्मेण वा नारद कर्मणा वा\n",
    "12275010c": "कृतान्तवश्यानि यदा सुखानि; दुःखानि वा यन्न विधर्षयन्ति\n",
    "12275011a": "यस्मै प्रज्ञां कथयन्ते मनुष्याः; प्रज्ञामूलो हीन्द्रियाणां प्रसादः\n",
    "12275011c": "मुह्यन्ति शोचन्ति यदेन्द्रियाणि; प्रज्ञालाभो नास्ति मूढेन्द्रियस्य\n",
    "12275012a": "मूढस्य दर्पः स पुनर्मोह एव; मूढस्य नायं न परोऽस्ति लोकः\n",
    "12275012c": "न ह्येव दुःखानि सदा भवन्ति; सुखस्य वा नित्यशो लाभ एव\n",
    "12275013a": "भावात्मकं संपरिवर्तमानं; न मादृशः संज्वरं जातु कुर्यात्\n",
    "12275013c": "इष्टान्भोगान्नानुरुध्येत्सुखं वा; न चिन्तयेद्दुःखमभ्यागतं वा\n",
    "12275014a": "समाहितो न स्पृहयेत्परेषां; नानागतं नाभिनन्देत लाभम्\n",
    "12275014c": "न चापि हृष्येद्विपुलेऽर्थलाभे; तथार्थनाशे च न वै विषीदेत्\n",
    "12275015a": "न बान्धवा न च वित्तं न कौली; न च श्रुतं न च मन्त्रा न वीर्यम्\n",
    "12275015c": "दुःखात्त्रातुं सर्व एवोत्सहन्ते; परत्र शीले न तु यान्ति शान्तिम्\n",
    "12275016a": "नास्ति बुद्धिरयुक्तस्य नायोगाद्विद्यते सुखम्\n",
    "12275016c": "धृतिश्च दुःखत्यागश्चाप्युभयं नः सुखोदयम्\n",
    "12275017a": "प्रियं हि हर्षजननं हर्ष उत्सेकवर्धनः\n",
    "12275017c": "उत्सेको नरकायैव तस्मात्तं संत्यजाम्यहम्\n",
    "12275018a": "एताञ्शोकभयोत्सेकान्मोहनान्सुखदुःखयोः\n",
    "12275018c": "पश्यामि साक्षिवल्लोके देहस्यास्य विचेष्टनात्\n",
    "12275019a": "अर्थकामौ परित्यज्य विशोको विगतज्वरः\n",
    "12275019c": "तृष्णामोहौ तु संत्यज्य चरामि पृथिवीमिमाम्\n",
    "12275020a": "न मृत्युतो न चाधर्मान्न लोभान्न कुतश्चन\n",
    "12275020c": "पीतामृतस्येवात्यन्तमिह चामुत्र वा भयम्\n",
    "12275021a": "एतद्ब्रह्मन्विजानामि महत्कृत्वा तपोऽव्ययम्\n",
    "12275021c": "तेन नारद संप्राप्तो न मां शोकः प्रबाधते\n",
    "12276001": "युधिष्ठिर उवाच\n",
    "12276001a": "अतत्त्वज्ञस्य शास्त्राणां सततं संशयात्मनः\n",
    "12276001c": "अकृतव्यवसायस्य श्रेयो ब्रूहि पितामह\n",
    "12276002": "भीष्म उवाच\n",
    "12276002a": "गुरुपूजा च सततं वृद्धानां पर्युपासनम्\n",
    "12276002c": "श्रवणं चैव विद्यानां कूटस्थं श्रेय उच्यते\n",
    "12276003a": "अत्राप्युदाहरन्तीममितिहासं पुरातनम्\n",
    "12276003c": "गालवस्य च संवादं देवर्षेर्नारदस्य च\n",
    "12276004a": "वीतमोहक्लमं विप्रं ज्ञानतृप्तं जितेन्द्रियम्\n",
    "12276004c": "श्रेयस्कामं जितात्मानं नारदं गालवोऽब्रवीत्\n",
    "12276005a": "यैः कैश्चित्संमतो लोके गुणैस्तु पुरुषो नृषु\n",
    "12276005c": "भवत्यनपगान्सर्वांस्तान्गुणाँल्लक्षयाम्यहम्\n",
    "12276006a": "भवानेवंविधोऽस्माकं संशयं छेत्तुमर्हति\n",
    "12276006c": "अमूढश्चिरमूढानां लोकतत्त्वमजानताम्\n",
    "12276007a": "ज्ञाने ह्येवं प्रवृत्तिः स्यात्कार्याकार्ये विजानतः\n",
    "12276007c": "यत्कार्यं न व्यवस्यामस्तद्भवान्वक्तुमर्हति\n",
    "12276008a": "भगवन्नाश्रमाः सर्वे पृथगाचारदर्शिनः\n",
    "12276008c": "इदं श्रेय इदं श्रेय इति नानाप्रधाविताः\n",
    "12276009a": "तांस्तु विप्रस्थितान्दृष्ट्वा शास्त्रैः शास्त्राभिनन्दिनः\n",
    "12276009c": "स्वशास्त्रैः परितुष्टांश्च श्रेयो नोपलभामहे\n",
    "12276010a": "शास्त्रं यदि भवेदेकं व्यक्तं श्रेयो भवेत्तदा\n",
    "12276010c": "शास्त्रैश्च बहुभिर्भूयः श्रेयो गुह्यं प्रवेशितम्\n",
    "12276011a": "एतस्मात्कारणाच्छ्रेयः कलिलं प्रतिभाति माम्\n",
    "12276011c": "ब्रवीतु भगवांस्तन्मे उपसन्नोऽस्म्यधीहि भोः\n",
    "12276012": "नारद उवाच\n",
    "12276012a": "आश्रमास्तात चत्वारो यथासंकल्पिताः पृथक्\n",
    "12276012c": "तान्सर्वाननुपश्य त्वं समाश्रित्यैव गालव\n",
    "12276013a": "तेषां तेषां तथा हि त्वमाश्रमाणां ततस्ततः\n",
    "12276013c": "नानारूपगुणोद्देशं पश्य विप्रस्थितं पृथक्\n",
    "12276013e": "नयन्ति चैव ते सम्यगभिप्रेतमसंशयम्\n",
    "12276014a": "ऋजु पश्यंस्तथा सम्यगाश्रमाणां परां गतिम्\n",
    "12276014c": "यत्तु निःश्रेयसं सम्यक्तच्चैवासंशयात्मकम्\n",
    "12276015a": "अनुग्रहं च मित्राणाममित्राणां च निग्रहम्\n",
    "12276015c": "संग्रहं च त्रिवर्गस्य श्रेय आहुर्मनीषिणः\n",
    "12276016a": "निवृत्तिः कर्मणः पापात्सततं पुण्यशीलता\n",
    "12276016c": "सद्भिश्च समुदाचारः श्रेय एतदसंशयम्\n",
    "12276017a": "मार्दवं सर्वभूतेषु व्यवहारेषु चार्जवम्\n",
    "12276017c": "वाक्चैव मधुरा प्रोक्ता श्रेय एतदसंशयम्\n",
    "12276018a": "देवताभ्यः पितृभ्यश्च संविभागोऽतिथिष्वपि\n",
    "12276018c": "असंत्यागश्च भृत्यानां श्रेय एतदसंशयम्\n",
    "12276019a": "सत्यस्य वचनं श्रेयः सत्यज्ञानं तु दुष्करम्\n",
    "12276019c": "यद्भूतहितमत्यन्तमेतत्सत्यं ब्रवीम्यहम्\n",
    "12276020a": "अहंकारस्य च त्यागः प्रणयस्य च निग्रहः\n",
    "12276020c": "संतोषश्चैकचर्या च कूटस्थं श्रेय उच्यते\n",
    "12276021a": "धर्मेण वेदाध्ययनं वेदाङ्गानां तथैव च\n",
    "12276021c": "विद्यार्थानां च जिज्ञासा श्रेय एतदसंशयम्\n",
    "12276022a": "शब्दरूपरसस्पर्शान्सह गन्धेन केवलान्\n",
    "12276022c": "नात्यर्थमुपसेवेत श्रेयसोऽर्थी परंतप\n",
    "12276023a": "नक्तंचर्या दिवास्वप्नमालस्यं पैशुनं मदम्\n",
    "12276023c": "अतियोगमयोगं च श्रेयसोऽर्थी परित्यजेत्\n",
    "12276024a": "कर्मोत्कर्षं न मार्गेत परेषां परिनिन्दया\n",
    "12276024c": "स्वगुणैरेव मार्गेत विप्रकर्षं पृथग्जनात्\n",
    "12276025a": "निर्गुणास्त्वेव भूयिष्ठमात्मसंभाविनो नराः\n",
    "12276025c": "दोषैरन्यान्गुणवतः क्षिपन्त्यात्मगुणक्षयात्\n",
    "12276026a": "अनुच्यमानाश्च पुनस्ते मन्यन्ते महाजनात्\n",
    "12276026c": "गुणवत्तरमात्मानं स्वेन मानेन दर्पिताः\n",
    "12276027a": "अब्रुवन्कस्यचिन्निन्दामात्मपूजामवर्णयन्\n",
    "12276027c": "विपश्चिद्गुणसंपन्नः प्राप्नोत्येव महद्यशः\n",
    "12276028a": "अब्रुवन्वाति सुरभिर्गन्धः सुमनसां शुचिः\n",
    "12276028c": "तथैवाव्याहरन्भाति विमलो भानुरम्बरे\n",
    "12276029a": "एवमादीनि चान्यानि परित्यक्तानि मेधया\n",
    "12276029c": "ज्वलन्ति यशसा लोके यानि न व्याहरन्ति च\n",
    "12276030a": "न लोके दीप्यते मूर्खः केवलात्मप्रशंसया\n",
    "12276030c": "अपि चापिहितः श्वभ्रे कृतविद्यः प्रकाशते\n",
    "12276031a": "असन्नुच्चैरपि प्रोक्तः शब्दः समुपशाम्यति\n",
    "12276031c": "दीप्यते त्वेव लोकेषु शनैरपि सुभाषितम्\n",
    "12276032a": "मूढानामवलिप्तानामसारं भाषितं बहु\n",
    "12276032c": "दर्शयत्यन्तरात्मानं दिवा रूपमिवांशुमान्\n",
    "12276033a": "एतस्मात्कारणात्प्रज्ञां मृगयन्ते पृथग्विधाम्\n",
    "12276033c": "प्रज्ञालाभो हि भूतानामुत्तमः प्रतिभाति माम्\n",
    "12276034a": "नापृष्टः कस्यचिद्ब्रूयान्न चान्यायेन पृच्छतः\n",
    "12276034c": "ज्ञानवानपि मेधावी जडवल्लोकमाचरेत्\n",
    "12276035a": "ततो वासं परीक्षेत धर्मनित्येषु साधुषु\n",
    "12276035c": "मनुष्येषु वदान्येषु स्वधर्मनिरतेषु च\n",
    "12276036a": "चतुर्णां यत्र वर्णानां धर्मव्यतिकरो भवेत्\n",
    "12276036c": "न तत्र वासं कुर्वीत श्रेयोर्थी वै कथंचन\n",
    "12276037a": "निरारम्भोऽप्ययमिह यथालब्धोपजीवनः\n",
    "12276037c": "पुण्यं पुण्येषु विमलं पापं पापेषु चाप्नुयात्\n",
    "12276038a": "अपामग्नेस्तथेन्दोश्च स्पर्शं वेदयते यथा\n",
    "12276038c": "तथा पश्यामहे स्पर्शमुभयोः पापपुण्ययोः\n",
    "12276039a": "अपश्यन्तोऽन्नविषयं भुञ्जते विघसाशिनः\n",
    "12276039c": "भुञ्जानं चान्नविषयान्विषयं विद्धि कर्मणाम्\n",
    "12276040a": "यत्रागमयमानानामसत्कारेण पृच्छताम्\n",
    "12276040c": "प्रब्रूयाद्ब्रह्मणो धर्मं त्यजेत्तं देशमात्मवान्\n",
    "12276041a": "शिष्योपाध्यायिका वृत्तिर्यत्र स्यात्सुसमाहिता\n",
    "12276041c": "यथावच्छास्त्रसंपन्ना कस्तं देशं परित्यजेत्\n",
    "12276042a": "आकाशस्था ध्रुवं यत्र दोषं ब्रूयुर्विपश्चिताम्\n",
    "12276042c": "आत्मपूजाभिकामा वै को वसेत्तत्र पण्डितः\n",
    "12276043a": "यत्र संलोडिता लुब्धैः प्रायशो धर्मसेतवः\n",
    "12276043c": "प्रदीप्तमिव शैलान्तं कस्तं देशं न संत्यजेत्\n",
    "12276044a": "यत्र धर्ममनाशङ्काश्चरेयुर्वीतमत्सराः\n",
    "12276044c": "चरेत्तत्र वसेच्चैव पुण्यशीलेषु साधुषु\n",
    "12276045a": "धर्ममर्थनिमित्तं तु चरेयुर्यत्र मानवाः\n",
    "12276045c": "न ताननुवसेज्जातु ते हि पापकृतो जनाः\n",
    "12276046a": "कर्मणा यत्र पापेन वर्तन्ते जीवितेस्पवः\n",
    "12276046c": "व्यवधावेत्ततस्तूर्णं ससर्पाच्छरणादिव\n",
    "12276047a": "येन खट्वां समारूढः कर्मणानुशयी भवेत्\n",
    "12276047c": "आदितस्तन्न कर्तव्यमिच्छता भवमात्मनः\n",
    "12276048a": "यत्र राजा च राज्ञश्च पुरुषाः प्रत्यनन्तराः\n",
    "12276048c": "कुटुम्बिनामग्रभुजस्त्यजेत्तद्राष्ट्रमात्मवान्\n",
    "12276049a": "श्रोत्रियास्त्वग्रभोक्तारो धर्मनित्याः सनातनाः\n",
    "12276049c": "याजनाध्यापने युक्ता यत्र तद्राष्ट्रमावसेत्\n",
    "12276050a": "स्वाहास्वधावषट्कारा यत्र सम्यगनुष्ठिताः\n",
    "12276050c": "अजस्रं चैव वर्तन्ते वसेत्तत्राविचारयन्\n",
    "12276051a": "अशुचीन्यत्र पश्येत ब्राह्मणान्वृत्तिकर्शितान्\n",
    "12276051c": "त्यजेत्तद्राष्ट्रमासन्नमुपसृष्टमिवामिषम्\n",
    "12276052a": "प्रीयमाणा नरा यत्र प्रयच्छेयुरयाचिताः\n",
    "12276052c": "स्वस्थचित्तो वसेत्तत्र कृतकृत्य इवात्मवान्\n",
    "12276053a": "दण्डो यत्राविनीतेषु सत्कारश्च कृतात्मसु\n",
    "12276053c": "चरेत्तत्र वसेच्चैव पुण्यशीलेषु साधुषु\n",
    "12276054a": "उपसृष्टेष्वदान्तेषु दुराचारेष्वसाधुषु\n",
    "12276054c": "अविनीतेषु लुब्धेषु सुमहद्दण्डधारणम्\n",
    "12276055a": "यत्र राजा धर्मनित्यो राज्यं वै पर्युपासिता\n",
    "12276055c": "अपास्य कामान्कामेशो वसेत्तत्राविचारयन्\n",
    "12276056a": "तथाशीला हि राजानः सर्वान्विषयवासिनः\n",
    "12276056c": "श्रेयसा योजयन्त्याशु श्रेयसि प्रत्युपस्थिते\n",
    "12276057a": "पृच्छतस्ते मया तात श्रेय एतदुदाहृतम्\n",
    "12276057c": "न हि शक्यं प्रधानेन श्रेयः संख्यातुमात्मनः\n",
    "12276058a": "एवं प्रवर्तमानस्य वृत्तिं प्रणिहितात्मनः\n",
    "12276058c": "तपसैवेह बहुलं श्रेयो व्यक्तं भविष्यति\n",
    "12277001": "युधिष्ठिर उवाच\n",
    "12277001a": "कथं नु मुक्तः पृथिवीं चरेदस्मद्विधो नृपः\n",
    "12277001c": "नित्यं कैश्च गुणैर्युक्तः सङ्गपाशाद्विमुच्यते\n",
    "12277002": "भीष्म उवाच\n",
    "12277002a": "अत्र ते वर्तयिष्यामि इतिहासं पुरातनम्\n",
    "12277002c": "अरिष्टनेमिना प्रोक्तं सगरायानुपृच्छते\n",
    "12277003": "सगर उवाच\n",
    "12277003a": "किं श्रेयः परमं ब्रह्मन्कृत्वेह सुखमश्नुते\n",
    "12277003c": "कथं न शोचेन्न क्षुभ्येदेतदिच्छामि वेदितुम्\n",
    "12277004": "भीष्म उवाच\n",
    "12277004a": "एवमुक्तस्तदा तार्क्ष्यः सर्वशास्त्रविशारदः\n",
    "12277004c": "विबुध्य संपदं चाग्र्यां सद्वाक्यमिदमब्रवीत्\n",
    "12277005a": "सुखं मोक्षसुखं लोके न च लोकोऽवगच्छति\n",
    "12277005c": "प्रसक्तः पुत्रपशुषु धनधान्यसमाकुलः\n",
    "12277006a": "सक्तबुद्धिरशान्तात्मा न स शक्यश्चिकित्सितुम्\n",
    "12277006c": "स्नेहपाशसितो मूढो न स मोक्षाय कल्पते\n",
    "12277007a": "स्नेहजानिह ते पाशान्वक्ष्यामि शृणु तान्मम\n",
    "12277007c": "सकर्णकेन शिरसा शक्याश्छेत्तुं विजानता\n",
    "12277008a": "संभाव्य पुत्रान्कालेन यौवनस्थान्निवेश्य च\n",
    "12277008c": "समर्थाञ्जीवने ज्ञात्वा मुक्तश्चर यथासुखम्\n",
    "12277009a": "भार्यां पुत्रवतीं वृद्धां लालितां पुत्रवत्सलाम्\n",
    "12277009c": "ज्ञात्वा प्रजहि काले त्वं परार्थमनुदृश्य च\n",
    "12277010a": "सापत्यो निरपत्यो वा मुक्तश्चर यथासुखम्\n",
    "12277010c": "इन्द्रियैरिन्द्रियार्थांस्त्वमनुभूय यथाविधि\n",
    "12277011a": "कृतकौतूहलस्तेषु मुक्तश्चर यथासुखम्\n",
    "12277011c": "उपपत्त्योपलब्धेषु लाभेषु च समो भव\n",
    "12277012a": "एष तावत्समासेन तव संकीर्तितो मया\n",
    "12277012c": "मोक्षार्थो विस्तरेणापि भूयो वक्ष्यामि तच्छृणु\n",
    "12277013a": "मुक्ता वीतभया लोके चरन्ति सुखिनो नराः\n",
    "12277013c": "सक्तभावा विनश्यन्ति नरास्तत्र न संशयः\n",
    "12277014a": "आहारसंचयाश्चैव तथा कीटपिपीलिकाः\n",
    "12277014c": "असक्ताः सुखिनो लोके सक्ताश्चैव विनाशिनः\n",
    "12277015a": "स्वजने न च ते चिन्ता कर्तव्या मोक्षबुद्धिना\n",
    "12277015c": "इमे मया विनाभूता भविष्यन्ति कथं त्विति\n",
    "12277016a": "स्वयमुत्पद्यते जन्तुः स्वयमेव विवर्धते\n",
    "12277016c": "सुखदुःखे तथा मृत्युं स्वयमेवाधिगच्छति\n",
    "12277017a": "भोजनाच्छादने चैव मात्रा पित्रा च संग्रहम्\n",
    "12277017c": "स्वकृतेनाधिगच्छन्ति लोके नास्त्यकृतं पुरा\n",
    "12277018a": "धात्रा विहितभक्ष्याणि सर्वभूतानि मेदिनीम्\n",
    "12277018c": "लोके विपरिधावन्ति रक्षितानि स्वकर्मभिः\n",
    "12277019a": "स्वयं मृत्पिण्डभूतस्य परतन्त्रस्य सर्वदा\n",
    "12277019c": "को हेतुः स्वजनं पोष्टुं रक्षितुं वादृढात्मनः\n",
    "12277020a": "स्वजनं हि यदा मृत्युर्हन्त्येव तव पश्यतः\n",
    "12277020c": "कृतेऽपि यत्ने महति तत्र बोद्धव्यमात्मना\n",
    "12277021a": "जीवन्तमपि चैवैनं भरणे रक्षणे तथा\n",
    "12277021c": "असमाप्ते परित्यज्य पश्चादपि मरिष्यसि\n",
    "12277022a": "यदा मृतश्च स्वजनं न ज्ञास्यसि कथंचन\n",
    "12277022c": "सुखितं दुःखितं वापि ननु बोद्धव्यमात्मना\n",
    "12277023a": "मृते वा त्वयि जीवे वा यदि भोक्ष्यति वै जनः\n",
    "12277023c": "स्वकृतं ननु बुद्ध्वैवं कर्तव्यं हितमात्मनः\n",
    "12277024a": "एवं विजानँल्लोकेऽस्मिन्कः कस्येत्यभिनिश्चितः\n",
    "12277024c": "मोक्षे निवेशय मनो भूयश्चाप्युपधारय\n",
    "12277025a": "क्षुत्पिपासादयो भावा जिता यस्येह देहिनः\n",
    "12277025c": "क्रोधो लोभस्तथा मोहः सत्त्ववान्मुक्त एव सः\n",
    "12277026a": "द्यूते पाने तथा स्त्रीषु मृगयायां च यो नरः\n",
    "12277026c": "न प्रमाद्यति संमोहात्सततं मुक्त एव सः\n",
    "12277027a": "दिवसे दिवसे नाम रात्रौ रात्रौ सदा सदा\n",
    "12277027c": "भोक्तव्यमिति यः खिन्नो दोषबुद्धिः स उच्यते\n",
    "12277028a": "आत्मभावं तथा स्त्रीषु मुक्तमेव पुनः पुनः\n",
    "12277028c": "यः पश्यति सदा युक्तो यथावन्मुक्त एव सः\n",
    "12277029a": "संभवं च विनाशं च भूतानां चेष्टितं तथा\n",
    "12277029c": "यस्तत्त्वतो विजानाति लोकेऽस्मिन्मुक्त एव सः\n",
    "12277030a": "प्रस्थं वाहसहस्रेषु यात्रार्थं चैव कोटिषु\n",
    "12277030c": "प्रासादे मञ्चकस्थानं यः पश्यति स मुच्यते\n",
    "12277031a": "मृत्युनाभ्याहतं लोकं व्याधिभिश्चोपपीडितम्\n",
    "12277031c": "अवृत्तिकर्शितं चैव यः पश्यति स मुच्यते\n",
    "12277032a": "यः पश्यति सुखी तुष्टो नपश्यंश्च विहन्यते\n",
    "12277032c": "यश्चाप्यल्पेन संतुष्टो लोकेऽस्मिन्मुक्त एव सः\n",
    "12277033a": "अग्नीषोमाविदं सर्वमिति यश्चानुपश्यति\n",
    "12277033c": "न च संस्पृश्यते भावैरद्भुतैर्मुक्त एव सः\n",
    "12277034a": "पर्यङ्कशय्या भूमिश्च समाने यस्य देहिनः\n",
    "12277034c": "शालयश्च कदन्नं च यस्य स्यान्मुक्त एव सः\n",
    "12277035a": "क्षौमं च कुशचीरं च कौशेयं वल्कलानि च\n",
    "12277035c": "आविकं चर्म च समं यस्य स्यान्मुक्त एव सः\n",
    "12277036a": "पञ्चभूतसमुद्भूतं लोकं यश्चानुपश्यति\n",
    "12277036c": "तथा च वर्तते दृष्ट्वा लोकेऽस्मिन्मुक्त एव सः\n",
    "12277037a": "सुखदुःखे समे यस्य लाभालाभौ जयाजयौ\n",
    "12277037c": "इच्छाद्वेषौ भयोद्वेगौ सर्वथा मुक्त एव सः\n",
    "12277038a": "रक्तमूत्रपुरीषाणां दोषाणां संचयं तथा\n",
    "12277038c": "शरीरं दोषबहुलं दृष्ट्वा चेदं विमुच्यते\n",
    "12277039a": "वलीपलितसंयोगं कार्श्यं वैवर्ण्यमेव च\n",
    "12277039c": "कुब्जभावं च जरया यः पश्यति स मुच्यते\n",
    "12277040a": "पुंस्त्वोपघातं कालेन दर्शनोपरमं तथा\n",
    "12277040c": "बाधिर्यं प्राणमन्दत्वं यः पश्यति स मुच्यते\n",
    "12277041a": "गतानृषींस्तथा देवानसुरांश्च तथा गतान्\n",
    "12277041c": "लोकादस्मात्परं लोकं यः पश्यति स मुच्यते\n",
    "12277042a": "प्रभावैरन्वितास्तैस्तैः पार्थिवेन्द्राः सहस्रशः\n",
    "12277042c": "ये गताः पृथिवीं त्यक्त्वा इति ज्ञात्वा विमुच्यते\n",
    "12277043a": "अर्थांश्च दुर्लभाँल्लोके क्लेशांश्च सुलभांस्तथा\n",
    "12277043c": "दुःखं चैव कुटुम्बार्थे यः पश्यति स मुच्यते\n",
    "12277044a": "अपत्यानां च वैगुण्यं जनं विगुणमेव च\n",
    "12277044c": "पश्यन्भूयिष्ठशो लोके को मोक्षं नाभिपूजयेत्\n",
    "12277045a": "शास्त्राल्लोकाच्च यो बुद्धः सर्वं पश्यति मानवः\n",
    "12277045c": "असारमिव मानुष्यं सर्वथा मुक्त एव सः\n",
    "12277046a": "एतच्छ्रुत्वा मम वचो भवांश्चरतु मुक्तवत्\n",
    "12277046c": "गार्हस्थ्ये यदि ते मोक्षे कृता बुद्धिरविक्लवा\n",
    "12277047a": "तत्तस्य वचनं श्रुत्वा सम्यक्स पृथिवीपतिः\n",
    "12277047c": "मोक्षजैश्च गुणैर्युक्तः पालयामास च प्रजाः\n",
    "12278001": "युधिष्ठिर उवाच\n",
    "12278001a": "तिष्ठते मे सदा तात कौतूहलमिदं हृदि\n",
    "12278001c": "तदहं श्रोतुमिच्छामि त्वत्तः कुरुपितामह\n",
    "12278002a": "कथं देवर्षिरुशना सदा काव्यो महामतिः\n",
    "12278002c": "असुराणां प्रियकरः सुराणामप्रिये रतः\n",
    "12278003a": "वर्धयामास तेजश्च किमर्थममितौजसाम्\n",
    "12278003c": "नित्यं वैरनिबद्धाश्च दानवाः सुरसत्तमैः\n",
    "12278004a": "कथं चाप्युशना प्राप शुक्रत्वममरद्युतिः\n",
    "12278004c": "ऋद्धिं च स कथं प्राप्तः सर्वमेतद्ब्रवीहि मे\n",
    "12278005a": "न याति च स तेजस्वी मध्येन नभसः कथम्\n",
    "12278005c": "एतदिच्छामि विज्ञातुं निखिलेन पितामह\n",
    "12278006": "भीष्म उवाच\n",
    "12278006a": "शृणु राजन्नवहितः सर्वमेतद्यथातथम्\n",
    "12278006c": "यथामति यथा चैतच्छ्रुतपूर्वं मयानघ\n",
    "12278007a": "एष भार्गवदायादो मुनिः सत्यो दृढव्रतः\n",
    "12278007c": "असुराणां प्रियकरो निमित्ते करुणात्मके\n",
    "12278008a": "इन्द्रोऽथ धनदो राजा यक्षरक्षोधिपः स च\n",
    "12278008c": "प्रभविष्णुश्च कोशस्य जगतश्च तथा प्रभुः\n",
    "12278009a": "तस्यात्मानमथाविश्य योगसिद्धो महामुनिः\n",
    "12278009c": "रुद्ध्वा धनपतिं देवं योगेन हृतवान्वसु\n",
    "12278010a": "हृते धने ततः शर्म न लेभे धनदस्तथा\n",
    "12278010c": "आपन्नमन्युः संविग्नः सोऽभ्यगात्सुरसत्तमम्\n",
    "12278011a": "निवेदयामास तदा शिवायामिततेजसे\n",
    "12278011c": "देवश्रेष्ठाय रुद्राय सौम्याय बहुरूपिणे\n",
    "12278012": "कुबेर उवाच\n",
    "12278012a": "योगात्मकेनोशनसा रुद्ध्वा मम हृतं वसु\n",
    "12278012c": "योगेनात्मगतिं कृत्वा निःसृतश्च महातपाः\n",
    "12278013": "भीष्म उवाच\n",
    "12278013a": "एतच्छ्रुत्वा ततः क्रुद्धो महायोगी महेश्वरः\n",
    "12278013c": "संरक्तनयनो राजञ्शूलमादाय तस्थिवान्\n",
    "12278014a": "क्वास्वौ क्वासाविति प्राह गृहीत्वा परमायुधम्\n",
    "12278014c": "उशना दूरतस्तस्य बभौ ज्ञात्वा चिकीर्षितम्\n",
    "12278015a": "स महायोगिनो बुद्ध्वा तं रोषं वै महात्मनः\n",
    "12278015c": "गतिमागमनं वेत्ति स्थानं वेत्ति ततः प्रभुः\n",
    "12278016a": "संचिन्त्योग्रेण तपसा महात्मानं महेश्वरम्\n",
    "12278016c": "उशना योगसिद्धात्मा शूलाग्रे प्रत्यदृश्यत\n",
    "12278017a": "विज्ञातरूपः स तदा तपःसिद्धेन धन्विना\n",
    "12278017c": "ज्ञात्वा शूलं च देवेशः पाणिना समनामयत्\n",
    "12278018a": "आनतेनाथ शूलेन पाणिनामिततेजसा\n",
    "12278018c": "पिनाकमिति चोवाच शूलमुग्रायुधः प्रभुः\n",
    "12278019a": "पाणिमध्यगतं दृष्ट्वा भार्गवं तमुमापतिः\n",
    "12278019c": "आस्यं विवृत्य ककुदी पाणिं संप्राक्षिपच्छनैः\n",
    "12278020a": "स तु प्रविष्ट उशना कोष्ठं माहेश्वरं प्रभुः\n",
    "12278020c": "व्यचरच्चापि तत्रासौ महात्मा भृगुनन्दनः\n",
    "12278021": "युधिष्ठिर उवाच\n",
    "12278021a": "किमर्थं व्यचरद्राजन्नुशना तस्य धीमतः\n",
    "12278021c": "जठरे देवदेवस्य किं चाकार्षीन्महाद्युतिः\n",
    "12278022": "भीष्म उवाच\n",
    "12278022a": "पुरा सोऽन्तर्जलगतः स्थाणुभूतो महाव्रतः\n",
    "12278022c": "वर्षाणामभवद्राजन्प्रयुतान्यर्बुदानि च\n",
    "12278023a": "उदतिष्ठत्तपस्तप्त्वा दुश्चरं स महाह्रदात्\n",
    "12278023c": "ततो देवातिदेवस्तं ब्रह्मा समुपसर्पत\n",
    "12278024a": "तपोवृद्धिमपृच्छच्च कुशलं चैनमव्ययम्\n",
    "12278024c": "तपः सुचीर्णमिति च प्रोवाच वृषभध्वजः\n",
    "12278025a": "तत्संयोगेन वृद्धिं चाप्यपश्यत्स तु शंकरः\n",
    "12278025c": "महामतिरचिन्त्यात्मा सत्यधर्मरतः सदा\n",
    "12278026a": "स तेनाढ्यो महायोगी तपसा च धनेन च\n",
    "12278026c": "व्यराजत महाराज त्रिषु लोकेषु वीर्यवान्\n",
    "12278027a": "ततः पिनाकी योगात्मा ध्यानयोगं समाविशत्\n",
    "12278027c": "उशना तु समुद्विग्नो निलिल्ये जठरे ततः\n",
    "12278028a": "तुष्टाव च महायोगी देवं तत्रस्थ एव च\n",
    "12278028c": "निःसारं काङ्क्षमाणस्तु तेजसा प्रत्यहन्यत\n",
    "12278029a": "उशना तु तदोवाच जठरस्थो महामुनिः\n",
    "12278029c": "प्रसादं मे कुरुष्वेति पुनः पुनररिंदम\n",
    "12278030a": "तमुवाच महादेवो गच्छ शिश्नेन मोक्षणम्\n",
    "12278030c": "इति स्रोतांसि सर्वाणि रुद्ध्वा त्रिदशपुंगवः\n",
    "12278031a": "अपश्यमानः स द्वारं सर्वतःपिहितो मुनिः\n",
    "12278031c": "पर्यक्रामद्दह्यमान इतश्चेतश्च तेजसा\n",
    "12278032a": "स विनिष्क्रम्य शिश्नेन शुक्रत्वमभिपेदिवान्\n",
    "12278032c": "कार्येण तेन नभसो नागच्छत च मध्यतः\n",
    "12278033a": "निष्क्रान्तमथ तं दृष्ट्वा ज्वलन्तमिव तेजसा\n",
    "12278033c": "भवो रोषसमाविष्टः शूलोद्यतकरः स्थितः\n",
    "12278034a": "न्यवारयत तं देवी क्रुद्धं पशुपतिं पतिम्\n",
    "12278034c": "पुत्रत्वमगमद्देव्या वारिते शंकरे च सः\n",
    "12278035": "देव्युवाच\n",
    "12278035a": "हिंसनीयस्त्वया नैष मम पुत्रत्वमागतः\n",
    "12278035c": "न हि देवोदरात्कश्चिन्निःसृतो नाशमर्छति\n",
    "12278036": "भीष्म उवाच\n",
    "12278036a": "ततः प्रीतोऽभवद्देव्याः प्रहसंश्चेदमब्रवीत्\n",
    "12278036c": "गच्छत्वेष यथाकाममिति राजन्पुनः पुनः\n",
    "12278037a": "ततः प्रणम्य वरदं देवं देवीमुमां तथा\n",
    "12278037c": "उशना प्राप तद्धीमान्गतिमिष्टां महामुनिः\n",
    "12278038a": "एतत्ते कथितं तात भार्गवस्य महात्मनः\n",
    "12278038c": "चरितं भरतश्रेष्ठ यन्मां त्वं परिपृच्छसि\n",
    "12279001": "युधिष्ठिर उवाच\n",
    "12279001a": "अतः परं महाबाहो यच्छ्रेयस्तद्वदस्व मे\n",
    "12279001c": "न तृप्याम्यमृतस्येव वचसस्ते पितामह\n",
    "12279002a": "किं कर्म पुरुषः कृत्वा शुभं पुरुषसत्तम\n",
    "12279002c": "श्रेयः परमवाप्नोति प्रेत्य चेह च तद्वद\n",
    "12279003": "भीष्म उवाच\n",
    "12279003a": "अत्र ते वर्तयिष्यामि यथा पूर्वं महायशाः\n",
    "12279003c": "पराशरं महात्मानं पप्रच्छ जनको नृपः\n",
    "12279004a": "किं श्रेयः सर्वभूतानामस्मिँल्लोके परत्र च\n",
    "12279004c": "यद्भवेत्प्रतिपत्तव्यं तद्भवान्प्रब्रवीतु मे\n",
    "12279005a": "ततः स तपसा युक्तः सर्वधर्मविधानवित्\n",
    "12279005c": "नृपायानुग्रहमना मुनिर्वाक्यमथाब्रवीत्\n",
    "12279006a": "धर्म एव कृतः श्रेयानिह लोके परत्र च\n",
    "12279006c": "तस्माद्धि परमं नास्ति यथा प्राहुर्मनीषिणः\n",
    "12279007a": "प्रतिपद्य नरो धर्मं स्वर्गलोके महीयते\n",
    "12279007c": "धर्मात्मकः कर्मविधिर्देहिनां नृपसत्तम\n",
    "12279007e": "तस्मिन्नाश्रमिणः सन्तः स्वकर्माणीह कुर्वते\n",
    "12279008a": "चतुर्विधा हि लोकस्य यात्रा तात विधीयते\n",
    "12279008c": "मर्त्या यत्रावतिष्ठन्ते सा च कामात्प्रवर्तते\n",
    "12279009a": "सुकृतासुकृतं कर्म निषेव्य विविधैः क्रमैः\n",
    "12279009c": "दशार्धप्रविभक्तानां भूतानां बहुधा गतिः\n",
    "12279010a": "सौवर्णं राजतं वापि यथा भाण्डं निषिच्यते\n",
    "12279010c": "तथा निषिच्यते जन्तुः पूर्वकर्मवशानुगः\n",
    "12279011a": "नाबीजाज्जायते किंचिन्नाकृत्वा सुखमेधते\n",
    "12279011c": "सुकृती विन्दति सुखं प्राप्य देहक्षयं नरः\n",
    "12279012a": "दैवं तात न पश्यामि नास्ति दैवस्य साधनम्\n",
    "12279012c": "स्वभावतो हि संसिद्धा देवगन्धर्वदानवाः\n",
    "12279013a": "प्रेत्य जातिकृतं कर्म न स्मरन्ति सदा जनाः\n",
    "12279013c": "ते वै तस्य फलप्राप्तौ कर्म चापि चतुर्विधम्\n",
    "12279014a": "लोकयात्राश्रयश्चैव शब्दो वेदाश्रयः कृतः\n",
    "12279014c": "शान्त्यर्थं मनसस्तात नैतद्वृद्धानुशासनम्\n",
    "12279015a": "चक्षुषा मनसा वाचा कर्मणा च चतुर्विधम्\n",
    "12279015c": "कुरुते यादृशं कर्म तादृशं प्रतिपद्यते\n",
    "12279016a": "निरन्तरं च मिश्रं च फलते कर्म पार्थिव\n",
    "12279016c": "कल्याणं यदि वा पापं न तु नाशोऽस्य विद्यते\n",
    "12279017a": "कदाचित्सुकृतं तात कूटस्थमिव तिष्ठति\n",
    "12279017c": "मज्जमानस्य संसारे यावद्दुःखाद्विमुच्यते\n",
    "12279018a": "ततो दुःखक्षयं कृत्वा सुकृतं कर्म सेवते\n",
    "12279018c": "सुकृतक्षयाद्दुष्कृतं च तद्विद्धि मनुजाधिप\n",
    "12279019a": "दमः क्षमा धृतिस्तेजः संतोषः सत्यवादिता\n",
    "12279019c": "ह्रीरहिंसाव्यसनिता दाक्ष्यं चेति सुखावहाः\n",
    "12279020a": "दुष्कृते सुकृते वापि न जन्तुरयतो भवेत्\n",
    "12279020c": "नित्यं मनःसमाधाने प्रयतेत विचक्षणः\n",
    "12279021a": "नायं परस्य सुकृतं दुष्कृतं वापि सेवते\n",
    "12279021c": "करोति यादृशं कर्म तादृशं प्रतिपद्यते\n",
    "12279022a": "सुखदुःखे समाधाय पुमानन्येन गच्छति\n",
    "12279022c": "अन्येनैव जनः सर्वः संगतो यश्च पार्थिव\n",
    "12279023a": "परेषां यदसूयेत न तत्कुर्यात्स्वयं नरः\n",
    "12279023c": "यो ह्यसूयुस्तथायुक्तः सोऽवहासं नियच्छति\n",
    "12279024a": "भीरू राजन्यो ब्राह्मणः सर्वभक्षो; वैश्योऽनीहावान्हीनवर्णोऽलसश्च\n",
    "12279024c": "विद्वांश्चाशीलो वृत्तहीनः कुलीनः; सत्याद्भ्रष्टो ब्राह्मणः स्त्री च दुष्टा\n",
    "12279025a": "रागी मुक्तः पचमानोऽऽत्महेतो;र्मूर्खो वक्ता नृपहीनं च राष्ट्रम्\n",
    "12279025c": "एते सर्वे शोच्यतां यान्ति राज;न्यश्चायुक्तः स्नेहहीनः प्रजासु\n",
    "12280001": "पराशर उवाच\n",
    "12280001a": "मनोरथरथं प्राप्य इन्द्रियार्थहयं नरः\n",
    "12280001c": "रश्मिभिर्ज्ञानसंभूतैर्यो गच्छति स बुद्धिमान्\n",
    "12280002a": "सेवाश्रितेन मनसा वृत्तिहीनस्य शस्यते\n",
    "12280002c": "द्विजातिहस्तान्निर्वृत्ता न तु तुल्यात्परस्परम्\n",
    "12280003a": "आयुर्नसुलभं लब्ध्वा नावकर्षेद्विशां पते\n",
    "12280003c": "उत्कर्षार्थं प्रयतते नरः पुण्येन कर्मणा\n",
    "12280004a": "वर्णेभ्योऽपि परिभ्रष्टः स वै संमानमर्हति\n",
    "12280004c": "न तु यः सत्क्रियां प्राप्य राजसं कर्म सेवते\n",
    "12280005a": "वर्णोत्कर्षमवाप्नोति नरः पुण्येन कर्मणा\n",
    "12280005c": "दुर्लभं तमलब्धा हि हन्यात्पापेन कर्मणा\n",
    "12280006a": "अज्ञानाद्धि कृतं पापं तपसैवाभिनिर्णुदेत्\n",
    "12280006c": "पापं हि कर्म फलति पापमेव स्वयं कृतम्\n",
    "12280006e": "तस्मात्पापं न सेवेत कर्म दुःखफलोदयम्\n",
    "12280007a": "पापानुबन्धं यत्कर्म यद्यपि स्यान्महाफलम्\n",
    "12280007c": "न तत्सेवेत मेधावी शुचिः कुसलिलं यथा\n",
    "12280008a": "किंकष्टमनुपश्यामि फलं पापस्य कर्मणः\n",
    "12280008c": "प्रत्यापन्नस्य हि सतो नात्मा तावद्विरोचते\n",
    "12280009a": "प्रत्यापत्तिश्च यस्येह बालिशस्य न जायते\n",
    "12280009c": "तस्यापि सुमहांस्तापः प्रस्थितस्योपजायते\n",
    "12280010a": "विरक्तं शोध्यते वस्त्रं न तु कृष्णोपसंहितम्\n",
    "12280010c": "प्रयत्नेन मनुष्येन्द्र पापमेवं निबोध मे\n",
    "12280011a": "स्वयं कृत्वा तु यः पापं शुभमेवानुतिष्ठति\n",
    "12280011c": "प्रायश्चित्तं नरः कर्तुमुभयं सोऽश्नुते पृथक्\n",
    "12280012a": "अज्ञानात्तु कृतां हिंसामहिंसा व्यपकर्षति\n",
    "12280012c": "ब्राह्मणाः शास्त्रनिर्देशादित्याहुर्ब्रह्मवादिनः\n",
    "12280013a": "तथा कामकृतं चास्य विहिंसैवापकर्षति\n",
    "12280013c": "इत्याहुर्धर्मशास्त्रज्ञा ब्राह्मणा वेदपारगाः\n",
    "12280014a": "अहं तु तावत्पश्यामि कर्म यद्वर्तते कृतम्\n",
    "12280014c": "गुणयुक्तं प्रकाशं च पापेनानुपसंहितम्\n",
    "12280015a": "यथा सूक्ष्माणि कर्माणि फलन्तीह यथातथम्\n",
    "12280015c": "बुद्धियुक्तानि तानीह कृतानि मनसा सह\n",
    "12280016a": "भवत्यल्पफलं कर्म सेवितं नित्यमुल्बणम्\n",
    "12280016c": "अबुद्धिपूर्वं धर्मज्ञ कृतमुग्रेण कर्मणा\n",
    "12280017a": "कृतानि यानि कर्माणि दैवतैर्मुनिभिस्तथा\n",
    "12280017c": "नाचरेत्तानि धर्मात्मा श्रुत्वा चापि न कुत्सयेत्\n",
    "12280018a": "संचिन्त्य मनसा राजन्विदित्वा शक्तिमात्मनः\n",
    "12280018c": "करोति यः शुभं कर्म स वै भद्राणि पश्यति\n",
    "12280019a": "नवे कपाले सलिलं संन्यस्तं हीयते यथा\n",
    "12280019c": "नवेतरे तथाभावं प्राप्नोति सुखभावितम्\n",
    "12280020a": "सतोयेऽन्यत्तु यत्तोयं तस्मिन्नेव प्रसिच्यते\n",
    "12280020c": "वृद्धे वृद्धिमवाप्नोति सलिले सलिलं यथा\n",
    "12280021a": "एवं कर्माणि यानीह बुद्धियुक्तानि भूपते\n",
    "12280021c": "नसमानीह हीनानि तानि पुण्यतमान्यपि\n",
    "12280022a": "राज्ञा जेतव्याः सायुधाश्चोन्नताश्च; सम्यक्कर्तव्यं पालनं च प्रजानाम्\n",
    "12280022c": "अग्निश्चेयो बहुभिश्चापि यज्ञै;रन्ते मध्ये वा वनमाश्रित्य स्थेयम्\n",
    "12280023a": "दमान्वितः पुरुषो धर्मशीलो; भूतानि चात्मानमिवानुपश्येत्\n",
    "12280023c": "गरीयसः पूजयेदात्मशक्त्या; सत्येन शीलेन सुखं नरेन्द्र\n",
    "12281001": "पराशर उवाच\n",
    "12281001a": "कः कस्य चोपकुरुते कश्च कस्मै प्रयच्छति\n",
    "12281001c": "प्राणी करोत्ययं कर्म सर्वमात्मार्थमात्मना\n",
    "12281002a": "गौरवेण परित्यक्तं निःस्नेहं परिवर्जयेत्\n",
    "12281002c": "सोदर्यं भ्रातरमपि किमुतान्यं पृथग्जनम्\n",
    "12281003a": "विशिष्टस्य विशिष्टाच्च तुल्यौ दानप्रतिग्रहौ\n",
    "12281003c": "तयोः पुण्यतरं दानं तद्द्विजस्य प्रयच्छतः\n",
    "12281004a": "न्यायागतं धनं वर्णैर्न्यायेनैव विवर्धितम्\n",
    "12281004c": "संरक्ष्यं यत्नमास्थाय धर्मार्थमिति निश्चयः\n",
    "12281005a": "न धर्मार्थी नृशंसेन कर्मणा धनमर्जयेत्\n",
    "12281005c": "शक्तितः सर्वकार्याणि कुर्यान्नर्द्धिमनुस्मरेत्\n",
    "12281006a": "अपो हि प्रयतः शीतास्तापिता ज्वलनेन वा\n",
    "12281006c": "शक्तितोऽतिथये दत्त्वा क्षुधार्तायाश्नुते फलम्\n",
    "12281007a": "रन्तिदेवेन लोकेष्टा सिद्धिः प्राप्ता महात्मना\n",
    "12281007c": "फलपत्रैरथो मूलैर्मुनीनर्चितवानसौ\n",
    "12281008a": "तैरेव फलपत्रैश्च स माठरमतोषयत्\n",
    "12281008c": "तस्माल्लेभे परं स्थानं शैब्योऽपि पृथिवीपतिः\n",
    "12281009a": "देवतातिथिभृत्येभ्यः पितृभ्योऽथात्मनस्तथा\n",
    "12281009c": "ऋणवाञ्जायते मर्त्यस्तस्मादनृणतां व्रजेत्\n",
    "12281010a": "स्वाध्यायेन महर्षिभ्यो देवेभ्यो यज्ञकर्मणा\n",
    "12281010c": "पितृभ्यः श्राद्धदानेन नृणामभ्यर्चनेन च\n",
    "12281011a": "वाचः शेषावहार्येण पालनेनात्मनोऽपि च\n",
    "12281011c": "यथावद्भृत्यवर्गस्य चिकीर्षेद्धर्ममादितः\n",
    "12281012a": "प्रयत्नेन च संसिद्धा धनैरपि विवर्जिताः\n",
    "12281012c": "सम्यग्घुत्वा हुतवहं मुनयः सिद्धिमागताः\n",
    "12281013a": "विश्वामित्रस्य पुत्रत्वमृचीकतनयोऽगमत्\n",
    "12281013c": "ऋग्भिः स्तुत्वा महाभागो देवान्वै यज्ञभागिनः\n",
    "12281014a": "गतः शुक्रत्वमुशना देवदेवप्रसादनात्\n",
    "12281014c": "देवीं स्तुत्वा तु गगने मोदते तेजसा वृतः\n",
    "12281015a": "असितो देवलश्चैव तथा नारदपर्वतौ\n",
    "12281015c": "कक्षीवाञ्जामदग्न्यश्च रामस्ताण्ड्यस्तथांशुमान्\n",
    "12281016a": "वसिष्ठो जमदग्निश्च विश्वामित्रोऽत्रिरेव च\n",
    "12281016c": "भरद्वाजो हरिश्मश्रुः कुण्डधारः श्रुतश्रवाः\n",
    "12281017a": "एते महर्षयः स्तुत्वा विष्णुमृग्भिः समाहिताः\n",
    "12281017c": "लेभिरे तपसा सिद्धिं प्रसादात्तस्य धीमतः\n",
    "12281018a": "अनर्हाश्चार्हतां प्राप्ताः सन्तः स्तुत्वा तमेव ह\n",
    "12281018c": "न तु वृद्धिमिहान्विच्छेत्कर्म कृत्वा जुगुप्सितम्\n",
    "12281019a": "येऽर्था धर्मेण ते सत्या येऽधर्मेण धिगस्तु तान्\n",
    "12281019c": "धर्मं वै शाश्वतं लोके न जह्याद्धनकाङ्क्षया\n",
    "12281020a": "आहिताग्निर्हि धर्मात्मा यः स पुण्यकृदुत्तमः\n",
    "12281020c": "वेदा हि सर्वे राजेन्द्र स्थितास्त्रिष्वग्निषु प्रभो\n",
    "12281021a": "स चाप्यग्न्याहितो विप्रः क्रिया यस्य न हीयते\n",
    "12281021c": "श्रेयो ह्यनाहिताग्नित्वमग्निहोत्रं न निष्क्रियम्\n",
    "12281022a": "अग्निरात्मा च माता च पिता जनयिता तथा\n",
    "12281022c": "गुरुश्च नरशार्दूल परिचर्या यथातथम्\n",
    "12281023a": "मानं त्यक्त्वा यो नरो वृद्धसेवी; विद्वान्क्लीबः पश्यति प्रीतियोगात्\n",
    "12281023c": "दाक्ष्येणाहीनो धर्मयुक्तो नदान्तो; लोकेऽस्मिन्वै पूज्यते सद्भिरार्यः\n",
    "12282001": "पराशर उवाच\n",
    "12282001a": "वृत्तिः सकाशाद्वर्णेभ्यस्त्रिभ्यो हीनस्य शोभना\n",
    "12282001c": "प्रीत्योपनीता निर्दिष्टा धर्मिष्ठान्कुरुते सदा\n",
    "12282002a": "वृत्तिश्चेन्नास्ति शूद्रस्य पितृपैतामही ध्रुवा\n",
    "12282002c": "न वृत्तिं परतो मार्गेच्छुश्रूषां तु प्रयोजयेत्\n",
    "12282003a": "सद्भिस्तु सह संसर्गः शोभते धर्मदर्शिभिः\n",
    "12282003c": "नित्यं सर्वास्ववस्थासु नासद्भिरिति मे मतिः\n",
    "12282004a": "यथोदयगिरौ द्रव्यं संनिकर्षेण दीप्यते\n",
    "12282004c": "तथा सत्संनिकर्षेण हीनवर्णोऽपि दीप्यते\n",
    "12282005a": "यादृशेन हि वर्णेन भाव्यते शुक्लमम्बरम्\n",
    "12282005c": "तादृशं कुरुते रूपमेतदेवमवैहि मे\n",
    "12282006a": "तस्माद्गुणेषु रज्येथा मा दोषेषु कदाचन\n",
    "12282006c": "अनित्यमिह मर्त्यानां जीवितं हि चलाचलम्\n",
    "12282007a": "सुखे वा यदि वा दुःखे वर्तमानो विचक्षणः\n",
    "12282007c": "यश्चिनोति शुभान्येव स भद्राणीह पश्यति\n",
    "12282008a": "धर्मादपेतं यत्कर्म यद्यपि स्यान्महाफलम्\n",
    "12282008c": "न तत्सेवेत मेधावी न तद्धितमिहोच्यते\n",
    "12282009a": "यो हृत्वा गोसहस्राणि नृपो दद्यादरक्षिता\n",
    "12282009c": "स शब्दमात्रफलभाग्राजा भवति तस्करः\n",
    "12282010a": "स्वयंभूरसृजच्चाग्रे धातारं लोकपूजितम्\n",
    "12282010c": "धातासृजत्पुत्रमेकं प्रजानां धारणे रतम्\n",
    "12282011a": "तमर्चयित्वा वैश्यस्तु कुर्यादत्यर्थमृद्धिमत्\n",
    "12282011c": "रक्षितव्यं तु राजन्यैरुपयोज्यं द्विजातिभिः\n",
    "12282012a": "अजिह्मैरशठक्रोधैर्हव्यकव्यप्रयोक्तृभिः\n",
    "12282012c": "शूद्रैर्निर्मार्जनं कार्यमेवं धर्मो न नश्यति\n",
    "12282013a": "अप्रनष्टे ततो धर्मे भवन्ति सुखिताः प्रजाः\n",
    "12282013c": "सुखेन तासां राजेन्द्र मोदन्ते दिवि देवताः\n",
    "12282014a": "तस्माद्यो रक्षति नृपः स धर्मेणाभिपूज्यते\n",
    "12282014c": "अधीते चापि यो विप्रो वैश्यो यश्चार्जने रतः\n",
    "12282015a": "यश्च शुश्रूषते शूद्रः सततं नियतेन्द्रियः\n",
    "12282015c": "अतोऽन्यथा मनुष्येन्द्र स्वधर्मात्परिहीयते\n",
    "12282016a": "प्राणसंतापनिर्दिष्टाः काकिण्योऽपि महाफलाः\n",
    "12282016c": "न्यायेनोपार्जिता दत्ताः किमुतान्याः सहस्रशः\n",
    "12282017a": "सत्कृत्य तु द्विजातिभ्यो यो ददाति नराधिप\n",
    "12282017c": "यादृशं तादृशं नित्यमश्नाति फलमूर्जितम्\n",
    "12282018a": "अभिगम्य दत्तं तुष्ट्या यद्धन्यमाहुरभिष्टुतम्\n",
    "12282018c": "याचितेन तु यद्दत्तं तदाहुर्मध्यमं बुधाः\n",
    "12282019a": "अवज्ञया दीयते यत्तथैवाश्रद्धयापि च\n",
    "12282019c": "तदाहुरधमं दानं मुनयः सत्यवादिनः\n",
    "12282020a": "अतिक्रमे मज्जमानो विविधेन नरः सदा\n",
    "12282020c": "तथा प्रयत्नं कुर्वीत यथा मुच्येत संशयात्\n",
    "12282021a": "दमेन शोभते विप्रः क्षत्रियो विजयेन तु\n",
    "12282021c": "धनेन वैश्यः शूद्रस्तु नित्यं दाक्ष्येण शोभते\n",
    "12283001": "पराशर उवाच\n",
    "12283001a": "प्रतिग्रहागता विप्रे क्षत्रिये शस्त्रनिर्जिताः\n",
    "12283001c": "वैश्ये न्यायार्जिताश्चैव शूद्रे शुश्रूषयार्जिताः\n",
    "12283001e": "स्वल्पाप्यर्थाः प्रशस्यन्ते धर्मस्यार्थे महाफलाः\n",
    "12283002a": "नित्यं त्रयाणां वर्णानां शूद्रः शुश्रूषुरुच्यते\n",
    "12283002c": "क्षत्रधर्मा वैश्यधर्मा नावृत्तिः पतति द्विजः\n",
    "12283002e": "शूद्रकर्मा यदा तु स्यात्तदा पतति वै द्विजः\n",
    "12283003a": "वाणिज्यं पाशुपाल्यं च तथा शिल्पोपजीवनम्\n",
    "12283003c": "शूद्रस्यापि विधीयन्ते यदा वृत्तिर्न जायते\n",
    "12283004a": "रङ्गावतरणं चैव तथा रूपोपजीवनम्\n",
    "12283004c": "मद्यमांसोपजीव्यं च विक्रयो लोहचर्मणोः\n",
    "12283005a": "अपूर्विणा न कर्तव्यं कर्म लोके विगर्हितम्\n",
    "12283005c": "कृतपूर्विणस्तु त्यजतो महान्धर्म इति श्रुतिः\n",
    "12283006a": "संसिद्धः पुरुषो लोके यदाचरति पापकम्\n",
    "12283006c": "मदेनाभिप्लुतमनास्तच्च नग्राह्यमुच्यते\n",
    "12283007a": "श्रूयन्ते हि पुराणे वै प्रजा धिग्दण्डशासनाः\n",
    "12283007c": "दान्ता धर्मप्रधानाश्च न्यायधर्मानुवर्तकाः\n",
    "12283008a": "धर्म एव सदा नॄणामिह राजन्प्रशस्यते\n",
    "12283008c": "धर्मवृद्धा गुणानेव सेवन्ते हि नरा भुवि\n",
    "12283009a": "तं धर्ममसुरास्तात नामृष्यन्त जनाधिप\n",
    "12283009c": "विवर्धमानाः क्रमशस्तत्र तेऽन्वाविशन्प्रजाः\n",
    "12283010a": "तेषां दर्पः समभवत्प्रजानां धर्मनाशनः\n",
    "12283010c": "दर्पात्मनां ततः क्रोधः पुनस्तेषामजायत\n",
    "12283011a": "ततः क्रोधाभिभूतानां वृत्तं लज्जासमन्वितम्\n",
    "12283011c": "ह्रीश्चैवाप्यनशद्राजंस्ततो मोहो व्यजायत\n",
    "12283012a": "ततो मोहपरीतास्ते नापश्यन्त यथा पुरा\n",
    "12283012c": "परस्परावमर्देन वर्तयन्ति यथासुखम्\n",
    "12283013a": "तान्प्राप्य तु स धिग्दण्डो नकारणमतोऽभवत्\n",
    "12283013c": "ततोऽभ्यगच्छन्देवांश्च ब्राह्मणांश्चावमन्य ह\n",
    "12283014a": "एतस्मिन्नेव काले तु देवा देववरं शिवम्\n",
    "12283014c": "अगच्छञ्शरणं वीरं बहुरूपं गणाधिपम्\n",
    "12283015a": "तेन स्म ते गगनगाः सपुराः पातिताः क्षितौ\n",
    "12283015c": "तिस्रोऽप्येकेन बाणेन देवाप्यायिततेजसा\n",
    "12283016a": "तेषामधिपतिस्त्वासीद्भीमो भीमपराक्रमः\n",
    "12283016c": "देवतानां भयकरः स हतः शूलपाणिना\n",
    "12283017a": "तस्मिन्हतेऽथ स्वं भावं प्रत्यपद्यन्त मानवाः\n",
    "12283017c": "प्रावर्तन्त च वेदा वै शास्त्राणि च यथा पुरा\n",
    "12283018a": "ततोऽभ्यषिञ्चन्राज्येन देवानां दिवि वासवम्\n",
    "12283018c": "सप्तर्षयश्चान्वयुञ्जन्नराणां दण्डधारणे\n",
    "12283019a": "सप्तर्षीणामथोर्ध्वं च विपृथुर्नाम पार्थिवः\n",
    "12283019c": "राजानः क्षत्रियाश्चैव मण्डलेषु पृथक्पृथक्\n",
    "12283020a": "महाकुलेषु ये जाता वृत्ताः पूर्वतराश्च ये\n",
    "12283020c": "तेषामथासुरो भावो हृदयान्नापसर्पति\n",
    "12283021a": "तस्मात्तेनैव भावेन सानुषङ्गेन पार्थिवाः\n",
    "12283021c": "आसुराण्येव कर्माणि न्यषेवन्भीमविक्रमाः\n",
    "12283022a": "प्रत्यतिष्ठंश्च तेष्वेव तान्येव स्थापयन्ति च\n",
    "12283022c": "भजन्ते तानि चाद्यापि ये बालिशतमा नराः\n",
    "12283023a": "तस्मादहं ब्रवीमि त्वां राजन्संचिन्त्य शास्त्रतः\n",
    "12283023c": "संसिद्धाधिगमं कुर्यात्कर्म हिंसात्मकं त्यजेत्\n",
    "12283024a": "न संकरेण द्रविणं विचिन्वीत विचक्षणः\n",
    "12283024c": "धर्मार्थं न्यायमुत्सृज्य न तत्कल्याणमुच्यते\n",
    "12283025a": "स त्वमेवंविधो दान्तः क्षत्रियः प्रियबान्धवः\n",
    "12283025c": "प्रजा भृत्यांश्च पुत्रांश्च स्वधर्मेणानुपालय\n",
    "12283026a": "इष्टानिष्टसमायोगो वैरं सौहार्दमेव च\n",
    "12283026c": "अथ जातिसहस्राणि बहूनि परिवर्तते\n",
    "12283027a": "तस्माद्गुणेषु रज्येथा मा दोषेषु कदाचन\n",
    "12283027c": "निर्गुणो यो हि दुर्बुद्धिरात्मनः सोऽरिरुच्यते\n",
    "12283028a": "मानुषेषु महाराज धर्माधर्मौ प्रवर्ततः\n",
    "12283028c": "न तथान्येषु भूतेषु मनुष्यरहितेष्विह\n",
    "12283029a": "धर्मशीलो नरो विद्वानीहकोऽनीहकोऽपि वा\n",
    "12283029c": "आत्मभूतः सदा लोके चरेद्भूतान्यहिंसयन्\n",
    "12283030a": "यदा व्यपेतहृल्लेखं मनो भवति तस्य वै\n",
    "12283030c": "नानृतं चैव भवति तदा कल्याणमृच्छति\n",
    "12284001": "पराशर उवाच\n",
    "12284001a": "एष धर्मविधिस्तात गृहस्थस्य प्रकीर्तितः\n",
    "12284001c": "तपोविधिं तु वक्ष्यामि तन्मे निगदतः शृणु\n",
    "12284002a": "प्रायेण हि गृहस्थस्य ममत्वं नाम जायते\n",
    "12284002c": "सङ्गागतं नरश्रेष्ठ भावैस्तामसराजसैः\n",
    "12284003a": "गृहाण्याश्रित्य गावश्च क्षेत्राणि च धनानि च\n",
    "12284003c": "दाराः पुत्राश्च भृत्याश्च भवन्तीह नरस्य वै\n",
    "12284004a": "एवं तस्य प्रवृत्तस्य नित्यमेवानुपश्यतः\n",
    "12284004c": "रागद्वेषौ विवर्धेते ह्यनित्यत्वमपश्यतः\n",
    "12284005a": "रागद्वेषाभिभूतं च नरं द्रव्यवशानुगम्\n",
    "12284005c": "मोहजाता रतिर्नाम समुपैति नराधिप\n",
    "12284006a": "कृतार्थो भोगतो भूत्वा स वै रतिपरायणः\n",
    "12284006c": "लाभं ग्राम्यसुखादन्यं रतितो नानुपश्यति\n",
    "12284007a": "ततो लोभाभिभूतात्मा सङ्गाद्वर्धयते जनम्\n",
    "12284007c": "पुष्ट्यर्थं चैव तस्येह जनस्यार्थं चिकीर्षति\n",
    "12284008a": "स जानन्नपि चाकार्यमर्थार्थं सेवते नरः\n",
    "12284008c": "बालस्नेहपरीतात्मा तत्क्षयाच्चानुतप्यते\n",
    "12284009a": "ततो मानेन संपन्नो रक्षन्नात्मपराजयम्\n",
    "12284009c": "करोति येन भोगी स्यामिति तस्माद्विनश्यति\n",
    "12284010a": "तपो हि बुद्धियुक्तानां शाश्वतं ब्रह्मदर्शनम्\n",
    "12284010c": "अन्विच्छतां शुभं कर्म नराणां त्यजतां सुखम्\n",
    "12284011a": "स्नेहायतननाशाच्च धननाशाच्च पार्थिव\n",
    "12284011c": "आधिव्याधिप्रतापाच्च निर्वेदमुपगच्छति\n",
    "12284012a": "निर्वेदादात्मसंबोधः संबोधाच्छास्त्रदर्शनम्\n",
    "12284012c": "शास्त्रार्थदर्शनाद्राजंस्तप एवानुपश्यति\n",
    "12284013a": "दुर्लभो हि मनुष्येन्द्र नरः प्रत्यवमर्शवान्\n",
    "12284013c": "यो वै प्रियसुखे क्षीणे तपः कर्तुं व्यवस्यति\n",
    "12284014a": "तपः सर्वगतं तात हीनस्यापि विधीयते\n",
    "12284014c": "जितेन्द्रियस्य दान्तस्य स्वर्गमार्गप्रदेशकम्\n",
    "12284015a": "प्रजापतिः प्रजाः पूर्वमसृजत्तपसा विभुः\n",
    "12284015c": "क्वचित्क्वचिद्व्रतपरो व्रतान्यास्थाय पार्थिव\n",
    "12284016a": "आदित्या वसवो रुद्रास्तथैवाग्न्यश्विमारुताः\n",
    "12284016c": "विश्वेदेवास्तथा साध्याः पितरोऽथ मरुद्गणाः\n",
    "12284017a": "यक्षराक्षसगन्धर्वाः सिद्धाश्चान्ये दिवौकसः\n",
    "12284017c": "संसिद्धास्तपसा तात ये चान्ये स्वर्गवासिनः\n",
    "12284018a": "ये चादौ ब्रह्मणा सृष्टा ब्राह्मणास्तपसा पुरा\n",
    "12284018c": "ते भावयन्तः पृथिवीं विचरन्ति दिवं तथा\n",
    "12284019a": "मर्त्यलोके च राजानो ये चान्ये गृहमेधिनः\n",
    "12284019c": "महाकुलेषु दृश्यन्ते तत्सर्वं तपसः फलम्\n",
    "12284020a": "कौशिकानि च वस्त्राणि शुभान्याभरणानि च\n",
    "12284020c": "वाहनासनयानानि सर्वं तत्तपसः फलम्\n",
    "12284021a": "मनोनुकूलाः प्रमदा रूपवत्यः सहस्रशः\n",
    "12284021c": "वासः प्रासादपृष्ठे च तत्सर्वं तपसः फलम्\n",
    "12284022a": "शयनानि च मुख्यानि भोज्यानि विविधानि च\n",
    "12284022c": "अभिप्रेतानि सर्वाणि भवन्ति कृतकर्मणाम्\n",
    "12284023a": "नाप्राप्यं तपसा किंचित्त्रैलोक्येऽस्मिन्परंतप\n",
    "12284023c": "उपभोगपरित्यागः फलान्यकृतकर्मणाम्\n",
    "12284024a": "सुखितो दुःखितो वापि नरो लोभं परित्यजेत्\n",
    "12284024c": "अवेक्ष्य मनसा शास्त्रं बुद्ध्या च नृपसत्तम\n",
    "12284025a": "असंतोषोऽसुखायैव लोभादिन्द्रियविभ्रमः\n",
    "12284025c": "ततोऽस्य नश्यति प्रज्ञा विद्येवाभ्यासवर्जिता\n",
    "12284026a": "नष्टप्रज्ञो यदा भवति तदा न्यायं न पश्यति\n",
    "12284026c": "तस्मात्सुखक्षये प्राप्ते पुमानुग्रं तपश्चरेत्\n",
    "12284027a": "यदिष्टं तत्सुखं प्राहुर्द्वेष्यं दुःखमिहोच्यते\n",
    "12284027c": "कृताकृतस्य तपसः फलं पश्यस्व यादृशम्\n",
    "12284028a": "नित्यं भद्राणि पश्यन्ति विषयांश्चोपभुञ्जते\n",
    "12284028c": "प्राकाश्यं चैव गच्छन्ति कृत्वा निष्कल्मषं तपः\n",
    "12284029a": "अप्रियाण्यवमानांश्च दुःखं बहुविधात्मकम्\n",
    "12284029c": "फलार्थी सत्पथत्यक्तः प्राप्नोति विषयात्मकम्\n",
    "12284030a": "धर्मे तपसि दाने च विचिकित्सास्य जायते\n",
    "12284030c": "स कृत्वा पापकान्येव निरयं प्रतिपद्यते\n",
    "12284031a": "सुखे तु वर्तमानो वै दुःखे वापि नरोत्तम\n",
    "12284031c": "स्ववृत्ताद्यो न चलति शास्त्रचक्षुः स मानवः\n",
    "12284032a": "इषुप्रपातमात्रं हि स्पर्शयोगे रतिः स्मृता\n",
    "12284032c": "रसने दर्शने घ्राणे श्रवणे च विशां पते\n",
    "12284033a": "ततोऽस्य जायते तीव्रा वेदना तत्क्षयात्पुनः\n",
    "12284033c": "बुधा येन प्रशंसन्ति मोक्षं सुखमनुत्तमम्\n",
    "12284034a": "ततः फलार्थं चरति भवन्ति ज्यायसो गुणाः\n",
    "12284034c": "धर्मवृत्त्या च सततं कामार्थाभ्यां न हीयते\n",
    "12284035a": "अप्रयत्नागताः सेव्या गृहस्थैर्विषयाः सदा\n",
    "12284035c": "प्रयत्नेनोपगम्यश्च स्वधर्म इति मे मतिः\n",
    "12284036a": "मानिनां कुलजातानां नित्यं शास्त्रार्थचक्षुषाम्\n",
    "12284036c": "धर्मक्रियावियुक्तानामशक्त्या संवृतात्मनाम्\n",
    "12284037a": "क्रियमाणं यदा कर्म नाशं गच्छति मानुषम्\n",
    "12284037c": "तेषां नान्यदृते लोके तपसः कर्म विद्यते\n",
    "12284038a": "सर्वात्मना तु कुर्वीत गृहस्थः कर्मनिश्चयम्\n",
    "12284038c": "दाक्ष्येण हव्यकव्यार्थं स्वधर्मं विचरेन्नृप\n",
    "12284039a": "यथा नदीनदाः सर्वे सागरे यान्ति संस्थितिम्\n",
    "12284039c": "एवमाश्रमिणः सर्वे गृहस्थे यान्ति संस्थितिम्\n",
    "12285001": "जनक उवाच\n",
    "12285001a": "वर्णो विशेषवर्णानां महर्षे केन जायते\n",
    "12285001c": "एतदिच्छाम्यहं श्रोतुं तद्ब्रूहि वदतां वर\n",
    "12285002a": "यदेतज्जायतेऽपत्यं स एवायमिति श्रुतिः\n",
    "12285002c": "कथं ब्राह्मणतो जातो विशेषग्रहणं गतः\n",
    "12285003": "पराशर उवाच\n",
    "12285003a": "एवमेतन्महाराज येन जातः स एव सः\n",
    "12285003c": "तपसस्त्वपकर्षेण जातिग्रहणतां गतः\n",
    "12285004a": "सुक्षेत्राच्च सुबीजाच्च पुण्यो भवति संभवः\n",
    "12285004c": "अतोऽन्यतरतो हीनादवरो नाम जायते\n",
    "12285005a": "वक्त्राद्भुजाभ्यामूरुभ्यां पद्भ्यां चैवाथ जज्ञिरे\n",
    "12285005c": "सृजतः प्रजापतेर्लोकानिति धर्मविदो विदुः\n",
    "12285006a": "मुखजा ब्राह्मणास्तात बाहुजाः क्षत्रबन्धवः\n",
    "12285006c": "ऊरुजा धनिनो राजन्पादजाः परिचारकाः\n",
    "12285007a": "चतुर्णामेव वर्णानामागमः पुरुषर्षभ\n",
    "12285007c": "अतोऽन्ये त्वतिरिक्ता ये ते वै संकरजाः स्मृताः\n",
    "12285008a": "क्षत्रजातिरथाम्बष्ठा उग्रा वैदेहकास्तथा\n",
    "12285008c": "श्वपाकाः पुल्कसाः स्तेना निषादाः सूतमागधाः\n",
    "12285009a": "आयोगाः करणा व्रात्याश्चण्डालाश्च नराधिप\n",
    "12285009c": "एते चतुर्भ्यो वर्णेभ्यो जायन्ते वै परस्परम्\n",
    "12285010": "जनक उवाच\n",
    "12285010a": "ब्रह्मणैकेन जातानां नानात्वं गोत्रतः कथम्\n",
    "12285010c": "बहूनीह हि लोके वै गोत्राणि मुनिसत्तम\n",
    "12285011a": "यत्र तत्र कथं जाताः स्वयोनिं मुनयो गताः\n",
    "12285011c": "शूद्रयोनौ समुत्पन्ना वियोनौ च तथापरे\n",
    "12285012": "पराशर उवाच\n",
    "12285012a": "राजन्नैतद्भवेद्ग्राह्यमपकृष्टेन जन्मना\n",
    "12285012c": "महात्मनां समुत्पत्तिस्तपसा भावितात्मनाम्\n",
    "12285013a": "उत्पाद्य पुत्रान्मुनयो नृपते यत्र तत्र ह\n",
    "12285013c": "स्वेनैव तपसा तेषामृषित्वं विदधुः पुनः\n",
    "12285014a": "पितामहश्च मे पूर्वमृश्यशृङ्गश्च काश्यपः\n",
    "12285014c": "वटस्ताण्ड्यः कृपश्चैव कक्षीवान्कमठादयः\n",
    "12285015a": "यवक्रीतश्च नृपते द्रोणश्च वदतां वरः\n",
    "12285015c": "आयुर्मतङ्गो दत्तश्च द्रुपदो मत्स्य एव च\n",
    "12285016a": "एते स्वां प्रकृतिं प्राप्ता वैदेह तपसोऽऽश्रयात्\n",
    "12285016c": "प्रतिष्ठिता वेदविदो दमे तपसि चैव हि\n",
    "12285017a": "मूलगोत्राणि चत्वारि समुत्पन्नानि पार्थिव\n",
    "12285017c": "अङ्गिराः कश्यपश्चैव वसिष्ठो भृगुरेव च\n",
    "12285018a": "कर्मतोऽन्यानि गोत्राणि समुत्पन्नानि पार्थिव\n",
    "12285018c": "नामधेयानि तपसा तानि च ग्रहणं सताम्\n",
    "12285019": "जनक उवाच\n",
    "12285019a": "विशेषधर्मान्वर्णानां प्रब्रूहि भगवन्मम\n",
    "12285019c": "तथा सामान्यधर्मांश्च सर्वत्र कुशलो ह्यसि\n",
    "12285020": "पराशर उवाच\n",
    "12285020a": "प्रतिग्रहो याजनं च तथैवाध्यापनं नृप\n",
    "12285020c": "विशेषधर्मो विप्राणां रक्षा क्षत्रस्य शोभना\n",
    "12285021a": "कृषिश्च पाशुपाल्यं च वाणिज्यं च विशामपि\n",
    "12285021c": "द्विजानां परिचर्या च शूद्रकर्म नराधिप\n",
    "12285022a": "विशेषधर्मा नृपते वर्णानां परिकीर्तिताः\n",
    "12285022c": "धर्मान्साधारणांस्तात विस्तरेण शृणुष्व मे\n",
    "12285023a": "आनृशंस्यमहिंसा चाप्रमादः संविभागिता\n",
    "12285023c": "श्राद्धकर्मातिथेयं च सत्यमक्रोध एव च\n",
    "12285024a": "स्वेषु दारेषु संतोषः शौचं नित्यानसूयता\n",
    "12285024c": "आत्मज्ञानं तितिक्षा च धर्माः साधारणा नृप\n",
    "12285025a": "ब्राह्मणाः क्षत्रिया वैश्यास्त्रयो वर्णा द्विजातयः\n",
    "12285025c": "अत्र तेषामधीकारो धर्मेषु द्विपदां वर\n",
    "12285026a": "विकर्मावस्थिता वर्णाः पतन्ति नृपते त्रयः\n",
    "12285026c": "उन्नमन्ति यथासन्तमाश्रित्येह स्वकर्मसु\n",
    "12285027a": "न चापि शूद्रः पततीति निश्चयो; न चापि संस्कारमिहार्हतीति वा\n",
    "12285027c": "श्रुतिप्रवृत्तं न च धर्ममाप्नुते; न चास्य धर्मे प्रतिषेधनं कृतम्\n",
    "12285028a": "वैदेहकं शूद्रमुदाहरन्ति; द्विजा महाराज श्रुतोपपन्नाः\n",
    "12285028c": "अहं हि पश्यामि नरेन्द्र देवं; विश्वस्य विष्णुं जगतः प्रधानम्\n",
    "12285029a": "सतां वृत्तमनुष्ठाय निहीना उज्जिहीर्षवः\n",
    "12285029c": "मन्त्रवर्जं न दुष्यन्ति कुर्वाणाः पौष्टिकीः क्रियाः\n",
    "12285030a": "यथा यथा हि सद्वृत्तमालम्बन्तीतरे जनाः\n",
    "12285030c": "तथा तथा सुखं प्राप्य प्रेत्य चेह च शेरते\n",
    "12285031": "जनक उवाच\n",
    "12285031a": "किं कर्म दूषयत्येनमथ जातिर्महामुने\n",
    "12285031c": "संदेहो मे समुत्पन्नस्तन्मे व्याख्यातुमर्हसि\n",
    "12285032": "पराशर उवाच\n",
    "12285032a": "असंशयं महाराज उभयं दोषकारकम्\n",
    "12285032c": "कर्म चैव हि जातिश्च विशेषं तु निशामय\n",
    "12285033a": "जात्या च कर्मणा चैव दुष्टं कर्म निषेवते\n",
    "12285033c": "जात्या दुष्टश्च यः पापं न करोति स पूरुषः\n",
    "12285034a": "जात्या प्रधानं पुरुषं कुर्वाणं कर्म धिक्कृतम्\n",
    "12285034c": "कर्म तद्दूषयत्येनं तस्मात्कर्म नशोभनम्\n",
    "12285035": "जनक उवाच\n",
    "12285035a": "कानि कर्माणि धर्म्याणि लोकेऽस्मिन्द्विजसत्तम\n",
    "12285035c": "न हिंसन्तीह भूतानि क्रियमाणानि सर्वदा\n",
    "12285036": "पराशर उवाच\n",
    "12285036a": "शृणु मेऽत्र महाराज यन्मां त्वं परिपृच्छसि\n",
    "12285036c": "यानि कर्माण्यहिंस्राणि नरं त्रायन्ति सर्वदा\n",
    "12285037a": "संन्यस्याग्नीनुपासीनाः पश्यन्ति विगतज्वराः\n",
    "12285037c": "नैःश्रेयसं धर्मपथं समारुह्य यथाक्रमम्\n",
    "12285038a": "प्रश्रिता विनयोपेता दमनित्याः सुसंशिताः\n",
    "12285038c": "प्रयान्ति स्थानमजरं सर्वकर्मविवर्जिताः\n",
    "12285039a": "सर्वे वर्णा धर्मकार्याणि सम्य;क्कृत्वा राजन्सत्यवाक्यानि चोक्त्वा\n",
    "12285039c": "त्यक्त्वाधर्मं दारुणं जीवलोके; यान्ति स्वर्गं नात्र कार्यो विचारः\n",
    "12286001": "पराशर उवाच\n",
    "12286001a": "पिता सखायो गुरवः स्त्रियश्च; न निर्गुणा नाम भवन्ति लोके\n",
    "12286001c": "अनन्यभक्ताः प्रियवादिनश्च; हिताश्च वश्याश्च तथैव राजन्\n",
    "12286002a": "पिता परं दैवतं मानवानां; मातुर्विशिष्टं पितरं वदन्ति\n",
    "12286002c": "ज्ञानस्य लाभं परमं वदन्ति; जितेन्द्रियार्थाः परमाप्नुवन्ति\n",
    "12286003a": "रणाजिरे यत्र शराग्निसंस्तरे; नृपात्मजो घातमवाप्य दह्यते\n",
    "12286003c": "प्रयाति लोकानमरैः सुदुर्लभा;न्निषेवते स्वर्गफलं यथासुखम्\n",
    "12286004a": "श्रान्तं भीतं भ्रष्टशस्त्रं रुदन्तं; पराङ्मुखं परिबर्हैश्च हीनम्\n",
    "12286004c": "अनुद्यतं रोगिणं याचमानं; न वै हिंस्याद्बालवृद्धौ च राजन्\n",
    "12286005a": "परिबर्हैः सुसंपन्नमुद्यतं तुल्यतां गतम्\n",
    "12286005c": "अतिक्रमेत नृपतिः संग्रामे क्षत्रियात्मजम्\n",
    "12286006a": "तुल्यादिह वधः श्रेयान्विशिष्टाच्चेति निश्चयः\n",
    "12286006c": "निहीनात्कातराच्चैव नृपाणां गर्हितो वधः\n",
    "12286007a": "पापात्पापसमाचारान्निहीनाच्च नराधिप\n",
    "12286007c": "पाप एव वधः प्रोक्तो नरकायेति निश्चयः\n",
    "12286008a": "न कश्चित्त्राति वै राजन्दिष्टान्तवशमागतम्\n",
    "12286008c": "सावशेषायुषं चापि कश्चिदेवापकर्षति\n",
    "12286009a": "स्निग्धैश्च क्रियमाणानि कर्माणीह निवर्तयेत्\n",
    "12286009c": "हिंसात्मकानि कर्माणि नायुरिच्छेत्परायुषा\n",
    "12286010a": "गृहस्थानां तु सर्वेषां विनाशमभिकाङ्क्षताम्\n",
    "12286010c": "निधनं शोभनं तात पुलिनेषु क्रियावताम्\n",
    "12286011a": "आयुषि क्षयमापन्ने पञ्चत्वमुपगच्छति\n",
    "12286011c": "नाकारणात्तद्भवति कारणैरुपपादितम्\n",
    "12286012a": "तथा शरीरं भवति देहाद्येनोपपादितम्\n",
    "12286012c": "अध्वानं गतकश्चायं प्राप्तश्चायं गृहाद्गृहम्\n",
    "12286013a": "द्वितीयं कारणं तत्र नान्यत्किंचन विद्यते\n",
    "12286013c": "तद्देहं देहिनां युक्तं मोक्षभूतेषु वर्तते\n",
    "12286014a": "सिरास्नाय्वस्थिसंघातं बीभत्सामेध्यसंकुलम्\n",
    "12286014c": "भूतानामिन्द्रियाणां च गुणानां च समागमम्\n",
    "12286015a": "त्वगन्तं देहमित्याहुर्विद्वांसोऽध्यात्मचिन्तकाः\n",
    "12286015c": "गुणैरपि परिक्षीणं शरीरं मर्त्यतां गतम्\n",
    "12286016a": "शरीरिणा परित्यक्तं निश्चेष्टं गतचेतनम्\n",
    "12286016c": "भूतैः प्रकृतिमापन्नैस्ततो भूमौ निमज्जति\n",
    "12286017a": "भावितं कर्मयोगेन जायते तत्र तत्र ह\n",
    "12286017c": "इदं शरीरं वैदेह म्रियते यत्र तत्र ह\n",
    "12286017e": "तत्स्वभावोऽपरो दृष्टो विसर्गः कर्मणस्तथा\n",
    "12286018a": "न जायते तु नृपते कंचित्कालमयं पुनः\n",
    "12286018c": "परिभ्रमति भूतात्मा द्यामिवाम्बुधरो महान्\n",
    "12286019a": "स पुनर्जायते राजन्प्राप्येहायतनं नृप\n",
    "12286019c": "मनसः परमो ह्यात्मा इन्द्रियेभ्यः परं मनः\n",
    "12286020a": "द्विविधानां च भूतानां जङ्गमाः परमा नृप\n",
    "12286020c": "जङ्गमानामपि तथा द्विपदाः परमा मताः\n",
    "12286020e": "द्विपदानामपि तथा द्विजा वै परमाः स्मृताः\n",
    "12286021a": "द्विजानामपि राजेन्द्र प्रज्ञावन्तः परा मताः\n",
    "12286021c": "प्राज्ञानामात्मसंबुद्धाः संबुद्धानाममानिनः\n",
    "12286022a": "जातमन्वेति मरणं नृणामिति विनिश्चयः\n",
    "12286022c": "अन्तवन्ति हि कर्माणि सेवन्ते गुणतः प्रजाः\n",
    "12286023a": "आपन्ने तूत्तरां काष्ठां सूर्ये यो निधनं व्रजेत्\n",
    "12286023c": "नक्षत्रे च मुहूर्ते च पुण्ये राजन्स पुण्यकृत्\n",
    "12286024a": "अयोजयित्वा क्लेशेन जनं प्लाव्य च दुष्कृतम्\n",
    "12286024c": "मृत्युनाप्राकृतेनेह कर्म कृत्वात्मशक्तितः\n",
    "12286025a": "विषमुद्बन्धनं दाहो दस्युहस्तात्तथा वधः\n",
    "12286025c": "दंष्ट्रिभ्यश्च पशुभ्यश्च प्राकृतो वध उच्यते\n",
    "12286026a": "न चैभिः पुण्यकर्माणो युज्यन्ते नाभिसंधिजैः\n",
    "12286026c": "एवंविधैश्च बहुभिरपरैः प्राकृतैरपि\n",
    "12286027a": "ऊर्ध्वं हित्वा प्रतिष्ठन्ते प्राणाः पुण्यकृतां नृप\n",
    "12286027c": "मध्यतो मध्यपुण्यानामधो दुष्कृतकर्मणाम्\n",
    "12286028a": "एकः शत्रुर्न द्वितीयोऽस्ति शत्रु;रज्ञानतुल्यः पुरुषस्य राजन्\n",
    "12286028c": "येनावृतः कुरुते संप्रयुक्तो; घोराणि कर्माणि सुदारुणानि\n",
    "12286029a": "प्रबोधनार्थं श्रुतिधर्मयुक्तं; वृद्धानुपास्यं च भवेत यस्य\n",
    "12286029c": "प्रयत्नसाध्यो हि स राजपुत्र; प्रज्ञाशरेणोन्मथितः परैति\n",
    "12286030a": "अधीत्य वेदांस्तपसा ब्रह्मचारी; यज्ञाञ्शक्त्या संनिसृज्येह पञ्च\n",
    "12286030c": "वनं गच्छेत्पुरुषो धर्मकामः; श्रेयश्चित्वा स्थापयित्वा स्ववंशम्\n",
    "12286031a": "उपभोगैरपि त्यक्तं नात्मानमवसादयेत्\n",
    "12286031c": "चण्डालत्वेऽपि मानुष्यं सर्वथा तात दुर्लभम्\n",
    "12286032a": "इयं हि योनिः प्रथमा यां प्राप्य जगतीपते\n",
    "12286032c": "आत्मा वै शक्यते त्रातुं कर्मभिः शुभलक्षणैः\n",
    "12286033a": "कथं न विप्रणश्येम योनितोऽस्या इति प्रभो\n",
    "12286033c": "कुर्वन्ति धर्मं मनुजाः श्रुतिप्रामाण्यदर्शनात्\n",
    "12286034a": "यो दुर्लभतरं प्राप्य मानुष्यमिह वै नरः\n",
    "12286034c": "धर्मावमन्ता कामात्मा भवेत्स खलु वञ्च्यते\n",
    "12286035a": "यस्तु प्रीतिपुरोगेण चक्षुषा तात पश्यति\n",
    "12286035c": "दीपोपमानि भूतानि यावदर्चिर्न नश्यति\n",
    "12286036a": "सान्त्वेनानुप्रदानेन प्रियवादेन चाप्युत\n",
    "12286036c": "समदुःखसुखो भूत्वा स परत्र महीयते\n",
    "12286037a": "दानं त्यागः शोभना मूर्तिरद्भ्यो; भूयः प्लाव्यं तपसा वै शरीरम्\n",
    "12286037c": "सरस्वतीनैमिषपुष्करेषु; ये चाप्यन्ये पुण्यदेशाः पृथिव्याम्\n",
    "12286038a": "गृहेषु येषामसवः पतन्ति; तेषामथो निर्हरणं प्रशस्तम्\n",
    "12286038c": "यानेन वै प्रापणं च श्मशाने; शौचेन नूनं विधिना चैव दाहः\n",
    "12286039a": "इष्टिः पुष्टिर्यजनं याजनं च; दानं पुण्यानां कर्मणां च प्रयोगः\n",
    "12286039c": "शक्त्या पित्र्यं यच्च किंचित्प्रशस्तं; सर्वाण्यात्मार्थे मानवो यः करोति\n",
    "12286040a": "धर्मशास्त्राणि वेदाश्च षडङ्गानि नराधिप\n",
    "12286040c": "श्रेयसोऽर्थे विधीयन्ते नरस्याक्लिष्टकर्मणः\n",
    "12286041": "भीष्म उवाच\n",
    "12286041a": "एतद्वै सर्वमाख्यातं मुनिना सुमहात्मना\n",
    "12286041c": "विदेहराजाय पुरा श्रेयसोऽर्थे नराधिप\n",
    "12287001": "भीष्म उवाच\n",
    "12287001a": "पुनरेव तु पप्रच्छ जनको मिथिलाधिपः\n",
    "12287001c": "पराशरं महात्मानं धर्मे परमनिश्चयम्\n",
    "12287002a": "किं श्रेयः का गतिर्ब्रह्मन्किं कृतं न विनश्यति\n",
    "12287002c": "क्व गतो न निवर्तेत तन्मे ब्रूहि महामुने\n",
    "12287003": "पराशर उवाच\n",
    "12287003a": "असङ्गः श्रेयसो मूलं ज्ञानं ज्ञानगतिः परा\n",
    "12287003c": "चीर्णं तपो न प्रणश्येद्वापः क्षेत्रे न नश्यति\n",
    "12287004a": "छित्त्वाधर्ममयं पाशं यदा धर्मेऽभिरज्यते\n",
    "12287004c": "दत्त्वाभयकृतं दानं तदा सिद्धिमवाप्नुयात्\n",
    "12287005a": "यो ददाति सहस्राणि गवामश्वशतानि च\n",
    "12287005c": "अभयं सर्वभूतेभ्यस्तद्दानमतिवर्तते\n",
    "12287006a": "वसन्विषयमध्येऽपि न वसत्येव बुद्धिमान्\n",
    "12287006c": "संवसत्येव दुर्बुद्धिरसत्सु विषयेष्वपि\n",
    "12287007a": "नाधर्मः श्लिष्यते प्राज्ञमापः पुष्करपर्णवत्\n",
    "12287007c": "अप्राज्ञमधिकं पापं श्लिष्यते जतु काष्ठवत्\n",
    "12287008a": "नाधर्मः कारणापेक्षी कर्तारमभिमुञ्चति\n",
    "12287008c": "कर्ता खलु यथाकालं तत्सर्वमभिपद्यते\n",
    "12287008e": "न भिद्यन्ते कृतात्मान आत्मप्रत्ययदर्शिनः\n",
    "12287009a": "बुद्धिकर्मेन्द्रियाणां हि प्रमत्तो यो न बुध्यते\n",
    "12287009c": "शुभाशुभेषु सक्तात्मा प्राप्नोति सुमहद्भयम्\n",
    "12287010a": "वीतरागो जितक्रोधः सम्यग्भवति यः सदा\n",
    "12287010c": "विषये वर्तमानोऽपि न स पापेन युज्यते\n",
    "12287011a": "मर्यादायां धर्मसेतुर्निबद्धो नैव सीदति\n",
    "12287011c": "पुष्टस्रोत इवायत्तः स्फीतो भवति संचयः\n",
    "12287012a": "यथा भानुगतं तेजो मणिः शुद्धः समाधिना\n",
    "12287012c": "आदत्ते राजशार्दूल तथा योगः प्रवर्तते\n",
    "12287013a": "यथा तिलानामिह पुष्पसंश्रया;त्पृथक्पृथग्याति गुणोऽतिसौम्यताम्\n",
    "12287013c": "तथा नराणां भुवि भावितात्मनां; यथाश्रयं सत्त्वगुणः प्रवर्तते\n",
    "12287014a": "जहाति दारानिहते न संपदः; सदश्वयानं विविधाश्च याः क्रियाः\n",
    "12287014c": "त्रिविष्टपे जातमतिर्यदा नर;स्तदास्य बुद्धिर्विषयेषु भिद्यते\n",
    "12287015a": "प्रसक्तबुद्धिर्विषयेषु यो नरो; यो बुध्यते ह्यात्महितं कदा च न\n",
    "12287015c": "स सर्वभावानुगतेन चेतसा; नृपामिषेणेव झषो विकृष्यते\n",
    "12287016a": "संघातवान्मर्त्यलोकः परस्परमपाश्रितः\n",
    "12287016c": "कदलीगर्भनिःसारो नौरिवाप्सु निमज्जति\n",
    "12287017a": "न धर्मकालः पुरुषस्य निश्चितो; न चापि मृत्युः पुरुषं प्रतीक्षते\n",
    "12287017c": "क्रिया हि धर्मस्य सदैव शोभना; यदा नरो मृत्युमुखेऽभिवर्तते\n",
    "12287018a": "यथान्धः स्वगृहे युक्तो ह्यभ्यासादेव गच्छति\n",
    "12287018c": "तथा युक्तेन मनसा प्राज्ञो गच्छति तां गतिम्\n",
    "12287019a": "मरणं जन्मनि प्रोक्तं जन्म वै मरणाश्रितम्\n",
    "12287019c": "अविद्वान्मोक्षधर्मेषु बद्धो भ्रमति चक्रवत्\n",
    "12287020a": "यथा मृणालोऽनुगतमाशु मुञ्चति कर्दमम्\n",
    "12287020c": "तथात्मा पुरुषस्येह मनसा परिमुच्यते\n",
    "12287020e": "मनः प्रणयतेऽऽत्मानं स एनमभियुञ्जति\n",
    "12287021a": "परार्थे वर्तमानस्तु स्वकार्यं योऽभिमन्यते\n",
    "12287021c": "इन्द्रियार्थेषु सक्तः सन्स्वकार्यात्परिहीयते\n",
    "12287022a": "अधस्तिर्यग्गतिं चैव स्वर्गे चैव परां गतिम्\n",
    "12287022c": "प्राप्नोति स्वकृतैरात्मा प्राज्ञस्येहेतरस्य च\n",
    "12287023a": "मृन्मये भाजने पक्वे यथा वै न्यस्यते द्रवः\n",
    "12287023c": "तथा शरीरं तपसा तप्तं विषयमश्नुते\n",
    "12287024a": "विषयानश्नुते यस्तु न स भोक्ष्यत्यसंशयम्\n",
    "12287024c": "यस्तु भोगांस्त्यजेदात्मा स वै भोक्तुं व्यवस्यति\n",
    "12287025a": "नीहारेण हि संवीतः शिश्नोदरपरायणः\n",
    "12287025c": "जात्यन्ध इव पन्थानमावृतात्मा न बुध्यते\n",
    "12287026a": "वणिग्यथा समुद्राद्वै यथार्थं लभते धनम्\n",
    "12287026c": "तथा मर्त्यार्णवे जन्तोः कर्मविज्ञानतो गतिः\n",
    "12287027a": "अहोरात्रमये लोके जरारूपेण संचरन्\n",
    "12287027c": "मृत्युर्ग्रसति भूतानि पवनं पन्नगो यथा\n",
    "12287028a": "स्वयं कृतानि कर्माणि जातो जन्तुः प्रपद्यते\n",
    "12287028c": "नाकृतं लभते कश्चित्किंचिदत्र प्रियाप्रियम्\n",
    "12287029a": "शयानं यान्तमासीनं प्रवृत्तं विषयेषु च\n",
    "12287029c": "शुभाशुभानि कर्माणि प्रपद्यन्ते नरं सदा\n",
    "12287030a": "न ह्यन्यत्तीरमासाद्य पुनस्तर्तुं व्यवस्यति\n",
    "12287030c": "दुर्लभो दृश्यते ह्यस्य विनिपातो महार्णवे\n",
    "12287031a": "यथा भारावसक्ता हि नौर्महाम्भसि तन्तुना\n",
    "12287031c": "तथा मनोऽभियोगाद्वै शरीरं प्रतिकर्षति\n",
    "12287032a": "यथा समुद्रमभितः संस्यूताः सरितोऽपराः\n",
    "12287032c": "तथाद्या प्रकृतिर्योगादभिसंस्यूयते सदा\n",
    "12287033a": "स्नेहपाशैर्बहुविधैरासक्तमनसो नराः\n",
    "12287033c": "प्रकृतिस्था विषीदन्ति जले सैकतवेश्मवत्\n",
    "12287034a": "शरीरगृहसंस्थस्य शौचतीर्थस्य देहिनः\n",
    "12287034c": "बुद्धिमार्गप्रयातस्य सुखं त्विह परत्र च\n",
    "12287035a": "विस्तराः क्लेशसंयुक्ताः संक्षेपास्तु सुखावहाः\n",
    "12287035c": "परार्थं विस्तराः सर्वे त्यागमात्महितं विदुः\n",
    "12287036a": "संकल्पजो मित्रवर्गो ज्ञातयः कारणात्मकाः\n",
    "12287036c": "भार्या दासाश्च पुत्राश्च स्वमर्थमनुयुञ्जते\n",
    "12287037a": "न माता न पिता किंचित्कस्यचित्प्रतिपद्यते\n",
    "12287037c": "दानपथ्योदनो जन्तुः स्वकर्मफलमश्नुते\n",
    "12287038a": "माता पुत्रः पिता भ्राता भार्या मित्रजनस्तथा\n",
    "12287038c": "अष्टापदपदस्थाने त्वक्षमुद्रेव न्यस्यते\n",
    "12287039a": "सर्वाणि कर्माणि पुरा कृतानि; शुभाशुभान्यात्मनो यान्ति जन्तोः\n",
    "12287039c": "उपस्थितं कर्मफलं विदित्वा; बुद्धिं तथा चोदयतेऽन्तरात्मा\n",
    "12287040a": "व्यवसायं समाश्रित्य सहायान्योऽधिगच्छति\n",
    "12287040c": "न तस्य कश्चिदारम्भः कदाचिदवसीदति\n",
    "12287041a": "अद्वैधमनसं युक्तं शूरं धीरं विपश्चितम्\n",
    "12287041c": "न श्रीः संत्यजते नित्यमादित्यमिव रश्मयः\n",
    "12287042a": "आस्तिक्यव्यवसायाभ्यामुपायाद्विस्मयाद्धिया\n",
    "12287042c": "यमारभत्यनिन्द्यात्मा न सोऽर्थः परिसीदति\n",
    "12287043a": "सर्वः स्वानि शुभाशुभानि नियतं कर्माणि जन्तुः स्वयं; गर्भात्संप्रतिपद्यते तदुभयं यत्तेन पूर्वं कृतम्\n",
    "12287043c": "मृत्युश्चापरिहारवान्समगतिः कालेन विच्छेदिता; दारोश्चूर्णमिवाश्मसारविहितं कर्मान्तिकं प्रापयेत्\n",
    "12287044a": "स्वरूपतामात्मकृतं च विस्तरं; कुलान्वयं द्रव्यसमृद्धिसंचयम्\n",
    "12287044c": "नरो हि सर्वो लभते यथाकृतं; शुभाशुभेनात्मकृतेन कर्मणा\n",
    "12287045": "भीष्म उवाच\n",
    "12287045a": "इत्युक्तो जनको राजन्यथातथ्यं मनीषिणा\n",
    "12287045c": "श्रुत्वा धर्मविदां श्रेष्ठः परां मुदमवाप ह\n",
    "12288001": "युधिष्ठिर उवाच\n",
    "12288001a": "सत्यं क्षमां दमं प्रज्ञां प्रशंसन्ति पितामह\n",
    "12288001c": "विद्वांसो मनुजा लोके कथमेतन्मतं तव\n",
    "12288002": "भीष्म उवाच\n",
    "12288002a": "अत्र ते वर्तयिष्येऽहमितिहासं पुरातनम्\n",
    "12288002c": "साध्यानामिह संवादं हंसस्य च युधिष्ठिर\n",
    "12288003a": "हंसो भूत्वाथ सौवर्णस्त्वजो नित्यः प्रजापतिः\n",
    "12288003c": "स वै पर्येति लोकांस्त्रीनथ साध्यानुपागमत्\n",
    "12288004": "साध्या ऊचुः\n",
    "12288004a": "शकुने वयं स्म देवा वै साध्यास्त्वामनुयुज्महे\n",
    "12288004c": "पृच्छामस्त्वां मोक्षधर्मं भवांश्च किल मोक्षवित्\n",
    "12288005a": "श्रुतोऽसि नः पण्डितो धीरवादी; साधुशब्दः पतते ते पतत्रिन्\n",
    "12288005c": "किं मन्यसे श्रेष्ठतमं द्विज त्वं; कस्मिन्मनस्ते रमते महात्मन्\n",
    "12288006a": "तन्नः कार्यं पक्षिवर प्रशाधि; यत्कार्याणां मन्यसे श्रेष्ठमेकम्\n",
    "12288006c": "यत्कृत्वा वै पुरुषः सर्वबन्धै;र्विमुच्यते विहगेन्द्रेह शीघ्रम्\n",
    "12288007": "हंस उवाच\n",
    "12288007a": "इदं कार्यममृताशाः शृणोमि; तपो दमः सत्यमात्माभिगुप्तिः\n",
    "12288007c": "ग्रन्थीन्विमुच्य हृदयस्य सर्वा;न्प्रियाप्रिये स्वं वशमानयीत\n",
    "12288008a": "नारुंतुदः स्यान्न नृशंसवादी; न हीनतः परमभ्याददीत\n",
    "12288008c": "ययास्य वाचा पर उद्विजेत; न तां वदेद्रुशतीं पापलोक्याम्\n",
    "12288009a": "वाक्सायका वदनान्निष्पतन्ति; यैराहतः शोचति रात्र्यहानि\n",
    "12288009c": "परस्य नामर्मसु ते पतन्ति; तान्पण्डितो नावसृजेत्परेषु\n",
    "12288010a": "परश्चेदेनमतिवादबाणै;र्भृशं विध्येच्छम एवेह कार्यः\n",
    "12288010c": "संरोष्यमाणः प्रतिमृष्यते यः; स आदत्ते सुकृतं वै परस्य\n",
    "12288011a": "क्षेपाभिमानादभिषङ्गव्यलीकं; निगृह्णाति ज्वलितं यश्च मन्युम्\n",
    "12288011c": "अदुष्टचेता मुदितोऽनसूयुः; स आदत्ते सुकृतं वै परेषाम्\n",
    "12288012a": "आक्रुश्यमानो न वदामि किंचि;त्क्षमाम्यहं ताड्यमानश्च नित्यम्\n",
    "12288012c": "श्रेष्ठं ह्येतत्क्षममप्याहुरार्याः; सत्यं तथैवार्जवमानृशंस्यम्\n",
    "12288013a": "वेदस्योपनिषत्सत्यं सत्यस्योपनिषद्दमः\n",
    "12288013c": "दमस्योपनिषन्मोक्ष एतत्सर्वानुशासनम्\n",
    "12288014a": "वाचो वेगं मनसः क्रोधवेगं; विवित्सावेगमुदरोपस्थवेगम्\n",
    "12288014c": "एतान्वेगान्यो विषहत्युदीर्णां;स्तं मन्येऽहं ब्राह्मणं वै मुनिं च\n",
    "12288015a": "अक्रोधनः क्रुध्यतां वै विशिष्ट;स्तथा तितिक्षुरतितिक्षोर्विशिष्टः\n",
    "12288015c": "अमानुषान्मानुषो वै विशिष्ट;स्तथाज्ञानाज्ज्ञानवान्वै प्रधानः\n",
    "12288016a": "आक्रुश्यमानो नाक्रोशेन्मन्युरेव तितिक्षतः\n",
    "12288016c": "आक्रोष्टारं निर्दहति सुकृतं चास्य विन्दति\n",
    "12288017a": "यो नात्युक्तः प्राह रूक्षं प्रियं वा; यो वा हतो न प्रतिहन्ति धैर्यात्\n",
    "12288017c": "पापं च यो नेच्छति तस्य हन्तु;स्तस्मै देवाः स्पृहयन्ते सदैव\n",
    "12288018a": "पापीयसः क्षमेतैव श्रेयसः सदृशस्य च\n",
    "12288018c": "विमानितो हतोऽऽक्रुष्ट एवं सिद्धिं गमिष्यति\n",
    "12288019a": "सदाहमार्यान्निभृतोऽप्युपासे; न मे विवित्सा न च मेऽस्ति रोषः\n",
    "12288019c": "न चाप्यहं लिप्समानः परैमि; न चैव किंचिद्विषमेण यामि\n",
    "12288020a": "नाहं शप्तः प्रतिशपामि किंचि;द्दमं द्वारं ह्यमृतस्येह वेद्मि\n",
    "12288020c": "गुह्यं ब्रह्म तदिदं वो ब्रवीमि; न मानुषाच्छ्रेष्ठतरं हि किंचित्\n",
    "12288021a": "विमुच्यमानः पापेभ्यो घनेभ्य इव चन्द्रमाः\n",
    "12288021c": "विरजाः कालमाकाङ्क्षन्धीरो धैर्येण सिध्यति\n",
    "12288022a": "यः सर्वेषां भवति ह्यर्चनीय; उत्सेचने स्तम्भ इवाभिजातः\n",
    "12288022c": "यस्मै वाचं सुप्रशस्तां वदन्ति; स वै देवान्गच्छति संयतात्मा\n",
    "12288023a": "न तथा वक्तुमिच्छन्ति कल्याणान्पुरुषे गुणान्\n",
    "12288023c": "यथैषां वक्तुमिच्छन्ति नैर्गुण्यमनुयुञ्जकाः\n",
    "12288024a": "यस्य वाङ्मनसी गुप्ते सम्यक्प्रणिहिते सदा\n",
    "12288024c": "वेदास्तपश्च त्यागश्च स इदं सर्वमाप्नुयात्\n",
    "12288025a": "आक्रोशनावमानाभ्यामबुधाद्वर्धते बुधः\n",
    "12288025c": "तस्मान्न वर्धयेदन्यं न चात्मानं विहिंसयेत्\n",
    "12288026a": "अमृतस्येव संतृप्येदवमानस्य वै द्विजः\n",
    "12288026c": "सुखं ह्यवमतः शेते योऽवमन्ता स नश्यति\n",
    "12288027a": "यत्क्रोधनो यजते यद्ददाति; यद्वा तपस्तप्यति यज्जुहोति\n",
    "12288027c": "वैवस्वतस्तद्धरतेऽस्य सर्वं; मोघः श्रमो भवति क्रोधनस्य\n",
    "12288028a": "चत्वारि यस्य द्वाराणि सुगुप्तान्यमरोत्तमाः\n",
    "12288028c": "उपस्थमुदरं हस्तौ वाक्चतुर्थी स धर्मवित्\n",
    "12288029a": "सत्यं दमं ह्यार्जवमानृशंस्यं; धृतिं तितिक्षामभिसेवमानः\n",
    "12288029c": "स्वाध्यायनित्योऽस्पृहयन्परेषा;मेकान्तशील्यूर्ध्वगतिर्भवेत्सः\n",
    "12288030a": "सर्वानेताननुचरन्वत्सवच्चतुरः स्तनान्\n",
    "12288030c": "न पावनतमं किंचित्सत्यादध्यगमं क्वचित्\n",
    "12288031a": "आचक्षेऽहं मनुष्येभ्यो देवेभ्यः प्रतिसंचरन्\n",
    "12288031c": "सत्यं स्वर्गस्य सोपानं पारावारस्य नौरिव\n",
    "12288032a": "यादृशैः संनिवसति यादृशांश्चोपसेवते\n",
    "12288032c": "यादृगिच्छेच्च भवितुं तादृग्भवति पूरुषः\n",
    "12288033a": "यदि सन्तं सेवते यद्यसन्तं; तपस्विनं यदि वा स्तेनमेव\n",
    "12288033c": "वासो यथा रङ्गवशं प्रयाति; तथा स तेषां वशमभ्युपैति\n",
    "12288034a": "सदा देवाः साधुभिः संवदन्ते; न मानुषं विषयं यान्ति द्रष्टुम्\n",
    "12288034c": "नेन्दुः समः स्यादसमो हि वायु;रुच्चावचं विषयं यः स वेद\n",
    "12288035a": "अदुष्टं वर्तमाने तु हृदयान्तरपूरुषे\n",
    "12288035c": "तेनैव देवाः प्रीयन्ते सतां मार्गस्थितेन वै\n",
    "12288036a": "शिश्नोदरे येऽभिरताः सदैव; स्तेना नरा वाक्परुषाश्च नित्यम्\n",
    "12288036c": "अपेतदोषानिति तान्विदित्वा; दूराद्देवाः संपरिवर्जयन्ति\n",
    "12288037a": "न वै देवा हीनसत्त्वेन तोष्याः; सर्वाशिना दुष्कृतकर्मणा वा\n",
    "12288037c": "सत्यव्रता ये तु नराः कृतज्ञा; धर्मे रतास्तैः सह संभजन्ते\n",
    "12288038a": "अव्याहृतं व्याहृताच्छ्रेय आहुः; सत्यं वदेद्व्याहृतं तद्द्वितीयम्\n",
    "12288038c": "धर्मं वदेद्व्याहृतं तत्तृतीयं; प्रियं वदेद्व्याहृतं तच्चतुर्थम्\n",
    "12288039": "साध्या ऊचुः\n",
    "12288039a": "केनायमावृतो लोकः केन वा न प्रकाशते\n",
    "12288039c": "केन त्यजति मित्राणि केन स्वर्गं न गच्छति\n",
    "12288040": "हंस उवाच\n",
    "12288040a": "अज्ञानेनावृतो लोको मात्सर्यान्न प्रकाशते\n",
    "12288040c": "लोभात्त्यजति मित्राणि सङ्गात्स्वर्गं न गच्छति\n",
    "12288041": "साध्या ऊचुः\n",
    "12288041a": "कः स्विदेको रमते ब्राह्मणानां; कः स्विदेको बहुभिर्जोषमास्ते\n",
    "12288041c": "कः स्विदेको बलवान्दुर्बलोऽपि; कः स्विदेषां कलहं नान्ववैति\n",
    "12288042": "हंस उवाच\n",
    "12288042a": "प्राज्ञ एको रमते ब्राह्मणानां; प्राज्ञ एको बहुभिर्जोषमास्ते\n",
    "12288042c": "प्राज्ञ एको बलवान्दुर्बलोऽपि; प्राज्ञ एषां कलहं नान्ववैति\n",
    "12288043": "साध्या ऊचुः\n",
    "12288043a": "किं ब्राह्मणानां देवत्वं किं च साधुत्वमुच्यते\n",
    "12288043c": "असाधुत्वं च किं तेषां किमेषां मानुषं मतम्\n",
    "12288044": "हंस उवाच\n",
    "12288044a": "स्वाध्याय एषां देवत्वं व्रतं साधुत्वमुच्यते\n",
    "12288044c": "असाधुत्वं परीवादो मृत्युर्मानुषमुच्यते\n",
    "12288045": "भीष्म उवाच\n",
    "12288045a": "संवाद इत्ययं श्रेष्ठः साध्यानां परिकीर्तितः\n",
    "12288045c": "क्षेत्रं वै कर्मणां योनिः सद्भावः सत्यमुच्यते\n",
    "12289001": "युधिष्ठिर उवाच\n",
    "12289001a": "सांख्ये योगे च मे तात विशेषं वक्तुमर्हसि\n",
    "12289001c": "तव सर्वज्ञ सर्वं हि विदितं कुरुसत्तम\n",
    "12289002": "भीष्म उवाच\n",
    "12289002a": "सांख्याः सांख्यं प्रशंसन्ति योगा योगं द्विजातयः\n",
    "12289002c": "वदन्ति कारणैः श्रैष्ठ्यं स्वपक्षोद्भावनाय वै\n",
    "12289003a": "अनीश्वरः कथं मुच्येदित्येवं शत्रुकर्शन\n",
    "12289003c": "वदन्ति कारणैः श्रैष्ठ्यं योगाः सम्यङ्मनीषिणः\n",
    "12289004a": "वदन्ति कारणं चेदं सांख्याः सम्यग्द्विजातयः\n",
    "12289004c": "विज्ञायेह गतीः सर्वा विरक्तो विषयेषु यः\n",
    "12289005a": "ऊर्ध्वं स देहात्सुव्यक्तं विमुच्येदिति नान्यथा\n",
    "12289005c": "एतदाहुर्महाप्राज्ञाः सांख्यं वै मोक्षदर्शनम्\n",
    "12289006a": "स्वपक्षे कारणं ग्राह्यं समर्थं वचनं हितम्\n",
    "12289006c": "शिष्टानां हि मतं ग्राह्यं त्वद्विधैः शिष्टसंमतैः\n",
    "12289007a": "प्रत्यक्षहेतवो योगाः सांख्याः शास्त्रविनिश्चयाः\n",
    "12289007c": "उभे चैते मते तत्त्वे मम तात युधिष्ठिर\n",
    "12289008a": "उभे चैते मते ज्ञाने नृपते शिष्टसंमते\n",
    "12289008c": "अनुष्ठिते यथाशास्त्रं नयेतां परमां गतिम्\n",
    "12289009a": "तुल्यं शौचं तयोर्युक्तं दया भूतेषु चानघ\n",
    "12289009c": "व्रतानां धारणं तुल्यं दर्शनं न समं तयोः\n",
    "12289010": "युधिष्ठिर उवाच\n",
    "12289010a": "यदि तुल्यं व्रतं शौचं दया चात्र पितामह\n",
    "12289010c": "तुल्यं न दर्शनं कस्मात्तन्मे ब्रूहि पितामह\n",
    "12289011": "भीष्म उवाच\n",
    "12289011a": "रागं मोहं तथा स्नेहं कामं क्रोधं च केवलम्\n",
    "12289011c": "योगाच्छित्त्वादितो दोषान्पञ्चैतान्प्राप्नुवन्ति तत्\n",
    "12289012a": "यथा चानिमिषाः स्थूला जालं छित्त्वा पुनर्जलम्\n",
    "12289012c": "प्राप्नुवन्ति तथा योगास्तत्पदं वीतकल्मषाः\n",
    "12289013a": "तथैव वागुरां छित्त्वा बलवन्तो यथा मृगाः\n",
    "12289013c": "प्राप्नुयुर्विमलं मार्गं विमुक्ताः सर्वबन्धनैः\n",
    "12289014a": "लोभजानि तथा राजन्बन्धनानि बलान्विताः\n",
    "12289014c": "छित्त्वा योगाः परं मार्गं गच्छन्ति विमलाः शिवम्\n",
    "12289015a": "अबलाश्च मृगा राजन्वागुरासु तथापरे\n",
    "12289015c": "विनश्यन्ति न संदेहस्तद्वद्योगबलादृते\n",
    "12289016a": "बलहीनाश्च कौन्तेय यथा जालगता झषाः\n",
    "12289016c": "अन्तं गच्छन्ति राजेन्द्र तथा योगाः सुदुर्बलाः\n",
    "12289017a": "यथा च शकुनाः सूक्ष्माः प्राप्य जालमरिंदम\n",
    "12289017c": "तत्र सक्ता विपद्यन्ते मुच्यन्ते च बलान्विताः\n",
    "12289018a": "कर्मजैर्बन्धनैर्बद्धास्तद्वद्योगाः परंतप\n",
    "12289018c": "अबला वै विनश्यन्ति मुच्यन्ते च बलान्विताः\n",
    "12289019a": "अल्पकश्च यथा राजन्वह्निः शाम्यति दुर्बलः\n",
    "12289019c": "आक्रान्त इन्धनैः स्थूलैस्तद्वद्योगोऽबलः प्रभो\n",
    "12289020a": "स एव च यदा राजन्वह्निर्जातबलः पुनः\n",
    "12289020c": "समीरणयुतः कृत्स्नां दहेत्क्षिप्रं महीमपि\n",
    "12289021a": "तद्वज्जातबलो योगी दीप्ततेजा महाबलः\n",
    "12289021c": "अन्तकाल इवादित्यः कृत्स्नं संशोषयेज्जगत्\n",
    "12289022a": "दुर्बलश्च यथा राजन्स्रोतसा ह्रियते नरः\n",
    "12289022c": "बलहीनस्तथा योगो विषयैर्ह्रियतेऽवशः\n",
    "12289023a": "तदेव च यथा स्रोतो विष्टम्भयति वारणः\n",
    "12289023c": "तद्वद्योगबलं लब्ध्वा व्यूहते विषयान्बहून्\n",
    "12289024a": "विशन्ति चावशाः पार्थ योगा योगबलान्विताः\n",
    "12289024c": "प्रजापतीनृषीन्देवान्महाभूतानि चेश्वराः\n",
    "12289025a": "न यमो नान्तकः क्रुद्धो न मृत्युर्भीमविक्रमः\n",
    "12289025c": "ईशते नृपते सर्वे योगस्यामिततेजसः\n",
    "12289026a": "आत्मनां च सहस्राणि बहूनि भरतर्षभ\n",
    "12289026c": "योगः कुर्याद्बलं प्राप्य तैश्च सर्वैर्महीं चरेत्\n",
    "12289027a": "प्राप्नुयाद्विषयांश्चैव पुनश्चोग्रं तपश्चरेत्\n",
    "12289027c": "संक्षिपेच्च पुनः पार्थ सूर्यस्तेजोगुणानिव\n",
    "12289028a": "बलस्थस्य हि योगस्य बन्धनेशस्य पार्थिव\n",
    "12289028c": "विमोक्षप्रभविष्णुत्वमुपपन्नमसंशयम्\n",
    "12289029a": "बलानि योगे प्रोक्तानि मयैतानि विशां पते\n",
    "12289029c": "निदर्शनार्थं सूक्ष्माणि वक्ष्यामि च पुनस्तव\n",
    "12289030a": "आत्मनश्च समाधाने धारणां प्रति चाभिभो\n",
    "12289030c": "निदर्शनानि सूक्ष्माणि शृणु मे भरतर्षभ\n",
    "12289031a": "अप्रमत्तो यथा धन्वी लक्ष्यं हन्ति समाहितः\n",
    "12289031c": "युक्तः सम्यक्तथा योगी मोक्षं प्राप्नोत्यसंशयम्\n",
    "12289032a": "स्नेहपूर्णे यथा पात्रे मन आधाय निश्चलम्\n",
    "12289032c": "पुरुषो यत्त आरोहेत्सोपानं युक्तमानसः\n",
    "12289033a": "युक्त्वा तथायमात्मानं योगः पार्थिव निश्चलम्\n",
    "12289033c": "करोत्यमलमात्मानं भास्करोपमदर्शनम्\n",
    "12289034a": "यथा च नावं कौन्तेय कर्णधारः समाहितः\n",
    "12289034c": "महार्णवगतां शीघ्रं नयेत्पार्थिव पत्तनम्\n",
    "12289035a": "तद्वदात्मसमाधानं युक्त्वा योगेन तत्त्ववित्\n",
    "12289035c": "दुर्गमं स्थानमाप्नोति हित्वा देहमिमं नृप\n",
    "12289036a": "सारथिश्च यथा युक्त्वा सदश्वान्सुसमाहितः\n",
    "12289036c": "देशमिष्टं नयत्याशु धन्विनं पुरुषर्षभ\n",
    "12289037a": "तथैव नृपते योगी धारणासु समाहितः\n",
    "12289037c": "प्राप्नोत्याशु परं स्थानं लक्षं मुक्त इवाशुगः\n",
    "12289038a": "आवेश्यात्मनि चात्मानं योगी तिष्ठति योऽचलः\n",
    "12289038c": "पापं हन्तेव मीनानां पदमाप्नोति सोऽजरम्\n",
    "12289039a": "नाभ्यां कण्ठे च शीर्षे च हृदि वक्षसि पार्श्वयोः\n",
    "12289039c": "दर्शने स्पर्शने चापि घ्राणे चामितविक्रम\n",
    "12289040a": "स्थानेष्वेतेषु यो योगी महाव्रतसमाहितः\n",
    "12289040c": "आत्मना सूक्ष्ममात्मानं युङ्क्ते सम्यग्विशां पते\n",
    "12289041a": "स शीघ्रममलप्रज्ञः कर्म दग्ध्वा शुभाशुभम्\n",
    "12289041c": "उत्तमं योगमास्थाय यदीच्छति विमुच्यते\n",
    "12289042": "युधिष्ठिर उवाच\n",
    "12289042a": "आहारान्कीदृशान्कृत्वा कानि जित्वा च भारत\n",
    "12289042c": "योगी बलमवाप्नोति तद्भवान्वक्तुमर्हति\n",
    "12289043": "भीष्म उवाच\n",
    "12289043a": "कणानां भक्षणे युक्तः पिण्याकस्य च भक्षणे\n",
    "12289043c": "स्नेहानां वर्जने युक्तो योगी बलमवाप्नुयात्\n",
    "12289044a": "भुञ्जानो यावकं रूक्षं दीर्घकालमरिंदम\n",
    "12289044c": "एकारामो विशुद्धात्मा योगी बलमवाप्नुयात्\n",
    "12289045a": "पक्षान्मासानृतूंश्चित्रान्संचरंश्च गुहास्तथा\n",
    "12289045c": "अपः पीत्वा पयोमिश्रा योगी बलमवाप्नुयात्\n",
    "12289046a": "अखण्डमपि वा मासं सततं मनुजेश्वर\n",
    "12289046c": "उपोष्य सम्यक्शुद्धात्मा योगी बलमवाप्नुयात्\n",
    "12289047a": "कामं जित्वा तथा क्रोधं शीतोष्णे वर्षमेव च\n",
    "12289047c": "भयं निद्रां तथा श्वासं पौरुषं विषयांस्तथा\n",
    "12289048a": "अरतिं दुर्जयां चैव घोरां तृष्णां च पार्थिव\n",
    "12289048c": "स्पर्शान्सर्वांस्तथा तन्द्रीं दुर्जयां नृपसत्तम\n",
    "12289049a": "दीपयन्ति महात्मानः सूक्ष्ममात्मानमात्मना\n",
    "12289049c": "वीतरागा महाप्राज्ञा ध्यानाध्ययनसंपदा\n",
    "12289050a": "दुर्गस्त्वेष मतः पन्था ब्राह्मणानां विपश्चिताम्\n",
    "12289050c": "न कश्चिद्व्रजति ह्यस्मिन्क्षेमेण भरतर्षभ\n",
    "12289051a": "यथा कश्चिद्वनं घोरं बहुसर्पसरीसृपम्\n",
    "12289051c": "श्वभ्रवत्तोयहीनं च दुर्गमं बहुकण्टकम्\n",
    "12289052a": "अभक्तमटवीप्रायं दावदग्धमहीरुहम्\n",
    "12289052c": "पन्थानं तस्कराकीर्णं क्षेमेणाभिपतेद्युवा\n",
    "12289053a": "योगमार्गं तथासाद्य यः कश्चिद्भजते द्विजः\n",
    "12289053c": "क्षेमेणोपरमेन्मार्गाद्बहुदोषो हि स स्मृतः\n",
    "12289054a": "सुस्थेयं क्षुरधारासु निशितासु महीपते\n",
    "12289054c": "धारणासु तु योगस्य दुःस्थेयमकृतात्मभिः\n",
    "12289055a": "विपन्ना धारणास्तात नयन्ति नशुभां गतिम्\n",
    "12289055c": "नेतृहीना यथा नावः पुरुषानर्णवे नृप\n",
    "12289056a": "यस्तु तिष्ठति कौन्तेय धारणासु यथाविधि\n",
    "12289056c": "मरणं जन्म दुःखं च सुखं च स विमुञ्चति\n",
    "12289057a": "नानाशास्त्रेषु निष्पन्नं योगेष्विदमुदाहृतम्\n",
    "12289057c": "परं योगं तु यत्कृत्स्नं निश्चितं तद्द्विजातिषु\n",
    "12289058a": "परं हि तद्ब्रह्म महन्महात्म;न्ब्रह्माणमीशं वरदं च विष्णुम्\n",
    "12289058c": "भवं च धर्मं च षडाननं च; षड्ब्रह्मपुत्रांश्च महानुभावान्\n",
    "12289059a": "तमश्च कष्टं सुमहद्रजश्च; सत्त्वं च शुद्धं प्रकृतिं परां च\n",
    "12289059c": "सिद्धिं च देवीं वरुणस्य पत्नीं; तेजश्च कृत्स्नं सुमहच्च धैर्यम्\n",
    "12289060a": "ताराधिपं वै विमलं सतारं; विश्वांश्च देवानुरगान्पितॄंश्च\n",
    "12289060c": "शैलांश्च कृत्स्नानुदधींश्च घोरा;न्नदीश्च सर्वाः सवनान्घनांश्च\n",
    "12289061a": "नागान्नगान्यक्षगणान्दिशश्च; गन्धर्वसंघान्पुरुषान्स्त्रियश्च\n",
    "12289061c": "परस्परं प्राप्य महान्महात्मा; विशेत योगी नचिराद्विमुक्तः\n",
    "12289062a": "कथा च येयं नृपते प्रसक्ता; देवे महावीर्यमतौ शुभेयम्\n",
    "12289062c": "योगान्स सर्वानभिभूय मर्त्या;न्नारायणात्मा कुरुते महात्मा\n",
    "12290001": "युधिष्ठिर उवाच\n",
    "12290001a": "सम्यक्त्वयायं नृपते वर्णितः शिष्टसंमतः\n",
    "12290001c": "योगमार्गो यथान्यायं शिष्यायेह हितैषिणा\n",
    "12290002a": "सांख्ये त्विदानीं कार्त्स्न्येन विधिं प्रब्रूहि पृच्छते\n",
    "12290002c": "त्रिषु लोकेषु यज्ज्ञानं सर्वं तद्विदितं हि ते\n",
    "12290003": "भीष्म उवाच\n",
    "12290003a": "शृणु मे त्वमिदं शुद्धं सांख्यानां विदितात्मनाम्\n",
    "12290003c": "विहितं यतिभिर्बुद्धैः कपिलादिभिरीश्वरैः\n",
    "12290004a": "यस्मिन्न विभ्रमाः केचिद्दृश्यन्ते मनुजर्षभ\n",
    "12290004c": "गुणाश्च यस्मिन्बहवो दोषहानिश्च केवला\n",
    "12290005a": "ज्ञानेन परिसंख्याय सदोषान्विषयान्नृप\n",
    "12290005c": "मानुषान्दुर्जयान्कृत्स्नान्पैशाचान्विषयांस्तथा\n",
    "12290006a": "राक्षसान्विषयाञ्ज्ञात्वा यक्षाणां विषयांस्तथा\n",
    "12290006c": "विषयानौरगाञ्ज्ञात्वा गान्धर्वविषयांस्तथा\n",
    "12290007a": "पितॄणां विषयाञ्ज्ञात्वा तिर्यक्षु चरतां नृप\n",
    "12290007c": "सुपर्णविषयाञ्ज्ञात्वा मरुतां विषयांस्तथा\n",
    "12290008a": "राजर्षिविषयाञ्ज्ञात्वा ब्रह्मर्षिविषयांस्तथा\n",
    "12290008c": "आसुरान्विषयाञ्ज्ञात्वा वैश्वदेवांस्तथैव च\n",
    "12290009a": "देवर्षिविषयाञ्ज्ञात्वा योगानामपि चेश्वरान्\n",
    "12290009c": "विषयांश्च प्रजेशानां ब्रह्मणो विषयांस्तथा\n",
    "12290010a": "आयुषश्च परं कालं लोके विज्ञाय तत्त्वतः\n",
    "12290010c": "सुखस्य च परं तत्त्वं विज्ञाय वदतां वर\n",
    "12290011a": "प्राप्ते काले च यद्दुःखं पततां विषयैषिणाम्\n",
    "12290011c": "तिर्यक्च पततां दुःखं पततां नरके च यत्\n",
    "12290012a": "स्वर्गस्य च गुणान्कृत्स्नान्दोषान्सर्वांश्च भारत\n",
    "12290012c": "वेदवादे च ये दोषा गुणा ये चापि वैदिकाः\n",
    "12290013a": "ज्ञानयोगे च ये दोषा गुणा योगे च ये नृप\n",
    "12290013c": "सांख्यज्ञाने च ये दोषास्तथैव च गुणा नृप\n",
    "12290014a": "सत्त्वं दशगुणं ज्ञात्वा रजो नवगुणं तथा\n",
    "12290014c": "तमश्चाष्टगुणं ज्ञात्वा बुद्धिं सप्तगुणां तथा\n",
    "12290015a": "षड्गुणं च नभो ज्ञात्वा मनः पञ्चगुणं तथा\n",
    "12290015c": "बुद्धिं चतुर्गुणां ज्ञात्वा तमश्च त्रिगुणं महत्\n",
    "12290016a": "द्विगुणं च रजो ज्ञात्वा सत्त्वमेकगुणं पुनः\n",
    "12290016c": "मार्गं विज्ञाय तत्त्वेन प्रलये प्रेक्षणं तथा\n",
    "12290017a": "ज्ञानविज्ञानसंपन्नाः कारणैर्भाविताः शुभैः\n",
    "12290017c": "प्राप्नुवन्ति शुभं मोक्षं सूक्ष्मा इव नभः परम्\n",
    "12290018a": "रूपेण दृष्टिं संयुक्तां घ्राणं गन्धगुणेन च\n",
    "12290018c": "शब्दे सक्तं तथा श्रोत्रं जिह्वां रसगुणेषु च\n",
    "12290019a": "तनुं स्पर्शे तथा सक्तां वायुं नभसि चाश्रितम्\n",
    "12290019c": "मोहं तमसि संसक्तं लोभमर्थेषु संश्रितम्\n",
    "12290020a": "विष्णुं क्रान्ते बले शक्रं कोष्ठे सक्तं तथानलम्\n",
    "12290020c": "अप्सु देवीं तथा सक्तामपस्तेजसि चाश्रिताः\n",
    "12290021a": "तेजो वायौ तु संसक्तं वायुं नभसि चाश्रितम्\n",
    "12290021c": "नभो महति संयुक्तं महद्बुद्धौ च संश्रितम्\n",
    "12290022a": "बुद्धिं तमसि संसक्तां तमो रजसि चाश्रितम्\n",
    "12290022c": "रजः सत्त्वे तथा सक्तं सत्त्वं सक्तं तथात्मनि\n",
    "12290023a": "सक्तमात्मानमीशे च देवे नारायणे तथा\n",
    "12290023c": "देवं मोक्षे च संसक्तं मोक्षं सक्तं तु न क्वचित्\n",
    "12290024a": "ज्ञात्वा सत्त्वयुतं देहं वृतं षोडशभिर्गुणैः\n",
    "12290024c": "स्वभावं चेतनां चैव ज्ञात्वा वै देहमाश्रिते\n",
    "12290025a": "मध्यस्थमेकमात्मानं पापं यस्मिन्न विद्यते\n",
    "12290025c": "द्वितीयं कर्म विज्ञाय नृपते विषयैषिणाम्\n",
    "12290026a": "इन्द्रियाणीन्द्रियार्थांश्च सर्वानात्मनि संश्रितान्\n",
    "12290026c": "प्राणापानौ समानं च व्यानोदानौ च तत्त्वतः\n",
    "12290027a": "अवाक्चैवानिलं ज्ञात्वा प्रवहं चानिलं पुनः\n",
    "12290027c": "सप्त वातांस्तथा शेषान्सप्तधा विधिवत्पुनः\n",
    "12290028a": "प्रजापतीनृषींश्चैव मार्गांश्च सुबहून्वरान्\n",
    "12290028c": "सप्तर्षींश्च बहूञ्ज्ञात्वा राजर्षींश्च परंतप\n",
    "12290029a": "सुरर्षीन्महतश्चान्यान्महर्षीन्सूर्यसंनिभान्\n",
    "12290029c": "ऐश्वर्याच्च्याविताञ्ज्ञात्वा कालेन महता नृप\n",
    "12290030a": "महतां भूतसंघानां श्रुत्वा नाशं च पार्थिव\n",
    "12290030c": "गतिं चाप्यशुभां ज्ञात्वा नृपते पापकर्मणाम्\n",
    "12290031a": "वैतरण्यां च यद्दुःखं पतितानां यमक्षये\n",
    "12290031c": "योनीषु च विचित्रासु संसारानशुभांस्तथा\n",
    "12290032a": "जठरे चाशुभे वासं शोणितोदकभाजने\n",
    "12290032c": "श्लेष्ममूत्रपुरीषे च तीव्रगन्धसमन्विते\n",
    "12290033a": "शुक्रशोणितसंघाते मज्जास्नायुपरिग्रहे\n",
    "12290033c": "सिराशतसमाकीर्णे नवद्वारे पुरेऽशुचौ\n",
    "12290034a": "विज्ञायाहितमात्मानं योगांश्च विविधान्नृप\n",
    "12290034c": "तामसानां च जन्तूनां रमणीयावृतात्मनाम्\n",
    "12290035a": "सात्त्विकानां च जन्तूनां कुत्सितं भरतर्षभ\n",
    "12290035c": "गर्हितं महतामर्थे सांख्यानां विदितात्मनाम्\n",
    "12290036a": "उपप्लवांस्तथा घोराञ्शशिनस्तेजसस्तथा\n",
    "12290036c": "ताराणां पतनं दृष्ट्वा नक्षत्राणां च पर्ययम्\n",
    "12290037a": "द्वंद्वानां विप्रयोगं च विज्ञाय कृपणं नृप\n",
    "12290037c": "अन्योन्यभक्षणं दृष्ट्वा भूतानामपि चाशुभम्\n",
    "12290038a": "बाल्ये मोहं च विज्ञाय क्षयं देहस्य चाशुभम्\n",
    "12290038c": "रागे मोहे च संप्राप्ते क्वचित्सत्त्वं समाश्रितम्\n",
    "12290039a": "सहस्रेषु नरः कश्चिन्मोक्षबुद्धिं समाश्रितः\n",
    "12290039c": "दुर्लभत्वं च मोक्षस्य विज्ञाय श्रुतिपूर्वकम्\n",
    "12290040a": "बहुमानमलब्धेषु लब्धे मध्यस्थतां पुनः\n",
    "12290040c": "विषयाणां च दौरात्म्यं विज्ञाय नृपते पुनः\n",
    "12290041a": "गतासूनां च कौन्तेय देहान्दृष्ट्वा तथाशुभान्\n",
    "12290041c": "वासं कुलेषु जन्तूनां दुःखं विज्ञाय भारत\n",
    "12290042a": "ब्रह्मघ्नानां गतिं ज्ञात्वा पतितानां सुदारुणाम्\n",
    "12290042c": "सुरापाने च सक्तानां ब्राह्मणानां दुरात्मनाम्\n",
    "12290042e": "गुरुदारप्रसक्तानां गतिं विज्ञाय चाशुभाम्\n",
    "12290043a": "जननीषु च वर्तन्ते ये न सम्यग्युधिष्ठिर\n",
    "12290043c": "सदेवकेषु लोकेषु ये न वर्तन्ति मानवाः\n",
    "12290044a": "तेन ज्ञानेन विज्ञाय गतिं चाशुभकर्मणाम्\n",
    "12290044c": "तिर्यग्योनिगतानां च विज्ञाय गतयः पृथक्\n",
    "12290045a": "वेदवादांस्तथा चित्रानृतूनां पर्ययांस्तथा\n",
    "12290045c": "क्षयं संवत्सराणां च मासानां प्रक्षयं तथा\n",
    "12290046a": "पक्षक्षयं तथा दृष्ट्वा दिवसानां च संक्षयम्\n",
    "12290046c": "क्षयं वृद्धिं च चन्द्रस्य दृष्ट्वा प्रत्यक्षतस्तथा\n",
    "12290047a": "वृद्धिं दृष्ट्वा समुद्राणां क्षयं तेषां तथा पुनः\n",
    "12290047c": "क्षयं धनानां च तथा पुनर्वृद्धिं तथैव च\n",
    "12290048a": "संयोगानां क्षयं दृष्ट्वा युगानां च विशेषतः\n",
    "12290048c": "क्षयं च दृष्ट्वा शैलानां क्षयं च सरितां तथा\n",
    "12290049a": "वर्णानां च क्षयं दृष्ट्वा क्षयान्तं च पुनः पुनः\n",
    "12290049c": "जरामृत्युं तथा जन्म दृष्ट्वा दुःखानि चैव ह\n",
    "12290050a": "देहदोषांस्तथा ज्ञात्वा तेषां दुःखं च तत्त्वतः\n",
    "12290050c": "देहविक्लवतां चैव सम्यग्विज्ञाय भारत\n",
    "12290051a": "आत्मदोषांश्च विज्ञाय सर्वानात्मनि संश्रितान्\n",
    "12290051c": "स्वदेहादुत्थितान्गन्धांस्तथा विज्ञाय चाशुभान्\n",
    "12290052": "युधिष्ठिर उवाच\n",
    "12290052a": "कान्स्वगात्रोद्भवान्दोषान्पश्यस्यमितविक्रम\n",
    "12290052c": "एतन्मे संशयं कृत्स्नं वक्तुमर्हसि तत्त्वतः\n",
    "12290053": "भीष्म उवाच\n",
    "12290053a": "पञ्च दोषान्प्रभो देहे प्रवदन्ति मनीषिणः\n",
    "12290053c": "मार्गज्ञाः कापिलाः सांख्याः शृणु तानरिसूदन\n",
    "12290054a": "कामक्रोधौ भयं निद्रा पञ्चमः श्वास उच्यते\n",
    "12290054c": "एते दोषाः शरीरेषु दृश्यन्ते सर्वदेहिनाम्\n",
    "12290055a": "छिन्दन्ति क्षमया क्रोधं कामं संकल्पवर्जनात्\n",
    "12290055c": "सत्त्वसंशीलनान्निद्रामप्रमादाद्भयं तथा\n",
    "12290055e": "छिन्दन्ति पञ्चमं श्वासं लघ्वाहारतया नृप\n",
    "12290056a": "गुणान्गुणशतैर्ज्ञात्वा दोषान्दोषशतैरपि\n",
    "12290056c": "हेतून्हेतुशतैश्चित्रैश्चित्रान्विज्ञाय तत्त्वतः\n",
    "12290057a": "अपां फेनोपमं लोकं विष्णोर्मायाशतैर्वृतम्\n",
    "12290057c": "चित्तभित्तिप्रतीकाशं नलसारमनर्थकम्\n",
    "12290058a": "तमः श्वभ्रनिभं दृष्ट्वा वर्षबुद्बुदसंनिभम्\n",
    "12290058c": "नाशप्रायं सुखाद्धीनं नाशोत्तरमभावगम्\n",
    "12290058e": "रजस्तमसि संमग्नं पङ्के द्विपमिवावशम्\n",
    "12290059a": "सांख्या राजन्महाप्राज्ञास्त्यक्त्वा देहं प्रजाकृतम्\n",
    "12290059c": "ज्ञानज्ञेयेन सांख्येन व्यापिना महता नृप\n",
    "12290060a": "राजसानशुभान्गन्धांस्तामसांश्च तथाविधान्\n",
    "12290060c": "पुण्यांश्च सात्त्विकान्गन्धान्स्पर्शजान्देहसंश्रितान्\n",
    "12290060e": "छित्त्वाशु ज्ञानशस्त्रेण तपोदण्डेन भारत\n",
    "12290061a": "ततो दुःखोदकं घोरं चिन्ताशोकमहाह्रदम्\n",
    "12290061c": "व्याधिमृत्युमहाग्राहं महाभयमहोरगम्\n",
    "12290062a": "तमःकूर्मं रजोमीनं प्रज्ञया संतरन्त्युत\n",
    "12290062c": "स्नेहपङ्कं जरादुर्गं स्पर्शद्वीपमरिंदम\n",
    "12290063a": "कर्मागाधं सत्यतीरं स्थितव्रतमिदं नृप\n",
    "12290063c": "हिंसाशीघ्रमहावेगं नानारसमहाकरम्\n",
    "12290064a": "नानाप्रीतिमहारत्नं दुःखज्वरसमीरणम्\n",
    "12290064c": "शोकतृष्णामहावर्तं तीक्ष्णव्याधिमहागजम्\n",
    "12290065a": "अस्थिसंघातसंघाटं श्लेष्मफेनमरिंदम\n",
    "12290065c": "दानमुक्ताकरं भीमं शोणितह्रदविद्रुमम्\n",
    "12290066a": "हसितोत्क्रुष्टनिर्घोषं नानाज्ञानसुदुस्तरम्\n",
    "12290066c": "रोदनाश्रुमलक्षारं सङ्गत्यागपरायणम्\n",
    "12290067a": "पुनराजन्मलोकौघं पुत्रबान्धवपत्तनम्\n",
    "12290067c": "अहिंसासत्यमर्यादं प्राणत्यागमहोर्मिणम्\n",
    "12290068a": "वेदान्तगमनद्वीपं सर्वभूतदयोदधिम्\n",
    "12290068c": "मोक्षदुष्प्रापविषयं वडवामुखसागरम्\n",
    "12290069a": "तरन्ति मुनयः सिद्धा ज्ञानयोगेन भारत\n",
    "12290069c": "तीर्त्वा च दुस्तरं जन्म विशन्ति विमलं नभः\n",
    "12290070a": "ततस्तान्सुकृतीन्सांख्यान्सूर्यो वहति रश्मिभिः\n",
    "12290070c": "पद्मतन्तुवदाविश्य प्रवहन्विषयान्नृप\n",
    "12290071a": "तत्र तान्प्रवहो वायुः प्रतिगृह्णाति भारत\n",
    "12290071c": "वीतरागान्यतीन्सिद्धान्वीर्ययुक्तांस्तपोधनान्\n",
    "12290072a": "सूक्ष्मः शीतः सुगन्धी च सुखस्पर्शश्च भारत\n",
    "12290072c": "सप्तानां मरुतां श्रेष्ठो लोकान्गच्छति यः शुभान्\n",
    "12290072e": "स तान्वहति कौन्तेय नभसः परमां गतिम्\n",
    "12290073a": "नभो वहति लोकेश रजसः परमां गतिम्\n",
    "12290073c": "रजो वहति राजेन्द्र सत्त्वस्य परमां गतिम्\n",
    "12290074a": "सत्त्वं वहति शुद्धात्मन्परं नारायणं प्रभुम्\n",
    "12290074c": "प्रभुर्वहति शुद्धात्मा परमात्मानमात्मना\n",
    "12290075a": "परमात्मानमासाद्य तद्भूतायतनामलाः\n",
    "12290075c": "अमृतत्वाय कल्पन्ते न निवर्तन्ति चाभिभो\n",
    "12290075e": "परमा सा गतिः पार्थ निर्द्वंद्वानां महात्मनाम्\n",
    "12290076": "युधिष्ठिर उवाच\n",
    "12290076a": "स्थानमुत्तममासाद्य भगवन्तं स्थिरव्रताः\n",
    "12290076c": "आजन्ममरणं वा ते स्मरन्त्युत न वानघ\n",
    "12290077a": "यदत्र तथ्यं तन्मे त्वं यथावद्वक्तुमर्हसि\n",
    "12290077c": "त्वदृते मानवं नान्यं प्रष्टुमर्हामि कौरव\n",
    "12290078a": "मोक्षदोषो महानेष प्राप्य सिद्धिं गतानृषीन्\n",
    "12290078c": "यदि तत्रैव विज्ञाने वर्तन्ते यतयः परे\n",
    "12290079a": "प्रवृत्तिलक्षणं धर्मं पश्यामि परमं नृप\n",
    "12290079c": "मग्नस्य हि परे ज्ञाने किं नु दुःखतरं भवेत्\n",
    "12290080": "भीष्म उवाच\n",
    "12290080a": "यथान्यायं त्वया तात प्रश्नः पृष्टः सुसंकटः\n",
    "12290080c": "बुद्धानामपि संमोहः प्रश्नेऽस्मिन्भरतर्षभ\n",
    "12290080e": "अत्रापि तत्त्वं परमं शृणु सम्यङ्मयेरितम्\n",
    "12290081a": "बुद्धिश्च परमा यत्र कापिलानां महात्मनाम्\n",
    "12290081c": "इन्द्रियाण्यपि बुध्यन्ते स्वदेहं देहिनो नृप\n",
    "12290081e": "कारणान्यात्मनस्तानि सूक्ष्मः पश्यति तैस्तु सः\n",
    "12290082a": "आत्मना विप्रहीणानि काष्ठकुड्यसमानि तु\n",
    "12290082c": "विनश्यन्ति न संदेहः फेना इव महार्णवे\n",
    "12290083a": "इन्द्रियैः सह सुप्तस्य देहिनः शत्रुतापन\n",
    "12290083c": "सूक्ष्मश्चरति सर्वत्र नभसीव समीरणः\n",
    "12290084a": "स पश्यति यथान्यायं स्पर्शान्स्पृशति चाभिभो\n",
    "12290084c": "बुध्यमानो यथापूर्वमखिलेनेह भारत\n",
    "12290085a": "इन्द्रियाणीह सर्वाणि स्वे स्वे स्थाने यथाविधि\n",
    "12290085c": "अनीशत्वात्प्रलीयन्ते सर्पा हतविषा इव\n",
    "12290086a": "इन्द्रियाणां तु सर्वेषां स्वस्थानेष्वेव सर्वशः\n",
    "12290086c": "आक्रम्य गतयः सूक्ष्माश्चरत्यात्मा न संशयः\n",
    "12290087a": "सत्त्वस्य च गुणान्कृत्स्नान्रजसश्च गुणान्पुनः\n",
    "12290087c": "गुणांश्च तमसः सर्वान्गुणान्बुद्धेश्च भारत\n",
    "12290088a": "गुणांश्च मनसस्तद्वन्नभसश्च गुणांस्तथा\n",
    "12290088c": "गुणान्वायोश्च धर्मात्मंस्तेजसश्च गुणान्पुनः\n",
    "12290089a": "अपां गुणांस्तथा पार्थ पार्थिवांश्च गुणानपि\n",
    "12290089c": "सर्वात्मना गुणैर्व्याप्य क्षेत्रज्ञः स युधिष्ठिर\n",
    "12290090a": "आत्मा च याति क्षेत्रज्ञं कर्मणी च शुभाशुभे\n",
    "12290090c": "शिष्या इव महात्मानमिन्द्रियाणि च तं विभो\n",
    "12290091a": "प्रकृतिं चाप्यतिक्रम्य गच्छत्यात्मानमव्ययम्\n",
    "12290091c": "परं नारायणात्मानं निर्द्वंद्वं प्रकृतेः परम्\n",
    "12290092a": "विमुक्तः पुण्यपापेभ्यः प्रविष्टस्तमनामयम्\n",
    "12290092c": "परमात्मानमगुणं न निवर्तति भारत\n",
    "12290093a": "शिष्टं त्वत्र मनस्तात इन्द्रियाणि च भारत\n",
    "12290093c": "आगच्छन्ति यथाकालं गुरोः संदेशकारिणः\n",
    "12290094a": "शक्यं चाल्पेन कालेन शान्तिं प्राप्तुं गुणार्थिना\n",
    "12290094c": "एवं युक्तेन कौन्तेय युक्तज्ञानेन मोक्षिणा\n",
    "12290095a": "सांख्या राजन्महाप्राज्ञा गच्छन्ति परमां गतिम्\n",
    "12290095c": "ज्ञानेनानेन कौन्तेय तुल्यं ज्ञानं न विद्यते\n",
    "12290096a": "अत्र ते संशयो मा भूज्ज्ञानं सांख्यं परं मतम्\n",
    "12290096c": "अक्षरं ध्रुवमव्यक्तं पूर्वं ब्रह्म सनातनम्\n",
    "12290097a": "अनादिमध्यनिधनं निर्द्वंद्वं कर्तृ शाश्वतम्\n",
    "12290097c": "कूटस्थं चैव नित्यं च यद्वदन्ति शमात्मकाः\n",
    "12290098a": "यतः सर्वाः प्रवर्तन्ते सर्गप्रलयविक्रियाः\n",
    "12290098c": "यच्च शंसन्ति शास्त्रेषु वदन्ति परमर्षयः\n",
    "12290099a": "सर्वे विप्राश्च देवाश्च तथागमविदो जनाः\n",
    "12290099c": "ब्रह्मण्यं परमं देवमनन्तं परतोऽच्युतम्\n",
    "12290100a": "प्रार्थयन्तश्च तं विप्रा वदन्ति गुणबुद्धयः\n",
    "12290100c": "सम्यग्युक्तास्तथा योगाः सांख्याश्चामितदर्शनाः\n",
    "12290101a": "अमूर्तेस्तस्य कौन्तेय सांख्यं मूर्तिरिति श्रुतिः\n",
    "12290101c": "अभिज्ञानानि तस्याहुर्मतं हि भरतर्षभ\n",
    "12290102a": "द्विविधानीह भूतानि पृथिव्यां पृथिवीपते\n",
    "12290102c": "जङ्गमागमसंज्ञानि जङ्गमं तु विशिष्यते\n",
    "12290103a": "ज्ञानं महद्यद्धि महत्सु राज;न्वेदेषु सांख्येषु तथैव योगे\n",
    "12290103c": "यच्चापि दृष्टं विविधं पुराणं; सांख्यागतं तन्निखिलं नरेन्द्र\n",
    "12290104a": "यच्चेतिहासेषु महत्सु दृष्टं; यच्चार्थशास्त्रे नृप शिष्टजुष्टे\n",
    "12290104c": "ज्ञानं च लोके यदिहास्ति किंचि;त्सांख्यागतं तच्च महन्महात्मन्\n",
    "12290105a": "शमश्च दृष्टः परमं बलं च; ज्ञानं च सूक्ष्मं च यथावदुक्तम्\n",
    "12290105c": "तपांसि सूक्ष्माणि सुखानि चैव; सांख्ये यथावद्विहितानि राजन्\n",
    "12290106a": "विपर्यये तस्य हि पार्थ देवा;न्गच्छन्ति सांख्याः सततं सुखेन\n",
    "12290106c": "तांश्चानुसंचार्य ततः कृतार्थाः; पतन्ति विप्रेषु यतेषु भूयः\n",
    "12290107a": "हित्वा च देहं प्रविशन्ति मोक्षं; दिवौकसो द्यामिव पार्थ सांख्याः\n",
    "12290107c": "ततोऽधिकं तेऽभिरता महार्हे; सांख्ये द्विजाः पार्थिव शिष्टजुष्टे\n",
    "12290108a": "तेषां न तिर्यग्गमनं हि दृष्टं; नावाग्गतिः पापकृतां निवासः\n",
    "12290108c": "न चाबुधानामपि ते द्विजातयो; ये ज्ञानमेतन्नृपतेऽनुरक्ताः\n",
    "12290109a": "सांख्यं विशालं परमं पुराणं; महार्णवं विमलमुदारकान्तम्\n",
    "12290109c": "कृत्स्नं च सांख्यं नृपते महात्मा; नारायणो धारयतेऽप्रमेयम्\n",
    "12290110a": "एतन्मयोक्तं नरदेव तत्त्वं; नारायणो विश्वमिदं पुराणम्\n",
    "12290110c": "स सर्गकाले च करोति सर्गं; संहारकाले च तदत्ति भूयः\n",
    "12291001": "युधिष्ठिर उवाच\n",
    "12291001a": "किं तदक्षरमित्युक्तं यस्मान्नावर्तते पुनः\n",
    "12291001c": "किं च तत्क्षरमित्युक्तं यस्मादावर्तते पुनः\n",
    "12291002a": "अक्षरक्षरयोर्व्यक्तिमिच्छाम्यरिनिषूदन\n",
    "12291002c": "उपलब्धुं महाबाहो तत्त्वेन कुरुनन्दन\n",
    "12291003a": "त्वं हि ज्ञाननिधिर्विप्रैरुच्यसे वेदपारगैः\n",
    "12291003c": "ऋषिभिश्च महाभागैर्यतिभिश्च महात्मभिः\n",
    "12291004a": "शेषमल्पं दिनानां ते दक्षिणायनभास्करे\n",
    "12291004c": "आवृत्ते भगवत्यर्के गन्तासि परमां गतिम्\n",
    "12291005a": "त्वयि प्रतिगते श्रेयः कुतः श्रोष्यामहे वयम्\n",
    "12291005c": "कुरुवंशप्रदीपस्त्वं ज्ञानद्रव्येण दीप्यसे\n",
    "12291006a": "तदेतच्छ्रोतुमिच्छामि त्वत्तः कुरुकुलोद्वह\n",
    "12291006c": "न तृप्यामीह राजेन्द्र शृण्वन्नमृतमीदृशम्\n",
    "12291007": "भीष्म उवाच\n",
    "12291007a": "अत्र ते वर्तयिष्येऽहमितिहासं पुरातनम्\n",
    "12291007c": "वसिष्ठस्य च संवादं करालजनकस्य च\n",
    "12291008a": "वसिष्ठं श्रेष्ठमासीनमृषीणां भास्करद्युतिम्\n",
    "12291008c": "पप्रच्छ जनको राजा ज्ञानं नैःश्रेयसं परम्\n",
    "12291009a": "परमध्यात्मकुशलमध्यात्मगतिनिश्चयम्\n",
    "12291009c": "मैत्रावरुणिमासीनमभिवाद्य कृताञ्जलिः\n",
    "12291010a": "स्वक्षरं प्रश्रितं वाक्यं मधुरं चाप्यनुल्बणम्\n",
    "12291010c": "पप्रच्छर्षिवरं राजा करालजनकः पुरा\n",
    "12291011a": "भगवञ्श्रोतुमिच्छामि परं ब्रह्म सनातनम्\n",
    "12291011c": "यस्मान्न पुनरावृत्तिमाप्नुवन्ति मनीषिणः\n",
    "12291012a": "यच्च तत्क्षरमित्युक्तं यत्रेदं क्षरते जगत्\n",
    "12291012c": "यच्चाक्षरमिति प्रोक्तं शिवं क्षेम्यमनामयम्\n",
    "12291013": "वसिष्ठ उवाच\n",
    "12291013a": "श्रूयतां पृथिवीपाल क्षरतीदं यथा जगत्\n",
    "12291013c": "यन्न क्षरति पूर्वेण यावत्कालेन चाप्यथ\n",
    "12291014a": "युगं द्वादशसाहस्रं कल्पं विद्धि चतुर्गुणम्\n",
    "12291014c": "दशकल्पशतावृत्तं तदहर्ब्राह्ममुच्यते\n",
    "12291014e": "रात्रिश्चैतावती राजन्यस्यान्ते प्रतिबुध्यते\n",
    "12291015a": "सृजत्यनन्तकर्माणं महान्तं भूतमग्रजम्\n",
    "12291015c": "मूर्तिमन्तममूर्तात्मा विश्वं शंभुः स्वयंभुवः\n",
    "12291015e": "अणिमा लघिमा प्राप्तिरीशानं ज्योतिरव्ययम्\n",
    "12291016a": "सर्वतःपाणिपादान्तं सर्वतोक्षिशिरोमुखम्\n",
    "12291016c": "सर्वतःश्रुतिमल्लोके सर्वमावृत्य तिष्ठति\n",
    "12291017a": "हिरण्यगर्भो भगवानेष बुद्धिरिति स्मृतः\n",
    "12291017c": "महानिति च योगेषु विरिञ्च इति चाप्युत\n",
    "12291018a": "सांख्ये च पठ्यते शास्त्रे नामभिर्बहुधात्मकः\n",
    "12291018c": "विचित्ररूपो विश्वात्मा एकाक्षर इति स्मृतः\n",
    "12291019a": "वृतं नैकात्मकं येन कृत्स्नं त्रैलोक्यमात्मना\n",
    "12291019c": "तथैव बहुरूपत्वाद्विश्वरूप इति स्मृतः\n",
    "12291020a": "एष वै विक्रियापन्नः सृजत्यात्मानमात्मना\n",
    "12291020c": "अहंकारं महातेजाः प्रजापतिमहंकृतम्\n",
    "12291021a": "अव्यक्ताद्व्यक्तमुत्पन्नं विद्यासर्गं वदन्ति तम्\n",
    "12291021c": "महान्तं चाप्यहंकारमविद्यासर्गमेव च\n",
    "12291022a": "अविधिश्च विधिश्चैव समुत्पन्नौ तथैकतः\n",
    "12291022c": "विद्याविद्येति विख्याते श्रुतिशास्त्रार्थचिन्तकैः\n",
    "12291023a": "भूतसर्गमहंकारात्तृतीयं विद्धि पार्थिव\n",
    "12291023c": "अहंकारेषु भूतेषु चतुर्थं विद्धि वैकृतम्\n",
    "12291024a": "वायुर्ज्योतिरथाकाशमापोऽथ पृथिवी तथा\n",
    "12291024c": "शब्दः स्पर्शश्च रूपं च रसो गन्धस्तथैव च\n",
    "12291025a": "एवं युगपदुत्पन्नं दशवर्गमसंशयम्\n",
    "12291025c": "पञ्चमं विद्धि राजेन्द्र भौतिकं सर्गमर्थवत्\n",
    "12291026a": "श्रोत्रं त्वक्चक्षुषी जिह्वा घ्राणमेव च पञ्चमम्\n",
    "12291026c": "वाक्च हस्तौ च पादौ च पायुर्मेढ्रं तथैव च\n",
    "12291027a": "बुद्धीन्द्रियाणि चैतानि तथा कर्मेन्द्रियाणि च\n",
    "12291027c": "संभूतानीह युगपन्मनसा सह पार्थिव\n",
    "12291028a": "एषा तत्त्वचतुर्विंशा सर्वाकृतिषु वर्तते\n",
    "12291028c": "यां ज्ञात्वा नाभिशोचन्ति ब्राह्मणास्तत्त्वदर्शिनः\n",
    "12291029a": "एतद्देहं समाख्यातं त्रैलोक्ये सर्वदेहिषु\n",
    "12291029c": "वेदितव्यं नरश्रेष्ठ सदेवनरदानवे\n",
    "12291030a": "सयक्षभूतगन्धर्वे सकिंनरमहोरगे\n",
    "12291030c": "सचारणपिशाचे वै सदेवर्षिनिशाचरे\n",
    "12291031a": "सदंशकीटमशके सपूतिकृमिमूषके\n",
    "12291031c": "शुनि श्वपाके वैणेये सचण्डाले सपुल्कसे\n",
    "12291032a": "हस्त्यश्वखरशार्दूले सवृक्षे गवि चैव ह\n",
    "12291032c": "यच्च मूर्तिमयं किंचित्सर्वत्रैतन्निदर्शनम्\n",
    "12291033a": "जले भुवि तथाकाशे नान्यत्रेति विनिश्चयः\n",
    "12291033c": "स्थानं देहवतामस्ति इत्येवमनुशुश्रुम\n",
    "12291034a": "कृत्स्नमेतावतस्तात क्षरते व्यक्तसंज्ञकम्\n",
    "12291034c": "अहन्यहनि भूतात्मा ततः क्षर इति स्मृतः\n",
    "12291035a": "एतदक्षरमित्युक्तं क्षरतीदं यथा जगत्\n",
    "12291035c": "जगन्मोहात्मकं प्राहुरव्यक्तं व्यक्तसंज्ञकम्\n",
    "12291036a": "महांश्चैवाग्रजो नित्यमेतत्क्षरनिदर्शनम्\n",
    "12291036c": "कथितं ते महाराज यस्मान्नावर्तते पुनः\n",
    "12291037a": "पञ्चविंशतिमो विष्णुर्निस्तत्त्वस्तत्त्वसंज्ञकः\n",
    "12291037c": "तत्त्वसंश्रयणादेतत्तत्त्वमाहुर्मनीषिणः\n",
    "12291038a": "यदमूर्त्यसृजद्व्यक्तं तत्तन्मूर्त्यधितिष्ठति\n",
    "12291038c": "चतुर्विंशतिमो व्यक्तो ह्यमूर्तः पञ्चविंशकः\n",
    "12291039a": "स एव हृदि सर्वासु मूर्तिष्वातिष्ठतेऽऽत्मवान्\n",
    "12291039c": "चेतयंश्चेतनो नित्यः सर्वमूर्तिरमूर्तिमान्\n",
    "12291040a": "सर्गप्रलयधर्मिण्या असर्गप्रलयात्मकः\n",
    "12291040c": "गोचरे वर्तते नित्यं निर्गुणो गुणसंज्ञकः\n",
    "12291041a": "एवमेष महानात्मा सर्गप्रलयकोविदः\n",
    "12291041c": "विकुर्वाणः प्रकृतिमानभिमन्यत्यबुद्धिमान्\n",
    "12291042a": "तमःसत्त्वरजोयुक्तस्तासु तास्विह योनिषु\n",
    "12291042c": "लीयतेऽप्रतिबुद्धत्वादबुद्धजनसेवनात्\n",
    "12291043a": "सहवासो निवासात्मा नान्योऽहमिति मन्यते\n",
    "12291043c": "योऽहं सोऽहमिति ह्युक्त्वा गुणाननु निवर्तते\n",
    "12291044a": "तमसा तामसान्भावान्विविधान्प्रतिपद्यते\n",
    "12291044c": "रजसा राजसांश्चैव सात्त्विकान्सत्त्वसंश्रयात्\n",
    "12291045a": "शुक्ललोहितकृष्णानि रूपाण्येतानि त्रीणि तु\n",
    "12291045c": "सर्वाण्येतानि रूपाणि जानीहि प्राकृतानि वै\n",
    "12291046a": "तामसा निरयं यान्ति राजसा मानुषांस्तथा\n",
    "12291046c": "सात्त्विका देवलोकाय गच्छन्ति सुखभागिनः\n",
    "12291047a": "निष्कैवल्येन पापेन तिर्यग्योनिमवाप्नुयात्\n",
    "12291047c": "पुण्यपापेन मानुष्यं पुण्येनैकेन देवताः\n",
    "12291048a": "एवमव्यक्तविषयं क्षरमाहुर्मनीषिणः\n",
    "12291048c": "पञ्चविंशतिमो योऽयं ज्ञानादेव प्रवर्तते\n",
    "12292001": "वसिष्ठ उवाच\n",
    "12292001a": "एवमप्रतिबुद्धत्वादबुद्धमनुवर्तते\n",
    "12292001c": "देहाद्देहसहस्राणि तथा समभिपद्यते\n",
    "12292002a": "तिर्यग्योनिसहस्रेषु कदाचिद्देवतास्वपि\n",
    "12292002c": "उपपद्यति संयोगाद्गुणैः सह गुणक्षयात्\n",
    "12292003a": "मानुषत्वाद्दिवं याति दिवो मानुष्यमेव च\n",
    "12292003c": "मानुष्यान्निरयस्थानमानन्त्यं प्रतिपद्यते\n",
    "12292004a": "कोशकारो यथात्मानं कीटः समनुरुन्धति\n",
    "12292004c": "सूत्रतन्तुगुणैर्नित्यं तथायमगुणो गुणैः\n",
    "12292005a": "द्वंद्वमेति च निर्द्वंद्वस्तासु तास्विह योनिषु\n",
    "12292005c": "शीर्षरोगेऽक्षिरोगे च दन्तशूले गलग्रहे\n",
    "12292006a": "जलोदरेऽर्शसां रोगे ज्वरगण्डविषूचिके\n",
    "12292006c": "श्वित्रे कुष्ठेऽग्निदाहे च सिध्मापस्मारयोरपि\n",
    "12292007a": "यानि चान्यानि द्वंद्वानि प्राकृतानि शरीरिषु\n",
    "12292007c": "उत्पद्यन्ते विचित्राणि तान्येषोऽप्यभिमन्यते\n",
    "12292007e": "अभिमन्यत्यभीमानात्तथैव सुकृतान्यपि\n",
    "12292008a": "एकवासाश्च दुर्वासाः शायी नित्यमधस्तथा\n",
    "12292008c": "मण्डूकशायी च तथा वीरासनगतस्तथा\n",
    "12292009a": "चीरधारणमाकाशे शयनं स्थानमेव च\n",
    "12292009c": "इष्टकाप्रस्तरे चैव कण्टकप्रस्तरे तथा\n",
    "12292010a": "भस्मप्रस्तरशायी च भूमिशय्यानुलेपनः\n",
    "12292010c": "वीरस्थानाम्बुपङ्के च शयनं फलकेषु च\n",
    "12292011a": "विविधासु च शय्यासु फलगृद्ध्यान्वितोऽफलः\n",
    "12292011c": "मुञ्जमेखलनग्नत्वं क्षौमकृष्णाजिनानि च\n",
    "12292012a": "शाणीवालपरीधानो व्याघ्रचर्मपरिच्छदः\n",
    "12292012c": "सिंहचर्मपरीधानः पट्टवासास्तथैव च\n",
    "12292013a": "कीटकावसनश्चैव चीरवासास्तथैव च\n",
    "12292013c": "वस्त्राणि चान्यानि बहून्यभिमन्यत्यबुद्धिमान्\n",
    "12292014a": "भोजनानि विचित्राणि रत्नानि विविधानि च\n",
    "12292014c": "एकवस्त्रान्तराशित्वमेककालिकभोजनम्\n",
    "12292015a": "चतुर्थाष्टमकालश्च षष्ठकालिक एव च\n",
    "12292015c": "षड्रात्रभोजनश्चैव तथैवाष्टाहभोजनः\n",
    "12292016a": "सप्तरात्रदशाहारो द्वादशाहार एव च\n",
    "12292016c": "मासोपवासी मूलाशी फलाहारस्तथैव च\n",
    "12292017a": "वायुभक्षोऽम्बुपिण्याकगोमयादन एव च\n",
    "12292017c": "गोमूत्रभोजनश्चैव शाकपुष्पाद एव च\n",
    "12292018a": "शैवालभोजनश्चैव तथाचामेन वर्तयन्\n",
    "12292018c": "वर्तयञ्शीर्णपर्णैश्च प्रकीर्णफलभोजनः\n",
    "12292019a": "विविधानि च कृच्छ्राणि सेवते सुखकाङ्क्षया\n",
    "12292019c": "चान्द्रायणानि विधिवल्लिङ्गानि विविधानि च\n",
    "12292020a": "चातुराश्रम्यपन्थानमाश्रयत्याश्रमानपि\n",
    "12292020c": "उपासीनश्च पाषण्डान्गुहाः शैलांस्तथैव च\n",
    "12292021a": "विविक्ताश्च शिलाछायास्तथा प्रस्रवणानि च\n",
    "12292021c": "विविधानि च जप्यानि विविधानि व्रतानि च\n",
    "12292022a": "नियमान्सुविचित्रांश्च विविधानि तपांसि च\n",
    "12292022c": "यज्ञांश्च विविधाकारान्विधींश्च विविधांस्तथा\n",
    "12292023a": "वणिक्पथं द्विजक्षत्रं वैश्यशूद्रं तथैव च\n",
    "12292023c": "दानं च विविधाकारं दीनान्धकृपणेष्वपि\n",
    "12292024a": "अभिमन्यत्यसंबोधात्तथैव त्रिविधान्गुणान्\n",
    "12292024c": "सत्त्वं रजस्तमश्चैव धर्मार्थौ काम एव च\n",
    "12292024e": "प्रकृत्यात्मानमेवात्मा एवं प्रविभजत्युत\n",
    "12292025a": "स्वधाकारवषट्कारौ स्वाहाकारनमस्क्रियाः\n",
    "12292025c": "याजनाध्यापनं दानं तथैवाहुः प्रतिग्रहम्\n",
    "12292025e": "यजनाध्ययने चैव यच्चान्यदपि किंचन\n",
    "12292026a": "जन्ममृत्युविवादे च तथा विशसनेऽपि च\n",
    "12292026c": "शुभाशुभमयं सर्वमेतदाहुः क्रियापथम्\n",
    "12292027a": "प्रकृतिः कुरुते देवी महाप्रलयमेव च\n",
    "12292027c": "दिवसान्ते गुणानेतानभ्येत्यैकोऽवतिष्ठति\n",
    "12292028a": "रश्मिजालमिवादित्यस्तत्कालेन नियच्छति\n",
    "12292028c": "एवमेषोऽसकृत्सर्वं क्रीडार्थमभिमन्यते\n",
    "12292029a": "आत्मरूपगुणानेतान्विविधान्हृदयप्रियान्\n",
    "12292029c": "एवमेव विकुर्वाणः सर्गप्रलयकर्मणी\n",
    "12292030a": "क्रियाक्रियापथे रक्तस्त्रिगुणस्त्रिगुणातिगः\n",
    "12292030c": "क्रियाक्रियापथोपेतस्तथा तदिति मन्यते\n",
    "12292031a": "एवं द्वंद्वान्यथैतानि वर्तन्ते मम नित्यशः\n",
    "12292031c": "ममैवैतानि जायन्ते बाधन्ते तानि मामिति\n",
    "12292032a": "निस्तर्तव्यान्यथैतानि सर्वाणीति नराधिप\n",
    "12292032c": "मन्यतेऽयं ह्यबुद्धित्वात्तथैव सुकृतान्यपि\n",
    "12292033a": "भोक्तव्यानि मयैतानि देवलोकगतेन वै\n",
    "12292033c": "इहैव चैनं भोक्ष्यामि शुभाशुभफलोदयम्\n",
    "12292034a": "सुखमेव च कर्तव्यं सकृत्कृत्वा सुखं मम\n",
    "12292034c": "यावदन्तं च मे सौख्यं जात्यां जात्यां भविष्यति\n",
    "12292035a": "भविष्यति च मे दुःखं कृतेनेहाप्यनन्तकम्\n",
    "12292035c": "महद्दुःखं हि मानुष्यं निरये चापि मज्जनम्\n",
    "12292036a": "निरयाच्चापि मानुष्यं कालेनैष्याम्यहं पुनः\n",
    "12292036c": "मनुष्यत्वाच्च देवत्वं देवत्वात्पौरुषं पुनः\n",
    "12292036e": "मनुष्यत्वाच्च निरयं पर्यायेणोपगच्छति\n",
    "12292037a": "य एवं वेत्ति वै नित्यं निरात्मात्मगुणैर्वृतः\n",
    "12292037c": "तेन देवमनुष्येषु निरये चोपपद्यते\n",
    "12292038a": "ममत्वेनावृतो नित्यं तत्रैव परिवर्तते\n",
    "12292038c": "सर्गकोटिसहस्राणि मरणान्तासु मूर्तिषु\n",
    "12292039a": "य एवं कुरुते कर्म शुभाशुभफलात्मकम्\n",
    "12292039c": "स एव फलमश्नाति त्रिषु लोकेषु मूर्तिमान्\n",
    "12292040a": "प्रकृतिः कुरुते कर्म शुभाशुभफलात्मकम्\n",
    "12292040c": "प्रकृतिश्च तदश्नाति त्रिषु लोकेषु कामगा\n",
    "12292041a": "तिर्यग्योनौ मनुष्यत्वे देवलोके तथैव च\n",
    "12292041c": "त्रीणि स्थानानि चैतानि जानीयात्प्राकृतानि ह\n",
    "12292042a": "अलिङ्गां प्रकृतिं त्वाहुर्लिङ्गैरनुमिमीमहे\n",
    "12292042c": "तथैव पौरुषं लिङ्गमनुमानाद्धि पश्यति\n",
    "12292043a": "स लिङ्गान्तरमासाद्य प्राकृतं लिङ्गमव्रणम्\n",
    "12292043c": "व्रणद्वाराण्यधिष्ठाय कर्माण्यात्मनि मन्यते\n",
    "12292044a": "श्रोत्रादीनि तु सर्वाणि पञ्च कर्मेन्द्रियाणि च\n",
    "12292044c": "वागादीनि प्रवर्तन्ते गुणेष्वेव गुणैः सह\n",
    "12292044e": "अहमेतानि वै कुर्वन्ममैतानीन्द्रियाणि च\n",
    "12292045a": "निरिन्द्रियोऽभिमन्येत व्रणवानस्मि निर्व्रणः\n",
    "12292045c": "अलिङ्गो लिङ्गमात्मानमकालः कालमात्मनः\n",
    "12292046a": "असत्त्वं सत्त्वमात्मानमतत्त्वं तत्त्वमात्मनः\n",
    "12292046c": "अमृत्युर्मृत्युमात्मानमचरश्चरमात्मनः\n",
    "12292047a": "अक्षेत्रः क्षेत्रमात्मानमसर्गः सर्गमात्मनः\n",
    "12292047c": "अतपास्तप आत्मानमगतिर्गतिमात्मनः\n",
    "12292048a": "अभवो भवमात्मानमभयो भयमात्मनः\n",
    "12292048c": "अक्षरः क्षरमात्मानमबुद्धिस्त्वभिमन्यते\n",
    "12293001": "वसिष्ठ उवाच\n",
    "12293001a": "एवमप्रतिबुद्धत्वादबुद्धजनसेवनात्\n",
    "12293001c": "सर्गकोटिसहस्राणि पतनान्तानि गच्छति\n",
    "12293002a": "धाम्ना धामसहस्राणि मरणान्तानि गच्छति\n",
    "12293002c": "तिर्यग्योनौ मनुष्यत्वे देवलोके तथैव च\n",
    "12293003a": "चन्द्रमा इव कोशानां पुनस्तत्र सहस्रशः\n",
    "12293003c": "लीयतेऽप्रतिबुद्धत्वादेवमेष ह्यबुद्धिमान्\n",
    "12293004a": "कलाः पञ्चदशा योनिस्तद्धाम इति पठ्यते\n",
    "12293004c": "नित्यमेतद्विजानीहि सोमः षोडशमी कला\n",
    "12293005a": "कलायां जायतेऽजस्रं पुनः पुनरबुद्धिमान्\n",
    "12293005c": "धाम तस्योपयुञ्जन्ति भूय एव तु जायते\n",
    "12293006a": "षोडशी तु कला सूक्ष्मा स सोम उपधार्यताम्\n",
    "12293006c": "न तूपयुज्यते देवैर्देवानुपयुनक्ति सा\n",
    "12293007a": "एवं तां क्षपयित्वा हि जायते नृपसत्तम\n",
    "12293007c": "सा ह्यस्य प्रकृतिर्दृष्टा तत्क्षयान्मोक्ष उच्यते\n",
    "12293008a": "तदेवं षोडशकलं देहमव्यक्तसंज्ञकम्\n",
    "12293008c": "ममायमिति मन्वानस्तत्रैव परिवर्तते\n",
    "12293009a": "पञ्चविंशस्तथैवात्मा तस्यैवा प्रतिबोधनात्\n",
    "12293009c": "विमलस्य विशुद्धस्य शुद्धानिलनिषेवणात्\n",
    "12293010a": "अशुद्ध एव शुद्धात्मा तादृग्भवति पार्थिव\n",
    "12293010c": "अबुद्धसेवनाच्चापि बुद्धोऽप्यबुधतां व्रजेत्\n",
    "12293011a": "तथैवाप्रतिबुद्धोऽपि ज्ञेयो नृपतिसत्तम\n",
    "12293011c": "प्रकृतेस्त्रिगुणायास्तु सेवनात्प्राकृतो भवेत्\n",
    "12293012": "करालजनक उवाच\n",
    "12293012a": "अक्षरक्षरयोरेष द्वयोः संबन्ध इष्यते\n",
    "12293012c": "स्त्रीपुंसोर्वापि भगवन्संबन्धस्तद्वदुच्यते\n",
    "12293013a": "ऋते न पुरुषेणेह स्त्री गर्भं धारयत्युत\n",
    "12293013c": "ऋते स्त्रियं न पुरुषो रूपं निर्वर्तयेत्तथा\n",
    "12293014a": "अन्योन्यस्याभिसंबन्धादन्योन्यगुणसंश्रयात्\n",
    "12293014c": "रूपं निर्वर्तयत्येतदेवं सर्वासु योनिषु\n",
    "12293015a": "रत्यर्थमभिसंरोधादन्योन्यगुणसंश्रयात्\n",
    "12293015c": "ऋतौ निर्वर्तते रूपं तद्वक्ष्यामि निदर्शनम्\n",
    "12293016a": "ये गुणाः पुरुषस्येह ये च मातृगुणास्तथा\n",
    "12293016c": "अस्थि स्नायु च मज्जा च जानीमः पितृतो द्विज\n",
    "12293017a": "त्वङ्मांसं शोणितं चैव मातृजान्यपि शुश्रुम\n",
    "12293017c": "एवमेतद्द्विजश्रेष्ठ वेदशास्त्रेषु पठ्यते\n",
    "12293018a": "प्रमाणं यच्च वेदोक्तं शास्त्रोक्तं यच्च पठ्यते\n",
    "12293018c": "वेदशास्त्रप्रमाणं च प्रमाणं तत्सनातनम्\n",
    "12293019a": "एवमेवाभिसंबद्धौ नित्यं प्रकृतिपूरुषौ\n",
    "12293019c": "पश्यामि भगवंस्तस्मान्मोक्षधर्मो न विद्यते\n",
    "12293020a": "अथ वानन्तरकृतं किंचिदेव निदर्शनम्\n",
    "12293020c": "तन्ममाचक्ष्व तत्त्वेन प्रत्यक्षो ह्यसि सर्वथा\n",
    "12293021a": "मोक्षकामा वयं चापि काङ्क्षामो यदनामयम्\n",
    "12293021c": "अदेहमजरं दिव्यमतीन्द्रियमनीश्वरम्\n",
    "12293022": "वसिष्ठ उवाच\n",
    "12293022a": "यदेतदुक्तं भवता वेदशास्त्रनिदर्शनम्\n",
    "12293022c": "एवमेतद्यथा चैतन्न गृह्णाति तथा भवान्\n",
    "12293023a": "धार्यते हि त्वया ग्रन्थ उभयोर्वेदशास्त्रयोः\n",
    "12293023c": "न तु ग्रन्थस्य तत्त्वज्ञो यथावत्त्वं नरेश्वर\n",
    "12293024a": "यो हि वेदे च शास्त्रे च ग्रन्थधारणतत्परः\n",
    "12293024c": "न च ग्रन्थार्थतत्त्वज्ञस्तस्य तद्धारणं वृथा\n",
    "12293025a": "भारं स वहते तस्य ग्रन्थस्यार्थं न वेत्ति यः\n",
    "12293025c": "यस्तु ग्रन्थार्थतत्त्वज्ञो नास्य ग्रन्थागमो वृथा\n",
    "12293026a": "ग्रन्थस्यार्थं च पृष्टः संस्तादृशो वक्तुमर्हति\n",
    "12293026c": "यथा तत्त्वाभिगमनादर्थं तस्य स विन्दति\n",
    "12293027a": "यस्तु संसत्सु कथयेद्ग्रन्थार्थं स्थूलबुद्धिमान्\n",
    "12293027c": "स कथं मन्दविज्ञानो ग्रन्थं वक्ष्यति निर्णयात्\n",
    "12293028a": "निर्णयं चापि छिद्रात्मा न तं वक्ष्यति तत्त्वतः\n",
    "12293028c": "सोपहासात्मतामेति यस्माच्चैवात्मवानपि\n",
    "12293029a": "तस्मात्त्वं शृणु राजेन्द्र यथैतदनुदृश्यते\n",
    "12293029c": "याथातथ्येन सांख्येषु योगेषु च महात्मसु\n",
    "12293030a": "यदेव योगाः पश्यन्ति सांख्यैस्तदनुगम्यते\n",
    "12293030c": "एकं सांख्यं च योगं च यः पश्यति स बुद्धिमान्\n",
    "12293031a": "त्वङ्मांसं रुधिरं मेदः पित्तं मज्जास्थि स्नायु च\n",
    "12293031c": "एतदैन्द्रियकं तात यद्भवानिदमाह वै\n",
    "12293032a": "द्रव्याद्द्रव्यस्य निष्पत्तिरिन्द्रियादिन्द्रियं तथा\n",
    "12293032c": "देहाद्देहमवाप्नोति बीजाद्बीजं तथैव च\n",
    "12293033a": "निरिन्द्रियस्याबीजस्य निर्द्रव्यस्यास्य देहिनः\n",
    "12293033c": "कथं गुणा भविष्यन्ति निर्गुणत्वान्महात्मनः\n",
    "12293034a": "गुणा गुणेषु जायन्ते तत्रैव निविशन्ति च\n",
    "12293034c": "एवं गुणाः प्रकृतितो जायन्ते च न सन्ति च\n",
    "12293035a": "त्वङ्मांसं रुधिरं मेदः पित्तं मज्जास्थि स्नायु च\n",
    "12293035c": "अष्टौ तान्यथ शुक्रेण जानीहि प्राकृतानि वै\n",
    "12293036a": "पुमांश्चैवापुमांश्चैव त्रैलिङ्ग्यं प्राकृतं स्मृतम्\n",
    "12293036c": "नैव पुमान्पुमांश्चैव स लिङ्गीत्यभिधीयते\n",
    "12293037a": "अलिङ्गा प्रकृतिर्लिङ्गैरुपलभ्यति सात्मजैः\n",
    "12293037c": "यथा पुष्पफलैर्नित्यमृतवो मूर्तयस्तथा\n",
    "12293038a": "एवमप्यनुमानेन ह्यलिङ्गमुपलभ्यते\n",
    "12293038c": "पञ्चविंशतिमस्तात लिङ्गेष्वनियतात्मकः\n",
    "12293039a": "अनादिनिधनोऽनन्तः सर्वदर्शी निरामयः\n",
    "12293039c": "केवलं त्वभिमानित्वाद्गुणेष्वगुण उच्यते\n",
    "12293040a": "गुणा गुणवतः सन्ति निर्गुणस्य कुतो गुणाः\n",
    "12293040c": "तस्मादेवं विजानन्ति ये जना गुणदर्शिनः\n",
    "12293041a": "यदा त्वेष गुणान्सर्वान्प्राकृतानभिमन्यते\n",
    "12293041c": "तदा स गुणवानेव परमेणानुपश्यति\n",
    "12293042a": "यत्तद्बुद्धेः परं प्राहुः सांख्या योगाश्च सर्वशः\n",
    "12293042c": "बुध्यमानं महाप्राज्ञमबुद्धपरिवर्जनात्\n",
    "12293043a": "अप्रबुद्धमथाव्यक्तं सगुणं प्राहुरीश्वरम्\n",
    "12293043c": "निर्गुणं चेश्वरं नित्यमधिष्ठातारमेव च\n",
    "12293044a": "प्रकृतेश्च गुणानां च पञ्चविंशतिकं बुधाः\n",
    "12293044c": "सांख्ययोगे च कुशला बुध्यन्ते परमैषिणः\n",
    "12293045a": "यदा प्रबुद्धास्त्वव्यक्तमवस्थाजन्मभीरवः\n",
    "12293045c": "बुध्यमानं प्रबुध्यन्ति गमयन्ति समं तदा\n",
    "12293046a": "एतन्निदर्शनं सम्यगसम्यगनुदर्शनम्\n",
    "12293046c": "बुध्यमानाप्रबुद्धाभ्यां पृथक्पृथगरिंदम\n",
    "12293047a": "परस्परेणैतदुक्तं क्षराक्षरनिदर्शनम्\n",
    "12293047c": "एकत्वमक्षरं प्राहुर्नानात्वं क्षरमुच्यते\n",
    "12293048a": "पञ्चविंशतिनिष्ठोऽयं यदासम्यक्प्रवर्तते\n",
    "12293048c": "एकत्वं दर्शनं चास्य नानात्वं चाप्यदर्शनम्\n",
    "12293049a": "तत्त्वनिस्तत्त्वयोरेतत्पृथगेव निदर्शनम्\n",
    "12293049c": "पञ्चविंशतिसर्गं तु तत्त्वमाहुर्मनीषिणः\n",
    "12293050a": "निस्तत्त्वं पञ्चविंशस्य परमाहुर्निदर्शनम्\n",
    "12293050c": "वर्गस्य वर्गमाचारं तत्त्वं तत्त्वात्सनातनम्\n",
    "12294001": "करालजनक उवाच\n",
    "12294001a": "नानात्वैकत्वमित्युक्तं त्वयैतदृषिसत्तम\n",
    "12294001c": "पश्यामि चाभिसंदिग्धमेतयोर्वै निदर्शनम्\n",
    "12294002a": "तथाप्रबुद्धबुद्धाभ्यां बुध्यमानस्य चानघ\n",
    "12294002c": "स्थूलबुद्ध्या न पश्यामि तत्त्वमेतन्न संशयः\n",
    "12294003a": "अक्षरक्षरयोरुक्तं त्वया यदपि कारणम्\n",
    "12294003c": "तदप्यस्थिरबुद्धित्वात्प्रनष्टमिव मेऽनघ\n",
    "12294004a": "तदेतच्छ्रोतुमिच्छामि नानात्वैकत्वदर्शनम्\n",
    "12294004c": "बुद्धमप्रतिबुद्धं च बुध्यमानं च तत्त्वतः\n",
    "12294005a": "विद्याविद्ये च भगवन्नक्षरं क्षरमेव च\n",
    "12294005c": "सांख्यं योगं च कार्त्स्न्येन पृथक्चैवापृथक्च ह\n",
    "12294006": "वसिष्ठ उवाच\n",
    "12294006a": "हन्त ते संप्रवक्ष्यामि यदेतदनुपृच्छसि\n",
    "12294006c": "योगकृत्यं महाराज पृथगेव शृणुष्व मे\n",
    "12294007a": "योगकृत्यं तु योगानां ध्यानमेव परं बलम्\n",
    "12294007c": "तच्चापि द्विविधं ध्यानमाहुर्वेदविदो जनाः\n",
    "12294008a": "एकाग्रता च मनसः प्राणायामस्तथैव च\n",
    "12294008c": "प्राणायामस्तु सगुणो निर्गुणो मनसस्तथा\n",
    "12294009a": "मूत्रोत्सर्गे पुरीषे च भोजने च नराधिप\n",
    "12294009c": "त्रिकालं नाभियुञ्जीत शेषं युञ्जीत तत्परः\n",
    "12294010a": "इन्द्रियाणीन्द्रियार्थेभ्यो निवर्त्य मनसा मुनिः\n",
    "12294010c": "दशद्वादशभिर्वापि चतुर्विंशात्परं ततः\n",
    "12294011a": "तं चोदनाभिर्मतिमानात्मानं चोदयेदथ\n",
    "12294011c": "तिष्ठन्तमजरं तं तु यत्तदुक्तं मनीषिभिः\n",
    "12294012a": "तैश्चात्मा सततं ज्ञेय इत्येवमनुशुश्रुम\n",
    "12294012c": "द्रव्यं ह्यहीनमनसो नान्यथेति विनिश्चयः\n",
    "12294013a": "विमुक्तः सर्वसङ्गेभ्यो लघ्वाहारो जितेन्द्रियः\n",
    "12294013c": "पूर्वरात्रे परे चैव धारयेत मनोऽऽत्मनि\n",
    "12294014a": "स्थिरीकृत्येन्द्रियग्रामं मनसा मिथिलेश्वर\n",
    "12294014c": "मनो बुद्ध्या स्थिरं कृत्वा पाषाण इव निश्चलः\n",
    "12294015a": "स्थाणुवच्चाप्यकम्पः स्याद्गिरिवच्चापि निश्चलः\n",
    "12294015c": "बुधा विधिविधानज्ञास्तदा युक्तं प्रचक्षते\n",
    "12294016a": "न शृणोति न चाघ्राति न रस्यति न पश्यति\n",
    "12294016c": "न च स्पर्शं विजानाति न संकल्पयते मनः\n",
    "12294017a": "न चाभिमन्यते किंचिन्न च बुध्यति काष्ठवत्\n",
    "12294017c": "तदा प्रकृतिमापन्नं युक्तमाहुर्मनीषिणः\n",
    "12294018a": "निवाते च यथा दीप्यन्दीपस्तद्वत्स दृश्यते\n",
    "12294018c": "निरिङ्गश्चाचलश्चोर्ध्वं न तिर्यग्गतिमाप्नुयात्\n",
    "12294019a": "तदा तमनुपश्येत यस्मिन्दृष्टे तु कथ्यते\n",
    "12294019c": "हृदयस्थोऽन्तरात्मेति ज्ञेयो ज्ञस्तात मद्विधैः\n",
    "12294020a": "विधूम इव सप्तार्चिरादित्य इव रश्मिमान्\n",
    "12294020c": "वैद्युतोऽग्निरिवाकाशे दृश्यतेऽऽत्मा तथात्मनि\n",
    "12294021a": "यं पश्यन्ति महात्मानो धृतिमन्तो मनीषिणः\n",
    "12294021c": "ब्राह्मणा ब्रह्मयोनिष्ठा ह्ययोनिममृतात्मकम्\n",
    "12294022a": "तदेवाहुरणुभ्योऽणु तन्महद्भ्यो महत्तरम्\n",
    "12294022c": "तदन्तः सर्वभूतेषु ध्रुवं तिष्ठन्न दृश्यते\n",
    "12294023a": "बुद्धिद्रव्येण दृश्येत मनोदीपेन लोककृत्\n",
    "12294023c": "महतस्तमसस्तात पारे तिष्ठन्नतामसः\n",
    "12294024a": "स तमोनुद इत्युक्तस्तत्त्वज्ञैर्वेदपारगैः\n",
    "12294024c": "विमलो वितमस्कश्च निर्लिङ्गोऽलिङ्गसंज्ञितः\n",
    "12294025a": "योगमेतद्धि योगानां मन्ये योगस्य लक्षणम्\n",
    "12294025c": "एवं पश्यं प्रपश्यन्ति आत्मानमजरं परम्\n",
    "12294026a": "योगदर्शनमेतावदुक्तं ते तत्त्वतो मया\n",
    "12294026c": "सांख्यज्ञानं प्रवक्ष्यामि परिसंख्यानिदर्शनम्\n",
    "12294027a": "अव्यक्तमाहुः प्रकृतिं परां प्रकृतिवादिनः\n",
    "12294027c": "तस्मान्महत्समुत्पन्नं द्वितीयं राजसत्तम\n",
    "12294028a": "अहंकारस्तु महतस्तृतीयमिति नः श्रुतम्\n",
    "12294028c": "पञ्च भूतान्यहंकारादाहुः सांख्यानुदर्शिनः\n",
    "12294029a": "एताः प्रकृतयस्त्वष्टौ विकाराश्चापि षोडश\n",
    "12294029c": "पञ्च चैव विशेषा वै तथा पञ्चेन्द्रियाणि च\n",
    "12294030a": "एतावदेव तत्त्वानां सांख्यमाहुर्मनीषिणः\n",
    "12294030c": "सांख्ये विधिविधानज्ञा नित्यं सांख्यपथे रताः\n",
    "12294031a": "यस्माद्यदभिजायेत तत्तत्रैव प्रलीयते\n",
    "12294031c": "लीयन्ते प्रतिलोमानि सृज्यन्ते चान्तरात्मना\n",
    "12294032a": "अनुलोमेन जायन्ते लीयन्ते प्रतिलोमतः\n",
    "12294032c": "गुणा गुणेषु सततं सागरस्योर्मयो यथा\n",
    "12294033a": "सर्गप्रलय एतावान्प्रकृतेर्नृपसत्तम\n",
    "12294033c": "एकत्वं प्रलये चास्य बहुत्वं च यदासृजत्\n",
    "12294033e": "एवमेव च राजेन्द्र विज्ञेयं ज्ञेयचिन्तकैः\n",
    "12294034a": "अधिष्ठातारमव्यक्तमस्याप्येतन्निदर्शनम्\n",
    "12294034c": "एकत्वं च बहुत्वं च प्रकृतेरनु तत्त्ववान्\n",
    "12294034e": "एकत्वं प्रलये चास्य बहुत्वं च प्रवर्तनात्\n",
    "12294035a": "बहुधात्मा प्रकुर्वीत प्रकृतिं प्रसवात्मिकाम्\n",
    "12294035c": "तच्च क्षेत्रं महानात्मा पञ्चविंशोऽधितिष्ठति\n",
    "12294036a": "अधिष्ठातेति राजेन्द्र प्रोच्यते यतिसत्तमैः\n",
    "12294036c": "अधिष्ठानादधिष्ठाता क्षेत्राणामिति नः श्रुतम्\n",
    "12294037a": "क्षेत्रं जानाति चाव्यक्तं क्षेत्रज्ञ इति चोच्यते\n",
    "12294037c": "अव्यक्तिके पुरे शेते पुरुषश्चेति कथ्यते\n",
    "12294038a": "अन्यदेव च क्षेत्रं स्यादन्यः क्षेत्रज्ञ उच्यते\n",
    "12294038c": "क्षेत्रमव्यक्तमित्युक्तं ज्ञाता वै पञ्चविंशकः\n",
    "12294039a": "अन्यदेव च ज्ञानं स्यादन्यज्ज्ञेयं तदुच्यते\n",
    "12294039c": "ज्ञानमव्यक्तमित्युक्तं ज्ञेयो वै पञ्चविंशकः\n",
    "12294040a": "अव्यक्तं क्षेत्रमित्युक्तं तथा सत्त्वं तथेश्वरम्\n",
    "12294040c": "अनीश्वरमतत्त्वं च तत्त्वं तत्पञ्चविंशकम्\n",
    "12294041a": "सांख्यदर्शनमेतावत्परिसंख्यानदर्शनम्\n",
    "12294041c": "सांख्यं प्रकुरुते चैव प्रकृतिं च प्रचक्षते\n",
    "12294042a": "तत्त्वानि च चतुर्विंशत्परिसंख्याय तत्त्वतः\n",
    "12294042c": "सांख्याः सह प्रकृत्या तु निस्तत्त्वः पञ्चविंशकः\n",
    "12294043a": "पञ्चविंशोऽप्रबुद्धात्मा बुध्यमान इति स्मृतः\n",
    "12294043c": "यदा तु बुध्यतेऽऽत्मानं तदा भवति केवलः\n",
    "12294044a": "सम्यग्दर्शनमेतावद्भाषितं तव तत्त्वतः\n",
    "12294044c": "एवमेतद्विजानन्तः साम्यतां प्रतियान्त्युत\n",
    "12294045a": "सम्यङ्निदर्शनं नाम प्रत्यक्षं प्रकृतेस्तथा\n",
    "12294045c": "गुणतत्त्वान्यथैतानि निर्गुणोऽन्यस्तथा भवेत्\n",
    "12294046a": "न त्वेवं वर्तमानानामावृत्तिर्विद्यते पुनः\n",
    "12294046c": "विद्यतेऽक्षरभावत्वादपरस्परमव्ययम्\n",
    "12294047a": "पश्येरन्नेकमतयो न सम्यक्तेषु दर्शनम्\n",
    "12294047c": "तेऽव्यक्तं प्रतिपद्यन्ते पुनः पुनररिंदम\n",
    "12294048a": "सर्वमेतद्विजानन्तो न सर्वस्य प्रबोधनात्\n",
    "12294048c": "व्यक्तीभूता भविष्यन्ति व्यक्तस्य वशवर्तिनः\n",
    "12294049a": "सर्वमव्यक्तमित्युक्तमसर्वः पञ्चविंशकः\n",
    "12294049c": "य एनमभिजानन्ति न भयं तेषु विद्यते\n",
    "12295001": "वसिष्ठ उवाच\n",
    "12295001a": "सांख्यदर्शनमेतावदुक्तं ते नृपसत्तम\n",
    "12295001c": "विद्याविद्ये त्विदानीं मे त्वं निबोधानुपूर्वशः\n",
    "12295002a": "अविद्यामाहुरव्यक्तं सर्गप्रलयधर्मि वै\n",
    "12295002c": "सर्गप्रलयनिर्मुक्तं विद्यां वै पञ्चविंशकम्\n",
    "12295003a": "परस्परमविद्यां वै तन्निबोधानुपूर्वशः\n",
    "12295003c": "यथोक्तमृषिभिस्तात सांख्यस्यास्य निदर्शनम्\n",
    "12295004a": "कर्मेन्द्रियाणां सर्वेषां विद्या बुद्धीन्द्रियं स्मृतम्\n",
    "12295004c": "बुद्धीन्द्रियाणां च तथा विशेषा इति नः श्रुतम्\n",
    "12295005a": "विशेषाणां मनस्तेषां विद्यामाहुर्मनीषिणः\n",
    "12295005c": "मनसः पञ्चभूतानि विद्या इत्यभिचक्षते\n",
    "12295006a": "अहंकारस्तु भूतानां पञ्चानां नात्र संशयः\n",
    "12295006c": "अहंकारस्य च तथा बुद्धिर्विद्या नरेश्वर\n",
    "12295007a": "बुद्धेः प्रकृतिरव्यक्तं तत्त्वानां परमेश्वरम्\n",
    "12295007c": "विद्या ज्ञेया नरश्रेष्ठ विधिश्च परमः स्मृतः\n",
    "12295008a": "अव्यक्तस्य परं प्राहुर्विद्यां वै पञ्चविंशकम्\n",
    "12295008c": "सर्वस्य सर्वमित्युक्तं ज्ञेयं ज्ञानस्य पार्थिव\n",
    "12295009a": "ज्ञानमव्यक्तमित्युक्तं ज्ञेयं वै पञ्चविंशकम्\n",
    "12295009c": "तथैव ज्ञानमव्यक्तं विज्ञाता पञ्चविंशकः\n",
    "12295010a": "विद्याविद्यार्थतत्त्वेन मयोक्तं ते विशेषतः\n",
    "12295010c": "अक्षरं च क्षरं चैव यदुक्तं तन्निबोध मे\n",
    "12295011a": "उभावेतौ क्षरावुक्तावुभावेतौ च नक्षरौ\n",
    "12295011c": "कारणं तु प्रवक्ष्यामि यथा ख्यातौ तु तत्त्वतः\n",
    "12295012a": "अनादिनिधनावेतावुभावेवेश्वरौ मतौ\n",
    "12295012c": "तत्त्वसंज्ञावुभावेतौ प्रोच्येते ज्ञानचिन्तकैः\n",
    "12295013a": "सर्गप्रलयधर्मित्वादव्यक्तं प्राहुरक्षरम्\n",
    "12295013c": "तदेतद्गुणसर्गाय विकुर्वाणं पुनः पुनः\n",
    "12295014a": "गुणानां महदादीनामुत्पद्यति परस्परम्\n",
    "12295014c": "अधिष्ठानात्क्षेत्रमाहुरेतत्तत्पञ्चविंशकम्\n",
    "12295015a": "यदा तु गुणजालं तदव्यक्तात्मनि संक्षिपेत्\n",
    "12295015c": "तदा सह गुणैस्तैस्तु पञ्चविंशो विलीयते\n",
    "12295016a": "गुणा गुणेषु लीयन्ते तदैका प्रकृतिर्भवेत्\n",
    "12295016c": "क्षेत्रज्ञोऽपि यदा तात तत्क्षेत्रे संप्रलीयते\n",
    "12295017a": "तदाक्षरत्वं प्रकृतिर्गच्छते गुणसंज्ञिता\n",
    "12295017c": "निर्गुणत्वं च वैदेह गुणेषु प्रतिवर्तनात्\n",
    "12295018a": "एवमेव च क्षेत्रज्ञः क्षेत्रज्ञानपरिक्षये\n",
    "12295018c": "प्रकृत्या निर्गुणस्त्वेष इत्येवमनुशुश्रुम\n",
    "12295019a": "क्षरो भवत्येष यदा तदा गुणवतीमथ\n",
    "12295019c": "प्रकृतिं त्वभिजानाति निर्गुणत्वं तथात्मनः\n",
    "12295020a": "तदा विशुद्धो भवति प्रकृतेः परिवर्जनात्\n",
    "12295020c": "अन्योऽहमन्येयमिति यदा बुध्यति बुद्धिमान्\n",
    "12295021a": "तदैषोऽन्यत्वतामेति न च मिश्रत्वमाव्रजेत्\n",
    "12295021c": "प्रकृत्या चैव राजेन्द्र नमिश्रोऽन्यश्च दृश्यते\n",
    "12295022a": "यदा तु गुणजालं तत्प्राकृतं विजुगुप्सते\n",
    "12295022c": "पश्यते चापरं पश्यं तदा पश्यन्न संज्वरेत्\n",
    "12295023a": "किं मया कृतमेतावद्योऽहं कालमिमं जनम्\n",
    "12295023c": "मत्स्यो जालं ह्यविज्ञानादनुवर्तितवांस्तथा\n",
    "12295024a": "अहमेव हि संमोहादन्यमन्यं जनाज्जनम्\n",
    "12295024c": "मत्स्यो यथोदकज्ञानादनुवर्तितवानिह\n",
    "12295025a": "मत्स्योऽन्यत्वं यथाज्ञानादुदकान्नाभिमन्यते\n",
    "12295025c": "आत्मानं तद्वदज्ञानादन्यत्वं चैव वेद्म्यहम्\n",
    "12295026a": "ममास्तु धिगबुद्धस्य योऽहं मग्नमिमं पुनः\n",
    "12295026c": "अनुवर्तितवान्मोहादन्यमन्यं जनाज्जनम्\n",
    "12295027a": "अयमत्र भवेद्बन्धुरनेन सह मोक्षणम्\n",
    "12295027c": "साम्यमेकत्वमायातो यादृशस्तादृशस्त्वहम्\n",
    "12295028a": "तुल्यतामिह पश्यामि सदृशोऽहमनेन वै\n",
    "12295028c": "अयं हि विमलो व्यक्तमहमीदृशकस्तथा\n",
    "12295029a": "योऽहमज्ञानसंमोहादज्ञया संप्रवृत्तवान्\n",
    "12295029c": "ससङ्गयाहं निःसङ्गः स्थितः कालमिमं त्वहम्\n",
    "12295030a": "अनयाहं वशीभूतः कालमेतं न बुद्धवान्\n",
    "12295030c": "उच्चमध्यमनीचानां तामहं कथमावसे\n",
    "12295031a": "समानयानया चेह सहवासमहं कथम्\n",
    "12295031c": "गच्छाम्यबुद्धभावत्वादेषेदानीं स्थिरो भवे\n",
    "12295032a": "सहवासं न यास्यामि कालमेतद्धि वञ्चनात्\n",
    "12295032c": "वञ्चितोऽस्म्यनया यद्धि निर्विकारो विकारया\n",
    "12295033a": "न चायमपराधोऽस्या अपराधो ह्ययं मम\n",
    "12295033c": "योऽहमत्राभवं सक्तः पराङ्मुखमुपस्थितः\n",
    "12295034a": "ततोऽस्मि बहुरूपासु स्थितो मूर्तिष्वमूर्तिमान्\n",
    "12295034c": "अमूर्तश्चापि मूर्तात्मा ममत्वेन प्रधर्षितः\n",
    "12295035a": "प्रकृतेरनयत्वेन तासु तास्विह योनिषु\n",
    "12295035c": "निर्ममस्य ममत्वेन किं कृतं तासु तासु च\n",
    "12295035e": "योनीषु वर्तमानेन नष्टसंज्ञेन चेतसा\n",
    "12295036a": "न ममात्रानया कार्यमहंकारकृतात्मया\n",
    "12295036c": "आत्मानं बहुधा कृत्वा येयं भूयो युनक्ति माम्\n",
    "12295036e": "इदानीमेष बुद्धोऽस्मि निर्ममो निरहंकृतः\n",
    "12295037a": "ममत्वमनया नित्यमहंकारकृतात्मकम्\n",
    "12295037c": "अपेत्याहमिमां हित्वा संश्रयिष्ये निरामयम्\n",
    "12295038a": "अनेन साम्यं यास्यामि नानयाहमचेतसा\n",
    "12295038c": "क्षमं मम सहानेन नैकत्वमनया सह\n",
    "12295038e": "एवं परमसंबोधात्पञ्चविंशोऽनुबुद्धवान्\n",
    "12295039a": "अक्षरत्वं नियच्छेत त्यक्त्वा क्षरमनामयम्\n",
    "12295039c": "अव्यक्तं व्यक्तधर्माणं सगुणं निर्गुणं तथा\n",
    "12295039e": "निर्गुणं प्रथमं दृष्ट्वा तादृग्भवति मैथिल\n",
    "12295040a": "अक्षरक्षरयोरेतदुक्तं तव निदर्शनम्\n",
    "12295040c": "मयेह ज्ञानसंपन्नं यथाश्रुतिनिदर्शनात्\n",
    "12295041a": "निःसंदिग्धं च सूक्ष्मं च विबुद्धं विमलं तथा\n",
    "12295041c": "प्रवक्ष्यामि तु ते भूयस्तन्निबोध यथाश्रुतम्\n",
    "12295042a": "सांख्ययोगौ मया प्रोक्तौ शास्त्रद्वयनिदर्शनात्\n",
    "12295042c": "यदेव शास्त्रं सांख्योक्तं योगदर्शनमेव तत्\n",
    "12295043a": "प्रबोधनकरं ज्ञानं सांख्यानामवनीपते\n",
    "12295043c": "विस्पष्टं प्रोच्यते तत्र शिष्याणां हितकाम्यया\n",
    "12295044a": "बृहच्चैव हि तच्छास्त्रमित्याहुः कुशला जनाः\n",
    "12295044c": "अस्मिंश्च शास्त्रे योगानां पुनर्दधि पुनः शरः\n",
    "12295045a": "पञ्चविंशात्परं तत्त्वं न पश्यति नराधिप\n",
    "12295045c": "सांख्यानां तु परं तत्र यथावदनुवर्णितम्\n",
    "12295046a": "बुद्धमप्रतिबुद्धं च बुध्यमानं च तत्त्वतः\n",
    "12295046c": "बुध्यमानं च बुद्धं च प्राहुर्योगनिदर्शनम्\n",
    "12296001": "वसिष्ठ उवाच\n",
    "12296001a": "अप्रबुद्धमथाव्यक्तमिमं गुणविधिं शृणु\n",
    "12296001c": "गुणान्धारयते ह्येषा सृजत्याक्षिपते तथा\n",
    "12296002a": "अजस्रं त्विह क्रीडार्थं विकुर्वन्ती नराधिप\n",
    "12296002c": "आत्मानं बहुधा कृत्वा तान्येव च विचक्षते\n",
    "12296003a": "एतदेवं विकुर्वाणां बुध्यमानो न बुध्यते\n",
    "12296003c": "अव्यक्तबोधनाच्चैव बुध्यमानं वदन्त्यपि\n",
    "12296004a": "न त्वेव बुध्यतेऽव्यक्तं सगुणं वाथ निर्गुणम्\n",
    "12296004c": "कदाचित्त्वेव खल्वेतदाहुरप्रतिबुद्धकम्\n",
    "12296005a": "बुध्यते यदि वाव्यक्तमेतद्वै पञ्चविंशकम्\n",
    "12296005c": "बुध्यमानो भवत्येष सङ्गात्मक इति श्रुतिः\n",
    "12296006a": "अनेनाप्रतिबुद्धेति वदन्त्यव्यक्तमच्युतम्\n",
    "12296006c": "अव्यक्तबोधनाच्चैव बुध्यमानं वदन्त्युत\n",
    "12296007a": "पञ्चविंशं महात्मानं न चासावपि बुध्यते\n",
    "12296007c": "षड्विंशं विमलं बुद्धमप्रमेयं सनातनम्\n",
    "12296008a": "सततं पञ्चविंशं च चतुर्विंशं च बुध्यते\n",
    "12296008c": "दृश्यादृश्ये ह्यनुगतमुभावेव महाद्युती\n",
    "12296009a": "अव्यक्तं न तु तद्ब्रह्म बुध्यते तात केवलम्\n",
    "12296009c": "केवलं पञ्चविंशं च चतुर्विंशं न पश्यति\n",
    "12296010a": "बुध्यमानो यदात्मानमन्योऽहमिति मन्यते\n",
    "12296010c": "तदा प्रकृतिमानेष भवत्यव्यक्तलोचनः\n",
    "12296011a": "बुध्यते च परां बुद्धिं विशुद्धाममलां यदा\n",
    "12296011c": "षड्विंशो राजशार्दूल तदा बुद्धत्वमाव्रजेत्\n",
    "12296012a": "ततस्त्यजति सोऽव्यक्तं सर्गप्रलयधर्मिणम्\n",
    "12296012c": "निर्गुणः प्रकृतिं वेद गुणयुक्तामचेतनाम्\n",
    "12296013a": "ततः केवलधर्मासौ भवत्यव्यक्तदर्शनात्\n",
    "12296013c": "केवलेन समागम्य विमुक्तोऽऽत्मानमाप्नुयात्\n",
    "12296014a": "एतत्तत्तत्त्वमित्याहुर्निस्तत्त्वमजरामरम्\n",
    "12296014c": "तत्त्वसंश्रयणादेतत्तत्त्ववन्न च मानद\n",
    "12296014e": "पञ्चविंशतितत्त्वानि प्रवदन्ति मनीषिणः\n",
    "12296015a": "न चैष तत्त्ववांस्तात निस्तत्त्वस्त्वेष बुद्धिमान्\n",
    "12296015c": "एष मुञ्चति तत्त्वं हि क्षिप्रं बुद्धस्य लक्षणम्\n",
    "12296016a": "षड्विंशोऽहमिति प्राज्ञो गृह्यमाणोऽजरामरः\n",
    "12296016c": "केवलेन बलेनैव समतां यात्यसंशयम्\n",
    "12296017a": "षड्विंशेन प्रबुद्धेन बुध्यमानोऽप्यबुद्धिमान्\n",
    "12296017c": "एतन्नानात्वमित्युक्तं सांख्यश्रुतिनिदर्शनात्\n",
    "12296018a": "चेतनेन समेतस्य पञ्चविंशतिकस्य च\n",
    "12296018c": "एकत्वं वै भवत्यस्य यदा बुद्ध्या न बुध्यते\n",
    "12296019a": "बुध्यमानोऽप्रबुद्धेन समतां याति मैथिल\n",
    "12296019c": "सङ्गधर्मा भवत्येष निःसङ्गात्मा नराधिप\n",
    "12296020a": "निःसङ्गात्मानमासाद्य षड्विंशकमजं विदुः\n",
    "12296020c": "विभुस्त्यजति चाव्यक्तं यदा त्वेतद्विबुध्यते\n",
    "12296020e": "चतुर्विंशमगाधं च षड्विंशस्य प्रबोधनात्\n",
    "12296021a": "एष ह्यप्रतिबुद्धश्च बुध्यमानश्च तेऽनघ\n",
    "12296021c": "प्रोक्तो बुद्धश्च तत्त्वेन यथाश्रुतिनिदर्शनात्\n",
    "12296021e": "नानात्वैकत्वमेतावद्द्रष्टव्यं शास्त्रदृष्टिभिः\n",
    "12296022a": "मशकोदुम्बरे यद्वदन्यत्वं तद्वदेतयोः\n",
    "12296022c": "मत्स्योऽम्भसि यथा तद्वदन्यत्वमुपलभ्यते\n",
    "12296023a": "एवमेवावगन्तव्यं नानात्वैकत्वमेतयोः\n",
    "12296023c": "एतद्विमोक्ष इत्युक्तमव्यक्तज्ञानसंहितम्\n",
    "12296024a": "पञ्चविंशतिकस्यास्य योऽयं देहेषु वर्तते\n",
    "12296024c": "एष मोक्षयितव्येति प्राहुरव्यक्तगोचरात्\n",
    "12296025a": "सोऽयमेवं विमुच्येत नान्यथेति विनिश्चयः\n",
    "12296025c": "परेण परधर्मा च भवत्येष समेत्य वै\n",
    "12296026a": "विशुद्धधर्मा शुद्धेन बुद्धेन च स बुद्धिमान्\n",
    "12296026c": "विमुक्तधर्मा मुक्तेन समेत्य पुरुषर्षभ\n",
    "12296027a": "नियोगधर्मिणा चैव नियोगात्मा भवत्यपि\n",
    "12296027c": "विमोक्षिणा विमोक्षश्च समेत्येह तथा भवेत्\n",
    "12296028a": "शुचिकर्मा शुचिश्चैव भवत्यमितदीप्तिमान्\n",
    "12296028c": "विमलात्मा च भवति समेत्य विमलात्मना\n",
    "12296029a": "केवलात्मा तथा चैव केवलेन समेत्य वै\n",
    "12296029c": "स्वतन्त्रश्च स्वतन्त्रेण स्वतन्त्रत्वमवाप्नुते\n",
    "12296030a": "एतावदेतत्कथितं मया ते; तथ्यं महाराज यथार्थतत्त्वम्\n",
    "12296030c": "अमत्सरत्वं प्रतिगृह्य चार्थं; सनातनं ब्रह्म विशुद्धमाद्यम्\n",
    "12296031a": "न वेदनिष्ठस्य जनस्य राज;न्प्रदेयमेतत्परमं त्वया भवेत्\n",
    "12296031c": "विवित्समानाय विबोधकारकं; प्रबोधहेतोः प्रणतस्य शासनम्\n",
    "12296032a": "न देयमेतच्च तथानृतात्मने; शठाय क्लीबाय न जिह्मबुद्धये\n",
    "12296032c": "न पण्डितज्ञानपरोपतापिने; देयं त्वयेदं विनिबोध यादृशे\n",
    "12296033a": "श्रद्धान्वितायाथ गुणान्विताय; परापवादाद्विरताय नित्यम्\n",
    "12296033c": "विशुद्धयोगाय बुधाय चैव; क्रियावतेऽथ क्षमिणे हिताय\n",
    "12296034a": "विविक्तशीलाय विधिप्रियाय; विवादहीनाय बहुश्रुताय\n",
    "12296034c": "विजानते चैव न चाहितक्षमे; दमे च शक्ताय शमे च देहिनाम्\n",
    "12296035a": "एतैर्गुणैर्हीनतमे न देय;मेतत्परं ब्रह्म विशुद्धमाहुः\n",
    "12296035c": "न श्रेयसा योक्ष्यति तादृशे कृतं; धर्मप्रवक्तारमपात्रदानात्\n",
    "12296036a": "पृथ्वीमिमां यद्यपि रत्नपूर्णां; दद्यान्नदेयं त्विदमव्रताय\n",
    "12296036c": "जितेन्द्रियायैतदसंशयं ते; भवेत्प्रदेयं परमं नरेन्द्र\n",
    "12296037a": "कराल मा ते भयमस्तु किंचि;देतच्छ्रुतं ब्रह्म परं त्वयाद्य\n",
    "12296037c": "यथावदुक्तं परमं पवित्रं; निःशोकमत्यन्तमनादिमध्यम्\n",
    "12296038a": "अगाधजन्मामरणं च राज;न्निरामयं वीतभयं शिवं च\n",
    "12296038c": "समीक्ष्य मोहं त्यज चाद्य सर्वं; ज्ञानस्य तत्त्वार्थमिदं विदित्वा\n",
    "12296039a": "अवाप्तमेतद्धि पुरा सनातना;द्धिरण्यगर्भाद्गदतो नराधिप\n",
    "12296039c": "प्रसाद्य यत्नेन तमुग्रतेजसं; सनातनं ब्रह्म यथाद्य वै त्वया\n",
    "12296040a": "पृष्टस्त्वया चास्मि यथा नरेन्द्र; तथा मयेदं त्वयि चोक्तमद्य\n",
    "12296040c": "तथावाप्तं ब्रह्मणो मे नरेन्द्र; महज्ज्ञानं मोक्षविदां पुराणम्\n",
    "12296041": "भीष्म उवाच\n",
    "12296041a": "एतदुक्तं परं ब्रह्म यस्मान्नावर्तते पुनः\n",
    "12296041c": "पञ्चविंशो महाराज परमर्षिनिदर्शनात्\n",
    "12296042a": "पुनरावृत्तिमाप्नोति परं ज्ञानमवाप्य च\n",
    "12296042c": "नावबुध्यति तत्त्वेन बुध्यमानोऽजरामरः\n",
    "12296043a": "एतन्निःश्रेयसकरं ज्ञानानां ते परं मया\n",
    "12296043c": "कथितं तत्त्वतस्तात श्रुत्वा देवर्षितो नृप\n",
    "12296044a": "हिरण्यगर्भादृषिणा वसिष्ठेन महात्मना\n",
    "12296044c": "वसिष्ठादृषिशार्दूलान्नारदोऽवाप्तवानिदम्\n",
    "12296045a": "नारदाद्विदितं मह्यमेतद्ब्रह्म सनातनम्\n",
    "12296045c": "मा शुचः कौरवेन्द्र त्वं श्रुत्वैतत्परमं पदम्\n",
    "12296046a": "येन क्षराक्षरे वित्ते न भयं तस्य विद्यते\n",
    "12296046c": "विद्यते तु भयं तस्य यो नैतद्वेत्ति पार्थिव\n",
    "12296047a": "अविज्ञानाच्च मूढात्मा पुनः पुनरुपद्रवन्\n",
    "12296047c": "प्रेत्य जातिसहस्राणि मरणान्तान्युपाश्नुते\n",
    "12296048a": "देवलोकं तथा तिर्यङ्मानुष्यमपि चाश्नुते\n",
    "12296048c": "यदि शुध्यति कालेन तस्मादज्ञानसागरात्\n",
    "12296049a": "अज्ञानसागरो घोरो ह्यव्यक्तोऽगाध उच्यते\n",
    "12296049c": "अहन्यहनि मज्जन्ति यत्र भूतानि भारत\n",
    "12296050a": "यस्मादगाधादव्यक्तादुत्तीर्णस्त्वं सनातनात्\n",
    "12296050c": "तस्मात्त्वं विरजाश्चैव वितमस्कश्च पार्थिव\n",
    "12297001": "भीष्म उवाच\n",
    "12297001a": "मृगयां विचरन्कश्चिद्विजने जनकात्मजः\n",
    "12297001c": "वने ददर्श विप्रेन्द्रमृषिं वंशधरं भृगोः\n",
    "12297002a": "तमासीनमुपासीनः प्रणम्य शिरसा मुनिम्\n",
    "12297002c": "पश्चादनुमतस्तेन पप्रच्छ वसुमानिदम्\n",
    "12297003a": "भगवन्किमिदं श्रेयः प्रेत्य वापीह वा भवेत्\n",
    "12297003c": "पुरुषस्याध्रुवे देहे कामस्य वशवर्तिनः\n",
    "12297004a": "सत्कृत्य परिपृष्टः सन्सुमहात्मा महातपाः\n",
    "12297004c": "निजगाद ततस्तस्मै श्रेयस्करमिदं वचः\n",
    "12297005a": "मनसोऽप्रतिकूलानि प्रेत्य चेह च वाञ्छसि\n",
    "12297005c": "भूतानां प्रतिकूलेभ्यो निवर्तस्व यतेन्द्रियः\n",
    "12297006a": "धर्मः सतां हितः पुंसां धर्मश्चैवाश्रयः सताम्\n",
    "12297006c": "धर्माल्लोकास्त्रयस्तात प्रवृत्ताः सचराचराः\n",
    "12297007a": "स्वादुकामुक कामानां वैतृष्ण्यं किं न गच्छसि\n",
    "12297007c": "मधु पश्यसि दुर्बुद्धे प्रपातं नानुपश्यसि\n",
    "12297008a": "यथा ज्ञाने परिचयः कर्तव्यस्तत्फलार्थिना\n",
    "12297008c": "तथा धर्मे परिचयः कर्तव्यस्तत्फलार्थिना\n",
    "12297009a": "असता धर्मकामेन विशुद्धं कर्म दुष्करम्\n",
    "12297009c": "सता तु धर्मकामेन सुकरं कर्म दुष्करम्\n",
    "12297010a": "वने ग्राम्यसुखाचारो यथा ग्राम्यस्तथैव सः\n",
    "12297010c": "ग्रामे वनसुखाचारो यथा वनचरस्तथा\n",
    "12297011a": "मनोवाक्कर्मके धर्मे कुरु श्रद्धां समाहितः\n",
    "12297011c": "निवृत्तौ वा प्रवृत्तौ वा संप्रधार्य गुणागुणान्\n",
    "12297012a": "नित्यं च बहु दातव्यं साधुभ्यश्चानसूयता\n",
    "12297012c": "प्रार्थितं व्रतशौचाभ्यां सत्कृतं देशकालयोः\n",
    "12297013a": "शुभेन विधिना लब्धमर्हाय प्रतिपादयेत्\n",
    "12297013c": "क्रोधमुत्सृज्य दत्त्वा च नानुतप्येन्न कीर्तयेत्\n",
    "12297014a": "अनृशंसः शुचिर्दान्तः सत्यवागार्जवे स्थितः\n",
    "12297014c": "योनिकर्मविशुद्धश्च पात्रं स्याद्वेदविद्द्विजः\n",
    "12297015a": "सत्कृता चैकपत्नी च जात्या योनिरिहेष्यते\n",
    "12297015c": "ऋग्यजुःसामगो विद्वान्षट्कर्मा पात्रमुच्यते\n",
    "12297016a": "स एव धर्मः सोऽधर्मस्तं तं प्रतिनरं भवेत्\n",
    "12297016c": "पात्रकर्मविशेषेण देशकालाववेक्ष्य च\n",
    "12297017a": "लीलयाल्पं यथा गात्रात्प्रमृज्याद्रजसः पुमान्\n",
    "12297017c": "बहुयत्नेन महता पापनिर्हरणं तथा\n",
    "12297018a": "विरिक्तस्य यथा सम्यग्घृतं भवति भेषजम्\n",
    "12297018c": "तथा निर्हृतदोषस्य प्रेत्यधर्मः सुखावहः\n",
    "12297019a": "मानसं सर्वभूतेषु वर्तते वै शुभाशुभे\n",
    "12297019c": "अशुभेभ्यः समाक्षिप्य शुभेष्वेवावतारयेत्\n",
    "12297020a": "सर्वं सर्वेण सर्वत्र क्रियमाणं च पूजय\n",
    "12297020c": "स्वधर्मे यत्र रागस्ते कामं धर्मो विधीयताम्\n",
    "12297021a": "अधृतात्मन्धृतौ तिष्ठ दुर्बुद्धे बुद्धिमान्भव\n",
    "12297021c": "अप्रशान्त प्रशाम्य त्वमप्राज्ञ प्राज्ञवच्चर\n",
    "12297022a": "तेजसा शक्यते प्राप्तुमुपायसहचारिणा\n",
    "12297022c": "इह च प्रेत्य च श्रेयस्तस्य मूलं धृतिः परा\n",
    "12297023a": "राजर्षिरधृतिः स्वर्गात्पतितो हि महाभिषः\n",
    "12297023c": "ययातिः क्षीणपुण्यश्च धृत्या लोकानवाप्तवान्\n",
    "12297024a": "तपस्विनां धर्मवतां विदुषां चोपसेवनात्\n",
    "12297024c": "प्राप्स्यसे विपुलां बुद्धिं तथा श्रेयोऽभिपत्स्यसे\n",
    "12297025a": "स तु स्वभावसंपन्नस्तच्छ्रुत्वा मुनिभाषितम्\n",
    "12297025c": "विनिवर्त्य मनः कामाद्धर्मे बुद्धिं चकार ह\n",
    "12298001": "युधिष्ठिर उवाच\n",
    "12298001a": "धर्माधर्मविमुक्तं यद्विमुक्तं सर्वसंश्रयात्\n",
    "12298001c": "जन्ममृत्युविमुक्तं च विमुक्तं पुण्यपापयोः\n",
    "12298002a": "यच्छिवं नित्यमभयं नित्यं चाक्षरमव्ययम्\n",
    "12298002c": "शुचि नित्यमनायासं तद्भवान्वक्तुमर्हति\n",
    "12298003": "भीष्म उवाच\n",
    "12298003a": "अत्र ते वर्तयिष्येऽहमितिहासं पुरातनम्\n",
    "12298003c": "याज्ञवल्क्यस्य संवादं जनकस्य च भारत\n",
    "12298004a": "याज्ञवल्क्यमृषिश्रेष्ठं दैवरातिर्महायशाः\n",
    "12298004c": "पप्रच्छ जनको राजा प्रश्नं प्रश्नविदां वरः\n",
    "12298005a": "कतीन्द्रियाणि विप्रर्षे कति प्रकृतयः स्मृताः\n",
    "12298005c": "किमव्यक्तं परं ब्रह्म तस्माच्च परतस्तु किम्\n",
    "12298006a": "प्रभवं चाप्ययं चैव कालसंख्यां तथैव च\n",
    "12298006c": "वक्तुमर्हसि विप्रेन्द्र त्वदनुग्रहकाङ्क्षिणः\n",
    "12298007a": "अज्ञानात्परिपृच्छामि त्वं हि ज्ञानमयो निधिः\n",
    "12298007c": "तदहं श्रोतुमिच्छामि सर्वमेतदसंशयम्\n",
    "12298008": "याज्ञवल्क्य उवाच\n",
    "12298008a": "श्रूयतामवनीपाल यदेतदनुपृच्छसि\n",
    "12298008c": "योगानां परमं ज्ञानं सांख्यानां च विशेषतः\n",
    "12298009a": "न तवाविदितं किंचिन्मां तु जिज्ञासते भवान्\n",
    "12298009c": "पृष्टेन चापि वक्तव्यमेष धर्मः सनातनः\n",
    "12298010a": "अष्टौ प्रकृतयः प्रोक्ता विकाराश्चापि षोडश\n",
    "12298010c": "अथ सप्त तु व्यक्तानि प्राहुरध्यात्मचिन्तकाः\n",
    "12298011a": "अव्यक्तं च महांश्चैव तथाहंकार एव च\n",
    "12298011c": "पृथिवी वायुराकाशमापो ज्योतिश्च पञ्चमम्\n",
    "12298012a": "एताः प्रकृतयस्त्वष्टौ विकारानपि मे शृणु\n",
    "12298012c": "श्रोत्रं त्वक्चैव चक्षुश्च जिह्वा घ्राणं च पञ्चमम्\n",
    "12298013a": "शब्दस्पर्शौ च रूपं च रसो गन्धस्तथैव च\n",
    "12298013c": "वाक्च हस्तौ च पादौ च पायुर्मेढ्रं तथैव च\n",
    "12298014a": "एते विशेषा राजेन्द्र महाभूतेषु पञ्चसु\n",
    "12298014c": "बुद्धीन्द्रियाण्यथैतानि सविशेषाणि मैथिल\n",
    "12298015a": "मनः षोडशकं प्राहुरध्यात्मगतिचिन्तकाः\n",
    "12298015c": "त्वं चैवान्ये च विद्वांसस्तत्त्वबुद्धिविशारदाः\n",
    "12298016a": "अव्यक्ताच्च महानात्मा समुत्पद्यति पार्थिव\n",
    "12298016c": "प्रथमं सर्गमित्येतदाहुः प्राधानिकं बुधाः\n",
    "12298017a": "महतश्चाप्यहंकार उत्पद्यति नराधिप\n",
    "12298017c": "द्वितीयं सर्गमित्याहुरेतद्बुद्ध्यात्मकं स्मृतम्\n",
    "12298018a": "अहंकाराच्च संभूतं मनो भूतगुणात्मकम्\n",
    "12298018c": "तृतीयः सर्ग इत्येष आहंकारिक उच्यते\n",
    "12298019a": "मनसस्तु समुद्भूता महाभूता नराधिप\n",
    "12298019c": "चतुर्थं सर्गमित्येतन्मानसं परिचक्षते\n",
    "12298020a": "शब्दः स्पर्शश्च रूपं च रसो गन्धस्तथैव च\n",
    "12298020c": "पञ्चमं सर्गमित्याहुर्भौतिकं भूतचिन्तकाः\n",
    "12298021a": "श्रोत्रं त्वक्चैव चक्षुश्च जिह्वा घ्राणं च पञ्चमम्\n",
    "12298021c": "सर्गं तु षष्ठमित्याहुर्बहुचिन्तात्मकं स्मृतम्\n",
    "12298022a": "अधः श्रोत्रेन्द्रियग्राम उत्पद्यति नराधिप\n",
    "12298022c": "सप्तमं सर्गमित्याहुरेतदैन्द्रियकं स्मृतम्\n",
    "12298023a": "ऊर्ध्वस्रोतस्तथा तिर्यगुत्पद्यति नराधिप\n",
    "12298023c": "अष्टमं सर्गमित्याहुरेतदार्जवकं बुधाः\n",
    "12298024a": "तिर्यक्स्रोतस्त्वधःस्रोत उत्पद्यति नराधिप\n",
    "12298024c": "नवमं सर्गमित्याहुरेतदार्जवकं बुधाः\n",
    "12298025a": "एतानि नव सर्गाणि तत्त्वानि च नराधिप\n",
    "12298025c": "चतुर्विंशतिरुक्तानि यथाश्रुति निदर्शनात्\n",
    "12298026a": "अत ऊर्ध्वं महाराज गुणस्यैतस्य तत्त्वतः\n",
    "12298026c": "महात्मभिरनुप्रोक्तां कालसंख्यां निबोध मे\n",
    "12299001": "याज्ञवल्क्य उवाच\n",
    "12299001a": "अव्यक्तस्य नरश्रेष्ठ कालसंख्यां निबोध मे\n",
    "12299001c": "पञ्च कल्पसहस्राणि द्विगुणान्यहरुच्यते\n",
    "12299002a": "रात्रिरेतावती चास्य प्रतिबुद्धो नराधिप\n",
    "12299002c": "सृजत्योषधिमेवाग्रे जीवनं सर्वदेहिनाम्\n",
    "12299003a": "ततो ब्रह्माणमसृजद्धैरण्याण्डसमुद्भवम्\n",
    "12299003c": "सा मूर्तिः सर्वभूतानामित्येवमनुशुश्रुम\n",
    "12299004a": "संवत्सरमुषित्वाण्डे निष्क्रम्य च महामुनिः\n",
    "12299004c": "संदधेऽर्धं महीं कृत्स्नां दिवमर्धं प्रजापतिः\n",
    "12299005a": "द्यावापृथिव्योरित्येष राजन्वेदेषु पठ्यते\n",
    "12299005c": "तयोः शकलयोर्मध्यमाकाशमकरोत्प्रभुः\n",
    "12299006a": "एतस्यापि च संख्यानं वेदवेदाङ्गपारगैः\n",
    "12299006c": "दश कल्पसहस्राणि पादोनान्यहरुच्यते\n",
    "12299006e": "रात्रिमेतावतीं चास्य प्राहुरध्यात्मचिन्तकाः\n",
    "12299007a": "सृजत्यहंकारमृषिर्भूतं दिव्यात्मकं तथा\n",
    "12299007c": "चतुरश्चापरान्पुत्रान्देहात्पूर्वं महानृषिः\n",
    "12299007e": "ते वै पितृभ्यः पितरः श्रूयन्ते राजसत्तम\n",
    "12299008a": "देवाः पितॄणां च सुता देवैर्लोकाः समावृताः\n",
    "12299008c": "चराचरा नरश्रेष्ठ इत्येवमनुशुश्रुम\n",
    "12299009a": "परमेष्ठी त्वहंकारोऽसृजद्भूतानि पञ्चधा\n",
    "12299009c": "पृथिवी वायुराकाशमापो ज्योतिश्च पञ्चमम्\n",
    "12299010a": "एतस्यापि निशामाहुस्तृतीयमिह कुर्वतः\n",
    "12299010c": "पञ्च कल्पसहस्राणि तावदेवाहरुच्यते\n",
    "12299011a": "शब्दः स्पर्शश्च रूपं च रसो गन्धश्च पञ्चमः\n",
    "12299011c": "एते विशेषा राजेन्द्र महाभूतेषु पञ्चसु\n",
    "12299011e": "यैराविष्टानि भूतानि अहन्यहनि पार्थिव\n",
    "12299012a": "अन्योन्यं स्पृहयन्त्येते अन्योन्यस्य हिते रताः\n",
    "12299012c": "अन्योन्यमभिमन्यन्ते अन्योन्यस्पर्धिनस्तथा\n",
    "12299013a": "ते वध्यमाना अन्योन्यं गुणैर्हारिभिरव्ययाः\n",
    "12299013c": "इहैव परिवर्तन्ते तिर्यग्योनिप्रवेशिनः\n",
    "12299014a": "त्रीणि कल्पसहस्राणि एतेषामहरुच्यते\n",
    "12299014c": "रात्रिरेतावती चैव मनसश्च नराधिप\n",
    "12299015a": "मनश्चरति राजेन्द्र चरितं सर्वमिन्द्रियैः\n",
    "12299015c": "न चेन्द्रियाणि पश्यन्ति मन एवात्र पश्यति\n",
    "12299016a": "चक्षुः पश्यति रूपाणि मनसा तु न चक्षुषा\n",
    "12299016c": "मनसि व्याकुले चक्षुः पश्यन्नपि न पश्यति\n",
    "12299016e": "तथेन्द्रियाणि सर्वाणि पश्यन्तीत्यभिचक्षते\n",
    "12299017a": "मनस्युपरते राजन्निन्द्रियोपरमो भवेत्\n",
    "12299017c": "न चेन्द्रियव्युपरमे मनस्युपरमो भवेत्\n",
    "12299017e": "एवं मनःप्रधानानि इन्द्रियाणि विभावयेत्\n",
    "12299018a": "इन्द्रियाणां हि सर्वेषामीश्वरं मन उच्यते\n",
    "12299018c": "एतद्विशन्ति भूतानि सर्वाणीह महायशाः\n",
    "12300001": "याज्ञवल्क्य उवाच\n",
    "12300001a": "तत्त्वानां सर्गसंख्या च कालसंख्या तथैव च\n",
    "12300001c": "मया प्रोक्तानुपूर्व्येण संहारमपि मे शृणु\n",
    "12300002a": "यथा संहरते जन्तून्ससर्ज च पुनः पुनः\n",
    "12300002c": "अनादिनिधनो ब्रह्मा नित्यश्चाक्षर एव च\n",
    "12300003a": "अहःक्षयमथो बुद्ध्वा निशि स्वप्नमनास्तथा\n",
    "12300003c": "चोदयामास भगवानव्यक्तोऽहंकृतं नरम्\n",
    "12300004a": "ततः शतसहस्रांशुरव्यक्तेनाभिचोदितः\n",
    "12300004c": "कृत्वा द्वादशधात्मानमादित्यो ज्वलदग्निवत्\n",
    "12300005a": "चतुर्विधं प्रजाजालं निर्दहत्याशु तेजसा\n",
    "12300005c": "जराय्वण्डस्वेदजातमुद्भिज्जं च नराधिप\n",
    "12300006a": "एतदुन्मेषमात्रेण विनष्टं स्थाणुजङ्गमम्\n",
    "12300006c": "कूर्मपृष्ठसमा भूमिर्भवत्यथ समन्ततः\n",
    "12300007a": "जगद्दग्ध्वामितबलः केवलं जगतीं ततः\n",
    "12300007c": "अम्भसा बलिना क्षिप्रमापूर्यत समन्ततः\n",
    "12300008a": "ततः कालाग्निमासाद्य तदम्भो याति संक्षयम्\n",
    "12300008c": "विनष्टेऽम्भसि राजेन्द्र जाज्वलीत्यनलो महान्\n",
    "12300009a": "तमप्रमेयोऽतिबलं ज्वलमानं विभावसुम्\n",
    "12300009c": "ऊष्माणं सर्वभूतानां सप्तार्चिषमथाञ्जसा\n",
    "12300010a": "भक्षयामास बलवान्वायुरष्टात्मको बली\n",
    "12300010c": "विचरन्नमितप्राणस्तिर्यगूर्ध्वमधस्तथा\n",
    "12300011a": "तमप्रतिबलं भीममाकाशं ग्रसतेऽऽत्मना\n",
    "12300011c": "आकाशमप्यतिनदन्मनो ग्रसति चारिकम्\n",
    "12300012a": "मनो ग्रसति सर्वात्मा सोऽहंकारः प्रजापतिः\n",
    "12300012c": "अहंकारं महानात्मा भूतभव्यभविष्यवित्\n",
    "12300013a": "तमप्यनुपमात्मानं विश्वं शंभुः प्रजापतिः\n",
    "12300013c": "अणिमा लघिमा प्राप्तिरीशानो ज्योतिरव्ययः\n",
    "12300014a": "सर्वतःपाणिपादान्तः सर्वतोक्षिशिरोमुखः\n",
    "12300014c": "सर्वतःश्रुतिमाँल्लोके सर्वमावृत्य तिष्ठति\n",
    "12300015a": "हृदयं सर्वभूतानां पर्वणोऽङ्गुष्ठमात्रकः\n",
    "12300015c": "अनुग्रसत्यनन्तं हि महात्मा विश्वमीश्वरः\n",
    "12300016a": "ततः समभवत्सर्वमक्षयाव्ययमव्रणम्\n",
    "12300016c": "भूतभव्यमनुष्याणां स्रष्टारमनघं तथा\n",
    "12300017a": "एषोऽप्ययस्ते राजेन्द्र यथावत्परिभाषितः\n",
    "12300017c": "अध्यात्ममधिभूतं च अधिदैवं च श्रूयताम्\n",
    "12301001": "याज्ञवल्क्य उवाच\n",
    "12301001a": "पादावध्यात्ममित्याहुर्ब्राह्मणास्तत्त्वदर्शिनः\n",
    "12301001c": "गन्तव्यमधिभूतं च विष्णुस्तत्राधिदैवतम्\n",
    "12301002a": "पायुरध्यात्ममित्याहुर्यथातत्त्वार्थदर्शिनः\n",
    "12301002c": "विसर्गमधिभूतं च मित्रस्तत्राधिदैवतम्\n",
    "12301003a": "उपस्थोऽध्यात्ममित्याहुर्यथायोगनिदर्शनम्\n",
    "12301003c": "अधिभूतं तथानन्दो दैवतं च प्रजापतिः\n",
    "12301004a": "हस्तावध्यात्ममित्याहुर्यथासांख्यनिदर्शनम्\n",
    "12301004c": "कर्तव्यमधिभूतं तु इन्द्रस्तत्राधिदैवतम्\n",
    "12301005a": "वागध्यात्ममिति प्राहुर्यथाश्रुतिनिदर्शनम्\n",
    "12301005c": "वक्तव्यमधिभूतं तु वह्निस्तत्राधिदैवतम्\n",
    "12301006a": "चक्षुरध्यात्ममित्याहुर्यथाश्रुतिनिदर्शनम्\n",
    "12301006c": "रूपमत्राधिभूतं तु सूर्यस्तत्राधिदैवतम्\n",
    "12301007a": "श्रोत्रमध्यात्ममित्याहुर्यथाश्रुतिनिदर्शनम्\n",
    "12301007c": "शब्दस्तत्राधिभूतं तु दिशस्तत्राधिदैवतम्\n",
    "12301008a": "जिह्वामध्यात्ममित्याहुर्यथातत्त्वनिदर्शनम्\n",
    "12301008c": "रस एवाधिभूतं तु आपस्तत्राधिदैवतम्\n",
    "12301009a": "घ्राणमध्यात्ममित्याहुर्यथाश्रुतिनिदर्शनम्\n",
    "12301009c": "गन्ध एवाधिभूतं तु पृथिवी चाधिदैवतम्\n",
    "12301010a": "त्वगध्यात्ममिति प्राहुस्तत्त्वबुद्धिविशारदाः\n",
    "12301010c": "स्पर्श एवाधिभूतं तु पवनश्चाधिदैवतम्\n",
    "12301011a": "मनोऽध्यात्ममिति प्राहुर्यथाश्रुतिनिदर्शनम्\n",
    "12301011c": "मन्तव्यमधिभूतं तु चन्द्रमाश्चाधिदैवतम्\n",
    "12301012a": "अहंकारिकमध्यात्ममाहुस्तत्त्वनिदर्शनम्\n",
    "12301012c": "अभिमानोऽधिभूतं तु भवस्तत्राधिदैवतम्\n",
    "12301013a": "बुद्धिरध्यात्ममित्याहुर्यथावेदनिदर्शनम्\n",
    "12301013c": "बोद्धव्यमधिभूतं तु क्षेत्रज्ञोऽत्राधिदैवतम्\n",
    "12301014a": "एषा ते व्यक्ततो राजन्विभूतिरनुवर्णिता\n",
    "12301014c": "आदौ मध्ये तथा चान्ते यथातत्त्वेन तत्त्ववित्\n",
    "12301015a": "प्रकृतिर्गुणान्विकुरुते स्वच्छन्देनात्मकाम्यया\n",
    "12301015c": "क्रीडार्थं तु महाराज शतशोऽथ सहस्रशः\n",
    "12301016a": "यथा दीपसहस्राणि दीपान्मर्त्याः प्रकुर्वते\n",
    "12301016c": "प्रकृतिस्तथा विकुरुते पुरुषस्य गुणान्बहून्\n",
    "12301017a": "सत्त्वमानन्द उद्रेकः प्रीतिः प्राकाश्यमेव च\n",
    "12301017c": "सुखं शुद्धित्वमारोग्यं संतोषः श्रद्दधानता\n",
    "12301018a": "अकार्पण्यमसंरम्भः क्षमा धृतिरहिंसता\n",
    "12301018c": "समता सत्यमानृण्यं मार्दवं ह्रीरचापलम्\n",
    "12301019a": "शौचमार्जवमाचारमलौल्यं हृद्यसंभ्रमः\n",
    "12301019c": "इष्टानिष्टवियोगानां कृतानामविकत्थनम्\n",
    "12301020a": "दानेन चानुग्रहणमस्पृहार्थे परार्थता\n",
    "12301020c": "सर्वभूतदया चैव सत्त्वस्यैते गुणाः स्मृताः\n",
    "12301021a": "रजोगुणानां संघातो रूपमैश्वर्यविग्रहे\n",
    "12301021c": "अत्याशित्वमकारुण्यं सुखदुःखोपसेवनम्\n",
    "12301022a": "परापवादेषु रतिर्विवादानां च सेवनम्\n",
    "12301022c": "अहंकारस्त्वसत्कारश्चिन्ता वैरोपसेवनम्\n",
    "12301023a": "परितापोऽपहरणं ह्रीनाशोऽनार्जवं तथा\n",
    "12301023c": "भेदः परुषता चैव कामक्रोधौ मदस्तथा\n",
    "12301023e": "दर्पो द्वेषोऽतिवादश्च एते प्रोक्ता रजोगुणाः\n",
    "12301024a": "तामसानां तु संघातं प्रवक्ष्याम्युपधार्यताम्\n",
    "12301024c": "मोहोऽप्रकाशस्तामिस्रमन्धतामिस्रसंज्ञितम्\n",
    "12301025a": "मरणं चान्धतामिस्रं तामिस्रं क्रोध उच्यते\n",
    "12301025c": "तमसो लक्षणानीह भक्षाणामभिरोचनम्\n",
    "12301026a": "भोजनानामपर्याप्तिस्तथा पेयेष्वतृप्तता\n",
    "12301026c": "गन्धवासो विहारेषु शयनेष्वासनेषु च\n",
    "12301027a": "दिवास्वप्ने विवादे च प्रमादेषु च वै रतिः\n",
    "12301027c": "नृत्यवादित्रगीतानामज्ञानाच्छ्रद्दधानता\n",
    "12301027e": "द्वेषो धर्मविशेषाणामेते वै तामसा गुणाः\n",
    "12302001": "याज्ञवल्क्य उवाच\n",
    "12302001a": "एते प्रधानस्य गुणास्त्रयः पुरुषसत्तम\n",
    "12302001c": "कृत्स्नस्य चैव जगतस्तिष्ठन्त्यनपगाः सदा\n",
    "12302002a": "शतधा सहस्रधा चैव तथा शतसहस्रधा\n",
    "12302002c": "कोटिशश्च करोत्येष प्रत्यगात्मानमात्मना\n",
    "12302003a": "सात्त्विकस्योत्तमं स्थानं राजसस्येह मध्यमम्\n",
    "12302003c": "तामसस्याधमं स्थानं प्राहुरध्यात्मचिन्तकाः\n",
    "12302004a": "केवलेनेह पुण्येन गतिमूर्ध्वामवाप्नुयात्\n",
    "12302004c": "पुण्यपापेन मानुष्यमधर्मेणाप्यधोगतिम्\n",
    "12302005a": "द्वंद्वमेषां त्रयाणां तु संनिपातं च तत्त्वतः\n",
    "12302005c": "सत्त्वस्य रजसश्चैव तमसश्च शृणुष्व मे\n",
    "12302006a": "सत्त्वस्य तु रजो दृष्टं रजसश्च तमस्तथा\n",
    "12302006c": "तमसश्च तथा सत्त्वं सत्त्वस्याव्यक्तमेव च\n",
    "12302007a": "अव्यक्तसत्त्वसंयुक्तो देवलोकमवाप्नुयात्\n",
    "12302007c": "रजःसत्त्वसमायुक्तो मनुष्येषूपपद्यते\n",
    "12302008a": "रजस्तमोभ्यां संयुक्तस्तिर्यग्योनिषु जायते\n",
    "12302008c": "रजस्तामससत्त्वैश्च युक्तो मानुष्यमाप्नुयात्\n",
    "12302009a": "पुण्यपापवियुक्तानां स्थानमाहुर्मनीषिणाम्\n",
    "12302009c": "शाश्वतं चाव्ययं चैव अक्षरं चाभयं च यत्\n",
    "12302010a": "ज्ञानिनां संभवं श्रेष्ठं स्थानमव्रणमच्युतम्\n",
    "12302010c": "अतीन्द्रियमबीजं च जन्ममृत्युतमोनुदम्\n",
    "12302011a": "अव्यक्तस्थं परं यत्तत्पृष्टस्तेऽहं नराधिप\n",
    "12302011c": "स एष प्रकृतिष्ठो हि तस्थुरित्यभिधीयते\n",
    "12302012a": "अचेतनश्चैष मतः प्रकृतिस्थश्च पार्थिव\n",
    "12302012c": "एतेनाधिष्ठितश्चैव सृजते संहरत्यपि\n",
    "12302013": "जनक उवाच\n",
    "12302013a": "अनादिनिधनावेतावुभावेव महामुने\n",
    "12302013c": "अमूर्तिमन्तावचलावप्रकम्प्यौ च निर्व्रणौ\n",
    "12302014a": "अग्राह्यावृषिशार्दूल कथमेको ह्यचेतनः\n",
    "12302014c": "चेतनावांस्तथा चैकः क्षेत्रज्ञ इति भाषितः\n",
    "12302015a": "त्वं हि विप्रेन्द्र कार्त्स्न्येन मोक्षधर्ममुपाससे\n",
    "12302015c": "साकल्यं मोक्षधर्मस्य श्रोतुमिच्छामि तत्त्वतः\n",
    "12302016a": "अस्तित्वं केवलत्वं च विनाभावं तथैव च\n",
    "12302016c": "तथैवोत्क्रमणस्थानं देहिनोऽपि वियुज्यतः\n",
    "12302017a": "कालेन यद्धि प्राप्नोति स्थानं तद्ब्रूहि मे द्विज\n",
    "12302017c": "सांख्यज्ञानं च तत्त्वेन पृथग्योगं तथैव च\n",
    "12302018a": "अरिष्टानि च तत्त्वेन वक्तुमर्हसि सत्तम\n",
    "12302018c": "विदितं सर्वमेतत्ते पाणावामलकं यथा\n",
    "12303001": "याज्ञवल्क्य उवाच\n",
    "12303001a": "न शक्यो निर्गुणस्तात गुणीकर्तुं विशां पते\n",
    "12303001c": "गुणवांश्चाप्यगुणवान्यथातत्त्वं निबोध मे\n",
    "12303002a": "गुणैर्हि गुणवानेव निर्गुणश्चागुणस्तथा\n",
    "12303002c": "प्राहुरेवं महात्मानो मुनयस्तत्त्वदर्शिनः\n",
    "12303003a": "गुणस्वभावस्त्वव्यक्तो गुणानेवाभिवर्तते\n",
    "12303003c": "उपयुङ्क्ते च तानेव स चैवाज्ञः स्वभावतः\n",
    "12303004a": "अव्यक्तस्तु न जानीते पुरुषो ज्ञः स्वभावतः\n",
    "12303004c": "न मत्तः परमस्तीति नित्यमेवाभिमन्यते\n",
    "12303005a": "अनेन कारणेनैतदव्यक्तं स्यादचेतनम्\n",
    "12303005c": "नित्यत्वादक्षरत्वाच्च क्षराणां तत्त्वतोऽन्यथा\n",
    "12303006a": "यदाज्ञानेन कुर्वीत गुणसर्गं पुनः पुनः\n",
    "12303006c": "यदात्मानं न जानीते तदाव्यक्तमिहोच्यते\n",
    "12303007a": "कर्तृत्वाच्चापि तत्त्वानां तत्त्वधर्मी तथोच्यते\n",
    "12303007c": "कर्तृत्वाच्चैव योनीनां योनिधर्मा तथोच्यते\n",
    "12303008a": "कर्तृत्वात्प्रकृतीनां तु तथा प्रकृतिधर्मिता\n",
    "12303008c": "कर्तृत्वाच्चापि बीजानां बीजधर्मी तथोच्यते\n",
    "12303009a": "गुणानां प्रसवत्वाच्च तथा प्रसवधर्मवान्\n",
    "12303009c": "कर्तृत्वात्प्रलयानां च तथा प्रलयधर्मिता\n",
    "12303010a": "बीजत्वात्प्रकृतित्वाच्च प्रलयत्वात्तथैव च\n",
    "12303010c": "उपेक्षकत्वादन्यत्वादभिमानाच्च केवलम्\n",
    "12303011a": "मन्यन्ते यतयः शुद्धा अध्यात्मविगतज्वराः\n",
    "12303011c": "अनित्यं नित्यमव्यक्तमेवमेतद्धि शुश्रुम\n",
    "12303012a": "अव्यक्तैकत्वमित्याहुर्नानात्वं पुरुषस्तथा\n",
    "12303012c": "सर्वभूतदयावन्तः केवलं ज्ञानमास्थिताः\n",
    "12303013a": "अन्यः स पुरुषोऽव्यक्तस्त्वध्रुवो ध्रुवसंज्ञकः\n",
    "12303013c": "यथा मुञ्ज इषीकायास्तथैवैतद्धि जायते\n",
    "12303014a": "अन्यं च मशकं विद्यादन्यच्चोदुम्बरं तथा\n",
    "12303014c": "न चोदुम्बरसंयोगैर्मशकस्तत्र लिप्यते\n",
    "12303015a": "अन्य एव तथा मत्स्यस्तथान्यदुदकं स्मृतम्\n",
    "12303015c": "न चोदकस्य स्पर्शेन मत्स्यो लिप्यति सर्वशः\n",
    "12303016a": "अन्यो ह्यग्निरुखाप्यन्या नित्यमेवमवैहि भोः\n",
    "12303016c": "न चोपलिप्यते सोऽग्निरुखासंस्पर्शनेन वै\n",
    "12303017a": "पुष्करं त्वन्यदेवात्र तथान्यदुदकं स्मृतम्\n",
    "12303017c": "न चोदकस्य स्पर्शेन लिप्यते तत्र पुष्करम्\n",
    "12303018a": "एतेषां सह संवासं विवासं चैव नित्यशः\n",
    "12303018c": "यथा तथैनं पश्यन्ति न नित्यं प्राकृता जनाः\n",
    "12303019a": "ये त्वन्यथैव पश्यन्ति न सम्यक्तेषु दर्शनम्\n",
    "12303019c": "ते व्यक्तं निरयं घोरं प्रविशन्ति पुनः पुनः\n",
    "12303020a": "सांख्यदर्शनमेतत्ते परिसंख्यातमुत्तमम्\n",
    "12303020c": "एवं हि परिसंख्याय सांख्याः केवलतां गताः\n",
    "12303021a": "ये त्वन्ये तत्त्वकुशलास्तेषामेतन्निदर्शनम्\n",
    "12303021c": "अतः परं प्रवक्ष्यामि योगानामपि दर्शनम्\n",
    "12304001": "याज्ञवल्क्य उवाच\n",
    "12304001a": "सांख्यज्ञानं मया प्रोक्तं योगज्ञानं निबोध मे\n",
    "12304001c": "यथाश्रुतं यथादृष्टं तत्त्वेन नृपसत्तम\n",
    "12304002a": "नास्ति सांख्यसमं ज्ञानं नास्ति योगसमं बलम्\n",
    "12304002c": "तावुभावेकचर्यौ तु उभावनिधनौ स्मृतौ\n",
    "12304003a": "पृथक्पृथक्तु पश्यन्ति येऽल्पबुद्धिरता नराः\n",
    "12304003c": "वयं तु राजन्पश्याम एकमेव तु निश्चयात्\n",
    "12304004a": "यदेव योगाः पश्यन्ति तत्सांख्यैरपि दृश्यते\n",
    "12304004c": "एकं सांख्यं च योगं च यः पश्यति स तत्त्ववित्\n",
    "12304005a": "रुद्रप्रधानानपरान्विद्धि योगान्परंतप\n",
    "12304005c": "तेनैव चाथ देहेन विचरन्ति दिशो दश\n",
    "12304006a": "यावद्धि प्रलयस्तात सूक्ष्मेणाष्टगुणेन वै\n",
    "12304006c": "योगेन लोकान्विचरन्सुखं संन्यस्य चानघ\n",
    "12304007a": "वेदेषु चाष्टगुणितं योगमाहुर्मनीषिणः\n",
    "12304007c": "सूक्ष्ममष्टगुणं प्राहुर्नेतरं नृपसत्तम\n",
    "12304008a": "द्विगुणं योगकृत्यं तु योगानां प्राहुरुत्तमम्\n",
    "12304008c": "सगुणं निर्गुणं चैव यथाशास्त्रनिदर्शनम्\n",
    "12304009a": "धारणा चैव मनसः प्राणायामश्च पार्थिव\n",
    "12304009c": "प्राणायामो हि सगुणो निर्गुणं धारणं मनः\n",
    "12304010a": "यत्र दृश्येत मुञ्चन्वै प्राणान्मैथिलसत्तम\n",
    "12304010c": "वाताधिक्यं भवत्येव तस्माद्धि न समाचरेत्\n",
    "12304011a": "निशायाः प्रथमे यामे चोदना द्वादश स्मृताः\n",
    "12304011c": "मध्ये सुप्त्वा परे यामे द्वादशैव तु चोदनाः\n",
    "12304012a": "तदेवमुपशान्तेन दान्तेनैकान्तशीलिना\n",
    "12304012c": "आत्मारामेण बुद्धेन योक्तव्योऽऽत्मा न संशयः\n",
    "12304013a": "पञ्चानामिन्द्रियाणां तु दोषानाक्षिप्य पञ्चधा\n",
    "12304013c": "शब्दं स्पर्शं तथा रूपं रसं गन्धं तथैव च\n",
    "12304014a": "प्रतिभामपवर्गं च प्रतिसंहृत्य मैथिल\n",
    "12304014c": "इन्द्रियग्राममखिलं मनस्यभिनिवेश्य ह\n",
    "12304015a": "मनस्तथैवाहंकारे प्रतिष्ठाप्य नराधिप\n",
    "12304015c": "अहंकारं तथा बुद्धौ बुद्धिं च प्रकृतावपि\n",
    "12304016a": "एवं हि परिसंख्याय ततो ध्यायेत केवलम्\n",
    "12304016c": "विरजस्कमलं नित्यमनन्तं शुद्धमव्रणम्\n",
    "12304017a": "तस्थुषं पुरुषं सत्त्वमभेद्यमजरामरम्\n",
    "12304017c": "शाश्वतं चाव्ययं चैव ईशानं ब्रह्म चाव्ययम्\n",
    "12304018a": "युक्तस्य तु महाराज लक्षणान्युपधारयेत्\n",
    "12304018c": "लक्षणं तु प्रसादस्य यथा तृप्तः सुखं स्वपेत्\n",
    "12304019a": "निवाते तु यथा दीपो ज्वलेत्स्नेहसमन्वितः\n",
    "12304019c": "निश्चलोर्ध्वशिखस्तद्वद्युक्तमाहुर्मनीषिणः\n",
    "12304020a": "पाषाण इव मेघोत्थैर्यथा बिन्दुभिराहतः\n",
    "12304020c": "नालं चालयितुं शक्यस्तथा युक्तस्य लक्षणम्\n",
    "12304021a": "शङ्खदुन्दुभिनिर्घोषैर्विविधैर्गीतवादितैः\n",
    "12304021c": "क्रियमाणैर्न कम्पेत युक्तस्यैतन्निदर्शनम्\n",
    "12304022a": "तैलपात्रं यथा पूर्णं कराभ्यां गृह्य पूरुषः\n",
    "12304022c": "सोपानमारुहेद्भीतस्तर्ज्यमानोऽसिपाणिभिः\n",
    "12304023a": "संयतात्मा भयात्तेषां न पात्राद्बिन्दुमुत्सृजेत्\n",
    "12304023c": "तथैवोत्तरमाणस्य एकाग्रमनसस्तथा\n",
    "12304024a": "स्थिरत्वादिन्द्रियाणां तु निश्चलत्वात्तथैव च\n",
    "12304024c": "एवं युक्तस्य तु मुनेर्लक्षणान्युपधारयेत्\n",
    "12304025a": "स युक्तः पश्यति ब्रह्म यत्तत्परममव्ययम्\n",
    "12304025c": "महतस्तमसो मध्ये स्थितं ज्वलनसंनिभम्\n",
    "12304026a": "एतेन केवलं याति त्यक्त्वा देहमसाक्षिकम्\n",
    "12304026c": "कालेन महता राजञ्श्रुतिरेषा सनातनी\n",
    "12304027a": "एतद्धि योगं योगानां किमन्यद्योगलक्षणम्\n",
    "12304027c": "विज्ञाय तद्धि मन्यन्ते कृतकृत्या मनीषिणः\n",
    "12305001": "याज्ञवल्क्य उवाच\n",
    "12305001a": "तथैवोत्क्रममाणं तु शृणुष्वावहितो नृप\n",
    "12305001c": "पद्भ्यामुत्क्रममाणस्य वैष्णवं स्थानमुच्यते\n",
    "12305002a": "जङ्घाभ्यां तु वसून्देवानाप्नुयादिति नः श्रुतम्\n",
    "12305002c": "जानुभ्यां च महाभागान्देवान्साध्यानवाप्नुयात्\n",
    "12305003a": "पायुनोत्क्रममाणस्तु मैत्रं स्थानमवाप्नुयात्\n",
    "12305003c": "पृथिवीं जघनेनाथ ऊरुभ्यां तु प्रजापतिम्\n",
    "12305004a": "पार्श्वाभ्यां मरुतो देवान्नासाभ्यामिन्दुमेव च\n",
    "12305004c": "बाहुभ्यामिन्द्रमित्याहुरुरसा रुद्रमेव च\n",
    "12305005a": "ग्रीवायास्तमृषिश्रेष्ठं नरमाप्नोत्यनुत्तमम्\n",
    "12305005c": "विश्वेदेवान्मुखेनाथ दिशः श्रोत्रेण चाप्नुयात्\n",
    "12305006a": "घ्राणेन गन्धवहनं नेत्राभ्यां सूर्यमेव च\n",
    "12305006c": "भ्रूभ्यां चैवाश्विनौ देवौ ललाटेन पितॄनथ\n",
    "12305007a": "ब्रह्माणमाप्नोति विभुं मूर्ध्ना देवाग्रजं तथा\n",
    "12305007c": "एतान्युत्क्रमणस्थानान्युक्तानि मिथिलेश्वर\n",
    "12305008a": "अरिष्टानि तु वक्ष्यामि विहितानि मनीषिभिः\n",
    "12305008c": "संवत्सरवियोगस्य संभवेयुः शरीरिणः\n",
    "12305009a": "योऽरुन्धतीं न पश्येत दृष्टपूर्वां कदाचन\n",
    "12305009c": "तथैव ध्रुवमित्याहुः पूर्णेन्दुं दीपमेव च\n",
    "12305009e": "खण्डाभासं दक्षिणतस्तेऽपि संवत्सरायुषः\n",
    "12305010a": "परचक्षुषि चात्मानं ये न पश्यन्ति पार्थिव\n",
    "12305010c": "आत्मच्छायाकृतीभूतं तेऽपि संवत्सरायुषः\n",
    "12305011a": "अतिद्युतिरतिप्रज्ञा अप्रज्ञा चाद्युतिस्तथा\n",
    "12305011c": "प्रकृतेर्विक्रियापत्तिः षण्मासान्मृत्युलक्षणम्\n",
    "12305012a": "दैवतान्यवजानाति ब्राह्मणैश्च विरुध्यते\n",
    "12305012c": "कृष्णश्यावच्छविच्छायः षण्मासान्मृत्युलक्षणम्\n",
    "12305013a": "शीर्णनाभि यथा चक्रं छिद्रं सोमं प्रपश्यति\n",
    "12305013c": "तथैव च सहस्रांशुं सप्तरात्रेण मृत्युभाक्\n",
    "12305014a": "शवगन्धमुपाघ्राति सुरभिं प्राप्य यो नरः\n",
    "12305014c": "देवतायतनस्थस्तु षड्रात्रेण स मृत्युभाक्\n",
    "12305015a": "कर्णनासावनमनं दन्तदृष्टिविरागिता\n",
    "12305015c": "संज्ञालोपो निरूष्मत्वं सद्योमृत्युनिदर्शनम्\n",
    "12305016a": "अकस्माच्च स्रवेद्यस्य वाममक्षि नराधिप\n",
    "12305016c": "मूर्धतश्चोत्पतेद्धूमः सद्योमृत्युनिदर्शनम्\n",
    "12305017a": "एतावन्ति त्वरिष्टानि विदित्वा मानवोऽऽत्मवान्\n",
    "12305017c": "निशि चाहनि चात्मानं योजयेत्परमात्मनि\n",
    "12305018a": "प्रतीक्षमाणस्तत्कालं यत्कालं प्रति तद्भवेत्\n",
    "12305018c": "अथास्य नेष्टं मरणं स्थातुमिच्छेदिमां क्रियाम्\n",
    "12305019a": "सर्वगन्धान्रसांश्चैव धारयेत समाहितः\n",
    "12305019c": "तथा हि मृत्युं जयति तत्परेणान्तरात्मना\n",
    "12305020a": "ससांख्यधारणं चैव विदित्वा मनुजर्षभ\n",
    "12305020c": "जयेच्च मृत्युं योगेन तत्परेणान्तरात्मना\n",
    "12305021a": "गच्छेत्प्राप्याक्षयं कृत्स्नमजन्म शिवमव्ययम्\n",
    "12305021c": "शाश्वतं स्थानमचलं दुष्प्रापमकृतात्मभिः\n",
    "12306001": "याज्ञवल्क्य उवाच\n",
    "12306001a": "अव्यक्तस्थं परं यत्तत्पृष्टस्तेऽहं नराधिप\n",
    "12306001c": "परं गुह्यमिमं प्रश्नं शृणुष्वावहितो नृप\n",
    "12306002a": "यथार्षेणेह विधिना चरतावमतेन ह\n",
    "12306002c": "मयादित्यादवाप्तानि यजूंषि मिथिलाधिप\n",
    "12306003a": "महता तपसा देवस्तपिष्ठः सेवितो मया\n",
    "12306003c": "प्रीतेन चाहं विभुना सूर्येणोक्तस्तदानघ\n",
    "12306004a": "वरं वृणीष्व विप्रर्षे यदिष्टं ते सुदुर्लभम्\n",
    "12306004c": "तत्ते दास्यामि प्रीतात्मा मत्प्रसादो हि दुर्लभः\n",
    "12306005a": "ततः प्रणम्य शिरसा मयोक्तस्तपतां वरः\n",
    "12306005c": "यजूंषि नोपयुक्तानि क्षिप्रमिच्छामि वेदितुम्\n",
    "12306006a": "ततो मां भगवानाह वितरिष्यामि ते द्विज\n",
    "12306006c": "सरस्वतीह वाग्भूता शरीरं ते प्रवेक्ष्यति\n",
    "12306007a": "ततो मामाह भगवानास्यं स्वं विवृतं कुरु\n",
    "12306007c": "विवृतं च ततो मेऽऽस्यं प्रविष्टा च सरस्वती\n",
    "12306008a": "ततो विदह्यमानोऽहं प्रविष्टोऽम्भस्तदानघ\n",
    "12306008c": "अविज्ञानादमर्षाच्च भास्करस्य महात्मनः\n",
    "12306009a": "ततो विदह्यमानं मामुवाच भगवान्रविः\n",
    "12306009c": "मुहूर्तं सह्यतां दाहस्ततः शीतीभविष्यसि\n",
    "12306010a": "शीतीभूतं च मां दृष्ट्वा भगवानाह भास्करः\n",
    "12306010c": "प्रतिष्ठास्यति ते वेदः सोत्तरः सखिलो द्विज\n",
    "12306011a": "कृत्स्नं शतपथं चैव प्रणेष्यसि द्विजर्षभ\n",
    "12306011c": "तस्यान्ते चापुनर्भावे बुद्धिस्तव भविष्यति\n",
    "12306012a": "प्राप्स्यसे च यदिष्टं तत्सांख्ययोगेप्सितं पदम्\n",
    "12306012c": "एतावदुक्त्वा भगवानस्तमेवाभ्यवर्तत\n",
    "12306013a": "ततोऽनुव्याहृतं श्रुत्वा गते देवे विभावसौ\n",
    "12306013c": "गृहमागत्य संहृष्टोऽचिन्तयं वै सरस्वतीम्\n",
    "12306014a": "ततः प्रवृत्तातिशुभा स्वरव्यञ्जनभूषिता\n",
    "12306014c": "ओंकारमादितः कृत्वा मम देवी सरस्वती\n",
    "12306015a": "ततोऽहमर्घ्यं विधिवत्सरस्वत्यै न्यवेदयम्\n",
    "12306015c": "तपतां च वरिष्ठाय निषण्णस्तत्परायणः\n",
    "12306016a": "ततः शतपथं कृत्स्नं सरहस्यं ससंग्रहम्\n",
    "12306016c": "चक्रे सपरिशेषं च हर्षेण परमेण ह\n",
    "12306017a": "कृत्वा चाध्ययनं तेषां शिष्याणां शतमुत्तमम्\n",
    "12306017c": "विप्रियार्थं सशिष्यस्य मातुलस्य महात्मनः\n",
    "12306018a": "ततः सशिष्येण मया सूर्येणेव गभस्तिभिः\n",
    "12306018c": "व्याप्तो यज्ञो महाराज पितुस्तव महात्मनः\n",
    "12306019a": "मिषतो देवलस्यापि ततोऽर्धं हृतवानहम्\n",
    "12306019c": "स्ववेददक्षिणायाथ विमर्दे मातुलेन ह\n",
    "12306020a": "सुमन्तुनाथ पैलेन तथा जैमिनिना च वै\n",
    "12306020c": "पित्रा ते मुनिभिश्चैव ततोऽहमनुमानितः\n",
    "12306021a": "दश पञ्च च प्राप्तानि यजूंष्यर्कान्मयानघ\n",
    "12306021c": "तथैव लोमहर्षाच्च पुराणमवधारितम्\n",
    "12306022a": "बीजमेतत्पुरस्कृत्य देवीं चैव सरस्वतीम्\n",
    "12306022c": "सूर्यस्य चानुभावेन प्रवृत्तोऽहं नराधिप\n",
    "12306023a": "कर्तुं शतपथं वेदमपूर्वं कारितं च मे\n",
    "12306023c": "यथाभिलषितं मार्गं तथा तच्चोपपादितम्\n",
    "12306024a": "शिष्याणामखिलं कृत्स्नमनुज्ञातं ससंग्रहम्\n",
    "12306024c": "सर्वे च शिष्याः शुचयो गताः परमहर्षिताः\n",
    "12306025a": "शाखाः पञ्चदशेमास्तु विद्या भास्करदर्शिताः\n",
    "12306025c": "प्रतिष्ठाप्य यथाकामं वेद्यं तदनुचिन्तयम्\n",
    "12306026a": "किमत्र ब्रह्मण्यमृतं किं च वेद्यमनुत्तमम्\n",
    "12306026c": "चिन्तये तत्र चागत्य गन्धर्वो मामपृच्छत\n",
    "12306027a": "विश्वावसुस्ततो राजन्वेदान्तज्ञानकोविदः\n",
    "12306027c": "चतुर्विंशतिकान्प्रश्नान्पृष्ट्वा वेदस्य पार्थिव\n",
    "12306027e": "पञ्चविंशतिमं प्रश्नं पप्रच्छान्वीक्षिकीं तथा\n",
    "12306028a": "विश्वाविश्वं तथाश्वाश्वं मित्रं वरुणमेव च\n",
    "12306028c": "ज्ञानं ज्ञेयं तथाज्ञो ज्ञः कस्तपा अतपास्तथा\n",
    "12306028e": "सूर्यादः सूर्य इति च विद्याविद्ये तथैव च\n",
    "12306029a": "वेद्यावेद्यं तथा राजन्नचलं चलमेव च\n",
    "12306029c": "अपूर्वमक्षयं क्षय्यमेतत्प्रश्नमनुत्तमम्\n",
    "12306030a": "अथोक्तश्च मया राजन्राजा गन्धर्वसत्तमः\n",
    "12306030c": "पृष्टवाननुपूर्वेण प्रश्नमुत्तममर्थवत्\n",
    "12306031a": "मुहूर्तं मृष्यतां तावद्यावदेनं विचिन्तये\n",
    "12306031c": "बाढमित्येव कृत्वा स तूष्णीं गन्धर्व आस्थितः\n",
    "12306032a": "ततोऽन्वचिन्तयमहं भूयो देवीं सरस्वतीम्\n",
    "12306032c": "मनसा स च मे प्रश्नो दध्नो घृतमिवोद्धृतम्\n",
    "12306033a": "तत्रोपनिषदं चैव परिशेषं च पार्थिव\n",
    "12306033c": "मथ्नामि मनसा तात दृष्ट्वा चान्वीक्षिकीं पराम्\n",
    "12306034a": "चतुर्थी राजशार्दूल विद्यैषा सांपरायिकी\n",
    "12306034c": "उदीरिता मया तुभ्यं पञ्चविंशेऽधि धिष्ठिता\n",
    "12306035a": "अथोक्तस्तु मया राजन्राजा विश्वावसुस्तदा\n",
    "12306035c": "श्रूयतां यद्भवानस्मान्प्रश्नं संपृष्टवानिह\n",
    "12306036a": "विश्वाविश्वेति यदिदं गन्धर्वेन्द्रानुपृच्छसि\n",
    "12306036c": "विश्वाव्यक्तं परं विद्याद्भूतभव्यभयंकरम्\n",
    "12306037a": "त्रिगुणं गुणकर्तृत्वादविश्वो निष्कलस्तथा\n",
    "12306037c": "अश्वस्तथैव मिथुनमेवमेवानुदृश्यते\n",
    "12306038a": "अव्यक्तं प्रकृतिं प्राहुः पुरुषेति च निर्गुणम्\n",
    "12306038c": "तथैव मित्रं पुरुषं वरुणं प्रकृतिं तथा\n",
    "12306039a": "ज्ञानं तु प्रकृतिं प्राहुर्ज्ञेयं निष्कलमेव च\n",
    "12306039c": "अज्ञश्च ज्ञश्च पुरुषस्तस्मान्निष्कल उच्यते\n",
    "12306040a": "कस्तपा अतपाः प्रोक्तः कोऽसौ पुरुष उच्यते\n",
    "12306040c": "तपाः प्रकृतिरित्याहुरतपा निष्कलः स्मृतः\n",
    "12306041a": "तथैवावेद्यमव्यक्तं वेद्यः पुरुष उच्यते\n",
    "12306041c": "चलाचलमिति प्रोक्तं त्वया तदपि मे शृणु\n",
    "12306042a": "चलां तु प्रकृतिं प्राहुः कारणं क्षेपसर्गयोः\n",
    "12306042c": "अक्षेपसर्गयोःकर्ता निश्चलः पुरुषः स्मृतः\n",
    "12306043a": "अजावुभावप्रजौ च अक्षयौ चाप्युभावपि\n",
    "12306043c": "अजौ नित्यावुभौ प्राहुरध्यात्मगतिनिश्चयाः\n",
    "12306044a": "अक्षयत्वात्प्रजनने अजमत्राहुरव्ययम्\n",
    "12306044c": "अक्षयं पुरुषं प्राहुः क्षयो ह्यस्य न विद्यते\n",
    "12306045a": "गुणक्षयत्वात्प्रकृतिः कर्तृत्वादक्षयं बुधाः\n",
    "12306045c": "एषा तेऽऽन्वीक्षिकी विद्या चतुर्थी सांपरायिकी\n",
    "12306046a": "विद्योपेतं धनं कृत्वा कर्मणा नित्यकर्मणि\n",
    "12306046c": "एकान्तदर्शना वेदाः सर्वे विश्वावसो स्मृताः\n",
    "12306047a": "जायन्ते च म्रियन्ते च यस्मिन्नेते यतश्च्युताः\n",
    "12306047c": "वेदार्थं ये न जानन्ति वेद्यं गन्धर्वसत्तम\n",
    "12306048a": "साङ्गोपाङ्गानपि यदि पञ्च वेदानधीयते\n",
    "12306048c": "वेदवेद्यं न जानीते वेदभारवहो हि सः\n",
    "12306049a": "यो घृतार्थी खरीक्षीरं मथेद्गन्धर्वसत्तम\n",
    "12306049c": "विष्ठां तत्रानुपश्येत न मण्डं नापि वा घृतम्\n",
    "12306050a": "तथा वेद्यमवेद्यं च वेदविद्यो न विन्दति\n",
    "12306050c": "स केवलं मूढमतिर्ज्ञानभारवहः स्मृतः\n",
    "12306051a": "द्रष्टव्यौ नित्यमेवैतौ तत्परेणान्तरात्मना\n",
    "12306051c": "यथास्य जन्मनिधने न भवेतां पुनः पुनः\n",
    "12306052a": "अजस्रं जन्मनिधनं चिन्तयित्वा त्रयीमिमाम्\n",
    "12306052c": "परित्यज्य क्षयमिह अक्षयं धर्ममास्थितः\n",
    "12306053a": "यदा तु पश्यतेऽत्यन्तमहन्यहनि काश्यप\n",
    "12306053c": "तदा स केवलीभूतः षड्विंशमनुपश्यति\n",
    "12306054a": "अन्यश्च शश्वदव्यक्तस्तथान्यः पञ्चविंशकः\n",
    "12306054c": "तस्य द्वावनुपश्येत तमेकमिति साधवः\n",
    "12306055a": "तेनैतन्नाभिजानन्ति पञ्चविंशकमच्युतम्\n",
    "12306055c": "जन्ममृत्युभयाद्योगाः सांख्याश्च परमैषिणः\n",
    "12306056": "विश्वावसुरुवाच\n",
    "12306056a": "पञ्चविंशं यदेतत्ते प्रोक्तं ब्राह्मणसत्तम\n",
    "12306056c": "तथा तन्न तथा वेति तद्भवान्वक्तुमर्हति\n",
    "12306057a": "जैगीषव्यस्यासितस्य देवलस्य च मे श्रुतम्\n",
    "12306057c": "पराशरस्य विप्रर्षेर्वार्षगण्यस्य धीमतः\n",
    "12306058a": "भिक्षोः पञ्चशिखस्याथ कपिलस्य शुकस्य च\n",
    "12306058c": "गौतमस्यार्ष्टिषेणस्य गर्गस्य च महात्मनः\n",
    "12306059a": "नारदस्यासुरेश्चैव पुलस्त्यस्य च धीमतः\n",
    "12306059c": "सनत्कुमारस्य ततः शुक्रस्य च महात्मनः\n",
    "12306060a": "कश्यपस्य पितुश्चैव पूर्वमेव मया श्रुतम्\n",
    "12306060c": "तदनन्तरं च रुद्रस्य विश्वरूपस्य धीमतः\n",
    "12306061a": "दैवतेभ्यः पितृभ्यश्च दैत्येभ्यश्च ततस्ततः\n",
    "12306061c": "प्राप्तमेतन्मया कृत्स्नं वेद्यं नित्यं वदन्त्युत\n",
    "12306062a": "तस्मात्तद्वै भवद्बुद्ध्या श्रोतुमिच्छामि ब्राह्मण\n",
    "12306062c": "भवान्प्रबर्हः शास्त्राणां प्रगल्भश्चातिबुद्धिमान्\n",
    "12306063a": "न तवाविदितं किंचिद्भवाञ्श्रुतिनिधिः स्मृतः\n",
    "12306063c": "कथ्यते देवलोके च पितृलोके च ब्राह्मण\n",
    "12306064a": "ब्रह्मलोकगताश्चैव कथयन्ति महर्षयः\n",
    "12306064c": "पतिश्च तपतां शश्वदादित्यस्तव भाषते\n",
    "12306065a": "सांख्यज्ञानं त्वया ब्रह्मन्नवाप्तं कृत्स्नमेव च\n",
    "12306065c": "तथैव योगज्ञानं च याज्ञवल्क्य विशेषतः\n",
    "12306066a": "निःसंदिग्धं प्रबुद्धस्त्वं बुध्यमानश्चराचरम्\n",
    "12306066c": "श्रोतुमिच्छामि तज्ज्ञानं घृतं मण्डमयं यथा\n",
    "12306067": "याज्ञवल्क्य उवाच\n",
    "12306067a": "कृत्स्नधारिणमेव त्वां मन्ये गन्धर्वसत्तम\n",
    "12306067c": "जिज्ञाससि च मां राजंस्तन्निबोध यथाश्रुतम्\n",
    "12306068a": "अबुध्यमानां प्रकृतिं बुध्यते पञ्चविंशकः\n",
    "12306068c": "न तु बुध्यति गन्धर्व प्रकृतिः पञ्चविंशकम्\n",
    "12306069a": "अनेनाप्रतिबोधेन प्रधानं प्रवदन्ति तम्\n",
    "12306069c": "सांख्ययोगाश्च तत्त्वज्ञा यथाश्रुतिनिदर्शनात्\n",
    "12306070a": "पश्यंस्तथैवापश्यंश्च पश्यत्यन्यस्तथानघ\n",
    "12306070c": "षड्विंशः पञ्चविंशं च चतुर्विंशं च पश्यति\n",
    "12306070e": "न तु पश्यति पश्यंस्तु यश्चैनमनुपश्यति\n",
    "12306071a": "पञ्चविंशोऽभिमन्येत नान्योऽस्ति परमो मम\n",
    "12306071c": "न चतुर्विंशकोऽग्राह्यो मनुजैर्ज्ञानदर्शिभिः\n",
    "12306072a": "मत्स्येवोदकमन्वेति प्रवर्तति प्रवर्तनात्\n",
    "12306072c": "यथैव बुध्यते मत्स्यस्तथैषोऽप्यनुबुध्यते\n",
    "12306072e": "सस्नेहः सहवासाच्च साभिमानश्च नित्यशः\n",
    "12306073a": "स निमज्जति कालस्य यदैकत्वं न बुध्यते\n",
    "12306073c": "उन्मज्जति हि कालस्य ममत्वेनाभिसंवृतः\n",
    "12306074a": "यदा तु मन्यतेऽन्योऽहमन्य एष इति द्विजः\n",
    "12306074c": "तदा स केवलीभूतः षड्विंशमनुपश्यति\n",
    "12306075a": "अन्यश्च राजन्नवरस्तथान्यः पञ्चविंशकः\n",
    "12306075c": "तत्स्थत्वादनुपश्यन्ति एक एवेति साधवः\n",
    "12306076a": "तेनैतन्नाभिनन्दन्ति पञ्चविंशकमच्युतम्\n",
    "12306076c": "जन्ममृत्युभयाद्भीता योगाः सांख्याश्च काश्यप\n",
    "12306076e": "षड्विंशमनुपश्यन्ति शुचयस्तत्परायणाः\n",
    "12306077a": "यदा स केवलीभूतः षड्विंशमनुपश्यति\n",
    "12306077c": "तदा स सर्वविद्विद्वान्न पुनर्जन्म विन्दति\n",
    "12306078a": "एवमप्रतिबुद्धश्च बुध्यमानश्च तेऽनघ\n",
    "12306078c": "बुद्धश्चोक्तो यथातत्त्वं मया श्रुतिनिदर्शनात्\n",
    "12306079a": "पश्यापश्यं योऽनुपश्येत्क्षेमं तत्त्वं च काश्यप\n",
    "12306079c": "केवलाकेवलं चाद्यं पञ्चविंशात्परं च यत्\n",
    "12306080": "विश्वावसुरुवाच\n",
    "12306080a": "तथ्यं शुभं चैतदुक्तं त्वया भोः; सम्यक्क्षेम्यं देवताद्यं यथावत्\n",
    "12306080c": "स्वस्त्यक्षयं भवतश्चास्तु नित्यं; बुद्ध्या सदा बुद्धियुक्तं नमस्ते\n",
    "12306081": "याज्ञवल्क्य उवाच\n",
    "12306081a": "एवमुक्त्वा संप्रयातो दिवं स; विभ्राजन्वै श्रीमता दर्शनेन\n",
    "12306081c": "तुष्टश्च तुष्ट्या परयाभिनन्द्य; प्रदक्षिणं मम कृत्वा महात्मा\n",
    "12306082a": "ब्रह्मादीनां खेचराणां क्षितौ च; ये चाधस्तात्संवसन्ते नरेन्द्र\n",
    "12306082c": "तत्रैव तद्दर्शनं दर्शयन्वै; सम्यक्क्षेम्यं ये पथं संश्रिता वै\n",
    "12306083a": "सांख्याः सर्वे सांख्यधर्मे रताश्च; तद्वद्योगा योगधर्मे रताश्च\n",
    "12306083c": "ये चाप्यन्ये मोक्षकामा मनुष्या;स्तेषामेतद्दर्शनं ज्ञानदृष्टम्\n",
    "12306084a": "ज्ञानान्मोक्षो जायते पूरुषाणां; नास्त्यज्ञानादेवमाहुर्नरेन्द्र\n",
    "12306084c": "तस्माज्ज्ञानं तत्त्वतोऽन्वेषितव्यं; येनात्मानं मोक्षयेज्जन्ममृत्योः\n",
    "12306085a": "प्राप्य ज्ञानं ब्राह्मणात्क्षत्रियाद्वा; वैश्याच्छूद्रादपि नीचादभीक्ष्णम्\n",
    "12306085c": "श्रद्धातव्यं श्रद्दधानेन नित्यं; न श्रद्धिनं जन्ममृत्यू विशेताम्\n",
    "12306086a": "सर्वे वर्णा ब्राह्मणा ब्रह्मजाश्च; सर्वे नित्यं व्याहरन्ते च ब्रह्म\n",
    "12306086c": "तत्त्वं शास्त्रं ब्रह्मबुद्ध्या ब्रवीमि; सर्वं विश्वं ब्रह्म चैतत्समस्तम्\n",
    "12306087a": "ब्रह्मास्यतो ब्राह्मणाः संप्रसूता; बाहुभ्यां वै क्षत्रियाः संप्रसूताः\n",
    "12306087c": "नाभ्यां वैश्याः पादतश्चापि शूद्राः; सर्वे वर्णा नान्यथा वेदितव्याः\n",
    "12306088a": "अज्ञानतः कर्मयोनिं भजन्ते; तां तां राजंस्ते यथा यान्त्यभावम्\n",
    "12306088c": "तथा वर्णा ज्ञानहीनाः पतन्ते; घोरादज्ञानात्प्राकृतं योनिजालम्\n",
    "12306089a": "तस्माज्ज्ञानं सर्वतो मार्गितव्यं; सर्वत्रस्थं चैतदुक्तं मया ते\n",
    "12306089c": "तस्थौ ब्रह्मा तस्थिवांश्चापरो य;स्तस्मै नित्यं मोक्षमाहुर्द्विजेन्द्राः\n",
    "12306090a": "यत्ते पृष्टं तन्मया चोपदिष्टं; याथातथ्यं तद्विशोको भवस्व\n",
    "12306090c": "राजन्गच्छस्वैतदर्थस्य पारं; सम्यक्प्रोक्तं स्वस्ति तेऽस्त्वत्र नित्यम्\n",
    "12306091": "भीष्म उवाच\n",
    "12306091a": "स एवमनुशास्तस्तु याज्ञवल्क्येन धीमता\n",
    "12306091c": "प्रीतिमानभवद्राजा मिथिलाधिपतिस्तदा\n",
    "12306092a": "गते मुनिवरे तस्मिन्कृते चापि प्रदक्षिणे\n",
    "12306092c": "दैवरातिर्नरपतिरासीनस्तत्र मोक्षवित्\n",
    "12306093a": "गोकोटिं स्पर्शयामास हिरण्यस्य तथैव च\n",
    "12306093c": "रत्नाञ्जलिमथैकं च ब्राह्मणेभ्यो ददौ तदा\n",
    "12306094a": "विदेहराज्यं च तथा प्रतिष्ठाप्य सुतस्य वै\n",
    "12306094c": "यतिधर्ममुपासंश्चाप्यवसन्मिथिलाधिपः\n",
    "12306095a": "सांख्यज्ञानमधीयानो योगशास्त्रं च कृत्स्नशः\n",
    "12306095c": "धर्माधर्मौ च राजेन्द्र प्राकृतं परिगर्हयन्\n",
    "12306096a": "अनन्तमिति कृत्वा स नित्यं केवलमेव च\n",
    "12306096c": "धर्माधर्मौ पुण्यपापे सत्यासत्ये तथैव च\n",
    "12306097a": "जन्ममृत्यू च राजेन्द्र प्राकृतं तदचिन्तयत्\n",
    "12306097c": "ब्रह्माव्यक्तस्य कर्मेदमिति नित्यं नराधिप\n",
    "12306098a": "पश्यन्ति योगाः सांख्याश्च स्वशास्त्रकृतलक्षणाः\n",
    "12306098c": "इष्टानिष्टवियुक्तं हि तस्थौ ब्रह्म परात्परम्\n",
    "12306098e": "नित्यं तमाहुर्विद्वांसः शुचिस्तस्माच्छुचिर्भव\n",
    "12306099a": "दीयते यच्च लभते दत्तं यच्चानुमन्यते\n",
    "12306099c": "ददाति च नरश्रेष्ठ प्रतिगृह्णाति यच्च ह\n",
    "12306099e": "ददात्यव्यक्तमेवैतत्प्रतिगृह्णाति तच्च वै\n",
    "12306100a": "आत्मा ह्येवात्मनो ह्येकः कोऽन्यस्त्वत्तोऽधिको भवेत्\n",
    "12306100c": "एवं मन्यस्व सततमन्यथा मा विचिन्तय\n",
    "12306101a": "यस्याव्यक्तं न विदितं सगुणं निर्गुणं पुनः\n",
    "12306101c": "तेन तीर्थानि यज्ञाश्च सेवितव्याविपश्चिता\n",
    "12306102a": "न स्वाध्यायैस्तपोभिर्वा यज्ञैर्वा कुरुनन्दन\n",
    "12306102c": "लभतेऽव्यक्तसंस्थानं ज्ञात्वाव्यक्तं महीपते\n",
    "12306103a": "तथैव महतः स्थानमाहंकारिकमेव च\n",
    "12306103c": "अहंकारात्परं चापि स्थानानि समवाप्नुयात्\n",
    "12306104a": "ये त्वव्यक्तात्परं नित्यं जानते शास्त्रतत्पराः\n",
    "12306104c": "जन्ममृत्युवियुक्तं च वियुक्तं सदसच्च यत्\n",
    "12306105a": "एतन्मयाप्तं जनकात्पुरस्ता;त्तेनापि चाप्तं नृप याज्ञवल्क्यात्\n",
    "12306105c": "ज्ञानं विशिष्टं न तथा हि यज्ञा; ज्ञानेन दुर्गं तरते न यज्ञैः\n",
    "12306106a": "दुर्गं जन्म निधनं चापि राज;न्न भूतिकं ज्ञानविदो वदन्ति\n",
    "12306106c": "यज्ञैस्तपोभिर्नियमैर्व्रतैश्च; दिवं समासाद्य पतन्ति भूमौ\n",
    "12306107a": "तस्मादुपासस्व परं महच्छुचि; शिवं विमोक्षं विमलं पवित्रम्\n",
    "12306107c": "क्षेत्रज्ञवित्पार्थिव ज्ञानयज्ञ;मुपास्य वै तत्त्वमृषिर्भविष्यसि\n",
    "12306108a": "उपनिषदमुपाकरोत्तदा वै; जनकनृपस्य पुरा हि याज्ञवल्क्यः\n",
    "12306108c": "यदुपगणितशाश्वताव्ययं त;च्छुभममृतत्वमशोकमृच्छतीति\n",
    "12307001": "युधिष्ठिर उवाच\n",
    "12307001a": "ऐश्वर्यं वा महत्प्राप्य धनं वा भरतर्षभ\n",
    "12307001c": "दीर्घमायुरवाप्याथ कथं मृत्युमतिक्रमेत्\n",
    "12307002a": "तपसा वा सुमहता कर्मणा वा श्रुतेन वा\n",
    "12307002c": "रसायनप्रयोगैर्वा कैर्नोपैति जरान्तकौ\n",
    "12307003": "भीष्म उवाच\n",
    "12307003a": "अत्राप्युदाहरन्तीममितिहासं पुरातनम्\n",
    "12307003c": "भिक्षोः पञ्चशिखस्येह संवादं जनकस्य च\n",
    "12307004a": "वैदेहो जनको राजा महर्षिं वेदवित्तमम्\n",
    "12307004c": "पर्यपृच्छत्पञ्चशिखं छिन्नधर्मार्थसंशयम्\n",
    "12307005a": "केन वृत्तेन भगवन्नतिक्रामेज्जरान्तकौ\n",
    "12307005c": "तपसा वाथ बुद्ध्या वा कर्मणा वा श्रुतेन वा\n",
    "12307006a": "एवमुक्तः स वैदेहं प्रत्युवाच परोक्षवित्\n",
    "12307006c": "निवृत्तिर्नैतयोरस्ति नानिवृत्तिः कथंचन\n",
    "12307007a": "न ह्यहानि निवर्तन्ते न मासा न पुनः क्षपाः\n",
    "12307007c": "सोऽयं प्रपद्यतेऽध्वानं चिराय ध्रुवमध्रुवः\n",
    "12307008a": "सर्वभूतसमुच्छेदः स्रोतसेवोह्यते सदा\n",
    "12307008c": "उह्यमानं निमज्जन्तमप्लवे कालसागरे\n",
    "12307008e": "जरामृत्युमहाग्राहे न कश्चिदभिपद्यते\n",
    "12307009a": "नैवास्य भविता कश्चिन्नासौ भवति कस्यचित्\n",
    "12307009c": "पथि संगतमेवेदं दारैरन्यैश्च बन्धुभिः\n",
    "12307009e": "नायमत्यन्तसंवासो लब्धपूर्वो हि केनचित्\n",
    "12307010a": "क्षिप्यन्ते तेन तेनैव निष्टनन्तः पुनः पुनः\n",
    "12307010c": "कालेन जाता जाता हि वायुनेवाभ्रसंचयाः\n",
    "12307011a": "जरामृत्यू हि भूतानां खादितारौ वृकाविव\n",
    "12307011c": "बलिनां दुर्बलानां च ह्रस्वानां महतामपि\n",
    "12307012a": "एवंभूतेषु भूतेषु नित्यभूताध्रुवेषु च\n",
    "12307012c": "कथं हृष्येत जातेषु मृतेषु च कथं ज्वरेत्\n",
    "12307013a": "कुतोऽहमागतः कोऽस्मि क्व गमिष्यामि कस्य वा\n",
    "12307013c": "कस्मिन्स्थितः क्व भविता कस्मात्किमनुशोचसि\n",
    "12307014a": "द्रष्टा स्वर्गस्य न ह्यस्ति तथैव नरकस्य च\n",
    "12307014c": "आगमांस्त्वनतिक्रम्य दद्याच्चैव यजेत च\n",
    "12308001": "युधिष्ठिर उवाच\n",
    "12308001a": "अपरित्यज्य गार्हस्थ्यं कुरुराजर्षिसत्तम\n",
    "12308001c": "कः प्राप्तो विनयं बुद्ध्या मोक्षतत्त्वं वदस्व मे\n",
    "12308002a": "संन्यस्यते यथात्मायं संन्यस्तात्मा यथा च यः\n",
    "12308002c": "परं मोक्षस्य यच्चापि तन्मे ब्रूहि पितामह\n",
    "12308003": "भीष्म उवाच\n",
    "12308003a": "अत्राप्युदाहरन्तीममितिहासं पुरातनम्\n",
    "12308003c": "जनकस्य च संवादं सुलभायाश्च भारत\n",
    "12308004a": "संन्यासफलिकः कश्चिद्बभूव नृपतिः पुरा\n",
    "12308004c": "मैथिलो जनको नाम धर्मध्वज इति श्रुतः\n",
    "12308005a": "स वेदे मोक्षशास्त्रे च स्वे च शास्त्रे कृतागमः\n",
    "12308005c": "इन्द्रियाणि समाधाय शशास वसुधामिमाम्\n",
    "12308006a": "तस्य वेदविदः प्राज्ञाः श्रुत्वा तां साधुवृत्तताम्\n",
    "12308006c": "लोकेषु स्पृहयन्त्यन्ये पुरुषाः पुरुषेश्वर\n",
    "12308007a": "अथ धर्मयुगे तस्मिन्योगधर्ममनुष्ठिता\n",
    "12308007c": "महीमनुचचारैका सुलभा नाम भिक्षुकी\n",
    "12308008a": "तया जगदिदं सर्वमटन्त्या मिथिलेश्वरः\n",
    "12308008c": "तत्र तत्र श्रुतो मोक्षे कथ्यमानस्त्रिदण्डिभिः\n",
    "12308009a": "सा सुसूक्ष्मां कथां श्रुत्वा तथ्यं नेति ससंशया\n",
    "12308009c": "दर्शने जातसंकल्पा जनकस्य बभूव ह\n",
    "12308010a": "ततः सा विप्रहायाथ पूर्वरूपं हि योगतः\n",
    "12308010c": "अबिभ्रदनवद्याङ्गी रूपमन्यदनुत्तमम्\n",
    "12308011a": "चक्षुर्निमेषमात्रेण लघ्वस्त्रगतिगामिनी\n",
    "12308011c": "विदेहानां पुरीं सुभ्रूर्जगाम कमलेक्षणा\n",
    "12308012a": "सा प्राप्य मिथिलां रम्यां समृद्धजनसंकुलाम्\n",
    "12308012c": "भैक्षचर्यापदेशेन ददर्श मिथिलेश्वरम्\n",
    "12308013a": "राजा तस्याः परं दृष्ट्वा सौकुमार्यं वपुस्तथा\n",
    "12308013c": "केयं कस्य कुतो वेति बभूवागतविस्मयः\n",
    "12308014a": "ततोऽस्याः स्वागतं कृत्वा व्यादिश्य च वरासनम्\n",
    "12308014c": "पूजितां पादशौचेन वरान्नेनाप्यतर्पयत्\n",
    "12308015a": "अथ भुक्तवती प्रीता राजानं मन्त्रिभिर्वृतम्\n",
    "12308015c": "सर्वभाष्यविदां मध्ये चोदयामास भिक्षुकी\n",
    "12308016a": "सुलभा त्वस्य धर्मेषु मुक्तो नेति ससंशया\n",
    "12308016c": "सत्त्वं सत्त्वेन योगज्ञा प्रविवेश महीपते\n",
    "12308017a": "नेत्राभ्यां नेत्रयोरस्य रश्मीन्संयोज्य रश्मिभिः\n",
    "12308017c": "सा स्म संचोदयिष्यन्तं योगबन्धैर्बबन्ध ह\n",
    "12308018a": "जनकोऽप्युत्स्मयन्राजा भावमस्या विशेषयन्\n",
    "12308018c": "प्रतिजग्राह भावेन भावमस्या नृपोत्तमः\n",
    "12308019a": "तदेकस्मिन्नधिष्ठाने संवादः श्रूयतामयम्\n",
    "12308019c": "छत्रादिषु विमुक्तस्य मुक्तायाश्च त्रिदण्डके\n",
    "12308020a": "भगवत्याः क्व चर्येयं कृता क्व च गमिष्यसि\n",
    "12308020c": "कस्य च त्वं कुतो वेति पप्रच्छैनां महीपतिः\n",
    "12308021a": "श्रुते वयसि जातौ च सद्भावो नाधिगम्यते\n",
    "12308021c": "एष्वर्थेषूत्तरं तस्मात्प्रवेद्यं सत्समागमे\n",
    "12308022a": "छत्रादिषु विशेषेषु मुक्तं मां विद्धि सर्वशः\n",
    "12308022c": "स त्वां संमन्तुमिच्छामि मानार्हासि मता हि मे\n",
    "12308023a": "यस्माच्चैतन्मया प्राप्तं ज्ञानं वैशेषिकं पुरा\n",
    "12308023c": "यस्य नान्यः प्रवक्तास्ति मोक्षे तमपि मे शृणु\n",
    "12308024a": "पाराशर्यसगोत्रस्य वृद्धस्य सुमहात्मनः\n",
    "12308024c": "भिक्षोः पञ्चशिखस्याहं शिष्यः परमसंमतः\n",
    "12308025a": "सांख्यज्ञाने तथा योगे महीपालविधौ तथा\n",
    "12308025c": "त्रिविधे मोक्षधर्मेऽस्मिन्गताध्वा छिन्नसंशयः\n",
    "12308026a": "स यथाशास्त्रदृष्टेन मार्गेणेह परिव्रजन्\n",
    "12308026c": "वार्षिकांश्चतुरो मासान्पुरा मयि सुखोषितः\n",
    "12308027a": "तेनाहं सांख्यमुख्येन सुदृष्टार्थेन तत्त्वतः\n",
    "12308027c": "श्रावितस्त्रिविधं मोक्षं न च राज्याद्विचालितः\n",
    "12308028a": "सोऽहं तामखिलां वृत्तिं त्रिविधां मोक्षसंहिताम्\n",
    "12308028c": "मुक्तरागश्चराम्येकः पदे परमके स्थितः\n",
    "12308029a": "वैराग्यं पुनरेतस्य मोक्षस्य परमो विधिः\n",
    "12308029c": "ज्ञानादेव च वैराग्यं जायते येन मुच्यते\n",
    "12308030a": "ज्ञानेन कुरुते यत्नं यत्नेन प्राप्यते महत्\n",
    "12308030c": "महद्द्वंद्वप्रमोक्षाय सा सिद्धिर्या वयोतिगा\n",
    "12308031a": "सेयं परमिका बुद्धिः प्राप्ता निर्द्वंद्वता मया\n",
    "12308031c": "इहैव गतमोहेन चरता मुक्तसङ्गिना\n",
    "12308032a": "यथा क्षेत्रं मृदूभूतमद्भिराप्लावितं तथा\n",
    "12308032c": "जनयत्यङ्कुरं कर्म नृणां तद्वत्पुनर्भवम्\n",
    "12308033a": "यथा चोत्तापितं बीजं कपाले यत्र तत्र वा\n",
    "12308033c": "प्राप्याप्यङ्कुरहेतुत्वमबीजत्वान्न जायते\n",
    "12308034a": "तद्वद्भगवता तेन शिखाप्रोक्तेन भिक्षुणा\n",
    "12308034c": "ज्ञानं कृतमबीजं मे विषयेषु न जायते\n",
    "12308035a": "नाभिषज्जति कस्मिंश्चिन्नानर्थे न परिग्रहे\n",
    "12308035c": "नाभिरज्यति चैतेषु व्यर्थत्वाद्रागदोषयोः\n",
    "12308036a": "यश्च मे दक्षिणं बाहुं चन्दनेन समुक्षयेत्\n",
    "12308036c": "सव्यं वास्या च यस्तक्षेत्समावेतावुभौ मम\n",
    "12308037a": "सुखी सोऽहमवाप्तार्थः समलोष्टाश्मकाञ्चनः\n",
    "12308037c": "मुक्तसङ्गः स्थितो राज्ये विशिष्टोऽन्यैस्त्रिदण्डिभिः\n",
    "12308038a": "मोक्षे हि त्रिविधा निष्ठा दृष्टा पूर्वैर्महर्षिभिः\n",
    "12308038c": "ज्ञानं लोकोत्तरं यच्च सर्वत्यागश्च कर्मणाम्\n",
    "12308039a": "ज्ञाननिष्ठां वदन्त्येके मोक्षशास्त्रविदो जनाः\n",
    "12308039c": "कर्मनिष्ठां तथैवान्ये यतयः सूक्ष्मदर्शिनः\n",
    "12308040a": "प्रहायोभयमप्येतज्ज्ञानं कर्म च केवलम्\n",
    "12308040c": "तृतीयेयं समाख्याता निष्ठा तेन महात्मना\n",
    "12308041a": "यमे च नियमे चैव द्वेषे कामे परिग्रहे\n",
    "12308041c": "माने दम्भे तथा स्नेहे सदृशास्ते कुटुम्बिभिः\n",
    "12308042a": "त्रिदण्डादिषु यद्यस्ति मोक्षो ज्ञानेन केनचित्\n",
    "12308042c": "छत्रादिषु कथं न स्यात्तुल्यहेतौ परिग्रहे\n",
    "12308043a": "येन येन हि यस्यार्थः कारणेनेह कस्यचित्\n",
    "12308043c": "तत्तदालम्बते द्रव्यं सर्वः स्वे स्वे परिग्रहे\n",
    "12308044a": "दोषदर्शी तु गार्हस्थ्ये यो व्रजत्याश्रमान्तरम्\n",
    "12308044c": "उत्सृजन्परिगृह्णंश्च सोऽपि सङ्गान्न मुच्यते\n",
    "12308045a": "आधिपत्ये तथा तुल्ये निग्रहानुग्रहात्मनि\n",
    "12308045c": "राजर्षिभिक्षुकाचार्या मुच्यन्ते केन हेतुना\n",
    "12308046a": "अथ सत्याधिपत्येऽपि ज्ञानेनैवेह केवलम्\n",
    "12308046c": "मुच्यन्ते किं न मुच्यन्ते पदे परमके स्थिताः\n",
    "12308047a": "काषायधारणं मौण्ड्यं त्रिविष्टब्धः कमण्डलुः\n",
    "12308047c": "लिङ्गान्यत्यर्थमेतानि न मोक्षायेति मे मतिः\n",
    "12308048a": "यदि सत्यपि लिङ्गेऽस्मिञ्ज्ञानमेवात्र कारणम्\n",
    "12308048c": "निर्मोक्षायेह दुःखस्य लिङ्गमात्रं निरर्थकम्\n",
    "12308049a": "अथ वा दुःखशैथिल्यं वीक्ष्य लिङ्गे कृता मतिः\n",
    "12308049c": "किं तदेवार्थसामान्यं छत्रादिषु न लक्ष्यते\n",
    "12308050a": "आकिंचन्ये न मोक्षोऽस्ति कैंचन्ये नास्ति बन्धनम्\n",
    "12308050c": "कैंचन्ये चेतरे चैव जन्तुर्ज्ञानेन मुच्यते\n",
    "12308051a": "तस्माद्धर्मार्थकामेषु तथा राज्यपरिग्रहे\n",
    "12308051c": "बन्धनायतनेष्वेषु विद्ध्यबन्धे पदे स्थितम्\n",
    "12308052a": "राज्यैश्वर्यमयः पाशः स्नेहायतनबन्धनः\n",
    "12308052c": "मोक्षाश्मनिशितेनेह छिन्नस्त्यागासिना मया\n",
    "12308053a": "सोऽहमेवंगतो मुक्तो जातास्थस्त्वयि भिक्षुकि\n",
    "12308053c": "अयथार्थो हि ते वर्णो वक्ष्यामि शृणु तन्मम\n",
    "12308054a": "सौकुमार्यं तथा रूपं वपुरग्र्यं तथा वयः\n",
    "12308054c": "तवैतानि समस्तानि नियमश्चेति संशयः\n",
    "12308055a": "यच्चाप्यननुरूपं ते लिङ्गस्यास्य विचेष्टितम्\n",
    "12308055c": "मुक्तोऽयं स्यान्न वेत्यस्माद्धर्षितो मत्परिग्रहः\n",
    "12308056a": "न च कामसमायुक्ते मुक्तेऽप्यस्ति त्रिदण्डकम्\n",
    "12308056c": "न रक्ष्यते त्वया चेदं न मुक्तस्यास्ति गोपना\n",
    "12308057a": "मत्पक्षसंश्रयाच्चायं शृणु यस्ते व्यतिक्रमः\n",
    "12308057c": "आश्रयन्त्याः स्वभावेन मम पूर्वपरिग्रहम्\n",
    "12308058a": "प्रवेशस्ते कृतः केन मम राष्ट्रे पुरे तथा\n",
    "12308058c": "कस्य वा संनिसर्गात्त्वं प्रविष्टा हृदयं मम\n",
    "12308059a": "वर्णप्रवरमुख्यासि ब्राह्मणी क्षत्रियो ह्यहम्\n",
    "12308059c": "नावयोरेकयोगोऽस्ति मा कृथा वर्णसंकरम्\n",
    "12308060a": "वर्तसे मोक्षधर्मेषु गार्हस्थ्ये त्वहमाश्रमे\n",
    "12308060c": "अयं चापि सुकष्टस्ते द्वितीयोऽऽश्रमसंकरः\n",
    "12308061a": "सगोत्रां वासगोत्रां वा न वेद त्वां न वेत्थ माम्\n",
    "12308061c": "सगोत्रमाविशन्त्यास्ते तृतीयो गोत्रसंकरः\n",
    "12308062a": "अथ जीवति ते भर्ता प्रोषितोऽप्यथ वा क्वचित्\n",
    "12308062c": "अगम्या परभार्येति चतुर्थो धर्मसंकरः\n",
    "12308063a": "सा त्वमेतान्यकार्याणि कार्यापेक्षा व्यवस्यसि\n",
    "12308063c": "अविज्ञानेन वा युक्ता मिथ्याज्ञानेन वा पुनः\n",
    "12308064a": "अथ वापि स्वतन्त्रासि स्वदोषेणेह केनचित्\n",
    "12308064c": "यदि किंचिच्छ्रुतं तेऽस्ति सर्वं कृतमनर्थकम्\n",
    "12308065a": "इदमन्यत्तृतीयं ते भावस्पर्शविघातकम्\n",
    "12308065c": "दुष्टाया लक्ष्यते लिङ्गं प्रवक्तव्यं प्रकाशितम्\n",
    "12308066a": "न मय्येवाभिसंधिस्ते जयैषिण्या जये कृतः\n",
    "12308066c": "येयं मत्परिषत्कृत्स्ना जेतुमिच्छसि तामपि\n",
    "12308067a": "तथा ह्येवं पुनश्च त्वं दृष्टिं स्वां प्रतिमुञ्चसि\n",
    "12308067c": "मत्पक्षप्रतिघाताय स्वपक्षोद्भावनाय च\n",
    "12308068a": "सा स्वेनामर्षजेन त्वमृद्धिमोहेन मोहिता\n",
    "12308068c": "भूयः सृजसि योगास्त्रं विषामृतमिवैकधा\n",
    "12308069a": "इच्छतोर्हि द्वयोर्लाभः स्त्रीपुंसोरमृतोपमः\n",
    "12308069c": "अलाभश्चाप्यरक्तस्य सोऽत्र दोषो विषोपमः\n",
    "12308070a": "मा स्प्राक्षीः साधु जानीष्व स्वशास्त्रमनुपालय\n",
    "12308070c": "कृतेयं हि विजिज्ञासा मुक्तो नेति त्वया मम\n",
    "12308070e": "एतत्सर्वं प्रतिच्छन्नं मयि नार्हसि गूहितुम्\n",
    "12308071a": "सा यदि त्वं स्वकार्येण यद्यन्यस्य महीपतेः\n",
    "12308071c": "तत्त्वं सत्रप्रतिच्छन्ना मयि नार्हसि गूहितुम्\n",
    "12308072a": "न राजानं मृषा गच्छेन्न द्विजातिं कथंचन\n",
    "12308072c": "न स्त्रियं स्त्रीगुणोपेतां हन्युर्ह्येते मृषागताः\n",
    "12308073a": "राज्ञां हि बलमैश्वर्यं ब्रह्म ब्रह्मविदां बलम्\n",
    "12308073c": "रूपयौवनसौभाग्यं स्त्रीणां बलमनुत्तमम्\n",
    "12308074a": "अत एतैर्बलैरेते बलिनः स्वार्थमिच्छता\n",
    "12308074c": "आर्जवेनाभिगन्तव्या विनाशाय ह्यनार्जवम्\n",
    "12308075a": "सा त्वं जातिं श्रुतं वृत्तं भावं प्रकृतिमात्मनः\n",
    "12308075c": "कृत्यमागमने चैव वक्तुमर्हसि तत्त्वतः\n",
    "12308076a": "इत्येतैरसुखैर्वाक्यैरयुक्तैरसमञ्जसैः\n",
    "12308076c": "प्रत्यादिष्टा नरेन्द्रेण सुलभा न व्यकम्पत\n",
    "12308077a": "उक्तवाक्ये तु नृपतौ सुलभा चारुदर्शना\n",
    "12308077c": "ततश्चारुतरं वाक्यं प्रचक्रामाथ भाषितुम्\n",
    "12308078a": "नवभिर्नवभिश्चैव दोषैर्वाग्बुद्धिदूषणैः\n",
    "12308078c": "अपेतमुपपन्नार्थमष्टादशगुणान्वितम्\n",
    "12308079a": "सौक्ष्म्यं संख्याक्रमौ चोभौ निर्णयः सप्रयोजनः\n",
    "12308079c": "पञ्चैतान्यर्थजातानि वाक्यमित्युच्यते नृप\n",
    "12308080a": "एषामेकैकशोऽर्थानां सौक्ष्म्यादीनां सुलक्षणम्\n",
    "12308080c": "शृणु संसार्यमाणानां पदार्थैः पदवाक्यतः\n",
    "12308081a": "ज्ञानं ज्ञेयेषु भिन्नेषु यथाभेदेन वर्तते\n",
    "12308081c": "तत्रातिशयिनी बुद्धिस्तत्सौक्ष्म्यमिति वर्तते\n",
    "12308082a": "दोषाणां च गुणानां च प्रमाणं प्रविभागशः\n",
    "12308082c": "कंचिदर्थमभिप्रेत्य सा संख्येत्युपधार्यताम्\n",
    "12308083a": "इदं पूर्वमिदं पश्चाद्वक्तव्यं यद्विवक्षितम्\n",
    "12308083c": "क्रमयोगं तमप्याहुर्वाक्यं वाक्यविदो जनाः\n",
    "12308084a": "धर्मार्थकाममोक्षेषु प्रतिज्ञाय विशेषतः\n",
    "12308084c": "इदं तदिति वाक्यान्ते प्रोच्यते स विनिर्णयः\n",
    "12308085a": "इच्छाद्वेषभवैर्दुःखैः प्रकर्षो यत्र जायते\n",
    "12308085c": "तत्र या नृपते वृत्तिस्तत्प्रयोजनमिष्यते\n",
    "12308086a": "तान्येतानि यथोक्तानि सौक्ष्म्यादीनि जनाधिप\n",
    "12308086c": "एकार्थसमवेतानि वाक्यं मम निशामय\n",
    "12308087a": "उपेतार्थमभिन्नार्थं नापवृत्तं न चाधिकम्\n",
    "12308087c": "नाश्लक्ष्णं न च संदिग्धं वक्ष्यामि परमं तव\n",
    "12308088a": "न गुर्वक्षरसंबद्धं पराङ्मुखमुखं न च\n",
    "12308088c": "नानृतं न त्रिवर्गेण विरुद्धं नाप्यसंस्कृतम्\n",
    "12308089a": "न न्यूनं कष्टशब्दं वा व्युत्क्रमाभिहितं न च\n",
    "12308089c": "न शेषं नानुकल्पेन निष्कारणमहेतुकम्\n",
    "12308090a": "कामात्क्रोधाद्भयाल्लोभाद्दैन्यादानार्यकात्तथा\n",
    "12308090c": "ह्रीतोऽनुक्रोशतो मानान्न वक्ष्यामि कथंचन\n",
    "12308091a": "वक्ता श्रोता च वाक्यं च यदा त्वविकलं नृप\n",
    "12308091c": "सममेति विवक्षायां तदा सोऽर्थः प्रकाशते\n",
    "12308092a": "वक्तव्ये तु यदा वक्ता श्रोतारमवमन्यते\n",
    "12308092c": "स्वार्थमाह परार्थं वा तदा वाक्यं न रोहति\n",
    "12308093a": "अथ यः स्वार्थमुत्सृज्य परार्थं प्राह मानवः\n",
    "12308093c": "विशङ्का जायते तस्मिन्वाक्यं तदपि दोषवत्\n",
    "12308094a": "यस्तु वक्ता द्वयोरर्थमविरुद्धं प्रभाषते\n",
    "12308094c": "श्रोतुश्चैवात्मनश्चैव स वक्ता नेतरो नृप\n",
    "12308095a": "तदर्थवदिदं वाक्यमुपेतं वाक्यसंपदा\n",
    "12308095c": "अविक्षिप्तमना राजन्नेकाग्रः श्रोतुमर्हसि\n",
    "12308096a": "कासि कस्य कुतो वेति त्वयाहमभिचोदिता\n",
    "12308096c": "तत्रोत्तरमिदं वाक्यं राजन्नेकमनाः शृणु\n",
    "12308097a": "यथा जतु च काष्ठं च पांसवश्चोदबिन्दुभिः\n",
    "12308097c": "सुश्लिष्टानि तथा राजन्प्राणिनामिह संभवः\n",
    "12308098a": "शब्दः स्पर्शो रसो रूपं गन्धः पञ्चेन्द्रियाणि च\n",
    "12308098c": "पृथगात्मा दशात्मानः संश्लिष्टा जतुकाष्ठवत्\n",
    "12308099a": "न चैषां चोदना काचिदस्तीत्येष विनिश्चयः\n",
    "12308099c": "एकैकस्येह विज्ञानं नास्त्यात्मनि तथा परे\n",
    "12308100a": "न वेद चक्षुश्चक्षुष्ट्वं श्रोत्रं नात्मनि वर्तते\n",
    "12308100c": "तथैव व्यभिचारेण न वर्तन्ते परस्परम्\n",
    "12308100e": "संश्लिष्टा नाभिजायन्ते यथाप इह पांसवः\n",
    "12308101a": "बाह्यानन्यानपेक्षन्ते गुणांस्तानपि मे शृणु\n",
    "12308101c": "रूपं चक्षुः प्रकाशश्च दर्शने हेतवस्त्रयः\n",
    "12308101e": "यथैवात्र तथान्येषु ज्ञानज्ञेयेषु हेतवः\n",
    "12308102a": "ज्ञानज्ञेयान्तरे तस्मिन्मनो नामापरो गुणः\n",
    "12308102c": "विचारयति येनायं निश्चये साध्वसाधुनी\n",
    "12308103a": "द्वादशस्त्वपरस्तत्र बुद्धिर्नाम गुणः स्मृतः\n",
    "12308103c": "येन संशयपूर्वेषु बोद्धव्येषु व्यवस्यति\n",
    "12308104a": "अथ द्वादशके तस्मिन्सत्त्वं नामापरो गुणः\n",
    "12308104c": "महासत्त्वोऽल्पसत्त्वो वा जन्तुर्येनानुमीयते\n",
    "12308105a": "क्षेत्रज्ञ इति चाप्यन्यो गुणस्तत्र चतुर्दशः\n",
    "12308105c": "ममायमिति येनायं मन्यते न च मन्यते\n",
    "12308106a": "अथ पञ्चदशो राजन्गुणस्तत्रापरः स्मृतः\n",
    "12308106c": "पृथक्कलासमूहस्य सामग्र्यं तदिहोच्यते\n",
    "12308107a": "गुणस्त्वेवापरस्तत्र संघात इति षोडशः\n",
    "12308107c": "आकृतिर्व्यक्तिरित्येतौ गुणौ यस्मिन्समाश्रितौ\n",
    "12308108a": "सुखदुःखे जरामृत्यू लाभालाभौ प्रियाप्रिये\n",
    "12308108c": "इति चैकोनविंशोऽयं द्वंद्वयोग इति स्मृतः\n",
    "12308109a": "ऊर्ध्वमेकोनविंशत्याः कालो नामापरो गुणः\n",
    "12308109c": "इतीमं विद्धि विंशत्या भूतानां प्रभवाप्ययम्\n",
    "12308110a": "विंशकश्चैष संघातो महाभूतानि पञ्च च\n",
    "12308110c": "सदसद्भावयोगौ च गुणावन्यौ प्रकाशकौ\n",
    "12308111a": "इत्येवं विंशतिश्चैव गुणाः सप्त च ये स्मृताः\n",
    "12308111c": "विधिः शुक्रं बलं चेति त्रय एते गुणाः परे\n",
    "12308112a": "एकविंशश्च दश च कलाः संख्यानतः स्मृताः\n",
    "12308112c": "समग्रा यत्र वर्तन्ते तच्छरीरमिति स्मृतम्\n",
    "12308113a": "अव्यक्तं प्रकृतिं त्वासां कलानां कश्चिदिच्छति\n",
    "12308113c": "व्यक्तं चासां तथैवान्यः स्थूलदर्शी प्रपश्यति\n",
    "12308114a": "अव्यक्तं यदि वा व्यक्तं द्वयीमथ चतुष्टयीम्\n",
    "12308114c": "प्रकृतिं सर्वभूतानां पश्यन्त्यध्यात्मचिन्तकाः\n",
    "12308115a": "सेयं प्रकृतिरव्यक्ता कलाभिर्व्यक्ततां गता\n",
    "12308115c": "अहं च त्वं च राजेन्द्र ये चाप्यन्ये शरीरिणः\n",
    "12308116a": "बिन्दुन्यासादयोऽवस्थाः शुक्रशोणितसंभवाः\n",
    "12308116c": "यासामेव निपातेन कललं नाम जायते\n",
    "12308117a": "कललादर्बुदोत्पत्तिः पेशी चाप्यर्बुदोद्भवा\n",
    "12308117c": "पेश्यास्त्वङ्गाभिनिर्वृत्तिर्नखरोमाणि चाङ्गतः\n",
    "12308118a": "संपूर्णे नवमे मासे जन्तोर्जातस्य मैथिल\n",
    "12308118c": "जायते नामरूपत्वं स्त्री पुमान्वेति लिङ्गतः\n",
    "12308119a": "जातमात्रं तु तद्रूपं दृष्ट्वा ताम्रनखाङ्गुलि\n",
    "12308119c": "कौमाररूपमापन्नं रूपतो नोपलभ्यते\n",
    "12308120a": "कौमाराद्यौवनं चापि स्थाविर्यं चापि यौवनात्\n",
    "12308120c": "अनेन क्रमयोगेन पूर्वं पूर्वं न लभ्यते\n",
    "12308121a": "कलानां पृथगर्थानां प्रतिभेदः क्षणे क्षणे\n",
    "12308121c": "वर्तते सर्वभूतेषु सौक्ष्म्यात्तु न विभाव्यते\n",
    "12308122a": "न चैषामप्ययो राजँल्लक्ष्यते प्रभवो न च\n",
    "12308122c": "अवस्थायामवस्थायां दीपस्येवार्चिषो गतिः\n",
    "12308123a": "तस्याप्येवंप्रभावस्य सदश्वस्येव धावतः\n",
    "12308123c": "अजस्रं सर्वलोकस्य कः कुतो वा न वा कुतः\n",
    "12308124a": "कस्येदं कस्य वा नेदं कुतो वेदं न वा कुतः\n",
    "12308124c": "संबन्धः कोऽस्ति भूतानां स्वैरप्यवयवैरिह\n",
    "12308125a": "यथादित्यान्मणेश्चैव वीरुद्भ्यश्चैव पावकः\n",
    "12308125c": "भवत्येवं समुदयात्कलानामपि जन्तवः\n",
    "12308126a": "आत्मन्येवात्मनात्मानं यथा त्वमनुपश्यसि\n",
    "12308126c": "एवमेवात्मनात्मानमन्यस्मिन्किं न पश्यसि\n",
    "12308126e": "यद्यात्मनि परस्मिंश्च समतामध्यवस्यसि\n",
    "12308127a": "अथ मां कासि कस्येति किमर्थमनुपृच्छसि\n",
    "12308127c": "इदं मे स्यादिदं नेति द्वंद्वैर्मुक्तस्य मैथिल\n",
    "12308127e": "कासि कस्य कुतो वेति वचने किं प्रयोजनम्\n",
    "12308128a": "रिपौ मित्रेऽथ मध्यस्थे विजये संधिविग्रहे\n",
    "12308128c": "कृतवान्यो महीपाल किं तस्मिन्मुक्तलक्षणम्\n",
    "12308129a": "त्रिवर्गे सप्तधा व्यक्तं यो न वेदेह कर्मसु\n",
    "12308129c": "सङ्गवान्यस्त्रिवर्गे च किं तस्मिन्मुक्तलक्षणम्\n",
    "12308130a": "प्रिये चैवाप्रिये चैव दुर्बले बलवत्यपि\n",
    "12308130c": "यस्य नास्ति समं चक्षुः किं तस्मिन्मुक्तलक्षणम्\n",
    "12308131a": "तदमुक्तस्य ते मोक्षे योऽभिमानो भवेन्नृप\n",
    "12308131c": "सुहृद्भिः स निवार्यस्ते विचित्तस्येव भेषजैः\n",
    "12308132a": "तानि तान्यनुसंदृश्य सङ्गस्थानान्यरिंदम\n",
    "12308132c": "आत्मनात्मनि संपश्येत्किं तस्मिन्मुक्तलक्षणम्\n",
    "12308133a": "इमान्यन्यानि सूक्ष्माणि मोक्षमाश्रित्य कानिचित्\n",
    "12308133c": "चतुरङ्गप्रवृत्तानि सङ्गस्थानानि मे शृणु\n",
    "12308134a": "य इमां पृथिवीं कृत्स्नामेकच्छत्रां प्रशास्ति ह\n",
    "12308134c": "एकमेव स वै राजा पुरमध्यावसत्युत\n",
    "12308135a": "तत्पुरे चैकमेवास्य गृहं यदधितिष्ठति\n",
    "12308135c": "गृहे शयनमप्येकं निशायां यत्र लीयते\n",
    "12308136a": "शय्यार्धं तस्य चाप्यत्र स्त्रीपूर्वमधितिष्ठति\n",
    "12308136c": "तदनेन प्रसङ्गेन फलेनैवेह युज्यते\n",
    "12308137a": "एवमेवोपभोगेषु भोजनाच्छादनेषु च\n",
    "12308137c": "गुणेषु परिमेयेषु निग्रहानुग्रहौ प्रति\n",
    "12308138a": "परतन्त्रः सदा राजा स्वल्पे सोऽपि प्रसज्जते\n",
    "12308138c": "संधिविग्रहयोगे च कुतो राज्ञः स्वतन्त्रता\n",
    "12308139a": "स्त्रीषु क्रीडाविहारेषु नित्यमस्यास्वतन्त्रता\n",
    "12308139c": "मन्त्रे चामात्यसमितौ कुत एव स्वतन्त्रता\n",
    "12308140a": "यदा त्वाज्ञापयत्यन्यांस्तदास्योक्ता स्वतन्त्रता\n",
    "12308140c": "अवशः कार्यते तत्र तस्मिंस्तस्मिन्गुणे स्थितः\n",
    "12308141a": "स्वप्तुकामो न लभते स्वप्तुं कार्यार्थिभिर्जनैः\n",
    "12308141c": "शयने चाप्यनुज्ञातः सुप्त उत्थाप्यतेऽवशः\n",
    "12308142a": "स्नाह्यालभ पिब प्राश जुहुध्यग्नीन्यजेति च\n",
    "12308142c": "वदस्व शृणु चापीति विवशः कार्यते परैः\n",
    "12308143a": "अभिगम्याभिगम्यैनं याचन्ते सततं नराः\n",
    "12308143c": "न चाप्युत्सहते दातुं वित्तरक्षी महाजनात्\n",
    "12308144a": "दाने कोशक्षयो ह्यस्य वैरं चाप्यप्रयच्छतः\n",
    "12308144c": "क्षणेनास्योपवर्तन्ते दोषा वैराग्यकारकाः\n",
    "12308145a": "प्राज्ञाञ्शूरांस्तथैवाढ्यानेकस्थानेऽपि शङ्कते\n",
    "12308145c": "भयमप्यभये राज्ञो यैश्च नित्यमुपास्यते\n",
    "12308146a": "यदा चैते प्रदुष्यन्ति राजन्ये कीर्तिता मया\n",
    "12308146c": "तदैवास्य भयं तेभ्यो जायते पश्य यादृशम्\n",
    "12308147a": "सर्वः स्वे स्वे गृहे राजा सर्वः स्वे स्वे गृहे गृही\n",
    "12308147c": "निग्रहानुग्रहौ कुर्वंस्तुल्यो जनक राजभिः\n",
    "12308148a": "पुत्रा दारास्तथैवात्मा कोशो मित्राणि संचयः\n",
    "12308148c": "परैः साधारणा ह्येते तैस्तैरेवास्य हेतुभिः\n",
    "12308149a": "हतो देशः पुरं दग्धं प्रधानः कुञ्जरो मृतः\n",
    "12308149c": "लोकसाधारणेष्वेषु मिथ्याज्ञानेन तप्यते\n",
    "12308150a": "अमुक्तो मानसैर्दुःखैरिच्छाद्वेषप्रियोद्भवैः\n",
    "12308150c": "शिरोरोगादिभी रोगैस्तथैव विनिपातिभिः\n",
    "12308151a": "द्वंद्वैस्तैस्तैरुपहतः सर्वतः परिशङ्कितः\n",
    "12308151c": "बहुप्रत्यर्थिकं राज्यमुपास्ते गणयन्निशाः\n",
    "12308152a": "तदल्पसुखमत्यर्थं बहुदुःखमसारवत्\n",
    "12308152c": "को राज्यमभिपद्येत प्राप्य चोपशमं लभेत्\n",
    "12308153a": "ममेदमिति यच्चेदं पुरं राष्ट्रं च मन्यसे\n",
    "12308153c": "बलं कोशममात्यांश्च कस्यैतानि न वा नृप\n",
    "12308154a": "मित्रामात्यं पुरं राष्ट्रं दण्डः कोशो महीपतिः\n",
    "12308154c": "सप्ताङ्गश्चक्रसंघातो राज्यमित्युच्यते नृप\n",
    "12308155a": "सप्ताङ्गस्यास्य राज्यस्य त्रिदण्डस्येव तिष्ठतः\n",
    "12308155c": "अन्योन्यगुणयुक्तस्य कः केन गुणतोऽधिकः\n",
    "12308156a": "तेषु तेषु हि कालेषु तत्तदङ्गं विशिष्यते\n",
    "12308156c": "येन यत्सिध्यते कार्यं तत्प्राधान्याय कल्पते\n",
    "12308157a": "सप्ताङ्गश्चापि संघातस्त्रयश्चान्ये नृपोत्तम\n",
    "12308157c": "संभूय दशवर्गोऽयं भुङ्क्ते राज्यं हि राजवत्\n",
    "12308158a": "यश्च राजा महोत्साहः क्षत्रधर्मरतो भवेत्\n",
    "12308158c": "स तुष्येद्दशभागेन ततस्त्वन्यो दशावरैः\n",
    "12308159a": "नास्त्यसाधारणो राजा नास्ति राज्यमराजकम्\n",
    "12308159c": "राज्येऽसति कुतो धर्मो धर्मेऽसति कुतः परम्\n",
    "12308160a": "योऽप्यत्र परमो धर्मः पवित्रं राजराज्ययोः\n",
    "12308160c": "पृथिवी दक्षिणा यस्य सोऽश्वमेधो न विद्यते\n",
    "12308161a": "साहमेतानि कर्माणि राज्यदुःखानि मैथिल\n",
    "12308161c": "समर्था शतशो वक्तुमथ वापि सहस्रशः\n",
    "12308162a": "स्वदेहे नाभिषङ्गो मे कुतः परपरिग्रहे\n",
    "12308162c": "न मामेवंविधां मुक्तामीदृशं वक्तुमर्हसि\n",
    "12308163a": "ननु नाम त्वया मोक्षः कृत्स्नः पञ्चशिखाच्छ्रुतः\n",
    "12308163c": "सोपायः सोपनिषदः सोपासङ्गः सनिश्चयः\n",
    "12308164a": "तस्य ते मुक्तसङ्गस्य पाशानाक्रम्य तिष्ठतः\n",
    "12308164c": "छत्रादिषु विशेषेषु कथं सङ्गः पुनर्नृप\n",
    "12308165a": "श्रुतं ते न श्रुतं मन्ये मिथ्या वापि श्रुतं श्रुतम्\n",
    "12308165c": "अथ वा श्रुतसंकाशं श्रुतमन्यच्छ्रुतं त्वया\n",
    "12308166a": "अथापीमासु संज्ञासु लौकिकीषु प्रतिष्ठसि\n",
    "12308166c": "अभिषङ्गावरोधाभ्यां बद्धस्त्वं प्राकृतो यथा\n",
    "12308167a": "सत्त्वेनानुप्रवेशो हि योऽयं त्वयि कृतो मया\n",
    "12308167c": "किं तवापकृतं तत्र यदि मुक्तोऽसि सर्वतः\n",
    "12308168a": "नियमो ह्येष धर्मेषु यतीनां शून्यवासिता\n",
    "12308168c": "शून्यमावासयन्त्या च मया किं कस्य दूषितम्\n",
    "12308169a": "न पाणिभ्यां न बाहुभ्यां पादोरुभ्यां न चानघ\n",
    "12308169c": "न गात्रावयवैरन्यैः स्पृशामि त्वा नराधिप\n",
    "12308170a": "कुले महति जातेन ह्रीमता दीर्घदर्शिना\n",
    "12308170c": "नैतत्सदसि वक्तव्यं सद्वासद्वा मिथः कृतम्\n",
    "12308171a": "ब्राह्मणा गुरवश्चेमे तथामात्या गुरूत्तमाः\n",
    "12308171c": "त्वं चाथ गुरुरप्येषामेवमन्योन्यगौरवम्\n",
    "12308172a": "तदेवमनुसंदृश्य वाच्यावाच्यं परीक्षता\n",
    "12308172c": "स्त्रीपुंसोः समवायोऽयं त्वया वाच्यो न संसदि\n",
    "12308173a": "यथा पुष्करपर्णस्थं जलं तत्पर्णसंस्थितम्\n",
    "12308173c": "तिष्ठत्यस्पृशती तद्वत्त्वयि वत्स्यामि मैथिल\n",
    "12308174a": "यदि वाप्यस्पृशन्त्या मे स्पर्शं जानासि कंचन\n",
    "12308174c": "ज्ञानं कृतमबीजं ते कथं तेनेह भिक्षुणा\n",
    "12308175a": "स गार्हस्थ्याच्च्युतश्च त्वं मोक्षं नावाप्य दुर्विदम्\n",
    "12308175c": "उभयोरन्तराले च वर्तसे मोक्षवातिकः\n",
    "12308176a": "न हि मुक्तस्य मुक्तेन ज्ञस्यैकत्वपृथक्त्वयोः\n",
    "12308176c": "भावाभावसमायोगे जायते वर्णसंकरः\n",
    "12308177a": "वर्णाश्रमपृथक्त्वे च दृष्टार्थस्यापृथक्त्विनः\n",
    "12308177c": "नान्यदन्यदिति ज्ञात्वा नान्यदन्यत्प्रवर्तते\n",
    "12308178a": "पाणौ कुण्डं तथा कुण्डे पयः पयसि मक्षिकाः\n",
    "12308178c": "आश्रिताश्रययोगेन पृथक्त्वेनाश्रया वयम्\n",
    "12308179a": "न तु कुण्डे पयोभावः पयश्चापि न मक्षिकाः\n",
    "12308179c": "स्वयमेवाश्रयन्त्येते भावा न तु पराश्रयम्\n",
    "12308180a": "पृथक्त्वादाश्रमाणां च वर्णान्यत्वे तथैव च\n",
    "12308180c": "परस्परपृथक्त्वाच्च कथं ते वर्णसंकरः\n",
    "12308181a": "नास्मि वर्णोत्तमा जात्या न वैश्या नावरा तथा\n",
    "12308181c": "तव राजन्सवर्णास्मि शुद्धयोनिरविप्लुता\n",
    "12308182a": "प्रधानो नाम राजर्षिर्व्यक्तं ते श्रोत्रमागतः\n",
    "12308182c": "कुले तस्य समुत्पन्नां सुलभां नाम विद्धि माम्\n",
    "12308183a": "द्रोणश्च शतशृङ्गश्च वक्रद्वारश्च पर्वतः\n",
    "12308183c": "मम सत्रेषु पूर्वेषां चिता मघवता सह\n",
    "12308184a": "साहं तस्मिन्कुले जाता भर्तर्यसति मद्विधे\n",
    "12308184c": "विनीता मोक्षधर्मेषु चराम्येका मुनिव्रतम्\n",
    "12308185a": "नास्मि सत्रप्रतिच्छन्ना न परस्वाभिमानिनी\n",
    "12308185c": "न धर्मसंकरकरी स्वधर्मेऽस्मि धृतव्रता\n",
    "12308186a": "नास्थिरा स्वप्रतिज्ञायां नासमीक्ष्यप्रवादिनी\n",
    "12308186c": "नासमीक्ष्यागता चाहं त्वत्सकाशं जनाधिप\n",
    "12308187a": "मोक्षे ते भावितां बुद्धिं श्रुत्वाहं कुशलैषिणी\n",
    "12308187c": "तव मोक्षस्य चाप्यस्य जिज्ञासार्थमिहागता\n",
    "12308188a": "न वर्गस्था ब्रवीम्येतत्स्वपक्षपरपक्षयोः\n",
    "12308188c": "मुक्तो न मुच्यते यश्च शान्तो यश्च न शाम्यति\n",
    "12308189a": "यथा शून्ये पुरागारे भिक्षुरेकां निशां वसेत्\n",
    "12308189c": "तथा हि त्वच्छरीरेऽस्मिन्निमां वत्स्यामि शर्वरीम्\n",
    "12308190a": "साहमासनदानेन वागातिथ्येन चार्चिता\n",
    "12308190c": "सुप्ता सुशरणा प्रीता श्वो गमिष्यामि मैथिल\n",
    "12308191a": "इत्येतानि स वाक्यानि हेतुमन्त्यर्थवन्ति च\n",
    "12308191c": "श्रुत्वा नाधिजगौ राजा किंचिदन्यदतः परम्\n",
    "12309001": "युधिष्ठिर उवाच\n",
    "12309001a": "कथं निर्वेदमापन्नः शुको वैयासकिः पुरा\n",
    "12309001c": "एतदिच्छामि कौरव्य श्रोतुं कौतूहलं हि मे\n",
    "12309002": "भीष्म उवाच\n",
    "12309002a": "प्राकृतेन सुवृत्तेन चरन्तमकुतोभयम्\n",
    "12309002c": "अध्याप्य कृत्स्नं स्वाध्यायमन्वशाद्वै पिता सुतम्\n",
    "12309003a": "धर्मं पुत्र निषेवस्व सुतीक्ष्णौ हि हिमातपौ\n",
    "12309003c": "क्षुत्पिपासे च वायुं च जय नित्यं जितेन्द्रियः\n",
    "12309004a": "सत्यमार्जवमक्रोधमनसूयां दमं तपः\n",
    "12309004c": "अहिंसां चानृशंस्यं च विधिवत्परिपालय\n",
    "12309005a": "सत्ये तिष्ठ रतो धर्मे हित्वा सर्वमनार्जवम्\n",
    "12309005c": "देवतातिथिशेषेण यात्रां प्राणस्य संश्रय\n",
    "12309006a": "फेनपात्रोपमे देहे जीवे शकुनिवत्स्थिते\n",
    "12309006c": "अनित्ये प्रियसंवासे कथं स्वपिषि पुत्रक\n",
    "12309007a": "अप्रमत्तेषु जाग्रत्सु नित्ययुक्तेषु शत्रुषु\n",
    "12309007c": "अन्तरं लिप्समानेषु बालस्त्वं नावबुध्यसे\n",
    "12309008a": "गण्यमानेषु वर्षेषु क्षीयमाणे तथायुषि\n",
    "12309008c": "जीविते शिष्यमाणे च किमुत्थाय न धावसि\n",
    "12309009a": "ऐहलौकिकमीहन्ते मांसशोणितवर्धनम्\n",
    "12309009c": "पारलौकिककार्येषु प्रसुप्ता भृशनास्तिकाः\n",
    "12309010a": "धर्माय येऽभ्यसूयन्ति बुद्धिमोहान्विता नराः\n",
    "12309010c": "अपथा गच्छतां तेषामनुयातापि पीड्यते\n",
    "12309011a": "ये तु तुष्टाः सुनियताः सत्यागमपरायणाः\n",
    "12309011c": "धर्म्यं पन्थानमारूढास्तानुपास्स्व च पृच्छ च\n",
    "12309012a": "उपधार्य मतं तेषां वृद्धानां धर्मदर्शिनाम्\n",
    "12309012c": "नियच्छ परया बुद्ध्या चित्तमुत्पथगामि वै\n",
    "12309013a": "अद्यकालिकया बुद्ध्या दूरे श्व इति निर्भयाः\n",
    "12309013c": "सर्वभक्षा न पश्यन्ति कर्मभूमिं विचेतसः\n",
    "12309014a": "धर्मनिःश्रेणिमास्थाय किंचित्किंचित्समारुह\n",
    "12309014c": "कोशकारवदात्मानं वेष्टयन्नावबुध्यसे\n",
    "12309015a": "नास्तिकं भिन्नमर्यादं कूलपातमिवास्थिरम्\n",
    "12309015c": "वामतः कुरु विस्रब्धो नरं वेणुमिवोद्धतम्\n",
    "12309016a": "कामं क्रोधं च मृत्युं च पञ्चेन्द्रियजलां नदीम्\n",
    "12309016c": "नावं धृतिमयीं कृत्वा जन्मदुर्गाणि संतर\n",
    "12309017a": "मृत्युनाभ्याहते लोके जरया परिपीडिते\n",
    "12309017c": "अमोघासु पतन्तीषु धर्मयानेन संतर\n",
    "12309018a": "तिष्ठन्तं च शयानं च मृत्युरन्वेषते यदा\n",
    "12309018c": "निर्वृतिं लभसे कस्मादकस्मान्मृत्युनाशितः\n",
    "12309019a": "संचिन्वानकमेवैनं कामानामवितृप्तकम्\n",
    "12309019c": "वृकीवोरणमासाद्य मृत्युरादाय गच्छति\n",
    "12309020a": "क्रमशः संचितशिखो धर्मबुद्धिमयो महान्\n",
    "12309020c": "अन्धकारे प्रवेष्टव्ये दीपो यत्नेन धार्यताम्\n",
    "12309021a": "संपतन्देहजालानि कदाचिदिह मानुषे\n",
    "12309021c": "ब्राह्मण्यं लभते जन्तुस्तत्पुत्र परिपालय\n",
    "12309022a": "ब्राह्मणस्य हि देहोऽयं न कामार्थाय जायते\n",
    "12309022c": "इह क्लेशाय तपसे प्रेत्य त्वनुपमं सुखम्\n",
    "12309023a": "ब्राह्मण्यं बहुभिरवाप्यते तपोभि;स्तल्लब्ध्वा न परिपणेन हेडितव्यम्\n",
    "12309023c": "स्वाध्याये तपसि दमे च नित्ययुक्तः; क्षेमार्थी कुशलपरः सदा यतस्व\n",
    "12309024a": "अव्यक्तप्रकृतिरयं कलाशरीरः; सूक्ष्मात्मा क्षणत्रुटिशो निमेषरोमा\n",
    "12309024c": "ऋत्वास्यः समबलशुक्लकृष्णनेत्रो; मासाङ्गो द्रवति वयोहयो नराणाम्\n",
    "12309025a": "तं दृष्ट्वा प्रसृतमजस्रमुग्रवेगं; गच्छन्तं सततमिहाव्यपेक्षमाणम्\n",
    "12309025c": "चक्षुस्ते यदि न परप्रणेतृनेयं; धर्मे ते भवतु मनः परं निशम्य\n",
    "12309026a": "येऽमी तु प्रचलितधर्मकामवृत्ताः; क्रोशन्तः सततमनिष्टसंप्रयोगाः\n",
    "12309026c": "क्लिश्यन्ते परिगतवेदनाशरीरा; बह्वीभिः सुभृशमधर्मवासनाभिः\n",
    "12309027a": "राजा धर्मपरः सदा शुभगोप्ता; समीक्ष्य सुकृतिनां दधाति लोकान्\n",
    "12309027c": "बहुविधमपि चरतः प्रदिशति; सुखमनुपगतं निरवद्यम्\n",
    "12309028a": "श्वानो भीषणायोमुखानि वयांसि; वडगृध्रकुलपक्षिणां च संघाः\n",
    "12309028c": "नरां कदने रुधिरपा गुरुवचन;नुदमुपरतं विशसन्ति\n",
    "12309029a": "मर्यादा नियताः स्वयंभुवा य इहेमाः; प्रभिनत्ति दशगुणा मनोनुगत्वात्\n",
    "12309029c": "निवसति भृशमसुखं पितृविषय;विपिनमवगाह्य स पापः\n",
    "12309030a": "यो लुब्धः सुभृशं प्रियानृतश्च मनुष्यः; सततनिकृतिवञ्चनारतिः स्यात्\n",
    "12309030c": "उपनिधिभिरसुखकृत्स परमनिरयगो; भृशमसुखमनुभवति दुष्कृतकर्मा\n",
    "12309031a": "उष्णां वैतरणीं महानदी;मवगाढोऽसिपत्रवनभिन्नगात्रः\n",
    "12309031c": "परशुवनशयो निपतितो; वसति च महानिरये भृशार्तः\n",
    "12309032a": "महापदानि कत्थसे न चाप्यवेक्षसे परम्\n",
    "12309032c": "चिरस्य मृत्युकारिकामनागतां न बुध्यसे\n",
    "12309033a": "प्रयास्यतां किमास्यते समुत्थितं महद्भयम्\n",
    "12309033c": "अतिप्रमाथि दारुणं सुखस्य संविधीयताम्\n",
    "12309034a": "पुरा मृतः प्रणीयसे यमस्य मृत्युशासनात्\n",
    "12309034c": "तदन्तिकाय दारुणैः प्रयत्नमार्जवे कुरु\n",
    "12309035a": "पुरा समूलबान्धवं प्रभुर्हरत्यदुःखवित्\n",
    "12309035c": "तवेह जीवितं यमो न चास्ति तस्य वारकः\n",
    "12309036a": "पुरा विवाति मारुतो यमस्य यः पुरःसरः\n",
    "12309036c": "पुरैक एव नीयसे कुरुष्व सांपरायिकम्\n",
    "12309037a": "पुरा सहिक्क एव ते प्रवाति मारुतोऽन्तकः\n",
    "12309037c": "पुरा च विभ्रमन्ति ते दिशो महाभयागमे\n",
    "12309038a": "स्मृतिश्च संनिरुध्यते पुरा तवेह पुत्रक\n",
    "12309038c": "समाकुलस्य गच्छतः समाधिमुत्तमं कुरु\n",
    "12309039a": "कृताकृते शुभाशुभे प्रमादकर्मविप्लुते\n",
    "12309039c": "स्मरन्पुरा न तप्यसे निधत्स्व केवलं निधिम्\n",
    "12309040a": "पुरा जरा कलेवरं विजर्जरीकरोति ते\n",
    "12309040c": "बलाङ्गरूपहारिणी निधत्स्व केवलं निधिम्\n",
    "12309041a": "पुरा शरीरमन्तको भिनत्ति रोगसायकैः\n",
    "12309041c": "प्रसह्य जीवितक्षये तपो महत्समाचर\n",
    "12309042a": "पुरा वृका भयंकरा मनुष्यदेहगोचराः\n",
    "12309042c": "अभिद्रवन्ति सर्वतो यतस्व पुण्यशीलने\n",
    "12309043a": "पुरान्धकारमेककोऽनुपश्यसि त्वरस्व वै\n",
    "12309043c": "पुरा हिरण्मयान्नगान्निरीक्षसेऽद्रिमूर्धनि\n",
    "12309044a": "पुरा कुसंगतानि ते सुहृन्मुखाश्च शत्रवः\n",
    "12309044c": "विचालयन्ति दर्शनाद्घटस्व पुत्र यत्परम्\n",
    "12309045a": "धनस्य यस्य राजतो भयं न चास्ति चौरतः\n",
    "12309045c": "मृतं च यन्न मुञ्चति समर्जयस्व तद्धनम्\n",
    "12309046a": "न तत्र संविभज्यते स्वकर्मभिः परस्परम्\n",
    "12309046c": "यदेव यस्य यौतकं तदेव तत्र सोऽश्नुते\n",
    "12309047a": "परत्र येन जीव्यते तदेव पुत्र दीयताम्\n",
    "12309047c": "धनं यदक्षयं ध्रुवं समर्जयस्व तत्स्वयम्\n",
    "12309048a": "न यावदेव पच्यते महाजनस्य यावकम्\n",
    "12309048c": "अपक्व एव यावके पुरा प्रणीयसे त्वर\n",
    "12309049a": "न मातृपितृबान्धवा न संस्तुतः प्रियो जनः\n",
    "12309049c": "अनुव्रजन्ति संकटे व्रजन्तमेकपातिनम्\n",
    "12309050a": "यदेव कर्म केवलं स्वयं कृतं शुभाशुभम्\n",
    "12309050c": "तदेव तस्य यौतकं भवत्यमुत्र गच्छतः\n",
    "12309051a": "हिरण्यरत्नसंचयाः शुभाशुभेन संचिताः\n",
    "12309051c": "न तस्य देहसंक्षये भवन्ति कार्यसाधकाः\n",
    "12309052a": "परत्रगामिकस्य ते कृताकृतस्य कर्मणः\n",
    "12309052c": "न साक्षिरात्मना समो नृणामिहास्ति कश्चन\n",
    "12309053a": "मनुष्यदेहशून्यकं भवत्यमुत्र गच्छतः\n",
    "12309053c": "प्रपश्य बुद्धिचक्षुषा प्रदृश्यते हि सर्वतः\n",
    "12309054a": "इहाग्निसूर्यवायवः शरीरमाश्रितास्त्रयः\n",
    "12309054c": "त एव तस्य साक्षिणो भवन्ति धर्मदर्शिनः\n",
    "12309055a": "यथानिशेषु सर्वतःस्पृशत्सु सर्वदारिषु\n",
    "12309055c": "प्रकाशगूढवृत्तिषु स्वधर्ममेव पालय\n",
    "12309056a": "अनेकपारिपन्थिके विरूपरौद्ररक्षिते\n",
    "12309056c": "स्वमेव कर्म रक्ष्यतां स्वकर्म तत्र गच्छति\n",
    "12309057a": "न तत्र संविभज्यते स्वकर्मणा परस्परम्\n",
    "12309057c": "यथाकृतं स्वकर्मजं तदेव भुज्यते फलम्\n",
    "12309058a": "यथाप्सरोगणाः फलं सुखं महर्षिभिः सह\n",
    "12309058c": "तथाप्नुवन्ति कर्मतो विमानकामगामिनः\n",
    "12309059a": "यथेह यत्कृतं शुभं विपाप्मभिः कृतात्मभिः\n",
    "12309059c": "तदाप्नुवन्ति मानवास्तथा विशुद्धयोनयः\n",
    "12309060a": "प्रजापतेः सलोकतां बृहस्पतेः शतक्रतोः\n",
    "12309060c": "व्रजन्ति ते परां गतिं गृहस्थधर्मसेतुभिः\n",
    "12309061a": "सहस्रशोऽप्यनेकशः प्रवक्तुमुत्सहामहे\n",
    "12309061c": "अबुद्धिमोहनं पुनः प्रभुर्विना न यावकम्\n",
    "12309062a": "गता द्विरष्टवर्षता ध्रुवोऽसि पञ्चविंशकः\n",
    "12309062c": "कुरुष्व धर्मसंचयं वयो हि तेऽतिवर्तते\n",
    "12309063a": "पुरा करोति सोऽन्तकः प्रमादगोमुखं दमम्\n",
    "12309063c": "यथागृहीतमुत्थितं त्वरस्व धर्मपालने\n",
    "12309064a": "यदा त्वमेव पृष्ठतस्त्वमग्रतो गमिष्यसि\n",
    "12309064c": "तथा गतिं गमिष्यतः किमात्मना परेण वा\n",
    "12309065a": "यदेकपातिनां सतां भवत्यमुत्र गच्छताम्\n",
    "12309065c": "भयेषु सांपरायिकं निधत्स्व तं महानिधिम्\n",
    "12309066a": "सकूलमूलबान्धवं प्रभुर्हरत्यसङ्गवान्\n",
    "12309066c": "न सन्ति यस्य वारकाः कुरुष्व धर्मसंनिधिम्\n",
    "12309067a": "इदं निदर्शनं मया तवेह पुत्र संमतम्\n",
    "12309067c": "स्वदर्शनानुमानतः प्रवर्णितं कुरुष्व तत्\n",
    "12309068a": "दधाति यः स्वकर्मणा धनानि यस्य कस्यचित्\n",
    "12309068c": "अबुद्धिमोहजैर्गुणैः शतैक एव युज्यते\n",
    "12309069a": "श्रुतं समर्थमस्तु ते प्रकुर्वतः शुभाः क्रियाः\n",
    "12309069c": "तदेव तत्र दर्शनं कृतज्ञमर्थसंहितम्\n",
    "12309070a": "निबन्धनी रज्जुरेषा या ग्रामे वसतो रतिः\n",
    "12309070c": "छित्त्वैनां सुकृतो यान्ति नैनां छिन्दन्ति दुष्कृतः\n",
    "12309071a": "किं ते धनेन किं बन्धुभिस्ते; किं ते पुत्रैः पुत्रक यो मरिष्यसि\n",
    "12309071c": "आत्मानमन्विच्छ गुहां प्रविष्टं; पितामहास्ते क्व गताश्च सर्वे\n",
    "12309072a": "श्वःकार्यमद्य कुर्वीत पूर्वाह्णे चापराह्णिकम्\n",
    "12309072c": "को हि तद्वेद कस्याद्य मृत्युसेना निवेक्ष्यते\n",
    "12309073a": "अनुगम्य श्मशानान्तं निवर्तन्तीह बान्धवाः\n",
    "12309073c": "अग्नौ प्रक्षिप्य पुरुषं ज्ञातयः सुहृदस्तथा\n",
    "12309074a": "नास्तिकान्निरनुक्रोशान्नरान्पापमतौ स्थितान्\n",
    "12309074c": "वामतः कुरु विश्रब्धं परं प्रेप्सुरतन्द्रितः\n",
    "12309075a": "एवमभ्याहते लोके कालेनोपनिपीडिते\n",
    "12309075c": "सुमहद्धैर्यमालम्ब्य धर्मं सर्वात्मना कुरु\n",
    "12309076a": "अथेमं दर्शनोपायं सम्यग्यो वेत्ति मानवः\n",
    "12309076c": "सम्यक्स धर्मं कृत्वेह परत्र सुखमेधते\n",
    "12309077a": "न देहभेदे मरणं विजानतां; न च प्रणाशः स्वनुपालिते पथि\n",
    "12309077c": "धर्मं हि यो वर्धयते स पण्डितो; य एव धर्माच्च्यवते स मुह्यति\n",
    "12309078a": "प्रयुक्तयोः कर्मपथि स्वकर्मणोः; फलं प्रयोक्ता लभते यथाविधि\n",
    "12309078c": "निहीनकर्मा निरयं प्रपद्यते; त्रिविष्टपं गच्छति धर्मपारगः\n",
    "12309079a": "सोपानभूतं स्वर्गस्य मानुष्यं प्राप्य दुर्लभम्\n",
    "12309079c": "तथात्मानं समादध्याद्भ्रश्येत न पुनर्यथा\n",
    "12309080a": "यस्य नोत्क्रामति मतिः स्वर्गमार्गानुसारिणी\n",
    "12309080c": "तमाहुः पुण्यकर्माणमशोच्यं मित्रबान्धवैः\n",
    "12309081a": "यस्य नोपहता बुद्धिर्निश्चयेष्ववलम्बते\n",
    "12309081c": "स्वर्गे कृतावकाशस्य तस्य नास्ति महद्भयम्\n",
    "12309082a": "तपोवनेषु ये जातास्तत्रैव निधनं गताः\n",
    "12309082c": "तेषामल्पतरो धर्मः कामभोगमजानताम्\n",
    "12309083a": "यस्तु भोगान्परित्यज्य शरीरेण तपश्चरेत्\n",
    "12309083c": "न तेन किंचिन्न प्राप्तं तन्मे बहुमतं फलम्\n",
    "12309084a": "मातापितृसहस्राणि पुत्रदारशतानि च\n",
    "12309084c": "अनागतान्यतीतानि कस्य ते कस्य वा वयम्\n",
    "12309085a": "न तेषां भवता कार्यं न कार्यं तव तैरपि\n",
    "12309085c": "स्वकृतैस्तानि यातानि भवांश्चैव गमिष्यति\n",
    "12309086a": "इह लोके हि धनिनः परोऽपि स्वजनायते\n",
    "12309086c": "स्वजनस्तु दरिद्राणां जीवतामेव नश्यति\n",
    "12309087a": "संचिनोत्यशुभं कर्म कलत्रापेक्षया नरः\n",
    "12309087c": "ततः क्लेशमवाप्नोति परत्रेह तथैव च\n",
    "12309088a": "पश्य त्वं छिद्रभूतं हि जीवलोकं स्वकर्मणा\n",
    "12309088c": "तत्कुरुष्व तथा पुत्र कृत्स्नं यत्समुदाहृतम्\n",
    "12309089a": "तदेतत्संप्रदृश्यैव कर्मभूमिं प्रविश्य ताम्\n",
    "12309089c": "शुभान्याचरितव्यानि परलोकमभीप्सता\n",
    "12309090a": "मासर्तुसंज्ञापरिवर्तकेन; सूर्याग्निना रात्रिदिवेन्धनेन\n",
    "12309090c": "स्वकर्मनिष्ठाफलसाक्षिकेण; भूतानि कालः पचति प्रसह्य\n",
    "12309091a": "धनेन किं यन्न ददाति नाश्नुते; बलेन किं येन रिपून्न बाधते\n",
    "12309091c": "श्रुतेन किं येन न धर्ममाचरे;त्किमात्मना यो न जितेन्द्रियो वशी\n",
    "12309092a": "इदं द्वैपायनवचो हितमुक्तं निशम्य तु\n",
    "12309092c": "शुको गतः परित्यज्य पितरं मोक्षदेशिकम्\n",
    "12310001": "युधिष्ठिर उवाच\n",
    "12310001a": "कथं व्यासस्य धर्मात्मा शुको जज्ञे महातपाः\n",
    "12310001c": "सिद्धिं च परमां प्राप्तस्तन्मे ब्रूहि पितामह\n",
    "12310002a": "कस्यां चोत्पादयामास शुकं व्यासस्तपोधनः\n",
    "12310002c": "न ह्यस्य जननीं विद्म जन्म चाग्र्यं महात्मनः\n",
    "12310003a": "कथं च बालस्य सतः सूक्ष्मज्ञाने गता मतिः\n",
    "12310003c": "यथा नान्यस्य लोकेऽस्मिन्द्वितीयस्येह कस्यचित्\n",
    "12310004a": "एतदिच्छाम्यहं श्रोतुं विस्तरेण महाद्युते\n",
    "12310004c": "न हि मे तृप्तिरस्तीह शृण्वतोऽमृतमुत्तमम्\n",
    "12310005a": "माहात्म्यमात्मयोगं च विज्ञानं च शुकस्य ह\n",
    "12310005c": "यथावदानुपूर्व्येण तन्मे ब्रूहि पितामह\n",
    "12310006": "भीष्म उवाच\n",
    "12310006a": "न हायनैर्न पलितैर्न वित्तेन न बन्धुभिः\n",
    "12310006c": "ऋषयश्चक्रिरे धर्मं योऽनूचानः स नो महान्\n",
    "12310007a": "तपोमूलमिदं सर्वं यन्मां पृच्छसि पाण्डव\n",
    "12310007c": "तदिन्द्रियाणि संयम्य तपो भवति नान्यथा\n",
    "12310008a": "इन्द्रियाणां प्रसङ्गेन दोषमृच्छत्यसंशयम्\n",
    "12310008c": "संनियम्य तु तान्येव सिद्धिं प्राप्नोति मानवः\n",
    "12310009a": "अश्वमेधसहस्रस्य वाजपेयशतस्य च\n",
    "12310009c": "योगस्य कलया तात न तुल्यं विद्यते फलम्\n",
    "12310010a": "अत्र ते वर्तयिष्यामि जन्मयोगफलं यथा\n",
    "12310010c": "शुकस्याग्र्यां गतिं चैव दुर्विदामकृतात्मभिः\n",
    "12310011a": "मेरुशृङ्गे किल पुरा कर्णिकारवनायुते\n",
    "12310011c": "विजहार महादेवो भीमैर्भूतगणैर्वृतः\n",
    "12310012a": "शैलराजसुता चैव देवी तत्राभवत्पुरा\n",
    "12310012c": "तत्र दिव्यं तपस्तेपे कृष्णद्वैपायनः प्रभुः\n",
    "12310013a": "योगेनात्मानमाविश्य योगधर्मपरायणः\n",
    "12310013c": "धारयन्स तपस्तेपे पुत्रार्थं कुरुसत्तम\n",
    "12310014a": "अग्नेर्भूमेरपां वायोरन्तरिक्षस्य चाभिभो\n",
    "12310014c": "वीर्येण संमितः पुत्रो मम भूयादिति स्म ह\n",
    "12310015a": "संकल्पेनाथ सोऽनेन दुष्प्रापेणाकृतात्मभिः\n",
    "12310015c": "वरयामास देवेशमास्थितस्तप उत्तमम्\n",
    "12310016a": "अतिष्ठन्मारुताहारः शतं किल समाः प्रभुः\n",
    "12310016c": "आराधयन्महादेवं बहुरूपमुमापतिम्\n",
    "12310017a": "तत्र ब्रह्मर्षयश्चैव सर्वे देवर्षयस्तथा\n",
    "12310017c": "लोकपालाश्च लोकेशं साध्याश्च वसुभिः सह\n",
    "12310018a": "आदित्याश्चैव रुद्राश्च दिवाकरनिशाकरौ\n",
    "12310018c": "मरुतो मारुतश्चैव सागराः सरितस्तथा\n",
    "12310019a": "अश्विनौ देवगन्धर्वास्तथा नारदपर्वतौ\n",
    "12310019c": "विश्वावसुश्च गन्धर्वः सिद्धाश्चाप्सरसां गणाः\n",
    "12310020a": "तत्र रुद्रो महादेवः कर्णिकारमयीं शुभाम्\n",
    "12310020c": "धारयाणः स्रजं भाति ज्योत्स्नामिव निशाकरः\n",
    "12310021a": "तस्मिन्दिव्ये वने रम्ये देवदेवर्षिसंकुले\n",
    "12310021c": "आस्थितः परमं योगमृषिः पुत्रार्थमुद्यतः\n",
    "12310022a": "न चास्य हीयते वर्णो न ग्लानिरुपजायते\n",
    "12310022c": "त्रयाणामपि लोकानां तदद्भुतमिवाभवत्\n",
    "12310023a": "जटाश्च तेजसा तस्य वैश्वानरशिखोपमाः\n",
    "12310023c": "प्रज्वलन्त्यः स्म दृश्यन्ते युक्तस्यामिततेजसः\n",
    "12310024a": "मार्कण्डेयो हि भगवानेतदाख्यातवान्मम\n",
    "12310024c": "स देवचरितानीह कथयामास मे सदा\n",
    "12310025a": "ता एताद्यापि कृष्णस्य तपसा तेन दीपिताः\n",
    "12310025c": "अग्निवर्णा जटास्तात प्रकाशन्ते महात्मनः\n",
    "12310026a": "एवंविधेन तपसा तस्य भक्त्या च भारत\n",
    "12310026c": "महेश्वरः प्रसन्नात्मा चकार मनसा मतिम्\n",
    "12310027a": "उवाच चैनं भगवांस्त्र्यम्बकः प्रहसन्निव\n",
    "12310027c": "एवंविधस्ते तनयो द्वैपायन भविष्यति\n",
    "12310028a": "यथा ह्यग्निर्यथा वायुर्यथा भूमिर्यथा जलम्\n",
    "12310028c": "यथा च खं तथा शुद्धो भविष्यति सुतो महान्\n",
    "12310029a": "तद्भावभावी तद्बुद्धिस्तदात्मा तदपाश्रयः\n",
    "12310029c": "तेजसावृत्य लोकांस्त्रीन्यशः प्राप्स्यति केवलम्\n",
    "12311001": "भीष्म उवाच\n",
    "12311001a": "स लब्ध्वा परमं देवाद्वरं सत्यवतीसुतः\n",
    "12311001c": "अरणीं त्वथ संगृह्य ममन्थाग्निचिकीर्षया\n",
    "12311002a": "अथ रूपं परं राजन्बिभ्रतीं स्वेन तेजसा\n",
    "12311002c": "घृताचीं नामाप्सरसमपश्यद्भगवानृषिः\n",
    "12311003a": "ऋषिरप्सरसं दृष्ट्वा सहसा काममोहितः\n",
    "12311003c": "अभवद्भगवान्व्यासो वने तस्मिन्युधिष्ठिर\n",
    "12311004a": "सा च कृत्वा तदा व्यासं कामसंविग्नमानसम्\n",
    "12311004c": "शुकी भूत्वा महाराज घृताची समुपागमत्\n",
    "12311005a": "स तामप्सरसं दृष्ट्वा रूपेणान्येन संवृताम्\n",
    "12311005c": "शरीरजेनानुगतः सर्वगात्रातिगेन ह\n",
    "12311006a": "स तु धैर्येण महता निगृह्णन्हृच्छयं मुनिः\n",
    "12311006c": "न शशाक नियन्तुं तद्व्यासः प्रविसृतं मनः\n",
    "12311006e": "भावित्वाच्चैव भावस्य घृताच्या वपुषा हृतः\n",
    "12311007a": "यत्नान्नियच्छतस्तस्य मुनेरग्निचिकीर्षया\n",
    "12311007c": "अरण्यामेव सहसा तस्य शुक्रमवापतत्\n",
    "12311008a": "सोऽविशङ्केन मनसा तथैव द्विजसत्तमः\n",
    "12311008c": "अरणीं ममन्थ ब्रह्मर्षिस्तस्यां जज्ञे शुको नृप\n",
    "12311009a": "शुक्रे निर्मथ्यमाने तु शुको जज्ञे महातपाः\n",
    "12311009c": "परमर्षिर्महायोगी अरणीगर्भसंभवः\n",
    "12311010a": "यथाध्वरे समिद्धोऽग्निर्भाति हव्यमुपात्तवान्\n",
    "12311010c": "तथारूपः शुको जज्ञे प्रज्वलन्निव तेजसा\n",
    "12311011a": "बिभ्रत्पितुश्च कौरव्य रूपवर्णमनुत्तमम्\n",
    "12311011c": "बभौ तदा भावितात्मा विधूमोऽग्निरिव ज्वलन्\n",
    "12311012a": "तं गङ्गा सरितां श्रेष्ठा मेरुपृष्ठे जनेश्वर\n",
    "12311012c": "स्वरूपिणी तदाभ्येत्य स्नापयामास वारिणा\n",
    "12311013a": "अन्तरिक्षाच्च कौरव्य दण्डः कृष्णाजिनं च ह\n",
    "12311013c": "पपात भुवि राजेन्द्र शुकस्यार्थे महात्मनः\n",
    "12311014a": "जेगीयन्ते स्म गन्धर्वा ननृतुश्चाप्सरोगणाः\n",
    "12311014c": "देवदुन्दुभयश्चैव प्रावाद्यन्त महास्वनाः\n",
    "12311015a": "विश्वावसुश्च गन्धर्वस्तथा तुम्बुरुनारदौ\n",
    "12311015c": "हाहाहूहू च गन्धर्वौ तुष्टुवुः शुकसंभवम्\n",
    "12311016a": "तत्र शक्रपुरोगाश्च लोकपालाः समागताः\n",
    "12311016c": "देवा देवर्षयश्चैव तथा ब्रह्मर्षयोऽपि च\n",
    "12311017a": "दिव्यानि सर्वपुष्पाणि प्रववर्षात्र मारुतः\n",
    "12311017c": "जङ्गमं स्थावरं चैव प्रहृष्टमभवज्जगत्\n",
    "12311018a": "तं महात्मा स्वयं प्रीत्या देव्या सह महाद्युतिः\n",
    "12311018c": "जातमात्रं मुनेः पुत्रं विधिनोपानयत्तदा\n",
    "12311019a": "तस्य देवेश्वरः शक्रो दिव्यमद्भुतदर्शनम्\n",
    "12311019c": "ददौ कमण्डलुं प्रीत्या देववासांसि चाभिभो\n",
    "12311020a": "हंसाश्च शतपत्राश्च सारसाश्च सहस्रशः\n",
    "12311020c": "प्रदक्षिणमवर्तन्त शुकाश्चाषाश्च भारत\n",
    "12311021a": "आरणेयस्तथा दिव्यं प्राप्य जन्म महाद्युतिः\n",
    "12311021c": "तत्रैवोवास मेधावी व्रतचारी समाहितः\n",
    "12311022a": "उत्पन्नमात्रं तं वेदाः सरहस्याः ससंग्रहाः\n",
    "12311022c": "उपतस्थुर्महाराज यथास्य पितरं तथा\n",
    "12311023a": "बृहस्पतिं तु वव्रे स वेदवेदाङ्गभाष्यवित्\n",
    "12311023c": "उपाध्यायं महाराज धर्ममेवानुचिन्तयन्\n",
    "12311024a": "सोऽधीत्य वेदानखिलान्सरहस्यान्ससंग्रहान्\n",
    "12311024c": "इतिहासं च कार्त्स्न्येन राजशास्त्राणि चाभिभो\n",
    "12311025a": "गुरवे दक्षिणां दत्त्वा समावृत्तो महामुनिः\n",
    "12311025c": "उग्रं तपः समारेभे ब्रह्मचारी समाहितः\n",
    "12311026a": "देवतानामृषीणां च बाल्येऽपि स महातपाः\n",
    "12311026c": "संमन्त्रणीयो मान्यश्च ज्ञानेन तपसा तथा\n",
    "12311027a": "न त्वस्य रमते बुद्धिराश्रमेषु नराधिप\n",
    "12311027c": "त्रिषु गार्हस्थ्यमूलेषु मोक्षधर्मानुदर्शिनः\n",
    "12312001": "भीष्म उवाच\n",
    "12312001a": "स मोक्षमनुचिन्त्यैव शुकः पितरमभ्यगात्\n",
    "12312001c": "प्राहाभिवाद्य च गुरुं श्रेयोर्थी विनयान्वितः\n",
    "12312002a": "मोक्षधर्मेषु कुशलो भगवान्प्रब्रवीतु मे\n",
    "12312002c": "यथा मे मनसः शान्तिः परमा संभवेत्प्रभो\n",
    "12312003a": "श्रुत्वा पुत्रस्य वचनं परमर्षिरुवाच तम्\n",
    "12312003c": "अधीष्व पुत्र मोक्षं वै धर्मांश्च विविधानपि\n",
    "12312004a": "पितुर्नियोगाज्जग्राह शुको ब्रह्मविदां वरः\n",
    "12312004c": "योगशास्त्रं च निखिलं कापिलं चैव भारत\n",
    "12312005a": "स तं ब्राह्म्या श्रिया युक्तं ब्रह्मतुल्यपराक्रमम्\n",
    "12312005c": "मेने पुत्रं यदा व्यासो मोक्षविद्याविशारदम्\n",
    "12312006a": "उवाच गच्छेति तदा जनकं मिथिलेश्वरम्\n",
    "12312006c": "स ते वक्ष्यति मोक्षार्थं निखिलेन विशेषतः\n",
    "12312007a": "पितुर्नियोगादगमन्मैथिलं जनकं नृपम्\n",
    "12312007c": "प्रष्टुं धर्मस्य निष्ठां वै मोक्षस्य च परायणम्\n",
    "12312008a": "उक्तश्च मानुषेण त्वं पथा गच्छेत्यविस्मितः\n",
    "12312008c": "न प्रभावेण गन्तव्यमन्तरिक्षचरेण वै\n",
    "12312009a": "आर्जवेणैव गन्तव्यं न सुखान्वेषिणा पथा\n",
    "12312009c": "नान्वेष्टव्या विशेषास्तु विशेषा हि प्रसङ्गिनः\n",
    "12312010a": "अहंकारो न कर्तव्यो याज्ये तस्मिन्नराधिपे\n",
    "12312010c": "स्थातव्यं च वशे तस्य स ते छेत्स्यति संशयम्\n",
    "12312011a": "स धर्मकुशलो राजा मोक्षशास्त्रविशारदः\n",
    "12312011c": "याज्यो मम स यद्ब्रूयात्तत्कार्यमविशङ्कया\n",
    "12312012a": "एवमुक्तः स धर्मात्मा जगाम मिथिलां मुनिः\n",
    "12312012c": "पद्भ्यां शक्तोऽन्तरिक्षेण क्रान्तुं भूमिं ससागराम्\n",
    "12312013a": "स गिरींश्चाप्यतिक्रम्य नदीस्तीर्त्वा सरांसि च\n",
    "12312013c": "बहुव्यालमृगाकीर्णा विविधाश्चाटवीस्तथा\n",
    "12312014a": "मेरोर्हरेश्च द्वे वर्षे वर्षं हैमवतं तथा\n",
    "12312014c": "क्रमेणैव व्यतिक्रम्य भारतं वर्षमासदत्\n",
    "12312015a": "स देशान्विविधान्पश्यंश्चीनहूणनिषेवितान्\n",
    "12312015c": "आर्यावर्तमिमं देशमाजगाम महामुनिः\n",
    "12312016a": "पितुर्वचनमाज्ञाय तमेवार्थं विचिन्तयन्\n",
    "12312016c": "अध्वानं सोऽतिचक्राम खेऽचरः खे चरन्निव\n",
    "12312017a": "पत्तनानि च रम्याणि स्फीतानि नगराणि च\n",
    "12312017c": "रत्नानि च विचित्राणि शुकः पश्यन्न पश्यति\n",
    "12312018a": "उद्यानानि च रम्याणि तथैवायतनानि च\n",
    "12312018c": "पुण्यानि चैव तीर्थानि सोऽतिक्रम्य तथाध्वनः\n",
    "12312019a": "सोऽचिरेणैव कालेन विदेहानाससाद ह\n",
    "12312019c": "रक्षितान्धर्मराजेन जनकेन महात्मना\n",
    "12312020a": "तत्र ग्रामान्बहून्पश्यन्बह्वन्नरसभोजनान्\n",
    "12312020c": "पल्लीघोषान्समृद्धांश्च बहुगोकुलसंकुलान्\n",
    "12312021a": "स्फीतांश्च शालियवसैर्हंससारससेवितान्\n",
    "12312021c": "पद्मिनीभिश्च शतशः श्रीमतीभिरलंकृतान्\n",
    "12312022a": "स विदेहानतिक्रम्य समृद्धजनसेवितान्\n",
    "12312022c": "मिथिलोपवनं रम्यमाससाद महर्द्धिमत्\n",
    "12312023a": "हस्त्यश्वरथसंकीर्णं नरनारीसमाकुलम्\n",
    "12312023c": "पश्यन्नपश्यन्निव तत्समतिक्रामदच्युतः\n",
    "12312024a": "मनसा तं वहन्भारं तमेवार्थं विचिन्तयन्\n",
    "12312024c": "आत्मारामः प्रसन्नात्मा मिथिलामाससाद ह\n",
    "12312025a": "तस्या द्वारं समासाद्य द्वारपालैर्निवारितः\n",
    "12312025c": "स्थितो ध्यानपरो मुक्तो विदितः प्रविवेश ह\n",
    "12312026a": "स राजमार्गमासाद्य समृद्धजनसंकुलम्\n",
    "12312026c": "पार्थिवक्षयमासाद्य निःशङ्कः प्रविवेश ह\n",
    "12312027a": "तत्रापि द्वारपालास्तमुग्रवाचो न्यषेधयन्\n",
    "12312027c": "तथैव च शुकस्तत्र निर्मन्युः समतिष्ठत\n",
    "12312028a": "न चातपाध्वसंतप्तः क्षुत्पिपासाश्रमान्वितः\n",
    "12312028c": "प्रताम्यति ग्लायति वा नापैति च तथातपात्\n",
    "12312029a": "तेषां तु द्वारपालानामेकः शोकसमन्वितः\n",
    "12312029c": "मध्यंगतमिवादित्यं दृष्ट्वा शुकमवस्थितम्\n",
    "12312030a": "पूजयित्वा यथान्यायमभिवाद्य कृताञ्जलिः\n",
    "12312030c": "प्रावेशयत्ततः कक्ष्यां द्वितीयां राजवेश्मनः\n",
    "12312031a": "तत्रासीनः शुकस्तात मोक्षमेवानुचिन्तयन्\n",
    "12312031c": "छायायामातपे चैव समदर्शी महाद्युतिः\n",
    "12312032a": "तं मुहूर्तादिवागम्य राज्ञो मन्त्री कृताञ्जलिः\n",
    "12312032c": "प्रावेशयत्ततः कक्ष्यां तृतीयां राजवेश्मनः\n",
    "12312033a": "तत्रान्तःपुरसंबद्धं महच्चैत्ररथोपमम्\n",
    "12312033c": "सुविभक्तजलाक्रीडं रम्यं पुष्पितपादपम्\n",
    "12312034a": "तद्दर्शयित्वा स शुकं मन्त्री काननमुत्तमम्\n",
    "12312034c": "अर्हमासनमादिश्य निश्चक्राम ततः पुनः\n",
    "12312035a": "तं चारुवेषाः सुश्रोण्यस्तरुण्यः प्रियदर्शनाः\n",
    "12312035c": "सूक्ष्मरक्ताम्बरधरास्तप्तकाञ्चनभूषणाः\n",
    "12312036a": "संलापोल्लापकुशला नृत्तगीतविशारदाः\n",
    "12312036c": "स्मितपूर्वाभिभाषिण्यो रूपेणाप्सरसां समाः\n",
    "12312037a": "कामोपचारकुशला भावज्ञाः सर्वकोविदाः\n",
    "12312037c": "परं पञ्चाशतो नार्यो वारमुख्याः समाद्रवन्\n",
    "12312038a": "पाद्यादीनि प्रतिग्राह्य पूजया परयार्च्य च\n",
    "12312038c": "देशकालोपपन्नेन साध्वन्नेनाप्यतर्पयन्\n",
    "12312039a": "तस्य भुक्तवतस्तात तदन्तःपुरकाननम्\n",
    "12312039c": "सुरम्यं दर्शयामासुरेकैकश्येन भारत\n",
    "12312040a": "क्रीडन्त्यश्च हसन्त्यश्च गायन्त्यश्चैव ताः शुकम्\n",
    "12312040c": "उदारसत्त्वं सत्त्वज्ञाः सर्वाः पर्यचरंस्तदा\n",
    "12312041a": "आरणेयस्तु शुद्धात्मा त्रिसंदेहस्त्रिकर्मकृत्\n",
    "12312041c": "वश्येन्द्रियो जितक्रोधो न हृष्यति न कुप्यति\n",
    "12312042a": "तस्मै शय्यासनं दिव्यं वरार्हं रत्नभूषितम्\n",
    "12312042c": "स्पर्ध्यास्तरणसंस्तीर्णं ददुस्ताः परमस्त्रियः\n",
    "12312043a": "पादशौचं तु कृत्वैव शुकः संध्यामुपास्य च\n",
    "12312043c": "निषसादासने पुण्ये तमेवार्थं विचिन्तयन्\n",
    "12312044a": "पूर्वरात्रे तु तत्रासौ भूत्वा ध्यानपरायणः\n",
    "12312044c": "मध्यरात्रे यथान्यायं निद्रामाहारयत्प्रभुः\n",
    "12312045a": "ततो मुहूर्तादुत्थाय कृत्वा शौचमनन्तरम्\n",
    "12312045c": "स्त्रीभिः परिवृतो धीमान्ध्यानमेवान्वपद्यत\n",
    "12312046a": "अनेन विधिना कार्ष्णिस्तदहःशेषमच्युतः\n",
    "12312046c": "तां च रात्रिं नृपकुले वर्तयामास भारत\n",
    "12313001": "भीष्म उवाच\n",
    "12313001a": "ततः स राजा जनको मन्त्रिभिः सह भारत\n",
    "12313001c": "पुरः पुरोहितं कृत्वा सर्वाण्यन्तःपुराणि च\n",
    "12313002a": "आसनं च पुरस्कृत्य रत्नानि विविधानि च\n",
    "12313002c": "शिरसा चार्घ्यमादाय गुरुपुत्रं समभ्यगात्\n",
    "12313003a": "स तदासनमादाय बहुरत्नविभूषितम्\n",
    "12313003c": "स्पर्ध्यास्तरणसंस्तीर्णं सर्वतोभद्रमृद्धिमत्\n",
    "12313004a": "पुरोधसा संगृहीतं हस्तेनालभ्य पार्थिवः\n",
    "12313004c": "प्रददौ गुरुपुत्राय शुकाय परमार्चितम्\n",
    "12313005a": "तत्रोपविष्टं तं कार्ष्णिं शास्त्रतः प्रत्यपूजयत्\n",
    "12313005c": "पाद्यं निवेद्य प्रथममर्घ्यं गां च न्यवेदयत्\n",
    "12313005e": "स च तां मन्त्रवत्पूजां प्रत्यगृह्णाद्यथाविधि\n",
    "12313006a": "प्रतिगृह्य च तां पूजां जनकाद्द्विजसत्तमः\n",
    "12313006c": "गां चैव समनुज्ञाय राजानमनुमान्य च\n",
    "12313007a": "पर्यपृच्छन्महातेजा राज्ञः कुशलमव्ययम्\n",
    "12313007c": "अनामयं च राजेन्द्र शुकः सानुचरस्य ह\n",
    "12313008a": "अनुज्ञातः स तेनाथ निषसाद सहानुगः\n",
    "12313008c": "उदारसत्त्वाभिजनो भूमौ राजा कृताञ्जलिः\n",
    "12313009a": "कुशलं चाव्ययं चैव पृष्ट्वा वैयासकिं नृपः\n",
    "12313009c": "किमागमनमित्येव पर्यपृच्छत पार्थिवः\n",
    "12313010": "शुक उवाच\n",
    "12313010a": "पित्राहमुक्तो भद्रं ते मोक्षधर्मार्थकोविदः\n",
    "12313010c": "विदेहराजो याज्यो मे जनको नाम विश्रुतः\n",
    "12313011a": "तत्र गच्छस्व वै तूर्णं यदि ते हृदि संशयः\n",
    "12313011c": "प्रवृत्तौ वा निवृत्तौ वा स ते छेत्स्यति संशयम्\n",
    "12313012a": "सोऽहं पितुर्नियोगात्त्वामुपप्रष्टुमिहागतः\n",
    "12313012c": "तन्मे धर्मभृतां श्रेष्ठ यथावद्वक्तुमर्हसि\n",
    "12313013a": "किं कार्यं ब्राह्मणेनेह मोक्षार्थश्च किमात्मकः\n",
    "12313013c": "कथं च मोक्षः कर्तव्यो ज्ञानेन तपसापि वा\n",
    "12313014": "जनक उवाच\n",
    "12313014a": "यत्कार्यं ब्राह्मणेनेह जन्मप्रभृति तच्छृणु\n",
    "12313014c": "कृतोपनयनस्तात भवेद्वेदपरायणः\n",
    "12313015a": "तपसा गुरुवृत्त्या च ब्रह्मचर्येण चाभिभो\n",
    "12313015c": "देवतानां पितॄणां चाप्यनृणश्चानसूयकः\n",
    "12313016a": "वेदानधीत्य नियतो दक्षिणामपवर्ज्य च\n",
    "12313016c": "अभ्यनुज्ञामथ प्राप्य समावर्तेत वै द्विजः\n",
    "12313017a": "समावृत्तस्तु गार्हस्थ्ये सदारो नियतो वसेत्\n",
    "12313017c": "अनसूयुर्यथान्यायमाहिताग्निस्तथैव च\n",
    "12313018a": "उत्पाद्य पुत्रपौत्रं तु वन्याश्रमपदे वसेत्\n",
    "12313018c": "तानेवाग्नीन्यथाशास्त्रमर्चयन्नतिथिप्रियः\n",
    "12313019a": "स वनेऽग्नीन्यथान्यायमात्मन्यारोप्य धर्मवित्\n",
    "12313019c": "निर्द्वंद्वो वीतरागात्मा ब्रह्माश्रमपदे वसेत्\n",
    "12313020": "शुक उवाच\n",
    "12313020a": "उत्पन्ने ज्ञानविज्ञाने प्रत्यक्षे हृदि शाश्वते\n",
    "12313020c": "किमवश्यं निवस्तव्यमाश्रमेषु वनेषु च\n",
    "12313021a": "एतद्भवन्तं पृच्छामि तद्भवान्वक्तुमर्हति\n",
    "12313021c": "यथावेदार्थतत्त्वेन ब्रूहि मे त्वं जनाधिप\n",
    "12313022": "जनक उवाच\n",
    "12313022a": "न विना ज्ञानविज्ञानं मोक्षस्याधिगमो भवेत्\n",
    "12313022c": "न विना गुरुसंबन्धं ज्ञानस्याधिगमः स्मृतः\n",
    "12313023a": "आचार्यः प्लाविता तस्य ज्ञानं प्लव इहोच्यते\n",
    "12313023c": "विज्ञाय कृतकृत्यस्तु तीर्णस्तदुभयं त्यजेत्\n",
    "12313024a": "अनुच्छेदाय लोकानामनुच्छेदाय कर्मणाम्\n",
    "12313024c": "पूर्वैराचरितो धर्मश्चातुराश्रम्यसंकथः\n",
    "12313025a": "अनेन क्रमयोगेन बहुजातिषु कर्मणा\n",
    "12313025c": "कृत्वा शुभाशुभं कर्म मोक्षो नामेह लभ्यते\n",
    "12313026a": "भावितैः कारणैश्चायं बहुसंसारयोनिषु\n",
    "12313026c": "आसादयति शुद्धात्मा मोक्षं वै प्रथमाश्रमे\n",
    "12313027a": "तमासाद्य तु मुक्तस्य दृष्टार्थस्य विपश्चितः\n",
    "12313027c": "त्रिष्वाश्रमेषु को न्वर्थो भवेत्परमभीप्सतः\n",
    "12313028a": "राजसांस्तामसांश्चैव नित्यं दोषान्विवर्जयेत्\n",
    "12313028c": "सात्त्विकं मार्गमास्थाय पश्येदात्मानमात्मना\n",
    "12313029a": "सर्वभूतेषु चात्मानं सर्वभूतानि चात्मनि\n",
    "12313029c": "संपश्यन्नोपलिप्येत जले वारिचरो यथा\n",
    "12313030a": "पक्षीव प्लवनादूर्ध्वममुत्रानन्त्यमश्नुते\n",
    "12313030c": "विहाय देहं निर्मुक्तो निर्द्वंद्वः प्रशमं गतः\n",
    "12313031a": "अत्र गाथाः पुरा गीताः शृणु राज्ञा ययातिना\n",
    "12313031c": "धार्यन्ते या द्विजैस्तात मोक्षशास्त्रविशारदैः\n",
    "12313032a": "ज्योतिरात्मनि नान्यत्र रतं तत्रैव चैव तत्\n",
    "12313032c": "स्वयं च शक्यं तद्द्रष्टुं सुसमाहितचेतसा\n",
    "12313033a": "न बिभेति परो यस्मान्न बिभेति पराच्च यः\n",
    "12313033c": "यश्च नेच्छति न द्वेष्टि ब्रह्म संपद्यते तदा\n",
    "12313034a": "यदा भावं न कुरुते सर्वभूतेषु पापकम्\n",
    "12313034c": "कर्मणा मनसा वाचा ब्रह्म संपद्यते तदा\n",
    "12313035a": "संयोज्य तपसात्मानमीर्ष्यामुत्सृज्य मोहिनीम्\n",
    "12313035c": "त्यक्त्वा कामं च लोभं च ततो ब्रह्मत्वमश्नुते\n",
    "12313036a": "यदा श्रव्ये च दृश्ये च सर्वभूतेषु चाप्ययम्\n",
    "12313036c": "समो भवति निर्द्वंद्वो ब्रह्म संपद्यते तदा\n",
    "12313037a": "यदा स्तुतिं च निन्दां च समत्वेनैव पश्यति\n",
    "12313037c": "काञ्चनं चायसं चैव सुखदुःखे तथैव च\n",
    "12313038a": "शीतमुष्णं तथैवार्थमनर्थं प्रियमप्रियम्\n",
    "12313038c": "जीवितं मरणं चैव ब्रह्म संपद्यते तदा\n",
    "12313039a": "प्रसार्येह यथाङ्गानि कूर्मः संहरते पुनः\n",
    "12313039c": "तथेन्द्रियाणि मनसा संयन्तव्यानि भिक्षुणा\n",
    "12313040a": "तमःपरिगतं वेश्म यथा दीपेन दृश्यते\n",
    "12313040c": "तथा बुद्धिप्रदीपेन शक्य आत्मा निरीक्षितुम्\n",
    "12313041a": "एतत्सर्वं प्रपश्यामि त्वयि बुद्धिमतां वर\n",
    "12313041c": "यच्चान्यदपि वेत्तव्यं तत्त्वतो वेद तद्भवान्\n",
    "12313042a": "ब्रह्मर्षे विदितश्चासि विषयान्तमुपागतः\n",
    "12313042c": "गुरोस्तव प्रसादेन तव चैवोपशिक्षया\n",
    "12313043a": "तस्यैव च प्रसादेन प्रादुर्भूतं महामुने\n",
    "12313043c": "ज्ञानं दिव्यं ममापीदं तेनासि विदितो मम\n",
    "12313044a": "अधिकं तव विज्ञानमधिका च गतिस्तव\n",
    "12313044c": "अधिकं च तवैश्वर्यं तच्च त्वं नावबुध्यसे\n",
    "12313045a": "बाल्याद्वा संशयाद्वापि भयाद्वाप्यविमोक्षजात्\n",
    "12313045c": "उत्पन्ने चापि विज्ञाने नाधिगच्छति तां गतिम्\n",
    "12313046a": "व्यवसायेन शुद्धेन मद्विधैश्छिन्नसंशयः\n",
    "12313046c": "विमुच्य हृदयग्रन्थीनासादयति तां गतिम्\n",
    "12313047a": "भवांश्चोत्पन्नविज्ञानः स्थिरबुद्धिरलोलुपः\n",
    "12313047c": "व्यवसायादृते ब्रह्मन्नासादयति तत्परम्\n",
    "12313048a": "नास्ति ते सुखदुःखेषु विशेषो नास्ति लोलुपा\n",
    "12313048c": "नौत्सुक्यं नृत्तगीतेषु न राग उपजायते\n",
    "12313049a": "न बन्धुषु निबन्धस्ते न भयेष्वस्ति ते भयम्\n",
    "12313049c": "पश्यामि त्वां महाभाग तुल्यलोष्टाश्मकाञ्चनम्\n",
    "12313050a": "अहं च त्वानुपश्यामि ये चाप्यन्ये मनीषिणः\n",
    "12313050c": "आस्थितं परमं मार्गमक्षयं तमनामयम्\n",
    "12313051a": "यत्फलं ब्राह्मणस्येह मोक्षार्थश्च यदात्मकः\n",
    "12313051c": "तस्मिन्वै वर्तसे विप्र किमन्यत्परिपृच्छसि\n",
    "12314001": "भीष्म उवाच\n",
    "12314001a": "एतच्छ्रुत्वा तु वचनं कृतात्मा कृतनिश्चयः\n",
    "12314001c": "आत्मनात्मानमास्थाय दृष्ट्वा चात्मानमात्मना\n",
    "12314002a": "कृतकार्यः सुखी शान्तस्तूष्णीं प्रायादुदङ्मुखः\n",
    "12314002c": "शैशिरं गिरिमुद्दिश्य सधर्मा मातरिश्वनः\n",
    "12314003a": "एतस्मिन्नेव काले तु देवर्षिर्नारदस्तदा\n",
    "12314003c": "हिमवन्तमियाद्द्रष्टुं सिद्धचारणसेवितम्\n",
    "12314004a": "तमप्सरोगणाकीर्णं गीतस्वननिनादितम्\n",
    "12314004c": "किंनराणां समूहैश्च भृङ्गराजैस्तथैव च\n",
    "12314005a": "मद्गुभिः खञ्जरीटैश्च विचित्रैर्जीवजीवकैः\n",
    "12314005c": "चित्रवर्णैर्मयूरैश्च केकाशतविराजितैः\n",
    "12314005e": "राजहंससमूहैश्च हृष्टैः परभृतैस्तथा\n",
    "12314006a": "पक्षिराजो गरुत्मांश्च यं नित्यमधिगच्छति\n",
    "12314006c": "चत्वारो लोकपालाश्च देवाः सर्षिगणास्तथा\n",
    "12314006e": "यत्र नित्यं समायान्ति लोकस्य हितकाम्यया\n",
    "12314007a": "विष्णुना यत्र पुत्रार्थे तपस्तप्तं महात्मना\n",
    "12314007c": "यत्रैव च कुमारेण बाल्ये क्षिप्ता दिवौकसः\n",
    "12314008a": "शक्तिर्न्यस्ता क्षितितले त्रैलोक्यमवमन्य वै\n",
    "12314008c": "यत्रोवाच जगत्स्कन्दः क्षिपन्वाक्यमिदं तदा\n",
    "12314009a": "योऽन्योऽस्ति मत्तोऽभ्यधिको विप्रा यस्याधिकं प्रियाः\n",
    "12314009c": "यो ब्रह्मण्यो द्वितीयोऽस्ति त्रिषु लोकेषु वीर्यवान्\n",
    "12314010a": "सोऽभ्युद्धरत्विमां शक्तिमथ वा कम्पयत्विति\n",
    "12314010c": "तच्छ्रुत्वा व्यथिता लोकाः क इमामुद्धरेदिति\n",
    "12314011a": "अथ देवगणं सर्वं संभ्रान्तेन्द्रियमानसम्\n",
    "12314011c": "अपश्यद्भगवान्विष्णुः क्षिप्तं सासुरराक्षसम्\n",
    "12314011e": "किं न्वत्र सुकृतं कार्यं भवेदिति विचिन्तयन्\n",
    "12314012a": "स नामृष्यत तं क्षेपमवैक्षत च पावकिम्\n",
    "12314012c": "स प्रहस्य विशुद्धात्मा शक्तिं प्रज्वलितां तदा\n",
    "12314012e": "कम्पयामास सव्येन पाणिना पुरुषोत्तमः\n",
    "12314013a": "शक्त्यां तु कम्पमानायां विष्णुना बलिना तदा\n",
    "12314013c": "मेदिनी कम्पिता सर्वा सशैलवनकानना\n",
    "12314014a": "शक्तेनापि समुद्धर्तुं कम्पिता सा न तूद्धृता\n",
    "12314014c": "रक्षता स्कन्दराजस्य धर्षणां प्रभविष्णुना\n",
    "12314015a": "तां कम्पयित्वा भगवान्प्रह्रादमिदमब्रवीत्\n",
    "12314015c": "पश्य वीर्यं कुमारस्य नैतदन्यः करिष्यति\n",
    "12314016a": "सोऽमृष्यमाणस्तद्वाक्यं समुद्धरणनिश्चितः\n",
    "12314016c": "जग्राह तां तस्य शक्तिं न चैनामप्यकम्पयत्\n",
    "12314017a": "नादं महान्तं मुक्त्वा स मूर्छितो गिरिमूर्धनि\n",
    "12314017c": "विह्वलः प्रापतद्भूमौ हिरण्यकशिपोः सुतः\n",
    "12314018a": "यत्रोत्तरां दिशं गत्वा शैलराजस्य पार्श्वतः\n",
    "12314018c": "तपोऽतप्यत दुर्धर्षस्तात नित्यं वृषध्वजः\n",
    "12314019a": "पावकेन परिक्षिप्तो दीप्यता तस्य चाश्रमः\n",
    "12314019c": "आदित्यबन्धनं नाम दुर्धर्षमकृतात्मभिः\n",
    "12314020a": "न तत्र शक्यते गन्तुं यक्षराक्षसदानवैः\n",
    "12314020c": "दशयोजनविस्तारमग्निज्वालासमावृतम्\n",
    "12314021a": "भगवान्पावकस्तत्र स्वयं तिष्ठति वीर्यवान्\n",
    "12314021c": "सर्वविघ्नान्प्रशमयन्महादेवस्य धीमतः\n",
    "12314022a": "दिव्यं वर्षसहस्रं हि पादेनैकेन तिष्ठतः\n",
    "12314022c": "देवान्संतापयंस्तत्र महादेवो धृतव्रतः\n",
    "12314023a": "ऐन्द्रीं तु दिशमास्थाय शैलराजस्य धीमतः\n",
    "12314023c": "विविक्ते पर्वततटे पाराशर्यो महातपाः\n",
    "12314023e": "वेदानध्यापयामास व्यासः शिष्यान्महातपाः\n",
    "12314024a": "सुमन्तुं च महाभागं वैशंपायनमेव च\n",
    "12314024c": "जैमिनिं च महाप्राज्ञं पैलं चापि तपस्विनम्\n",
    "12314025a": "एभिः शिष्यैः परिवृतो व्यास आस्ते महातपाः\n",
    "12314025c": "तत्राश्रमपदं पुण्यं ददर्श पितुरुत्तमम्\n",
    "12314025e": "आरणेयो विशुद्धात्मा नभसीव दिवाकरः\n",
    "12314026a": "अथ व्यासः परिक्षिप्तं ज्वलन्तमिव पावकम्\n",
    "12314026c": "ददर्श सुतमायान्तं दिवाकरसमप्रभम्\n",
    "12314027a": "असज्जमानं वृक्षेषु शैलेषु विषमेषु च\n",
    "12314027c": "योगयुक्तं महात्मानं यथा बाणं गुणच्युतम्\n",
    "12314028a": "सोऽभिगम्य पितुः पादावगृह्णादरणीसुतः\n",
    "12314028c": "यथोपजोषं तैश्चापि समागच्छन्महामुनिः\n",
    "12314029a": "ततो निवेदयामास पित्रे सर्वमशेषतः\n",
    "12314029c": "शुको जनकराजेन संवादं प्रीतमानसः\n",
    "12314030a": "एवमध्यापयञ्शिष्यान्व्यासः पुत्रं च वीर्यवान्\n",
    "12314030c": "उवास हिमवत्पृष्ठे पाराशर्यो महामुनिः\n",
    "12314031a": "ततः कदाचिच्छिष्यास्तं परिवार्यावतस्थिरे\n",
    "12314031c": "वेदाध्ययनसंपन्नाः शान्तात्मानो जितेन्द्रियाः\n",
    "12314032a": "वेदेषु निष्ठां संप्राप्य साङ्गेष्वतितपस्विनः\n",
    "12314032c": "अथोचुस्ते तदा व्यासं शिष्याः प्राञ्जलयो गुरुम्\n",
    "12314033a": "महता श्रेयसा युक्ता यशसा च स्म वर्धिताः\n",
    "12314033c": "एकं त्विदानीमिच्छामो गुरुणानुग्रहं कृतम्\n",
    "12314034a": "इति तेषां वचः श्रुत्वा ब्रह्मर्षिस्तानुवाच ह\n",
    "12314034c": "उच्यतामिति तद्वत्सा यद्वः कार्यं प्रियं मया\n",
    "12314035a": "एतद्वाक्यं गुरोः श्रुत्वा शिष्यास्ते हृष्टमानसाः\n",
    "12314035c": "पुनः प्राञ्जलयो भूत्वा प्रणम्य शिरसा गुरुम्\n",
    "12314036a": "ऊचुस्ते सहिता राजन्निदं वचनमुत्तमम्\n",
    "12314036c": "यदि प्रीत उपाध्यायो धन्याः स्मो मुनिसत्तम\n",
    "12314037a": "काङ्क्षामस्तु वयं सर्वे वरं दत्तं महर्षिणा\n",
    "12314037c": "षष्ठः शिष्यो न ते ख्यातिं गच्छेदत्र प्रसीद नः\n",
    "12314038a": "चत्वारस्ते वयं शिष्या गुरुपुत्रश्च पञ्चमः\n",
    "12314038c": "इह वेदाः प्रतिष्ठेरन्नेष नः काङ्क्षितो वरः\n",
    "12314039a": "शिष्याणां वचनं श्रुत्वा व्यासो वेदार्थतत्त्ववित्\n",
    "12314039c": "पराशरात्मजो धीमान्परलोकार्थचिन्तकः\n",
    "12314039e": "उवाच शिष्यान्धर्मात्मा धर्म्यं नैःश्रेयसं वचः\n",
    "12314040a": "ब्राह्मणाय सदा देयं ब्रह्म शुश्रूषवे भवेत्\n",
    "12314040c": "ब्रह्मलोके निवासं यो ध्रुवं समभिकाङ्क्षति\n",
    "12314041a": "भवन्तो बहुलाः सन्तु वेदो विस्तार्यतामयम्\n",
    "12314041c": "नाशिष्ये संप्रदातव्यो नाव्रते नाकृतात्मनि\n",
    "12314042a": "एते शिष्यगुणाः सर्वे विज्ञातव्या यथार्थतः\n",
    "12314042c": "नापरीक्षितचारित्रे विद्या देया कथंचन\n",
    "12314043a": "यथा हि कनकं शुद्धं तापच्छेदनिघर्षणैः\n",
    "12314043c": "परीक्षेत तथा शिष्यानीक्षेत्कुलगुणादिभिः\n",
    "12314044a": "न नियोज्याश्च वः शिष्या अनियोगे महाभये\n",
    "12314044c": "यथामति यथापाठं तथा विद्या फलिष्यति\n",
    "12314045a": "सर्वस्तरतु दुर्गाणि सर्वो भद्राणि पश्यतु\n",
    "12314045c": "श्रावयेच्चतुरो वर्णान्कृत्वा ब्राह्मणमग्रतः\n",
    "12314046a": "वेदस्याध्ययनं हीदं तच्च कार्यं महत्स्मृतम्\n",
    "12314046c": "स्तुत्यर्थमिह देवानां वेदाः सृष्टाः स्वयंभुवा\n",
    "12314047a": "यो निर्वदेत संमोहाद्ब्राह्मणं वेदपारगम्\n",
    "12314047c": "सोऽपध्यानाद्ब्राह्मणस्य पराभूयादसंशयम्\n",
    "12314048a": "यश्चाधर्मेण विब्रूयाद्यश्चाधर्मेण पृच्छति\n",
    "12314048c": "तयोरन्यतरः प्रैति विद्वेषं वाधिगच्छति\n",
    "12314049a": "एतद्वः सर्वमाख्यातं स्वाध्यायस्य विधिं प्रति\n",
    "12314049c": "उपकुर्याच्च शिष्याणामेतच्च हृदि वो भवेत्\n",
    "12315001": "भीष्म उवाच\n",
    "12315001a": "एतच्छ्रुत्वा गुरोर्वाक्यं व्यासशिष्या महौजसः\n",
    "12315001c": "अन्योन्यं हृष्टमनसः परिषस्वजिरे तदा\n",
    "12315002a": "उक्ताः स्मो यद्भगवता तदात्वायतिसंहितम्\n",
    "12315002c": "तन्नो मनसि संरूढं करिष्यामस्तथा च तत्\n",
    "12315003a": "अन्योन्यं च सभाज्यैवं सुप्रीतमनसः पुनः\n",
    "12315003c": "विज्ञापयन्ति स्म गुरुं पुनर्वाक्यविशारदाः\n",
    "12315004a": "शैलादस्मान्महीं गन्तुं काङ्क्षितं नो महामुने\n",
    "12315004c": "वेदाननेकधा कर्तुं यदि ते रुचितं विभो\n",
    "12315005a": "शिष्याणां वचनं श्रुत्वा पराशरसुतः प्रभुः\n",
    "12315005c": "प्रत्युवाच ततो वाक्यं धर्मार्थसहितं हितम्\n",
    "12315006a": "क्षितिं वा देवलोकं वा गम्यतां यदि रोचते\n",
    "12315006c": "अप्रमादश्च वः कार्यो ब्रह्म हि प्रचुरच्छलम्\n",
    "12315007a": "तेऽनुज्ञातास्ततः सर्वे गुरुणा सत्यवादिना\n",
    "12315007c": "जग्मुः प्रदक्षिणं कृत्वा व्यासं मूर्ध्नाभिवाद्य च\n",
    "12315008a": "अवतीर्य महीं तेऽथ चातुर्होत्रमकल्पयन्\n",
    "12315008c": "संयाजयन्तो विप्रांश्च राजन्यांश्च विशस्तथा\n",
    "12315009a": "पूज्यमाना द्विजैर्नित्यं मोदमाना गृहे रताः\n",
    "12315009c": "याजनाध्यापनरताः श्रीमन्तो लोकविश्रुताः\n",
    "12315010a": "अवतीर्णेषु शिष्येषु व्यासः पुत्रसहायवान्\n",
    "12315010c": "तूष्णीं ध्यानपरो धीमानेकान्ते समुपाविशत्\n",
    "12315011a": "तं ददर्शाश्रमपदे नारदः सुमहातपाः\n",
    "12315011c": "अथैनमब्रवीत्काले मधुराक्षरया गिरा\n",
    "12315012a": "भो भो महर्षे वासिष्ठ ब्रह्मघोषो न वर्तते\n",
    "12315012c": "एको ध्यानपरस्तूष्णीं किमास्से चिन्तयन्निव\n",
    "12315013a": "ब्रह्मघोषैर्विरहितः पर्वतोऽयं न शोभते\n",
    "12315013c": "रजसा तमसा चैव सोमः सोपप्लवो यथा\n",
    "12315014a": "न भ्राजते यथापूर्वं निषादानामिवालयः\n",
    "12315014c": "देवर्षिगणजुष्टोऽपि वेदध्वनिनिराकृतः\n",
    "12315015a": "ऋषयश्च हि देवाश्च गन्धर्वाश्च महौजसः\n",
    "12315015c": "विमुक्ता ब्रह्मघोषेण न भ्राजन्ते यथा पुरा\n",
    "12315016a": "नारदस्य वचः श्रुत्वा कृष्णद्वैपायनोऽब्रवीत्\n",
    "12315016c": "महर्षे यत्त्वया प्रोक्तं वेदवादविचक्षण\n",
    "12315017a": "एतन्मनोनुकूलं मे भवानर्हति भाषितुम्\n",
    "12315017c": "सर्वज्ञः सर्वदर्शी च सर्वत्र च कुतूहली\n",
    "12315018a": "त्रिषु लोकेषु यद्वृत्तं सर्वं तव मते स्थितम्\n",
    "12315018c": "तदाज्ञापय विप्रर्षे ब्रूहि किं करवाणि ते\n",
    "12315019a": "यन्मया समनुष्ठेयं ब्रह्मर्षे तदुदाहर\n",
    "12315019c": "वियुक्तस्येह शिष्यैर्मे नातिहृष्टमिदं मनः\n",
    "12315020": "नारद उवाच\n",
    "12315020a": "अनाम्नायमला वेदा ब्राह्मणस्याव्रतं मलम्\n",
    "12315020c": "मलं पृथिव्या वाहीकाः स्त्रीणां कौतूहलं मलम्\n",
    "12315021a": "अधीयतां भवान्वेदान्सार्धं पुत्रेण धीमता\n",
    "12315021c": "विधुन्वन्ब्रह्मघोषेण रक्षोभयकृतं तमः\n",
    "12315022": "भीष्म उवाच\n",
    "12315022a": "नारदस्य वचः श्रुत्वा व्यासः परमधर्मवित्\n",
    "12315022c": "तथेत्युवाच संहृष्टो वेदाभ्यासे दृढव्रतः\n",
    "12315023a": "शुकेन सह पुत्रेण वेदाभ्यासमथाकरोत्\n",
    "12315023c": "स्वरेणोच्चैः स शैक्षेण लोकानापूरयन्निव\n",
    "12315024a": "तयोरभ्यसतोरेवं नानाधर्मप्रवादिनोः\n",
    "12315024c": "वातोऽतिमात्रं प्रववौ समुद्रानिलवेजितः\n",
    "12315025a": "ततोऽनध्याय इति तं व्यासः पुत्रमवारयत्\n",
    "12315025c": "शुको वारितमात्रस्तु कौतूहलसमन्वितः\n",
    "12315026a": "अपृच्छत्पितरं ब्रह्मन्कुतो वायुरभूदयम्\n",
    "12315026c": "आख्यातुमर्हति भवान्वायोः सर्वं विचेष्टितम्\n",
    "12315027a": "शुकस्यैतद्वचः श्रुत्वा व्यासः परमविस्मितः\n",
    "12315027c": "अनध्यायनिमित्तेऽस्मिन्निदं वचनमब्रवीत्\n",
    "12315028a": "दिव्यं ते चक्षुरुत्पन्नं स्वस्थं ते निर्मलं मनः\n",
    "12315028c": "तमसा रजसा चापि त्यक्तः सत्त्वे व्यवस्थितः\n",
    "12315029a": "आदर्शे स्वामिव छायां पश्यस्यात्मानमात्मना\n",
    "12315029c": "न्यस्यात्मनि स्वयं वेदान्बुद्ध्या समनुचिन्तय\n",
    "12315030a": "देवयानचरो विष्णोः पितृयानश्च तामसः\n",
    "12315030c": "द्वावेतौ प्रेत्य पन्थानौ दिवं चाधश्च गच्छतः\n",
    "12315031a": "पृथिव्यामन्तरिक्षे च यत्र संवान्ति वायवः\n",
    "12315031c": "सप्तैते वायुमार्गा वै तान्निबोधानुपूर्वशः\n",
    "12315032a": "तत्र देवगणाः साध्याः समभूवन्महाबलाः\n",
    "12315032c": "तेषामप्यभवत्पुत्रः समानो नाम दुर्जयः\n",
    "12315033a": "उदानस्तस्य पुत्रोऽभूद्व्यानस्तस्याभवत्सुतः\n",
    "12315033c": "अपानश्च ततो ज्ञेयः प्राणश्चापि ततः परम्\n",
    "12315034a": "अनपत्योऽभवत्प्राणो दुर्धर्षः शत्रुतापनः\n",
    "12315034c": "पृथक्कर्माणि तेषां तु प्रवक्ष्यामि यथातथम्\n",
    "12315035a": "प्राणिनां सर्वतो वायुश्चेष्टा वर्तयते पृथक्\n",
    "12315035c": "प्राणनाच्चैव भूतानां प्राण इत्यभिधीयते\n",
    "12315036a": "प्रेरयत्यभ्रसंघातान्धूमजांश्चोष्मजांश्च यः\n",
    "12315036c": "प्रथमः प्रथमे मार्गे प्रवहो नाम सोऽनिलः\n",
    "12315037a": "अम्बरे स्नेहमभ्रेभ्यस्तडिद्भ्यश्चोत्तमद्युतिः\n",
    "12315037c": "आवहो नाम संवाति द्वितीयः श्वसनो नदन्\n",
    "12315038a": "उदयं ज्योतिषां शश्वत्सोमादीनां करोति यः\n",
    "12315038c": "अन्तर्देहेषु चोदानं यं वदन्ति महर्षयः\n",
    "12315039a": "यश्चतुर्भ्यः समुद्रेभ्यो वायुर्धारयते जलम्\n",
    "12315039c": "उद्धृत्याददते चापो जीमूतेभ्योऽम्बरेऽनिलः\n",
    "12315040a": "योऽद्भिः संयोज्य जीमूतान्पर्जन्याय प्रयच्छति\n",
    "12315040c": "उद्वहो नाम वर्षिष्ठस्त्रितीयः स सदागतिः\n",
    "12315041a": "समुह्यमाना बहुधा येन नीलाः पृथग्घनाः\n",
    "12315041c": "वर्षमोक्षकृतारम्भास्ते भवन्ति घनाघनाः\n",
    "12315042a": "संहता येन चाविद्धा भवन्ति नदतां नदाः\n",
    "12315042c": "रक्षणार्थाय संभूता मेघत्वमुपयान्ति च\n",
    "12315043a": "योऽसौ वहति देवानां विमानानि विहायसा\n",
    "12315043c": "चतुर्थः संवहो नाम वायुः स गिरिमर्दनः\n",
    "12315044a": "येन वेगवता रुग्णा रूक्षेणारुजता रसान्\n",
    "12315044c": "वायुना विहता मेघा न भवन्ति बलाहकाः\n",
    "12315045a": "दारुणोत्पातसंचारो नभसः स्तनयित्नुमान्\n",
    "12315045c": "पञ्चमः स महावेगो विवहो नाम मारुतः\n",
    "12315046a": "यस्मिन्पारिप्लवे दिव्या वहन्त्यापो विहायसा\n",
    "12315046c": "पुण्यं चाकाशगङ्गायास्तोयं विष्टभ्य तिष्ठति\n",
    "12315047a": "दूरात्प्रतिहतो यस्मिन्नेकरश्मिर्दिवाकरः\n",
    "12315047c": "योनिरंशुसहस्रस्य येन भाति वसुंधरा\n",
    "12315048a": "यस्मादाप्यायते सोमो निधिर्दिव्योऽमृतस्य च\n",
    "12315048c": "षष्ठः परिवहो नाम स वायुर्जवतां वरः\n",
    "12315049a": "सर्वप्राणभृतां प्राणान्योऽन्तकाले निरस्यति\n",
    "12315049c": "यस्य वर्त्मानुवर्तेते मृत्युवैवस्वतावुभौ\n",
    "12315050a": "सम्यगन्वीक्षतां बुद्ध्या शान्तयाध्यात्मनित्यया\n",
    "12315050c": "ध्यानाभ्यासाभिरामाणां योऽमृतत्वाय कल्पते\n",
    "12315051a": "यं समासाद्य वेगेन दिशामन्तं प्रपेदिरे\n",
    "12315051c": "दक्षस्य दश पुत्राणां सहस्राणि प्रजापतेः\n",
    "12315052a": "येन सृष्टः पराभूतो यात्येव न निवर्तते\n",
    "12315052c": "परावहो नाम परो वायुः स दुरतिक्रमः\n",
    "12315053a": "एवमेतेऽदितेः पुत्रा मारुताः परमाद्भुताः\n",
    "12315053c": "अनारमन्तः संवान्ति सर्वगाः सर्वधारिणः\n",
    "12315054a": "एतत्तु महदाश्चर्यं यदयं पर्वतोत्तमः\n",
    "12315054c": "कम्पितः सहसा तेन वायुनाभिप्रवायता\n",
    "12315055a": "विष्णोर्निःश्वासवातोऽयं यदा वेगसमीरितः\n",
    "12315055c": "सहसोदीर्यते तात जगत्प्रव्यथते तदा\n",
    "12315056a": "तस्माद्ब्रह्मविदो ब्रह्म नाधीयन्तेऽतिवायति\n",
    "12315056c": "वायोर्वायुभयं ह्युक्तं ब्रह्म तत्पीडितं भवेत्\n",
    "12315057a": "एतावदुक्त्वा वचनं पराशरसुतः प्रभुः\n",
    "12315057c": "उक्त्वा पुत्रमधीष्वेति व्योमगङ्गामयात्तदा\n",
    "12316001": "भीष्म उवाच\n",
    "12316001a": "एतस्मिन्नन्तरे शून्ये नारदः समुपागमत्\n",
    "12316001c": "शुकं स्वाध्यायनिरतं वेदार्थान्वक्तुमीप्सितान्\n",
    "12316002a": "देवर्षिं तु शुको दृष्ट्वा नारदं समुपस्थितम्\n",
    "12316002c": "अर्घ्यपूर्वेण विधिना वेदोक्तेनाभ्यपूजयत्\n",
    "12316003a": "नारदोऽथाब्रवीत्प्रीतो ब्रूहि ब्रह्मविदां वर\n",
    "12316003c": "केन त्वां श्रेयसा तात योजयामीति हृष्टवत्\n",
    "12316004a": "नारदस्य वचः श्रुत्वा शुकः प्रोवाच भारत\n",
    "12316004c": "अस्मिँल्लोके हितं यत्स्यात्तेन मां योक्तुमर्हसि\n",
    "12316005": "नारद उवाच\n",
    "12316005a": "तत्त्वं जिज्ञासतां पूर्वमृषीणां भावितात्मनाम्\n",
    "12316005c": "सनत्कुमारो भगवानिदं वचनमब्रवीत्\n",
    "12316006a": "नास्ति विद्यासमं चक्षुर्नास्ति विद्यासमं तपः\n",
    "12316006c": "नास्ति रागसमं दुःखं नास्ति त्यागसमं सुखम्\n",
    "12316007a": "निवृत्तिः कर्मणः पापात्सततं पुण्यशीलता\n",
    "12316007c": "सद्वृत्तिः समुदाचारः श्रेय एतदनुत्तमम्\n",
    "12316008a": "मानुष्यमसुखं प्राप्य यः सज्जति स मुह्यति\n",
    "12316008c": "नालं स दुःखमोक्षाय सङ्गो वै दुःखलक्षणम्\n",
    "12316009a": "सक्तस्य बुद्धिश्चलति मोहजालविवर्धिनी\n",
    "12316009c": "मोहजालावृतो दुःखमिह चामुत्र चाश्नुते\n",
    "12316010a": "सर्वोपायेन कामस्य क्रोधस्य च विनिग्रहः\n",
    "12316010c": "कार्यः श्रेयोर्थिना तौ हि श्रेयोघातार्थमुद्यतौ\n",
    "12316011a": "नित्यं क्रोधात्तपो रक्षेच्छ्रियं रक्षेत मत्सरात्\n",
    "12316011c": "विद्यां मानावमानाभ्यामात्मानं तु प्रमादतः\n",
    "12316012a": "आनृशंस्यं परो धर्मः क्षमा च परमं बलम्\n",
    "12316012c": "आत्मज्ञानं परं ज्ञानं न सत्याद्विद्यते परम्\n",
    "12316013a": "सत्यस्य वचनं श्रेयः सत्यादपि हितं भवेत्\n",
    "12316013c": "यद्भूतहितमत्यन्तमेतत्सत्यं मतं मम\n",
    "12316014a": "सर्वारम्भफलत्यागी निराशीर्निष्परिग्रहः\n",
    "12316014c": "येन सर्वं परित्यक्तं स विद्वान्स च पण्डितः\n",
    "12316015a": "इन्द्रियैरिन्द्रियार्थेभ्यश्चरत्यात्मवशैरिह\n",
    "12316015c": "असज्जमानः शान्तात्मा निर्विकारः समाहितः\n",
    "12316016a": "आत्मभूतैरतद्भूतः सह चैव विनैव च\n",
    "12316016c": "स विमुक्तः परं श्रेयो नचिरेणाधिगच्छति\n",
    "12316017a": "अदर्शनमसंस्पर्शस्तथासंभाषणं सदा\n",
    "12316017c": "यस्य भूतैः सह मुने स श्रेयो विन्दते परम्\n",
    "12316018a": "न हिंस्यात्सर्वभूतानि मैत्रायणगतश्चरेत्\n",
    "12316018c": "नेदं जन्म समासाद्य वैरं कुर्वीत केनचित्\n",
    "12316019a": "आकिंचन्यं सुसंतोषो निराशीष्ट्वमचापलम्\n",
    "12316019c": "एतदाहुः परं श्रेय आत्मज्ञस्य जितात्मनः\n",
    "12316020a": "परिग्रहं परित्यज्य भव तात जितेन्द्रियः\n",
    "12316020c": "अशोकं स्थानमातिष्ठ इह चामुत्र चाभयम्\n",
    "12316021a": "निरामिषा न शोचन्ति त्यजेहामिषमात्मनः\n",
    "12316021c": "परित्यज्यामिषं सौम्य दुःखतापाद्विमोक्ष्यसे\n",
    "12316022a": "तपोनित्येन दान्तेन मुनिना संयतात्मना\n",
    "12316022c": "अजितं जेतुकामेन भाव्यं सङ्गेष्वसङ्गिना\n",
    "12316023a": "गुणसङ्गेष्वनासक्त एकचर्यारतः सदा\n",
    "12316023c": "ब्राह्मणो नचिरादेव सुखमायात्यनुत्तमम्\n",
    "12316024a": "द्वंद्वारामेषु भूतेषु य एको रमते मुनिः\n",
    "12316024c": "विद्धि प्रज्ञानतृप्तं तं ज्ञानतृप्तो न शोचति\n",
    "12316025a": "शुभैर्लभति देवत्वं व्यामिश्रैर्जन्म मानुषम्\n",
    "12316025c": "अशुभैश्चाप्यधोजन्म कर्मभिर्लभतेऽवशः\n",
    "12316026a": "तत्र मृत्युजरादुःखैः सततं समभिद्रुतः\n",
    "12316026c": "संसारे पच्यते जन्तुस्तत्कथं नावबुध्यसे\n",
    "12316027a": "अहिते हितसंज्ञस्त्वमध्रुवे ध्रुवसंज्ञकः\n",
    "12316027c": "अनर्थे चार्थसंज्ञस्त्वं किमर्थं नावबुध्यसे\n",
    "12316028a": "संवेष्ट्यमानं बहुभिर्मोहतन्तुभिरात्मजैः\n",
    "12316028c": "कोशकारवदात्मानं वेष्टयन्नावबुध्यसे\n",
    "12316029a": "अलं परिग्रहेणेह दोषवान्हि परिग्रहः\n",
    "12316029c": "कृमिर्हि कोशकारस्तु बध्यते स्वपरिग्रहात्\n",
    "12316030a": "पुत्रदारकुटुम्बेषु सक्ताः सीदन्ति जन्तवः\n",
    "12316030c": "सरःपङ्कार्णवे मग्ना जीर्णा वनगजा इव\n",
    "12316031a": "महाजालसमाकृष्टान्स्थले मत्स्यानिवोद्धृतान्\n",
    "12316031c": "स्नेहजालसमाकृष्टान्पश्य जन्तून्सुदुःखितान्\n",
    "12316032a": "कुटुम्बं पुत्रदारं च शरीरं द्रव्यसंचयाः\n",
    "12316032c": "पारक्यमध्रुवं सर्वं किं स्वं सुकृतदुष्कृतम्\n",
    "12316033a": "यदा सर्वं परित्यज्य गन्तव्यमवशेन ते\n",
    "12316033c": "अनर्थे किं प्रसक्तस्त्वं स्वमर्थं नानुतिष्ठसि\n",
    "12316034a": "अविश्रान्तमनालम्बमपाथेयमदैशिकम्\n",
    "12316034c": "तमःकान्तारमध्वानं कथमेको गमिष्यसि\n",
    "12316035a": "न हि त्वा प्रस्थितं कश्चित्पृष्ठतोऽनुगमिष्यति\n",
    "12316035c": "सुकृतं दुष्कृतं च त्वा यास्यन्तमनुयास्यति\n",
    "12316036a": "विद्या कर्म च शौर्यं च ज्ञानं च बहुविस्तरम्\n",
    "12316036c": "अर्थार्थमनुसार्यन्ते सिद्धार्थस्तु विमुच्यते\n",
    "12316037a": "निबन्धनी रज्जुरेषा या ग्रामे वसतो रतिः\n",
    "12316037c": "छित्त्वैनां सुकृतो यान्ति नैनां छिन्दन्ति दुष्कृतः\n",
    "12316038a": "रूपकूलां मनःस्रोतां स्पर्शद्वीपां रसावहाम्\n",
    "12316038c": "गन्धपङ्कां शब्दजलां स्वर्गमार्गदुरावहाम्\n",
    "12316039a": "क्षमारित्रां सत्यमयीं धर्मस्थैर्यवटाकराम्\n",
    "12316039c": "त्यागवाताध्वगां शीघ्रां बुद्धिनावा नदीं तरेत्\n",
    "12316040a": "त्यज धर्ममधर्मं च उभे सत्यानृते त्यज\n",
    "12316040c": "उभे सत्यानृते त्यक्त्वा येन त्यजसि तं त्यज\n",
    "12316041a": "त्यज धर्ममसंकल्पादधर्मं चाप्यहिंसया\n",
    "12316041c": "उभे सत्यानृते बुद्ध्या बुद्धिं परमनिश्चयात्\n",
    "12316042a": "अस्थिस्थूणं स्नायुयुतं मांसशोणितलेपनम्\n",
    "12316042c": "चर्मावनद्धं दुर्गन्धि पूर्णं मूत्रपुरीषयोः\n",
    "12316043a": "जराशोकसमाविष्टं रोगायतनमातुरम्\n",
    "12316043c": "रजस्वलमनित्यं च भूतावासं समुत्सृज\n",
    "12316044a": "इदं विश्वं जगत्सर्वमजगच्चापि यद्भवेत्\n",
    "12316044c": "महाभूतात्मकं सर्वं महद्यत्परमाणु यत्\n",
    "12316045a": "इन्द्रियाणि च पञ्चैव तमः सत्त्वं रजस्तथा\n",
    "12316045c": "इत्येष सप्तदशको राशिरव्यक्तसंज्ञकः\n",
    "12316046a": "सर्वैरिहेन्द्रियार्थैश्च व्यक्ताव्यक्तैर्हि संहितः\n",
    "12316046c": "पञ्चविंशक इत्येष व्यक्ताव्यक्तमयो गुणः\n",
    "12316047a": "एतैः सर्वैः समायुक्तः पुमानित्यभिधीयते\n",
    "12316047c": "त्रिवर्गोऽत्र सुखं दुःखं जीवितं मरणं तथा\n",
    "12316048a": "य इदं वेद तत्त्वेन स वेद प्रभवाप्ययौ\n",
    "12316048c": "पाराशर्येह बोद्धव्यं ज्ञानानां यच्च किंचन\n",
    "12316049a": "इन्द्रियैर्गृह्यते यद्यत्तत्तद्व्यक्तमिति स्थितिः\n",
    "12316049c": "अव्यक्तमिति विज्ञेयं लिङ्गग्राह्यमतीन्द्रियम्\n",
    "12316050a": "इन्द्रियैर्नियतैर्देही धाराभिरिव तर्प्यते\n",
    "12316050c": "लोके विततमात्मानं लोकं चात्मनि पश्यति\n",
    "12316051a": "परावरदृशः शक्तिर्ज्ञानवेलां न पश्यति\n",
    "12316051c": "पश्यतः सर्वभूतानि सर्वावस्थासु सर्वदा\n",
    "12316052a": "ब्रह्मभूतस्य संयोगो नाशुभेनोपपद्यते\n",
    "12316052c": "ज्ञानेन विविधान्क्लेशानतिवृत्तस्य मोहजान्\n",
    "12316052e": "लोके बुद्धिप्रकाशेन लोकमार्गो न रिष्यते\n",
    "12316053a": "अनादिनिधनं जन्तुमात्मनि स्थितमव्ययम्\n",
    "12316053c": "अकर्तारममूर्तं च भगवानाह तीर्थवित्\n",
    "12316054a": "यो जन्तुः स्वकृतैस्तैस्तैः कर्मभिर्नित्यदुःखितः\n",
    "12316054c": "स दुःखप्रतिघातार्थं हन्ति जन्तूननेकधा\n",
    "12316055a": "ततः कर्म समादत्ते पुनरन्यन्नवं बहु\n",
    "12316055c": "तप्यतेऽथ पुनस्तेन भुक्त्वापथ्यमिवातुरः\n",
    "12316056a": "अजस्रमेव मोहार्तो दुःखेषु सुखसंज्ञितः\n",
    "12316056c": "बध्यते मथ्यते चैव कर्मभिर्मन्थवत्सदा\n",
    "12316057a": "ततो निवृत्तो बन्धात्स्वात्कर्मणामुदयादिह\n",
    "12316057c": "परिभ्रमति संसारं चक्रवद्बहुवेदनः\n",
    "12316058a": "स त्वं निवृत्तबन्धस्तु निवृत्तश्चापि कर्मतः\n",
    "12316058c": "सर्ववित्सर्वजित्सिद्धो भव भावविवर्जितः\n",
    "12316059a": "संयमेन नवं बन्धं निवर्त्य तपसो बलात्\n",
    "12316059c": "संप्राप्ता बहवः सिद्धिमप्यबाधां सुखोदयाम्\n",
    "12317001": "नारद उवाच\n",
    "12317001a": "अशोकं शोकनाशार्थं शास्त्रं शान्तिकरं शिवम्\n",
    "12317001c": "निशम्य लभते बुद्धिं तां लब्ध्वा सुखमेधते\n",
    "12317002a": "शोकस्थानसहस्राणि भयस्थानशतानि च\n",
    "12317002c": "दिवसे दिवसे मूढमाविशन्ति न पण्डितम्\n",
    "12317003a": "तस्मादनिष्टनाशार्थमितिहासं निबोध मे\n",
    "12317003c": "तिष्ठते चेद्वशे बुद्धिर्लभते शोकनाशनम्\n",
    "12317004a": "अनिष्टसंप्रयोगाच्च विप्रयोगात्प्रियस्य च\n",
    "12317004c": "मनुष्या मानसैर्दुःखैर्युज्यन्ते अल्पबुद्धयः\n",
    "12317005a": "द्रव्येषु समतीतेषु ये गुणास्तान्न चिन्तयेत्\n",
    "12317005c": "ताननाद्रियमाणस्य स्नेहबन्धः प्रमुच्यते\n",
    "12317006a": "दोषदर्शी भवेत्तत्र यत्र रागः प्रवर्तते\n",
    "12317006c": "अनिष्टवद्धितं पश्येत्तथा क्षिप्रं विरज्यते\n",
    "12317007a": "नार्थो न धर्मो न यशो योऽतीतमनुशोचति\n",
    "12317007c": "अप्यभावेन युज्येत तच्चास्य न निवर्तते\n",
    "12317008a": "गुणैर्भूतानि युज्यन्ते वियुज्यन्ते तथैव च\n",
    "12317008c": "सर्वाणि नैतदेकस्य शोकस्थानं हि विद्यते\n",
    "12317009a": "मृतं वा यदि वा नष्टं योऽतीतमनुशोचति\n",
    "12317009c": "दुःखेन लभते दुःखं द्वावनर्थौ प्रपद्यते\n",
    "12317010a": "नाश्रु कुर्वन्ति ये बुद्ध्या दृष्ट्वा लोकेषु संततिम्\n",
    "12317010c": "सम्यक्प्रपश्यतः सर्वं नाश्रुकर्मोपपद्यते\n",
    "12317011a": "दुःखोपघाते शारीरे मानसे वाप्युपस्थिते\n",
    "12317011c": "यस्मिन्न शक्यते कर्तुं यत्नस्तन्नानुचिन्तयेत्\n",
    "12317012a": "भैषज्यमेतद्दुःखस्य यदेतन्नानुचिन्तयेत्\n",
    "12317012c": "चिन्त्यमानं हि न व्येति भूयश्चापि प्रवर्धते\n",
    "12317013a": "प्रज्ञया मानसं दुःखं हन्याच्छारीरमौषधैः\n",
    "12317013c": "एतद्विज्ञानसामर्थ्यं न बालैः समतामियात्\n",
    "12317014a": "अनित्यं यौवनं रूपं जीवितं द्रव्यसंचयः\n",
    "12317014c": "आरोग्यं प्रियसंवासो गृध्येत्तत्र न पण्डितः\n",
    "12317015a": "न जानपदिकं दुःखमेकः शोचितुमर्हति\n",
    "12317015c": "अशोचन्प्रतिकुर्वीत यदि पश्येदुपक्रमम्\n",
    "12317016a": "सुखाद्बहुतरं दुःखं जीविते नात्र संशयः\n",
    "12317016c": "स्निग्धत्वं चेन्द्रियार्थेषु मोहान्मरणमप्रियम्\n",
    "12317017a": "परित्यजति यो दुःखं सुखं वाप्युभयं नरः\n",
    "12317017c": "अभ्येति ब्रह्म सोऽत्यन्तं न तं शोचन्ति पण्डिताः\n",
    "12317018a": "दुःखमर्था हि त्यज्यन्ते पालने न च ते सुखाः\n",
    "12317018c": "दुःखेन चाधिगम्यन्ते नाशमेषां न चिन्तयेत्\n",
    "12317019a": "अन्यामन्यां धनावस्थां प्राप्य वैशेषिकीं नराः\n",
    "12317019c": "अतृप्ता यान्ति विध्वंसं संतोषं यान्ति पण्डिताः\n",
    "12317020a": "सर्वे क्षयान्ता निचयाः पतनान्ताः समुच्छ्रयाः\n",
    "12317020c": "संयोगा विप्रयोगान्ता मरणान्तं हि जीवितम्\n",
    "12317021a": "अन्तो नास्ति पिपासायास्तुष्टिस्तु परमं सुखम्\n",
    "12317021c": "तस्मात्संतोषमेवेह धनं पश्यन्ति पण्डिताः\n",
    "12317022a": "निमेषमात्रमपि हि वयो गच्छन्न तिष्ठति\n",
    "12317022c": "स्वशरीरेष्वनित्येषु नित्यं किमनुचिन्तयेत्\n",
    "12317023a": "भूतेष्वभावं संचिन्त्य ये बुद्ध्वा तमसः परम्\n",
    "12317023c": "न शोचन्ति गताध्वानः पश्यन्तः परमां गतिम्\n",
    "12317024a": "संचिन्वानकमेवैनं कामानामवितृप्तकम्\n",
    "12317024c": "व्याघ्रः पशुमिवासाद्य मृत्युरादाय गच्छति\n",
    "12317025a": "अथाप्युपायं संपश्येद्दुःखस्य परिमोक्षणे\n",
    "12317025c": "अशोचन्नारभेतैव युक्तश्चाव्यसनी भवेत्\n",
    "12317026a": "शब्दे स्पर्शे च रूपे च गन्धेषु च रसेषु च\n",
    "12317026c": "नोपभोगात्परं किंचिद्धनिनो वाधनस्य वा\n",
    "12317027a": "प्राक्संप्रयोगाद्भूतानां नास्ति दुःखमनामयम्\n",
    "12317027c": "विप्रयोगात्तु सर्वस्य न शोचेत्प्रकृतिस्थितः\n",
    "12317028a": "धृत्या शिश्नोदरं रक्षेत्पाणिपादं च चक्षुषा\n",
    "12317028c": "चक्षुःश्रोत्रे च मनसा मनो वाचं च विद्यया\n",
    "12317029a": "प्रणयं प्रतिसंहृत्य संस्तुतेष्वितरेषु च\n",
    "12317029c": "विचरेदसमुन्नद्धः स सुखी स च पण्डितः\n",
    "12317030a": "अध्यात्मरतिरासीनो निरपेक्षो निरामिषः\n",
    "12317030c": "आत्मनैव सहायेन यश्चरेत्स सुखी भवेत्\n",
    "12318001": "नारद उवाच\n",
    "12318001a": "सुखदुःखविपर्यासो यदा समुपपद्यते\n",
    "12318001c": "नैनं प्रज्ञा सुनीतं वा त्रायते नापि पौरुषम्\n",
    "12318002a": "स्वभावाद्यत्नमातिष्ठेद्यत्नवान्नावसीदति\n",
    "12318002c": "जरामरणरोगेभ्यः प्रियमात्मानमुद्धरेत्\n",
    "12318003a": "रुजन्ति हि शरीराणि रोगाः शारीरमानसाः\n",
    "12318003c": "सायका इव तीक्ष्णाग्राः प्रयुक्ता दृढधन्विभिः\n",
    "12318004a": "व्याधितस्य विवित्साभिस्त्रस्यतो जीवितैषिणः\n",
    "12318004c": "अवशस्य विनाशाय शरीरमपकृष्यते\n",
    "12318005a": "स्रवन्ति न निवर्तन्ते स्रोतांसि सरितामिव\n",
    "12318005c": "आयुरादाय मर्त्यानां रात्र्यहानि पुनः पुनः\n",
    "12318006a": "व्यत्ययो ह्ययमत्यन्तं पक्षयोः शुक्लकृष्णयोः\n",
    "12318006c": "जातं मर्त्यं जरयति निमेषं नावतिष्ठते\n",
    "12318007a": "सुखदुःखानि भूतानामजरो जरयन्नसौ\n",
    "12318007c": "आदित्यो ह्यस्तमभ्येति पुनः पुनरुदेति च\n",
    "12318008a": "अदृष्टपूर्वानादाय भावानपरिशङ्कितान्\n",
    "12318008c": "इष्टानिष्टान्मनुष्याणामस्तं गच्छन्ति रात्रयः\n",
    "12318009a": "यो यमिच्छेद्यथाकामं कामानां तत्तदाप्नुयात्\n",
    "12318009c": "यदि स्यान्न पराधीनं पुरुषस्य क्रियाफलम्\n",
    "12318010a": "संयताश्च हि दक्षाश्च मतिमन्तश्च मानवाः\n",
    "12318010c": "दृश्यन्ते निष्फलाः सन्तः प्रहीणाश्च स्वकर्मभिः\n",
    "12318011a": "अपरे बालिशाः सन्तो निर्गुणाः पुरुषाधमाः\n",
    "12318011c": "आशीर्भिरप्यसंयुक्ता दृश्यन्ते सर्वकामिनः\n",
    "12318012a": "भूतानामपरः कश्चिद्धिंसायां सततोत्थितः\n",
    "12318012c": "वञ्चनायां च लोकस्य स सुखेष्वेव जीर्यते\n",
    "12318013a": "अचेष्टमानमासीनं श्रीः कंचिदुपतिष्ठति\n",
    "12318013c": "कश्चित्कर्मानुसृत्यान्यो न प्राप्यमधिगच्छति\n",
    "12318014a": "अपराधं समाचक्ष्व पुरुषस्य स्वभावतः\n",
    "12318014c": "शुक्रमन्यत्र संभूतं पुनरन्यत्र गच्छति\n",
    "12318015a": "तस्य योनौ प्रसक्तस्य गर्भो भवति वा न वा\n",
    "12318015c": "आम्रपुष्पोपमा यस्य निवृत्तिरुपलभ्यते\n",
    "12318016a": "केषांचित्पुत्रकामानामनुसंतानमिच्छताम्\n",
    "12318016c": "सिद्धौ प्रयतमानानां नैवाण्डमुपजायते\n",
    "12318017a": "गर्भाच्चोद्विजमानानां क्रुद्धादाशीविषादिव\n",
    "12318017c": "आयुष्माञ्जायते पुत्रः कथं प्रेतः पितैव सः\n",
    "12318018a": "देवानिष्ट्वा तपस्तप्त्वा कृपणैः पुत्रगृद्धिभिः\n",
    "12318018c": "दश मासान्परिधृता जायन्ते कुलपांसनाः\n",
    "12318019a": "अपरे धनधान्यानि भोगांश्च पितृसंचितान्\n",
    "12318019c": "विपुलानभिजायन्ते लब्धास्तैरेव मङ्गलैः\n",
    "12318020a": "अन्योन्यं समभिप्रेत्य मैथुनस्य समागमे\n",
    "12318020c": "उपद्रव इवाविष्टो योनिं गर्भः प्रपद्यते\n",
    "12318021a": "शीर्णं परशरीरेण निच्छवीकं शरीरिणम्\n",
    "12318021c": "प्राणिनां प्राणसंरोधे मांसश्लेष्मविचेष्टितम्\n",
    "12318022a": "निर्दग्धं परदेहेन परदेहं चलाचलम्\n",
    "12318022c": "विनश्यन्तं विनाशान्ते नावि नावमिवाहितम्\n",
    "12318023a": "संगत्या जठरे न्यस्तं रेतोबिन्दुमचेतनम्\n",
    "12318023c": "केन यत्नेन जीवन्तं गर्भं त्वमिह पश्यसि\n",
    "12318024a": "अन्नपानानि जीर्यन्ते यत्र भक्षाश्च भक्षिताः\n",
    "12318024c": "तस्मिन्नेवोदरे गर्भः किं नान्नमिव जीर्यते\n",
    "12318025a": "गर्भमूत्रपुरीषाणां स्वभावनियता गतिः\n",
    "12318025c": "धारणे वा विसर्गे वा न कर्तुर्विद्यते वशः\n",
    "12318026a": "स्रवन्ति ह्युदराद्गर्भा जायमानास्तथापरे\n",
    "12318026c": "आगमेन सहान्येषां विनाश उपपद्यते\n",
    "12318027a": "एतस्माद्योनिसंबन्धाद्यो जीवन्परिमुच्यते\n",
    "12318027c": "प्रजां च लभते कांचित्पुनर्द्वंद्वेषु मज्जति\n",
    "12318028a": "शतस्य सहजातस्य सप्तमीं दशमीं दशाम्\n",
    "12318028c": "प्राप्नुवन्ति ततः पञ्च न भवन्ति शतायुषः\n",
    "12318029a": "नाभ्युत्थाने मनुष्याणां योगाः स्युर्नात्र संशयः\n",
    "12318029c": "व्याधिभिश्च विमथ्यन्ते व्यालैः क्षुद्रमृगा इव\n",
    "12318030a": "व्याधिभिर्भक्ष्यमाणानां त्यजतां विपुलं धनम्\n",
    "12318030c": "वेदनां नापकर्षन्ति यतमानाश्चिकित्सकाः\n",
    "12318031a": "ते चापि निपुणा वैद्याः कुशलाः संभृतौषधाः\n",
    "12318031c": "व्याधिभिः परिकृष्यन्ते मृगा व्याधैरिवार्दिताः\n",
    "12318032a": "ते पिबन्तः कषायांश्च सर्पींषि विविधानि च\n",
    "12318032c": "दृश्यन्ते जरया भग्ना नागा नागैरिवोत्तमैः\n",
    "12318033a": "के वा भुवि चिकित्सन्ते रोगार्तान्मृगपक्षिणः\n",
    "12318033c": "श्वापदानि दरिद्रांश्च प्रायो नार्ता भवन्ति ते\n",
    "12318034a": "घोरानपि दुराधर्षान्नृपतीनुग्रतेजसः\n",
    "12318034c": "आक्रम्य रोग आदत्ते पशून्पशुपचो यथा\n",
    "12318035a": "इति लोकमनाक्रन्दं मोहशोकपरिप्लुतम्\n",
    "12318035c": "स्रोतसा सहसा क्षिप्तं ह्रियमाणं बलीयसा\n",
    "12318036a": "न धनेन न राज्येन नोग्रेण तपसा तथा\n",
    "12318036c": "स्वभावा व्यतिवर्तन्ते ये नियुक्ताः शरीरिषु\n",
    "12318037a": "न म्रियेरन्न जीर्येरन्सर्वे स्युः सर्वकामिकाः\n",
    "12318037c": "नाप्रियं प्रतिपश्येयुरुत्थानस्य फलं प्रति\n",
    "12318038a": "उपर्युपरि लोकस्य सर्वो भवितुमिच्छति\n",
    "12318038c": "यतते च यथाशक्ति न च तद्वर्तते तथा\n",
    "12318039a": "ऐश्वर्यमदमत्तांश्च मत्तान्मद्यमदेन च\n",
    "12318039c": "अप्रमत्ताः शठाः क्रूरा विक्रान्ताः पर्युपासते\n",
    "12318040a": "क्लेशाः प्रतिनिवर्तन्ते केषांचिदसमीक्षिताः\n",
    "12318040c": "स्वं स्वं च पुनरन्येषां न किंचिदभिगम्यते\n",
    "12318041a": "महच्च फलवैषम्यं दृश्यते कर्मसंधिषु\n",
    "12318041c": "वहन्ति शिबिकामन्ये यान्त्यन्ये शिबिकागताः\n",
    "12318042a": "सर्वेषामृद्धिकामानामन्ये रथपुरःसराः\n",
    "12318042c": "मनुजाश्च शतस्त्रीकाः शतशो विधवाः स्त्रियः\n",
    "12318043a": "द्वंद्वारामेषु भूतेषु गच्छन्त्येकैकशो नराः\n",
    "12318043c": "इदमन्यत्परं पश्य मात्र मोहं करिष्यसि\n",
    "12318044a": "त्यज धर्ममधर्मं च उभे सत्यानृते त्यज\n",
    "12318044c": "उभे सत्यानृते त्यक्त्वा येन त्यजसि तं त्यज\n",
    "12318045a": "एतत्ते परमं गुह्यमाख्यातमृषिसत्तम\n",
    "12318045c": "येन देवाः परित्यज्य मर्त्यलोकं दिवं गताः\n",
    "12318046": "भीष्म उवाच\n",
    "12318046a": "नारदस्य वचः श्रुत्वा शुकः परमबुद्धिमान्\n",
    "12318046c": "संचिन्त्य मनसा धीरो निश्चयं नाध्यगच्छत\n",
    "12318047a": "पुत्रदारैर्महान्क्लेशो विद्याम्नाये महाञ्श्रमः\n",
    "12318047c": "किं नु स्याच्छाश्वतं स्थानमल्पक्लेशं महोदयम्\n",
    "12318048a": "ततो मुहूर्तं संचिन्त्य निश्चितां गतिमात्मनः\n",
    "12318048c": "परावरज्ञो धर्मस्य परां नैःश्रेयसीं गतिम्\n",
    "12318049a": "कथं त्वहमसंक्लिष्टो गच्छेयं परमां गतिम्\n",
    "12318049c": "नावर्तेयं यथा भूयो योनिसंसारसागरे\n",
    "12318050a": "परं भावं हि काङ्क्षामि यत्र नावर्तते पुनः\n",
    "12318050c": "सर्वसङ्गान्परित्यज्य निश्चितां मनसो गतिम्\n",
    "12318051a": "तत्र यास्यामि यत्रात्मा शमं मेऽधिगमिष्यति\n",
    "12318051c": "अक्षयश्चाव्ययश्चैव यत्र स्थास्यामि शाश्वतः\n",
    "12318052a": "न तु योगमृते शक्या प्राप्तुं सा परमा गतिः\n",
    "12318052c": "अवबन्धो हि मुक्तस्य कर्मभिर्नोपपद्यते\n",
    "12318053a": "तस्माद्योगं समास्थाय त्यक्त्वा गृहकलेवरम्\n",
    "12318053c": "वायुभूतः प्रवेक्ष्यामि तेजोराशिं दिवाकरम्\n",
    "12318054a": "न ह्येष क्षयमाप्नोति सोमः सुरगणैर्यथा\n",
    "12318054c": "कम्पितः पतते भूमिं पुनश्चैवाधिरोहति\n",
    "12318054e": "क्षीयते हि सदा सोमः पुनश्चैवाभिपूर्यते\n",
    "12318055a": "रविस्तु संतापयति लोकान्रश्मिभिरुल्बणैः\n",
    "12318055c": "सर्वतस्तेज आदत्ते नित्यमक्षयमण्डलः\n",
    "12318056a": "अतो मे रोचते गन्तुमादित्यं दीप्ततेजसम्\n",
    "12318056c": "अत्र वत्स्यामि दुर्धर्षो निःसङ्गेनान्तरात्मना\n",
    "12318057a": "सूर्यस्य सदने चाहं निक्षिप्येदं कलेवरम्\n",
    "12318057c": "ऋषिभिः सह यास्यामि सौरं तेजोऽतिदुःसहम्\n",
    "12318058a": "आपृच्छामि नगान्नागान्गिरीनुर्वीं दिशो दिवम्\n",
    "12318058c": "देवदानवगन्धर्वान्पिशाचोरगराक्षसान्\n",
    "12318059a": "लोकेषु सर्वभूतानि प्रवेक्ष्यामि नसंशयः\n",
    "12318059c": "पश्यन्तु योगवीर्यं मे सर्वे देवाः सहर्षिभिः\n",
    "12318060a": "अथानुज्ञाप्य तमृषिं नारदं लोकविश्रुतम्\n",
    "12318060c": "तस्मादनुज्ञां संप्राप्य जगाम पितरं प्रति\n",
    "12318061a": "सोऽभिवाद्य महात्मानमृषिं द्वैपायनं मुनिम्\n",
    "12318061c": "शुकः प्रदक्षिणीकृत्य कृष्णमापृष्टवान्मुनिः\n",
    "12318062a": "श्रुत्वा ऋषिस्तद्वचनं शुकस्य; प्रीतो महात्मा पुनराह चैनम्\n",
    "12318062c": "भो भोः पुत्र स्थीयतां तावदद्य; यावच्चक्षुः प्रीणयामि त्वदर्थम्\n",
    "12318063a": "निरपेक्षः शुको भूत्वा निःस्नेहो मुक्तबन्धनः\n",
    "12318063c": "मोक्षमेवानुसंचिन्त्य गमनाय मनो दधे\n",
    "12318063e": "पितरं संपरित्यज्य जगाम द्विजसत्तमः\n",
    "12319001": "भीष्म उवाच\n",
    "12319001a": "गिरिपृष्ठं समारुह्य सुतो व्यासस्य भारत\n",
    "12319001c": "समे देशे विविक्ते च निःशलाक उपाविशत्\n",
    "12319002a": "धारयामास चात्मानं यथाशास्त्रं महामुनिः\n",
    "12319002c": "पादात्प्रभृति गात्रेषु क्रमेण क्रमयोगवित्\n",
    "12319003a": "ततः स प्राङ्मुखो विद्वानादित्ये नचिरोदिते\n",
    "12319003c": "पाणिपादं समाधाय विनीतवदुपाविशत्\n",
    "12319004a": "न तत्र पक्षिसंघातो न शब्दो नापि दर्शनम्\n",
    "12319004c": "यत्र वैयासकिर्धीमान्योक्तुं समुपचक्रमे\n",
    "12319005a": "स ददर्श तदात्मानं सर्वसङ्गविनिःसृतम्\n",
    "12319005c": "प्रजहास ततो हासं शुकः संप्रेक्ष्य भास्करम्\n",
    "12319006a": "स पुनर्योगमास्थाय मोक्षमार्गोपलब्धये\n",
    "12319006c": "महायोगीश्वरो भूत्वा सोऽत्यक्रामद्विहायसम्\n",
    "12319007a": "ततः प्रदक्षिणं कृत्वा देवर्षिं नारदं तदा\n",
    "12319007c": "निवेदयामास तदा स्वं योगं परमर्षये\n",
    "12319008a": "दृष्टो मार्गः प्रवृत्तोऽस्मि स्वस्ति तेऽस्तु तपोधन\n",
    "12319008c": "त्वत्प्रसादाद्गमिष्यामि गतिमिष्टां महाद्युते\n",
    "12319009a": "नारदेनाभ्यनुज्ञातस्ततो द्वैपायनात्मजः\n",
    "12319009c": "अभिवाद्य पुनर्योगमास्थायाकाशमाविशत्\n",
    "12319010a": "कैलासपृष्ठादुत्पत्य स पपात दिवं तदा\n",
    "12319010c": "अन्तरिक्षचरः श्रीमान्व्यासपुत्रः सुनिश्चितः\n",
    "12319011a": "तमुद्यन्तं द्विजश्रेष्ठं वैनतेयसमद्युतिम्\n",
    "12319011c": "ददृशुः सर्वभूतानि मनोमारुतरंहसम्\n",
    "12319012a": "व्यवसायेन लोकांस्त्रीन्सर्वान्सोऽथ विचिन्तयन्\n",
    "12319012c": "आस्थितो दिव्यमध्वानं पावकार्कसमप्रभः\n",
    "12319013a": "तमेकमनसं यान्तमव्यग्रमकुतोभयम्\n",
    "12319013c": "ददृशुः सर्वभूतानि जङ्गमानीतराणि च\n",
    "12319014a": "यथाशक्ति यथान्यायं पूजयां चक्रिरे तदा\n",
    "12319014c": "पुष्पवर्षैश्च दिव्यैस्तमवचक्रुर्दिवौकसः\n",
    "12319015a": "तं दृष्ट्वा विस्मिताः सर्वे गन्धर्वाप्सरसां गणाः\n",
    "12319015c": "ऋषयश्चैव संसिद्धाः परं विस्मयमागताः\n",
    "12319016a": "अन्तरिक्षचरः कोऽयं तपसा सिद्धिमागतः\n",
    "12319016c": "अधःकायोर्ध्ववक्त्रश्च नेत्रैः समभिवाह्यते\n",
    "12319017a": "ततः परमधीरात्मा त्रिषु लोकेषु विश्रुतः\n",
    "12319017c": "भास्करं समुदीक्षन्स प्राङ्मुखो वाग्यतोऽगमत्\n",
    "12319017e": "शब्देनाकाशमखिलं पूरयन्निव सर्वतः\n",
    "12319018a": "तमापतन्तं सहसा दृष्ट्वा सर्वाप्सरोगणाः\n",
    "12319018c": "संभ्रान्तमनसो राजन्नासन्परमविस्मिताः\n",
    "12319018e": "पञ्चचूडाप्रभृतयो भृशमुत्फुल्ललोचनाः\n",
    "12319019a": "दैवतं कतमं ह्येतदुत्तमां गतिमास्थितम्\n",
    "12319019c": "सुनिश्चितमिहायाति विमुक्तमिव निःस्पृहम्\n",
    "12319020a": "ततः समतिचक्राम मलयं नाम पर्वतम्\n",
    "12319020c": "उर्वशी पूर्वचित्तिश्च यं नित्यमुपसेवते\n",
    "12319020e": "ते स्म ब्रह्मर्षिपुत्रस्य विस्मयं ययतुः परम्\n",
    "12319021a": "अहो बुद्धिसमाधानं वेदाभ्यासरते द्विजे\n",
    "12319021c": "अचिरेणैव कालेन नभश्चरति चन्द्रवत्\n",
    "12319021e": "पितृशुश्रूषया सिद्धिं संप्राप्तोऽयमनुत्तमाम्\n",
    "12319022a": "पितृभक्तो दृढतपाः पितुः सुदयितः सुतः\n",
    "12319022c": "अनन्यमनसा तेन कथं पित्रा विवर्जितः\n",
    "12319023a": "उर्वश्या वचनं श्रुत्वा शुकः परमधर्मवित्\n",
    "12319023c": "उदैक्षत दिशः सर्वा वचने गतमानसः\n",
    "12319024a": "सोऽन्तरिक्षं महीं चैव सशैलवनकाननाम्\n",
    "12319024c": "आलोकयामास तदा सरांसि सरितस्तथा\n",
    "12319025a": "ततो द्वैपायनसुतं बहुमानपुरःसरम्\n",
    "12319025c": "कृताञ्जलिपुटाः सर्वा निरीक्षन्ते स्म देवताः\n",
    "12319026a": "अब्रवीत्तास्तदा वाक्यं शुकः परमधर्मवित्\n",
    "12319026c": "पिता यद्यनुगच्छेन्मां क्रोशमानः शुकेति वै\n",
    "12319027a": "ततः प्रतिवचो देयं सर्वैरेव समाहितैः\n",
    "12319027c": "एतन्मे स्नेहतः सर्वे वचनं कर्तुमर्हथ\n",
    "12319028a": "शुकस्य वचनं श्रुत्वा दिशः सवनकाननाः\n",
    "12319028c": "समुद्राः सरितः शैलाः प्रत्यूचुस्तं समन्ततः\n",
    "12319029a": "यथाज्ञापयसे विप्र बाढमेवं भविष्यति\n",
    "12319029c": "ऋषेर्व्याहरतो वाक्यं प्रतिवक्ष्यामहे वयम्\n",
    "12320001": "भीष्म उवाच\n",
    "12320001a": "इत्येवमुक्त्वा वचनं ब्रह्मर्षिः सुमहातपाः\n",
    "12320001c": "प्रातिष्ठत शुकः सिद्धिं हित्वा लोकांश्चतुर्विधान्\n",
    "12320002a": "तमो ह्यष्टविधं हित्वा जहौ पञ्चविधं रजः\n",
    "12320002c": "ततः सत्त्वं जहौ धीमांस्तदद्भुतमिवाभवत्\n",
    "12320003a": "ततस्तस्मिन्पदे नित्ये निर्गुणे लिङ्गवर्जिते\n",
    "12320003c": "ब्रह्मणि प्रत्यतिष्ठत्स विधूमोऽग्निरिव ज्वलन्\n",
    "12320004a": "उल्कापाता दिशां दाहा भूमिकम्पास्तथैव च\n",
    "12320004c": "प्रादुर्भूताः क्षणे तस्मिंस्तदद्भुतमिवाभवत्\n",
    "12320005a": "द्रुमाः शाखाश्च मुमुचुः शिखराणि च पर्वताः\n",
    "12320005c": "निर्घातशब्दैश्च गिरिर्हिमवान्दीर्यतीव ह\n",
    "12320006a": "न बभासे सहस्रांशुर्न जज्वाल च पावकः\n",
    "12320006c": "ह्रदाश्च सरितश्चैव चुक्षुभुः सागरास्तथा\n",
    "12320007a": "ववर्ष वासवस्तोयं रसवच्च सुगन्धि च\n",
    "12320007c": "ववौ समीरणश्चापि दिव्यगन्धवहः शुचिः\n",
    "12320008a": "स शृङ्गेऽप्रतिमे दिव्ये हिमवन्मेरुसंभवे\n",
    "12320008c": "संश्लिष्टे श्वेतपीते द्वे रुक्मरूप्यमये शुभे\n",
    "12320009a": "शतयोजनविस्तारे तिर्यगूर्ध्वं च भारत\n",
    "12320009c": "उदीचीं दिशमाश्रित्य रुचिरे संददर्श ह\n",
    "12320010a": "सोऽविशङ्केन मनसा तथैवाभ्यपतच्छुकः\n",
    "12320010c": "ततः पर्वतशृङ्गे द्वे सहसैव द्विधाकृते\n",
    "12320010e": "अदृश्येतां महाराज तदद्भुतमिवाभवत्\n",
    "12320011a": "ततः पर्वतशृङ्गाभ्यां सहसैव विनिःसृतः\n",
    "12320011c": "न च प्रतिजघानास्य स गतिं पर्वतोत्तमः\n",
    "12320012a": "ततो महानभूच्छब्दो दिवि सर्वदिवौकसाम्\n",
    "12320012c": "गन्धर्वाणामृषीणां च ये च शैलनिवासिनः\n",
    "12320013a": "दृष्ट्वा शुकमतिक्रान्तं पर्वतं च द्विधाकृतम्\n",
    "12320013c": "साधु साध्विति तत्रासीन्नादः सर्वत्र भारत\n",
    "12320014a": "स पूज्यमानो देवैश्च गन्धर्वैरृषिभिस्तथा\n",
    "12320014c": "यक्षराक्षससंघैश्च विद्याधरगणैस्तथा\n",
    "12320015a": "दिव्यैः पुष्पैः समाकीर्णमन्तरिक्षं समन्ततः\n",
    "12320015c": "आसीत्किल महाराज शुकाभिपतने तदा\n",
    "12320016a": "ततो मन्दाकिनीं रम्यामुपरिष्टादभिव्रजन्\n",
    "12320016c": "शुको ददर्श धर्मात्मा पुष्पितद्रुमकाननाम्\n",
    "12320017a": "तस्यां क्रीडन्त्यभिरताः स्नान्ति चैवाप्सरोगणाः\n",
    "12320017c": "शून्याकारं निराकाराः शुकं दृष्ट्वा विवाससः\n",
    "12320018a": "तं प्रक्रमन्तमाज्ञाय पिता स्नेहसमन्वितः\n",
    "12320018c": "उत्तमां गतिमास्थाय पृष्ठतोऽनुससार ह\n",
    "12320019a": "शुकस्तु मारुतादूर्ध्वं गतिं कृत्वान्तरिक्षगाम्\n",
    "12320019c": "दर्शयित्वा प्रभावं स्वं सर्वभूतोऽभवत्तदा\n",
    "12320020a": "महायोगगतिं त्वग्र्यां व्यासोत्थाय महातपाः\n",
    "12320020c": "निमेषान्तरमात्रेण शुकाभिपतनं ययौ\n",
    "12320021a": "स ददर्श द्विधा कृत्वा पर्वताग्रं शुकं गतम्\n",
    "12320021c": "शशंसुरृषयस्तस्मै कर्म पुत्रस्य तत्तदा\n",
    "12320022a": "ततः शुकेति दीर्घेण शैक्षेणाक्रन्दितस्तदा\n",
    "12320022c": "स्वयं पित्रा स्वरेणोच्चैस्त्रीँल्लोकाननुनाद्य वै\n",
    "12320023a": "शुकः सर्वगतो भूत्वा सर्वात्मा सर्वतोमुखः\n",
    "12320023c": "प्रत्यभाषत धर्मात्मा भोःशब्देनानुनादयन्\n",
    "12320024a": "तत एकाक्षरं नादं भो इत्येव समीरयन्\n",
    "12320024c": "प्रत्याहरज्जगत्सर्वमुच्चैः स्थावरजङ्गमम्\n",
    "12320025a": "ततः प्रभृति चाद्यापि शब्दानुच्चारितान्पृथक्\n",
    "12320025c": "गिरिगह्वरपृष्ठेषु व्याजहार शुकं प्रति\n",
    "12320026a": "अन्तर्हितः प्रभावं तु दर्शयित्वा शुकस्तदा\n",
    "12320026c": "गुणान्संत्यज्य शब्दादीन्पदमध्यगमत्परम्\n",
    "12320027a": "महिमानं तु तं दृष्ट्वा पुत्रस्यामिततेजसः\n",
    "12320027c": "निषसाद गिरिप्रस्थे पुत्रमेवानुचिन्तयन्\n",
    "12320028a": "ततो मन्दाकिनीतीरे क्रीडन्तोऽप्सरसां गणाः\n",
    "12320028c": "आसाद्य तमृषिं सर्वाः संभ्रान्ता गतचेतसः\n",
    "12320029a": "जले निलिल्यिरे काश्चित्काश्चिद्गुल्मान्प्रपेदिरे\n",
    "12320029c": "वसनान्याददुः काश्चिद्दृष्ट्वा तं मुनिसत्तमम्\n",
    "12320030a": "तां मुक्ततां तु विज्ञाय मुनिः पुत्रस्य वै तदा\n",
    "12320030c": "सक्ततामात्मनश्चैव प्रीतोऽभूद्व्रीडितश्च ह\n",
    "12320031a": "तं देवगन्धर्ववृतो महर्षिगणपूजितः\n",
    "12320031c": "पिनाकहस्तो भगवानभ्यागच्छत शंकरः\n",
    "12320032a": "तमुवाच महादेवः सान्त्वपूर्वमिदं वचः\n",
    "12320032c": "पुत्रशोकाभिसंतप्तं कृष्णद्वैपायनं तदा\n",
    "12320033a": "अग्नेर्भूमेरपां वायोरन्तरिक्षस्य चैव ह\n",
    "12320033c": "वीर्येण सदृशः पुत्रस्त्वया मत्तः पुरा वृतः\n",
    "12320034a": "स तथालक्षणो जातस्तपसा तव संभृतः\n",
    "12320034c": "मम चैव प्रभावेन ब्रह्मतेजोमयः शुचिः\n",
    "12320035a": "स गतिं परमां प्राप्तो दुष्प्रापामजितेन्द्रियैः\n",
    "12320035c": "दैवतैरपि विप्रर्षे तं त्वं किमनुशोचसि\n",
    "12320036a": "यावत्स्थास्यन्ति गिरयो यावत्स्थास्यन्ति सागराः\n",
    "12320036c": "तावत्तवाक्षया कीर्तिः सपुत्रस्य भविष्यति\n",
    "12320037a": "छायां स्वपुत्रसदृशीं सर्वतोऽनपगां सदा\n",
    "12320037c": "द्रक्ष्यसे त्वं च लोकेऽस्मिन्मत्प्रसादान्महामुने\n",
    "12320038a": "सोऽनुनीतो भगवता स्वयं रुद्रेण भारत\n",
    "12320038c": "छायां पश्यन्समावृत्तः स मुनिः परया मुदा\n",
    "12320039a": "इति जन्म गतिश्चैव शुकस्य भरतर्षभ\n",
    "12320039c": "विस्तरेण मयाख्यातं यन्मां त्वं परिपृच्छसि\n",
    "12320040a": "एतदाचष्ट मे राजन्देवर्षिर्नारदः पुरा\n",
    "12320040c": "व्यासश्चैव महायोगी संजल्पेषु पदे पदे\n",
    "12320041a": "इतिहासमिमं पुण्यं मोक्षधर्मार्थसंहितम्\n",
    "12320041c": "धारयेद्यः शमपरः स गच्छेत्परमां गतिम्\n",
    "12321001": "युधिष्ठिर उवाच\n",
    "12321001a": "गृहस्थो ब्रह्मचारी वा वानप्रस्थोऽथ भिक्षुकः\n",
    "12321001c": "य इच्छेत्सिद्धिमास्थातुं देवतां कां यजेत सः\n",
    "12321002a": "कुतो ह्यस्य ध्रुवः स्वर्गः कुतो निःश्रेयसं परम्\n",
    "12321002c": "विधिना केन जुहुयाद्दैवं पित्र्यं तथैव च\n",
    "12321003a": "मुक्तश्च कां गतिं गच्छेन्मोक्षश्चैव किमात्मकः\n",
    "12321003c": "स्वर्गतश्चैव किं कुर्याद्येन न च्यवते दिवः\n",
    "12321004a": "देवतानां च को देवः पितॄणां च तथा पिता\n",
    "12321004c": "तस्मात्परतरं यच्च तन्मे ब्रूहि पितामह\n",
    "12321005": "भीष्म उवाच\n",
    "12321005a": "गूढं मां प्रश्नवित्प्रश्नं पृच्छसे त्वमिहानघ\n",
    "12321005c": "न ह्येष तर्कया शक्यो वक्तुं वर्षशतैरपि\n",
    "12321006a": "ऋते देवप्रसादाद्वा राजञ्ज्ञानागमेन वा\n",
    "12321006c": "गहनं ह्येतदाख्यानं व्याख्यातव्यं तवारिहन्\n",
    "12321007a": "अत्राप्युदाहरन्तीममितिहासं पुरातनम्\n",
    "12321007c": "नारदस्य च संवादमृषेर्नारायणस्य च\n",
    "12321008a": "नारायणो हि विश्वात्मा चतुर्मूर्तिः सनातनः\n",
    "12321008c": "धर्मात्मजः संबभूव पितैवं मेऽभ्यभाषत\n",
    "12321009a": "कृते युगे महाराज पुरा स्वायंभुवेऽन्तरे\n",
    "12321009c": "नरो नारायणश्चैव हरिः कृष्णस्तथैव च\n",
    "12321010a": "तेभ्यो नारायणनरौ तपस्तेपतुरव्ययौ\n",
    "12321010c": "बदर्याश्रममासाद्य शकटे कनकामये\n",
    "12321011a": "अष्टचक्रं हि तद्यानं भूतयुक्तं मनोरमम्\n",
    "12321011c": "तत्राद्यौ लोकनाथौ तौ कृशौ धमनिसंततौ\n",
    "12321012a": "तपसा तेजसा चैव दुर्निरीक्षौ सुरैरपि\n",
    "12321012c": "यस्य प्रसादं कुर्वाते स देवौ द्रष्टुमर्हति\n",
    "12321013a": "नूनं तयोरनुमते हृदि हृच्छयचोदितः\n",
    "12321013c": "महामेरोर्गिरेः शृङ्गात्प्रच्युतो गन्धमादनम्\n",
    "12321014a": "नारदः सुमहद्भूतं लोकान्सर्वानचीचरत्\n",
    "12321014c": "तं देशमगमद्राजन्बदर्याश्रममाशुगः\n",
    "12321015a": "तयोराह्निकवेलायां तस्य कौतूहलं त्वभूत्\n",
    "12321015c": "इदं तदास्पदं कृत्स्नं यस्मिँल्लोकाः प्रतिष्ठिताः\n",
    "12321016a": "सदेवासुरगन्धर्वाः सर्षिकिंनरलेलिहाः\n",
    "12321016c": "एका मूर्तिरियं पूर्वं जाता भूयश्चतुर्विधा\n",
    "12321017a": "धर्मस्य कुलसंतानो महानेभिर्विवर्धितः\n",
    "12321017c": "अहो ह्यनुगृहीतोऽद्य धर्म एभिः सुरैरिह\n",
    "12321017e": "नरनारायणाभ्यां च कृष्णेन हरिणा तथा\n",
    "12321018a": "तत्र कृष्णो हरिश्चैव कस्मिंश्चित्कारणान्तरे\n",
    "12321018c": "स्थितौ धर्मोत्तरौ ह्येतौ तथा तपसि धिष्ठितौ\n",
    "12321019a": "एतौ हि परमं धाम कानयोराह्निकक्रिया\n",
    "12321019c": "पितरौ सर्वभूतानां दैवतं च यशस्विनौ\n",
    "12321019e": "कां देवतां नु यजतः पितॄन्वा कान्महामती\n",
    "12321020a": "इति संचिन्त्य मनसा भक्त्या नारायणस्य ह\n",
    "12321020c": "सहसा प्रादुरभवत्समीपे देवयोस्तदा\n",
    "12321021a": "कृते दैवे च पित्र्ये च ततस्ताभ्यां निरीक्षितः\n",
    "12321021c": "पूजितश्चैव विधिना यथाप्रोक्तेन शास्त्रतः\n",
    "12321022a": "तं दृष्ट्वा महदाश्चर्यमपूर्वं विधिविस्तरम्\n",
    "12321022c": "उपोपविष्टः सुप्रीतो नारदो भगवानृषिः\n",
    "12321023a": "नारायणं संनिरीक्ष्य प्रसन्नेनान्तरात्मना\n",
    "12321023c": "नमस्कृत्वा महादेवमिदं वचनमब्रवीत्\n",
    "12321024a": "वेदेषु सपुराणेषु साङ्गोपाङ्गेषु गीयसे\n",
    "12321024c": "त्वमजः शाश्वतो धाता मतोऽमृतमनुत्तमम्\n",
    "12321024e": "प्रतिष्ठितं भूतभव्यं त्वयि सर्वमिदं जगत्\n",
    "12321025a": "चत्वारो ह्याश्रमा देव सर्वे गार्हस्थ्यमूलकाः\n",
    "12321025c": "यजन्ते त्वामहरहर्नानामूर्तिसमास्थितम्\n",
    "12321026a": "पिता माता च सर्वस्य जगतः शाश्वतो गुरुः\n",
    "12321026c": "कं त्वद्य यजसे देवं पितरं कं न विद्महे\n",
    "12321027": "श्रीभगवानुवाच\n",
    "12321027a": "अवाच्यमेतद्वक्तव्यमात्मगुह्यं सनातनम्\n",
    "12321027c": "तव भक्तिमतो ब्रह्मन्वक्ष्यामि तु यथातथम्\n",
    "12321028a": "यत्तत्सूक्ष्ममविज्ञेयमव्यक्तमचलं ध्रुवम्\n",
    "12321028c": "इन्द्रियैरिन्द्रियार्थैश्च सर्वभूतैश्च वर्जितम्\n",
    "12321029a": "स ह्यन्तरात्मा भूतानां क्षेत्रज्ञश्चेति कथ्यते\n",
    "12321029c": "त्रिगुणव्यतिरिक्तोऽसौ पुरुषश्चेति कल्पितः\n",
    "12321029e": "तस्मादव्यक्तमुत्पन्नं त्रिगुणं द्विजसत्तम\n",
    "12321030a": "अव्यक्ता व्यक्तभावस्था या सा प्रकृतिरव्यया\n",
    "12321030c": "तां योनिमावयोर्विद्धि योऽसौ सदसदात्मकः\n",
    "12321030e": "आवाभ्यां पूज्यतेऽसौ हि दैवे पित्र्ये च कल्पिते\n",
    "12321031a": "नास्ति तस्मात्परोऽन्यो हि पिता देवोऽथ वा द्विजः\n",
    "12321031c": "आत्मा हि नौ स विज्ञेयस्ततस्तं पूजयावहे\n",
    "12321032a": "तेनैषा प्रथिता ब्रह्मन्मर्यादा लोकभाविनी\n",
    "12321032c": "दैवं पित्र्यं च कर्तव्यमिति तस्यानुशासनम्\n",
    "12321033a": "ब्रह्मा स्थाणुर्मनुर्दक्षो भृगुर्धर्मस्तपो दमः\n",
    "12321033c": "मरीचिरङ्गिरात्रिश्च पुलस्त्यः पुलहः क्रतुः\n",
    "12321034a": "वसिष्ठः परमेष्ठी च विवस्वान्सोम एव च\n",
    "12321034c": "कर्दमश्चापि यः प्रोक्तः क्रोधो विक्रीत एव च\n",
    "12321035a": "एकविंशतिरुत्पन्नास्ते प्रजापतयः स्मृताः\n",
    "12321035c": "तस्य देवस्य मर्यादां पूजयन्ति सनातनीम्\n",
    "12321036a": "दैवं पित्र्यं च सततं तस्य विज्ञाय तत्त्वतः\n",
    "12321036c": "आत्मप्राप्तानि च ततो जानन्ति द्विजसत्तमाः\n",
    "12321037a": "स्वर्गस्था अपि ये केचित्तं नमस्यन्ति देहिनः\n",
    "12321037c": "ते तत्प्रसादाद्गच्छन्ति तेनादिष्टफलां गतिम्\n",
    "12321038a": "ये हीनाः सप्तदशभिर्गुणैः कर्मभिरेव च\n",
    "12321038c": "कलाः पञ्चदश त्यक्त्वा ते मुक्ता इति निश्चयः\n",
    "12321039a": "मुक्तानां तु गतिर्ब्रह्मन्क्षेत्रज्ञ इति कल्पितः\n",
    "12321039c": "स हि सर्वगतश्चैव निर्गुणश्चैव कथ्यते\n",
    "12321040a": "दृश्यते ज्ञानयोगेन आवां च प्रसृतौ ततः\n",
    "12321040c": "एवं ज्ञात्वा तमात्मानं पूजयावः सनातनम्\n",
    "12321041a": "तं वेदाश्चाश्रमाश्चैव नानातनुसमास्थिताः\n",
    "12321041c": "भक्त्या संपूजयन्त्याद्यं गतिं चैषां ददाति सः\n",
    "12321042a": "ये तु तद्भाविता लोके एकान्तित्वं समास्थिताः\n",
    "12321042c": "एतदभ्यधिकं तेषां यत्ते तं प्रविशन्त्युत\n",
    "12321043a": "इति गुह्यसमुद्देशस्तव नारद कीर्तितः\n",
    "12321043c": "भक्त्या प्रेम्णा च विप्रर्षे अस्मद्भक्त्या च ते श्रुतः\n",
    "12322001": "भीष्म उवाच\n",
    "12322001a": "स एवमुक्तो द्विपदां वरिष्ठो; नारायणेनोत्तमपूरुषेण\n",
    "12322001c": "जगाद वाक्यं द्विपदां वरिष्ठं; नारायणं लोकहिताधिवासम्\n",
    "12322002a": "यदर्थमात्मप्रभवेह जन्म; तवोत्तमं धर्मगृहे चतुर्धा\n",
    "12322002c": "तत्साध्यतां लोकहितार्थमद्य; गच्छामि द्रष्टुं प्रकृतिं तवाद्याम्\n",
    "12322003a": "वेदाः स्वधीता मम लोकनाथ; तप्तं तपो नानृतमुक्तपूर्वम्\n",
    "12322003c": "पूजां गुरूणां सततं करोमि; परस्य गुह्यं न च भिन्नपूर्वम्\n",
    "12322004a": "गुप्तानि चत्वारि यथागमं मे; शत्रौ च मित्रे च समोऽस्मि नित्यम्\n",
    "12322004c": "तं चादिदेवं सततं प्रपन्न; एकान्तभावेन वृणोम्यजस्रम्\n",
    "12322004e": "एभिर्विशेषैः परिशुद्धसत्त्वः; कस्मान्न पश्येयमनन्तमीशम्\n",
    "12322005a": "तत्पारमेष्ठ्यस्य वचो निशम्य; नारायणः सात्वतधर्मगोप्ता\n",
    "12322005c": "गच्छेति तं नारदमुक्तवान्स; संपूजयित्वात्मविधिक्रियाभिः\n",
    "12322006a": "ततो विसृष्टः परमेष्ठिपुत्रः; सोऽभ्यर्चयित्वा तमृषिं पुराणम्\n",
    "12322006c": "खमुत्पपातोत्तमवेगयुक्त;स्ततोऽधिमेरौ सहसा निलिल्ये\n",
    "12322007a": "तत्रावतस्थे च मुनिर्मुहूर्त;मेकान्तमासाद्य गिरेः स शृङ्गे\n",
    "12322007c": "आलोकयन्नुत्तरपश्चिमेन; ददर्श चात्यद्भुतरूपयुक्तम्\n",
    "12322008a": "क्षीरोदधेरुत्तरतो हि द्वीपः; श्वेतः स नाम्ना प्रथितो विशालः\n",
    "12322008c": "मेरोः सहस्रैः स हि योजनानां; द्वात्रिंशतोर्ध्वं कविभिर्निरुक्तः\n",
    "12322009a": "अतीन्द्रियाश्चानशनाश्च तत्र; निष्पन्दहीनाः सुसुगन्धिनश्च\n",
    "12322009c": "श्वेताः पुमांसो गतसर्वपापा;श्चक्षुर्मुषः पापकृतां नराणाम्\n",
    "12322010a": "वज्रास्थिकायाः सममानोन्माना; दिव्यान्वयरूपाः शुभसारोपेताः\n",
    "12322010c": "छत्राकृतिशीर्षा मेघौघनिनादाः; सत्पुष्करचतुष्का राजीवशतपादाः\n",
    "12322011a": "षष्ट्या दन्तैर्युक्ताः शुक्लै;रष्टाभिर्दंष्ट्राभिर्ये\n",
    "12322011c": "जिह्वाभिर्ये विष्वग्वक्त्रं; लेलिह्यन्ते सूर्यप्रख्यम्\n",
    "12322012a": "भक्त्या देवं विश्वोत्पन्नं; यस्मात्सर्वे लोकाः सूताः\n",
    "12322012c": "वेदा धर्मा मुनयः शान्ता; देवाः सर्वे तस्य विसर्गाः\n",
    "12322013": "युधिष्ठिर उवाच\n",
    "12322013a": "अतीन्द्रिया निराहारा अनिष्पन्दाः सुगन्धिनः\n",
    "12322013c": "कथं ते पुरुषा जाताः का तेषां गतिरुत्तमा\n",
    "12322014a": "ये विमुक्ता भवन्तीह नरा भरतसत्तम\n",
    "12322014c": "तेषां लक्षणमेतद्धि यच्छ्वेतद्वीपवासिनाम्\n",
    "12322015a": "तस्मान्मे संशयं छिन्धि परं कौतूहलं हि मे\n",
    "12322015c": "त्वं हि सर्वकथारामस्त्वां चैवोपाश्रिता वयम्\n",
    "12322016": "भीष्म उवाच\n",
    "12322016a": "विस्तीर्णैषा कथा राजञ्श्रुता मे पितृसंनिधौ\n",
    "12322016c": "सैषा तव हि वक्तव्या कथासारो हि स स्मृतः\n",
    "12322017a": "राजोपरिचरो नाम बभूवाधिपतिर्भुवः\n",
    "12322017c": "आखण्डलसखः ख्यातो भक्तो नारायणं हरिम्\n",
    "12322018a": "धार्मिको नित्यभक्तश्च पितॄन्नित्यमतन्द्रितः\n",
    "12322018c": "साम्राज्यं तेन संप्राप्तं नारायणवरात्पुरा\n",
    "12322019a": "सात्वतं विधिमास्थाय प्राक्सूर्यमुखनिःसृतम्\n",
    "12322019c": "पूजयामास देवेशं तच्छेषेण पितामहान्\n",
    "12322020a": "पितृशेषेण विप्रांश्च संविभज्याश्रितांश्च सः\n",
    "12322020c": "शेषान्नभुक्सत्यपरः सर्वभूतेष्वहिंसकः\n",
    "12322020e": "सर्वभावेन भक्तः स देवदेवं जनार्दनम्\n",
    "12322021a": "तस्य नारायणे भक्तिं वहतोऽमित्रकर्शन\n",
    "12322021c": "एकशय्यासनं शक्रो दत्तवान्देवराट्स्वयम्\n",
    "12322022a": "आत्मा राज्यं धनं चैव कलत्रं वाहनानि च\n",
    "12322022c": "एतद्भगवते सर्वमिति तत्प्रेक्षितं सदा\n",
    "12322023a": "काम्यनैमित्तिकाजस्रं यज्ञियाः परमक्रियाः\n",
    "12322023c": "सर्वाः सात्वतमास्थाय विधिं चक्रे समाहितः\n",
    "12322024a": "पञ्चरात्रविदो मुख्यास्तस्य गेहे महात्मनः\n",
    "12322024c": "प्रायणं भगवत्प्रोक्तं भुञ्जते चाग्रभोजनम्\n",
    "12322025a": "तस्य प्रशासतो राज्यं धर्मेणामित्रघातिनः\n",
    "12322025c": "नानृता वाक्समभवन्मनो दुष्टं न चाभवत्\n",
    "12322025e": "न च कायेन कृतवान्स पापं परमण्वपि\n",
    "12322026a": "ये हि ते मुनयः ख्याताः सप्त चित्रशिखण्डिनः\n",
    "12322026c": "तैरेकमतिभिर्भूत्वा यत्प्रोक्तं शास्त्रमुत्तमम्\n",
    "12322027a": "मरीचिरत्र्यङ्गिरसौ पुलस्त्यः पुलहः क्रतुः\n",
    "12322027c": "वसिष्ठश्च महातेजा एते चित्रशिखण्डिनः\n",
    "12322028a": "सप्त प्रकृतयो ह्येतास्तथा स्वायंभुवोऽष्टमः\n",
    "12322028c": "एताभिर्धार्यते लोकस्ताभ्यः शास्त्रं विनिःसृतम्\n",
    "12322029a": "एकाग्रमनसो दान्ता मुनयः संयमे रताः\n",
    "12322029c": "इदं श्रेय इदं ब्रह्म इदं हितमनुत्तमम्\n",
    "12322029e": "लोकान्संचिन्त्य मनसा ततः शास्त्रं प्रचक्रिरे\n",
    "12322030a": "तत्र धर्मार्थकामा हि मोक्षः पश्चाच्च कीर्तितः\n",
    "12322030c": "मर्यादा विविधाश्चैव दिवि भूमौ च संस्थिताः\n",
    "12322031a": "आराध्य तपसा देवं हरिं नारायणं प्रभुम्\n",
    "12322031c": "दिव्यं वर्षसहस्रं वै सर्वे ते ऋषिभिः सह\n",
    "12322032a": "नारायणानुशास्ता हि तदा देवी सरस्वती\n",
    "12322032c": "विवेश तानृषीन्सर्वाँल्लोकानां हितकाम्यया\n",
    "12322033a": "ततः प्रवर्तिता सम्यक्तपोविद्भिर्द्विजातिभिः\n",
    "12322033c": "शब्दे चार्थे च हेतौ च एषा प्रथमसर्गजा\n",
    "12322034a": "आदावेव हि तच्छास्त्रमोंकारस्वरभूषितम्\n",
    "12322034c": "ऋषिभिर्भावितं तत्र यत्र कारुणिको ह्यसौ\n",
    "12322035a": "ततः प्रसन्नो भगवाननिर्दिष्टशरीरगः\n",
    "12322035c": "ऋषीनुवाच तान्सर्वानदृश्यः पुरुषोत्तमः\n",
    "12322036a": "कृतं शतसहस्रं हि श्लोकानामिदमुत्तमम्\n",
    "12322036c": "लोकतन्त्रस्य कृत्स्नस्य यस्माद्धर्मः प्रवर्तते\n",
    "12322037a": "प्रवृत्तौ च निवृत्तौ च योनिरेतद्भविष्यति\n",
    "12322037c": "ऋग्यजुःसामभिर्जुष्टमथर्वाङ्गिरसैस्तथा\n",
    "12322038a": "तथा प्रमाणं हि मया कृतो ब्रह्मा प्रसादजः\n",
    "12322038c": "रुद्रश्च क्रोधजो विप्रा यूयं प्रकृतयस्तथा\n",
    "12322039a": "सूर्याचन्द्रमसौ वायुर्भूमिरापोऽग्निरेव च\n",
    "12322039c": "सर्वे च नक्षत्रगणा यच्च भूताभिशब्दितम्\n",
    "12322040a": "अधिकारेषु वर्तन्ते यथास्वं ब्रह्मवादिनः\n",
    "12322040c": "सर्वे प्रमाणं हि यथा तथैतच्छास्त्रमुत्तमम्\n",
    "12322041a": "भविष्यति प्रमाणं वै एतन्मदनुशासनम्\n",
    "12322041c": "अस्मात्प्रवक्ष्यते धर्मान्मनुः स्वायंभुवः स्वयम्\n",
    "12322042a": "उशना बृहस्पतिश्चैव यदोत्पन्नौ भविष्यतः\n",
    "12322042c": "तदा प्रवक्ष्यतः शास्त्रं युष्मन्मतिभिरुद्धृतम्\n",
    "12322043a": "स्वायंभुवेषु धर्मेषु शास्त्रे चोशनसा कृते\n",
    "12322043c": "बृहस्पतिमते चैव लोकेषु प्रविचारिते\n",
    "12322044a": "युष्मत्कृतमिदं शास्त्रं प्रजापालो वसुस्ततः\n",
    "12322044c": "बृहस्पतिसकाशाद्वै प्राप्स्यते द्विजसत्तमाः\n",
    "12322045a": "स हि मद्भावितो राजा मद्भक्तश्च भविष्यति\n",
    "12322045c": "तेन शास्त्रेण लोकेषु क्रियाः सर्वाः करिष्यति\n",
    "12322046a": "एतद्धि सर्वशास्त्राणां शास्त्रमुत्तमसंज्ञितम्\n",
    "12322046c": "एतदर्थ्यं च धर्म्यं च यशस्यं चैतदुत्तमम्\n",
    "12322047a": "अस्य प्रवर्तनाच्चैव प्रजावन्तो भविष्यथ\n",
    "12322047c": "स च राजा श्रिया युक्तो भविष्यति महान्वसुः\n",
    "12322048a": "संस्थिते तु नृपे तस्मिञ्शास्त्रमेतत्सनातनम्\n",
    "12322048c": "अन्तर्धास्यति तत्सत्यमेतद्वः कथितं मया\n",
    "12322049a": "एतावदुक्त्वा वचनमदृश्यः पुरुषोत्तमः\n",
    "12322049c": "विसृज्य तानृषीन्सर्वान्कामपि प्रस्थितो दिशम्\n",
    "12322050a": "ततस्ते लोकपितरः सर्वलोकार्थचिन्तकाः\n",
    "12322050c": "प्रावर्तयन्त तच्छास्त्रं धर्मयोनिं सनातनम्\n",
    "12322051a": "उत्पन्नेऽऽङ्गिरसे चैव युगे प्रथमकल्पिते\n",
    "12322051c": "साङ्गोपनिषदं शास्त्रं स्थापयित्वा बृहस्पतौ\n",
    "12322052a": "जग्मुर्यथेप्सितं देशं तपसे कृतनिश्चयाः\n",
    "12322052c": "धारणात्सर्वलोकानां सर्वधर्मप्रवर्तकाः\n",
    "12323001": "भीष्म उवाच\n",
    "12323001a": "ततोऽतीते महाकल्पे उत्पन्नेऽङ्गिरसः सुते\n",
    "12323001c": "बभूवुर्निर्वृता देवा जाते देवपुरोहिते\n",
    "12323002a": "बृहद्ब्रह्म महच्चेति शब्दाः पर्यायवाचकाः\n",
    "12323002c": "एभिः समन्वितो राजन्गुणैर्विद्वान्बृहस्पतिः\n",
    "12323003a": "तस्य शिष्यो बभूवाग्र्यो राजोपरिचरो वसुः\n",
    "12323003c": "अधीतवांस्तदा शास्त्रं सम्यक्चित्रशिखण्डिजम्\n",
    "12323004a": "स राजा भावितः पूर्वं दैवेन विधिना वसुः\n",
    "12323004c": "पालयामास पृथिवीं दिवमाखण्डलो यथा\n",
    "12323005a": "तस्य यज्ञो महानासीदश्वमेधो महात्मनः\n",
    "12323005c": "बृहस्पतिरुपाध्यायस्तत्र होता बभूव ह\n",
    "12323006a": "प्रजापतिसुताश्चात्र सदस्यास्त्वभवंस्त्रयः\n",
    "12323006c": "एकतश्च द्वितश्चैव त्रितश्चैव महर्षयः\n",
    "12323007a": "धनुषाक्षोऽथ रैभ्यश्च अर्वावसुपरावसू\n",
    "12323007c": "ऋषिर्मेधातिथिश्चैव ताण्ड्यश्चैव महानृषिः\n",
    "12323008a": "ऋषिः शक्तिर्महाभागस्तथा वेदशिराश्च यः\n",
    "12323008c": "कपिलश्च ऋषिश्रेष्ठः शालिहोत्रपितामहः\n",
    "12323009a": "आद्यः कठस्तैत्तिरिश्च वैशंपायनपूर्वजः\n",
    "12323009c": "कण्वोऽथ देवहोत्रश्च एते षोडश कीर्तिताः\n",
    "12323009e": "संभृताः सर्वसंभारास्तस्मिन्राजन्महाक्रतौ\n",
    "12323010a": "न तत्र पशुघातोऽभूत्स राजैवं स्थितोऽभवत्\n",
    "12323010c": "अहिंस्रः शुचिरक्षुद्रो निराशीः कर्मसंस्तुतः\n",
    "12323010e": "आरण्यकपदोद्गीता भागास्तत्रोपकल्पिताः\n",
    "12323011a": "प्रीतस्ततोऽस्य भगवान्देवदेवः पुरातनः\n",
    "12323011c": "साक्षात्तं दर्शयामास सोऽदृश्योऽन्येन केनचित्\n",
    "12323012a": "स्वयं भागमुपाघ्राय पुरोडाशं गृहीतवान्\n",
    "12323012c": "अदृश्येन हृतो भागो देवेन हरिमेधसा\n",
    "12323013a": "बृहस्पतिस्ततः क्रुद्धः स्रुवमुद्यम्य वेगितः\n",
    "12323013c": "आकाशं घ्नन्स्रुवः पातै रोषादश्रूण्यवर्तयत्\n",
    "12323014a": "उवाच चोपरिचरं मया भागोऽयमुद्यतः\n",
    "12323014c": "ग्राह्यः स्वयं हि देवेन मत्प्रत्यक्षं न संशयः\n",
    "12323015a": "उद्यता यज्ञभागा हि साक्षात्प्राप्ताः सुरैरिह\n",
    "12323015c": "किमर्थमिह न प्राप्तो दर्शनं स हरिर्विभुः\n",
    "12323016a": "ततः स तं समुद्धूतं भूमिपालो महान्वसुः\n",
    "12323016c": "प्रसादयामास मुनिं सदस्यास्ते च सर्वशः\n",
    "12323017a": "ऊचुश्चैनमसंभ्रान्ता न रोषं कर्तुमर्हसि\n",
    "12323017c": "नैष धर्मः कृतयुगे यस्त्वं रोषमचीकृथाः\n",
    "12323018a": "अरोषणो ह्यसौ देवो यस्य भागोऽयमुद्यतः\n",
    "12323018c": "न स शक्यस्त्वया द्रष्टुमस्माभिर्वा बृहस्पते\n",
    "12323018e": "यस्य प्रसादं कुरुते स वै तं द्रष्टुमर्हति\n",
    "12323019": "एकतद्वितत्रिता ऊचुः\n",
    "12323019a": "वयं हि ब्रह्मणः पुत्रा मानसाः परिकीर्तिताः\n",
    "12323019c": "गता निःश्रेयसार्थं हि कदाचिद्दिशमुत्तराम्\n",
    "12323020a": "तप्त्वा वर्षसहस्राणि चत्वारि तप उत्तमम्\n",
    "12323020c": "एकपादस्थिताः सम्यक्काष्ठभूताः समाहिताः\n",
    "12323021a": "मेरोरुत्तरभागे तु क्षीरोदस्यानुकूलतः\n",
    "12323021c": "स देशो यत्र नस्तप्तं तपः परमदारुणम्\n",
    "12323021e": "कथं पश्येमहि वयं देवं नारायणं त्विति\n",
    "12323022a": "ततो व्रतस्यावभृथे वागुवाचाशरीरिणी\n",
    "12323022c": "सुतप्तं वस्तपो विप्राः प्रसन्नेनान्तरात्मना\n",
    "12323023a": "यूयं जिज्ञासवो भक्ताः कथं द्रक्ष्यथ तं प्रभुम्\n",
    "12323023c": "क्षीरोदधेरुत्तरतः श्वेतद्वीपो महाप्रभः\n",
    "12323024a": "तत्र नारायणपरा मानवाश्चन्द्रवर्चसः\n",
    "12323024c": "एकान्तभावोपगतास्ते भक्ताः पुरुषोत्तमम्\n",
    "12323025a": "ते सहस्रार्चिषं देवं प्रविशन्ति सनातनम्\n",
    "12323025c": "अतीन्द्रिया निराहारा अनिष्पन्दाः सुगन्धिनः\n",
    "12323026a": "एकान्तिनस्ते पुरुषाः श्वेतद्वीपनिवासिनः\n",
    "12323026c": "गच्छध्वं तत्र मुनयस्तत्रात्मा मे प्रकाशितः\n",
    "12323027a": "अथ श्रुत्वा वयं सर्वे वाचं तामशरीरिणीम्\n",
    "12323027c": "यथाख्यातेन मार्गेण तं देशं प्रतिपेदिरे\n",
    "12323028a": "प्राप्य श्वेतं महाद्वीपं तच्चित्तास्तद्दिदृक्षवः\n",
    "12323028c": "ततो नो दृष्टिविषयस्तदा प्रतिहतोऽभवत्\n",
    "12323029a": "न च पश्याम पुरुषं तत्तेजोहृतदर्शनाः\n",
    "12323029c": "ततो नः प्रादुरभवद्विज्ञानं देवयोगजम्\n",
    "12323030a": "न किलातप्ततपसा शक्यते द्रष्टुमञ्जसा\n",
    "12323030c": "ततः पुनर्वर्षशतं तप्त्वा तात्कालिकं महत्\n",
    "12323031a": "व्रतावसाने सुशुभान्नरान्ददृशिरे वयम्\n",
    "12323031c": "श्वेतांश्चन्द्रप्रतीकाशान्सर्वलक्षणलक्षितान्\n",
    "12323032a": "नित्याञ्जलिकृतान्ब्रह्म जपतः प्रागुदङ्मुखान्\n",
    "12323032c": "मानसो नाम स जपो जप्यते तैर्महात्मभिः\n",
    "12323032e": "तेनैकाग्रमनस्त्वेन प्रीतो भवति वै हरिः\n",
    "12323033a": "या भवेन्मुनिशार्दूल भाः सूर्यस्य युगक्षये\n",
    "12323033c": "एकैकस्य प्रभा तादृक्साभवन्मानवस्य ह\n",
    "12323034a": "तेजोनिवासः स द्वीप इति वै मेनिरे वयम्\n",
    "12323034c": "न तत्राभ्यधिकः कश्चित्सर्वे ते समतेजसः\n",
    "12323035a": "अथ सूर्यसहस्रस्य प्रभां युगपदुत्थिताम्\n",
    "12323035c": "सहसा दृष्टवन्तः स्म पुनरेव बृहस्पते\n",
    "12323036a": "सहिताश्चाभ्यधावन्त ततस्ते मानवा द्रुतम्\n",
    "12323036c": "कृताञ्जलिपुटा हृष्टा नम इत्येव वादिनः\n",
    "12323037a": "ततोऽभिवदतां तेषामश्रौष्म विपुलं ध्वनिम्\n",
    "12323037c": "बलिः किलोपह्रियते तस्य देवस्य तैर्नरैः\n",
    "12323038a": "वयं तु तेजसा तस्य सहसा हृतचेतसः\n",
    "12323038c": "न किंचिदपि पश्यामो हृतदृष्टिबलेन्द्रियाः\n",
    "12323039a": "एकस्तु शब्दोऽविरतः श्रुतोऽस्माभिरुदीरितः\n",
    "12323039c": "जितं ते पुण्डरीकाक्ष नमस्ते विश्वभावन\n",
    "12323040a": "नमस्तेऽस्तु हृषीकेश महापुरुषपूर्वज\n",
    "12323040c": "इति शब्दः श्रुतोऽस्माभिः शिक्षाक्षरसमीरितः\n",
    "12323041a": "एतस्मिन्नन्तरे वायुः सर्वगन्धवहः शुचिः\n",
    "12323041c": "दिव्यान्युवाह पुष्पाणि कर्मण्याश्चौषधीस्तथा\n",
    "12323042a": "तैरिष्टः पञ्चकालज्ञैर्हरिरेकान्तिभिर्नरैः\n",
    "12323042c": "नूनं तत्रागतो देवो यथा तैर्वागुदीरिता\n",
    "12323042e": "वयं त्वेनं न पश्यामो मोहितास्तस्य मायया\n",
    "12323043a": "मारुते संनिवृत्ते च बलौ च प्रतिपादिते\n",
    "12323043c": "चिन्ताव्याकुलितात्मानो जाताः स्मोऽङ्गिरसां वर\n",
    "12323044a": "मानवानां सहस्रेषु तेषु वै शुद्धयोनिषु\n",
    "12323044c": "अस्मान्न कश्चिन्मनसा चक्षुषा वाप्यपूजयत्\n",
    "12323045a": "तेऽपि स्वस्था मुनिगणा एकभावमनुव्रताः\n",
    "12323045c": "नास्मासु दधिरे भावं ब्रह्मभावमनुष्ठिताः\n",
    "12323046a": "ततोऽस्मान्सुपरिश्रान्तांस्तपसा चापि कर्शितान्\n",
    "12323046c": "उवाच खस्थं किमपि भूतं तत्राशरीरकम्\n",
    "12323047a": "दृष्टा वः पुरुषाः श्वेताः सर्वेन्द्रियविवर्जिताः\n",
    "12323047c": "दृष्टो भवति देवेश एभिर्दृष्टैर्द्विजोत्तमाः\n",
    "12323048a": "गच्छध्वं मुनयः सर्वे यथागतमितोऽचिरात्\n",
    "12323048c": "न स शक्यो अभक्तेन द्रष्टुं देवः कथंचन\n",
    "12323049a": "कामं कालेन महता एकान्तित्वं समागतैः\n",
    "12323049c": "शक्यो द्रष्टुं स भगवान्प्रभामण्डलदुर्दृशः\n",
    "12323050a": "महत्कार्यं तु कर्तव्यं युष्माभिर्द्विजसत्तमाः\n",
    "12323050c": "इतः कृतयुगेऽतीते विपर्यासं गतेऽपि च\n",
    "12323051a": "वैवस्वतेऽन्तरे विप्राः प्राप्ते त्रेतायुगे ततः\n",
    "12323051c": "सुराणां कार्यसिद्ध्यर्थं सहाया वै भविष्यथ\n",
    "12323052a": "ततस्तदद्भुतं वाक्यं निशम्यैवं स्म सोमप\n",
    "12323052c": "तस्य प्रसादात्प्राप्ताः स्मो देशमीप्सितमञ्जसा\n",
    "12323053a": "एवं सुतपसा चैव हव्यकव्यैस्तथैव च\n",
    "12323053c": "देवोऽस्माभिर्न दृष्टः स कथं त्वं द्रष्टुमर्हसि\n",
    "12323053e": "नारायणो महद्भूतं विश्वसृग्घव्यकव्यभुक्\n",
    "12323054": "भीष्म उवाच\n",
    "12323054a": "एवमेकतवाक्येन द्वितत्रितमतेन च\n",
    "12323054c": "अनुनीतः सदस्यैश्च बृहस्पतिरुदारधीः\n",
    "12323054e": "समानीय ततो यज्ञं दैवतं समपूजयत्\n",
    "12323055a": "समाप्तयज्ञो राजापि प्रजाः पालितवान्वसुः\n",
    "12323055c": "ब्रह्मशापाद्दिवो भ्रष्टः प्रविवेश महीं ततः\n",
    "12323056a": "अन्तर्भूमिगतश्चैव सततं धर्मवत्सलः\n",
    "12323056c": "नारायणपरो भूत्वा नारायणपदं जगौ\n",
    "12323057a": "तस्यैव च प्रसादेन पुनरेवोत्थितस्तु सः\n",
    "12323057c": "महीतलाद्गतः स्थानं ब्रह्मणः समनन्तरम्\n",
    "12323057e": "परां गतिमनुप्राप्त इति नैष्ठिकमञ्जसा\n",
    "12324001": "युधिष्ठिर उवाच\n",
    "12324001a": "यदा भक्तो भगवत आसीद्राजा महावसुः\n",
    "12324001c": "किमर्थं स परिभ्रष्टो विवेश विवरं भुवः\n",
    "12324002": "भीष्म उवाच\n",
    "12324002a": "अत्राप्युदाहरन्तीममितिहासं पुरातनम्\n",
    "12324002c": "ऋषीणां चैव संवादं त्रिदशानां च भारत\n",
    "12324003a": "अजेन यष्टव्यमिति देवाः प्राहुर्द्विजोत्तमान्\n",
    "12324003c": "स च छागो ह्यजो ज्ञेयो नान्यः पशुरिति स्थितिः\n",
    "12324004": "ऋषय ऊचुः\n",
    "12324004a": "बीजैर्यज्ञेषु यष्टव्यमिति वै वैदिकी श्रुतिः\n",
    "12324004c": "अजसंज्ञानि बीजानि छागं न घ्नन्तुमर्हथ\n",
    "12324005a": "नैष धर्मः सतां देवा यत्र वध्येत वै पशुः\n",
    "12324005c": "इदं कृतयुगं श्रेष्ठं कथं वध्येत वै पशुः\n",
    "12324006": "भीष्म उवाच\n",
    "12324006a": "तेषां संवदतामेवमृषीणां विबुधैः सह\n",
    "12324006c": "मार्गागतो नृपश्रेष्ठस्तं देशं प्राप्तवान्वसुः\n",
    "12324006e": "अन्तरिक्षचरः श्रीमान्समग्रबलवाहनः\n",
    "12324007a": "तं दृष्ट्वा सहसायान्तं वसुं ते त्वन्तरिक्षगम्\n",
    "12324007c": "ऊचुर्द्विजातयो देवानेष छेत्स्यति संशयम्\n",
    "12324008a": "यज्वा दानपतिः श्रेष्ठः सर्वभूतहितप्रियः\n",
    "12324008c": "कथं स्विदन्यथा ब्रूयाद्वाक्यमेष महान्वसुः\n",
    "12324009a": "एवं ते संविदं कृत्वा विबुधा ऋषयस्तथा\n",
    "12324009c": "अपृच्छन्सहसाभ्येत्य वसुं राजानमन्तिकात्\n",
    "12324010a": "भो राजन्केन यष्टव्यमजेनाहोस्विदौषधैः\n",
    "12324010c": "एतन्नः संशयं छिन्धि प्रमाणं नो भवान्मतः\n",
    "12324011a": "स तान्कृताञ्जलिर्भूत्वा परिपप्रच्छ वै वसुः\n",
    "12324011c": "कस्य वः को मतः पक्षो ब्रूत सत्यं समागताः\n",
    "12324012": "ऋषय ऊचुः\n",
    "12324012a": "धान्यैर्यष्टव्यमित्येष पक्षोऽस्माकं नराधिप\n",
    "12324012c": "देवानां तु पशुः पक्षो मतो राजन्वदस्व नः\n",
    "12324013": "भीष्म उवाच\n",
    "12324013a": "देवानां तु मतं ज्ञात्वा वसुना पक्षसंश्रयात्\n",
    "12324013c": "छागेनाजेन यष्टव्यमेवमुक्तं वचस्तदा\n",
    "12324014a": "कुपितास्ते ततः सर्वे मुनयः सूर्यवर्चसः\n",
    "12324014c": "ऊचुर्वसुं विमानस्थं देवपक्षार्थवादिनम्\n",
    "12324015a": "सुरपक्षो गृहीतस्ते यस्मात्तस्माद्दिवः पत\n",
    "12324015c": "अद्य प्रभृति ते राजन्नाकाशे विहता गतिः\n",
    "12324015e": "अस्मच्छापाभिघातेन महीं भित्त्वा प्रवेक्ष्यसि\n",
    "12324016a": "ततस्तस्मिन्मुहूर्तेऽथ राजोपरिचरस्तदा\n",
    "12324016c": "अधो वै संबभूवाशु भूमेर्विवरगो नृपः\n",
    "12324016e": "स्मृतिस्त्वेनं न प्रजहौ तदा नारायणाज्ञया\n",
    "12324017a": "देवास्तु सहिताः सर्वे वसोः शापविमोक्षणम्\n",
    "12324017c": "चिन्तयामासुरव्यग्राः सुकृतं हि नृपस्य तत्\n",
    "12324018a": "अनेनास्मत्कृते राज्ञा शापः प्राप्तो महात्मना\n",
    "12324018c": "अस्य प्रतिप्रियं कार्यं सहितैर्नो दिवौकसः\n",
    "12324019a": "इति बुद्ध्या व्यवस्याशु गत्वा निश्चयमीश्वराः\n",
    "12324019c": "ऊचुस्तं हृष्टमनसो राजोपरिचरं तदा\n",
    "12324020a": "ब्रह्मण्यदेवं त्वं भक्तः सुरासुरगुरुं हरिम्\n",
    "12324020c": "कामं स तव तुष्टात्मा कुर्याच्छापविमोक्षणम्\n",
    "12324021a": "मानना तु द्विजातीनां कर्तव्या वै महात्मनाम्\n",
    "12324021c": "अवश्यं तपसा तेषां फलितव्यं नृपोत्तम\n",
    "12324022a": "यतस्त्वं सहसा भ्रष्ट आकाशान्मेदिनीतलम्\n",
    "12324022c": "एकं त्वनुग्रहं तुभ्यं दद्मो वै नृपसत्तम\n",
    "12324023a": "यावत्त्वं शापदोषेण कालमासिष्यसेऽनघ\n",
    "12324023c": "भूमेर्विवरगो भूत्वा तावन्तं कालमाप्स्यसि\n",
    "12324023e": "यज्ञेषु सुहुतां विप्रैर्वसोर्धारां महात्मभिः\n",
    "12324024a": "प्राप्स्यसेऽस्मदनुध्यानान्मा च त्वां ग्लानिरास्पृशेत्\n",
    "12324024c": "न क्षुत्पिपासे राजेन्द्र भूमेश्छिद्रे भविष्यतः\n",
    "12324025a": "वसोर्धारानुपीतत्वात्तेजसाप्यायितेन च\n",
    "12324025c": "स देवोऽस्मद्वरात्प्रीतो ब्रह्मलोकं हि नेष्यति\n",
    "12324026a": "एवं दत्त्वा वरं राज्ञे सर्वे तत्र दिवौकसः\n",
    "12324026c": "गताः स्वभवनं देवा ऋषयश्च तपोधनाः\n",
    "12324027a": "चक्रे च सततं पूजां विष्वक्सेनाय भारत\n",
    "12324027c": "जप्यं जगौ च सततं नारायणमुखोद्गतम्\n",
    "12324028a": "तत्रापि पञ्चभिर्यज्ञैः पञ्चकालानरिंदम\n",
    "12324028c": "अयजद्धरिं सुरपतिं भूमेर्विवरगोऽपि सन्\n",
    "12324029a": "ततोऽस्य तुष्टो भगवान्भक्त्या नारायणो हरिः\n",
    "12324029c": "अनन्यभक्तस्य सतस्तत्परस्य जितात्मनः\n",
    "12324030a": "वरदो भगवान्विष्णुः समीपस्थं द्विजोत्तमम्\n",
    "12324030c": "गरुत्मन्तं महावेगमाबभाषे स्मयन्निव\n",
    "12324031a": "द्विजोत्तम महाभाग गम्यतां वचनान्मम\n",
    "12324031c": "सम्राड्राजा वसुर्नाम धर्मात्मा मां समाश्रितः\n",
    "12324032a": "ब्राह्मणानां प्रकोपेन प्रविष्टो वसुधातलम्\n",
    "12324032c": "मानितास्ते तु विप्रेन्द्रास्त्वं तु गच्छ द्विजोत्तम\n",
    "12324033a": "भूमेर्विवरसंगुप्तं गरुडेह ममाज्ञया\n",
    "12324033c": "अधश्चरं नृपश्रेष्ठं खेचरं कुरु माचिरम्\n",
    "12324034a": "गरुत्मानथ विक्षिप्य पक्षौ मारुतवेगवान्\n",
    "12324034c": "विवेश विवरं भूमेर्यत्रास्ते वाग्यतो वसुः\n",
    "12324035a": "तत एनं समुत्क्षिप्य सहसा विनतासुतः\n",
    "12324035c": "उत्पपात नभस्तूर्णं तत्र चैनममुञ्चत\n",
    "12324036a": "तस्मिन्मुहूर्ते संजज्ञे राजोपरिचरः पुनः\n",
    "12324036c": "सशरीरो गतश्चैव ब्रह्मलोकं नृपोत्तमः\n",
    "12324037a": "एवं तेनापि कौन्तेय वाग्दोषाद्देवताज्ञया\n",
    "12324037c": "प्राप्ता गतिरयज्वार्हा द्विजशापान्महात्मना\n",
    "12324038a": "केवलं पुरुषस्तेन सेवितो हरिरीश्वरः\n",
    "12324038c": "ततः शीघ्रं जहौ शापं ब्रह्मलोकमवाप च\n",
    "12324039a": "एतत्ते सर्वमाख्यातं ते भूता मानवा यथा\n",
    "12324039c": "नारदोऽपि यथा श्वेतं द्वीपं स गतवानृषिः\n",
    "12324039e": "तत्ते सर्वं प्रवक्ष्यामि शृणुष्वैकमना नृप\n",
    "12325001": "भीष्म उवाच\n",
    "12325001a": "प्राप्य श्वेतं महाद्वीपं नारदो भगवानृषिः\n",
    "12325001c": "ददर्श तानेव नराञ्श्वेतांश्चन्द्रप्रभाञ्शुभान्\n",
    "12325002a": "पूजयामास शिरसा मनसा तैश्च पूजितः\n",
    "12325002c": "दिदृक्षुर्जप्यपरमः सर्वकृच्छ्रधरः स्थितः\n",
    "12325003a": "भूत्वैकाग्रमना विप्र ऊर्ध्वबाहुर्महामुनिः\n",
    "12325003c": "स्तोत्रं जगौ स विश्वाय निर्गुणाय महात्मने\n",
    "12325004": "नारद उवाच\n",
    "12325004A": "नमस्ते देवदेव [1] निष्क्रिय [2] निर्गुण [3] लोकसाक्षिन् [4] क्षेत्रज्ञ [5] अनन्त [6=116] पुरुष [7] महापुरुष [8] त्रिगुण [9] प्रधान [10]\n",
    "12325004B": "अमृत [11] व्योम [12] सनातन [13] सदसद्व्यक्ताव्यक्त [14] ऋतधामन् [15] पूर्वादिदेव [16] वसुप्रद [17] प्रजापते [18] सुप्रजापते [19] वनस्पते [20]\n",
    "12325004C": "महाप्रजापते [21] ऊर्जस्पते [22] वाचस्पते [23] मनस्पते [24] जगत्पते [25] दिवस्पते [26] मरुत्पते [27] सलिलपते [28] पृथिवीपते [29] दिक्पते [30]\n",
    "12325004D": "पूर्वनिवास [31] ब्रह्मपुरोहित [32] ब्रह्मकायिक [33] महाकायिक [34] महाराजिक [35] चतुर्महाराजिक [36] आभासुर [37] महाभासुर [38] सप्तमहाभासुर [39] याम्य [40]\n",
    "12325004E": "महायाम्य [41] संज्ञासंज्ञ [42] तुषित [43] महातुषित [44] प्रतर्दन [45] परिनिर्मित [46] वशवर्तिन् [47] अपरिनिर्मित [48] यज्ञ [49] महायज्ञ [50]\n",
    "12325004F": "यज्ञसंभव [51] यज्ञयोने [52] यज्ञगर्भ [53] यज्ञहृदय [54] यज्ञस्तुत [55] यज्ञभागहर [56] पञ्चयज्ञधर [57] पञ्चकालकर्तृगते [58] पञ्चरात्रिक [59] वैकुण्ठ [60]\n",
    "12325004G": "अपराजित [61] मानसिक [62] परमस्वामिन् [63] सुस्नात [64] हंस [65] परमहंस [66] परमयाज्ञिक [67] सांख्ययोग [68] अमृतेशय [69] हिरण्येशय [70]\n",
    "12325004H": "वेदेशय [71] कुशेशय [72] ब्रह्मेशय [73] पद्मेशय [74] विश्वेश्वर [75] त्वं जगदन्वयः [76] त्वं जगत्प्रकृतिः [77] तवाग्निरास्यम् [78] वडवामुखोऽग्निः [79] त्वमाहुतिः [80]\n",
    "12325004I": "त्वं सारथिः [81] त्वं वषट्कारः [82] त्वमोंकारः [83] त्वं मनः [84] त्वं चन्द्रमाः [85] त्वं चक्षुराद्यम् [86] त्वं सूर्यः [87] त्वं दिशां गजः [88] दिग्भानो [89] हयशिरः [90]\n",
    "12325004J": "प्रथमत्रिसौपर्ण [91] पञ्चाग्ने [92] त्रिणाचिकेत [93] षडङ्गविधान [94] प्राग्ज्योतिष [95] ज्येष्ठसामग [96] सामिकव्रतधर [97] अथर्वशिरः [98] पञ्चमहाकल्प [99] फेनपाचार्य [100]\n",
    "12325004K": "वालखिल्य [101] वैखानस [102] अभग्नयोग [103] अभग्नपरिसंख्यान [104] युगादे [105] युगमध्य [106] युगनिधन [107] आखण्डल [108] प्राचीनगर्भ [109] कौशिक [110]\n",
    "12325004L": "पुरुष्टुत [111] पुरुहूत [112] विश्वरूप [113] अनन्तगते [114] अनन्तभोग [115] अनन्त [116=6] अनादे [117] अमध्य [118] अव्यक्तमध्य [119] अव्यक्तनिधन [120]\n",
    "12325004M": "व्रतावास [121] समुद्राधिवास [122] यशोवास [123] तपोवास [124] लक्ष्म्यावास [125] विद्यावास [126] कीर्त्यावास [127] श्रीवास [128] सर्वावास [129] वासुदेव [130]\n",
    "12325004N": "सर्वच्छन्दक [131] हरिहय [132] हरिमेध [133] महायज्ञभागहर [134] वरप्रद [135=157] यमनियममहानियमकृच्छ्रातिकृच्छ्रमहाकृच्छ्रसर्वकृच्छ्रनियमधर [136] निवृत्तधर्मप्रवचनगते [137] प्रवृत्तवेदक्रिय [138] अज [139] सर्वगते [140]\n",
    "12325004O": "सर्वदर्शिन् [141] अग्राह्य [142] अचल [143] महाविभूते [144] माहात्म्यशरीर [145] पवित्र [146] महापवित्र [147] हिरण्मय [148] बृहत् [149] अप्रतर्क्य [150]\n",
    "12325004P": "अविज्ञेय [151] ब्रह्माग्र्य [152] प्रजासर्गकर [153] प्रजानिधनकर [154] महामायाधर [155] चित्रशिखण्डिन् [156] वरप्रद [157=135] पुरोडाशभागहर [158] गताध्वन् [159] छिन्नतृष्ण [160]\n",
    "12325004Q": "छिन्नसंशय [161] सर्वतोनिवृत्त [162] ब्राह्मणरूप [163] ब्राह्मणप्रिय [164] विश्वमूर्ते [165] महामूर्ते [166] बान्धव [167] भक्तवत्सल [168] ब्रह्मण्यदेव [169] भक्तोऽहं त्वां दिदृक्षुः [170] एकान्तदर्शनाय नमो नमः [171]\n",
    "12326001": "भीष्म उवाच\n",
    "12326001a": "एवं स्तुतः स भगवान्गुह्यैस्तथ्यैश्च नामभिः\n",
    "12326001c": "तं मुनिं दर्शयामास नारदं विश्वरूपधृक्\n",
    "12326002a": "किंचिच्चन्द्रविशुद्धात्मा किंचिच्चन्द्राद्विशेषवान्\n",
    "12326002c": "कृशानुवर्णः किंचिच्च किंचिद्धिष्ण्याकृतिः प्रभुः\n",
    "12326003a": "शुकपत्रवर्णः किंचिच्च किंचित्स्फटिकसप्रभः\n",
    "12326003c": "नीलाञ्जनचयप्रख्यो जातरूपप्रभः क्वचित्\n",
    "12326004a": "प्रवालाङ्कुरवर्णश्च श्वेतवर्णः क्वचिद्बभौ\n",
    "12326004c": "क्वचित्सुवर्णवर्णाभो वैडूर्यसदृशः क्वचित्\n",
    "12326005a": "नीलवैडूर्यसदृश इन्द्रनीलनिभः क्वचित्\n",
    "12326005c": "मयूरग्रीववर्णाभो मुक्ताहारनिभः क्वचित्\n",
    "12326006a": "एतान्वर्णान्बहुविधान्रूपे बिभ्रत्सनातनः\n",
    "12326006c": "सहस्रनयनः श्रीमाञ्शतशीर्षः सहस्रपात्\n",
    "12326007a": "सहस्रोदरबाहुश्च अव्यक्त इति च क्वचित्\n",
    "12326007c": "ओंकारमुद्गिरन्वक्त्रात्सावित्रीं च तदन्वयाम्\n",
    "12326008a": "शेषेभ्यश्चैव वक्त्रेभ्यश्चतुर्वेदोद्गतं वसु\n",
    "12326008c": "आरण्यकं जगौ देवो हरिर्नारायणो वशी\n",
    "12326009a": "वेदीं कमण्डलुं दर्भान्मणिरूपानथोपलान्\n",
    "12326009c": "अजिनं दण्डकाष्ठं च ज्वलितं च हुताशनम्\n",
    "12326009e": "धारयामास देवेशो हस्तैर्यज्ञपतिस्तदा\n",
    "12326010a": "तं प्रसन्नं प्रसन्नात्मा नारदो द्विजसत्तमः\n",
    "12326010c": "वाग्यतः प्रयतो भूत्वा ववन्दे परमेश्वरम्\n",
    "12326010e": "तमुवाच नतं मूर्ध्ना देवानामादिरव्ययः\n",
    "12326011a": "एकतश्च द्वितश्चैव त्रितश्चैव महर्षयः\n",
    "12326011c": "इमं देशमनुप्राप्ता मम दर्शनलालसाः\n",
    "12326012a": "न च मां ते ददृशिरे न च द्रक्ष्यति कश्चन\n",
    "12326012c": "ऋते ह्येकान्तिकश्रेष्ठात्त्वं चैवैकान्तिको मतः\n",
    "12326013a": "ममैतास्तनवः श्रेष्ठा जाता धर्मगृहे द्विज\n",
    "12326013c": "तास्त्वं भजस्व सततं साधयस्व यथागतम्\n",
    "12326014a": "वृणीष्व च वरं विप्र मत्तस्त्वं यमिहेच्छसि\n",
    "12326014c": "प्रसन्नोऽहं तवाद्येह विश्वमूर्तिरिहाव्ययः\n",
    "12326015": "नारद उवाच\n",
    "12326015a": "अद्य मे तपसो देव यमस्य नियमस्य च\n",
    "12326015c": "सद्यः फलमवाप्तं वै दृष्टो यद्भगवान्मया\n",
    "12326016a": "वर एष ममात्यन्तं दृष्टस्त्वं यत्सनातनः\n",
    "12326016c": "भगवान्विश्वदृक्सिंहः सर्वमूर्तिर्महाप्रभुः\n",
    "12326017": "भीष्म उवाच\n",
    "12326017a": "एवं संदर्शयित्वा तु नारदं परमेष्ठिजम्\n",
    "12326017c": "उवाच वचनं भूयो गच्छ नारद माचिरम्\n",
    "12326018a": "इमे ह्यनिन्द्रियाहारा मद्भक्ताश्चन्द्रवर्चसः\n",
    "12326018c": "एकाग्राश्चिन्तयेयुर्मां नैषां विघ्नो भवेदिति\n",
    "12326019a": "सिद्धाश्चैते महाभागाः पुरा ह्येकान्तिनोऽभवन्\n",
    "12326019c": "तमोरजोविनिर्मुक्ता मां प्रवेक्ष्यन्त्यसंशयम्\n",
    "12326020a": "न दृश्यश्चक्षुषा योऽसौ न स्पृश्यः स्पर्शनेन च\n",
    "12326020c": "न घ्रेयश्चैव गन्धेन रसेन च विवर्जितः\n",
    "12326021a": "सत्त्वं रजस्तमश्चैव न गुणास्तं भजन्ति वै\n",
    "12326021c": "यश्च सर्वगतः साक्षी लोकस्यात्मेति कथ्यते\n",
    "12326022a": "भूतग्रामशरीरेषु नश्यत्सु न विनश्यति\n",
    "12326022c": "अजो नित्यः शाश्वतश्च निर्गुणो निष्कलस्तथा\n",
    "12326023a": "द्विर्द्वादशेभ्यस्तत्त्वेभ्यः ख्यातो यः पञ्चविंशकः\n",
    "12326023c": "पुरुषो निष्क्रियश्चैव ज्ञानदृश्यश्च कथ्यते\n",
    "12326024a": "यं प्रविश्य भवन्तीह मुक्ता वै द्विजसत्तम\n",
    "12326024c": "स वासुदेवो विज्ञेयः परमात्मा सनातनः\n",
    "12326025a": "पश्य देवस्य माहात्म्यं महिमानं च नारद\n",
    "12326025c": "शुभाशुभैः कर्मभिर्यो न लिप्यति कदाचन\n",
    "12326026a": "सत्त्वं रजस्तमश्चैव गुणानेतान्प्रचक्षते\n",
    "12326026c": "एते सर्वशरीरेषु तिष्ठन्ति विचरन्ति च\n",
    "12326027a": "एतान्गुणांस्तु क्षेत्रज्ञो भुङ्क्ते नैभिः स भुज्यते\n",
    "12326027c": "निर्गुणो गुणभुक्चैव गुणस्रष्टा गुणाधिकः\n",
    "12326028a": "जगत्प्रतिष्ठा देवर्षे पृथिव्यप्सु प्रलीयते\n",
    "12326028c": "ज्योतिष्यापः प्रलीयन्ते ज्योतिर्वायौ प्रलीयते\n",
    "12326029a": "खे वायुः प्रलयं याति मनस्याकाशमेव च\n",
    "12326029c": "मनो हि परमं भूतं तदव्यक्ते प्रलीयते\n",
    "12326030a": "अव्यक्तं पुरुषे ब्रह्मन्निष्क्रिये संप्रलीयते\n",
    "12326030c": "नास्ति तस्मात्परतरं पुरुषाद्वै सनातनात्\n",
    "12326031a": "नित्यं हि नास्ति जगति भूतं स्थावरजङ्गमम्\n",
    "12326031c": "ऋते तमेकं पुरुषं वासुदेवं सनातनम्\n",
    "12326031e": "सर्वभूतात्मभूतो हि वासुदेवो महाबलः\n",
    "12326032a": "पृथिवी वायुराकाशमापो ज्योतिश्च पञ्चमम्\n",
    "12326032c": "ते समेता महात्मानः शरीरमिति संज्ञितम्\n",
    "12326033a": "तदाविशति यो ब्रह्मन्नदृश्यो लघुविक्रमः\n",
    "12326033c": "उत्पन्न एव भवति शरीरं चेष्टयन्प्रभुः\n",
    "12326034a": "न विना धातुसंघातं शरीरं भवति क्वचित्\n",
    "12326034c": "न च जीवं विना ब्रह्मन्धातवश्चेष्टयन्त्युत\n",
    "12326035a": "स जीवः परिसंख्यातः शेषः संकर्षणः प्रभुः\n",
    "12326035c": "तस्मात्सनत्कुमारत्वं यो लभेत स्वकर्मणा\n",
    "12326036a": "यस्मिंश्च सर्वभूतानि प्रलयं यान्ति संक्षये\n",
    "12326036c": "स मनः सर्वभूतानां प्रद्युम्नः परिपठ्यते\n",
    "12326037a": "तस्मात्प्रसूतो यः कर्ता कार्यं कारणमेव च\n",
    "12326037c": "यस्मात्सर्वं प्रभवति जगत्स्थावरजङ्गमम्\n",
    "12326037e": "सोऽनिरुद्धः स ईशानो व्यक्तिः सा सर्वकर्मसु\n",
    "12326038a": "यो वासुदेवो भगवान्क्षेत्रज्ञो निर्गुणात्मकः\n",
    "12326038c": "ज्ञेयः स एव भगवाञ्जीवः संकर्षणः प्रभुः\n",
    "12326039a": "संकर्षणाच्च प्रद्युम्नो मनोभूतः स उच्यते\n",
    "12326039c": "प्रद्युम्नाद्योऽनिरुद्धस्तु सोऽहंकारो महेश्वरः\n",
    "12326040a": "मत्तः सर्वं संभवति जगत्स्थावरजङ्गमम्\n",
    "12326040c": "अक्षरं च क्षरं चैव सच्चासच्चैव नारद\n",
    "12326041a": "मां प्रविश्य भवन्तीह मुक्ता भक्तास्तु ये मम\n",
    "12326041c": "अहं हि पुरुषो ज्ञेयो निष्क्रियः पञ्चविंशकः\n",
    "12326042a": "निर्गुणो निष्कलश्चैव निर्द्वंद्वो निष्परिग्रहः\n",
    "12326042c": "एतत्त्वया न विज्ञेयं रूपवानिति दृश्यते\n",
    "12326042e": "इच्छन्मुहूर्तान्नश्येयमीशोऽहं जगतो गुरुः\n",
    "12326043a": "माया ह्येषा मया सृष्टा यन्मां पश्यसि नारद\n",
    "12326043c": "सर्वभूतगुणैर्युक्तं नैवं त्वं ज्ञातुमर्हसि\n",
    "12326043e": "मयैतत्कथितं सम्यक्तव मूर्तिचतुष्टयम्\n",
    "12326044a": "सिद्धा ह्येते महाभागा नरा ह्येकान्तिनोऽभवन्\n",
    "12326044c": "तमोरजोभ्यां निर्मुक्ताः प्रवेक्ष्यन्ति च मां मुने\n",
    "12326045a": "अहं कर्ता च कार्यं च कारणं चापि नारद\n",
    "12326045c": "अहं हि जीवसंज्ञो वै मयि जीवः समाहितः\n",
    "12326045e": "मैवं ते बुद्धिरत्राभूद्दृष्टो जीवो मयेति च\n",
    "12326046a": "अहं सर्वत्रगो ब्रह्मन्भूतग्रामान्तरात्मकः\n",
    "12326046c": "भूतग्रामशरीरेषु नश्यत्सु न नशाम्यहम्\n",
    "12326047a": "हिरण्यगर्भो लोकादिश्चतुर्वक्त्रो निरुक्तगः\n",
    "12326047c": "ब्रह्मा सनातनो देवो मम बह्वर्थचिन्तकः\n",
    "12326048a": "पश्यैकादश मे रुद्रान्दक्षिणं पार्श्वमास्थितान्\n",
    "12326048c": "द्वादशैव तथादित्यान्वामं पार्श्वं समास्थितान्\n",
    "12326049a": "अग्रतश्चैव मे पश्य वसूनष्टौ सुरोत्तमान्\n",
    "12326049c": "नासत्यं चैव दस्रं च भिषजौ पश्य पृष्ठतः\n",
    "12326050a": "सर्वान्प्रजापतीन्पश्य पश्य सप्त ऋषीनपि\n",
    "12326050c": "वेदान्यज्ञांश्च शतशः पश्यामृतमथौषधीः\n",
    "12326051a": "तपांसि नियमांश्चैव यमानपि पृथग्विधान्\n",
    "12326051c": "तथाष्टगुणमैश्वर्यमेकस्थं पश्य मूर्तिमत्\n",
    "12326052a": "श्रियं लक्ष्मीं च कीर्तिं च पृथिवीं च ककुद्मिनीम्\n",
    "12326052c": "वेदानां मातरं पश्य मत्स्थां देवीं सरस्वतीम्\n",
    "12326053a": "ध्रुवं च ज्योतिषां श्रेष्ठं पश्य नारद खेचरम्\n",
    "12326053c": "अम्भोधरान्समुद्रांश्च सरांसि सरितस्तथा\n",
    "12326054a": "मूर्तिमन्तः पितृगणांश्चतुरः पश्य सत्तम\n",
    "12326054c": "त्रींश्चैवेमान्गुणान्पश्य मत्स्थान्मूर्तिविवर्जितान्\n",
    "12326055a": "देवकार्यादपि मुने पितृकार्यं विशिष्यते\n",
    "12326055c": "देवानां च पितॄणां च पिता ह्येकोऽहमादितः\n",
    "12326056a": "अहं हयशिरो भूत्वा समुद्रे पश्चिमोत्तरे\n",
    "12326056c": "पिबामि सुहुतं हव्यं कव्यं च श्रद्धयान्वितम्\n",
    "12326057a": "मया सृष्टः पुरा ब्रह्मा मद्यज्ञमयजत्स्वयम्\n",
    "12326057c": "ततस्तस्मै वरान्प्रीतो ददावहमनुत्तमान्\n",
    "12326058a": "मत्पुत्रत्वं च कल्पादौ लोकाध्यक्षत्वमेव च\n",
    "12326058c": "अहंकारकृतं चैव नाम पर्यायवाचकम्\n",
    "12326059a": "त्वया कृतां च मर्यादां नातिक्राम्यति कश्चन\n",
    "12326059c": "त्वं चैव वरदो ब्रह्मन्वरेप्सूनां भविष्यसि\n",
    "12326060a": "सुरासुरगणानां च ऋषीणां च तपोधन\n",
    "12326060c": "पितॄणां च महाभाग सततं संशितव्रत\n",
    "12326060e": "विविधानां च भूतानां त्वमुपास्यो भविष्यसि\n",
    "12326061a": "प्रादुर्भावगतश्चाहं सुरकार्येषु नित्यदा\n",
    "12326061c": "अनुशास्यस्त्वया ब्रह्मन्नियोज्यश्च सुतो यथा\n",
    "12326062a": "एतांश्चान्यांश्च रुचिरान्ब्रह्मणेऽमिततेजसे\n",
    "12326062c": "अहं दत्त्वा वरान्प्रीतो निवृत्तिपरमोऽभवम्\n",
    "12326063a": "निर्वाणं सर्वधर्माणां निवृत्तिः परमा स्मृता\n",
    "12326063c": "तस्मान्निवृत्तिमापन्नश्चरेत्सर्वाङ्गनिर्वृतः\n",
    "12326064a": "विद्यासहायवन्तं मामादित्यस्थं सनातनम्\n",
    "12326064c": "कपिलं प्राहुराचार्याः सांख्यनिश्चितनिश्चयाः\n",
    "12326065a": "हिरण्यगर्भो भगवानेष छन्दसि सुष्टुतः\n",
    "12326065c": "सोऽहं योगगतिर्ब्रह्मन्योगशास्त्रेषु शब्दितः\n",
    "12326066a": "एषोऽहं व्यक्तिमागम्य तिष्ठामि दिवि शाश्वतः\n",
    "12326066c": "ततो युगसहस्रान्ते संहरिष्ये जगत्पुनः\n",
    "12326066e": "कृत्वात्मस्थानि भूतानि स्थावराणि चराणि च\n",
    "12326067a": "एकाकी विद्यया सार्धं विहरिष्ये द्विजोत्तम\n",
    "12326067c": "ततो भूयो जगत्सर्वं करिष्यामीह विद्यया\n",
    "12326068a": "अस्मन्मूर्तिश्चतुर्थी या सासृजच्छेषमव्ययम्\n",
    "12326068c": "स हि संकर्षणः प्रोक्तः प्रद्युम्नं सोऽप्यजीजनत्\n",
    "12326069a": "प्रद्युम्नादनिरुद्धोऽहं सर्गो मम पुनः पुनः\n",
    "12326069c": "अनिरुद्धात्तथा ब्रह्मा तत्रादिकमलोद्भवः\n",
    "12326070a": "ब्रह्मणः सर्वभूतानि चराणि स्थावराणि च\n",
    "12326070c": "एतां सृष्टिं विजानीहि कल्पादिषु पुनः पुनः\n",
    "12326071a": "यथा सूर्यस्य गगनादुदयास्तमयाविह\n",
    "12326071c": "नष्टौ पुनर्बलात्काल आनयत्यमितद्युतिः\n",
    "12326071e": "तथा बलादहं पृथ्वीं सर्वभूतहिताय वै\n",
    "12326072a": "सत्त्वैराक्रान्तसर्वाङ्गां नष्टां सागरमेखलाम्\n",
    "12326072c": "आनयिष्यामि स्वं स्थानं वाराहं रूपमास्थितः\n",
    "12326073a": "हिरण्याक्षं हनिष्यामि दैतेयं बलगर्वितम्\n",
    "12326073c": "नारसिंहं वपुः कृत्वा हिरण्यकशिपुं पुनः\n",
    "12326073e": "सुरकार्ये हनिष्यामि यज्ञघ्नं दितिनन्दनम्\n",
    "12326074a": "विरोचनस्य बलवान्बलिः पुत्रो महासुरः\n",
    "12326074c": "भविष्यति स शक्रं च स्वराज्याच्च्यावयिष्यति\n",
    "12326075a": "त्रैलोक्येऽपहृते तेन विमुखे च शचीपतौ\n",
    "12326075c": "अदित्यां द्वादशः पुत्रः संभविष्यामि कश्यपात्\n",
    "12326076a": "ततो राज्यं प्रदास्यामि शक्रायामिततेजसे\n",
    "12326076c": "देवताः स्थापयिष्यामि स्वेषु स्थानेषु नारद\n",
    "12326076e": "बलिं चैव करिष्यामि पातालतलवासिनम्\n",
    "12326077a": "त्रेतायुगे भविष्यामि रामो भृगुकुलोद्वहः\n",
    "12326077c": "क्षत्रं चोत्सादयिष्यामि समृद्धबलवाहनम्\n",
    "12326078a": "संधौ तु समनुप्राप्ते त्रेतायां द्वापरस्य च\n",
    "12326078c": "रामो दाशरथिर्भूत्वा भविष्यामि जगत्पतिः\n",
    "12326079a": "त्रितोपघाताद्वैरूप्यमेकतोऽथ द्वितस्तथा\n",
    "12326079c": "प्राप्स्यतो वानरत्वं हि प्रजापतिसुतावृषी\n",
    "12326080a": "तयोर्ये त्वन्वये जाता भविष्यन्ति वनौकसः\n",
    "12326080c": "ते सहाया भविष्यन्ति सुरकार्ये मम द्विज\n",
    "12326081a": "ततो रक्षःपतिं घोरं पुलस्त्यकुलपांसनम्\n",
    "12326081c": "हनिष्ये रावणं संख्ये सगणं लोककण्टकम्\n",
    "12326082a": "द्वापरस्य कलेश्चैव संधौ पर्यवसानिके\n",
    "12326082c": "प्रादुर्भावः कंसहेतोर्मथुरायां भविष्यति\n",
    "12326083a": "तत्राहं दानवान्हत्वा सुबहून्देवकण्टकान्\n",
    "12326083c": "कुशस्थलीं करिष्यामि निवासं द्वारकां पुरीम्\n",
    "12326084a": "वसानस्तत्र वै पुर्यामदितेर्विप्रियंकरम्\n",
    "12326084c": "हनिष्ये नरकं भौमं मुरं पीठं च दानवम्\n",
    "12326085a": "प्राग्ज्योतिषपुरं रम्यं नानाधनसमन्वितम्\n",
    "12326085c": "कुशस्थलीं नयिष्यामि हत्वा वै दानवोत्तमान्\n",
    "12326086a": "शंकरं च महासेनं बाणप्रियहितैषिणम्\n",
    "12326086c": "पराजेष्याम्यथोद्युक्तौ देवलोकनमस्कृतौ\n",
    "12326087a": "ततः सुतं बलेर्जित्वा बाणं बाहुसहस्रिणम्\n",
    "12326087c": "विनाशयिष्यामि ततः सर्वान्सौभनिवासिनः\n",
    "12326088a": "यः कालयवनः ख्यातो गर्गतेजोभिसंवृतः\n",
    "12326088c": "भविष्यति वधस्तस्य मत्त एव द्विजोत्तम\n",
    "12326089a": "जरासंधश्च बलवान्सर्वराजविरोधकः\n",
    "12326089c": "भविष्यत्यसुरः स्फीतो भूमिपालो गिरिव्रजे\n",
    "12326089e": "मम बुद्धिपरिस्पन्दाद्वधस्तस्य भविष्यति\n",
    "12326090a": "समागतेषु बलिषु पृथिव्यां सर्वराजसु\n",
    "12326090c": "वासविः सुसहायो वै मम ह्येको भविष्यति\n",
    "12326091a": "एवं लोका वदिष्यन्ति नरनारायणावृषी\n",
    "12326091c": "उद्युक्तौ दहतः क्षत्रं लोककार्यार्थमीश्वरौ\n",
    "12326092a": "कृत्वा भारावतरणं वसुधाया यथेप्सितम्\n",
    "12326092c": "सर्वसात्वतमुख्यानां द्वारकायाश्च सत्तम\n",
    "12326092e": "करिष्ये प्रलयं घोरमात्मज्ञातिविनाशनम्\n",
    "12326093a": "कर्माण्यपरिमेयानि चतुर्मूर्तिधरो ह्यहम्\n",
    "12326093c": "कृत्वा लोकान्गमिष्यामि स्वानहं ब्रह्मसत्कृतान्\n",
    "12326094a": "हंसो हयशिराश्चैव प्रादुर्भावा द्विजोत्तम\n",
    "12326094c": "यदा वेदश्रुतिर्नष्टा मया प्रत्याहृता तदा\n",
    "12326094e": "सवेदाः सश्रुतीकाश्च कृताः पूर्वं कृते युगे\n",
    "12326095a": "अतिक्रान्ताः पुराणेषु श्रुतास्ते यदि वा क्वचित्\n",
    "12326095c": "अतिक्रान्ताश्च बहवः प्रादुर्भावा ममोत्तमाः\n",
    "12326095e": "लोककार्याणि कृत्वा च पुनः स्वां प्रकृतिं गताः\n",
    "12326096a": "न ह्येतद्ब्रह्मणा प्राप्तमीदृशं मम दर्शनम्\n",
    "12326096c": "यत्त्वया प्राप्तमद्येह एकान्तगतबुद्धिना\n",
    "12326097a": "एतत्ते सर्वमाख्यातं ब्रह्मन्भक्तिमतो मया\n",
    "12326097c": "पुराणं च भविष्यं च सरहस्यं च सत्तम\n",
    "12326098a": "एवं स भगवान्देवो विश्वमूर्तिधरोऽव्ययः\n",
    "12326098c": "एतावदुक्त्वा वचनं तत्रैवान्तरधीयत\n",
    "12326099a": "नारदोऽपि महातेजाः प्राप्यानुग्रहमीप्सितम्\n",
    "12326099c": "नरनारायणौ द्रष्टुं प्राद्रवद्बदराश्रमम्\n",
    "12326100a": "इदं महोपनिषदं चतुर्वेदसमन्वितम्\n",
    "12326100c": "सांख्ययोगकृतं तेन पञ्चरात्रानुशब्दितम्\n",
    "12326101a": "नारायणमुखोद्गीतं नारदोऽश्रावयत्पुनः\n",
    "12326101c": "ब्रह्मणः सदने तात यथा दृष्टं यथा श्रुतम्\n",
    "12326102": "युधिष्ठिर उवाच\n",
    "12326102a": "एतदाश्चर्यभूतं हि माहात्म्यं तस्य धीमतः\n",
    "12326102c": "किं ब्रह्मा न विजानीते यतः शुश्राव नारदात्\n",
    "12326103a": "पितामहो हि भगवांस्तस्माद्देवादनन्तरः\n",
    "12326103c": "कथं स न विजानीयात्प्रभावममितौजसः\n",
    "12326104": "भीष्म उवाच\n",
    "12326104a": "महाकल्पसहस्राणि महाकल्पशतानि च\n",
    "12326104c": "समतीतानि राजेन्द्र सर्गाश्च प्रलयाश्च ह\n",
    "12326105a": "सर्गस्यादौ स्मृतो ब्रह्मा प्रजासर्गकरः प्रभुः\n",
    "12326105c": "जानाति देवप्रवरं भूयश्चातोऽधिकं नृप\n",
    "12326105e": "परमात्मानमीशानमात्मनः प्रभवं तथा\n",
    "12326106a": "ये त्वन्ये ब्रह्मसदने सिद्धसंघाः समागताः\n",
    "12326106c": "तेभ्यस्तच्छ्रावयामास पुराणं वेदसंमितम्\n",
    "12326107a": "तेषां सकाशात्सूर्यश्च श्रुत्वा वै भावितात्मनाम्\n",
    "12326107c": "आत्मानुगामिनां ब्रह्म श्रावयामास भारत\n",
    "12326108a": "षट्षष्टिर्हि सहस्राणि ऋषीणां भावितात्मनाम्\n",
    "12326108c": "सूर्यस्य तपतो लोकान्निर्मिता ये पुरःसराः\n",
    "12326108e": "तेषामकथयत्सूर्यः सर्वेषां भावितात्मनाम्\n",
    "12326109a": "सूर्यानुगामिभिस्तात ऋषिभिस्तैर्महात्मभिः\n",
    "12326109c": "मेरौ समागता देवाः श्राविताश्चेदमुत्तमम्\n",
    "12326110a": "देवानां तु सकाशाद्वै ततः श्रुत्वासितो द्विजः\n",
    "12326110c": "श्रावयामास राजेन्द्र पितॄणां मुनिसत्तमः\n",
    "12326111a": "मम चापि पिता तात कथयामास शंतनुः\n",
    "12326111c": "ततो मयैतच्छ्रुत्वा च कीर्तितं तव भारत\n",
    "12326112a": "सुरैर्वा मुनिभिर्वापि पुराणं यैरिदं श्रुतम्\n",
    "12326112c": "सर्वे ते परमात्मानं पूजयन्ति पुनः पुनः\n",
    "12326113a": "इदमाख्यानमार्षेयं पारंपर्यागतं नृप\n",
    "12326113c": "नावासुदेवभक्ताय त्वया देयं कथंचन\n",
    "12326114a": "मत्तोऽन्यानि च ते राजन्नुपाख्यानशतानि वै\n",
    "12326114c": "यानि श्रुतानि धर्म्याणि तेषां सारोऽयमुद्धृतः\n",
    "12326115a": "सुरासुरैर्यथा राजन्निर्मथ्यामृतमुद्धृतम्\n",
    "12326115c": "एवमेतत्पुरा विप्रैः कथामृतमिहोद्धृतम्\n",
    "12326116a": "यश्चेदं पठते नित्यं यश्चेदं शृणुयान्नरः\n",
    "12326116c": "एकान्तभावोपगत एकान्ते सुसमाहितः\n",
    "12326117a": "प्राप्य श्वेतं महाद्वीपं भूत्वा चन्द्रप्रभो नरः\n",
    "12326117c": "स सहस्रार्चिषं देवं प्रविशेन्नात्र संशयः\n",
    "12326118a": "मुच्येदार्तस्तथा रोगाच्छ्रुत्वेमामादितः कथाम्\n",
    "12326118c": "जिज्ञासुर्लभते कामान्भक्तो भक्तगतिं व्रजेत्\n",
    "12326119a": "त्वयापि सततं राजन्नभ्यर्च्यः पुरुषोत्तमः\n",
    "12326119c": "स हि माता पिता चैव कृत्स्नस्य जगतो गुरुः\n",
    "12326120a": "ब्रह्मण्यदेवो भगवान्प्रीयतां ते सनातनः\n",
    "12326120c": "युधिष्ठिर महाबाहो महाबाहुर्जनार्दनः\n",
    "12326121": "वैशंपायन उवाच\n",
    "12326121a": "श्रुत्वैतदाख्यानवरं धर्मराड्जनमेजय\n",
    "12326121c": "भ्रातरश्चास्य ते सर्वे नारायणपराभवन्\n",
    "12326122a": "जितं भगवता तेन पुरुषेणेति भारत\n",
    "12326122c": "नित्यं जप्यपरा भूत्वा सरस्वतीमुदीरयन्\n",
    "12326123a": "यो ह्यस्माकं गुरुः श्रेष्ठः कृष्णद्वैपायनो मुनिः\n",
    "12326123c": "स जगौ परमं जप्यं नारायणमुदीरयन्\n",
    "12326124a": "गत्वान्तरिक्षात्सततं क्षीरोदममृताशयम्\n",
    "12326124c": "पूजयित्वा च देवेशं पुनरायात्स्वमाश्रमम्\n",
    "12327001": "जनमेजय उवाच\n",
    "12327001a": "कथं स भगवान्देवो यज्ञेष्वग्रहरः प्रभुः\n",
    "12327001c": "यज्ञधारी च सततं वेदवेदाङ्गवित्तथा\n",
    "12327002a": "निवृत्तं चास्थितो धर्मं क्षेमी भागवतप्रियः\n",
    "12327002c": "प्रवृत्तिधर्मान्विदधे स एव भगवान्प्रभुः\n",
    "12327003a": "कथं प्रवृत्तिधर्मेषु भागार्हा देवताः कृताः\n",
    "12327003c": "कथं निवृत्तिधर्माश्च कृता व्यावृत्तबुद्धयः\n",
    "12327004a": "एतं नः संशयं विप्र छिन्धि गुह्यं सनातनम्\n",
    "12327004c": "त्वया नारायणकथा श्रुता वै धर्मसंहिता\n",
    "12327005a": "इमे सब्रह्मका लोकाः ससुरासुरमानवाः\n",
    "12327005c": "क्रियास्वभ्युदयोक्तासु सक्ता दृश्यन्ति सर्वशः\n",
    "12327005e": "मोक्षश्चोक्तस्त्वया ब्रह्मन्निर्वाणं परमं सुखम्\n",
    "12327006a": "ये च मुक्ता भवन्तीह पुण्यपापविवर्जिताः\n",
    "12327006c": "ते सहस्रार्चिषं देवं प्रविशन्तीति शुश्रुमः\n",
    "12327007a": "अहो हि दुरनुष्ठेयो मोक्षधर्मः सनातनः\n",
    "12327007c": "यं हित्वा देवताः सर्वा हव्यकव्यभुजोऽभवन्\n",
    "12327008a": "किं नु ब्रह्मा च रुद्रश्च शक्रश्च बलभित्प्रभुः\n",
    "12327008c": "सूर्यस्ताराधिपो वायुरग्निर्वरुण एव च\n",
    "12327008e": "आकाशं जगती चैव ये च शेषा दिवौकसः\n",
    "12327009a": "प्रलयं न विजानन्ति आत्मनः परिनिर्मितम्\n",
    "12327009c": "ततस्ते नास्थिता मार्गं ध्रुवमक्षयमव्ययम्\n",
    "12327010a": "स्मृत्वा कालपरीमाणं प्रवृत्तिं ये समास्थिताः\n",
    "12327010c": "दोषः कालपरीमाणे महानेष क्रियावताम्\n",
    "12327011a": "एतन्मे संशयं विप्र हृदि शल्यमिवार्पितम्\n",
    "12327011c": "छिन्धीतिहासकथनात्परं कौतूहलं हि मे\n",
    "12327012a": "कथं भागहराः प्रोक्ता देवताः क्रतुषु द्विज\n",
    "12327012c": "किमर्थं चाध्वरे ब्रह्मन्निज्यन्ते त्रिदिवौकसः\n",
    "12327013a": "ये च भागं प्रगृह्णन्ति यज्ञेषु द्विजसत्तम\n",
    "12327013c": "ते यजन्तो महायज्ञैः कस्य भागं ददन्ति वै\n",
    "12327014": "वैशंपायन उवाच\n",
    "12327014a": "अहो गूढतमः प्रश्नस्त्वया पृष्टो जनेश्वर\n",
    "12327014c": "नातप्ततपसा ह्येष नावेदविदुषा तथा\n",
    "12327014e": "नापुराणविदा चापि शक्यो व्याहर्तुमञ्जसा\n",
    "12327015a": "हन्त ते कथयिष्यामि यन्मे पृष्टः पुरा गुरुः\n",
    "12327015c": "कृष्णद्वैपायनो व्यासो वेदव्यासो महानृषिः\n",
    "12327016a": "सुमन्तुर्जैमिनिश्चैव पैलश्च सुदृढव्रतः\n",
    "12327016c": "अहं चतुर्थः शिष्यो वै पञ्चमश्च शुकः स्मृतः\n",
    "12327017a": "एतान्समागतान्सर्वान्पञ्च शिष्यान्दमान्वितान्\n",
    "12327017c": "शौचाचारसमायुक्ताञ्जितक्रोधाञ्जितेन्द्रियान्\n",
    "12327018a": "वेदानध्यापयामास महाभारतपञ्चमान्\n",
    "12327018c": "मेरौ गिरिवरे रम्ये सिद्धचारणसेविते\n",
    "12327019a": "तेषामभ्यस्यतां वेदान्कदाचित्संशयोऽभवत्\n",
    "12327019c": "एष वै यस्त्वया पृष्टस्तेन तेषां प्रकीर्तितः\n",
    "12327019e": "ततः श्रुतो मया चापि तवाख्येयोऽद्य भारत\n",
    "12327020a": "शिष्याणां वचनं श्रुत्वा सर्वाज्ञानतमोनुदः\n",
    "12327020c": "पराशरसुतः श्रीमान्व्यासो वाक्यमुवाच ह\n",
    "12327021a": "मया हि सुमहत्तप्तं तपः परमदारुणम्\n",
    "12327021c": "भूतं भव्यं भविष्यच्च जानीयामिति सत्तमाः\n",
    "12327022a": "तस्य मे तप्ततपसो निगृहीतेन्द्रियस्य च\n",
    "12327022c": "नारायणप्रसादेन क्षीरोदस्यानुकूलतः\n",
    "12327023a": "त्रैकालिकमिदं ज्ञानं प्रादुर्भूतं यथेप्सितम्\n",
    "12327023c": "तच्छृणुध्वं यथाज्ञानं वक्ष्ये संशयमुत्तमम्\n",
    "12327023e": "यथा वृत्तं हि कल्पादौ दृष्टं मे ज्ञानचक्षुषा\n",
    "12327024a": "परमात्मेति यं प्राहुः सांख्ययोगविदो जनाः\n",
    "12327024c": "महापुरुषसंज्ञां स लभते स्वेन कर्मणा\n",
    "12327025a": "तस्मात्प्रसूतमव्यक्तं प्रधानं तद्विदुर्बुधाः\n",
    "12327025c": "अव्यक्ताद्व्यक्तमुत्पन्नं लोकसृष्ट्यर्थमीश्वरात्\n",
    "12327026a": "अनिरुद्धो हि लोकेषु महानात्मेति कथ्यते\n",
    "12327026c": "योऽसौ व्यक्तत्वमापन्नो निर्ममे च पितामहम्\n",
    "12327026e": "सोऽहंकार इति प्रोक्तः सर्वतेजोमयो हि सः\n",
    "12327027a": "पृथिवी वायुराकाशमापो ज्योतिश्च पञ्चमम्\n",
    "12327027c": "अहंकारप्रसूतानि महाभूतानि भारत\n",
    "12327028a": "महाभूतानि सृष्ट्वाथ तद्गुणान्निर्ममे पुनः\n",
    "12327028c": "भूतेभ्यश्चैव निष्पन्ना मूर्तिमन्तोऽष्ट ताञ्शृणु\n",
    "12327029a": "मरीचिरङ्गिराश्चात्रिः पुलस्त्यः पुलहः क्रतुः\n",
    "12327029c": "वसिष्ठश्च महात्मा वै मनुः स्वायंभुवस्तथा\n",
    "12327029e": "ज्ञेयाः प्रकृतयोऽष्टौ ता यासु लोकाः प्रतिष्ठिताः\n",
    "12327030a": "वेदान्वेदाङ्गसंयुक्तान्यज्ञान्यज्ञाङ्गसंयुतान्\n",
    "12327030c": "निर्ममे लोकसिद्ध्यर्थं ब्रह्मा लोकपितामहः\n",
    "12327030e": "अष्टाभ्यः प्रकृतिभ्यश्च जातं विश्वमिदं जगत्\n",
    "12327031a": "रुद्रो रोषात्मको जातो दशान्यान्सोऽसृजत्स्वयम्\n",
    "12327031c": "एकादशैते रुद्रास्तु विकाराः पुरुषाः स्मृताः\n",
    "12327032a": "ते रुद्राः प्रकृतिश्चैव सर्वे चैव सुरर्षयः\n",
    "12327032c": "उत्पन्ना लोकसिद्ध्यर्थं ब्रह्माणं समुपस्थिताः\n",
    "12327033a": "वयं हि सृष्टा भगवंस्त्वया वै प्रभविष्णुना\n",
    "12327033c": "येन यस्मिन्नधीकारे वर्तितव्यं पितामह\n",
    "12327034a": "योऽसौ त्वया विनिर्दिष्टो अधिकारोऽर्थचिन्तकः\n",
    "12327034c": "परिपाल्यः कथं तेन सोऽधिकारोऽधिकारिणा\n",
    "12327035a": "प्रदिशस्व बलं तस्य योऽधिकारार्थचिन्तकः\n",
    "12327035c": "एवमुक्तो महादेवो देवांस्तानिदमब्रवीत्\n",
    "12327036a": "साध्वहं ज्ञापितो देवा युष्माभिर्भद्रमस्तु वः\n",
    "12327036c": "ममाप्येषा समुत्पन्ना चिन्ता या भवतां मता\n",
    "12327037a": "लोकतन्त्रस्य कृत्स्नस्य कथं कार्यः परिग्रहः\n",
    "12327037c": "कथं बलक्षयो न स्याद्युष्माकं ह्यात्मनश्च मे\n",
    "12327038a": "इतः सर्वेऽपि गच्छामः शरणं लोकसाक्षिणम्\n",
    "12327038c": "महापुरुषमव्यक्तं स नो वक्ष्यति यद्धितम्\n",
    "12327039a": "ततस्ते ब्रह्मणा सार्धमृषयो विबुधास्तथा\n",
    "12327039c": "क्षीरोदस्योत्तरं कूलं जग्मुर्लोकहितार्थिनः\n",
    "12327040a": "ते तपः समुपातिष्ठन्ब्रह्मोक्तं वेदकल्पितम्\n",
    "12327040c": "स महानियमो नाम तपश्चर्या सुदारुणा\n",
    "12327041a": "ऊर्ध्वं दृष्टिर्बाहवश्च एकाग्रं च मनोऽभवत्\n",
    "12327041c": "एकपादस्थिताः सम्यक्काष्ठभूताः समाहिताः\n",
    "12327042a": "दिव्यं वर्षसहस्रं ते तपस्तप्त्वा तदुत्तमम्\n",
    "12327042c": "शुश्रुवुर्मधुरां वाणीं वेदवेदाङ्गभूषिताम्\n",
    "12327043a": "भो भोः सब्रह्मका देवा ऋषयश्च तपोधनाः\n",
    "12327043c": "स्वागतेनार्च्य वः सर्वाञ्श्रावये वाक्यमुत्तमम्\n",
    "12327044a": "विज्ञातं वो मया कार्यं तच्च लोकहितं महत्\n",
    "12327044c": "प्रवृत्तियुक्तं कर्तव्यं युष्मत्प्राणोपबृंहणम्\n",
    "12327045a": "सुतप्तं वस्तपो देवा ममाराधनकाम्यया\n",
    "12327045c": "भोक्ष्यथास्य महासत्त्वास्तपसः फलमुत्तमम्\n",
    "12327046a": "एष ब्रह्मा लोकगुरुः सर्वलोकपितामहः\n",
    "12327046c": "यूयं च विबुधश्रेष्ठा मां यजध्वं समाहिताः\n",
    "12327047a": "सर्वे भागान्कल्पयध्वं यज्ञेषु मम नित्यशः\n",
    "12327047c": "तथा श्रेयो विधास्यामि यथाधीकारमीश्वराः\n",
    "12327048a": "श्रुत्वैतद्देवदेवस्य वाक्यं हृष्टतनूरुहाः\n",
    "12327048c": "ततस्ते विबुधाः सर्वे ब्रह्मा ते च महर्षयः\n",
    "12327049a": "वेददृष्टेन विधिना वैष्णवं क्रतुमाहरन्\n",
    "12327049c": "तस्मिन्सत्रे तदा ब्रह्मा स्वयं भागमकल्पयत्\n",
    "12327049e": "देवा देवर्षयश्चैव सर्वे भागानकल्पयन्\n",
    "12327050a": "ते कार्तयुगधर्माणो भागाः परमसत्कृताः\n",
    "12327050c": "प्रापुरादित्यवर्णं तं पुरुषं तमसः परम्\n",
    "12327050e": "बृहन्तं सर्वगं देवमीशानं वरदं प्रभुम्\n",
    "12327051a": "ततोऽथ वरदो देवस्तान्सर्वानमरान्स्थितान्\n",
    "12327051c": "अशरीरो बभाषेदं वाक्यं खस्थो महेश्वरः\n",
    "12327052a": "येन यः कल्पितो भागः स तथा समुपागतः\n",
    "12327052c": "प्रीतोऽहं प्रदिशाम्यद्य फलमावृत्तिलक्षणम्\n",
    "12327053a": "एतद्वो लक्षणं देवा मत्प्रसादसमुद्भवम्\n",
    "12327053c": "यूयं यज्ञैरिज्यमानाः समाप्तवरदक्षिणैः\n",
    "12327053e": "युगे युगे भविष्यध्वं प्रवृत्तिफलभोगिनः\n",
    "12327054a": "यज्ञैर्ये चापि यक्ष्यन्ति सर्वलोकेषु वै सुराः\n",
    "12327054c": "कल्पयिष्यन्ति वो भागांस्ते नरा वेदकल्पितान्\n",
    "12327055a": "यो मे यथा कल्पितवान्भागमस्मिन्महाक्रतौ\n",
    "12327055c": "स तथा यज्ञभागार्हो वेदसूत्रे मया कृतः\n",
    "12327056a": "यूयं लोकान्धारयध्वं यज्ञभागफलोदिताः\n",
    "12327056c": "सर्वार्थचिन्तका लोके यथाधीकारनिर्मिताः\n",
    "12327057a": "याः क्रियाः प्रचरिष्यन्ति प्रवृत्तिफलसत्कृताः\n",
    "12327057c": "ताभिराप्यायितबला लोकान्वै धारयिष्यथ\n",
    "12327058a": "यूयं हि भाविता लोके सर्वयज्ञेषु मानवैः\n",
    "12327058c": "मां ततो भावयिष्यध्वमेषा वो भावना मम\n",
    "12327059a": "इत्यर्थं निर्मिता वेदा यज्ञाश्चौषधिभिः सह\n",
    "12327059c": "एभिः सम्यक्प्रयुक्तैर्हि प्रीयन्ते देवताः क्षितौ\n",
    "12327060a": "निर्माणमेतद्युष्माकं प्रवृत्तिगुणकल्पितम्\n",
    "12327060c": "मया कृतं सुरश्रेष्ठा यावत्कल्पक्षयादिति\n",
    "12327060e": "चिन्तयध्वं लोकहितं यथाधीकारमीश्वराः\n",
    "12327061a": "मरीचिरङ्गिराश्चात्रिः पुलस्त्यः पुलहः क्रतुः\n",
    "12327061c": "वसिष्ठ इति सप्तैते मानसा निर्मिता हि वै\n",
    "12327062a": "एते वेदविदो मुख्या वेदाचार्याश्च कल्पिताः\n",
    "12327062c": "प्रवृत्तिधर्मिणश्चैव प्राजापत्येन कल्पिताः\n",
    "12327063a": "अयं क्रियावतां पन्था व्यक्तीभूतः सनातनः\n",
    "12327063c": "अनिरुद्ध इति प्रोक्तो लोकसर्गकरः प्रभुः\n",
    "12327064a": "सनः सनत्सुजातश्च सनकः ससनन्दनः\n",
    "12327064c": "सनत्कुमारः कपिलः सप्तमश्च सनातनः\n",
    "12327065a": "सप्तैते मानसाः प्रोक्ता ऋषयो ब्रह्मणः सुताः\n",
    "12327065c": "स्वयमागतविज्ञाना निवृत्तं धर्ममास्थिताः\n",
    "12327066a": "एते योगविदो मुख्याः सांख्यधर्मविदस्तथा\n",
    "12327066c": "आचार्या मोक्षशास्त्रे च मोक्षधर्मप्रवर्तकाः\n",
    "12327067a": "यतोऽहं प्रसृतः पूर्वमव्यक्तात्त्रिगुणो महान्\n",
    "12327067c": "तस्मात्परतरो योऽसौ क्षेत्रज्ञ इति कल्पितः\n",
    "12327067e": "सोऽहं क्रियावतां पन्थाः पुनरावृत्तिदुर्लभः\n",
    "12327068a": "यो यथा निर्मितो जन्तुर्यस्मिन्यस्मिंश्च कर्मणि\n",
    "12327068c": "प्रवृत्तौ वा निवृत्तौ वा तत्फलं सोऽश्नुतेऽवशः\n",
    "12327069a": "एष लोकगुरुर्ब्रह्मा जगदादिकरः प्रभुः\n",
    "12327069c": "एष माता पिता चैव युष्माकं च पितामहः\n",
    "12327069e": "मयानुशिष्टो भविता सर्वभूतवरप्रदः\n",
    "12327070a": "अस्य चैवानुजो रुद्रो ललाटाद्यः समुत्थितः\n",
    "12327070c": "ब्रह्मानुशिष्टो भविता सर्वत्रसवरप्रदः\n",
    "12327071a": "गच्छध्वं स्वानधीकारांश्चिन्तयध्वं यथाविधि\n",
    "12327071c": "प्रवर्तन्तां क्रियाः सर्वाः सर्वलोकेषु माचिरम्\n",
    "12327072a": "प्रदृश्यन्तां च कर्माणि प्राणिनां गतयस्तथा\n",
    "12327072c": "परिनिर्मितकालानि आयूंषि च सुरोत्तमाः\n",
    "12327073a": "इदं कृतयुगं नाम कालः श्रेष्ठः प्रवर्तते\n",
    "12327073c": "अहिंस्या यज्ञपशवो युगेऽस्मिन्नैतदन्यथा\n",
    "12327073e": "चतुष्पात्सकलो धर्मो भविष्यत्यत्र वै सुराः\n",
    "12327074a": "ततस्त्रेतायुगं नाम त्रयी यत्र भविष्यति\n",
    "12327074c": "प्रोक्षिता यत्र पशवो वधं प्राप्स्यन्ति वै मखे\n",
    "12327074e": "तत्र पादचतुर्थो वै धर्मस्य न भविष्यति\n",
    "12327075a": "ततो वै द्वापरं नाम मिश्रः कालो भविष्यति\n",
    "12327075c": "द्विपादहीनो धर्मश्च युगे तस्मिन्भविष्यति\n",
    "12327076a": "ततस्तिष्येऽथ संप्राप्ते युगे कलिपुरस्कृते\n",
    "12327076c": "एकपादस्थितो धर्मो यत्र तत्र भविष्यति\n",
    "12327077": "देवा ऊचुः\n",
    "12327077a": "एकपादस्थिते धर्मे यत्रक्वचनगामिनि\n",
    "12327077c": "कथं कर्तव्यमस्माभिर्भगवंस्तद्वदस्व नः\n",
    "12327078": "श्रीभगवानुवाच\n",
    "12327078a": "यत्र वेदाश्च यज्ञाश्च तपः सत्यं दमस्तथा\n",
    "12327078c": "अहिंसाधर्मसंयुक्ताः प्रचरेयुः सुरोत्तमाः\n",
    "12327078e": "स वै देशः सेवितव्यो मा वोऽधर्मः पदा स्पृशेत्\n",
    "12327079": "व्यास उवाच\n",
    "12327079a": "तेऽनुशिष्टा भगवता देवाः सर्षिगणास्तथा\n",
    "12327079c": "नमस्कृत्वा भगवते जग्मुर्देशान्यथेप्सितान्\n",
    "12327080a": "गतेषु त्रिदिवौकःसु ब्रह्मैकः पर्यवस्थितः\n",
    "12327080c": "दिदृक्षुर्भगवन्तं तमनिरुद्धतनौ स्थितम्\n",
    "12327081a": "तं देवो दर्शयामास कृत्वा हयशिरो महत्\n",
    "12327081c": "साङ्गानावर्तयन्वेदान्कमण्डलुगणित्रधृक्\n",
    "12327082a": "ततोऽश्वशिरसं दृष्ट्वा तं देवममितौजसम्\n",
    "12327082c": "लोककर्ता प्रभुर्ब्रह्मा लोकानां हितकाम्यया\n",
    "12327083a": "मूर्ध्ना प्रणम्य वरदं तस्थौ प्राञ्जलिरग्रतः\n",
    "12327083c": "स परिष्वज्य देवेन वचनं श्रावितस्तदा\n",
    "12327084a": "लोककार्यगतीः सर्वास्त्वं चिन्तय यथाविधि\n",
    "12327084c": "धाता त्वं सर्वभूतानां त्वं प्रभुर्जगतो गुरुः\n",
    "12327084e": "त्वय्यावेशितभारोऽहं धृतिं प्राप्स्याम्यथाञ्जसा\n",
    "12327085a": "यदा च सुरकार्यं ते अविषह्यं भविष्यति\n",
    "12327085c": "प्रादुर्भावं गमिष्यामि तदात्मज्ञानदेशिकः\n",
    "12327086a": "एवमुक्त्वा हयशिरास्तत्रैवान्तरधीयत\n",
    "12327086c": "तेनानुशिष्टो ब्रह्मापि स्वं लोकमचिराद्गतः\n",
    "12327087a": "एवमेष महाभागः पद्मनाभः सनातनः\n",
    "12327087c": "यज्ञेष्वग्रहरः प्रोक्तो यज्ञधारी च नित्यदा\n",
    "12327088a": "निवृत्तिं चास्थितो धर्मं गतिमक्षयधर्मिणाम्\n",
    "12327088c": "प्रवृत्तिधर्मान्विदधे कृत्वा लोकस्य चित्रताम्\n",
    "12327089a": "स आदिः स मध्यः स चान्तः प्रजानां; स धाता स धेयः स कर्ता स कार्यम्\n",
    "12327089c": "युगान्ते स सुप्तः सुसंक्षिप्य लोका;न्युगादौ प्रबुद्धो जगद्ध्युत्ससर्ज\n",
    "12327090a": "तस्मै नमध्वं देवाय निर्गुणाय गुणात्मने\n",
    "12327090c": "अजाय विश्वरूपाय धाम्ने सर्वदिवौकसाम्\n",
    "12327091a": "महाभूताधिपतये रुद्राणां पतये तथा\n",
    "12327091c": "आदित्यपतये चैव वसूनां पतये तथा\n",
    "12327092a": "अश्विभ्यां पतये चैव मरुतां पतये तथा\n",
    "12327092c": "वेदयज्ञाधिपतये वेदाङ्गपतयेऽपि च\n",
    "12327093a": "समुद्रवासिने नित्यं हरये मुञ्जकेशिने\n",
    "12327093c": "शान्तये सर्वभूतानां मोक्षधर्मानुभाषिणे\n",
    "12327094a": "तपसां तेजसां चैव पतये यशसोऽपि च\n",
    "12327094c": "वाचश्च पतये नित्यं सरितां पतये तथा\n",
    "12327095a": "कपर्दिने वराहाय एकशृङ्गाय धीमते\n",
    "12327095c": "विवस्वतेऽश्वशिरसे चतुर्मूर्तिधृते सदा\n",
    "12327096a": "गुह्याय ज्ञानदृश्याय अक्षराय क्षराय च\n",
    "12327096c": "एष देवः संचरति सर्वत्रगतिरव्ययः\n",
    "12327097a": "एवमेतत्पुरा दृष्टं मया वै ज्ञानचक्षुषा\n",
    "12327097c": "कथितं तच्च वः सर्वं मया पृष्टेन तत्त्वतः\n",
    "12327098a": "क्रियतां मद्वचः शिष्याः सेव्यतां हरिरीश्वरः\n",
    "12327098c": "गीयतां वेदशब्दैश्च पूज्यतां च यथाविधि\n",
    "12327099": "वैशंपायन उवाच\n",
    "12327099a": "इत्युक्तास्तु वयं तेन वेदव्यासेन धीमता\n",
    "12327099c": "सर्वे शिष्याः सुतश्चास्य शुकः परमधर्मवित्\n",
    "12327100a": "स चास्माकमुपाध्यायः सहास्माभिर्विशां पते\n",
    "12327100c": "चतुर्वेदोद्गताभिश्च ऋग्भिस्तमभितुष्टुवे\n",
    "12327101a": "एतत्ते सर्वमाख्यातं यन्मां त्वं परिपृच्छसि\n",
    "12327101c": "एवं मेऽकथयद्राजन्पुरा द्वैपायनो गुरुः\n",
    "12327102a": "यश्चेदं शृणुयान्नित्यं यश्चेदं परिकीर्तयेत्\n",
    "12327102c": "नमो भगवते कृत्वा समाहितमना नरः\n",
    "12327103a": "भवत्यरोगो द्युतिमान्बलरूपसमन्वितः\n",
    "12327103c": "आतुरो मुच्यते रोगाद्बद्धो मुच्येत बन्धनात्\n",
    "12327104a": "कामकामी लभेत्कामं दीर्घमायुरवाप्नुयात्\n",
    "12327104c": "ब्राह्मणः सर्ववेदी स्यात्क्षत्रियो विजयी भवेत्\n",
    "12327104e": "वैश्यो विपुललाभः स्याच्छूद्रः सुखमवाप्नुयात्\n",
    "12327105a": "अपुत्रो लभते पुत्रं कन्या चैवेप्सितं पतिम्\n",
    "12327105c": "लग्नगर्भा विमुच्येत गर्भिणी जनयेत्सुतम्\n",
    "12327105e": "वन्ध्या प्रसवमाप्नोति पुत्रपौत्रसमृद्धिमत्\n",
    "12327106a": "क्षेमेण गच्छेदध्वानमिदं यः पठते पथि\n",
    "12327106c": "यो यं कामं कामयते स तमाप्नोति च ध्रुवम्\n",
    "12327107a": "इदं महर्षेर्वचनं विनिश्चितं; महात्मनः पुरुषवरस्य कीर्तनम्\n",
    "12327107c": "समागमं चर्षिदिवौकसामिमं; निशम्य भक्ताः सुसुखं लभन्ते\n",
    "12328001": "जनमेजय उवाच\n",
    "12328001a": "अस्तौषीद्यैरिमं व्यासः सशिष्यो मधुसूदनम्\n",
    "12328001c": "नामभिर्विविधैरेषां निरुक्तं भगवन्मम\n",
    "12328002a": "वक्तुमर्हसि शुश्रूषोः प्रजापतिपतेर्हरेः\n",
    "12328002c": "श्रुत्वा भवेयं यत्पूतः शरच्चन्द्र इवामलः\n",
    "12328003": "वैशंपायन उवाच\n",
    "12328003a": "शृणु राजन्यथाचष्ट फल्गुनस्य हरिर्विभुः\n",
    "12328003c": "प्रसन्नात्मात्मनो नाम्नां निरुक्तं गुणकर्मजम्\n",
    "12328004a": "नामभिः कीर्तितैस्तस्य केशवस्य महात्मनः\n",
    "12328004c": "पृष्टवान्केशवं राजन्फल्गुनः परवीरहा\n",
    "12328005": "अर्जुन उवाच\n",
    "12328005a": "भगवन्भूतभव्येश सर्वभूतसृगव्यय\n",
    "12328005c": "लोकधाम जगन्नाथ लोकानामभयप्रद\n",
    "12328006a": "यानि नामानि ते देव कीर्तितानि महर्षिभिः\n",
    "12328006c": "वेदेषु सपुराणेषु यानि गुह्यानि कर्मभिः\n",
    "12328007a": "तेषां निरुक्तं त्वत्तोऽहं श्रोतुमिच्छामि केशव\n",
    "12328007c": "न ह्यन्यो वर्तयेन्नाम्नां निरुक्तं त्वामृते प्रभो\n",
    "12328008": "श्रीभगवानुवाच\n",
    "12328008a": "ऋग्वेदे सयजुर्वेदे तथैवाथर्वसामसु\n",
    "12328008c": "पुराणे सोपनिषदे तथैव ज्योतिषेऽर्जुन\n",
    "12328009a": "सांख्ये च योगशास्त्रे च आयुर्वेदे तथैव च\n",
    "12328009c": "बहूनि मम नामानि कीर्तितानि महर्षिभिः\n",
    "12328010a": "गौणानि तत्र नामानि कर्मजानि च कानिचित्\n",
    "12328010c": "निरुक्तं कर्मजानां च शृणुष्व प्रयतोऽनघ\n",
    "12328010e": "कथ्यमानं मया तात त्वं हि मेऽर्धं स्मृतः पुरा\n",
    "12328011a": "नमोऽतियशसे तस्मै देहिनां परमात्मने\n",
    "12328011c": "नारायणाय विश्वाय निर्गुणाय गुणात्मने\n",
    "12328012a": "यस्य प्रसादजो ब्रह्मा रुद्रश्च क्रोधसंभवः\n",
    "12328012c": "योऽसौ योनिर्हि सर्वस्य स्थावरस्य चरस्य च\n",
    "12328013a": "अष्टादशगुणं यत्तत्सत्त्वं सत्त्ववतां वर\n",
    "12328013c": "प्रकृतिः सा परा मह्यं रोदसी योगधारिणी\n",
    "12328013e": "ऋता सत्यामराजय्या लोकानामात्मसंज्ञिता\n",
    "12328014a": "तस्मात्सर्वाः प्रवर्तन्ते सर्गप्रलयविक्रियाः\n",
    "12328014c": "ततो यज्ञश्च यष्टा च पुराणः पुरुषो विराट्\n",
    "12328014e": "अनिरुद्ध इति प्रोक्तो लोकानां प्रभवाप्ययः\n",
    "12328015a": "ब्राह्मे रात्रिक्षये प्राप्ते तस्य ह्यमिततेजसः\n",
    "12328015c": "प्रसादात्प्रादुरभवत्पद्मं पद्मनिभेक्षण\n",
    "12328015e": "तत्र ब्रह्मा समभवत्स तस्यैव प्रसादजः\n",
    "12328016a": "अह्नः क्षये ललाटाच्च सुतो देवस्य वै तथा\n",
    "12328016c": "क्रोधाविष्टस्य संजज्ञे रुद्रः संहारकारकः\n",
    "12328017a": "एतौ द्वौ विबुधश्रेष्ठौ प्रसादक्रोधजौ स्मृतौ\n",
    "12328017c": "तदादेशितपन्थानौ सृष्टिसंहारकारकौ\n",
    "12328017e": "निमित्तमात्रं तावत्र सर्वप्राणिवरप्रदौ\n",
    "12328018a": "कपर्दी जटिलो मुण्डः श्मशानगृहसेवकः\n",
    "12328018c": "उग्रव्रतधरो रुद्रो योगी त्रिपुरदारुणः\n",
    "12328019a": "दक्षक्रतुहरश्चैव भगनेत्रहरस्तथा\n",
    "12328019c": "नारायणात्मको ज्ञेयः पाण्डवेय युगे युगे\n",
    "12328020a": "तस्मिन्हि पूज्यमाने वै देवदेवे महेश्वरे\n",
    "12328020c": "संपूजितो भवेत्पार्थ देवो नारायणः प्रभुः\n",
    "12328021a": "अहमात्मा हि लोकानां विश्वानां पाण्डुनन्दन\n",
    "12328021c": "तस्मादात्मानमेवाग्रे रुद्रं संपूजयाम्यहम्\n",
    "12328022a": "यद्यहं नार्चयेयं वै ईशानं वरदं शिवम्\n",
    "12328022c": "आत्मानं नार्चयेत्कश्चिदिति मे भावितं मनः\n",
    "12328022e": "मया प्रमाणं हि कृतं लोकः समनुवर्तते\n",
    "12328023a": "प्रमाणानि हि पूज्यानि ततस्तं पूजयाम्यहम्\n",
    "12328023c": "यस्तं वेत्ति स मां वेत्ति योऽनु तं स हि मामनु\n",
    "12328024a": "रुद्रो नारायणश्चैव सत्त्वमेकं द्विधाकृतम्\n",
    "12328024c": "लोके चरति कौन्तेय व्यक्तिस्थं सर्वकर्मसु\n",
    "12328025a": "न हि मे केनचिद्देयो वरः पाण्डवनन्दन\n",
    "12328025c": "इति संचिन्त्य मनसा पुराणं विश्वमीश्वरम्\n",
    "12328025e": "पुत्रार्थमाराधितवानात्मानमहमात्मना\n",
    "12328026a": "न हि विष्णुः प्रणमति कस्मैचिद्विबुधाय तु\n",
    "12328026c": "ऋत आत्मानमेवेति ततो रुद्रं भजाम्यहम्\n",
    "12328027a": "सब्रह्मकाः सरुद्राश्च सेन्द्रा देवाः सहर्षिभिः\n",
    "12328027c": "अर्चयन्ति सुरश्रेष्ठं देवं नारायणं हरिम्\n",
    "12328028a": "भविष्यतां वर्ततां च भूतानां चैव भारत\n",
    "12328028c": "सर्वेषामग्रणीर्विष्णुः सेव्यः पूज्यश्च नित्यशः\n",
    "12328029a": "नमस्व हव्यदं विष्णुं तथा शरणदं नम\n",
    "12328029c": "वरदं नमस्व कौन्तेय हव्यकव्यभुजं नम\n",
    "12328030a": "चतुर्विधा मम जना भक्ता एवं हि ते श्रुतम्\n",
    "12328030c": "तेषामेकान्तिनः श्रेष्ठास्ते चैवानन्यदेवताः\n",
    "12328030e": "अहमेव गतिस्तेषां निराशीःकर्मकारिणाम्\n",
    "12328031a": "ये च शिष्टास्त्रयो भक्ताः फलकामा हि ते मताः\n",
    "12328031c": "सर्वे च्यवनधर्माणः प्रतिबुद्धस्तु श्रेष्ठभाक्\n",
    "12328032a": "ब्रह्माणं शितिकण्ठं च याश्चान्या देवताः स्मृताः\n",
    "12328032c": "प्रबुद्धवर्याः सेवन्ते मामेवैष्यन्ति यत्परम्\n",
    "12328032e": "भक्तं प्रति विशेषस्ते एष पार्थानुकीर्तितः\n",
    "12328033a": "त्वं चैवाहं च कौन्तेय नरनारायणौ स्मृतौ\n",
    "12328033c": "भारावतरणार्थं हि प्रविष्टौ मानुषीं तनुम्\n",
    "12328034a": "जानाम्यध्यात्मयोगांश्च योऽहं यस्माच्च भारत\n",
    "12328034c": "निवृत्तिलक्षणो धर्मस्तथाभ्युदयिकोऽपि च\n",
    "12328035a": "नराणामयनं ख्यातमहमेकः सनातनः\n",
    "12328035c": "आपो नारा इति प्रोक्ता आपो वै नरसूनवः\n",
    "12328035e": "अयनं मम तत्पूर्वमतो नारायणो ह्यहम्\n",
    "12328036a": "छादयामि जगद्विश्वं भूत्वा सूर्य इवांशुभिः\n",
    "12328036c": "सर्वभूताधिवासश्च वासुदेवस्ततो ह्यहम्\n",
    "12328037a": "गतिश्च सर्वभूतानां प्रजानां चापि भारत\n",
    "12328037c": "व्याप्ता मे रोदसी पार्थ कान्तिश्चाभ्यधिका मम\n",
    "12328038a": "अधिभूतानि चान्तेऽहं तदिच्छंश्चास्मि भारत\n",
    "12328038c": "क्रमणाच्चाप्यहं पार्थ विष्णुरित्यभिसंज्ञितः\n",
    "12328039a": "दमात्सिद्धिं परीप्सन्तो मां जनाः कामयन्ति हि\n",
    "12328039c": "दिवं चोर्वीं च मध्यं च तस्माद्दामोदरो ह्यहम्\n",
    "12328040a": "पृश्निरित्युच्यते चान्नं वेदा आपोऽमृतं तथा\n",
    "12328040c": "ममैतानि सदा गर्भे पृश्निगर्भस्ततो ह्यहम्\n",
    "12328041a": "ऋषयः प्राहुरेवं मां त्रितकूपाभिपातितम्\n",
    "12328041c": "पृश्निगर्भ त्रितं पाहीत्येकतद्वितपातितम्\n",
    "12328042a": "ततः स ब्रह्मणः पुत्र आद्यो ऋषिवरस्त्रितः\n",
    "12328042c": "उत्ततारोदपानाद्वै पृश्निगर्भानुकीर्तनात्\n",
    "12328043a": "सूर्यस्य तपतो लोकानग्नेः सोमस्य चाप्युत\n",
    "12328043c": "अंशवो ये प्रकाशन्ते मम ते केशसंज्ञिताः\n",
    "12328043e": "सर्वज्ञाः केशवं तस्मान्मामाहुर्द्विजसत्तमाः\n",
    "12328044a": "स्वपत्न्यामाहितो गर्भ उतथ्येन महात्मना\n",
    "12328044c": "उतथ्येऽन्तर्हिते चैव कदाचिद्देवमायया\n",
    "12328044e": "बृहस्पतिरथाविन्दत्तां पत्नीं तस्य भारत\n",
    "12328045a": "ततो वै तमृषिश्रेष्ठं मैथुनोपगतं तथा\n",
    "12328045c": "उवाच गर्भः कौन्तेय पञ्चभूतसमन्वितः\n",
    "12328046a": "पूर्वागतोऽहं वरद नार्हस्यम्बां प्रबाधितुम्\n",
    "12328046c": "एतद्बृहस्पतिः श्रुत्वा चुक्रोध च शशाप च\n",
    "12328047a": "मैथुनोपगतो यस्मात्त्वयाहं विनिवारितः\n",
    "12328047c": "तस्मादन्धो जास्यसि त्वं मच्छापान्नात्र संशयः\n",
    "12328048a": "स शापादृषिमुख्यस्य दीर्घं तम उपेयिवान्\n",
    "12328048c": "स हि दीर्घतमा नाम नाम्ना ह्यासीदृषिः पुरा\n",
    "12328049a": "वेदानवाप्य चतुरः साङ्गोपाङ्गान्सनातनान्\n",
    "12328049c": "प्रयोजयामास तदा नाम गुह्यमिदं मम\n",
    "12328050a": "आनुपूर्व्येण विधिना केशवेति पुनः पुनः\n",
    "12328050c": "स चक्षुष्मान्समभवद्गौतमश्चाभवत्पुनः\n",
    "12328051a": "एवं हि वरदं नाम केशवेति ममार्जुन\n",
    "12328051c": "देवानामथ सर्वेषामृषीणां च महात्मनाम्\n",
    "12328052a": "अग्निः सोमेन संयुक्त एकयोनि मुखं कृतम्\n",
    "12328052c": "अग्नीषोमात्मकं तस्माज्जगत्कृत्स्नं चराचरम्\n",
    "12328053A": "अपि हि पुराणे भवति\n",
    "12328053B": "एकयोन्यात्मकावग्नीषोमौ\n",
    "12328053C": "देवाश्चाग्निमुखा इति\n",
    "12328053D": "एकयोनित्वाच्च परस्परं महयन्तो लोकान्धारयत इति\n",
    "12329001": "अर्जुन उवाच\n",
    "12329001a": "अग्नीषोमौ कथं पूर्वमेकयोनी प्रवर्तितौ\n",
    "12329001c": "एष मे संशयो जातस्तं छिन्धि मधुसूदन\n",
    "12329002": "श्रीभगवानुवाच\n",
    "12329002a": "हन्त ते वर्तयिष्यामि पुराणं पाण्डुनन्दन\n",
    "12329002c": "आत्मतेजोद्भवं पार्थ शृणुष्वैकमना मम\n",
    "12329003A": "संप्रक्षालनकालेऽतिक्रान्ते चतुर्थे युगसहस्रान्ते\n",
    "12329003B": "अव्यक्ते सर्वभूतप्रलये स्थावरजङ्गमे\n",
    "12329003C": "ज्योतिर्धरणिवायुरहितेऽन्धे तमसि जलैकार्णवे लोके\n",
    "12329003D": "तम इत्येवाभिभूतेऽसंज्ञकेऽद्वितीये प्रतिष्ठिते\n",
    "12329003E": "नैव रात्र्यां न दिवसे न सति नासति न व्यक्ते नाव्यक्ते व्यवस्थिते\n",
    "12329003F": "एतस्यामवस्थायां नारायणगुणाश्रयादक्षयादजरादनिन्द्रियादग्राह्यादसंभवात्सत्यादहिंस्राल्ललामाद्विविधप्रवृत्तिविशेषात्\n",
    "12329003G": "अक्षयादजरामरादमूर्तितः सर्वव्यापिनः सर्वकर्तुः शाश्वतात्तमसः पुरुषः प्रादुर्भूतो हरिरव्ययः\n",
    "12329004A": "निदर्शनमपि ह्यत्र भवति\n",
    "12329004B": "नासीदहो न रात्रिरासीत्\n",
    "12329004C": "न सदासीन्नासदासीत्\n",
    "12329004D": "तम एव पुरस्तादभवद्विश्वरूपम्\n",
    "12329004E": "सा विश्वस्य जननीत्येवमस्यार्थोऽनुभाष्यते\n",
    "12329005A": "तस्येदानीं तमःसंभवस्य पुरुषस्य पद्मयोनेर्ब्रह्मणः प्रादुर्भावे स पुरुषः प्रजाः सिसृक्षमाणो नेत्राभ्यामग्नीषोमौ ससर्ज\n",
    "12329005B": "ततो भूतसर्गे प्रवृत्ते प्रजाक्रमवशाद्ब्रह्मक्षत्रमुपातिष्ठत्\n",
    "12329005C": "यः सोमस्तद्ब्रह्म यद्ब्रह्म ते ब्राह्मणाः\n",
    "12329005D": "योऽग्निस्तत्क्षत्रं क्षत्राद्ब्रह्म बलवत्तरम्\n",
    "12329005E": "कस्मादिति लोकप्रत्यक्षगुणमेतत्तद्यथा\n",
    "12329005F": "ब्राह्मणेभ्यः परं भूतं नोत्पन्नपूर्वम्\n",
    "12329005G": "दीप्यमानेऽग्नौ जुहोतीति कृत्वा ब्रवीमि\n",
    "12329005H": "भूतसर्गः कृतो ब्रह्मणा भूतानि च प्रतिष्ठाप्य त्रैलोक्यं धार्यत इति\n",
    "12329006A": "मन्त्रवादोऽपि हि भवति\n",
    "12329006B": "त्वमग्ने यज्ञानां होता विश्वेषाम्\n",
    "12329006C": "हितो देवेभिर्मानुषे जने इति\n",
    "12329006D": "निदर्शनं चात्र भवति\n",
    "12329006E": "विश्वेषामग्ने यज्ञानां होतेति\n",
    "12329006F": "हितो देवैर्मानुषैर्जगत इति\n",
    "12329006G": "अग्निर्हि यज्ञानां होता कर्ता\n",
    "12329006H": "स चाग्निर्ब्रह्म\n",
    "12329007A": "न ह्यृते मन्त्राद्धवनमस्ति\n",
    "12329007B": "न विना पुरुषं तपः संभवति\n",
    "12329007C": "हविर्मन्त्राणां संपूजा विद्यते देवमनुष्याणामनेन त्वं होतेति नियुक्तः\n",
    "12329007D": "ये च मानुषा होत्राधिकारास्ते च\n",
    "12329007E": "ब्राह्मणस्य हि याजनं विधीयते न क्षत्रवैश्ययोर्द्विजात्योः\n",
    "12329007F": "तस्माद्ब्राह्मणा ह्यग्निभूता यज्ञानुद्वहन्ति\n",
    "12329007G": "यज्ञा देवांस्तर्पयन्ति देवाः पृथिवीं भावयन्ति\n",
    "12329008A": "शतपथे हि ब्राह्मणं भवति\n",
    "12329008B": "अग्नौ समिद्धे स जुहोति यो विद्वान्ब्राह्मणमुखे दानाहुतिं जुहोति\n",
    "12329008C": "एवमप्यग्निभूता ब्राह्मणा विद्वांसोऽग्निं भावयन्ति\n",
    "12329008D": "अग्निर्विष्णुः सर्वभूतान्यनुप्रविश्य प्राणान्धारयति\n",
    "12329008E": "अपि चात्र सनत्कुमारगीताः श्लोका भवन्ति\n",
    "12329009a": "विश्वं ब्रह्मासृजत्पूर्वं सर्वादिर्निरवस्करम्\n",
    "12329009c": "ब्रह्मघोषैर्दिवं तिष्ठन्त्यमरा ब्रह्मयोनयः\n",
    "12329010a": "ब्राह्मणानां मतिर्वाक्यं कर्म श्रद्धा तपांसि च\n",
    "12329010c": "धारयन्ति महीं द्यां च शैत्याद्वार्यमृतं यथा\n",
    "12329011a": "नास्ति सत्यात्परो धर्मो नास्ति मातृसमो गुरुः\n",
    "12329011c": "ब्राह्मणेभ्यः परं नास्ति प्रेत्य चेह च भूतये\n",
    "12329012a": "नैषामुक्षा वर्धते नोत वाहा; न गर्गरो मथ्यते संप्रदाने\n",
    "12329012c": "अपध्वस्ता दस्युभूता भवन्ति; येषां राष्ट्रे ब्राह्मणा वृत्तिहीनाः\n",
    "12329013A": "वेदपुराणेतिहासप्रामाण्यान्नारायणमुखोद्गताः सर्वात्मानः सर्वकर्तारः सर्वभावनाश्च ब्राह्मणाः\n",
    "12329013B": "वाक्समकालं हि तस्य देवस्य वरप्रदस्य ब्राह्मणाः प्रथमं प्रादुर्भूता ब्राह्मणेभ्यश्च शेषा वर्णाः प्रादुर्भूताः\n",
    "12329013C": "इत्थं च सुरासुरविशिष्टा ब्राह्मणा यदा मया ब्रह्मभूतेन पुरा स्वयमेवोत्पादिताः सुरासुरमहर्षयो भूतविशेषाः स्थापिता निगृहीताश्च\n",
    "12329014A": "अहल्याधर्षणनिमित्तं हि गौतमाद्धरिश्मश्रुतामिन्द्रः प्राप्तः\n",
    "12329014B": "कौशिकनिमित्तं चेन्द्रो मुष्कवियोगं मेषवृषणत्वं चावाप\n",
    "12329014C": "अश्विनोर्ग्रहप्रतिषेधोद्यतवज्रस्य पुरंदरस्य च्यवनेन स्तम्भितो बाहुः\n",
    "12329014D": "क्रतुवधप्राप्तमन्युना च दक्षेण भूयस्तपसा चात्मानं संयोज्य नेत्राकृतिरन्या ललाटे रुद्रस्योत्पादिता\n",
    "12329015A": "त्रिपुरवधार्थं दीक्षामभ्युपगतस्य रुद्रस्योशनसा शिरसो जटा उत्कृत्य प्रयुक्ताः\n",
    "12329015B": "ततः प्रादुर्भूता भुजगाः\n",
    "12329015C": "तैरस्य भुजगैः पीड्यमानः कण्ठो नीलतामुपनीतः\n",
    "12329015D": "पूर्वे च मन्वन्तरे स्वायंभुवे नारायणहस्तबन्धग्रहणान्नीलकण्ठत्वमेव वा\n",
    "12329016A": "अमृतोत्पादने पुरश्चरणतामुपगतस्याङ्गिरसो बृहस्पतेरुपस्पृशतो न प्रसादं गतवत्यः किलापः\n",
    "12329016B": "अथ बृहस्पतिरपां चुक्रोध\n",
    "12329016C": "यस्मान्ममोपस्पृशतः कलुषीभूता न प्रसादमुपगतास्तस्मादद्यप्रभृति झषमकरमत्स्यकच्छपजन्तुसंकीर्णाः कलुषीभवतेति\n",
    "12329016D": "तदाप्रभृत्यापो यादोभिः संकीर्णाः संवृत्ताः\n",
    "12329017A": "विश्वरूपो वै त्वाष्ट्रः पुरोहितो देवानामासीत्स्वस्रीयोऽसुराणाम्\n",
    "12329017B": "स प्रत्यक्षं देवेभ्यो भागमददत्परोक्षमसुरेभ्यः\n",
    "12329018A": "अथ हिरण्यकशिपुं पुरस्कृत्य विश्वरूपमातरं स्वसारमसुरा वरमयाचन्त\n",
    "12329018B": "हे स्वसरयं ते पुत्रस्त्वाष्ट्रो विश्वरूपस्त्रिशिरा देवानां पुरोहितः प्रत्यक्षं देवेभ्यो भागमददत्परोक्षमस्माकम्\n",
    "12329018C": "ततो देवा वर्धन्ते वयं क्षीयामः\n",
    "12329018D": "तदेनं त्वं वारयितुमर्हसि तथा यथास्मान्भजेदिति\n",
    "12329019A": "अथ विश्वरूपं नन्दनवनमुपगतं मातोवाच\n",
    "12329019B": "पुत्र किं परपक्षवर्धनस्त्वं मातुलपक्षं नाशयसि\n",
    "12329019C": "नार्हस्येवं कर्तुमिति\n",
    "12329019D": "स विश्वरूपो मातुर्वाक्यमनतिक्रमणीयमिति मत्वा संपूज्य हिरण्यकशिपुमगात्\n",
    "12329020A": "हैरण्यगर्भाच्च वसिष्ठाद्धिरण्यकशिपुः शापं प्राप्तवान्\n",
    "12329020B": "यस्मात्त्वयान्यो वृतो होता तस्मादसमाप्तयज्ञस्त्वमपूर्वात्सत्त्वजाताद्वधं प्राप्स्यसीति\n",
    "12329020C": "तच्छापदानाद्धिरण्यकशिपुः प्राप्तवान्वधम्\n",
    "12329021A": "विश्वरूपो मातृपक्षवर्धनोऽत्यर्थं तपस्यभवत्\n",
    "12329021B": "तस्य व्रतभङ्गार्थमिन्द्रो बह्वीः श्रीमत्योऽप्सरसो नियुयोज\n",
    "12329021C": "ताश्च दृष्ट्वा मनः क्षुभितं तस्याभवत्तासु चाप्सरःसु नचिरादेव सक्तोऽभवत्\n",
    "12329021D": "सक्तं चैनं ज्ञात्वाप्सरस ऊचुर्गच्छामहे वयं यथागतमिति\n",
    "12329022A": "तास्त्वाष्ट्र उवाच\n",
    "12329022B": "क्व गमिष्यथ आस्यतां तावन्मया सह श्रेयो भविष्यतीति\n",
    "12329022C": "तास्तमब्रुवन्\n",
    "12329022D": "वयं देवस्त्रियोऽप्सरस इन्द्रं वरदं पुरा प्रभविष्णुं वृणीमह इति\n",
    "12329023A": "अथ ता विश्वरूपोऽब्रवीदद्यैव सेन्द्रा देवा न भविष्यन्तीति\n",
    "12329023B": "ततो मन्त्राञ्जजाप\n",
    "12329023C": "तैर्मन्त्रैः प्रावर्धत त्रिशिराः\n",
    "12329023D": "एकेनास्येन सर्वलोकेषु द्विजैः क्रियावद्भिर्यज्ञेषु सुहुतं सोमं पपावेकेनाप एकेन सेन्द्रान्देवान्\n",
    "12329023E": "अथेन्द्रस्तं विवर्धमानं सोमपानाप्यायितसर्वगात्रं दृष्ट्वा चिन्तामापेदे\n",
    "12329024A": "देवाश्च ते सहेन्द्रेण ब्रह्माणमभिजग्मुरूचुश्च\n",
    "12329024B": "विश्वरूपेण सर्वयज्ञेषु सुहुतः सोमः पीयते\n",
    "12329024C": "वयमभागाः संवृत्ताः\n",
    "12329024D": "असुरपक्षो वर्धते वयं क्षीयामः\n",
    "12329024E": "तदर्हसि नो विधातुं श्रेयो यदनन्तरमिति\n",
    "12329025A": "तान्ब्रह्मोवाच ऋषिर्भार्गवस्तपस्तप्यते दधीचः\n",
    "12329025B": "स याच्यतां वरं यथा कलेवरं जह्यात्\n",
    "12329025C": "तस्यास्थिभिर्वज्रं क्रियतामिति\n",
    "12329026A": "देवास्तत्रागच्छन्यत्र दधीचो भगवानृषिस्तपस्तेपे\n",
    "12329026B": "सेन्द्रा देवास्तमभिगम्योचुर्भगवंस्तपसः कुशलमविघ्नं चेति\n",
    "12329026C": "तान्दधीच उवाच स्वागतं भवद्भ्यः किं क्रियताम्\n",
    "12329026D": "यद्वक्ष्यथ तत्करिष्यामीति\n",
    "12329026E": "ते तमब्रुवञ्शरीरपरित्यागं लोकहितार्थं भगवान्कर्तुमर्हतीति\n",
    "12329026F": "अथ दधीचस्तथैवाविमनाः सुखदुःखसमो महायोगी आत्मानं समाधाय शरीरपरित्यागं चकार\n",
    "12329027A": "तस्य परमात्मन्यवसृते तान्यस्थीनि धाता संगृह्य वज्रमकरोत्\n",
    "12329027B": "तेन वज्रेणाभेद्येनाप्रधृष्येण ब्रह्मास्थिसंभूतेन विष्णुप्रविष्टेनेन्द्रो विश्वरूपं जघान\n",
    "12329027C": "शिरसां चास्य छेदनमकरोत्\n",
    "12329027D": "तस्मादनन्तरं विश्वरूपगात्रमथनसंभवं त्वष्ट्रोत्पादितमेवारिं वृत्रमिन्द्रो जघान\n",
    "12329028A": "तस्यां द्वैधीभूतायां ब्रह्मवध्यायां भयादिन्द्रो देवराज्यं परित्यज्य अप्सु संभवां शीतलां मानससरोगतां नलिनीं प्रपेदे\n",
    "12329028B": "तत्र चैश्वर्ययोगादणुमात्रो भूत्वा बिसग्रन्थिं प्रविवेश\n",
    "12329029A": "अथ ब्रह्मवध्याभयप्रनष्टे त्रैलोक्यनाथे शचीपतौ जगदनीश्वरं बभूव\n",
    "12329029B": "देवान्रजस्तमश्चाविवेश\n",
    "12329029C": "मन्त्रा न प्रावर्तन्त महर्षीणाम्\n",
    "12329029D": "रक्षांसि प्रादुरभवन्\n",
    "12329029E": "ब्रह्म चोत्सादनं जगाम\n",
    "12329029F": "अनिन्द्राश्चाबला लोकाः सुप्रधृष्या बभूवुः\n",
    "12329030A": "अथ देवा ऋषयश्चायुषः पुत्रं नहुषं नाम देवराजत्वेऽभिषिषिचुः\n",
    "12329030B": "नहुषः पञ्चभिः शतैर्ज्योतिषां ललाटे ज्वलद्भिः सर्वतेजोहरैस्त्रिविष्टपं पालयां बभूव\n",
    "12329030C": "अथ लोकाः प्रकृतिमापेदिरे स्वस्थाश्च बभूवुः\n",
    "12329031A": "अथोवाच नहुषः\n",
    "12329031B": "सर्वं मां शक्रोपभुक्तमुपस्थितमृते शचीमिति\n",
    "12329031C": "स एवमुक्त्वा शचीसमीपमगमदुवाच चैनाम्\n",
    "12329031D": "सुभगेऽहमिन्द्रो देवानां भजस्व मामिति\n",
    "12329031E": "तं शची प्रत्युवाच\n",
    "12329031F": "प्रकृत्या त्वं धर्मवत्सलः सोमवंशोद्भवश्च\n",
    "12329031G": "नार्हसि परपत्नीधर्षणं कर्तुमिति\n",
    "12329032A": "तामथोवाच नहुषः\n",
    "12329032B": "ऐन्द्रं पदमध्यास्यते मया\n",
    "12329032C": "अहमिन्द्रस्य राज्यरत्नहरो नात्राधर्मः कश्चित्त्वमिन्द्रभुक्तेति\n",
    "12329032D": "सा तमुवाच\n",
    "12329032E": "अस्ति मम किंचिद्व्रतमपर्यवसितम्\n",
    "12329032F": "तस्यावभृथे त्वामुपगमिष्यामि कैश्चिदेवाहोभिरिति\n",
    "12329032G": "स शच्यैवमभिहितो नहुषो जगाम\n",
    "12329033A": "अथ शची दुःखशोकार्ता भर्तृदर्शनलालसा नहुषभयगृहीता बृहस्पतिमुपागच्छत्\n",
    "12329033B": "स च तामभिगतां दृष्ट्वैव ध्यानं प्रविश्य भर्तृकार्यतत्परां ज्ञात्वा बृहस्पतिरुवाच\n",
    "12329033C": "अनेनैव व्रतेन तपसा चान्विता देवीं वरदामुपश्रुतिमाह्वय\n",
    "12329033D": "सा तवेन्द्रं दर्शयिष्यतीति\n",
    "12329034A": "साथ महानियममास्थिता देवीं वरदामुपश्रुतिं मन्त्रैराह्वयत्\n",
    "12329034B": "सोपश्रुतिः शचीसमीपमगात्\n",
    "12329034C": "उवाच चैनामियमस्मि त्वयोपहूतोपस्थिता\n",
    "12329034D": "किं ते प्रियं करवाणीति\n",
    "12329034E": "तां मूर्ध्ना प्रणम्योवाच शची भगवत्यर्हसि मे भर्तारं दर्शयितुं त्वं सत्या मता चेति\n",
    "12329034F": "सैनां मानसं सरोऽनयत्\n",
    "12329034G": "तत्रेन्द्रं बिसग्रन्थिगतमदर्शयत्\n",
    "12329035A": "तामिन्द्रः पत्नीं कृशां ग्लानां च दृष्ट्वा चिन्तयां बभूव\n",
    "12329035B": "अहो मम महद्दुःखमिदमद्योपगतम्\n",
    "12329035C": "नष्टं हि मामियमन्विष्योपागमद्दुःखार्तेति\n",
    "12329035D": "तामिन्द्र उवाच कथं वर्तयसीति\n",
    "12329035E": "सा तमुवाच\n",
    "12329035F": "नहुषो मामाह्वयति\n",
    "12329035G": "कालश्चास्य मया कृत इति\n",
    "12329036A": "तामिन्द्र उवाच\n",
    "12329036B": "गच्छ\n",
    "12329036C": "नहुषस्त्वया वाच्योऽपूर्वेण मामृषियुक्तेन यानेन त्वमधिरूढ उद्वहस्व\n",
    "12329036D": "इन्द्रस्य हि महान्ति वाहनानि मनसः प्रियाण्यधिरूढानि मया\n",
    "12329036E": "त्वमन्येनोपयातुमर्हसीति\n",
    "12329036F": "सैवमुक्ता हृष्टा जगाम\n",
    "12329036G": "इन्द्रोऽपि बिसग्रन्थिमेवाविवेश भूयः\n",
    "12329037A": "अथेन्द्राणीमभ्यागतां दृष्ट्वोवाच नहुषः पूर्णः स काल इति\n",
    "12329037B": "तं शच्यब्रवीच्छक्रेण यथोक्तम्\n",
    "12329037C": "स महर्षियुक्तं वाहनमधिरूढः शचीसमीपमुपागच्छत्\n",
    "12329038A": "अथ मैत्रावरुणिः कुम्भयोनिरगस्त्यो महर्षीन्विक्रियमाणांस्तान्नहुषेणापश्यत्\n",
    "12329038B": "पद्भ्यां च तेनास्पृश्यत\n",
    "12329038C": "ततः स नहुषमब्रवीदकार्यप्रवृत्त पाप पतस्व महीम्\n",
    "12329038D": "सर्पो भव यावद्भूमिर्गिरयश्च तिष्ठेयुस्तावदिति\n",
    "12329038E": "स महर्षिवाक्यसमकालमेव तस्माद्यानादवापतत्\n",
    "12329039A": "अथानिन्द्रं पुनस्त्रैलोक्यमभवत्\n",
    "12329039B": "ततो देवा ऋषयश्च भगवन्तं विष्णुं शरणमिन्द्रार्थेऽभिजग्मुः\n",
    "12329039C": "ऊचुश्चैनं भगवन्निन्द्रं ब्रह्मवध्याभिभूतं त्रातुमर्हसीति\n",
    "12329039D": "ततः स वरदस्तानब्रवीदश्वमेधं यज्ञं वैष्णवं शक्रोऽभियजतु\n",
    "12329039E": "ततः स्वं स्थानं प्राप्स्यतीति\n",
    "12329040A": "ततो देवा ऋषयश्चेन्द्रं नापश्यन्यदा तदा शचीमूचुर्गच्छ सुभगे इन्द्रमानयस्वेति\n",
    "12329040B": "सा पुनस्तत्सरः समभ्यगच्छत्\n",
    "12329040C": "इन्द्रश्च तस्मात्सरसः समुत्थाय बृहस्पतिमभिजगाम\n",
    "12329040D": "बृहस्पतिश्चाश्वमेधं महाक्रतुं शक्रायाहरत्\n",
    "12329040E": "ततः कृष्णसारङ्गं मेध्यमश्वमुत्सृज्य वाहनं तमेव कृत्वा इन्द्रं मरुत्पतिं बृहस्पतिः स्वस्थानं प्रापयामास\n",
    "12329041A": "ततः स देवराड्देवैरृषिभिः स्तूयमानस्त्रिविष्टपस्थो निष्कल्मषो बभूव\n",
    "12329041B": "ब्रह्मवध्यां चतुर्षु स्थानेषु वनिताग्निवनस्पतिगोषु व्यभजत्\n",
    "12329041C": "एवमिन्द्रो ब्रह्मतेजःप्रभावोपबृंहितः शत्रुवधं कृत्वा स्वस्थानं प्रापितः\n",
    "12329042A": "आकाशगङ्गागतश्च पुरा भरद्वाजो महर्षिरुपास्पृशंस्त्रीन्क्रमान्क्रमता विष्णुनाभ्यासादितः\n",
    "12329042B": "स भरद्वाजेन ससलिलेन पाणिनोरसि ताडितः सलक्षणोरस्कः संवृत्तः\n",
    "12329043A": "भृगुणा महर्षिणा शप्तोऽग्निः सर्वभक्षत्वमुपनीतः\n",
    "12329044A": "अदितिर्वै देवानामन्नमपचदेतद्भुक्त्वासुरान्हनिष्यन्तीति\n",
    "12329044B": "तत्र बुधो व्रतचर्यासमाप्तावागच्छत्\n",
    "12329044C": "अदितिं चावोचद्भिक्षां देहीति\n",
    "12329044D": "तत्र देवैः पूर्वमेतत्प्राश्यं नान्येनेत्यदितिर्भिक्षां नादात्\n",
    "12329044E": "अथ भिक्षाप्रत्याख्यानरुषितेन बुधेन ब्रह्मभूतेन विवस्वतो द्वितीये जन्मन्यण्डसंज्ञितस्याण्डं मारितमदित्याः\n",
    "12329044F": "स मार्तण्डो विवस्वानभवच्छ्राद्धदेवः\n",
    "12329045A": "दक्षस्य वै दुहितरः षष्टिरासन्\n",
    "12329045B": "ताभ्यः कश्यपाय त्रयोदश प्रादाद्दश धर्माय दश मनवे सप्तविंशतिमिन्दवे\n",
    "12329045C": "तासु तुल्यासु नक्षत्राख्यां गतासु सोमो रोहिण्यामभ्यधिकां प्रीतिमकरोत्\n",
    "12329045D": "ततस्ताः शेषाः पत्न्य ईर्ष्यावत्यः पितुः समीपं गत्वेममर्थं शशंसुः\n",
    "12329045E": "भगवन्नस्मासु तुल्यप्रभावासु सोमो रोहिणीमधिकं भजतीति\n",
    "12329045F": "सोऽब्रवीद्यक्ष्मैनमावेक्ष्यतीति\n",
    "12329046A": "दक्षशापात्सोमं राजानं यक्ष्माविवेश\n",
    "12329046B": "स यक्ष्मणाविष्टो दक्षमगमत्\n",
    "12329046C": "दक्षश्चैनमब्रवीन्न समं वर्तस इति\n",
    "12329046D": "तत्रर्षयः सोममब्रुवन्क्षीयसे यक्ष्मणा\n",
    "12329046E": "पश्चिमस्यां दिशि समुद्रे हिरण्यसरस्तीर्थम्\n",
    "12329046F": "तत्र गत्वात्मानमभिषेचयस्वेति\n",
    "12329046G": "अथागच्छत्सोमस्तत्र हिरण्यसरस्तीर्थम्\n",
    "12329046H": "गत्वा चात्मनः स्नपनमकरोत्\n",
    "12329046I": "स्नात्वा चात्मानं पाप्मनो मोक्षयामास\n",
    "12329046J": "तत्र चावभासितस्तीर्थे यदा सोमस्तदाप्रभृति तीर्थं तत्प्रभासमिति नाम्ना ख्यातं बभूव\n",
    "12329046K": "तच्छापादद्यापि क्षीयते सोमोऽमावास्यान्तरस्थः\n",
    "12329046L": "पौर्णमासीमात्रेऽधिष्ठितो मेघलेखाप्रतिच्छन्नं वपुर्दर्शयति\n",
    "12329046M": "मेघसदृशं वर्णमगमत्तदस्य शशलक्ष्म विमलमभवत्\n",
    "12329047A": "स्थूलशिरा महर्षिर्मेरोः प्रागुत्तरे दिग्भागे तपस्तेपे\n",
    "12329047B": "तस्य तपस्तप्यमानस्य सर्वगन्धवहः शुचिर्वायुर्विवायमानः शरीरमस्पृशत्\n",
    "12329047C": "स तपसा तापितशरीरः कृशो वायुनोपवीज्यमानो हृदयपरितोषमगमत्\n",
    "12329047D": "तत्र तस्यानिलव्यजनकृतपरितोषस्य सद्यो वनस्पतयः पुष्पशोभां न दर्शितवन्त इति स एताञ्शशाप न सर्वकालं पुष्पवन्तो भविष्यथेति\n",
    "12329048A": "नारायणो लोकहितार्थं वडवामुखो नाम महर्षिः पुराभवत्\n",
    "12329048B": "तस्य मेरौ तपस्तप्यतः समुद्र आहूतो नागतः\n",
    "12329048C": "तेनामर्षितेनात्मगात्रोष्मणा समुद्रः स्तिमितजलः कृतः\n",
    "12329048D": "स्वेदप्रस्यन्दनसदृशश्चास्य लवणभावो जनितः\n",
    "12329048E": "उक्तश्चापेयो भविष्यसि\n",
    "12329048F": "एतच्च ते तोयं वडवामुखसंज्ञितेन पीयमानं मधुरं भविष्यति\n",
    "12329048G": "तदेतदद्यापि वडवामुखसंज्ञितेनानुवर्तिना तोयं सामुद्रं पीयते\n",
    "12329049A": "हिमवतो गिरेर्दुहितरमुमां रुद्रश्चकमे\n",
    "12329049B": "भृगुरपि च महर्षिर्हिमवन्तमागम्याब्रवीत्कन्यामुमां मे देहीति\n",
    "12329049C": "तमब्रवीद्धिमवानभिलषितो वरो रुद्र इति\n",
    "12329049D": "तमब्रवीद्भृगुर्यस्मात्त्वयाहं कन्यावरणकृतभावः प्रत्याख्यातस्तस्मान्न रत्नानां भवान्भाजनं भविष्यतीति\n",
    "12329049E": "अद्यप्रभृत्येतदवस्थितमृषिवचनम्\n",
    "12329050A": "तदेवंविधं माहात्म्यं ब्राह्मणानाम्\n",
    "12329050B": "क्षत्रमपि शाश्वतीमव्ययां पृथिवीं पत्नीमभिगम्य बुभुजे\n",
    "12329050C": "तदेतद्ब्रह्माग्नीषोमीयम्\n",
    "12329050D": "तेन जगद्धार्यते\n",
    "12330001": "श्रीभगवानुवाच\n",
    "12330001a": "सूर्याचन्द्रमसौ शश्वत्केशैर्मे अंशुसंज्ञितैः\n",
    "12330001c": "बोधयंस्तापयंश्चैव जगदुत्तिष्ठतः पृथक्\n",
    "12330002a": "बोधनात्तापनाच्चैव जगतो हर्षणं भवेत्\n",
    "12330002c": "अग्नीषोमकृतैरेभिः कर्मभिः पाण्डुनन्दन\n",
    "12330002e": "हृषीकेशोऽहमीशानो वरदो लोकभावनः\n",
    "12330003a": "इडोपहूतयोगेन हरे भागं क्रतुष्वहम्\n",
    "12330003c": "वर्णश्च मे हरिश्रेष्ठस्तस्माद्धरिरहं स्मृतः\n",
    "12330004a": "धाम सारो हि लोकानामृतं चैव विचारितम्\n",
    "12330004c": "ऋतधामा ततो विप्रैः सत्यश्चाहं प्रकीर्तितः\n",
    "12330005a": "नष्टां च धरणीं पूर्वमविन्दं वै गुहागताम्\n",
    "12330005c": "गोविन्द इति मां देवा वाग्भिः समभितुष्टुवुः\n",
    "12330006a": "शिपिविष्टेति चाख्यायां हीनरोमा च यो भवेत्\n",
    "12330006c": "तेनाविष्टं हि यत्किंचिच्छिपिविष्टं हि तत्स्मृतम्\n",
    "12330007a": "यास्को मामृषिरव्यग्रो नैकयज्ञेषु गीतवान्\n",
    "12330007c": "शिपिविष्ट इति ह्यस्माद्गुह्यनामधरो ह्यहम्\n",
    "12330008a": "स्तुत्वा मां शिपिविष्टेति यास्को ऋषिरुदारधीः\n",
    "12330008c": "मत्प्रसादादधो नष्टं निरुक्तमभिजग्मिवान्\n",
    "12330009a": "न हि जातो न जायेऽहं न जनिष्ये कदाचन\n",
    "12330009c": "क्षेत्रज्ञः सर्वभूतानां तस्मादहमजः स्मृतः\n",
    "12330010a": "नोक्तपूर्वं मया क्षुद्रमश्लीलं वा कदाचन\n",
    "12330010c": "ऋता ब्रह्मसुता सा मे सत्या देवी सरस्वती\n",
    "12330011a": "सच्चासच्चैव कौन्तेय मयावेशितमात्मनि\n",
    "12330011c": "पौष्करे ब्रह्मसदने सत्यं मामृषयो विदुः\n",
    "12330012a": "सत्त्वान्न च्युतपूर्वोऽहं सत्त्वं वै विद्धि मत्कृतम्\n",
    "12330012c": "जन्मनीहाभवत्सत्त्वं पौर्विकं मे धनंजय\n",
    "12330013a": "निराशीःकर्मसंयुक्तं सात्वतं मां प्रकल्पय\n",
    "12330013c": "सात्वतज्ञानदृष्टोऽहं सात्वतः सात्वतां पतिः\n",
    "12330014a": "कृषामि मेदिनीं पार्थ भूत्वा कार्ष्णायसो महान्\n",
    "12330014c": "कृष्णो वर्णश्च मे यस्मात्तस्मात्कृष्णोऽहमर्जुन\n",
    "12330015a": "मया संश्लेषिता भूमिरद्भिर्व्योम च वायुना\n",
    "12330015c": "वायुश्च तेजसा सार्धं वैकुण्ठत्वं ततो मम\n",
    "12330016a": "निर्वाणं परमं सौख्यं धर्मोऽसौ पर उच्यते\n",
    "12330016c": "तस्मान्न च्युतपूर्वोऽहमच्युतस्तेन कर्मणा\n",
    "12330017a": "पृथिवीनभसी चोभे विश्रुते विश्वलौकिके\n",
    "12330017c": "तयोः संधारणार्थं हि मामधोक्षजमञ्जसा\n",
    "12330018a": "निरुक्तं वेदविदुषो ये च शब्दार्थचिन्तकाः\n",
    "12330018c": "ते मां गायन्ति प्राग्वंशे अधोक्षज इति स्थितिः\n",
    "12330019a": "शब्द एकमतैरेष व्याहृतः परमर्षिभिः\n",
    "12330019c": "नान्यो ह्यधोक्षजो लोके ऋते नारायणं प्रभुम्\n",
    "12330020a": "घृतं ममार्चिषो लोके जन्तूनां प्राणधारणम्\n",
    "12330020c": "घृतार्चिरहमव्यग्रैर्वेदज्ञैः परिकीर्तितः\n",
    "12330021a": "त्रयो हि धातवः ख्याताः कर्मजा इति च स्मृताः\n",
    "12330021c": "पित्तं श्लेष्मा च वायुश्च एष संघात उच्यते\n",
    "12330022a": "एतैश्च धार्यते जन्तुरेतैः क्षीणैश्च क्षीयते\n",
    "12330022c": "आयुर्वेदविदस्तस्मात्त्रिधातुं मां प्रचक्षते\n",
    "12330023a": "वृषो हि भगवान्धर्मः ख्यातो लोकेषु भारत\n",
    "12330023c": "नैघण्टुकपदाख्यातं विद्धि मां वृषमुत्तमम्\n",
    "12330024a": "कपिर्वराहः श्रेष्ठश्च धर्मश्च वृष उच्यते\n",
    "12330024c": "तस्माद्वृषाकपिं प्राह कश्यपो मां प्रजापतिः\n",
    "12330025a": "न चादिं न मध्यं तथा नैव चान्तं; कदाचिद्विदन्ते सुराश्चासुराश्च\n",
    "12330025c": "अनाद्यो ह्यमध्यस्तथा चाप्यनन्तः; प्रगीतोऽहमीशो विभुर्लोकसाक्षी\n",
    "12330026a": "शुचीनि श्रवणीयानि शृणोमीह धनंजय\n",
    "12330026c": "न च पापानि गृह्णामि ततोऽहं वै शुचिश्रवाः\n",
    "12330027a": "एकशृङ्गः पुरा भूत्वा वराहो दिव्यदर्शनः\n",
    "12330027c": "इमामुद्धृतवान्भूमिमेकशृङ्गस्ततो ह्यहम्\n",
    "12330028a": "तथैवासं त्रिककुदो वाराहं रूपमास्थितः\n",
    "12330028c": "त्रिककुत्तेन विख्यातः शरीरस्य तु मापनात्\n",
    "12330029a": "विरिञ्च इति यः प्रोक्तः कपिलज्ञानचिन्तकैः\n",
    "12330029c": "स प्रजापतिरेवाहं चेतनात्सर्वलोककृत्\n",
    "12330030a": "विद्यासहायवन्तं मामादित्यस्थं सनातनम्\n",
    "12330030c": "कपिलं प्राहुराचार्याः सांख्या निश्चितनिश्चयाः\n",
    "12330031a": "हिरण्यगर्भो द्युतिमानेष यश्छन्दसि स्तुतः\n",
    "12330031c": "योगैः संपूज्यते नित्यं स एवाहं विभुः स्मृतः\n",
    "12330032a": "एकविंशतिशाखं च ऋग्वेदं मां प्रचक्षते\n",
    "12330032c": "सहस्रशाखं यत्साम ये वै वेदविदो जनाः\n",
    "12330032e": "गायन्त्यारण्यके विप्रा मद्भक्तास्तेऽपि दुर्लभाः\n",
    "12330033a": "षट्पञ्चाशतमष्टौ च सप्तत्रिंशतमित्युत\n",
    "12330033c": "यस्मिञ्शाखा यजुर्वेदे सोऽहमाध्वर्यवे स्मृतः\n",
    "12330034a": "पञ्चकल्पमथर्वाणं कृत्याभिः परिबृंहितम्\n",
    "12330034c": "कल्पयन्ति हि मां विप्रा अथर्वाणविदस्तथा\n",
    "12330035a": "शाखाभेदाश्च ये केचिद्याश्च शाखासु गीतयः\n",
    "12330035c": "स्वरवर्णसमुच्चाराः सर्वांस्तान्विद्धि मत्कृतान्\n",
    "12330036a": "यत्तद्धयशिरः पार्थ समुदेति वरप्रदम्\n",
    "12330036c": "सोऽहमेवोत्तरे भागे क्रमाक्षरविभागवित्\n",
    "12330037a": "रामादेशितमार्गेण मत्प्रसादान्महात्मना\n",
    "12330037c": "पाञ्चालेन क्रमः प्राप्तस्तस्माद्भूतात्सनातनात्\n",
    "12330037e": "बाभ्रव्यगोत्रः स बभौ प्रथमः क्रमपारगः\n",
    "12330038a": "नारायणाद्वरं लब्ध्वा प्राप्य योगमनुत्तमम्\n",
    "12330038c": "क्रमं प्रणीय शिक्षां च प्रणयित्वा स गालवः\n",
    "12330039a": "कण्डरीकोऽथ राजा च ब्रह्मदत्तः प्रतापवान्\n",
    "12330039c": "जातीमरणजं दुःखं स्मृत्वा स्मृत्वा पुनः पुनः\n",
    "12330039e": "सप्तजातिषु मुख्यत्वाद्योगानां संपदं गतः\n",
    "12330040a": "पुराहमात्मजः पार्थ प्रथितः कारणान्तरे\n",
    "12330040c": "धर्मस्य कुरुशार्दूल ततोऽहं धर्मजः स्मृतः\n",
    "12330041a": "नरनारायणौ पूर्वं तपस्तेपतुरव्ययम्\n",
    "12330041c": "धर्मयानं समारूढौ पर्वते गन्धमादने\n",
    "12330042a": "तत्कालसमयं चैव दक्षयज्ञो बभूव ह\n",
    "12330042c": "न चैवाकल्पयद्भागं दक्षो रुद्रस्य भारत\n",
    "12330043a": "ततो दधीचिवचनाद्दक्षयज्ञमपाहरत्\n",
    "12330043c": "ससर्ज शूलं क्रोधेन प्रज्वलन्तं मुहुर्मुहुः\n",
    "12330044a": "तच्छूलं भस्मसात्कृत्वा दक्षयज्ञं सविस्तरम्\n",
    "12330044c": "आवयोः सहसागच्छद्बदर्याश्रममन्तिकात्\n",
    "12330044e": "वेगेन महता पार्थ पतन्नारायणोरसि\n",
    "12330045a": "ततः स्वतेजसाविष्टाः केशा नारायणस्य ह\n",
    "12330045c": "बभूवुर्मुञ्जवर्णास्तु ततोऽहं मुञ्जकेशवान्\n",
    "12330046a": "तच्च शूलं विनिर्धूतं हुंकारेण महात्मना\n",
    "12330046c": "जगाम शंकरकरं नारायणसमाहतम्\n",
    "12330047a": "अथ रुद्र उपाधावत्तावृषी तपसान्वितौ\n",
    "12330047c": "तत एनं समुद्धूतं कण्ठे जग्राह पाणिना\n",
    "12330047e": "नारायणः स विश्वात्मा तेनास्य शितिकण्ठता\n",
    "12330048a": "अथ रुद्रविघातार्थमिषीकां जगृहे नरः\n",
    "12330048c": "मन्त्रैश्च संयुयोजाशु सोऽभवत्परशुर्महान्\n",
    "12330049a": "क्षिप्तश्च सहसा रुद्रे खण्डनं प्राप्तवांस्तदा\n",
    "12330049c": "ततोऽहं खण्डपरशुः स्मृतः परशुखण्डनात्\n",
    "12330050": "अर्जुन उवाच\n",
    "12330050a": "अस्मिन्युद्धे तु वार्ष्णेय त्रैलोक्यमथने तदा\n",
    "12330050c": "जयं कः प्राप्तवांस्तत्र शंसैतन्मे जनार्दन\n",
    "12330051": "श्रीभगवानुवाच\n",
    "12330051a": "तयोः संलग्नयोर्युद्धे रुद्रनारायणात्मनोः\n",
    "12330051c": "उद्विग्नाः सहसा कृत्स्ना लोकाः सर्वेऽभवंस्तदा\n",
    "12330052a": "नागृह्णात्पावकः शुभ्रं मखेषु सुहुतं हविः\n",
    "12330052c": "वेदा न प्रतिभान्ति स्म ऋषीणां भावितात्मनाम्\n",
    "12330053a": "देवान्रजस्तमश्चैव समाविविशतुस्तदा\n",
    "12330053c": "वसुधा संचकम्पेऽथ नभश्च विपफाल ह\n",
    "12330054a": "निष्प्रभाणि च तेजांसि ब्रह्मा चैवासनाच्च्युतः\n",
    "12330054c": "अगाच्छोषं समुद्रश्च हिमवांश्च व्यशीर्यत\n",
    "12330055a": "तस्मिन्नेवं समुत्पन्ने निमित्ते पाण्डुनन्दन\n",
    "12330055c": "ब्रह्मा वृतो देवगणैरृषिभिश्च महात्मभिः\n",
    "12330055e": "आजगामाशु तं देशं यत्र युद्धमवर्तत\n",
    "12330056a": "साञ्जलिप्रग्रहो भूत्वा चतुर्वक्त्रो निरुक्तगः\n",
    "12330056c": "उवाच वचनं रुद्रं लोकानामस्तु वै शिवम्\n",
    "12330056e": "न्यस्यायुधानि विश्वेश जगतो हितकाम्यया\n",
    "12330057a": "यदक्षरमथाव्यक्तमीशं लोकस्य भावनम्\n",
    "12330057c": "कूटस्थं कर्तृनिर्द्वंद्वमकर्तेति च यं विदुः\n",
    "12330058a": "व्यक्तिभावगतस्यास्य एका मूर्तिरियं शिवा\n",
    "12330058c": "नरो नारायणश्चैव जातौ धर्मकुलोद्वहौ\n",
    "12330059a": "तपसा महता युक्तौ देवश्रेष्ठौ महाव्रतौ\n",
    "12330059c": "अहं प्रसादजस्तस्य कस्मिंश्चित्कारणान्तरे\n",
    "12330059e": "त्वं चैव क्रोधजस्तात पूर्वसर्गे सनातनः\n",
    "12330060a": "मया च सार्धं वरदं विबुधैश्च महर्षिभिः\n",
    "12330060c": "प्रसादयाशु लोकानां शान्तिर्भवतु माचिरम्\n",
    "12330061a": "ब्रह्मणा त्वेवमुक्तस्तु रुद्रः क्रोधाग्निमुत्सृजन्\n",
    "12330061c": "प्रसादयामास ततो देवं नारायणं प्रभुम्\n",
    "12330061e": "शरणं च जगामाद्यं वरेण्यं वरदं हरिम्\n",
    "12330062a": "ततोऽथ वरदो देवो जितक्रोधो जितेन्द्रियः\n",
    "12330062c": "प्रीतिमानभवत्तत्र रुद्रेण सह संगतः\n",
    "12330063a": "ऋषिभिर्ब्रह्मणा चैव विबुधैश्च सुपूजितः\n",
    "12330063c": "उवाच देवमीशानमीशः स जगतो हरिः\n",
    "12330064a": "यस्त्वां वेत्ति स मां वेत्ति यस्त्वामनु स मामनु\n",
    "12330064c": "नावयोरन्तरं किंचिन्मा ते भूद्बुद्धिरन्यथा\n",
    "12330065a": "अद्य प्रभृति श्रीवत्सः शूलाङ्कोऽयं भवत्वयम्\n",
    "12330065c": "मम पाण्यङ्कितश्चापि श्रीकण्ठस्त्वं भविष्यसि\n",
    "12330066a": "एवं लक्षणमुत्पाद्य परस्परकृतं तदा\n",
    "12330066c": "सख्यं चैवातुलं कृत्वा रुद्रेण सहितावृषी\n",
    "12330066e": "तपस्तेपतुरव्यग्रौ विसृज्य त्रिदिवौकसः\n",
    "12330067a": "एष ते कथितः पार्थ नारायणजयो मृधे\n",
    "12330067c": "नामानि चैव गुह्यानि निरुक्तानि च भारत\n",
    "12330067e": "ऋषिभिः कथितानीह यानि संकीर्तितानि ते\n",
    "12330068a": "एवं बहुविधै रूपैश्चरामीह वसुंधराम्\n",
    "12330068c": "ब्रह्मलोकं च कौन्तेय गोलोकं च सनातनम्\n",
    "12330068e": "मया त्वं रक्षितो युद्धे महान्तं प्राप्तवाञ्जयम्\n",
    "12330069a": "यस्तु ते सोऽग्रतो याति युद्धे संप्रत्युपस्थिते\n",
    "12330069c": "तं विद्धि रुद्रं कौन्तेय देवदेवं कपर्दिनम्\n",
    "12330070a": "कालः स एव कथितः क्रोधजेति मया तव\n",
    "12330070c": "निहतांस्तेन वै पूर्वं हतवानसि वै रिपून्\n",
    "12330071a": "अप्रमेयप्रभावं तं देवदेवमुमापतिम्\n",
    "12330071c": "नमस्व देवं प्रयतो विश्वेशं हरमव्ययम्\n",
    "12331001": "जनमेजय उवाच\n",
    "12331001a": "ब्रह्मन्सुमहदाख्यानं भवता परिकीर्तितम्\n",
    "12331001c": "यच्छ्रुत्वा मुनयः सर्वे विस्मयं परमं गताः\n",
    "12331002a": "इदं शतसहस्राद्धि भारताख्यानविस्तरात्\n",
    "12331002c": "आमथ्य मतिमन्थेन ज्ञानोदधिमनुत्तमम्\n",
    "12331003a": "नवनीतं यथा दध्नो मलयाच्चन्दनं यथा\n",
    "12331003c": "आरण्यकं च वेदेभ्य ओषधिभ्योऽमृतं यथा\n",
    "12331004a": "समुद्धृतमिदं ब्रह्मन्कथामृतमनुत्तमम्\n",
    "12331004c": "तपोनिधे त्वयोक्तं हि नारायणकथाश्रयम्\n",
    "12331005a": "स हीशो भगवान्देवः सर्वभूतात्मभावनः\n",
    "12331005c": "अहो नारायणं तेजो दुर्दर्शं द्विजसत्तम\n",
    "12331006a": "यत्राविशन्ति कल्पान्ते सर्वे ब्रह्मादयः सुराः\n",
    "12331006c": "ऋषयश्च सगन्धर्वा यच्च किंचिच्चराचरम्\n",
    "12331006e": "न ततोऽस्ति परं मन्ये पावनं दिवि चेह च\n",
    "12331007a": "सर्वाश्रमाभिगमनं सर्वतीर्थावगाहनम्\n",
    "12331007c": "न तथा फलदं चापि नारायणकथा यथा\n",
    "12331008a": "सर्वथा पाविताः स्मेह श्रुत्वेमामादितः कथाम्\n",
    "12331008c": "हरेर्विश्वेश्वरस्येह सर्वपापप्रणाशनीम्\n",
    "12331009a": "न चित्रं कृतवांस्तत्र यदार्यो मे धनंजयः\n",
    "12331009c": "वासुदेवसहायो यः प्राप्तवाञ्जयमुत्तमम्\n",
    "12331010a": "न चास्य किंचिदप्राप्यं मन्ये लोकेष्वपि त्रिषु\n",
    "12331010c": "त्रैलोक्यनाथो विष्णुः स यस्यासीत्साह्यकृत्सखा\n",
    "12331011a": "धन्याश्च सर्व एवासन्ब्रह्मंस्ते मम पूर्वकाः\n",
    "12331011c": "हिताय श्रेयसे चैव येषामासीज्जनार्दनः\n",
    "12331012a": "तपसापि न दृश्यो हि भगवाँल्लोकपूजितः\n",
    "12331012c": "यं दृष्टवन्तस्ते साक्षाच्छ्रीवत्साङ्कविभूषणम्\n",
    "12331013a": "तेभ्यो धन्यतरश्चैव नारदः परमेष्ठिजः\n",
    "12331013c": "न चाल्पतेजसमृषिं वेद्मि नारदमव्ययम्\n",
    "12331013e": "श्वेतद्वीपं समासाद्य येन दृष्टः स्वयं हरिः\n",
    "12331014a": "देवप्रसादानुगतं व्यक्तं तत्तस्य दर्शनम्\n",
    "12331014c": "यद्दृष्टवांस्तदा देवमनिरुद्धतनौ स्थितम्\n",
    "12331015a": "बदरीमाश्रमं यत्तु नारदः प्राद्रवत्पुनः\n",
    "12331015c": "नरनारायणौ द्रष्टुं किं नु तत्कारणं मुने\n",
    "12331016a": "श्वेतद्वीपान्निवृत्तश्च नारदः परमेष्ठिजः\n",
    "12331016c": "बदरीमाश्रमं प्राप्य समागम्य च तावृषी\n",
    "12331017a": "कियन्तं कालमवसत्काः कथाः पृष्टवांश्च सः\n",
    "12331017c": "श्वेतद्वीपादुपावृत्ते तस्मिन्वा सुमहात्मनि\n",
    "12331018a": "किमब्रूतां महात्मानौ नरनारायणावृषी\n",
    "12331018c": "तदेतन्मे यथातत्त्वं सर्वमाख्यातुमर्हसि\n",
    "12331019": "वैशंपायन उवाच\n",
    "12331019a": "नमो भगवते तस्मै व्यासायामिततेजसे\n",
    "12331019c": "यस्य प्रसादाद्वक्ष्यामि नारायणकथामिमाम्\n",
    "12331020a": "प्राप्य श्वेतं महाद्वीपं दृष्ट्वा च हरिमव्ययम्\n",
    "12331020c": "निवृत्तो नारदो राजंस्तरसा मेरुमागमत्\n",
    "12331020e": "हृदयेनोद्वहन्भारं यदुक्तं परमात्मना\n",
    "12331021a": "पश्चादस्याभवद्राजन्नात्मनः साध्वसं महत्\n",
    "12331021c": "यद्गत्वा दूरमध्वानं क्षेमी पुनरिहागतः\n",
    "12331022a": "ततो मेरोः प्रचक्राम पर्वतं गन्धमादनम्\n",
    "12331022c": "निपपात च खात्तूर्णं विशालां बदरीमनु\n",
    "12331023a": "ततः स ददृशे देवौ पुराणावृषिसत्तमौ\n",
    "12331023c": "तपश्चरन्तौ सुमहदात्मनिष्ठौ महाव्रतौ\n",
    "12331024a": "तेजसाभ्यधिकौ सूर्यात्सर्वलोकविरोचनात्\n",
    "12331024c": "श्रीवत्सलक्षणौ पूज्यौ जटामण्डलधारिणौ\n",
    "12331025a": "जालपादभुजौ तौ तु पादयोश्चक्रलक्षणौ\n",
    "12331025c": "व्यूढोरस्कौ दीर्घभुजौ तथा मुष्कचतुष्किणौ\n",
    "12331026a": "षष्टिदन्तावष्टदंष्ट्रौ मेघौघसदृशस्वनौ\n",
    "12331026c": "स्वास्यौ पृथुललाटौ च सुहनू सुभ्रुनासिकौ\n",
    "12331027a": "आतपत्रेण सदृशे शिरसी देवयोस्तयोः\n",
    "12331027c": "एवं लक्षणसंपन्नौ महापुरुषसंज्ञितौ\n",
    "12331028a": "तौ दृष्ट्वा नारदो हृष्टस्ताभ्यां च प्रतिपूजितः\n",
    "12331028c": "स्वागतेनाभिभाष्याथ पृष्टश्चानामयं तदा\n",
    "12331029a": "बभूवान्तर्गतमतिर्निरीक्ष्य पुरुषोत्तमौ\n",
    "12331029c": "सदोगतास्तत्र ये वै सर्वभूतनमस्कृताः\n",
    "12331030a": "श्वेतद्वीपे मया दृष्टास्तादृशावृषिसत्तमौ\n",
    "12331030c": "इति संचिन्त्य मनसा कृत्वा चाभिप्रदक्षिणम्\n",
    "12331030e": "उपोपविविशे तत्र पीठे कुशमये शुभे\n",
    "12331031a": "ततस्तौ तपसां वासौ यशसां तेजसामपि\n",
    "12331031c": "ऋषी शमदमोपेतौ कृत्वा पूर्वाह्णिकं विधिम्\n",
    "12331032a": "पश्चान्नारदमव्यग्रौ पाद्यार्घ्याभ्यां प्रपूज्य च\n",
    "12331032c": "पीठयोश्चोपविष्टौ तौ कृतातिथ्याह्निकौ नृप\n",
    "12331033a": "तेषु तत्रोपविष्टेषु स देशोऽभिव्यराजत\n",
    "12331033c": "आज्याहुतिमहाज्वालैर्यज्ञवाटोऽग्निभिर्यथा\n",
    "12331034a": "अथ नारायणस्तत्र नारदं वाक्यमब्रवीत्\n",
    "12331034c": "सुखोपविष्टं विश्रान्तं कृतातिथ्यं सुखस्थितम्\n",
    "12331035a": "अपीदानीं स भगवान्परमात्मा सनातनः\n",
    "12331035c": "श्वेतद्वीपे त्वया दृष्ट आवयोः प्रकृतिः परा\n",
    "12331036": "नारद उवाच\n",
    "12331036a": "दृष्टो मे पुरुषः श्रीमान्विश्वरूपधरोऽव्ययः\n",
    "12331036c": "सर्वे हि लोकास्तत्रस्थास्तथा देवाः सहर्षिभिः\n",
    "12331036e": "अद्यापि चैनं पश्यामि युवां पश्यन्सनातनौ\n",
    "12331037a": "यैर्लक्षणैरुपेतः स हरिरव्यक्तरूपधृक्\n",
    "12331037c": "तैर्लक्षणैरुपेतौ हि व्यक्तरूपधरौ युवाम्\n",
    "12331038a": "दृष्टौ मया युवां तत्र तस्य देवस्य पार्श्वतः\n",
    "12331038c": "इह चैवागतोऽस्म्यद्य विसृष्टः परमात्मना\n",
    "12331039a": "को हि नाम भवेत्तस्य तेजसा यशसा श्रिया\n",
    "12331039c": "सदृशस्त्रिषु लोकेषु ऋते धर्मात्मजौ युवाम्\n",
    "12331040a": "तेन मे कथितं पूर्वं नाम क्षेत्रज्ञसंज्ञितम्\n",
    "12331040c": "प्रादुर्भावाश्च कथिता भविष्यन्ति हि ये यथा\n",
    "12331041a": "तत्र ये पुरुषाः श्वेताः पञ्चेन्द्रियविवर्जिताः\n",
    "12331041c": "प्रतिबुद्धाश्च ते सर्वे भक्ताश्च पुरुषोत्तमम्\n",
    "12331042a": "तेऽर्चयन्ति सदा देवं तैः सार्धं रमते च सः\n",
    "12331042c": "प्रियभक्तो हि भगवान्परमात्मा द्विजप्रियः\n",
    "12331043a": "रमते सोऽर्च्यमानो हि सदा भागवतप्रियः\n",
    "12331043c": "विश्वभुक्सर्वगो देवो बान्धवो भक्तवत्सलः\n",
    "12331043e": "स कर्ता कारणं चैव कार्यं चातिबलद्युतिः\n",
    "12331044a": "तपसा योज्य सोऽऽत्मानं श्वेतद्वीपात्परं हि यत्\n",
    "12331044c": "तेज इत्यभिविख्यातं स्वयंभासावभासितम्\n",
    "12331045a": "शान्तिः सा त्रिषु लोकेषु सिद्धानां भावितात्मनाम्\n",
    "12331045c": "एतया शुभया बुद्ध्या नैष्ठिकं व्रतमास्थितः\n",
    "12331046a": "न तत्र सूर्यस्तपति न सोमोऽभिविराजते\n",
    "12331046c": "न वायुर्वाति देवेशे तपश्चरति दुश्चरम्\n",
    "12331047a": "वेदीमष्टतलोत्सेधां भूमावास्थाय विश्वभुक्\n",
    "12331047c": "एकपादस्थितो देव ऊर्ध्वबाहुरुदङ्मुखः\n",
    "12331047e": "साङ्गानावर्तयन्वेदांस्तपस्तेपे सुदुश्चरम्\n",
    "12331048a": "यद्ब्रह्मा ऋषयश्चैव स्वयं पशुपतिश्च यत्\n",
    "12331048c": "शेषाश्च विबुधश्रेष्ठा दैत्यदानवराक्षसाः\n",
    "12331049a": "नागाः सुपर्णा गन्धर्वाः सिद्धा राजर्षयश्च ये\n",
    "12331049c": "हव्यं कव्यं च सततं विधिपूर्वं प्रयुञ्जते\n",
    "12331049e": "कृत्स्नं तत्तस्य देवस्य चरणावुपतिष्ठति\n",
    "12331050a": "याः क्रियाः संप्रयुक्तास्तु एकान्तगतबुद्धिभिः\n",
    "12331050c": "ताः सर्वाः शिरसा देवः प्रतिगृह्णाति वै स्वयम्\n",
    "12331051a": "न तस्यान्यः प्रियतरः प्रतिबुद्धैर्महात्मभिः\n",
    "12331051c": "विद्यते त्रिषु लोकेषु ततोऽस्म्यैकान्तिकं गतः\n",
    "12331051e": "इह चैवागतस्तेन विसृष्टः परमात्मना\n",
    "12331052a": "एवं मे भगवान्देवः स्वयमाख्यातवान्हरिः\n",
    "12331052c": "आसिष्ये तत्परो भूत्वा युवाभ्यां सह नित्यशः\n",
    "12332001": "नरनारायणावूचतुः\n",
    "12332001a": "धन्योऽस्यनुगृहीतोऽसि यत्ते दृष्टः स्वयं प्रभुः\n",
    "12332001c": "न हि तं दृष्टवान्कश्चित्पद्मयोनिरपि स्वयम्\n",
    "12332002a": "अव्यक्तयोनिर्भगवान्दुर्दर्शः पुरुषोत्तमः\n",
    "12332002c": "नारदैतद्धि ते सत्यं वचनं समुदाहृतम्\n",
    "12332003a": "नास्य भक्तैः प्रियतरो लोके कश्चन विद्यते\n",
    "12332003c": "ततः स्वयं दर्शितवान्स्वमात्मानं द्विजोत्तम\n",
    "12332004a": "तपो हि तप्यतस्तस्य यत्स्थानं परमात्मनः\n",
    "12332004c": "न तत्संप्राप्नुते कश्चिदृते ह्यावां द्विजोत्तम\n",
    "12332005a": "या हि सूर्यसहस्रस्य समस्तस्य भवेद्द्युतिः\n",
    "12332005c": "स्थानस्य सा भवेत्तस्य स्वयं तेन विराजता\n",
    "12332006a": "तस्मादुत्तिष्ठते विप्र देवाद्विश्वभुवः पतेः\n",
    "12332006c": "क्षमा क्षमावतां श्रेष्ठ यया भूमिस्तु युज्यते\n",
    "12332007a": "तस्माच्चोत्तिष्ठते देवात्सर्वभूतहितो रसः\n",
    "12332007c": "आपो येन हि युज्यन्ते द्रवत्वं प्राप्नुवन्ति च\n",
    "12332008a": "तस्मादेव समुद्भूतं तेजो रूपगुणात्मकम्\n",
    "12332008c": "येन स्म युज्यते सूर्यस्ततो लोकान्विराजते\n",
    "12332009a": "तस्माद्देवात्समुद्भूतः स्पर्शस्तु पुरुषोत्तमात्\n",
    "12332009c": "येन स्म युज्यते वायुस्ततो लोकान्विवात्यसौ\n",
    "12332010a": "तस्माच्चोत्तिष्ठते शब्दः सर्वलोकेश्वरात्प्रभोः\n",
    "12332010c": "आकाशं युज्यते येन ततस्तिष्ठत्यसंवृतम्\n",
    "12332011a": "तस्माच्चोत्तिष्ठते देवात्सर्वभूतगतं मनः\n",
    "12332011c": "चन्द्रमा येन संयुक्तः प्रकाशगुणधारणः\n",
    "12332012a": "षड्भूतोत्पादकं नाम तत्स्थानं वेदसंज्ञितम्\n",
    "12332012c": "विद्यासहायो यत्रास्ते भगवान्हव्यकव्यभुक्\n",
    "12332013a": "ये हि निष्कल्मषा लोके पुण्यपापविवर्जिताः\n",
    "12332013c": "तेषां वै क्षेममध्वानं गच्छतां द्विजसत्तम\n",
    "12332013e": "सर्वलोकतमोहन्ता आदित्यो द्वारमुच्यते\n",
    "12332014a": "आदित्यदग्धसर्वाङ्गा अदृश्याः केनचित्क्वचित्\n",
    "12332014c": "परमाणुभूता भूत्वा तु तं देवं प्रविशन्त्युत\n",
    "12332015a": "तस्मादपि विनिर्मुक्ता अनिरुद्धतनौ स्थिताः\n",
    "12332015c": "मनोभूतास्ततो भूयः प्रद्युम्नं प्रविशन्त्युत\n",
    "12332016a": "प्रद्युम्नाच्चापि निर्मुक्ता जीवं संकर्षणं तथा\n",
    "12332016c": "विशन्ति विप्रप्रवराः सांख्या भागवतैः सह\n",
    "12332017a": "ततस्त्रैगुण्यहीनास्ते परमात्मानमञ्जसा\n",
    "12332017c": "प्रविशन्ति द्विजश्रेष्ठ क्षेत्रज्ञं निर्गुणात्मकम्\n",
    "12332017e": "सर्वावासं वासुदेवं क्षेत्रज्ञं विद्धि तत्त्वतः\n",
    "12332018a": "समाहितमनस्काश्च नियताः संयतेन्द्रियाः\n",
    "12332018c": "एकान्तभावोपगता वासुदेवं विशन्ति ते\n",
    "12332019a": "आवामपि च धर्मस्य गृहे जातौ द्विजोत्तम\n",
    "12332019c": "रम्यां विशालामाश्रित्य तप उग्रं समास्थितौ\n",
    "12332020a": "ये तु तस्यैव देवस्य प्रादुर्भावाः सुरप्रियाः\n",
    "12332020c": "भविष्यन्ति त्रिलोकस्थास्तेषां स्वस्तीत्यतो द्विज\n",
    "12332021a": "विधिना स्वेन युक्ताभ्यां यथापूर्वं द्विजोत्तम\n",
    "12332021c": "आस्थिताभ्यां सर्वकृच्छ्रं व्रतं सम्यक्तदुत्तमम्\n",
    "12332022a": "आवाभ्यामपि दृष्टस्त्वं श्वेतद्वीपे तपोधन\n",
    "12332022c": "समागतो भगवता संजल्पं कृतवान्यथा\n",
    "12332023a": "सर्वं हि नौ संविदितं त्रैलोक्ये सचराचरे\n",
    "12332023c": "यद्भविष्यति वृत्तं वा वर्तते वा शुभाशुभम्\n",
    "12332024": "वैशंपायन उवाच\n",
    "12332024a": "एतच्छ्रुत्वा तयोर्वाक्यं तपस्युग्रेऽभ्यवर्तत\n",
    "12332024c": "नारदः प्राञ्जलिर्भूत्वा नारायणपरायणः\n",
    "12332025a": "जजाप विधिवन्मन्त्रान्नारायणगतान्बहून्\n",
    "12332025c": "दिव्यं वर्षसहस्रं हि नरनारायणाश्रमे\n",
    "12332026a": "अवसत्स महातेजा नारदो भगवानृषिः\n",
    "12332026c": "तमेवाभ्यर्चयन्देवं नरनारायणौ च तौ\n",
    "12333001": "वैशंपायन उवाच\n",
    "12333001a": "कस्यचित्त्वथ कालस्य नारदः परमेष्ठिजः\n",
    "12333001c": "दैवं कृत्वा यथान्यायं पित्र्यं चक्रे ततः परम्\n",
    "12333002a": "ततस्तं वचनं प्राह ज्येष्ठो धर्मात्मजः प्रभुः\n",
    "12333002c": "क इज्यते द्विजश्रेष्ठ दैवे पित्र्ये च कल्पिते\n",
    "12333003a": "त्वया मतिमतां श्रेष्ठ तन्मे शंस यथागमम्\n",
    "12333003c": "किमेतत्क्रियते कर्म फलं चास्य किमिष्यते\n",
    "12333004": "नारद उवाच\n",
    "12333004a": "त्वयैतत्कथितं पूर्वं दैवं कर्तव्यमित्यपि\n",
    "12333004c": "दैवतं च परो यज्ञः परमात्मा सनातनः\n",
    "12333005a": "ततस्तद्भावितो नित्यं यजे वैकुण्ठमव्ययम्\n",
    "12333005c": "तस्माच्च प्रसृतः पूर्वं ब्रह्मा लोकपितामहः\n",
    "12333006a": "मम वै पितरं प्रीतः परमेष्ठ्यप्यजीजनत्\n",
    "12333006c": "अहं संकल्पजस्तस्य पुत्रः प्रथमकल्पितः\n",
    "12333007a": "यजाम्यहं पितॄन्साधो नारायणविधौ कृते\n",
    "12333007c": "एवं स एव भगवान्पिता माता पितामहः\n",
    "12333007e": "इज्यते पितृयज्ञेषु मया नित्यं जगत्पतिः\n",
    "12333008a": "श्रुतिश्चाप्यपरा देव पुत्रान्हि पितरोऽयजन्\n",
    "12333008c": "वेदश्रुतिः प्रणष्टा च पुनरध्यापिता सुतैः\n",
    "12333008e": "ततस्ते मन्त्रदाः पुत्राः पितृत्वमुपपेदिरे\n",
    "12333009a": "नूनं पुरैतद्विदितं युवयोर्भावितात्मनोः\n",
    "12333009c": "पुत्राश्च पितरश्चैव परस्परमपूजयन्\n",
    "12333010a": "त्रीन्पिण्डान्न्यस्य वै पृथ्व्यां पूर्वं दत्त्वा कुशानिति\n",
    "12333010c": "कथं तु पिण्डसंज्ञां ते पितरो लेभिरे पुरा\n",
    "12333011": "नरनारायणावूचतुः\n",
    "12333011a": "इमां हि धरणीं पूर्वं नष्टां सागरमेखलाम्\n",
    "12333011c": "गोविन्द उज्जहाराशु वाराहं रूपमाश्रितः\n",
    "12333012a": "स्थापयित्वा तु धरणीं स्वे स्थाने पुरुषोत्तमः\n",
    "12333012c": "जलकर्दमलिप्ताङ्गो लोककार्यार्थमुद्यतः\n",
    "12333013a": "प्राप्ते चाह्निककाले स मध्यंदिनगते रवौ\n",
    "12333013c": "दंष्ट्राविलग्नान्मृत्पिण्डान्विधूय सहसा प्रभुः\n",
    "12333013e": "स्थापयामास वै पृथ्व्यां कुशानास्तीर्य नारद\n",
    "12333014a": "स तेष्वात्मानमुद्दिश्य पित्र्यं चक्रे यथाविधि\n",
    "12333014c": "संकल्पयित्वा त्रीन्पिण्डान्स्वेनैव विधिना प्रभुः\n",
    "12333015a": "आत्मगात्रोष्मसंभूतैः स्नेहगर्भैस्तिलैरपि\n",
    "12333015c": "प्रोक्ष्यापवर्गं देवेशः प्राङ्मुखः कृतवान्स्वयम्\n",
    "12333016a": "मर्यादास्थापनार्थं च ततो वचनमुक्तवान्\n",
    "12333016c": "अहं हि पितरः स्रष्टुमुद्यतो लोककृत्स्वयम्\n",
    "12333017a": "तस्य चिन्तयतः सद्यः पितृकार्यविधिं परम्\n",
    "12333017c": "दंष्ट्राभ्यां प्रविनिर्धूता ममैते दक्षिणां दिशम्\n",
    "12333017e": "आश्रिता धरणीं पिण्डास्तस्मात्पितर एव ते\n",
    "12333018a": "त्रयो मूर्तिविहीना वै पिण्डमूर्तिधरास्त्विमे\n",
    "12333018c": "भवन्तु पितरो लोके मया सृष्टाः सनातनाः\n",
    "12333019a": "पिता पितामहश्चैव तथैव प्रपितामहः\n",
    "12333019c": "अहमेवात्र विज्ञेयस्त्रिषु पिण्डेषु संस्थितः\n",
    "12333020a": "नास्ति मत्तोऽधिकः कश्चित्को वाभ्यर्च्यो मया स्वयम्\n",
    "12333020c": "को वा मम पिता लोके अहमेव पितामहः\n",
    "12333021a": "पितामहपिता चैव अहमेवात्र कारणम्\n",
    "12333021c": "इत्येवमुक्त्वा वचनं देवदेवो वृषाकपिः\n",
    "12333022a": "वराहपर्वते विप्र दत्त्वा पिण्डान्सविस्तरान्\n",
    "12333022c": "आत्मानं पूजयित्वैव तत्रैवादर्शनं गतः\n",
    "12333023a": "एतदर्थं शुभमते पितरः पिण्डसंज्ञिताः\n",
    "12333023c": "लभन्ते सततं पूजां वृषाकपिवचो यथा\n",
    "12333024a": "ये यजन्ति पितॄन्देवान्गुरूंश्चैवातिथींस्तथा\n",
    "12333024c": "गाश्चैव द्विजमुख्यांश्च पृथिवीं मातरं तथा\n",
    "12333024e": "कर्मणा मनसा वाचा विष्णुमेव यजन्ति ते\n",
    "12333025a": "अन्तर्गतः स भगवान्सर्वसत्त्वशरीरगः\n",
    "12333025c": "समः सर्वेषु भूतेषु ईश्वरः सुखदुःखयोः\n",
    "12333025e": "महान्महात्मा सर्वात्मा नारायण इति श्रुतः\n",
    "12334001": "वैशंपायन उवाच\n",
    "12334001a": "श्रुत्वैतन्नारदो वाक्यं नरनारायणेरितम्\n",
    "12334001c": "अत्यन्तभक्तिमान्देवे एकान्तित्वमुपेयिवान्\n",
    "12334002a": "प्रोष्य वर्षसहस्रं तु नरनारायणाश्रमे\n",
    "12334002c": "श्रुत्वा भगवदाख्यानं दृष्ट्वा च हरिमव्ययम्\n",
    "12334002e": "हिमवन्तं जगामाशु यत्रास्य स्वक आश्रमः\n",
    "12334003a": "तावपि ख्याततपसौ नरनारायणावृषी\n",
    "12334003c": "तस्मिन्नेवाश्रमे रम्ये तेपतुस्तप उत्तमम्\n",
    "12334004a": "त्वमप्यमितविक्रान्तः पाण्डवानां कुलोद्वहः\n",
    "12334004c": "पावितात्माद्य संवृत्तः श्रुत्वेमामादितः कथाम्\n",
    "12334005a": "नैव तस्य परो लोको नायं पार्थिवसत्तम\n",
    "12334005c": "कर्मणा मनसा वाचा यो द्विष्याद्विष्णुमव्ययम्\n",
    "12334006a": "मज्जन्ति पितरस्तस्य नरके शाश्वतीः समाः\n",
    "12334006c": "यो द्विष्याद्विबुधश्रेष्ठं देवं नारायणं हरिम्\n",
    "12334007a": "कथं नाम भवेद्द्वेष्य आत्मा लोकस्य कस्यचित्\n",
    "12334007c": "आत्मा हि पुरुषव्याघ्र ज्ञेयो विष्णुरिति स्थितिः\n",
    "12334008a": "य एष गुरुरस्माकमृषिर्गन्धवतीसुतः\n",
    "12334008c": "तेनैतत्कथितं तात माहात्म्यं परमात्मनः\n",
    "12334008e": "तस्माच्छ्रुतं मया चेदं कथितं च तवानघ\n",
    "12334009a": "कृष्णद्वैपायनं व्यासं विद्धि नारायणं प्रभुम्\n",
    "12334009c": "को ह्यन्यः पुरुषव्याघ्र महाभारतकृद्भवेत्\n",
    "12334009e": "धर्मान्नानाविधांश्चैव को ब्रूयात्तमृते प्रभुम्\n",
    "12334010a": "वर्ततां ते महायज्ञो यथा संकल्पितस्त्वया\n",
    "12334010c": "संकल्पिताश्वमेधस्त्वं श्रुतधर्मश्च तत्त्वतः\n",
    "12334011a": "एतत्तु महदाख्यानं श्रुत्वा पारिक्षितो नृपः\n",
    "12334011c": "ततो यज्ञसमाप्त्यर्थं क्रियाः सर्वाः समारभत्\n",
    "12334012a": "नारायणीयमाख्यानमेतत्ते कथितं मया\n",
    "12334012c": "नारदेन पुरा राजन्गुरवे मे निवेदितम्\n",
    "12334012e": "ऋषीणां पाण्डवानां च शृण्वतोः कृष्णभीष्मयोः\n",
    "12334013a": "स हि परमगुरुर्भुवनपति;र्धरणिधरः शमनियमनिधिः\n",
    "12334013c": "श्रुतिविनयनिधिर्द्विजपरमहित;स्तव भवतु गतिर्हरिरमरहितः\n",
    "12334014a": "तपसां निधिः सुमहतां महतो; यशसश्च भाजनमरिष्टकहा\n",
    "12334014c": "एकान्तिनां शरणदोऽभयदो; गतिदोऽस्तु वः स मखभागहरः\n",
    "12334015a": "त्रिगुणातिगश्चतुष्पञ्चधरः; पूर्तेष्टयोश्च फलभागहरः\n",
    "12334015c": "विदधाति नित्यमजितोऽतिबलो; गतिमात्मगां सुकृतिनामृषिणाम्\n",
    "12334016a": "तं लोकसाक्षिणमजं पुरुषं; रविवर्णमीश्वरगतिं बहुशः\n",
    "12334016c": "प्रणमध्वमेकमतयो यतयः; सलिलोद्भवोऽपि तमृषिं प्रणतः\n",
    "12334017a": "स हि लोकयोनिरमृतस्य पदं; सूक्ष्मं पुराणमचलं परमम्\n",
    "12334017c": "तत्सांख्ययोगिभिरुदारधृतं; बुद्ध्या यतात्मभिर्विदितं सततम्\n",
    "12335001": "जनमेजय उवाच\n",
    "12335001a": "श्रुतं भगवतस्तस्य माहात्म्यं परमात्मनः\n",
    "12335001c": "जन्म धर्मगृहे चैव नरनारायणात्मकम्\n",
    "12335001e": "महावराहसृष्टा च पिण्डोत्पत्तिः पुरातनी\n",
    "12335002a": "प्रवृत्तौ च निवृत्तौ च यो यथा परिकल्पितः\n",
    "12335002c": "स तथा नः श्रुतो ब्रह्मन्कथ्यमानस्त्वयानघ\n",
    "12335003a": "यच्च तत्कथितं पूर्वं त्वया हयशिरो महत्\n",
    "12335003c": "हव्यकव्यभुजो विष्णोरुदक्पूर्वे महोदधौ\n",
    "12335003e": "तच्च दृष्टं भगवता ब्रह्मणा परमेष्ठिना\n",
    "12335004a": "किं तदुत्पादितं पूर्वं हरिणा लोकधारिणा\n",
    "12335004c": "रूपं प्रभावमहतामपूर्वं धीमतां वर\n",
    "12335005a": "दृष्ट्वा हि विबुधश्रेष्ठमपूर्वममितौजसम्\n",
    "12335005c": "तदश्वशिरसं पुण्यं ब्रह्मा किमकरोन्मुने\n",
    "12335006a": "एतन्नः संशयं ब्रह्मन्पुराणज्ञानसंभवम्\n",
    "12335006c": "कथयस्वोत्तममते महापुरुषनिर्मितम्\n",
    "12335006e": "पाविताः स्म त्वया ब्रह्मन्पुण्यां कथयता कथाम्\n",
    "12335007": "वैशंपायन उवाच\n",
    "12335007a": "कथयिष्यामि ते सर्वं पुराणं वेदसंमितम्\n",
    "12335007c": "जगौ यद्भगवान्व्यासो राज्ञो धर्मसुतस्य वै\n",
    "12335008a": "श्रुत्वाश्वशिरसो मूर्तिं देवस्य हरिमेधसः\n",
    "12335008c": "उत्पन्नसंशयो राजा तमेव समचोदयत्\n",
    "12335009": "युधिष्ठिर उवाच\n",
    "12335009a": "यत्तद्दर्शितवान्ब्रह्मा देवं हयशिरोधरम्\n",
    "12335009c": "किमर्थं तत्समभवद्वपुर्देवोपकल्पितम्\n",
    "12335010": "व्यास उवाच\n",
    "12335010a": "यत्किंचिदिह लोके वै देहबद्धं विशां पते\n",
    "12335010c": "सर्वं पञ्चभिराविष्टं भूतैरीश्वरबुद्धिजैः\n",
    "12335011a": "ईश्वरो हि जगत्स्रष्टा प्रभुर्नारायणो विराट्\n",
    "12335011c": "भूतान्तरात्मा वरदः सगुणो निर्गुणोऽपि च\n",
    "12335011e": "भूतप्रलयमव्यक्तं शृणुष्व नृपसत्तम\n",
    "12335012a": "धरण्यामथ लीनायामप्सु चैकार्णवे पुरा\n",
    "12335012c": "ज्योतिर्भूते जले चापि लीने ज्योतिषि चानिले\n",
    "12335013a": "वायौ चाकाशसंलीने आकाशे च मनोनुगे\n",
    "12335013c": "व्यक्ते मनसि संलीने व्यक्ते चाव्यक्ततां गते\n",
    "12335014a": "अव्यक्ते पुरुषं याते पुंसि सर्वगतेऽपि च\n",
    "12335014c": "तम एवाभवत्सर्वं न प्राज्ञायत किंचन\n",
    "12335015a": "तमसो ब्रह्म संभूतं तमोमूलमृतात्मकम्\n",
    "12335015c": "तद्विश्वभावसंज्ञान्तं पौरुषीं तनुमास्थितम्\n",
    "12335016a": "सोऽनिरुद्ध इति प्रोक्तस्तत्प्रधानं प्रचक्षते\n",
    "12335016c": "तदव्यक्तमिति ज्ञेयं त्रिगुणं नृपसत्तम\n",
    "12335017a": "विद्यासहायवान्देवो विष्वक्सेनो हरिः प्रभुः\n",
    "12335017c": "अप्स्वेव शयनं चक्रे निद्रायोगमुपागतः\n",
    "12335017e": "जगतश्चिन्तयन्सृष्टिं चित्रां बहुगुणोद्भवाम्\n",
    "12335018a": "तस्य चिन्तयतः सृष्टिं महानात्मगुणः स्मृतः\n",
    "12335018c": "अहंकारस्ततो जातो ब्रह्मा शुभचतुर्मुखः\n",
    "12335018e": "हिरण्यगर्भो भगवान्सर्वलोकपितामहः\n",
    "12335019a": "पद्मेऽनिरुद्धात्संभूतस्तदा पद्मनिभेक्षणः\n",
    "12335019c": "सहस्रपत्रे द्युतिमानुपविष्टः सनातनः\n",
    "12335020a": "ददृशेऽद्भुतसंकाशे लोकानापोमयान्प्रभुः\n",
    "12335020c": "सत्त्वस्थः परमेष्ठी स ततो भूतगणान्सृजत्\n",
    "12335021a": "पूर्वमेव च पद्मस्य पत्रे सूर्यांशुसप्रभे\n",
    "12335021c": "नारायणकृतौ बिन्दू अपामास्तां गुणोत्तरौ\n",
    "12335022a": "तावपश्यत्स भगवाननादिनिधनोऽच्युतः\n",
    "12335022c": "एकस्तत्राभवद्बिन्दुर्मध्वाभो रुचिरप्रभः\n",
    "12335023a": "स तामसो मधुर्जातस्तदा नारायणाज्ञया\n",
    "12335023c": "कठिनस्त्वपरो बिन्दुः कैटभो राजसस्तु सः\n",
    "12335024a": "तावभ्यधावतां श्रेष्ठौ तमोरजगुणान्वितौ\n",
    "12335024c": "बलवन्तौ गदाहस्तौ पद्मनालानुसारिणौ\n",
    "12335025a": "ददृशातेऽरविन्दस्थं ब्रह्माणममितप्रभम्\n",
    "12335025c": "सृजन्तं प्रथमं वेदांश्चतुरश्चारुविग्रहान्\n",
    "12335026a": "ततो विग्रहवन्तौ तौ वेदान्दृष्ट्वासुरोत्तमौ\n",
    "12335026c": "सहसा जगृहतुर्वेदान्ब्रह्मणः पश्यतस्तदा\n",
    "12335027a": "अथ तौ दानवश्रेष्ठौ वेदान्गृह्य सनातनान्\n",
    "12335027c": "रसां विविशतुस्तूर्णमुदक्पूर्वे महोदधौ\n",
    "12335028a": "ततो हृतेषु वेदेषु ब्रह्मा कश्मलमाविशत्\n",
    "12335028c": "ततो वचनमीशानं प्राह वेदैर्विनाकृतः\n",
    "12335029a": "वेदा मे परमं चक्षुर्वेदा मे परमं बलम्\n",
    "12335029c": "वेदा मे परमं धाम वेदा मे ब्रह्म चोत्तमम्\n",
    "12335030a": "मम वेदा हृताः सर्वे दानवाभ्यां बलादितः\n",
    "12335030c": "अन्धकारा हि मे लोका जाता वेदैर्विनाकृताः\n",
    "12335030e": "वेदानृते हि किं कुर्यां लोकान्वै स्रष्टुमुद्यतः\n",
    "12335031a": "अहो बत महद्दुःखं वेदनाशनजं मम\n",
    "12335031c": "प्राप्तं दुनोति हृदयं तीव्रशोकाय रन्धयन्\n",
    "12335032a": "को हि शोकार्णवे मग्नं मामितोऽद्य समुद्धरेत्\n",
    "12335032c": "वेदांस्तानानयेन्नष्टान्कस्य चाहं प्रियो भवे\n",
    "12335033a": "इत्येवं भाषमाणस्य ब्रह्मणो नृपसत्तम\n",
    "12335033c": "हरेः स्तोत्रार्थमुद्भूता बुद्धिर्बुद्धिमतां वर\n",
    "12335033e": "ततो जगौ परं जप्यं साञ्जलिप्रग्रहः प्रभुः\n",
    "12335034a": "नमस्ते ब्रह्महृदय नमस्ते मम पूर्वज\n",
    "12335034c": "लोकाद्य भुवनश्रेष्ठ सांख्ययोगनिधे विभो\n",
    "12335035a": "व्यक्ताव्यक्तकराचिन्त्य क्षेमं पन्थानमास्थित\n",
    "12335035c": "विश्वभुक्सर्वभूतानामन्तरात्मन्नयोनिज\n",
    "12335036a": "अहं प्रसादजस्तुभ्यं लोकधाम्ने स्वयंभुवे\n",
    "12335036c": "त्वत्तो मे मानसं जन्म प्रथमं द्विजपूजितम्\n",
    "12335037a": "चाक्षुषं वै द्वितीयं मे जन्म चासीत्पुरातनम्\n",
    "12335037c": "त्वत्प्रसादाच्च मे जन्म तृतीयं वाचिकं महत्\n",
    "12335038a": "त्वत्तः श्रवणजं चापि चतुर्थं जन्म मे विभो\n",
    "12335038c": "नासिक्यं चापि मे जन्म त्वत्तः पञ्चममुच्यते\n",
    "12335039a": "अण्डजं चापि मे जन्म त्वत्तः षष्ठं विनिर्मितम्\n",
    "12335039c": "इदं च सप्तमं जन्म पद्मजं मेऽमितप्रभ\n",
    "12335040a": "सर्गे सर्गे ह्यहं पुत्रस्तव त्रिगुणवर्जितः\n",
    "12335040c": "प्रथितः पुण्डरीकाक्ष प्रधानगुणकल्पितः\n",
    "12335041a": "त्वमीश्वरस्वभावश्च स्वयंभूः पुरुषोत्तमः\n",
    "12335041c": "त्वया विनिर्मितोऽहं वै वेदचक्षुर्वयोतिगः\n",
    "12335042a": "ते मे वेदा हृताश्चक्षुरन्धो जातोऽस्मि जागृहि\n",
    "12335042c": "ददस्व चक्षुषी मह्यं प्रियोऽहं ते प्रियोऽसि मे\n",
    "12335043a": "एवं स्तुतः स भगवान्पुरुषः सर्वतोमुखः\n",
    "12335043c": "जहौ निद्रामथ तदा वेदकार्यार्थमुद्यतः\n",
    "12335043e": "ऐश्वरेण प्रयोगेण द्वितीयां तनुमास्थितः\n",
    "12335044a": "सुनासिकेन कायेन भूत्वा चन्द्रप्रभस्तदा\n",
    "12335044c": "कृत्वा हयशिरः शुभ्रं वेदानामालयं प्रभुः\n",
    "12335045a": "तस्य मूर्धा समभवद्द्यौः सनक्षत्रतारका\n",
    "12335045c": "केशाश्चास्याभवन्दीर्घा रवेरंशुसमप्रभाः\n",
    "12335046a": "कर्णावाकाशपाताले ललाटं भूतधारिणी\n",
    "12335046c": "गङ्गा सरस्वती पुण्या भ्रुवावास्तां महानदी\n",
    "12335047a": "चक्षुषी सोमसूर्यौ ते नासा संध्या पुनः स्मृता\n",
    "12335047c": "ओंकारस्त्वथ संस्कारो विद्युज्जिह्वा च निर्मिता\n",
    "12335048a": "दन्ताश्च पितरो राजन्सोमपा इति विश्रुताः\n",
    "12335048c": "गोलोको ब्रह्मलोकश्च ओष्ठावास्तां महात्मनः\n",
    "12335048e": "ग्रीवा चास्याभवद्राजन्कालरात्रिर्गुणोत्तरा\n",
    "12335049a": "एतद्धयशिरः कृत्वा नानामूर्तिभिरावृतम्\n",
    "12335049c": "अन्तर्दधे स विश्वेशो विवेश च रसां प्रभुः\n",
    "12335050a": "रसां पुनः प्रविष्टश्च योगं परममास्थितः\n",
    "12335050c": "शैक्षं स्वरं समास्थाय ओमिति प्रासृजत्स्वरम्\n",
    "12335051a": "स स्वरः सानुनादी च सर्वगः स्निग्ध एव च\n",
    "12335051c": "बभूवान्तर्महीभूतः सर्वभूतगुणोदितः\n",
    "12335052a": "ततस्तावसुरौ कृत्वा वेदान्समयबन्धनान्\n",
    "12335052c": "रसातले विनिक्षिप्य यतः शब्दस्ततो द्रुतौ\n",
    "12335053a": "एतस्मिन्नन्तरे राजन्देवो हयशिरोधरः\n",
    "12335053c": "जग्राह वेदानखिलान्रसातलगतान्हरिः\n",
    "12335053e": "प्रादाच्च ब्रह्मणे भूयस्ततः स्वां प्रकृतिं गतः\n",
    "12335054a": "स्थापयित्वा हयशिर उदक्पूर्वे महोदधौ\n",
    "12335054c": "वेदानामालयश्चापि बभूवाश्वशिरास्ततः\n",
    "12335055a": "अथ किंचिदपश्यन्तौ दानवौ मधुकैटभौ\n",
    "12335055c": "पुनराजग्मतुस्तत्र वेगितौ पश्यतां च तौ\n",
    "12335055e": "यत्र वेदा विनिक्षिप्तास्तत्स्थानं शून्यमेव च\n",
    "12335056a": "तत उत्तममास्थाय वेगं बलवतां वरौ\n",
    "12335056c": "पुनरुत्तस्थतुः शीघ्रं रसानामालयात्तदा\n",
    "12335056e": "ददृशाते च पुरुषं तमेवादिकरं प्रभुम्\n",
    "12335057a": "श्वेतं चन्द्रविशुद्धाभमनिरुद्धतनौ स्थितम्\n",
    "12335057c": "भूयोऽप्यमितविक्रान्तं निद्रायोगमुपागतम्\n",
    "12335058a": "आत्मप्रमाणरचिते अपामुपरि कल्पिते\n",
    "12335058c": "शयने नागभोगाढ्ये ज्वालामालासमावृते\n",
    "12335059a": "निष्कल्मषेण सत्त्वेन संपन्नं रुचिरप्रभम्\n",
    "12335059c": "तं दृष्ट्वा दानवेन्द्रौ तौ महाहासममुञ्चताम्\n",
    "12335060a": "ऊचतुश्च समाविष्टौ रजसा तमसा च तौ\n",
    "12335060c": "अयं स पुरुषः श्वेतः शेते निद्रामुपागतः\n",
    "12335061a": "अनेन नूनं वेदानां कृतमाहरणं रसात्\n",
    "12335061c": "कस्यैष को नु खल्वेष किं च स्वपिति भोगवान्\n",
    "12335062a": "इत्युच्चारितवाक्यौ तौ बोधयामासतुर्हरिम्\n",
    "12335062c": "युद्धार्थिनौ तु विज्ञाय विबुद्धः पुरुषोत्तमः\n",
    "12335063a": "निरीक्ष्य चासुरेन्द्रौ तौ ततो युद्धे मनो दधे\n",
    "12335063c": "अथ युद्धं समभवत्तयोर्नारायणस्य च\n",
    "12335064a": "रजस्तमोविष्टतनू तावुभौ मधुकैटभौ\n",
    "12335064c": "ब्रह्मणोपचितिं कुर्वञ्जघान मधुसूदनः\n",
    "12335065a": "ततस्तयोर्वधेनाशु वेदापहरणेन च\n",
    "12335065c": "शोकापनयनं चक्रे ब्रह्मणः पुरुषोत्तमः\n",
    "12335066a": "ततः परिवृतो ब्रह्मा हतारिर्वेदसत्कृतः\n",
    "12335066c": "निर्ममे स तदा लोकान्कृत्स्नान्स्थावरजङ्गमान्\n",
    "12335067a": "दत्त्वा पितामहायाग्र्यां बुद्धिं लोकविसर्गिकीम्\n",
    "12335067c": "तत्रैवान्तर्दधे देवो यत एवागतो हरिः\n",
    "12335068a": "तौ दानवौ हरिर्हत्वा कृत्वा हयशिरस्तनुम्\n",
    "12335068c": "पुनः प्रवृत्तिधर्मार्थं तामेव विदधे तनुम्\n",
    "12335069a": "एवमेष महाभागो बभूवाश्वशिरा हरिः\n",
    "12335069c": "पौराणमेतदाख्यातं रूपं वरदमैश्वरम्\n",
    "12335070a": "यो ह्येतद्ब्राह्मणो नित्यं शृणुयाद्धारयेत वा\n",
    "12335070c": "न तस्याध्ययनं नाशमुपगच्छेत्कदाचन\n",
    "12335071a": "आराध्य तपसोग्रेण देवं हयशिरोधरम्\n",
    "12335071c": "पाञ्चालेन क्रमः प्राप्तो रामेण पथि देशिते\n",
    "12335072a": "एतद्धयशिरो राजन्नाख्यानं तव कीर्तितम्\n",
    "12335072c": "पुराणं वेदसमितं यन्मां त्वं परिपृच्छसि\n",
    "12335073a": "यां यामिच्छेत्तनुं देवः कर्तुं कार्यविधौ क्वचित्\n",
    "12335073c": "तां तां कुर्याद्विकुर्वाणः स्वयमात्मानमात्मना\n",
    "12335074a": "एष वेदनिधिः श्रीमानेष वै तपसो निधिः\n",
    "12335074c": "एष योगश्च सांख्यं च ब्रह्म चाग्र्यं हरिर्विभुः\n",
    "12335075a": "नारायणपरा वेदा यज्ञा नारायणात्मकाः\n",
    "12335075c": "तपो नारायणपरं नारायणपरा गतिः\n",
    "12335076a": "नारायणपरं सत्यमृतं नारायणात्मकम्\n",
    "12335076c": "नारायणपरो धर्मः पुनरावृत्तिदुर्लभः\n",
    "12335077a": "प्रवृत्तिलक्षणश्चैव धर्मो नारायणात्मकः\n",
    "12335077c": "नारायणात्मको गन्धो भूमौ श्रेष्ठतमः स्मृतः\n",
    "12335078a": "अपां चैव गुणो राजन्रसो नारायणात्मकः\n",
    "12335078c": "ज्योतिषां च गुणो रूपं स्मृतं नारायणात्मकम्\n",
    "12335079a": "नारायणात्मकश्चापि स्पर्शो वायुगुणः स्मृतः\n",
    "12335079c": "नारायणात्मकश्चापि शब्द आकाशसंभवः\n",
    "12335080a": "मनश्चापि ततो भूतमव्यक्तगुणलक्षणम्\n",
    "12335080c": "नारायणपरः कालो ज्योतिषामयनं च यत्\n",
    "12335081a": "नारायणपरा कीर्तिः श्रीश्च लक्ष्मीश्च देवताः\n",
    "12335081c": "नारायणपरं सांख्यं योगो नारायणात्मकः\n",
    "12335082a": "कारणं पुरुषो येषां प्रधानं चापि कारणम्\n",
    "12335082c": "स्वभावश्चैव कर्माणि दैवं येषां च कारणम्\n",
    "12335083a": "पञ्चकारणसंख्यातो निष्ठा सर्वत्र वै हरिः\n",
    "12335083c": "तत्त्वं जिज्ञासमानानां हेतुभिः सर्वतोमुखैः\n",
    "12335084a": "तत्त्वमेको महायोगी हरिर्नारायणः प्रभुः\n",
    "12335084c": "सब्रह्मकानां लोकानामृषीणां च महात्मनाम्\n",
    "12335085a": "सांख्यानां योगिनां चापि यतीनामात्मवेदिनाम्\n",
    "12335085c": "मनीषितं विजानाति केशवो न तु तस्य ते\n",
    "12335086a": "ये केचित्सर्वलोकेषु दैवं पित्र्यं च कुर्वते\n",
    "12335086c": "दानानि च प्रयच्छन्ति तप्यन्ति च तपो महत्\n",
    "12335087a": "सर्वेषामाश्रयो विष्णुरैश्वरं विधिमास्थितः\n",
    "12335087c": "सर्वभूतकृतावासो वासुदेवेति चोच्यते\n",
    "12335088a": "अयं हि नित्यः परमो महर्षि;र्महाविभूतिर्गुणवान्निर्गुणाख्यः\n",
    "12335088c": "गुणैश्च संयोगमुपैति शीघ्रं; कालो यथर्तावृतुसंप्रयुक्तः\n",
    "12335089a": "नैवास्य विन्दन्ति गतिं महात्मनो; न चागतिं कश्चिदिहानुपश्यति\n",
    "12335089c": "ज्ञानात्मकाः संयमिनो महर्षयः; पश्यन्ति नित्यं पुरुषं गुणाधिकम्\n",
    "12336001": "जनमेजय उवाच\n",
    "12336001a": "अहो ह्येकान्तिनः सर्वान्प्रीणाति भगवान्हरिः\n",
    "12336001c": "विधिप्रयुक्तां पूजां च गृह्णाति भगवान्स्वयम्\n",
    "12336002a": "ये तु दग्धेन्धना लोके पुण्यपापविवर्जिताः\n",
    "12336002c": "तेषां त्वयाभिनिर्दिष्टा पारंपर्यागता गतिः\n",
    "12336003a": "चतुर्थ्यां चैव ते गत्यां गच्छन्ति पुरुषोत्तमम्\n",
    "12336003c": "एकान्तिनस्तु पुरुषा गच्छन्ति परमं पदम्\n",
    "12336004a": "नूनमेकान्तधर्मोऽयं श्रेष्ठो नारायणप्रियः\n",
    "12336004c": "अगत्वा गतयस्तिस्रो यद्गच्छन्त्यव्ययं हरिम्\n",
    "12336005a": "सहोपनिषदान्वेदान्ये विप्राः सम्यगास्थिताः\n",
    "12336005c": "पठन्ति विधिमास्थाय ये चापि यतिधर्मिणः\n",
    "12336006a": "तेभ्यो विशिष्टां जानामि गतिमेकान्तिनां नृणाम्\n",
    "12336006c": "केनैष धर्मः कथितो देवेन ऋषिणापि वा\n",
    "12336007a": "एकान्तिनां च का चर्या कदा चोत्पादिता विभो\n",
    "12336007c": "एतन्मे संशयं छिन्धि परं कौतूहलं हि मे\n",
    "12336008": "वैशंपायन उवाच\n",
    "12336008a": "समुपोढेष्वनीकेषु कुरुपाण्डवयोर्मृधे\n",
    "12336008c": "अर्जुने विमनस्के च गीता भगवता स्वयम्\n",
    "12336009a": "आगतिश्च गतिश्चैव पूर्वं ते कथिता मया\n",
    "12336009c": "गहनो ह्येष धर्मो वै दुर्विज्ञेयोऽकृतात्मभिः\n",
    "12336010a": "संमितः सामवेदेन पुरैवादियुगे कृतः\n",
    "12336010c": "धार्यते स्वयमीशेन राजन्नारायणेन ह\n",
    "12336011a": "एतमर्थं महाराज पृष्टः पार्थेन नारदः\n",
    "12336011c": "ऋषिमध्ये महाभागः शृण्वतोः कृष्णभीष्मयोः\n",
    "12336012a": "गुरुणा च ममाप्येष कथितो नृपसत्तम\n",
    "12336012c": "यथा तु कथितस्तत्र नारदेन तथा शृणु\n",
    "12336013a": "यदासीन्मानसं जन्म नारायणमुखोद्गतम्\n",
    "12336013c": "ब्रह्मणः पृथिवीपाल तदा नारायणः स्वयम्\n",
    "12336013e": "तेन धर्मेण कृतवान्दैवं पित्र्यं च भारत\n",
    "12336014a": "फेनपा ऋषयश्चैव तं धर्मं प्रतिपेदिरे\n",
    "12336014c": "वैखानसाः फेनपेभ्यो धर्ममेतं प्रपेदिरे\n",
    "12336014e": "वैखानसेभ्यः सोमस्तु ततः सोऽन्तर्दधे पुनः\n",
    "12336015a": "यदासीच्चाक्षुषं जन्म द्वितीयं ब्रह्मणो नृप\n",
    "12336015c": "तदा पितामहात्सोमादेतं धर्ममजानत\n",
    "12336015e": "नारायणात्मकं राजन्रुद्राय प्रददौ च सः\n",
    "12336016a": "ततो योगस्थितो रुद्रः पुरा कृतयुगे नृप\n",
    "12336016c": "वालखिल्यानृषीन्सर्वान्धर्ममेतमपाठयत्\n",
    "12336016e": "अन्तर्दधे ततो भूयस्तस्य देवस्य मायया\n",
    "12336017a": "तृतीयं ब्रह्मणो जन्म यदासीद्वाचिकं महत्\n",
    "12336017c": "तत्रैष धर्मः संभूतः स्वयं नारायणान्नृप\n",
    "12336018a": "सुपर्णो नाम तमृषिः प्राप्तवान्पुरुषोत्तमात्\n",
    "12336018c": "तपसा वै सुतप्तेन दमेन नियमेन च\n",
    "12336019a": "त्रिः परिक्रान्तवानेतत्सुपर्णो धर्ममुत्तमम्\n",
    "12336019c": "यस्मात्तस्माद्व्रतं ह्येतत्त्रिसौपर्णमिहोच्यते\n",
    "12336020a": "ऋग्वेदपाठपठितं व्रतमेतद्धि दुश्चरम्\n",
    "12336020c": "सुपर्णाच्चाप्यधिगतो धर्म एष सनातनः\n",
    "12336021a": "वायुना द्विपदां श्रेष्ठ प्रथितो जगदायुषा\n",
    "12336021c": "वायोः सकाशात्प्राप्तश्च ऋषिभिर्विघसाशिभिः\n",
    "12336022a": "तेभ्यो महोदधिश्चैनं प्राप्तवान्धर्ममुत्तमम्\n",
    "12336022c": "ततः सोऽन्तर्दधे भूयो नारायणसमाहितः\n",
    "12336023a": "यदा भूयः श्रवणजा सृष्टिरासीन्महात्मनः\n",
    "12336023c": "ब्रह्मणः पुरुषव्याघ्र तत्र कीर्तयतः शृणु\n",
    "12336024a": "जगत्स्रष्टुमना देवो हरिर्नारायणः स्वयम्\n",
    "12336024c": "चिन्तयामास पुरुषं जगत्सर्गकरं प्रभुः\n",
    "12336025a": "अथ चिन्तयतस्तस्य कर्णाभ्यां पुरुषः सृतः\n",
    "12336025c": "प्रजासर्गकरो ब्रह्मा तमुवाच जगत्पतिः\n",
    "12336026a": "सृज प्रजाः पुत्र सर्वा मुखतः पादतस्तथा\n",
    "12336026c": "श्रेयस्तव विधास्यामि बलं तेजश्च सुव्रत\n",
    "12336027a": "धर्मं च मत्तो गृह्णीष्व सात्वतं नाम नामतः\n",
    "12336027c": "तेन सर्वं कृतयुगं स्थापयस्व यथाविधि\n",
    "12336028a": "ततो ब्रह्मा नमश्चक्रे देवाय हरिमेधसे\n",
    "12336028c": "धर्मं चाग्र्यं स जग्राह सरहस्यं ससंग्रहम्\n",
    "12336028e": "आरण्यकेन सहितं नारायणमुखोद्गतम्\n",
    "12336029a": "उपदिश्य ततो धर्मं ब्रह्मणेऽमिततेजसे\n",
    "12336029c": "तं कार्तयुगधर्माणं निराशीःकर्मसंज्ञितम्\n",
    "12336029e": "जगाम तमसः पारं यत्राव्यक्तं व्यवस्थितम्\n",
    "12336030a": "ततोऽथ वरदो देवो ब्रह्मलोकपितामहः\n",
    "12336030c": "असृजत्स तदा लोकान्कृत्स्नान्स्थावरजङ्गमान्\n",
    "12336031a": "ततः प्रावर्तत तदा आदौ कृतयुगं शुभम्\n",
    "12336031c": "ततो हि सात्वतो धर्मो व्याप्य लोकानवस्थितः\n",
    "12336032a": "तेनैवाद्येन धर्मेण ब्रह्मा लोकविसर्गकृत्\n",
    "12336032c": "पूजयामास देवेशं हरिं नारायणं प्रभुम्\n",
    "12336033a": "धर्मप्रतिष्ठाहेतोश्च मनुं स्वारोचिषं ततः\n",
    "12336033c": "अध्यापयामास तदा लोकानां हितकाम्यया\n",
    "12336034a": "ततः स्वारोचिषः पुत्रं स्वयं शङ्खपदं नृप\n",
    "12336034c": "अध्यापयत्पुराव्यग्रः सर्वलोकपतिर्विभुः\n",
    "12336035a": "ततः शङ्खपदश्चापि पुत्रमात्मजमौरसम्\n",
    "12336035c": "दिशापालं सुधर्माणमध्यापयत भारत\n",
    "12336035e": "ततः सोऽन्तर्दधे भूयः प्राप्ते त्रेतायुगे पुनः\n",
    "12336036a": "नासिक्यजन्मनि पुरा ब्रह्मणः पार्थिवोत्तम\n",
    "12336036c": "धर्ममेतं स्वयं देवो हरिर्नारायणः प्रभुः\n",
    "12336036e": "उज्जगारारविन्दाक्षो ब्रह्मणः पश्यतस्तदा\n",
    "12336037a": "सनत्कुमारो भगवांस्ततः प्राधीतवान्नृप\n",
    "12336037c": "सनत्कुमारादपि च वीरणो वै प्रजापतिः\n",
    "12336037e": "कृतादौ कुरुशार्दूल धर्ममेतमधीतवान्\n",
    "12336038a": "वीरणश्चाप्यधीत्यैनं रौच्याय मनवे ददौ\n",
    "12336038c": "रौच्यः पुत्राय शुद्धाय सुव्रताय सुमेधसे\n",
    "12336039a": "कुक्षिनाम्नेऽथ प्रददौ दिशां पालाय धर्मिणे\n",
    "12336039c": "ततः सोऽन्तर्दधे भूयो नारायणमुखोद्गतः\n",
    "12336040a": "अण्डजे जन्मनि पुनर्ब्रह्मणे हरियोनये\n",
    "12336040c": "एष धर्मः समुद्भूतो नारायणमुखात्पुनः\n",
    "12336041a": "गृहीतो ब्रह्मणा राजन्प्रयुक्तश्च यथाविधि\n",
    "12336041c": "अध्यापिताश्च मुनयो नाम्ना बर्हिषदो नृप\n",
    "12336042a": "बर्हिषद्भ्यश्च संक्रान्तः सामवेदान्तगं द्विजम्\n",
    "12336042c": "ज्येष्ठं नाम्नाभिविख्यातं ज्येष्ठसामव्रतो हरिः\n",
    "12336043a": "ज्येष्ठाच्चाप्यनुसंक्रान्तो राजानमविकम्पनम्\n",
    "12336043c": "अन्तर्दधे ततो राजन्नेष धर्मः प्रभोर्हरेः\n",
    "12336044a": "यदिदं सप्तमं जन्म पद्मजं ब्रह्मणो नृप\n",
    "12336044c": "तत्रैष धर्मः कथितः स्वयं नारायणेन हि\n",
    "12336045a": "पितामहाय शुद्धाय युगादौ लोकधारिणे\n",
    "12336045c": "पितामहश्च दक्षाय धर्ममेतं पुरा ददौ\n",
    "12336046a": "ततो ज्येष्ठे तु दौहित्रे प्रादाद्दक्षो नृपोत्तम\n",
    "12336046c": "आदित्ये सवितुर्ज्येष्ठे विवस्वाञ्जगृहे ततः\n",
    "12336047a": "त्रेतायुगादौ च पुनर्विवस्वान्मनवे ददौ\n",
    "12336047c": "मनुश्च लोकभूत्यर्थं सुतायेक्ष्वाकवे ददौ\n",
    "12336048a": "इक्ष्वाकुणा च कथितो व्याप्य लोकानवस्थितः\n",
    "12336048c": "गमिष्यति क्षयान्ते च पुनर्नारायणं नृप\n",
    "12336049a": "व्रतिनां चापि यो धर्मः स ते पूर्वं नृपोत्तम\n",
    "12336049c": "कथितो हरिगीतासु समासविधिकल्पितः\n",
    "12336050a": "नारदेन तु संप्राप्तः सरहस्यः ससंग्रहः\n",
    "12336050c": "एष धर्मो जगन्नाथात्साक्षान्नारायणान्नृप\n",
    "12336051a": "एवमेष महान्धर्म आद्यो राजन्सनातनः\n",
    "12336051c": "दुर्विज्ञेयो दुष्करश्च सात्वतैर्धार्यते सदा\n",
    "12336052a": "धर्मज्ञानेन चैतेन सुप्रयुक्तेन कर्मणा\n",
    "12336052c": "अहिंसाधर्मयुक्तेन प्रीयते हरिरीश्वरः\n",
    "12336053a": "एकव्यूहविभागो वा क्वचिद्द्विव्यूहसंज्ञितः\n",
    "12336053c": "त्रिव्यूहश्चापि संख्यातश्चतुर्व्यूहश्च दृश्यते\n",
    "12336054a": "हरिरेव हि क्षेत्रज्ञो निर्ममो निष्कलस्तथा\n",
    "12336054c": "जीवश्च सर्वभूतेषु पञ्चभूतगुणातिगः\n",
    "12336055a": "मनश्च प्रथितं राजन्पञ्चेन्द्रियसमीरणम्\n",
    "12336055c": "एष लोकनिधिर्धीमानेष लोकविसर्गकृत्\n",
    "12336056a": "अकर्ता चैव कर्ता च कार्यं कारणमेव च\n",
    "12336056c": "यथेच्छति तथा राजन्क्रीडते पुरुषोऽव्ययः\n",
    "12336057a": "एष एकान्तिधर्मस्ते कीर्तितो नृपसत्तम\n",
    "12336057c": "मया गुरुप्रसादेन दुर्विज्ञेयोऽकृतात्मभिः\n",
    "12336057e": "एकान्तिनो हि पुरुषा दुर्लभा बहवो नृप\n",
    "12336058a": "यद्येकान्तिभिराकीर्णं जगत्स्यात्कुरुनन्दन\n",
    "12336058c": "अहिंसकैरात्मविद्भिः सर्वभूतहिते रतैः\n",
    "12336058e": "भवेत्कृतयुगप्राप्तिराशीःकर्मविवर्जितैः\n",
    "12336059a": "एवं स भगवान्व्यासो गुरुर्मम विशां पते\n",
    "12336059c": "कथयामास धर्मज्ञो धर्मराज्ञे द्विजोत्तमः\n",
    "12336060a": "ऋषीणां संनिधौ राजञ्शृण्वतोः कृष्णभीष्मयोः\n",
    "12336060c": "तस्याप्यकथयत्पूर्वं नारदः सुमहातपाः\n",
    "12336061a": "देवं परमकं ब्रह्म श्वेतं चन्द्राभमच्युतम्\n",
    "12336061c": "यत्र चैकान्तिनो यान्ति नारायणपरायणाः\n",
    "12336062": "जनमेजय उवाच\n",
    "12336062a": "एवं बहुविधं धर्मं प्रतिबुद्धैर्निषेवितम्\n",
    "12336062c": "न कुर्वन्ति कथं विप्रा अन्ये नानाव्रते स्थिताः\n",
    "12336063": "वैशंपायन उवाच\n",
    "12336063a": "तिस्रः प्रकृतयो राजन्देहबन्धेषु निर्मिताः\n",
    "12336063c": "सात्त्विकी राजसी चैव तामसी चेति भारत\n",
    "12336064a": "देहबन्धेषु पुरुषः श्रेष्ठः कुरुकुलोद्वह\n",
    "12336064c": "सात्त्विकः पुरुषव्याघ्र भवेन्मोक्षार्थनिश्चितः\n",
    "12336065a": "अत्रापि स विजानाति पुरुषं ब्रह्मवर्तिनम्\n",
    "12336065c": "नारायणपरो मोक्षस्ततो वै सात्त्विकः स्मृतः\n",
    "12336066a": "मनीषितं च प्राप्नोति चिन्तयन्पुरुषोत्तमम्\n",
    "12336066c": "एकान्तभक्तिः सततं नारायणपरायणः\n",
    "12336067a": "मनीषिणो हि ये केचिद्यतयो मोक्षकाङ्क्षिणः\n",
    "12336067c": "तेषां वै छिन्नतृष्णानां योगक्षेमवहो हरिः\n",
    "12336068a": "जायमानं हि पुरुषं यं पश्येन्मधुसूदनः\n",
    "12336068c": "सात्त्विकस्तु स विज्ञेयो भवेन्मोक्षे च निश्चितः\n",
    "12336069a": "सांख्ययोगेन तुल्यो हि धर्म एकान्तसेवितः\n",
    "12336069c": "नारायणात्मके मोक्षे ततो यान्ति परां गतिम्\n",
    "12336070a": "नारायणेन दृष्टश्च प्रतिबुद्धो भवेत्पुमान्\n",
    "12336070c": "एवमात्मेच्छया राजन्प्रतिबुद्धो न जायते\n",
    "12336071a": "राजसी तामसी चैव व्यामिश्रे प्रकृती स्मृते\n",
    "12336071c": "तदात्मकं हि पुरुषं जायमानं विशां पते\n",
    "12336071e": "प्रवृत्तिलक्षणैर्युक्तं नावेक्षति हरिः स्वयम्\n",
    "12336072a": "पश्यत्येनं जायमानं ब्रह्मा लोकपितामहः\n",
    "12336072c": "रजसा तमसा चैव मानुषं समभिप्लुतम्\n",
    "12336073a": "कामं देवाश्च ऋषयः सत्त्वस्था नृपसत्तम\n",
    "12336073c": "हीनाः सत्त्वेन सूक्ष्मेण ततो वैकारिकाः स्मृताः\n",
    "12336074": "जनमेजय उवाच\n",
    "12336074a": "कथं वैकारिको गच्छेत्पुरुषः पुरुषोत्तमम्\n",
    "12336075": "वैशंपायन उवाच\n",
    "12336075a": "सुसूक्ष्मसत्त्वसंयुक्तं संयुक्तं त्रिभिरक्षरैः\n",
    "12336075c": "पुरुषः पुरुषं गच्छेन्निष्क्रियः पञ्चविंशकम्\n",
    "12336076a": "एवमेकं सांख्ययोगं वेदारण्यकमेव च\n",
    "12336076c": "परस्पराङ्गान्येतानि पञ्चरात्रं च कथ्यते\n",
    "12336076e": "एष एकान्तिनां धर्मो नारायणपरात्मकः\n",
    "12336077a": "यथा समुद्रात्प्रसृता जलौघा;स्तमेव राजन्पुनराविशन्ति\n",
    "12336077c": "इमे तथा ज्ञानमहाजलौघा; नारायणं वै पुनराविशन्ति\n",
    "12336078a": "एष ते कथितो धर्मः सात्वतो यदुबान्धव\n",
    "12336078c": "कुरुष्वैनं यथान्यायं यदि शक्नोषि भारत\n",
    "12336079a": "एवं हि सुमहाभागो नारदो गुरवे मम\n",
    "12336079c": "श्वेतानां यतिनामाह एकान्तगतिमव्ययाम्\n",
    "12336080a": "व्यासश्चाकथयत्प्रीत्या धर्मपुत्राय धीमते\n",
    "12336080c": "स एवायं मया तुभ्यमाख्यातः प्रसृतो गुरोः\n",
    "12336081a": "इत्थं हि दुश्चरो धर्म एष पार्थिवसत्तम\n",
    "12336081c": "यथैव त्वं तथैवान्ये न भजन्ति विमोहिताः\n",
    "12336082a": "कृष्ण एव हि लोकानां भावनो मोहनस्तथा\n",
    "12336082c": "संहारकारकश्चैव कारणं च विशां पते\n",
    "12337001": "जनमेजय उवाच\n",
    "12337001a": "सांख्यं योगं पञ्चरात्रं वेदारण्यकमेव च\n",
    "12337001c": "ज्ञानान्येतानि ब्रह्मर्षे लोकेषु प्रचरन्ति ह\n",
    "12337002a": "किमेतान्येकनिष्ठानि पृथङ्निष्ठानि वा मुने\n",
    "12337002c": "प्रब्रूहि वै मया पृष्टः प्रवृत्तिं च यथाक्रमम्\n",
    "12337003": "वैशंपायन उवाच\n",
    "12337003a": "जज्ञे बहुज्ञं परमत्युदारं; यं द्वीपमध्ये सुतमात्मवन्तम्\n",
    "12337003c": "पराशराद्गन्धवती महर्षिं; तस्मै नमोऽज्ञानतमोनुदाय\n",
    "12337004a": "पितामहाद्यं प्रवदन्ति षष्ठं; महर्षिमार्षेयविभूतियुक्तम्\n",
    "12337004c": "नारायणस्यांशजमेकपुत्रं; द्वैपायनं वेदमहानिधानम्\n",
    "12337005a": "तमादिकालेषु महाविभूति;र्नारायणो ब्रह्ममहानिधानम्\n",
    "12337005c": "ससर्ज पुत्रार्थमुदारतेजा; व्यासं महात्मानमजः पुराणः\n",
    "12337006": "जनमेजय उवाच\n",
    "12337006a": "त्वयैव कथितः पूर्वं संभवो द्विजसत्तम\n",
    "12337006c": "वसिष्ठस्य सुतः शक्तिः शक्तेः पुत्रः पराशरः\n",
    "12337007a": "पराशरस्य दायादः कृष्णद्वैपायनो मुनिः\n",
    "12337007c": "भूयो नारायणसुतं त्वमेवैनं प्रभाषसे\n",
    "12337008a": "किमतः पूर्वजं जन्म व्यासस्यामिततेजसः\n",
    "12337008c": "कथयस्वोत्तममते जन्म नारायणोद्भवम्\n",
    "12337009": "वैशंपायन उवाच\n",
    "12337009a": "वेदार्थान्वेत्तुकामस्य धर्मिष्ठस्य तपोनिधेः\n",
    "12337009c": "गुरोर्मे ज्ञाननिष्ठस्य हिमवत्पाद आसतः\n",
    "12337010a": "कृत्वा भारतमाख्यानं तपःश्रान्तस्य धीमतः\n",
    "12337010c": "शुश्रूषां तत्परा राजन्कृतवन्तो वयं तदा\n",
    "12337011a": "सुमन्तुर्जैमिनिश्चैव पैलश्च सुदृढव्रतः\n",
    "12337011c": "अहं चतुर्थः शिष्यो वै शुको व्यासात्मजस्तथा\n",
    "12337012a": "एभिः परिवृतो व्यासः शिष्यैः पञ्चभिरुत्तमैः\n",
    "12337012c": "शुशुभे हिमवत्पादे भूतैर्भूतपतिर्यथा\n",
    "12337013a": "वेदानावर्तयन्साङ्गान्भारतार्थांश्च सर्वशः\n",
    "12337013c": "तमेकमनसं दान्तं युक्ता वयमुपास्महे\n",
    "12337014a": "कथान्तरेऽथ कस्मिंश्चित्पृष्टोऽस्माभिर्द्विजोत्तमः\n",
    "12337014c": "वेदार्थान्भारतार्थांश्च जन्म नारायणात्तथा\n",
    "12337015a": "स पूर्वमुक्त्वा वेदार्थान्भारतार्थांश्च तत्त्ववित्\n",
    "12337015c": "नारायणादिदं जन्म व्याहर्तुमुपचक्रमे\n",
    "12337016a": "शृणुध्वमाख्यानवरमेतदार्षेयमुत्तमम्\n",
    "12337016c": "आदिकालोद्भवं विप्रास्तपसाधिगतं मया\n",
    "12337017a": "प्राप्ते प्रजाविसर्गे वै सप्तमे पद्मसंभवे\n",
    "12337017c": "नारायणो महायोगी शुभाशुभविवर्जितः\n",
    "12337018a": "ससृजे नाभितः पुत्रं ब्रह्माणममितप्रभम्\n",
    "12337018c": "ततः स प्रादुरभवदथैनं वाक्यमब्रवीत्\n",
    "12337019a": "मम त्वं नाभितो जातः प्रजासर्गकरः प्रभुः\n",
    "12337019c": "सृज प्रजास्त्वं विविधा ब्रह्मन्सजडपण्डिताः\n",
    "12337020a": "स एवमुक्तो विमुखश्चिन्ताव्याकुलमानसः\n",
    "12337020c": "प्रणम्य वरदं देवमुवाच हरिमीश्वरम्\n",
    "12337021a": "का शक्तिर्मम देवेश प्रजाः स्रष्टुं नमोऽस्तु ते\n",
    "12337021c": "अप्रज्ञावानहं देव विधत्स्व यदनन्तरम्\n",
    "12337022a": "स एवमुक्तो भगवान्भूत्वाथान्तर्हितस्ततः\n",
    "12337022c": "चिन्तयामास देवेशो बुद्धिं बुद्धिमतां वरः\n",
    "12337023a": "स्वरूपिणी ततो बुद्धिरुपतस्थे हरिं प्रभुम्\n",
    "12337023c": "योगेन चैनां निर्योगः स्वयं नियुयुजे तदा\n",
    "12337024a": "स तामैश्वर्ययोगस्थां बुद्धिं शक्तिमतीं सतीम्\n",
    "12337024c": "उवाच वचनं देवो बुद्धिं वै प्रभुरव्ययः\n",
    "12337025a": "ब्रह्माणं प्रविशस्वेति लोकसृष्ट्यर्थसिद्धये\n",
    "12337025c": "ततस्तमीश्वरादिष्टा बुद्धिः क्षिप्रं विवेश सा\n",
    "12337026a": "अथैनं बुद्धिसंयुक्तं पुनः स ददृशे हरिः\n",
    "12337026c": "भूयश्चैनं वचः प्राह सृजेमा विविधाः प्रजाः\n",
    "12337027a": "एवमुक्त्वा स भगवांस्तत्रैवान्तरधीयत\n",
    "12337027c": "प्राप चैव मुहूर्तेन स्वस्थानं देवसंज्ञितम्\n",
    "12337028a": "तां चैव प्रकृतिं प्राप्य एकीभावगतोऽभवत्\n",
    "12337028c": "अथास्य बुद्धिरभवत्पुनरन्या तदा किल\n",
    "12337029a": "सृष्टा इमाः प्रजाः सर्वा ब्रह्मणा परमेष्ठिना\n",
    "12337029c": "दैत्यदानवगन्धर्वरक्षोगणसमाकुलाः\n",
    "12337029e": "जाता हीयं वसुमती भाराक्रान्ता तपस्विनी\n",
    "12337030a": "बहवो बलिनः पृथ्व्यां दैत्यदानवराक्षसाः\n",
    "12337030c": "भविष्यन्ति तपोयुक्ता वरान्प्राप्स्यन्ति चोत्तमान्\n",
    "12337031a": "अवश्यमेव तैः सर्वैर्वरदानेन दर्पितैः\n",
    "12337031c": "बाधितव्याः सुरगणा ऋषयश्च तपोधनाः\n",
    "12337031e": "तत्र न्याय्यमिदं कर्तुं भारावतरणं मया\n",
    "12337032a": "अथ नानासमुद्भूतैर्वसुधायां यथाक्रमम्\n",
    "12337032c": "निग्रहेण च पापानां साधूनां प्रग्रहेण च\n",
    "12337033a": "इमां तपस्विनीं सत्यां धारयिष्यामि मेदिनीम्\n",
    "12337033c": "मया ह्येषा हि ध्रियते पातालस्थेन भोगिना\n",
    "12337034a": "मया धृता धारयति जगद्धि सचराचरम्\n",
    "12337034c": "तस्मात्पृथ्व्याः परित्राणं करिष्ये संभवं गतः\n",
    "12337035a": "एवं स चिन्तयित्वा तु भगवान्मधुसूदनः\n",
    "12337035c": "रूपाण्यनेकान्यसृजत्प्रादुर्भावभवाय सः\n",
    "12337036a": "वाराहं नारसिंहं च वामनं मानुषं तथा\n",
    "12337036c": "एभिर्मया निहन्तव्या दुर्विनीताः सुरारयः\n",
    "12337037a": "अथ भूयो जगत्स्रष्टा भोःशब्देनानुनादयन्\n",
    "12337037c": "सरस्वतीमुच्चचार तत्र सारस्वतोऽभवत्\n",
    "12337038a": "अपान्तरतमा नाम सुतो वाक्संभवो विभोः\n",
    "12337038c": "भूतभव्यभविष्यज्ञः सत्यवादी दृढव्रतः\n",
    "12337039a": "तमुवाच नतं मूर्ध्ना देवानामादिरव्ययः\n",
    "12337039c": "वेदाख्याने श्रुतिः कार्या त्वया मतिमतां वर\n",
    "12337039e": "तस्मात्कुरु यथाज्ञप्तं मयैतद्वचनं मुने\n",
    "12337040a": "तेन भिन्नास्तदा वेदा मनोः स्वायंभुवेऽन्तरे\n",
    "12337040c": "ततस्तुतोष भगवान्हरिस्तेनास्य कर्मणा\n",
    "12337040e": "तपसा च सुतप्तेन यमेन नियमेन च\n",
    "12337041": "श्रीभगवानुवाच\n",
    "12337041a": "मन्वन्तरेषु पुत्र त्वमेवं लोकप्रवर्तकः\n",
    "12337041c": "भविष्यस्यचलो ब्रह्मन्नप्रधृष्यश्च नित्यशः\n",
    "12337042a": "पुनस्तिष्ये च संप्राप्ते कुरवो नाम भारताः\n",
    "12337042c": "भविष्यन्ति महात्मानो राजानः प्रथिता भुवि\n",
    "12337043a": "तेषां त्वत्तः प्रसूतानां कुलभेदो भविष्यति\n",
    "12337043c": "परस्परविनाशार्थं त्वामृते द्विजसत्तम\n",
    "12337044a": "तत्राप्यनेकधा वेदान्भेत्स्यसे तपसान्वितः\n",
    "12337044c": "कृष्णे युगे च संप्राप्ते कृष्णवर्णो भविष्यसि\n",
    "12337045a": "धर्माणां विविधानां च कर्ता ज्ञानकरस्तथा\n",
    "12337045c": "भविष्यसि तपोयुक्तो न च रागाद्विमोक्ष्यसे\n",
    "12337046a": "वीतरागश्च पुत्रस्ते परमात्मा भविष्यति\n",
    "12337046c": "महेश्वरप्रसादेन नैतद्वचनमन्यथा\n",
    "12337047a": "यं मानसं वै प्रवदन्ति पुत्रं; पितामहस्योत्तमबुद्धियुक्तम्\n",
    "12337047c": "वसिष्ठमग्र्यं तपसो निधानं; यश्चापि सूर्यं व्यतिरिच्य भाति\n",
    "12337048a": "तस्यान्वये चापि ततो महर्षिः; पराशरो नाम महाप्रभावः\n",
    "12337048c": "पिता स ते वेदनिधिर्वरिष्ठो; महातपा वै तपसो निवासः\n",
    "12337048e": "कानीनगर्भः पितृकन्यकायां; तस्मादृषेस्त्वं भविता च पुत्रः\n",
    "12337049a": "भूतभव्यभविष्याणां छिन्नसर्वार्थसंशयः\n",
    "12337049c": "ये ह्यतिक्रान्तकाः पूर्वं सहस्रयुगपर्ययाः\n",
    "12337050a": "तांश्च सर्वान्मयोद्दिष्टान्द्रक्ष्यसे तपसान्वितः\n",
    "12337050c": "पुनर्द्रक्ष्यसि चानेकसहस्रयुगपर्ययान्\n",
    "12337051a": "अनादिनिधनं लोके चक्रहस्तं च मां मुने\n",
    "12337051c": "अनुध्यानान्मम मुने नैतद्वचनमन्यथा\n",
    "12337052a": "शनैश्चरः सूर्यपुत्रो भविष्यति मनुर्महान्\n",
    "12337052c": "तस्मिन्मन्वन्तरे चैव सप्तर्षिगणपूर्वकः\n",
    "12337052e": "त्वमेव भविता वत्स मत्प्रसादान्न संशयः\n",
    "12337053": "व्यास उवाच\n",
    "12337053a": "एवं सारस्वतमृषिमपान्तरतमं तदा\n",
    "12337053c": "उक्त्वा वचनमीशानः साधयस्वेत्यथाब्रवीत्\n",
    "12337054a": "सोऽहं तस्य प्रसादेन देवस्य हरिमेधसः\n",
    "12337054c": "अपान्तरतमा नाम ततो जातोऽऽज्ञया हरेः\n",
    "12337054e": "पुनश्च जातो विख्यातो वसिष्ठकुलनन्दनः\n",
    "12337055a": "तदेतत्कथितं जन्म मया पूर्वकमात्मनः\n",
    "12337055c": "नारायणप्रसादेन तथा नारायणांशजम्\n",
    "12337056a": "मया हि सुमहत्तप्तं तपः परमदारुणम्\n",
    "12337056c": "पुरा मतिमतां श्रेष्ठाः परमेण समाधिना\n",
    "12337057a": "एतद्वः कथितं सर्वं यन्मां पृच्छथ पुत्रकाः\n",
    "12337057c": "पूर्वजन्म भविष्यं च भक्तानां स्नेहतो मया\n",
    "12337058": "वैशंपायन उवाच\n",
    "12337058a": "एष ते कथितः पूर्वं संभवोऽस्मद्गुरोर्नृप\n",
    "12337058c": "व्यासस्याक्लिष्टमनसो यथा पृष्टः पुनः शृणु\n",
    "12337059a": "सांख्यं योगं पञ्चरात्रं वेदाः पाशुपतं तथा\n",
    "12337059c": "ज्ञानान्येतानि राजर्षे विद्धि नानामतानि वै\n",
    "12337060a": "सांख्यस्य वक्ता कपिलः परमर्षिः स उच्यते\n",
    "12337060c": "हिरण्यगर्भो योगस्य वेत्ता नान्यः पुरातनः\n",
    "12337061a": "अपान्तरतमाश्चैव वेदाचार्यः स उच्यते\n",
    "12337061c": "प्राचीनगर्भं तमृषिं प्रवदन्तीह केचन\n",
    "12337062a": "उमापतिर्भूतपतिः श्रीकण्ठो ब्रह्मणः सुतः\n",
    "12337062c": "उक्तवानिदमव्यग्रो ज्ञानं पाशुपतं शिवः\n",
    "12337063a": "पञ्चरात्रस्य कृत्स्नस्य वेत्ता तु भगवान्स्वयम्\n",
    "12337063c": "सर्वेषु च नृपश्रेष्ठ ज्ञानेष्वेतेषु दृश्यते\n",
    "12337064a": "यथागमं यथाज्ञानं निष्ठा नारायणः प्रभुः\n",
    "12337064c": "न चैनमेवं जानन्ति तमोभूता विशां पते\n",
    "12337065a": "तमेव शास्त्रकर्तारं प्रवदन्ति मनीषिणः\n",
    "12337065c": "निष्ठां नारायणमृषिं नान्योऽस्तीति च वादिनः\n",
    "12337066a": "निःसंशयेषु सर्वेषु नित्यं वसति वै हरिः\n",
    "12337066c": "ससंशयान्हेतुबलान्नाध्यावसति माधवः\n",
    "12337067a": "पञ्चरात्रविदो ये तु यथाक्रमपरा नृप\n",
    "12337067c": "एकान्तभावोपगतास्ते हरिं प्रविशन्ति वै\n",
    "12337068a": "सांख्यं च योगं च सनातने द्वे; वेदाश्च सर्वे निखिलेन राजन्\n",
    "12337068c": "सर्वैः समस्तैरृषिभिर्निरुक्तो; नारायणो विश्वमिदं पुराणम्\n",
    "12337069a": "शुभाशुभं कर्म समीरितं य;त्प्रवर्तते सर्वलोकेषु किंचित्\n",
    "12337069c": "तस्मादृषेस्तद्भवतीति विद्या;द्दिव्यन्तरिक्षे भुवि चाप्सु चापि\n",
    "12338001": "जनमेजय उवाच\n",
    "12338001a": "बहवः पुरुषा ब्रह्मन्नुताहो एक एव तु\n",
    "12338001c": "को ह्यत्र पुरुषः श्रेष्ठः को वा योनिरिहोच्यते\n",
    "12338002": "वैशंपायन उवाच\n",
    "12338002a": "बहवः पुरुषा लोके सांख्ययोगविचारिणाम्\n",
    "12338002c": "नैतदिच्छन्ति पुरुषमेकं कुरुकुलोद्वह\n",
    "12338003a": "बहूनां पुरुषाणां च यथैका योनिरुच्यते\n",
    "12338003c": "तथा तं पुरुषं विश्वं व्याख्यास्यामि गुणाधिकम्\n",
    "12338004a": "नमस्कृत्वा तु गुरवे व्यासायामिततेजसे\n",
    "12338004c": "तपोयुक्ताय दान्ताय वन्द्याय परमर्षये\n",
    "12338005a": "इदं पुरुषसूक्तं हि सर्ववेदेषु पार्थिव\n",
    "12338005c": "ऋतं सत्यं च विख्यातमृषिसिंहेन चिन्तितम्\n",
    "12338006a": "उत्सर्गेणापवादेन ऋषिभिः कपिलादिभिः\n",
    "12338006c": "अध्यात्मचिन्तामाश्रित्य शास्त्राण्युक्तानि भारत\n",
    "12338007a": "समासतस्तु यद्व्यासः पुरुषैकत्वमुक्तवान्\n",
    "12338007c": "तत्तेऽहं संप्रवक्ष्यामि प्रसादादमितौजसः\n",
    "12338008a": "अत्राप्युदाहरन्तीममितिहासं पुरातनम्\n",
    "12338008c": "ब्रह्मणा सह संवादं त्र्यम्बकस्य विशां पते\n",
    "12338009a": "क्षीरोदस्य समुद्रस्य मध्ये हाटकसप्रभः\n",
    "12338009c": "वैजयन्त इति ख्यातः पर्वतप्रवरो नृप\n",
    "12338010a": "तत्राध्यात्मगतिं देव एकाकी प्रविचिन्तयन्\n",
    "12338010c": "वैराजसदने नित्यं वैजयन्तं निषेवते\n",
    "12338011a": "अथ तत्रासतस्तस्य चतुर्वक्त्रस्य धीमतः\n",
    "12338011c": "ललाटप्रभवः पुत्रः शिव आगाद्यदृच्छया\n",
    "12338011e": "आकाशेनैव योगीशः पुरा त्रिनयनः प्रभुः\n",
    "12338012a": "ततः खान्निपपाताशु धरणीधरमूर्धनि\n",
    "12338012c": "अग्रतश्चाभवत्प्रीतो ववन्दे चापि पादयोः\n",
    "12338013a": "तं पादयोर्निपतितं दृष्ट्वा सव्येन पाणिना\n",
    "12338013c": "उत्थापयामास तदा प्रभुरेकः प्रजापतिः\n",
    "12338014a": "उवाच चैनं भगवांश्चिरस्यागतमात्मजम्\n",
    "12338014c": "स्वागतं ते महाबाहो दिष्ट्या प्राप्तोऽसि मेऽन्तिकम्\n",
    "12338015a": "कच्चित्ते कुशलं पुत्र स्वाध्यायतपसोः सदा\n",
    "12338015c": "नित्यमुग्रतपास्त्वं हि ततः पृच्छामि ते पुनः\n",
    "12338016": "रुद्र उवाच\n",
    "12338016a": "त्वत्प्रसादेन भगवन्स्वाध्यायतपसोर्मम\n",
    "12338016c": "कुशलं चाव्ययं चैव सर्वस्य जगतस्तथा\n",
    "12338017a": "चिरदृष्टो हि भगवान्वैराजसदने मया\n",
    "12338017c": "ततोऽहं पर्वतं प्राप्तस्त्विमं त्वत्पादसेवितम्\n",
    "12338018a": "कौतूहलं चापि हि मे एकान्तगमनेन ते\n",
    "12338018c": "नैतत्कारणमल्पं हि भविष्यति पितामह\n",
    "12338019a": "किं नु तत्सदनं श्रेष्ठं क्षुत्पिपासाविवर्जितम्\n",
    "12338019c": "सुरासुरैरध्युषितमृषिभिश्चामितप्रभैः\n",
    "12338020a": "गन्धर्वैरप्सरोभिश्च सततं संनिषेवितम्\n",
    "12338020c": "उत्सृज्येमं गिरिवरमेकाकी प्राप्तवानसि\n",
    "12338021": "ब्रह्मोवाच\n",
    "12338021a": "वैजयन्तो गिरिवरः सततं सेव्यते मया\n",
    "12338021c": "अत्रैकाग्रेण मनसा पुरुषश्चिन्त्यते विराट्\n",
    "12338022": "रुद्र उवाच\n",
    "12338022a": "बहवः पुरुषा ब्रह्मंस्त्वया सृष्टाः स्वयंभुवा\n",
    "12338022c": "सृज्यन्ते चापरे ब्रह्मन्स चैकः पुरुषो विराट्\n",
    "12338023a": "को ह्यसौ चिन्त्यते ब्रह्मंस्त्वया वै पुरुषोत्तमः\n",
    "12338023c": "एतन्मे संशयं ब्रूहि महत्कौतूहलं हि मे\n",
    "12338024": "ब्रह्मोवाच\n",
    "12338024a": "बहवः पुरुषाः पुत्र ये त्वया समुदाहृताः\n",
    "12338024c": "एवमेतदतिक्रान्तं द्रष्टव्यं नैवमित्यपि\n",
    "12338024e": "आधारं तु प्रवक्ष्यामि एकस्य पुरुषस्य ते\n",
    "12338025a": "बहूनां पुरुषाणां स यथैका योनिरुच्यते\n",
    "12338025c": "तथा तं पुरुषं विश्वं परमं सुमहत्तमम्\n",
    "12338025e": "निर्गुणं निर्गुणा भूत्वा प्रविशन्ति सनातनम्\n",
    "12339001": "ब्रह्मोवाच\n",
    "12339001a": "शृणु पुत्र यथा ह्येष पुरुषः शाश्वतोऽव्ययः\n",
    "12339001c": "अक्षयश्चाप्रमेयश्च सर्वगश्च निरुच्यते\n",
    "12339002a": "न स शक्यस्त्वया द्रष्टुं मयान्यैर्वापि सत्तम\n",
    "12339002c": "सगुणो निर्गुणो विश्वो ज्ञानदृश्यो ह्यसौ स्मृतः\n",
    "12339003a": "अशरीरः शरीरेषु सर्वेषु निवसत्यसौ\n",
    "12339003c": "वसन्नपि शरीरेषु न स लिप्यति कर्मभिः\n",
    "12339004a": "ममान्तरात्मा तव च ये चान्ये देहसंज्ञिताः\n",
    "12339004c": "सर्वेषां साक्षिभूतोऽसौ न ग्राह्यः केनचित्क्वचित्\n",
    "12339005a": "विश्वमूर्धा विश्वभुजो विश्वपादाक्षिनासिकः\n",
    "12339005c": "एकश्चरति क्षेत्रेषु स्वैरचारी यथासुखम्\n",
    "12339006a": "क्षेत्राणि हि शरीराणि बीजानि च शुभाशुभे\n",
    "12339006c": "तानि वेत्ति स योगात्मा ततः क्षेत्रज्ञ उच्यते\n",
    "12339007a": "नागतिर्न गतिस्तस्य ज्ञेया भूतेन केनचित्\n",
    "12339007c": "सांख्येन विधिना चैव योगेन च यथाक्रमम्\n",
    "12339008a": "चिन्तयामि गतिं चास्य न गतिं वेद्मि चोत्तमाम्\n",
    "12339008c": "यथाज्ञानं तु वक्ष्यामि पुरुषं तं सनातनम्\n",
    "12339009a": "तस्यैकत्वं महत्त्वं हि स चैकः पुरुषः स्मृतः\n",
    "12339009c": "महापुरुषशब्दं स बिभर्त्येकः सनातनः\n",
    "12339010a": "एको हुताशो बहुधा समिध्यते; एकः सूर्यस्तपसां योनिरेका\n",
    "12339010c": "एको वायुर्बहुधा वाति लोके; महोदधिश्चाम्भसां योनिरेकः\n",
    "12339010e": "पुरुषश्चैको निर्गुणो विश्वरूप;स्तं निर्गुणं पुरुषं चाविशन्ति\n",
    "12339011a": "हित्वा गुणमयं सर्वं कर्म हित्वा शुभाशुभम्\n",
    "12339011c": "उभे सत्यानृते त्यक्त्वा एवं भवति निर्गुणः\n",
    "12339012a": "अचिन्त्यं चापि तं ज्ञात्वा भावसूक्ष्मं चतुष्टयम्\n",
    "12339012c": "विचरेद्यो यतिर्यत्तः स गच्छेत्पुरुषं प्रभुम्\n",
    "12339013a": "एवं हि परमात्मानं केचिदिच्छन्ति पण्डिताः\n",
    "12339013c": "एकात्मानं तथात्मानमपरेऽध्यात्मचिन्तकाः\n",
    "12339014a": "तत्र यः परमात्मा हि स नित्यं निर्गुणः स्मृतः\n",
    "12339014c": "स हि नारायणो ज्ञेयः सर्वात्मा पुरुषो हि सः\n",
    "12339014e": "न लिप्यते फलैश्चापि पद्मपत्रमिवाम्भसा\n",
    "12339015a": "कर्मात्मा त्वपरो योऽसौ मोक्षबन्धैः स युज्यते\n",
    "12339015c": "ससप्तदशकेनापि राशिना युज्यते हि सः\n",
    "12339015e": "एवं बहुविधः प्रोक्तः पुरुषस्ते यथाक्रमम्\n",
    "12339016a": "यत्तत्कृत्स्नं लोकतन्त्रस्य धाम; वेद्यं परं बोधनीयं सबोद्धृ\n",
    "12339016c": "मन्ता मन्तव्यं प्राशिता प्राशितव्यं; घ्राता घ्रेयं स्पर्शिता स्पर्शनीयम्\n",
    "12339017a": "द्रष्टा द्रष्टव्यं श्राविता श्रावणीयं; ज्ञाता ज्ञेयं सगुणं निर्गुणं च\n",
    "12339017c": "यद्वै प्रोक्तं गुणसाम्यं प्रधानं; नित्यं चैतच्छाश्वतं चाव्ययं च\n",
    "12339018a": "यद्वै सूते धातुराद्यं निधानं; तद्वै विप्राः प्रवदन्तेऽनिरुद्धम्\n",
    "12339018c": "यद्वै लोके वैदिकं कर्म साधु; आशीर्युक्तं तद्धि तस्योपभोज्यम्\n",
    "12339019a": "देवाः सर्वे मुनयः साधु दान्ता;स्तं प्राग्यज्ञैर्यज्ञभागं यजन्ते\n",
    "12339019c": "अहं ब्रह्मा आद्य ईशः प्रजानां; तस्माज्जातस्त्वं च मत्तः प्रसूतः\n",
    "12339019e": "मत्तो जगज्जङ्गमं स्थावरं च; सर्वे वेदाः सरहस्या हि पुत्र\n",
    "12339020a": "चतुर्विभक्तः पुरुषः स क्रीडति यथेच्छति\n",
    "12339020c": "एवं स एव भगवाञ्ज्ञानेन प्रतिबोधितः\n",
    "12339021a": "एतत्ते कथितं पुत्र यथावदनुपृच्छतः\n",
    "12339021c": "सांख्यज्ञाने तथा योगे यथावदनुवर्णितम्\n",
    "12340001": "युधिष्ठिर उवाच\n",
    "12340001a": "धर्माः पितामहेनोक्ता मोक्षधर्माश्रिताः शुभाः\n",
    "12340001c": "धर्ममाश्रमिणां श्रेष्ठं वक्तुमर्हति मे भवान्\n",
    "12340002": "भीष्म उवाच\n",
    "12340002a": "सर्वत्र विहितो धर्मः स्वर्ग्यः सत्यफलोदयः\n",
    "12340002c": "बहुद्वारस्य धर्मस्य नेहास्ति विफला क्रिया\n",
    "12340003a": "यस्मिन्यस्मिंस्तु विषये यो यो याति विनिश्चयम्\n",
    "12340003c": "स तमेवाभिजानाति नान्यं भरतसत्तम\n",
    "12340004a": "अपि च त्वं नरव्याघ्र श्रोतुमर्हसि मे कथाम्\n",
    "12340004c": "पुरा शक्रस्य कथितां नारदेन सुरर्षिणा\n",
    "12340005a": "सुरर्षिर्नारदो राजन्सिद्धस्त्रैलोक्यसंमतः\n",
    "12340005c": "पर्येति क्रमशो लोकान्वायुरव्याहतो यथा\n",
    "12340006a": "स कदाचिन्महेष्वास देवराजालयं गतः\n",
    "12340006c": "सत्कृतश्च महेन्द्रेण प्रत्यासन्नगतोऽभवत्\n",
    "12340007a": "तं कृतक्षणमासीनं पर्यपृच्छच्छचीपतिः\n",
    "12340007c": "ब्रह्मर्षे किंचिदाश्चर्यमस्ति दृष्टं त्वयानघ\n",
    "12340008a": "यथा त्वमपि विप्रर्षे त्रैलोक्यं सचराचरम्\n",
    "12340008c": "जातकौतूहलो नित्यं सिद्धश्चरसि साक्षिवत्\n",
    "12340009a": "न ह्यस्त्यविदितं लोके देवर्षे तव किंचन\n",
    "12340009c": "श्रुतं वाप्यनुभूतं वा दृष्टं वा कथयस्व मे\n",
    "12340010a": "तस्मै राजन्सुरेन्द्राय नारदो वदतां वरः\n",
    "12340010c": "आसीनायोपपन्नाय प्रोक्तवान्विपुलां कथाम्\n",
    "12340011a": "यथा येन च कल्पेन स तस्मै द्विजसत्तमः\n",
    "12340011c": "कथां कथितवान्पृष्टस्तथा त्वमपि मे शृणु\n",
    "12341001": "भीष्म उवाच\n",
    "12341001a": "आसीत्किल कुरुश्रेष्ठ महापद्मे पुरोत्तमे\n",
    "12341001c": "गङ्गाया दक्षिणे तीरे कश्चिद्विप्रः समाहितः\n",
    "12341002a": "सौम्यः सोमान्वये वेदे गताध्वा छिन्नसंशयः\n",
    "12341002c": "धर्मनित्यो जितक्रोधो नित्यतृप्तो जितेन्द्रियः\n",
    "12341003a": "अहिंसानिरतो नित्यं सत्यः सज्जनसंमतः\n",
    "12341003c": "न्यायप्राप्तेन वित्तेन स्वेन शीलेन चान्वितः\n",
    "12341004a": "ज्ञातिसंबन्धिविपुले मित्रापाश्रयसंमते\n",
    "12341004c": "कुले महति विख्याते विशिष्टां वृत्तिमास्थितः\n",
    "12341005a": "स पुत्रान्बहुलान्दृष्ट्वा विपुले कर्मणि स्थितः\n",
    "12341005c": "कुलधर्माश्रितो राजन्धर्मचर्यापरोऽभवत्\n",
    "12341006a": "ततः स धर्मं वेदोक्तं यथाशास्त्रोक्तमेव च\n",
    "12341006c": "शिष्टाचीर्णं च धर्मं च त्रिविधं चिन्त्य चेतसा\n",
    "12341007a": "किं नु मे स्याच्छुभं कृत्वा किं क्षमं किं परायणम्\n",
    "12341007c": "इत्येवं खिद्यते नित्यं न च याति विनिश्चयम्\n",
    "12341008a": "तस्यैवं खिद्यमानस्य धर्मं परममास्थितः\n",
    "12341008c": "कदाचिदतिथिः प्राप्तो ब्राह्मणः सुसमाहितः\n",
    "12341009a": "स तस्मै सत्क्रियां चक्रे क्रियायुक्तेन हेतुना\n",
    "12341009c": "विश्रान्तं चैनमासीनमिदं वचनमब्रवीत्\n",
    "12342001": "ब्राह्मण उवाच\n",
    "12342001a": "समुत्पन्नाभिधानोऽस्मि वाङ्माधुर्येण तेऽनघ\n",
    "12342001c": "मित्रतामभिपन्नस्त्वां किंचिद्वक्ष्यामि तच्छृणु\n",
    "12342002a": "गृहस्थधर्मं विप्रेन्द्र कृत्वा पुत्रगतं त्वहम्\n",
    "12342002c": "धर्मं परमकं कुर्यां को हि मार्गो भवेद्द्विज\n",
    "12342003a": "अहमात्मानमात्मस्थमेक एवात्मनि स्थितः\n",
    "12342003c": "कर्तुं काङ्क्षामि नेच्छामि बद्धः साधारणैर्गुणैः\n",
    "12342004a": "यावदेवानतीतं मे वयः पुत्रफलाश्रितम्\n",
    "12342004c": "तावदिच्छामि पाथेयमादातुं पारलौकिकम्\n",
    "12342005a": "अस्मिन्हि लोकसंताने परं पारमभीप्सतः\n",
    "12342005c": "उत्पन्ना मे मतिरियं कुतो धर्ममयः प्लवः\n",
    "12342006a": "समुह्यमानानि निशम्य लोके; निर्यात्यमानानि च सात्त्विकानि\n",
    "12342006c": "दृष्ट्वा च धर्मध्वजकेतुमालां; प्रकीर्यमाणामुपरि प्रजानाम्\n",
    "12342007a": "न मे मनो रज्यति भोगकाले; दृष्ट्वा यतीन्प्रार्थयतः परत्र\n",
    "12342007c": "तेनातिथे बुद्धिबलाश्रयेण; धर्मार्थतत्त्वे विनियुङ्क्ष्व मां त्वम्\n",
    "12342008": "भीष्म उवाच\n",
    "12342008a": "सोऽतिथिर्वचनं तस्य श्रुत्वा धर्माभिलाषिणः\n",
    "12342008c": "प्रोवाच वचनं श्लक्ष्णं प्राज्ञो मधुरया गिरा\n",
    "12342009a": "अहमप्यत्र मुह्यामि ममाप्येष मनोरथः\n",
    "12342009c": "न च संनिश्चयं यामि बहुद्वारे त्रिविष्टपे\n",
    "12342010a": "केचिन्मोक्षं प्रशंसन्ति केचिद्यज्ञफलं द्विजाः\n",
    "12342010c": "वानप्रस्थाश्रमं केचिद्गार्हस्थ्यं केचिदाश्रिताः\n",
    "12342011a": "राजधर्माश्रयं केचित्केचिदात्मफलाश्रयम्\n",
    "12342011c": "गुरुचर्याश्रयं केचित्केचिद्वाक्यं यमाश्रयम्\n",
    "12342012a": "मातरं पितरं केचिच्छुश्रूषन्तो दिवं गताः\n",
    "12342012c": "अहिंसया परे स्वर्गं सत्येन च तथा परे\n",
    "12342013a": "आहवेऽभिमुखाः केचिन्निहताः स्विद्दिवं गताः\n",
    "12342013c": "केचिदुञ्छव्रतैः सिद्धाः स्वर्गमार्गसमाश्रिताः\n",
    "12342014a": "केचिदध्ययने युक्ता वेदव्रतपराः शुभाः\n",
    "12342014c": "बुद्धिमन्तो गताः स्वर्गं तुष्टात्मानो जितेन्द्रियाः\n",
    "12342015a": "आर्जवेनापरे युक्ता निहतानार्जवैर्जनैः\n",
    "12342015c": "ऋजवो नाकपृष्ठे वै शुद्धात्मानः प्रतिष्ठिताः\n",
    "12342016a": "एवं बहुविधैर्लोके धर्मद्वारैरनावृतैः\n",
    "12342016c": "ममापि मतिराविग्ना मेघलेखेव वायुना\n",
    "12343001": "अतिथिरुवाच\n",
    "12343001a": "उपदेशं तु ते विप्र करिष्येऽहं यथागमम्\n",
    "12343001c": "गुरुणा मे यथाख्यातमर्थतस्तच्च मे शृणु\n",
    "12343002a": "यत्र पूर्वाभिसर्गेण धर्मचक्रं प्रवर्तितम्\n",
    "12343002c": "नैमिषे गोमतीतीरे तत्र नागाह्वयं पुरम्\n",
    "12343003a": "समग्रैस्त्रिदशैस्तत्र इष्टमासीद्द्विजर्षभ\n",
    "12343003c": "यत्रेन्द्रातिक्रमं चक्रे मान्धाता राजसत्तमः\n",
    "12343004a": "कृताधिवासो धर्मात्मा तत्र चक्षुःश्रवा महान्\n",
    "12343004c": "पद्मनाभो महाभागः पद्म इत्येव विश्रुतः\n",
    "12343005a": "स वाचा कर्मणा चैव मनसा च द्विजर्षभ\n",
    "12343005c": "प्रसादयति भूतानि त्रिविधे वर्त्मनि स्थितः\n",
    "12343006a": "साम्ना दानेन भेदेन दण्डेनेति चतुर्विधम्\n",
    "12343006c": "विषमस्थं जनं स्वं च चक्षुर्ध्यानेन रक्षति\n",
    "12343007a": "तमभिक्रम्य विधिना प्रष्टुमर्हसि काङ्क्षितम्\n",
    "12343007c": "स ते परमकं धर्मं नमिथ्या दर्शयिष्यति\n",
    "12343008a": "स हि सर्वातिथिर्नागो बुद्धिशास्त्रविशारदः\n",
    "12343008c": "गुणैरनवमैर्युक्तः समस्तैराभिकामिकैः\n",
    "12343009a": "प्रकृत्या नित्यसलिलो नित्यमध्ययने रतः\n",
    "12343009c": "तपोदमाभ्यां संयुक्तो वृत्तेनानवरेण च\n",
    "12343010a": "यज्वा दानरुचिः क्षान्तो वृत्ते च परमे स्थितः\n",
    "12343010c": "सत्यवागनसूयुश्च शीलवानभिसंश्रितः\n",
    "12343011a": "शेषान्नभोक्ता वचनानुकूलो; हितार्जवोत्कृष्टकृताकृतज्ञः\n",
    "12343011c": "अवैरकृद्भूतहिते नियुक्तो; गङ्गाह्रदाम्भोऽभिजनोपपन्नः\n",
    "12344001": "ब्राह्मण उवाच\n",
    "12344001a": "अतिभारोद्यतस्यैव भारापनयनं महत्\n",
    "12344001c": "पराश्वासकरं वाक्यमिदं मे भवतः श्रुतम्\n",
    "12344002a": "अध्वक्लान्तस्य शयनं स्थानक्लान्तस्य चासनम्\n",
    "12344002c": "तृषितस्य च पानीयं क्षुधार्तस्य च भोजनम्\n",
    "12344003a": "ईप्सितस्येव संप्राप्तिरन्नस्य समयेऽतिथेः\n",
    "12344003c": "एषितस्यात्मनः काले वृद्धस्येव सुतो यथा\n",
    "12344004a": "मनसा चिन्तितस्येव प्रीतिस्निग्धस्य दर्शनम्\n",
    "12344004c": "प्रह्रादयति मां वाक्यं भवता यदुदीरितम्\n",
    "12344005a": "दत्तचक्षुरिवाकाशे पश्यामि विमृशामि च\n",
    "12344005c": "प्रज्ञानवचनाद्योऽयमुपदेशो हि मे कृतः\n",
    "12344005e": "बाढमेवं करिष्यामि यथा मां भाषते भवान्\n",
    "12344006a": "इहेमां रजनीं साधो निवसस्व मया सह\n",
    "12344006c": "प्रभाते यास्यति भवान्पर्याश्वस्तः सुखोषितः\n",
    "12344006e": "असौ हि भगवान्सूर्यो मन्दरश्मिरवाङ्मुखः\n",
    "12344007": "भीष्म उवाच\n",
    "12344007a": "ततस्तेन कृतातिथ्यः सोऽतिथिः शत्रुसूदन\n",
    "12344007c": "उवास किल तां रात्रिं सह तेन द्विजेन वै\n",
    "12344008a": "तत्तच्च धर्मसंयुक्तं तयोः कथयतोस्तदा\n",
    "12344008c": "व्यतीता सा निशा कृत्स्ना सुखेन दिवसोपमा\n",
    "12344009a": "ततः प्रभातसमये सोऽतिथिस्तेन पूजितः\n",
    "12344009c": "ब्राह्मणेन यथाशक्त्या स्वकार्यमभिकाङ्क्षता\n",
    "12344010a": "ततः स विप्रः कृतधर्मनिश्चयः; कृताभ्यनुज्ञः स्वजनेन धर्मवित्\n",
    "12344010c": "यथोपदिष्टं भुजगेन्द्रसंश्रयं; जगाम काले सुकृतैकनिश्चयः\n",
    "12345001": "भीष्म उवाच\n",
    "12345001a": "स वनानि विचित्राणि तीर्थानि च सरांसि च\n",
    "12345001c": "अभिगच्छन्क्रमेण स्म कंचिन्मुनिमुपस्थितः\n",
    "12345002a": "तं स तेन यथोद्दिष्टं नागं विप्रेण ब्राह्मणः\n",
    "12345002c": "पर्यपृच्छद्यथान्यायं श्रुत्वैव च जगाम सः\n",
    "12345003a": "सोऽभिगम्य यथाख्यातं नागायतनमर्थवित्\n",
    "12345003c": "प्रोक्तवानहमस्मीति भोःशब्दालंकृतं वचः\n",
    "12345004a": "ततस्तस्य वचः श्रुत्वा रूपिणी धर्मवत्सला\n",
    "12345004c": "दर्शयामास तं विप्रं नागपत्नी पतिव्रता\n",
    "12345005a": "सा तस्मै विधिवत्पूजां चक्रे धर्मपरायणा\n",
    "12345005c": "स्वागतेनागतं कृत्वा किं करोमीति चाब्रवीत्\n",
    "12345006": "ब्राह्मण उवाच\n",
    "12345006a": "विश्रान्तोऽभ्यर्चितश्चास्मि भवत्या श्लक्ष्णया गिरा\n",
    "12345006c": "द्रष्टुमिच्छामि भवति तं देवं नागमुत्तमम्\n",
    "12345007a": "एतद्धि परमं कार्यमेतन्मे फलमीप्सितम्\n",
    "12345007c": "अनेनार्थेन चास्म्यद्य संप्राप्तः पन्नगालयम्\n",
    "12345008": "नागभार्योवाच\n",
    "12345008a": "आर्य सूर्यरथं वोढुं गतोऽसौ मासचारिकः\n",
    "12345008c": "सप्ताष्टभिर्दिनैर्विप्र दर्शयिष्यत्यसंशयम्\n",
    "12345009a": "एतद्विदितमार्यस्य विवासकरणं मम\n",
    "12345009c": "भर्तुर्भवतु किं चान्यत्क्रियतां तद्वदस्व मे\n",
    "12345010": "ब्राह्मण उवाच\n",
    "12345010a": "अनेन निश्चयेनाहं साध्वि संप्राप्तवानिह\n",
    "12345010c": "प्रतीक्षन्नागमं देवि वत्स्याम्यस्मिन्महावने\n",
    "12345011a": "संप्राप्तस्यैव चाव्यग्रमावेद्योऽहमिहागतः\n",
    "12345011c": "ममाभिगमनं प्राप्तो वाच्यश्च वचनं त्वया\n",
    "12345012a": "अहमप्यत्र वत्स्यामि गोमत्याः पुलिने शुभे\n",
    "12345012c": "कालं परिमिताहारो यथोक्तं परिपालयन्\n",
    "12345013": "भीष्म उवाच\n",
    "12345013a": "ततः स विप्रस्तां नागीं समाधाय पुनः पुनः\n",
    "12345013c": "तदेव पुलिनं नद्याः प्रययौ ब्राह्मणर्षभः\n",
    "12346001": "भीष्म उवाच\n",
    "12346001a": "अथ तेन नरश्रेष्ठ ब्राह्मणेन तपस्विना\n",
    "12346001c": "निराहारेण वसता दुःखितास्ते भुजंगमाः\n",
    "12346002a": "सर्वे संभूय सहितास्तस्य नागस्य बान्धवाः\n",
    "12346002c": "भ्रातरस्तनया भार्या ययुस्तं ब्राह्मणं प्रति\n",
    "12346003a": "तेऽपश्यन्पुलिने तं वै विविक्ते नियतव्रतम्\n",
    "12346003c": "समासीनं निराहारं द्विजं जप्यपरायणम्\n",
    "12346004a": "ते सर्वे समभिक्रम्य विप्रमभ्यर्च्य चासकृत्\n",
    "12346004c": "ऊचुर्वाक्यमसंदिग्धमातिथेयस्य बान्धवाः\n",
    "12346005a": "षष्ठो हि दिवसस्तेऽद्य प्राप्तस्येह तपोधन\n",
    "12346005c": "न चाभिलषसे किंचिदाहारं धर्मवत्सल\n",
    "12346006a": "अस्मानभिगतश्चासि वयं च त्वामुपस्थिताः\n",
    "12346006c": "कार्यं चातिथ्यमस्माभिर्वयं सर्वे कुटुम्बिनः\n",
    "12346007a": "मूलं फलं वा पर्णं वा पयो वा द्विजसत्तम\n",
    "12346007c": "आहारहेतोरन्नं वा भोक्तुमर्हसि ब्राह्मण\n",
    "12346008a": "त्यक्ताहारेण भवता वने निवसता सता\n",
    "12346008c": "बालवृद्धमिदं सर्वं पीड्यते धर्मसंकटात्\n",
    "12346009a": "न हि नो भ्रूणहा कश्चिद्राजापथ्योऽनृतोऽपि वा\n",
    "12346009c": "पूर्वाशी वा कुले ह्यस्मिन्देवतातिथिबन्धुषु\n",
    "12346010": "ब्राह्मण उवाच\n",
    "12346010a": "उपदेशेन युष्माकमाहारोऽयं मया वृतः\n",
    "12346010c": "द्विरूनं दशरात्रं वै नागस्यागमनं प्रति\n",
    "12346011a": "यद्यष्टरात्रे निर्याते नागमिष्यति पन्नगः\n",
    "12346011c": "तदाहारं करिष्यामि तन्निमित्तमिदं व्रतम्\n",
    "12346012a": "कर्तव्यो न च संतापो गम्यतां च यथागतम्\n",
    "12346012c": "तन्निमित्तं व्रतं मह्यं नैतद्भेत्तुमिहार्हथ\n",
    "12346013": "भीष्म उवाच\n",
    "12346013a": "तेन ते समनुज्ञाता ब्राह्मणेन भुजंगमाः\n",
    "12346013c": "स्वमेव भवनं जग्मुरकृतार्था नरर्षभ\n",
    "12347001": "भीष्म उवाच\n",
    "12347001a": "अथ काले बहुतिथे पूर्णे प्राप्तो भुजंगमः\n",
    "12347001c": "दत्ताभ्यनुज्ञः स्वं वेश्म कृतकर्मा विवस्वतः\n",
    "12347002a": "तं भार्या समभिक्रामत्पादशौचादिभिर्गुणैः\n",
    "12347002c": "उपपन्नां च तां साध्वीं पन्नगः पर्यपृच्छत\n",
    "12347003a": "अपि त्वमसि कल्याणि देवतातिथिपूजने\n",
    "12347003c": "पूर्वमुक्तेन विधिना युक्ता युक्तेन मत्समम्\n",
    "12347004a": "न खल्वस्यकृतार्थेन स्त्रीबुद्ध्या मार्दवीकृता\n",
    "12347004c": "मद्वियोगेन सुश्रोणि वियुक्ता धर्मसेतुना\n",
    "12347005": "नागभार्योवाच\n",
    "12347005a": "शिष्याणां गुरुशुश्रूषा विप्राणां वेदपारणम्\n",
    "12347005c": "भृत्यानां स्वामिवचनं राज्ञां लोकानुपालनम्\n",
    "12347006a": "सर्वभूतपरित्राणं क्षत्रधर्म इहोच्यते\n",
    "12347006c": "वैश्यानां यज्ञसंवृत्तिरातिथेयसमन्विता\n",
    "12347007a": "विप्रक्षत्रियवैश्यानां शुश्रूषा शूद्रकर्म तत्\n",
    "12347007c": "गृहस्थधर्मो नागेन्द्र सर्वभूतहितैषिता\n",
    "12347008a": "नियताहारता नित्यं व्रतचर्या यथाक्रमम्\n",
    "12347008c": "धर्मो हि धर्मसंबन्धादिन्द्रियाणां विशेषणम्\n",
    "12347009a": "अहं कस्य कुतो वाहं कः को मे ह भवेदिति\n",
    "12347009c": "प्रयोजनमतिर्नित्यमेवं मोक्षाश्रमी भवेत्\n",
    "12347010a": "पतिव्रतात्वं भार्यायाः परमो धर्म उच्यते\n",
    "12347010c": "तवोपदेशान्नागेन्द्र तच्च तत्त्वेन वेद्मि वै\n",
    "12347011a": "साहं धर्मं विजानन्ती धर्मनित्ये त्वयि स्थिते\n",
    "12347011c": "सत्पथं कथमुत्सृज्य यास्यामि विषमे पथि\n",
    "12347012a": "देवतानां महाभाग धर्मचर्या न हीयते\n",
    "12347012c": "अतिथीनां च सत्कारे नित्ययुक्तास्म्यतन्द्रिता\n",
    "12347013a": "सप्ताष्टदिवसास्त्वद्य विप्रस्येहागतस्य वै\n",
    "12347013c": "स च कार्यं न मे ख्याति दर्शनं तव काङ्क्षति\n",
    "12347014a": "गोमत्यास्त्वेष पुलिने त्वद्दर्शनसमुत्सुकः\n",
    "12347014c": "आसीनोऽऽवर्तयन्ब्रह्म ब्राह्मणः संशितव्रतः\n",
    "12347015a": "अहं त्वनेन नागेन्द्र सामपूर्वं समाहिता\n",
    "12347015c": "प्रस्थाप्यो मत्सकाशं स संप्राप्तो भुजगोत्तमः\n",
    "12347016a": "एतच्छ्रुत्वा महाप्राज्ञ तत्र गन्तुं त्वमर्हसि\n",
    "12347016c": "दातुमर्हसि वा तस्य दर्शनं दर्शनश्रवः\n",
    "12348001": "नाग उवाच\n",
    "12348001a": "अथ ब्राह्मणरूपेण कं तं समनुपश्यसि\n",
    "12348001c": "मानुषं केवलं विप्रं देवं वाथ शुचिस्मिते\n",
    "12348002a": "को हि मां मानुषः शक्तो द्रष्टुकामो यशस्विनि\n",
    "12348002c": "संदर्शनरुचिर्वाक्यमाज्ञापूर्वं वदिष्यति\n",
    "12348003a": "सुरासुरगणानां च देवर्षीणां च भामिनि\n",
    "12348003c": "ननु नागा महावीर्याः सौरसेयास्तरस्विनः\n",
    "12348004a": "वन्दनीयाश्च वरदा वयमप्यनुयायिनः\n",
    "12348004c": "मनुष्याणां विशेषेण धनाध्यक्षा इति श्रुतिः\n",
    "12348005": "नागभार्योवाच\n",
    "12348005a": "आर्जवेनाभिजानामि नासौ देवोऽनिलाशन\n",
    "12348005c": "एकं त्वस्य विजानामि भक्तिमानतिरोषणः\n",
    "12348006a": "स हि कार्यान्तराकाङ्क्षी जलेप्सुः स्तोकको यथा\n",
    "12348006c": "वर्षं वर्षप्रियः पक्षी दर्शनं तव काङ्क्षति\n",
    "12348007a": "न हि त्वा दैवतं किंचिद्विविग्नं प्रतिपालयेत्\n",
    "12348007c": "तुल्ये ह्यभिजने जातो न कश्चित्पर्युपासते\n",
    "12348008a": "तद्रोषं सहजं त्यक्त्वा त्वमेनं द्रष्टुमर्हसि\n",
    "12348008c": "आशाछेदेन तस्याद्य नात्मानं दग्धुमर्हसि\n",
    "12348009a": "आशया त्वभिपन्नानामकृत्वाश्रुप्रमार्जनम्\n",
    "12348009c": "राजा वा राजपुत्रो वा भ्रूणहत्यैव युज्यते\n",
    "12348010a": "मौनाज्ज्ञानफलावाप्तिर्दानेन च यशो महत्\n",
    "12348010c": "वाग्मित्वं सत्यवाक्येन परत्र च महीयते\n",
    "12348011a": "भूमिप्रदानेन गतिं लभत्याश्रमसंमिताम्\n",
    "12348011c": "नष्टस्यार्थस्य संप्राप्तिं कृत्वा फलमुपाश्नुते\n",
    "12348012a": "अभिप्रेतामसंक्लिष्टां कृत्वाकामवतीं क्रियाम्\n",
    "12348012c": "न याति निरयं कश्चिदिति धर्मविदो विदुः\n",
    "12348013": "नाग उवाच\n",
    "12348013a": "अभिमानेन मानो मे जातिदोषेण वै महान्\n",
    "12348013c": "रोषः संकल्पजः साध्वि दग्धो वाचाग्निना त्वया\n",
    "12348014a": "न च रोषादहं साध्वि पश्येयमधिकं तमः\n",
    "12348014c": "यस्य वक्तव्यतां यान्ति विशेषेण भुजंगमाः\n",
    "12348015a": "दोषस्य हि वशं गत्वा दशग्रीवः प्रतापवान्\n",
    "12348015c": "तथा शक्रप्रतिस्पर्धी हतो रामेण संयुगे\n",
    "12348016a": "अन्तःपुरगतं वत्सं श्रुत्वा रामेण निर्हृतम्\n",
    "12348016c": "धर्षणाद्रोषसंविग्नाः कार्तवीर्यसुता हताः\n",
    "12348017a": "जामदग्न्येन रामेण सहस्रनयनोपमः\n",
    "12348017c": "संयुगे निहतो रोषात्कार्तवीर्यो महाबलः\n",
    "12348018a": "तदेष तपसां शत्रुः श्रेयसश्च निपातनः\n",
    "12348018c": "निगृहीतो मया रोषः श्रुत्वैव वचनं तव\n",
    "12348019a": "आत्मानं च विशेषेण प्रशंसाम्यनपायिनि\n",
    "12348019c": "यस्य मे त्वं विशालाक्षि भार्या सर्वगुणान्विता\n",
    "12348020a": "एष तत्रैव गच्छामि यत्र तिष्ठत्यसौ द्विजः\n",
    "12348020c": "सर्वथा चोक्तवान्वाक्यं नाकृतार्थः प्रयास्यति\n",
    "12349001": "भीष्म उवाच\n",
    "12349001a": "स पन्नगपतिस्तत्र प्रययौ ब्राह्मणं प्रति\n",
    "12349001c": "तमेव मनसा ध्यायन्कार्यवत्तां विचारयन्\n",
    "12349002a": "तमभिक्रम्य नागेन्द्रो मतिमान्स नरेश्वर\n",
    "12349002c": "प्रोवाच मधुरं वाक्यं प्रकृत्या धर्मवत्सलः\n",
    "12349003a": "भो भो क्षाम्याभिभाषे त्वां न रोषं कर्तुमर्हसि\n",
    "12349003c": "इह त्वमभिसंप्राप्तः कस्यार्थे किं प्रयोजनम्\n",
    "12349004a": "आभिमुख्यादभिक्रम्य स्नेहात्पृच्छामि ते द्विज\n",
    "12349004c": "विविक्ते गोमतीतीरे किं वा त्वं पर्युपाससे\n",
    "12349005": "ब्राह्मण उवाच\n",
    "12349005a": "धर्मारण्यं हि मां विद्धि नागं द्रष्टुमिहागतम्\n",
    "12349005c": "पद्मनाभं द्विजश्रेष्ठं तत्र मे कार्यमाहितम्\n",
    "12349006a": "तस्य चाहमसांनिध्यं श्रुतवानस्मि तं गतम्\n",
    "12349006c": "स्वजनं तं प्रतीक्षामि पर्जन्यमिव कर्षकः\n",
    "12349007a": "तस्य चाक्लेशकरणं स्वस्तिकारसमाहितम्\n",
    "12349007c": "वर्तयाम्ययुतं ब्रह्म योगयुक्तो निरामयः\n",
    "12349008": "नाग उवाच\n",
    "12349008a": "अहो कल्याणवृत्तस्त्वं साधु सज्जनवत्सलः\n",
    "12349008c": "श्रवाढ्यस्त्वं महाभाग परं स्नेहेन पश्यसि\n",
    "12349009a": "अहं स नागो विप्रर्षे यथा मां विन्दते भवान्\n",
    "12349009c": "आज्ञापय यथा स्वैरं किं करोमि प्रियं तव\n",
    "12349010a": "भवन्तं स्वजनादस्मि संप्राप्तं श्रुतवानिह\n",
    "12349010c": "अतस्त्वां स्वयमेवाहं द्रष्टुमभ्यागतो द्विज\n",
    "12349011a": "संप्राप्तश्च भवानद्य कृतार्थः प्रतियास्यति\n",
    "12349011c": "विस्रब्धो मां द्विजश्रेष्ठ विषये योक्तुमर्हसि\n",
    "12349012a": "वयं हि भवता सर्वे गुणक्रीता विशेषतः\n",
    "12349012c": "यस्त्वमात्महितं त्यक्त्वा मामेवेहानुरुध्यसे\n",
    "12349013": "ब्राह्मण उवाच\n",
    "12349013a": "आगतोऽहं महाभाग तव दर्शनलालसः\n",
    "12349013c": "कंचिदर्थमनर्थज्ञः प्रष्टुकामो भुजंगम\n",
    "12349014a": "अहमात्मानमात्मस्थो मार्गमाणोऽऽत्मनो हितम्\n",
    "12349014c": "वासार्थिनं महाप्राज्ञ बलवन्तमुपास्मि ह\n",
    "12349015a": "प्रकाशितस्त्वं स्वगुणैर्यशोगर्भगभस्तिभिः\n",
    "12349015c": "शशाङ्ककरसंस्पर्शैर्हृद्यैरात्मप्रकाशितैः\n",
    "12349016a": "तस्य मे प्रश्नमुत्पन्नं छिन्धि त्वमनिलाशन\n",
    "12349016c": "पश्चात्कार्यं वदिष्यामि श्रोतुमर्हति मे भवान्\n",
    "12350001": "ब्राह्मण उवाच\n",
    "12350001a": "विवस्वतो गच्छति पर्ययेण; वोढुं भवांस्तं रथमेकचक्रम्\n",
    "12350001c": "आश्चर्यभूतं यदि तत्र किंचि;द्दृष्टं त्वया शंसितुमर्हसि त्वम्\n",
    "12350002": "नाग उवाच\n",
    "12350002a": "यस्य रश्मिसहस्रेषु शाखास्विव विहंगमाः\n",
    "12350002c": "वसन्त्याश्रित्य मुनयः संसिद्धा दैवतैः सह\n",
    "12350003a": "यतो वायुर्विनिःसृत्य सूर्यरश्म्याश्रितो महान्\n",
    "12350003c": "विजृम्भत्यम्बरे विप्र किमाश्चर्यतरं ततः\n",
    "12350004a": "शुक्रो नामासितः पादो यस्य वारिधरोऽम्बरे\n",
    "12350004c": "तोयं सृजति वर्षासु किमाश्चर्यमतः परम्\n",
    "12350005a": "योऽष्टमासांस्तु शुचिना किरणेनोज्झितं पयः\n",
    "12350005c": "पर्यादत्ते पुनः काले किमाश्चर्यमतः परम्\n",
    "12350006a": "यस्य तेजोविशेषेषु नित्यमात्मा प्रतिष्ठितः\n",
    "12350006c": "यतो बीजं मही चेयं धार्यते सचराचरम्\n",
    "12350007a": "यत्र देवो महाबाहुः शाश्वतः परमोऽक्षरः\n",
    "12350007c": "अनादिनिधनो विप्र किमाश्चर्यमतः परम्\n",
    "12350008a": "आश्चर्याणामिवाश्चर्यमिदमेकं तु मे शृणु\n",
    "12350008c": "विमले यन्मया दृष्टमम्बरे सूर्यसंश्रयात्\n",
    "12350009a": "पुरा मध्याह्नसमये लोकांस्तपति भास्करे\n",
    "12350009c": "प्रत्यादित्यप्रतीकाशः सर्वतः प्रत्यदृश्यत\n",
    "12350010a": "स लोकांस्तेजसा सर्वान्स्वभासा निर्विभासयन्\n",
    "12350010c": "आदित्याभिमुखोऽभ्येति गगनं पाटयन्निव\n",
    "12350011a": "हुताहुतिरिव ज्योतिर्व्याप्य तेजोमरीचिभिः\n",
    "12350011c": "अनिर्देश्येन रूपेण द्वितीय इव भास्करः\n",
    "12350012a": "तस्याभिगमनप्राप्तौ हस्तो दत्तो विवस्वता\n",
    "12350012c": "तेनापि दक्षिणो हस्तो दत्तः प्रत्यर्चनार्थिना\n",
    "12350013a": "ततो भित्त्वैव गगनं प्रविष्टो रविमण्डलम्\n",
    "12350013c": "एकीभूतं च तत्तेजः क्षणेनादित्यतां गतम्\n",
    "12350014a": "तत्र नः संशयो जातस्तयोस्तेजःसमागमे\n",
    "12350014c": "अनयोः को भवेत्सूर्यो रथस्थो योऽयमागतः\n",
    "12350015a": "ते वयं जातसंदेहाः पर्यपृच्छामहे रविम्\n",
    "12350015c": "क एष दिवमाक्रम्य गतः सूर्य इवापरः\n",
    "12351001": "सूर्य उवाच\n",
    "12351001a": "नैष देवोऽनिलसखो नासुरो न च पन्नगः\n",
    "12351001c": "उञ्छवृत्तिव्रते सिद्धो मुनिरेष दिवं गतः\n",
    "12351002a": "एष मूलफलाहारः शीर्णपर्णाशनस्तथा\n",
    "12351002c": "अब्भक्षो वायुभक्षश्च आसीद्विप्रः समाहितः\n",
    "12351003a": "ऋचश्चानेन विप्रेण संहितान्तरभिष्टुताः\n",
    "12351003c": "स्वर्गद्वारकृतोद्योगो येनासौ त्रिदिवं गतः\n",
    "12351004a": "असन्नधीरनाकाङ्क्षी नित्यमुञ्छशिलाशनः\n",
    "12351004c": "सर्वभूतहिते युक्त एष विप्रो भुजंगम\n",
    "12351005a": "न हि देवा न गन्धर्वा नासुरा न च पन्नगाः\n",
    "12351005c": "प्रभवन्तीह भूतानां प्राप्तानां परमां गतिम्\n",
    "12351006": "नाग उवाच\n",
    "12351006a": "एतदेवंविधं दृष्टमाश्चर्यं तत्र मे द्विज\n",
    "12351006c": "संसिद्धो मानुषः कायो योऽसौ सिद्धगतिं गतः\n",
    "12351006e": "सूर्येण सहितो ब्रह्मन्पृथिवीं परिवर्तते\n",
    "12352001": "ब्राह्मण उवाच\n",
    "12352001a": "आश्चर्यं नात्र संदेहः सुप्रीतोऽस्मि भुजंगम\n",
    "12352001c": "अन्वर्थोपगतैर्वाक्यैः पन्थानं चास्मि दर्शितः\n",
    "12352002a": "स्वस्ति तेऽस्तु गमिष्यामि साधो भुजगसत्तम\n",
    "12352002c": "स्मरणीयोऽस्मि भवता संप्रेषणनियोजनैः\n",
    "12352003": "नाग उवाच\n",
    "12352003a": "अनुक्त्वा मद्गतं कार्यं क्वेदानीं प्रस्थितो भवान्\n",
    "12352003c": "उच्यतां द्विज यत्कार्यं यदर्थं त्वमिहागतः\n",
    "12352004a": "उक्तानुक्ते कृते कार्ये मामामन्त्र्य द्विजर्षभ\n",
    "12352004c": "मया प्रत्यभ्यनुज्ञातस्ततो यास्यसि ब्राह्मण\n",
    "12352005a": "न हि मां केवलं दृष्ट्वा त्यक्त्वा प्रणयवानिह\n",
    "12352005c": "गन्तुमर्हसि विप्रर्षे वृक्षमूलगतो यथा\n",
    "12352006a": "त्वयि चाहं द्विजश्रेष्ठ भवान्मयि न संशयः\n",
    "12352006c": "लोकोऽयं भवतः सर्वः का चिन्ता मयि तेऽनघ\n",
    "12352007": "ब्राह्मण उवाच\n",
    "12352007a": "एवमेतन्महाप्राज्ञ विज्ञातार्थ भुजंगम\n",
    "12352007c": "नातिरिक्तास्त्वया देवाः सर्वथैव यथातथम्\n",
    "12352008a": "य एवाहं स एव त्वमेवमेतद्भुजंगम\n",
    "12352008c": "अहं भवांश्च भूतानि सर्वे सर्वत्रगाः सदा\n",
    "12352009a": "आसीत्तु मे भोगपते संशयः पुण्यसंचये\n",
    "12352009c": "सोऽहमुञ्छव्रतं साधो चरिष्याम्यर्थदर्शनम्\n",
    "12352010a": "एष मे निश्चयः साधो कृतः कारणवत्तरः\n",
    "12352010c": "आमन्त्रयामि भद्रं ते कृतार्थोऽस्मि भुजंगम\n",
    "12353001": "भीष्म उवाच\n",
    "12353001a": "स चामन्त्र्योरगश्रेष्ठं ब्राह्मणः कृतनिश्चयः\n",
    "12353001c": "दीक्षाकाङ्क्षी तदा राजंश्च्यवनं भार्गवं श्रितः\n",
    "12353002a": "स तेन कृतसंस्कारो धर्ममेवोपतस्थिवान्\n",
    "12353002c": "तथैव च कथामेतां राजन्कथितवांस्तदा\n",
    "12353003a": "भार्गवेणापि राजेन्द्र जनकस्य निवेशने\n",
    "12353003c": "कथैषा कथिता पुण्या नारदाय महात्मने\n",
    "12353004a": "नारदेनापि राजेन्द्र देवेन्द्रस्य निवेशने\n",
    "12353004c": "कथिता भरतश्रेष्ठ पृष्टेनाक्लिष्टकर्मणा\n",
    "12353005a": "देवराजेन च पुरा कथैषा कथिता शुभा\n",
    "12353005c": "समस्तेभ्यः प्रशस्तेभ्यो वसुभ्यो वसुधाधिप\n",
    "12353006a": "यदा च मम रामेण युद्धमासीत्सुदारुणम्\n",
    "12353006c": "वसुभिश्च तदा राजन्कथेयं कथिता मम\n",
    "12353007a": "पृच्छमानाय तत्त्वेन मया तुभ्यं विशां पते\n",
    "12353007c": "कथेयं कथिता पुण्या धर्म्या धर्मभृतां वर\n",
    "12353008a": "तदेष परमो धर्मो यन्मां पृच्छसि भारत\n",
    "12353008c": "असन्नधीरनाकाङ्क्षी धर्मार्थकरणे नृप\n",
    "12353009a": "स च किल कृतनिश्चयो द्विजाग्र्यो; भुजगपतिप्रतिदेशितार्थकृत्यः\n",
    "12353009c": "यमनियमसमाहितो वनान्तं; परिगणितोञ्छशिलाशनः प्रविष्टः\n"
}