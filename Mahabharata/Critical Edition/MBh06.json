{
    "06001001": "जनमेजय उवाच\n",
    "06001001a": "कथं युयुधिरे वीराः कुरुपाण्डवसोमकाः\n",
    "06001001c": "पार्थिवाश्च महाभागा नानादेशसमागताः\n",
    "06001002": "वैशंपायन उवाच\n",
    "06001002a": "यथा युयुधिरे वीराः कुरुपाण्डवसोमकाः\n",
    "06001002c": "कुरुक्षेत्रे तपःक्षेत्रे शृणु तत्पृथिवीपते\n",
    "06001003a": "अवतीर्य कुरुक्षेत्रं पाण्डवाः सहसोमकाः\n",
    "06001003c": "कौरवानभ्यवर्तन्त जिगीषन्तो महाबलाः\n",
    "06001004a": "वेदाध्ययनसंपन्नाः सर्वे युद्धाभिनन्दिनः\n",
    "06001004c": "आशंसन्तो जयं युद्धे वधं वाभिमुखा रणे\n",
    "06001005a": "अभियाय च दुर्धर्षां धार्तराष्ट्रस्य वाहिनीम्\n",
    "06001005c": "प्राङ्मुखाः पश्चिमे भागे न्यविशन्त ससैनिकाः\n",
    "06001006a": "समन्तपञ्चकाद्बाह्यं शिबिराणि सहस्रशः\n",
    "06001006c": "कारयामास विधिवत्कुन्तीपुत्रो युधिष्ठिरः\n",
    "06001007a": "शून्येव पृथिवी सर्वा बालवृद्धावशेषिता\n",
    "06001007c": "निरश्वपुरुषा चासीद्रथकुञ्जरवर्जिता\n",
    "06001008a": "यावत्तपति सूर्यो हि जम्बूद्वीपस्य मण्डलम्\n",
    "06001008c": "तावदेव समावृत्तं बलं पार्थिवसत्तम\n",
    "06001009a": "एकस्थाः सर्ववर्णास्ते मण्डलं बहुयोजनम्\n",
    "06001009c": "पर्याक्रामन्त देशांश्च नदीः शैलान्वनानि च\n",
    "06001010a": "तेषां युधिष्ठिरो राजा सर्वेषां पुरुषर्षभ\n",
    "06001010c": "आदिदेश सवाहानां भक्ष्यभोज्यमनुत्तमम्\n",
    "06001011a": "संज्ञाश्च विविधास्तास्तास्तेषां चक्रे युधिष्ठिरः\n",
    "06001011c": "एवंवादी वेदितव्यः पाण्डवेयोऽयमित्युत\n",
    "06001012a": "अभिज्ञानानि सर्वेषां संज्ञाश्चाभरणानि च\n",
    "06001012c": "योजयामास कौरव्यो युद्धकाल उपस्थिते\n",
    "06001013a": "दृष्ट्वा ध्वजाग्रं पार्थानां धार्तराष्ट्रो महामनाः\n",
    "06001013c": "सह सर्वैर्महीपालैः प्रत्यव्यूहत पाण्डवान्\n",
    "06001014a": "पाण्डुरेणातपत्रेण ध्रियमाणेन मूर्धनि\n",
    "06001014c": "मध्ये नागसहस्रस्य भ्रातृभिः परिवारितम्\n",
    "06001015a": "दृष्ट्वा दुर्योधनं हृष्टाः सर्वे पाण्डवसैनिकाः\n",
    "06001015c": "दध्मुः सर्वे महाशङ्खान्भेरीर्जघ्नुः सहस्रशः\n",
    "06001016a": "ततः प्रहृष्टां स्वां सेनामभिवीक्ष्याथ पाण्डवाः\n",
    "06001016c": "बभूवुर्हृष्टमनसो वासुदेवश्च वीर्यवान्\n",
    "06001017a": "ततो योधान्हर्षयन्तौ वासुदेवधनंजयौ\n",
    "06001017c": "दध्मतुः पुरुषव्याघ्रौ दिव्यौ शङ्खौ रथे स्थितौ\n",
    "06001018a": "पाञ्चजन्यस्य निर्घोषं देवदत्तस्य चोभयोः\n",
    "06001018c": "श्रुत्वा सवाहना योधाः शकृन्मूत्रं प्रसुस्रुवुः\n",
    "06001019a": "यथा सिंहस्य नदतः स्वनं श्रुत्वेतरे मृगाः\n",
    "06001019c": "त्रसेयुस्तद्वदेवासीद्धार्तराष्ट्रबलं तदा\n",
    "06001020a": "उदतिष्ठद्रजो भौमं न प्राज्ञायत किंचन\n",
    "06001020c": "अन्तर्धीयत चादित्यः सैन्येन रजसावृतः\n",
    "06001021a": "ववर्ष चात्र पर्जन्यो मांसशोणितवृष्टिमान्\n",
    "06001021c": "व्युक्षन्सर्वाण्यनीकानि तदद्भुतमिवाभवत्\n",
    "06001022a": "वायुस्ततः प्रादुरभून्नीचैः शर्करकर्षणः\n",
    "06001022c": "विनिघ्नंस्तान्यनीकानि विधमंश्चैव तद्रजः\n",
    "06001023a": "उभे सेने तदा राजन्युद्धाय मुदिते भृशम्\n",
    "06001023c": "कुरुक्षेत्रे स्थिते यत्ते सागरक्षुभितोपमे\n",
    "06001024a": "तयोस्तु सेनयोरासीदद्भुतः स समागमः\n",
    "06001024c": "युगान्ते समनुप्राप्ते द्वयोः सागरयोरिव\n",
    "06001025a": "शून्यासीत्पृथिवी सर्वा बालवृद्धावशेषिता\n",
    "06001025c": "तेन सेनासमूहेन समानीतेन कौरवैः\n",
    "06001026a": "ततस्ते समयं चक्रुः कुरुपाण्डवसोमकाः\n",
    "06001026c": "धर्मांश्च स्थापयामासुर्युद्धानां भरतर्षभ\n",
    "06001027a": "निवृत्ते चैव नो युद्धे प्रीतिश्च स्यात्परस्परम्\n",
    "06001027c": "यथापुरं यथायोगं न च स्याच्छलनं पुनः\n",
    "06001028a": "वाचा युद्धे प्रवृत्ते नो वाचैव प्रतियोधनम्\n",
    "06001028c": "निष्क्रान्तः पृतनामध्यान्न हन्तव्यः कथंचन\n",
    "06001029a": "रथी च रथिना योध्यो गजेन गजधूर्गतः\n",
    "06001029c": "अश्वेनाश्वी पदातिश्च पदातेनैव भारत\n",
    "06001030a": "यथायोगं यथावीर्यं यथोत्साहं यथावयः\n",
    "06001030c": "समाभाष्य प्रहर्तव्यं न विश्वस्ते न विह्वले\n",
    "06001031a": "परेण सह संयुक्तः प्रमत्तो विमुखस्तथा\n",
    "06001031c": "क्षीणशस्त्रो विवर्मा च न हन्तव्यः कथंचन\n",
    "06001032a": "न सूतेषु न धुर्येषु न च शस्त्रोपनायिषु\n",
    "06001032c": "न भेरीशङ्खवादेषु प्रहर्तव्यं कथंचन\n",
    "06001033a": "एवं ते समयं कृत्वा कुरुपाण्डवसोमकाः\n",
    "06001033c": "विस्मयं परमं जग्मुः प्रेक्षमाणाः परस्परम्\n",
    "06001034a": "निविश्य च महात्मानस्ततस्ते पुरुषर्षभाः\n",
    "06001034c": "हृष्टरूपाः सुमनसो बभूवुः सहसैनिकाः\n",
    "06002001": "वैशंपायन उवाच\n",
    "06002001a": "ततः पूर्वापरे संध्ये समीक्ष्य भगवानृषिः\n",
    "06002001c": "सर्ववेदविदां श्रेष्ठो व्यासः सत्यवतीसुतः\n",
    "06002002a": "भविष्यति रणे घोरे भरतानां पितामहः\n",
    "06002002c": "प्रत्यक्षदर्शी भगवान्भूतभव्यभविष्यवित्\n",
    "06002003a": "वैचित्रवीर्यं राजानं स रहस्यं ब्रवीदिदम्\n",
    "06002003c": "शोचन्तमार्तं ध्यायन्तं पुत्राणामनयं तदा\n",
    "06002004": "व्यास उवाच\n",
    "06002004a": "राजन्परीतकालास्ते पुत्राश्चान्ये च भूमिपाः\n",
    "06002004c": "ते हनिष्यन्ति संग्रामे समासाद्येतरेतरम्\n",
    "06002005a": "तेषु कालपरीतेषु विनश्यत्सु च भारत\n",
    "06002005c": "कालपर्यायमाज्ञाय मा स्म शोके मनः कृथाः\n",
    "06002006a": "यदि त्विच्छसि संग्रामे द्रष्टुमेनं विशां पते\n",
    "06002006c": "चक्षुर्ददानि ते हन्त युद्धमेतन्निशामय\n",
    "06002007": "धृतराष्ट्र उवाच\n",
    "06002007a": "न रोचये ज्ञातिवधं द्रष्टुं ब्रह्मर्षिसत्तम\n",
    "06002007c": "युद्धमेतत्त्वशेषेण शृणुयां तव तेजसा\n",
    "06002008": "वैशंपायन उवाच\n",
    "06002008a": "तस्मिन्ननिच्छति द्रष्टुं संग्रामं श्रोतुमिच्छति\n",
    "06002008c": "वराणामीश्वरो दाता संजयाय वरं ददौ\n",
    "06002009": "व्यास उवाच\n",
    "06002009a": "एष ते संजयो राजन्युद्धमेतद्वदिष्यति\n",
    "06002009c": "एतस्य सर्वं संग्रामे नपरोक्षं भविष्यति\n",
    "06002010a": "चक्षुषा संजयो राजन्दिव्येनैष समन्वितः\n",
    "06002010c": "कथयिष्यति ते युद्धं सर्वज्ञश्च भविष्यति\n",
    "06002011a": "प्रकाशं वा रहस्यं वा रात्रौ वा यदि वा दिवा\n",
    "06002011c": "मनसा चिन्तितमपि सर्वं वेत्स्यति संजयः\n",
    "06002012a": "नैनं शस्त्राणि भेत्स्यन्ति नैनं बाधिष्यते श्रमः\n",
    "06002012c": "गावल्गणिरयं जीवन्युद्धादस्माद्विमोक्ष्यते\n",
    "06002013a": "अहं च कीर्तिमेतेषां कुरूणां भरतर्षभ\n",
    "06002013c": "पाण्डवानां च सर्वेषां प्रथयिष्यामि मा शुचः\n",
    "06002014a": "दिष्टमेतत्पुरा चैव नात्र शोचितुमर्हसि\n",
    "06002014c": "न चैव शक्यं संयन्तुं यतो धर्मस्ततो जयः\n",
    "06002015": "वैशंपायन उवाच\n",
    "06002015a": "एवमुक्त्वा स भगवान्कुरूणां प्रपितामहः\n",
    "06002015c": "पुनरेव महाबाहुं धृतराष्ट्रमुवाच ह\n",
    "06002016a": "इह युद्धे महाराज भविष्यति महान्क्षयः\n",
    "06002016c": "यथेमानि निमित्तानि भयायाद्योपलक्षये\n",
    "06002017a": "श्येना गृध्राश्च काकाश्च कङ्काश्च सहिता बलैः\n",
    "06002017c": "संपतन्ति वनान्तेषु समवायांश्च कुर्वते\n",
    "06002018a": "अत्युग्रं च प्रपश्यन्ति युद्धमानन्दिनो द्विजाः\n",
    "06002018c": "क्रव्यादा भक्षयिष्यन्ति मांसानि गजवाजिनाम्\n",
    "06002019a": "खटाखटेति वाशन्तो भैरवं भयवेदिनः\n",
    "06002019c": "कह्वाः प्रयान्ति मध्येन दक्षिणामभितो दिशम्\n",
    "06002020a": "उभे पूर्वापरे संध्ये नित्यं पश्यामि भारत\n",
    "06002020c": "उदयास्तमने सूर्यं कबन्धैः परिवारितम्\n",
    "06002021a": "श्वेतलोहितपर्यन्ताः कृष्णग्रीवाः सविद्युतः\n",
    "06002021c": "त्रिवर्णाः परिघाः संधौ भानुमावारयन्त्युत\n",
    "06002022a": "ज्वलितार्केन्दुनक्षत्रं निर्विशेषदिनक्षपम्\n",
    "06002022c": "अहोरात्रं मया दृष्टं तत्क्षयाय भविष्यति\n",
    "06002023a": "अलक्ष्यः प्रभया हीनः पौर्णमासीं च कार्त्तिकीम्\n",
    "06002023c": "चन्द्रोऽभूदग्निवर्णश्च समवर्णे नभस्तले\n",
    "06002024a": "स्वप्स्यन्ति निहता वीरा भूमिमावृत्य पार्थिवाः\n",
    "06002024c": "राजानो राजपुत्राश्च शूराः परिघबाहवः\n",
    "06002025a": "अन्तरिक्षे वराहस्य वृषदंशस्य चोभयोः\n",
    "06002025c": "प्रणादं युध्यतो रात्रौ रौद्रं नित्यं प्रलक्षये\n",
    "06002026a": "देवताप्रतिमाश्चापि कम्पन्ति च हसन्ति च\n",
    "06002026c": "वमन्ति रुधिरं चास्यैः स्विद्यन्ति प्रपतन्ति च\n",
    "06002027a": "अनाहता दुन्दुभयः प्रणदन्ति विशां पते\n",
    "06002027c": "अयुक्ताश्च प्रवर्तन्ते क्षत्रियाणां महारथाः\n",
    "06002028a": "कोकिलाः शतपत्राश्च चाषा भासाः शुकास्तथा\n",
    "06002028c": "सारसाश्च मयूराश्च वाचो मुञ्चन्ति दारुणाः\n",
    "06002029a": "गृहीतशस्त्राभरणा वर्मिणो वाजिपृष्ठगाः\n",
    "06002029c": "अरुणोदयेषु दृश्यन्ते शतशः शलभव्रजाः\n",
    "06002030a": "उभे संध्ये प्रकाशेते दिशां दाहसमन्विते\n",
    "06002030c": "आसीद्रुधिरवर्षं च अस्थिवर्षं च भारत\n",
    "06002031a": "या चैषा विश्रुता राजंस्त्रैलोक्ये साधुसंमता\n",
    "06002031c": "अरुन्धती तयाप्येष वसिष्ठः पृष्ठतः कृतः\n",
    "06002032a": "रोहिणीं पीडयन्नेष स्थितो राजञ्शनैश्चरः\n",
    "06002032c": "व्यावृत्तं लक्ष्म सोमस्य भविष्यति महद्भयम्\n",
    "06002033a": "अनभ्रे च महाघोरं स्तनितं श्रूयतेऽनिशम्\n",
    "06002033c": "वाहनानां च रुदतां प्रपतन्त्यश्रुबिन्दवः\n",
    "06003001": "व्यास उवाच\n",
    "06003001a": "खरा गोषु प्रजायन्ते रमन्ते मातृभिः सुताः\n",
    "06003001c": "अनार्तवं पुष्पफलं दर्शयन्ति वने द्रुमाः\n",
    "06003002a": "गर्भिण्यो राजपुत्र्यश्च जनयन्ति विभीषणान्\n",
    "06003002c": "क्रव्यादान्पक्षिणश्चैव गोमायूनपरान्मृगान्\n",
    "06003003a": "त्रिविषाणाश्चतुर्नेत्राः पञ्चपादा द्विमेहनाः\n",
    "06003003c": "द्विशीर्षाश्च द्विपुच्छाश्च दंष्ट्रिणः पशवोऽशिवाः\n",
    "06003004a": "जायन्ते विवृतास्याश्च व्याहरन्तोऽशिवा गिरः\n",
    "06003004c": "त्रिपदाः शिखिनस्तार्क्ष्याश्चतुर्दंष्ट्रा विषाणिनः\n",
    "06003005a": "तथैवान्याश्च दृश्यन्ते स्त्रियश्च ब्रह्मवादिनाम्\n",
    "06003005c": "वैनतेयान्मयूरांश्च जनयन्त्यः पुरे तव\n",
    "06003006a": "गोवत्सं वडवा सूते श्वा सृगालं महीपते\n",
    "06003006c": "क्रकराञ्शारिकाश्चैव शुकांश्चाशुभवादिनः\n",
    "06003007a": "स्त्रियः काश्चित्प्रजायन्ते चतस्रः पञ्च कन्यकाः\n",
    "06003007c": "ता जातमात्रा नृत्यन्ति गायन्ति च हसन्ति च\n",
    "06003008a": "पृथग्जनस्य कुडकाः स्तनपाः स्तेनवेश्मनि\n",
    "06003008c": "नृत्यन्ति परिगायन्ति वेदयन्तो महद्भयम्\n",
    "06003009a": "प्रतिमाश्चालिखन्त्यन्ये सशस्त्राः कालचोदिताः\n",
    "06003009c": "अन्योन्यमभिधावन्ति शिशवो दण्डपाणयः\n",
    "06003009e": "उपरुन्धन्ति कृत्वा च नगराणि युयुत्सवः\n",
    "06003010a": "पद्मोत्पलानि वृक्षेषु जायन्ते कुमुदानि च\n",
    "06003010c": "विष्वग्वाताश्च वान्त्युग्रा रजो न व्युपशाम्यति\n",
    "06003011a": "अभीक्ष्णं कम्पते भूमिरर्कं राहुस्तथाग्रसत्\n",
    "06003011c": "श्वेतो ग्रहस्तथा चित्रां समतिक्रम्य तिष्ठति\n",
    "06003012a": "अभावं हि विशेषेण कुरूणां प्रतिपश्यति\n",
    "06003012c": "धूमकेतुर्महाघोरः पुष्यमाक्रम्य तिष्ठति\n",
    "06003013a": "सेनयोरशिवं घोरं करिष्यति महाग्रहः\n",
    "06003013c": "मघास्वङ्गारको वक्रः श्रवणे च बृहस्पतिः\n",
    "06003014a": "भाग्यं नक्षत्रमाक्रम्य सूर्यपुत्रेण पीड्यते\n",
    "06003014c": "शुक्रः प्रोष्ठपदे पूर्वे समारुह्य विशां पते\n",
    "06003014e": "उत्तरे तु परिक्रम्य सहितः प्रत्युदीक्षते\n",
    "06003015a": "श्यामो ग्रहः प्रज्वलितः सधूमः सहपावकः\n",
    "06003015c": "ऐन्द्रं तेजस्वि नक्षत्रं ज्येष्ठामाक्रम्य तिष्ठति\n",
    "06003016a": "ध्रुवः प्रज्वलितो घोरमपसव्यं प्रवर्तते\n",
    "06003016c": "चित्रास्वात्यन्तरे चैव धिष्ठितः परुषो ग्रहः\n",
    "06003017a": "वक्रानुवक्रं कृत्वा च श्रवणे पावकप्रभः\n",
    "06003017c": "ब्रह्मराशिं समावृत्य लोहिताङ्गो व्यवस्थितः\n",
    "06003018a": "सर्वसस्यप्रतिच्छन्ना पृथिवी फलमालिनी\n",
    "06003018c": "पञ्चशीर्षा यवाश्चैव शतशीर्षाश्च शालयः\n",
    "06003019a": "प्रधानाः सर्वलोकस्य यास्वायत्तमिदं जगत्\n",
    "06003019c": "ता गावः प्रस्नुता वत्सैः शोणितं प्रक्षरन्त्युत\n",
    "06003020a": "निश्चेरुरपिधानेभ्यः खड्गाः प्रज्वलिता भृशम्\n",
    "06003020c": "व्यक्तं पश्यन्ति शस्त्राणि संग्रामं समुपस्थितम्\n",
    "06003021a": "अग्निवर्णा यथा भासः शस्त्राणामुदकस्य च\n",
    "06003021c": "कवचानां ध्वजानां च भविष्यति महान्क्षयः\n",
    "06003022a": "दिक्षु प्रज्वलितास्याश्च व्याहरन्ति मृगद्विजाः\n",
    "06003022c": "अत्याहितं दर्शयन्तो वेदयन्ति महद्भयम्\n",
    "06003023a": "एकपक्षाक्षिचरणः शकुनिः खचरो निशि\n",
    "06003023c": "रौद्रं वदति संरब्धः शोणितं छर्दयन्मुहुः\n",
    "06003024a": "ग्रहौ ताम्रारुणशिखौ प्रज्वलन्ताविव स्थितौ\n",
    "06003024c": "सप्तर्षीणामुदाराणां समवच्छाद्य वै प्रभाम्\n",
    "06003025a": "संवत्सरस्थायिनौ च ग्रहौ प्रज्वलितावुभौ\n",
    "06003025c": "विशाखयोः समीपस्थौ बृहस्पतिशनैश्चरौ\n",
    "06003026a": "कृत्तिकासु ग्रहस्तीव्रो नक्षत्रे प्रथमे ज्वलन्\n",
    "06003026c": "वपूंष्यपहरन्भासा धूमकेतुरिव स्थितः\n",
    "06003027a": "त्रिषु पूर्वेषु सर्वेषु नक्षत्रेषु विशां पते\n",
    "06003027c": "बुधः संपततेऽभीक्ष्णं जनयन्सुमहद्भयम्\n",
    "06003028a": "चतुर्दशीं पञ्चदशीं भूतपूर्वां च षोडशीम्\n",
    "06003028c": "इमां तु नाभिजानामि अमावास्यां त्रयोदशीम्\n",
    "06003029a": "चन्द्रसूर्यावुभौ ग्रस्तावेकमासे त्रयोदशीम्\n",
    "06003029c": "अपर्वणि ग्रहावेतौ प्रजाः संक्षपयिष्यतः\n",
    "06003030a": "रजोवृता दिशः सर्वाः पांसुवर्षैः समन्ततः\n",
    "06003030c": "उत्पातमेघा रौद्राश्च रात्रौ वर्षन्ति शोणितम्\n",
    "06003031a": "मांसवर्षं पुनस्तीव्रमासीत्कृष्णचतुर्दशीम्\n",
    "06003031c": "अर्धरात्रे महाघोरमतृप्यंस्तत्र राक्षसाः\n",
    "06003032a": "प्रतिस्रोतोऽवहन्नद्यः सरितः शोणितोदकाः\n",
    "06003032c": "फेनायमानाः कूपाश्च नर्दन्ति वृषभा इव\n",
    "06003032e": "पतन्त्युल्काः सनिर्घाताः शुष्काशनिविमिश्रिताः\n",
    "06003033a": "अद्य चैव निशां व्युष्टामुदये भानुराहतः\n",
    "06003033c": "ज्वलन्तीभिर्महोल्काभिश्चतुर्भिः सर्वतोदिशम्\n",
    "06003034a": "आदित्यमुपतिष्ठद्भिस्तत्र चोक्तं महर्षिभिः\n",
    "06003034c": "भूमिपालसहस्राणां भूमिः पास्यति शोणितम्\n",
    "06003035a": "कैलासमन्दराभ्यां तु तथा हिमवतो गिरेः\n",
    "06003035c": "सहस्रशो महाशब्दं शिखराणि पतन्ति च\n",
    "06003036a": "महाभूता भूमिकम्पे चतुरः सागरान्पृथक्\n",
    "06003036c": "वेलामुद्वर्तयन्ति स्म क्षोभयन्तः पुनः पुनः\n",
    "06003037a": "वृक्षानुन्मथ्य वान्त्युग्रा वाताः शर्करकर्षिणः\n",
    "06003037c": "पतन्ति चैत्यवृक्षाश्च ग्रामेषु नगरेषु च\n",
    "06003038a": "पीतलोहितनीलश्च ज्वलत्यग्निर्हुतो द्विजैः\n",
    "06003038c": "वामार्चिः शावगन्धी च धूमप्रायः खरस्वनः\n",
    "06003038e": "स्पर्शा गन्धा रसाश्चैव विपरीता महीपते\n",
    "06003039a": "धूमायन्ते ध्वजा राज्ञां कम्पमाना मुहुर्मुहुः\n",
    "06003039c": "मुञ्चन्त्यङ्गारवर्षाणि भेर्योऽथ पटहास्तथा\n",
    "06003040a": "प्रासादशिखराग्रेषु पुरद्वारेषु चैव हि\n",
    "06003040c": "गृध्राः परिपतन्त्युग्रा वामं मण्डलमाश्रिताः\n",
    "06003041a": "पक्वापक्वेति सुभृशं वावाश्यन्ते वयांसि च\n",
    "06003041c": "निलीयन्ते ध्वजाग्रेषु क्षयाय पृथिवीक्षिताम्\n",
    "06003042a": "ध्यायन्तः प्रकिरन्तश्च वालान्वेपथुसंयुताः\n",
    "06003042c": "रुदन्ति दीनास्तुरगा मातङ्गाश्च सहस्रशः\n",
    "06003043a": "एतच्छ्रुत्वा भवानत्र प्राप्तकालं व्यवस्यताम्\n",
    "06003043c": "यथा लोकः समुच्छेदं नायं गच्छेत भारत\n",
    "06003044": "वैशंपायन उवाच\n",
    "06003044a": "पितुर्वचो निशम्यैतद्धृतराष्ट्रोऽब्रवीदिदम्\n",
    "06003044c": "दिष्टमेतत्पुरा मन्ये भविष्यति न संशयः\n",
    "06003045a": "क्षत्रियाः क्षत्रधर्मेण वध्यन्ते यदि संयुगे\n",
    "06003045c": "वीरलोकं समासाद्य सुखं प्राप्स्यन्ति केवलम्\n",
    "06003046a": "इह कीर्तिं परे लोके दीर्घकालं महत्सुखम्\n",
    "06003046c": "प्राप्स्यन्ति पुरुषव्याघ्राः प्राणांस्त्यक्त्वा महाहवे\n",
    "06004001": "वैशंपायन उवाच\n",
    "06004001a": "एवमुक्तो मुनिस्तत्त्वं कवीन्द्रो राजसत्तम\n",
    "06004001c": "पुत्रेण धृतराष्ट्रेण ध्यानमन्वगमत्परम्\n",
    "06004002a": "पुनरेवाब्रवीद्वाक्यं कालवादी महातपाः\n",
    "06004002c": "असंशयं पार्थिवेन्द्र कालः संक्षिपते जगत्\n",
    "06004003a": "सृजते च पुनर्लोकान्नेह विद्यति शाश्वतम्\n",
    "06004003c": "ज्ञातीनां च कुरूणां च संबन्धिसुहृदां तथा\n",
    "06004004a": "धर्म्यं देशय पन्थानं समर्थो ह्यसि वारणे\n",
    "06004004c": "क्षुद्रं ज्ञातिवधं प्राहुर्मा कुरुष्व ममाप्रियम्\n",
    "06004005a": "कालोऽयं पुत्ररूपेण तव जातो विशां पते\n",
    "06004005c": "न वधः पूज्यते वेदे हितं नैतत्कथंचन\n",
    "06004006a": "हन्यात्स एव यो हन्यात्कुलधर्मं स्वकां तनुम्\n",
    "06004006c": "कालेनोत्पथगन्तासि शक्ये सति यथापथि\n",
    "06004007a": "कुलस्यास्य विनाशाय तथैव च महीक्षिताम्\n",
    "06004007c": "अनर्थो राज्यरूपेण त्यज्यतामसुखावहः\n",
    "06004008a": "लुप्तप्रज्ञः परेणासि धर्मं दर्शय वै सुतान्\n",
    "06004008c": "किं ते राज्येन दुर्धर्ष येन प्राप्तोऽसि किल्बिषम्\n",
    "06004009a": "यशो धर्मं च कीर्तिं च पालयन्स्वर्गमाप्स्यसि\n",
    "06004009c": "लभन्तां पाण्डवा राज्यं शमं गच्छन्तु कौरवाः\n",
    "06004010a": "एवं ब्रुवति विप्रेन्द्रे धृतराष्ट्रोऽम्बिकासुतः\n",
    "06004010c": "आक्षिप्य वाक्यं वाक्यज्ञो वाक्पथेनाप्ययात्पुनः\n",
    "06004011": "धृतराष्ट्र उवाच\n",
    "06004011a": "यथा भवान्वेद तथास्मि वेत्ता; भावाभावौ विदितौ मे यथावत्\n",
    "06004011c": "स्वार्थे हि संमुह्यति तात लोको; मां चापि लोकात्मकमेव विद्धि\n",
    "06004012a": "प्रसादये त्वामतुलप्रभावं; त्वं नो गतिर्दर्शयिता च धीरः\n",
    "06004012c": "न चापि ते वशगा मे महर्षे; न कल्मषं कर्तुमिहार्हसे माम्\n",
    "06004013a": "त्वं हि धर्मः पवित्रं च यशः कीर्तिर्धृतिः स्मृतिः\n",
    "06004013c": "कुरूणां पाण्डवानां च मान्यश्चासि पितामहः\n",
    "06004014": "व्यास उवाच\n",
    "06004014a": "वैचित्रवीर्य नृपते यत्ते मनसि वर्तते\n",
    "06004014c": "अभिधत्स्व यथाकामं छेत्तास्मि तव संशयम्\n",
    "06004015": "धृतराष्ट्र उवाच\n",
    "06004015a": "यानि लिङ्गानि संग्रामे भवन्ति विजयिष्यताम्\n",
    "06004015c": "तानि सर्वाणि भगवञ्श्रोतुमिच्छामि तत्त्वतः\n",
    "06004016": "व्यास उवाच\n",
    "06004016a": "प्रसन्नभाः पावक ऊर्ध्वरश्मिः; प्रदक्षिणावर्तशिखो विधूमः\n",
    "06004016c": "पुण्या गन्धाश्चाहुतीनां प्रवान्ति; जयस्यैतद्भाविनो रूपमाहुः\n",
    "06004017a": "गम्भीरघोषाश्च महास्वनाश्च; शङ्खा मृदङ्गाश्च नदन्ति यत्र\n",
    "06004017c": "विशुद्धरश्मिस्तपनः शशी च; जयस्यैतद्भाविनो रूपमाहुः\n",
    "06004018a": "इष्टा वाचः पृष्ठतो वायसानां; संप्रस्थितानां च गमिष्यतां च\n",
    "06004018c": "ये पृष्ठतस्ते त्वरयन्ति राज;न्ये त्वग्रतस्ते प्रतिषेधयन्ति\n",
    "06004019a": "कल्याणवाचः शकुना राजहंसाः; शुकाः क्रौञ्चाः शतपत्राश्च यत्र\n",
    "06004019c": "प्रदक्षिणाश्चैव भवन्ति संख्ये; ध्रुवं जयं तत्र वदन्ति विप्राः\n",
    "06004020a": "अलंकारैः कवचैः केतुभिश्च; मुखप्रसादैर्हेमवर्णैश्च नॄणाम्\n",
    "06004020c": "भ्राजिष्मती दुष्प्रतिप्रेक्षणीया; येषां चमूस्ते विजयन्ति शत्रून्\n",
    "06004021a": "हृष्टा वाचस्तथा सत्त्वं योधानां यत्र भारत\n",
    "06004021c": "न म्लायन्ते स्रजश्चैव ते तरन्ति रणे रिपून्\n",
    "06004022a": "इष्टो वातः प्रविष्टस्य दक्षिणा प्रविविक्षतः\n",
    "06004022c": "पश्चात्संसाधयत्यर्थं पुरस्तात्प्रतिषेधते\n",
    "06004023a": "शब्दरूपरसस्पर्शगन्धाश्चाविष्कृताः शुभाः\n",
    "06004023c": "सदा योधाश्च हृष्टाश्च येषां तेषां ध्रुवं जयः\n",
    "06004024a": "अन्वेव वायवो वान्ति तथाभ्राणि वयांसि च\n",
    "06004024c": "अनुप्लवन्ते मेघाश्च तथैवेन्द्रधनूंषि च\n",
    "06004025a": "एतानि जयमानानां लक्षणानि विशां पते\n",
    "06004025c": "भवन्ति विपरीतानि मुमूर्षूणां जनाधिप\n",
    "06004026a": "अल्पायां वा महत्यां वा सेनायामिति निश्चितम्\n",
    "06004026c": "हर्षो योधगणस्यैकं जयलक्षणमुच्यते\n",
    "06004027a": "एको दीर्णो दारयति सेनां सुमहतीमपि\n",
    "06004027c": "तं दीर्णमनुदीर्यन्ते योधाः शूरतमा अपि\n",
    "06004028a": "दुर्निवारतमा चैव प्रभग्ना महती चमूः\n",
    "06004028c": "अपामिव महावेगस्त्रस्ता मृगगणा इव\n",
    "06004029a": "नैव शक्या समाधातुं संनिपाते महाचमूः\n",
    "06004029c": "दीर्णा इत्येव दीर्यन्ते योधाः शूरतमा अपि\n",
    "06004029e": "भीतान्भग्नांश्च संप्रेक्ष्य भयं भूयो विवर्धते\n",
    "06004030a": "प्रभग्ना सहसा राजन्दिशो विभ्रामिता परैः\n",
    "06004030c": "नैव स्थापयितुं शक्या शूरैरपि महाचमूः\n",
    "06004031a": "संभृत्य महतीं सेनां चतुरङ्गां महीपतिः\n",
    "06004031c": "उपायपूर्वं मेधावी यतेत सततोत्थितः\n",
    "06004032a": "उपायविजयं श्रेष्ठमाहुर्भेदेन मध्यमम्\n",
    "06004032c": "जघन्य एष विजयो यो युद्धेन विशां पते\n",
    "06004032e": "महादोषः संनिपातस्ततो व्यङ्गः स उच्यते\n",
    "06004033a": "परस्परज्ञाः संहृष्टा व्यवधूताः सुनिश्चिताः\n",
    "06004033c": "पञ्चाशदपि ये शूरा मथ्नन्ति महतीं चमूम्\n",
    "06004033e": "अथ वा पञ्च षट्सप्त विजयन्त्यनिवर्तिनः\n",
    "06004034a": "न वैनतेयो गरुडः प्रशंसति महाजनम्\n",
    "06004034c": "दृष्ट्वा सुपर्णोपचितिं महतीमपि भारत\n",
    "06004035a": "न बाहुल्येन सेनाया जयो भवति भारत\n",
    "06004035c": "अध्रुवो हि जयो नाम दैवं चात्र परायणम्\n",
    "06004035e": "जयन्तो ह्यपि संग्रामे क्षयवन्तो भवन्त्युत\n",
    "06005001": "वैशंपायन उवाच\n",
    "06005001a": "एवमुक्त्वा ययौ व्यासो धृतराष्ट्राय धीमते\n",
    "06005001c": "धृतराष्ट्रोऽपि तच्छ्रुत्वा ध्यानमेवान्वपद्यत\n",
    "06005002a": "स मुहूर्तमिव ध्यात्वा विनिःश्वस्य मुहुर्मुहुः\n",
    "06005002c": "संजयं संशितात्मानमपृच्छद्भरतर्षभ\n",
    "06005003a": "संजयेमे महीपालाः शूरा युद्धाभिनन्दिनः\n",
    "06005003c": "अन्योन्यमभिनिघ्नन्ति शस्त्रैरुच्चावचैरपि\n",
    "06005004a": "पार्थिवाः पृथिवीहेतोः समभित्यक्तजीविताः\n",
    "06005004c": "न च शाम्यन्ति निघ्नन्तो वर्धयन्तो यमक्षयम्\n",
    "06005005a": "भौममैश्वर्यमिच्छन्तो न मृष्यन्ते परस्परम्\n",
    "06005005c": "मन्ये बहुगुणा भूमिस्तन्ममाचक्ष्व संजय\n",
    "06005006a": "बहूनि च सहस्राणि प्रयुतान्यर्बुदानि च\n",
    "06005006c": "कोट्यश्च लोकवीराणां समेताः कुरुजाङ्गले\n",
    "06005007a": "देशानां च परीमाणं नगराणां च संजय\n",
    "06005007c": "श्रोतुमिच्छामि तत्त्वेन यत एते समागताः\n",
    "06005008a": "दिव्यबुद्धिप्रदीपेन युक्तस्त्वं ज्ञानचक्षुषा\n",
    "06005008c": "प्रसादात्तस्य विप्रर्षेर्व्यासस्यामिततेजसः\n",
    "06005009": "संजय उवाच\n",
    "06005009a": "यथाप्रज्ञं महाप्राज्ञ भौमान्वक्ष्यामि ते गुणान्\n",
    "06005009c": "शास्त्रचक्षुरवेक्षस्व नमस्ते भरतर्षभ\n",
    "06005010a": "द्विविधानीह भूतानि त्रसानि स्थावराणि च\n",
    "06005010c": "त्रसानां त्रिविधा योनिरण्डस्वेदजरायुजाः\n",
    "06005011a": "त्रसानां खलु सर्वेषां श्रेष्ठा राजञ्जरायुजाः\n",
    "06005011c": "जरायुजानां प्रवरा मानवाः पशवश्च ये\n",
    "06005012a": "नानारूपाणि बिभ्राणास्तेषां भेदाश्चतुर्दश\n",
    "06005012c": "अरण्यवासिनः सप्त सप्तैषां ग्रामवासिनः\n",
    "06005013a": "सिंहव्याघ्रवराहाश्च महिषा वारणास्तथा\n",
    "06005013c": "ऋक्षाश्च वानराश्चैव सप्तारण्याः स्मृता नृप\n",
    "06005014a": "गौरजो मनुजो मेषो वाज्यश्वतरगर्दभाः\n",
    "06005014c": "एते ग्राम्याः समाख्याताः पशवः सप्त साधुभिः\n",
    "06005015a": "एते वै पशवो राजन्ग्राम्यारण्याश्चतुर्दश\n",
    "06005015c": "वेदोक्ताः पृथिवीपाल येषु यज्ञाः प्रतिष्ठिताः\n",
    "06005016a": "ग्राम्याणां पुरुषः श्रेष्ठः सिंहश्चारण्यवासिनाम्\n",
    "06005016c": "सर्वेषामेव भूतानामन्योन्येनाभिजीवनम्\n",
    "06005017a": "उद्भिज्जाः स्थावराः प्रोक्तास्तेषां पञ्चैव जातयः\n",
    "06005017c": "वृक्षगुल्मलतावल्ल्यस्त्वक्सारास्तृणजातयः\n",
    "06005018a": "एषां विंशतिरेकोना महाभूतेषु पञ्चसु\n",
    "06005018c": "चतुर्विंशतिरुद्दिष्टा गायत्री लोकसंमता\n",
    "06005019a": "य एतां वेद गायत्रीं पुण्यां सर्वगुणान्विताम्\n",
    "06005019c": "तत्त्वेन भरतश्रेष्ठ स लोकान्न प्रणश्यति\n",
    "06005020a": "भूमौ हि जायते सर्वं भूमौ सर्वं प्रणश्यति\n",
    "06005020c": "भूमिः प्रतिष्ठा भूतानां भूमिरेव परायणम्\n",
    "06005021a": "यस्य भूमिस्तस्य सर्वं जगत्स्थावरजङ्गमम्\n",
    "06005021c": "तत्राभिगृद्धा राजानो विनिघ्नन्तीतरेतरम्\n",
    "06006001": "धृतराष्ट्र उवाच\n",
    "06006001a": "नदीनां पर्वतानां च नामधेयानि संजय\n",
    "06006001c": "तथा जनपदानां च ये चान्ये भूमिमाश्रिताः\n",
    "06006002a": "प्रमाणं च प्रमाणज्ञ पृथिव्या अपि सर्वशः\n",
    "06006002c": "निखिलेन समाचक्ष्व काननानि च संजय\n",
    "06006003": "संजय उवाच\n",
    "06006003a": "पञ्चेमानि महाराज महाभूतानि संग्रहात्\n",
    "06006003c": "जगत्स्थितानि सर्वाणि समान्याहुर्मनीषिणः\n",
    "06006004a": "भूमिरापस्तथा वायुरग्निराकाशमेव च\n",
    "06006004c": "गुणोत्तराणि सर्वाणि तेषां भूमिः प्रधानतः\n",
    "06006005a": "शब्दः स्पर्शश्च रूपं च रसो गन्धश्च पञ्चमः\n",
    "06006005c": "भूमेरेते गुणाः प्रोक्ता ऋषिभिस्तत्त्ववेदिभिः\n",
    "06006006a": "चत्वारोऽप्सु गुणा राजन्गन्धस्तत्र न विद्यते\n",
    "06006006c": "शब्दः स्पर्शश्च रूपं च तेजसोऽथ गुणास्त्रयः\n",
    "06006006e": "शब्दः स्पर्शश्च वायोस्तु आकाशे शब्द एव च\n",
    "06006007a": "एते पञ्च गुणा राजन्महाभूतेषु पञ्चसु\n",
    "06006007c": "वर्तन्ते सर्वलोकेषु येषु लोकाः प्रतिष्ठिताः\n",
    "06006008a": "अन्योन्यं नाभिवर्तन्ते साम्यं भवति वै यदा\n",
    "06006008c": "यदा तु विषमीभावमाविशन्ति परस्परम्\n",
    "06006008e": "तदा देहैर्देहवन्तो व्यतिरोहन्ति नान्यथा\n",
    "06006009a": "आनुपूर्व्याद्विनश्यन्ति जायन्ते चानुपूर्वशः\n",
    "06006009c": "सर्वाण्यपरिमेयानि तदेषां रूपमैश्वरम्\n",
    "06006010a": "तत्र तत्र हि दृश्यन्ते धातवः पाञ्चभौतिकाः\n",
    "06006010c": "तेषां मनुष्यास्तर्केण प्रमाणानि प्रचक्षते\n",
    "06006011a": "अचिन्त्याः खलु ये भावा न तांस्तर्केण साधयेत्\n",
    "06006011c": "प्रकृतिभ्यः परं यत्तु तदचिन्त्यस्य लक्षणम्\n",
    "06006012a": "सुदर्शनं प्रवक्ष्यामि द्वीपं ते कुरुनन्दन\n",
    "06006012c": "परिमण्डलो महाराज द्वीपोऽसौ चक्रसंस्थितः\n",
    "06006013a": "नदीजलप्रतिच्छन्नः पर्वतैश्चाभ्रसंनिभैः\n",
    "06006013c": "पुरैश्च विविधाकारै रम्यैर्जनपदैस्तथा\n",
    "06006014a": "वृक्षैः पुष्पफलोपेतैः संपन्नधनधान्यवान्\n",
    "06006014c": "लावणेन समुद्रेण समन्तात्परिवारितः\n",
    "06006015a": "यथा च पुरुषः पश्येदादर्शे मुखमात्मनः\n",
    "06006015c": "एवं सुदर्शनद्वीपो दृश्यते चन्द्रमण्डले\n",
    "06006016a": "द्विरंशे पिप्पलस्तत्र द्विरंशे च शशो महान्\n",
    "06006016c": "सर्वौषधिसमावापैः सर्वतः परिबृंहितः\n",
    "06006016e": "आपस्ततोऽन्या विज्ञेया एष संक्षेप उच्यते\n",
    "06007001": "धृतराष्ट्र उवाच\n",
    "06007001a": "उक्तो द्वीपस्य संक्षेपो विस्तरं ब्रूहि संजय\n",
    "06007001c": "यावद्भूम्यवकाशोऽयं दृश्यते शशलक्षणे\n",
    "06007001e": "तस्य प्रमाणं प्रब्रूहि ततो वक्ष्यसि पिप्पलम्\n",
    "06007002": "वैशंपायन उवाच\n",
    "06007002a": "एवमुक्तः स राज्ञा तु संजयो वाक्यमब्रवीत्\n",
    "06007002c": "प्रागायता महाराज षडेते रत्नपर्वताः\n",
    "06007002e": "अवगाढा ह्युभयतः समुद्रौ पूर्वपश्चिमौ\n",
    "06007003a": "हिमवान्हेमकूटश्च निषधश्च नगोत्तमः\n",
    "06007003c": "नीलश्च वैडूर्यमयः श्वेतश्च रजतप्रभः\n",
    "06007003e": "सर्वधातुविनद्धश्च शृङ्गवान्नाम पर्वतः\n",
    "06007004a": "एते वै पर्वता राजन्सिद्धचारणसेविताः\n",
    "06007004c": "तेषामन्तरविष्कम्भो योजनानि सहस्रशः\n",
    "06007005a": "तत्र पुण्या जनपदास्तानि वर्षाणि भारत\n",
    "06007005c": "वसन्ति तेषु सत्त्वानि नानाजातीनि सर्वशः\n",
    "06007006a": "इदं तु भारतं वर्षं ततो हैमवतं परम्\n",
    "06007006c": "हेमकूटात्परं चैव हरिवर्षं प्रचक्षते\n",
    "06007007a": "दक्षिणेन तु नीलस्य निषधस्योत्तरेण च\n",
    "06007007c": "प्रागायतो महाराज माल्यवान्नाम पर्वतः\n",
    "06007008a": "ततः परं माल्यवतः पर्वतो गन्धमादनः\n",
    "06007008c": "परिमण्डलस्तयोर्मध्ये मेरुः कनकपर्वतः\n",
    "06007009a": "आदित्यतरुणाभासो विधूम इव पावकः\n",
    "06007009c": "योजनानां सहस्राणि षोडशाधः किल स्मृतः\n",
    "06007010a": "उच्चैश्च चतुराशीतिर्योजनानां महीपते\n",
    "06007010c": "ऊर्ध्वमन्तश्च तिर्यक्च लोकानावृत्य तिष्ठति\n",
    "06007011a": "तस्य पार्श्वे त्विमे द्वीपाश्चत्वारः संस्थिताः प्रभो\n",
    "06007011c": "भद्राश्वः केतुमालश्च जम्बूद्वीपश्च भारत\n",
    "06007011e": "उत्तराश्चैव कुरवः कृतपुण्यप्रतिश्रयाः\n",
    "06007012a": "विहगः सुमुखो यत्र सुपर्णस्यात्मजः किल\n",
    "06007012c": "स वै विचिन्तयामास सौवर्णान्प्रेक्ष्य वायसान्\n",
    "06007013a": "मेरुरुत्तममध्यानामधमानां च पक्षिणाम्\n",
    "06007013c": "अविशेषकरो यस्मात्तस्मादेनं त्यजाम्यहम्\n",
    "06007014a": "तमादित्योऽनुपर्येति सततं ज्योतिषां पतिः\n",
    "06007014c": "चन्द्रमाश्च सनक्षत्रो वायुश्चैव प्रदक्षिणम्\n",
    "06007015a": "स पर्वतो महाराज दिव्यपुष्पफलान्वितः\n",
    "06007015c": "भवनैरावृतः सर्वैर्जाम्बूनदमयैः शुभैः\n",
    "06007016a": "तत्र देवगणा राजन्गन्धर्वासुरराक्षसाः\n",
    "06007016c": "अप्सरोगणसंयुक्ताः शैले क्रीडन्ति नित्यशः\n",
    "06007017a": "तत्र ब्रह्मा च रुद्रश्च शक्रश्चापि सुरेश्वरः\n",
    "06007017c": "समेत्य विविधैर्यज्ञैर्यजन्तेऽनेकदक्षिणैः\n",
    "06007018a": "तुम्बुरुर्नारदश्चैव विश्वावसुर्हहा हुहूः\n",
    "06007018c": "अभिगम्यामरश्रेष्ठाः स्तवै स्तुन्वन्ति चाभिभो\n",
    "06007019a": "सप्तर्षयो महात्मानः कश्यपश्च प्रजापतिः\n",
    "06007019c": "तत्र गच्छन्ति भद्रं ते सदा पर्वणि पर्वणि\n",
    "06007020a": "तस्यैव मूर्धन्युशनाः काव्यो दैत्यैर्महीपते\n",
    "06007020c": "तस्य हीमानि रत्नानि तस्येमे रत्नपर्वताः\n",
    "06007021a": "तस्मात्कुबेरो भगवांश्चतुर्थं भागमश्नुते\n",
    "06007021c": "ततः कलांशं वित्तस्य मनुष्येभ्यः प्रयच्छति\n",
    "06007022a": "पार्श्वे तस्योत्तरे दिव्यं सर्वर्तुकुसुमं शिवम्\n",
    "06007022c": "कर्णिकारवनं रम्यं शिलाजालसमुद्गतम्\n",
    "06007023a": "तत्र साक्षात्पशुपतिर्दिव्यैर्भूतैः समावृतः\n",
    "06007023c": "उमासहायो भगवान्रमते भूतभावनः\n",
    "06007024a": "कर्णिकारमयीं मालां बिभ्रत्पादावलम्बिनीम्\n",
    "06007024c": "त्रिभिर्नेत्रैः कृतोद्द्योतस्त्रिभिः सूर्यैरिवोदितैः\n",
    "06007025a": "तमुग्रतपसः सिद्धाः सुव्रताः सत्यवादिनः\n",
    "06007025c": "पश्यन्ति न हि दुर्वृत्तैः शक्यो द्रष्टुं महेश्वरः\n",
    "06007026a": "तस्य शैलस्य शिखरात्क्षीरधारा नरेश्वर\n",
    "06007026c": "त्रिंशद्बाहुपरिग्राह्या भीमनिर्घातनिस्वना\n",
    "06007027a": "पुण्या पुण्यतमैर्जुष्टा गङ्गा भागीरथी शुभा\n",
    "06007027c": "पतत्यजस्रवेगेन ह्रदे चान्द्रमसे शुभे\n",
    "06007027e": "तया ह्युत्पादितः पुण्यः स ह्रदः सागरोपमः\n",
    "06007028a": "तां धारयामास पुरा दुर्धरां पर्वतैरपि\n",
    "06007028c": "शतं वर्षसहस्राणां शिरसा वै महेश्वरः\n",
    "06007029a": "मेरोस्तु पश्चिमे पार्श्वे केतुमालो महीपते\n",
    "06007029c": "जम्बूषण्डश्च तत्रैव सुमहान्नन्दनोपमः\n",
    "06007030a": "आयुर्दश सहस्राणि वर्षाणां तत्र भारत\n",
    "06007030c": "सुवर्णवर्णाश्च नराः स्त्रियश्चाप्सरसोपमाः\n",
    "06007031a": "अनामया वीतशोका नित्यं मुदितमानसाः\n",
    "06007031c": "जायन्ते मानवास्तत्र निष्टप्तकनकप्रभाः\n",
    "06007032a": "गन्धमादनशृङ्गेषु कुबेरः सह राक्षसैः\n",
    "06007032c": "संवृतोऽप्सरसां संघैर्मोदते गुह्यकाधिपः\n",
    "06007033a": "गन्धमादनपादेषु परेष्वपरगण्डिकाः\n",
    "06007033c": "एकादश सहस्राणि वर्षाणां परमायुषः\n",
    "06007034a": "तत्र कृष्णा नरा राजंस्तेजोयुक्ता महाबलाः\n",
    "06007034c": "स्त्रियश्चोत्पलपत्राभाः सर्वाः सुप्रियदर्शनाः\n",
    "06007035a": "नीलात्परतरं श्वेतं श्वेताद्धैरण्यकं परम्\n",
    "06007035c": "वर्षमैरावतं नाम ततः शृङ्गवतः परम्\n",
    "06007036a": "धनुःसंस्थे महाराज द्वे वर्षे दक्षिणोत्तरे\n",
    "06007036c": "इलावृतं मध्यमं तु पञ्च वर्षाणि चैव ह\n",
    "06007037a": "उत्तरोत्तरमेतेभ्यो वर्षमुद्रिच्यते गुणैः\n",
    "06007037c": "आयुष्प्रमाणमारोग्यं धर्मतः कामतोऽर्थतः\n",
    "06007038a": "समन्वितानि भूतानि तेषु वर्षेषु भारत\n",
    "06007038c": "एवमेषा महाराज पर्वतैः पृथिवी चिता\n",
    "06007039a": "हेमकूटस्तु सुमहान्कैलासो नाम पर्वतः\n",
    "06007039c": "यत्र वैश्रवणो राजा गुह्यकैः सह मोदते\n",
    "06007040a": "अस्त्युत्तरेण कैलासं मैनाकं पर्वतं प्रति\n",
    "06007040c": "हिरण्यशृङ्गः सुमहान्दिव्यो मणिमयो गिरिः\n",
    "06007041a": "तस्य पार्श्वे महद्दिव्यं शुभं काञ्चनवालुकम्\n",
    "06007041c": "रम्यं बिन्दुसरो नाम यत्र राजा भगीरथः\n",
    "06007041e": "दृष्ट्वा भागीरथीं गङ्गामुवास बहुलाः समाः\n",
    "06007042a": "यूपा मणिमयास्तत्र चित्याश्चापि हिरण्मयाः\n",
    "06007042c": "तत्रेष्ट्वा तु गतः सिद्धिं सहस्राक्षो महायशाः\n",
    "06007043a": "सृष्ट्वा भूतपतिर्यत्र सर्वलोकान्सनातनः\n",
    "06007043c": "उपास्यते तिग्मतेजा वृतो भूतैः समागतैः\n",
    "06007043e": "नरनारायणौ ब्रह्मा मनुः स्थाणुश्च पञ्चमः\n",
    "06007044a": "तत्र त्रिपथगा देवी प्रथमं तु प्रतिष्ठिता\n",
    "06007044c": "ब्रह्मलोकादपक्रान्ता सप्तधा प्रतिपद्यते\n",
    "06007045a": "वस्वोकसारा नलिनी पावना च सरस्वती\n",
    "06007045c": "जम्बूनदी च सीता च गङ्गा सिन्धुश्च सप्तमी\n",
    "06007046a": "अचिन्त्या दिव्यसंकल्पा प्रभोरेषैव संविधिः\n",
    "06007046c": "उपासते यत्र सत्रं सहस्रयुगपर्यये\n",
    "06007047a": "दृश्यादृश्या च भवति तत्र तत्र सरस्वती\n",
    "06007047c": "एता दिव्याः सप्त गङ्गास्त्रिषु लोकेषु विश्रुताः\n",
    "06007048a": "रक्षांसि वै हिमवति हेमकूटे तु गुह्यकाः\n",
    "06007048c": "सर्पा नागाश्च निषधे गोकर्णे च तपोधनाः\n",
    "06007049a": "देवासुराणां च गृहं श्वेतः पर्वत उच्यते\n",
    "06007049c": "गन्धर्वा निषधे शैले नीले ब्रह्मर्षयो नृप\n",
    "06007049e": "शृङ्गवांस्तु महाराज पितॄणां प्रतिसंचरः\n",
    "06007050a": "इत्येतानि महाराज सप्त वर्षाणि भागशः\n",
    "06007050c": "भूतान्युपनिविष्टानि गतिमन्ति ध्रुवाणि च\n",
    "06007051a": "तेषामृद्धिर्बहुविधा दृश्यते दैवमानुषी\n",
    "06007051c": "अशक्या परिसंख्यातुं श्रद्धेया तु बुभूषता\n",
    "06007052a": "यां तु पृच्छसि मा राजन्दिव्यामेतां शशाकृतिम्\n",
    "06007052c": "पार्श्वे शशस्य द्वे वर्षे उभये दक्षिणोत्तरे\n",
    "06007052e": "कर्णौ तु नागद्वीपं च कश्यपद्वीपमेव च\n",
    "06007053a": "ताम्रवर्णः शिरो राजञ्श्रीमान्मलयपर्वतः\n",
    "06007053c": "एतद्द्वितीयं द्वीपस्य दृश्यते शशसंस्थितम्\n",
    "06008001": "धृतराष्ट्र उवाच\n",
    "06008001a": "मेरोरथोत्तरं पार्श्वं पूर्वं चाचक्ष्व संजय\n",
    "06008001c": "निखिलेन महाबुद्धे माल्यवन्तं च पर्वतम्\n",
    "06008002": "संजय उवाच\n",
    "06008002a": "दक्षिणेन तु नीलस्य मेरोः पार्श्वे तथोत्तरे\n",
    "06008002c": "उत्तराः कुरवो राजन्पुण्याः सिद्धनिषेविताः\n",
    "06008003a": "तत्र वृक्षा मधुफला नित्यपुष्पफलोपगाः\n",
    "06008003c": "पुष्पाणि च सुगन्धीनि रसवन्ति फलानि च\n",
    "06008004a": "सर्वकामफलास्तत्र केचिद्वृक्षा जनाधिप\n",
    "06008004c": "अपरे क्षीरिणो नाम वृक्षास्तत्र नराधिप\n",
    "06008005a": "ये क्षरन्ति सदा क्षीरं षड्रसं ह्यमृतोपमम्\n",
    "06008005c": "वस्त्राणि च प्रसूयन्ते फलेष्वाभरणानि च\n",
    "06008006a": "सर्वा मणिमयी भूमिः सूक्ष्मकाञ्चनवालुका\n",
    "06008006c": "सर्वत्र सुखसंस्पर्शा निष्पङ्का च जनाधिप\n",
    "06008007a": "देवलोकच्युताः सर्वे जायन्ते तत्र मानवाः\n",
    "06008007c": "तुल्यरूपगुणोपेताः समेषु विषमेषु च\n",
    "06008008a": "मिथुनानि च जायन्ते स्त्रियश्चाप्सरसोपमाः\n",
    "06008008c": "तेषां ते क्षीरिणां क्षीरं पिबन्त्यमृतसंनिभम्\n",
    "06008009a": "मिथुनं जायमानं वै समं तच्च प्रवर्धते\n",
    "06008009c": "तुल्यरूपगुणोपेतं समवेषं तथैव च\n",
    "06008009e": "एकैकमनुरक्तं च चक्रवाकसमं विभो\n",
    "06008010a": "निरामया वीतशोका नित्यं मुदितमानसाः\n",
    "06008010c": "दश वर्षसहस्राणि दश वर्षशतानि च\n",
    "06008010e": "जीवन्ति ते महाराज न चान्योन्यं जहत्युत\n",
    "06008011a": "भारुण्डा नाम शकुनास्तीक्ष्णतुण्डा महाबलाः\n",
    "06008011c": "ते निर्हरन्ति हि मृतान्दरीषु प्रक्षिपन्ति च\n",
    "06008012a": "उत्तराः कुरवो राजन्व्याख्यातास्ते समासतः\n",
    "06008012c": "मेरोः पार्श्वमहं पूर्वं वक्ष्याम्यथ यथातथम्\n",
    "06008013a": "तस्य पूर्वाभिषेकस्तु भद्राश्वस्य विशां पते\n",
    "06008013c": "भद्रसालवनं यत्र कालाम्रश्च महाद्रुमः\n",
    "06008014a": "कालाम्रश्च महाराज नित्यपुष्पफलः शुभः\n",
    "06008014c": "द्वीपश्च योजनोत्सेधः सिद्धचारणसेवितः\n",
    "06008015a": "तत्र ते पुरुषाः श्वेतास्तेजोयुक्ता महाबलाः\n",
    "06008015c": "स्त्रियः कुमुदवर्णाश्च सुन्दर्यः प्रियदर्शनाः\n",
    "06008016a": "चन्द्रप्रभाश्चन्द्रवर्णाः पूर्णचन्द्रनिभाननाः\n",
    "06008016c": "चन्द्रशीतलगात्र्यश्च नृत्तगीतविशारदाः\n",
    "06008017a": "दश वर्षसहस्राणि तत्रायुर्भरतर्षभ\n",
    "06008017c": "कालाम्ररसपीतास्ते नित्यं संस्थितयौवनाः\n",
    "06008018a": "दक्षिणेन तु नीलस्य निषधस्योत्तरेण तु\n",
    "06008018c": "सुदर्शनो नाम महाञ्जम्बूवृक्षः सनातनः\n",
    "06008019a": "सर्वकामफलः पुण्यः सिद्धचारणसेवितः\n",
    "06008019c": "तस्य नाम्ना समाख्यातो जम्बूद्वीपः सनातनः\n",
    "06008020a": "योजनानां सहस्रं च शतं च भरतर्षभ\n",
    "06008020c": "उत्सेधो वृक्षराजस्य दिवस्पृङ्मनुजेश्वर\n",
    "06008021a": "अरत्नीनां सहस्रं च शतानि दश पञ्च च\n",
    "06008021c": "परिणाहस्तु वृक्षस्य फलानां रसभेदिनाम्\n",
    "06008022a": "पतमानानि तान्युर्व्यां कुर्वन्ति विपुलं स्वनम्\n",
    "06008022c": "मुञ्चन्ति च रसं राजंस्तस्मिन्रजतसंनिभम्\n",
    "06008023a": "तस्या जम्ब्वाः फलरसो नदी भूत्वा जनाधिप\n",
    "06008023c": "मेरुं प्रदक्षिणं कृत्वा संप्रयात्युत्तरान्कुरून्\n",
    "06008024a": "पिबन्ति तद्रसं हृष्टा जना नित्यं जनाधिप\n",
    "06008024c": "तस्मिन्फलरसे पीते न जरा बाधते च तान्\n",
    "06008025a": "तत्र जाम्बूनदं नाम कनकं देवभूषणम्\n",
    "06008025c": "तरुणादित्यवर्णाश्च जायन्ते तत्र मानवाः\n",
    "06008026a": "तथा माल्यवतः शृङ्गे दीप्यते तत्र हव्यवाट्\n",
    "06008026c": "नाम्ना संवर्तको नाम कालाग्निर्भरतर्षभ\n",
    "06008027a": "तथा माल्यवतः शृङ्गे पूर्वे पूर्वान्तगण्डिका\n",
    "06008027c": "योजनानां सहस्राणि पञ्चाशन्माल्यवान्स्थितः\n",
    "06008028a": "महारजतसंकाशा जायन्ते तत्र मानवाः\n",
    "06008028c": "ब्रह्मलोकाच्च्युताः सर्वे सर्वे च ब्रह्मवादिनः\n",
    "06008029a": "तपस्तु तप्यमानास्ते भवन्ति ह्यूर्ध्वरेतसः\n",
    "06008029c": "रक्षणार्थं तु भूतानां प्रविशन्ति दिवाकरम्\n",
    "06008030a": "षष्टिस्तानि सहस्राणि षष्टिरेव शतानि च\n",
    "06008030c": "अरुणस्याग्रतो यान्ति परिवार्य दिवाकरम्\n",
    "06008031a": "षष्टिं वर्षसहस्राणि षष्टिमेव शतानि च\n",
    "06008031c": "आदित्यतापतप्तास्ते विशन्ति शशिमण्डलम्\n",
    "06009001": "धृतराष्ट्र उवाच\n",
    "06009001a": "वर्षाणां चैव नामानि पर्वतानां च संजय\n",
    "06009001c": "आचक्ष्व मे यथातत्त्वं ये च पर्वतवासिनः\n",
    "06009002": "संजय उवाच\n",
    "06009002a": "दक्षिणेन तु श्वेतस्य नीलस्यैवोत्तरेण तु\n",
    "06009002c": "वर्षं रमणकं नाम जायन्ते तत्र मानवाः\n",
    "06009003a": "शुक्लाभिजनसंपन्नाः सर्वे सुप्रियदर्शनाः\n",
    "06009003c": "रतिप्रधानाश्च तथा जायन्ते तत्र मानवाः\n",
    "06009004a": "दश वर्षसहस्राणि शतानि दश पञ्च च\n",
    "06009004c": "जीवन्ति ते महाराज नित्यं मुदितमानसाः\n",
    "06009005a": "दक्षिणे शृङ्गिणश्चैव श्वेतस्याथोत्तरेण च\n",
    "06009005c": "वर्षं हैरण्वतं नाम यत्र हैरण्वती नदी\n",
    "06009006a": "यक्षानुगा महाराज धनिनः प्रियदर्शनाः\n",
    "06009006c": "महाबलास्तत्र सदा राजन्मुदितमानसाः\n",
    "06009007a": "एकादश सहस्राणि वर्षाणां ते जनाधिप\n",
    "06009007c": "आयुष्प्रमाणं जीवन्ति शतानि दश पञ्च च\n",
    "06009008a": "शृङ्गाणि वै शृङ्गवतस्त्रीण्येव मनुजाधिप\n",
    "06009008c": "एकं मणिमयं तत्र तथैकं रौक्ममद्भुतम्\n",
    "06009009a": "सर्वरत्नमयं चैकं भवनैरुपशोभितम्\n",
    "06009009c": "तत्र स्वयंप्रभा देवी नित्यं वसति शाण्डिली\n",
    "06009010a": "उत्तरेण तु शृङ्गस्य समुद्रान्ते जनाधिप\n",
    "06009010c": "वर्षमैरावतं नाम तस्माच्छृङ्गवतः परम्\n",
    "06009011a": "न तत्र सूर्यस्तपति न ते जीर्यन्ति मानवाः\n",
    "06009011c": "चन्द्रमाश्च सनक्षत्रो ज्योतिर्भूत इवावृतः\n",
    "06009012a": "पद्मप्रभाः पद्मवर्णाः पद्मपत्रनिभेक्षणाः\n",
    "06009012c": "पद्मपत्रसुगन्धाश्च जायन्ते तत्र मानवाः\n",
    "06009013a": "अनिष्पन्दाः सुगन्धाश्च निराहारा जितेन्द्रियाः\n",
    "06009013c": "देवलोकच्युताः सर्वे तथा विरजसो नृप\n",
    "06009014a": "त्रयोदश सहस्राणि वर्षाणां ते जनाधिप\n",
    "06009014c": "आयुष्प्रमाणं जीवन्ति नरा भरतसत्तम\n",
    "06009015a": "क्षीरोदस्य समुद्रस्य तथैवोत्तरतः प्रभुः\n",
    "06009015c": "हरिर्वसति वैकुण्ठः शकटे कनकात्मके\n",
    "06009016a": "अष्टचक्रं हि तद्यानं भूतयुक्तं मनोजवम्\n",
    "06009016c": "अग्निवर्णं महावेगं जाम्बूनदपरिष्कृतम्\n",
    "06009017a": "स प्रभुः सर्वभूतानां विभुश्च भरतर्षभ\n",
    "06009017c": "संक्षेपो विस्तरश्चैव कर्ता कारयिता च सः\n",
    "06009018a": "पृथिव्यापस्तथाकाशं वायुस्तेजश्च पार्थिव\n",
    "06009018c": "स यज्ञः सर्वभूतानामास्यं तस्य हुताशनः\n",
    "06009019": "वैशंपायन उवाच\n",
    "06009019a": "एवमुक्तः संजयेन धृतराष्ट्रो महामनाः\n",
    "06009019c": "ध्यानमन्वगमद्राजा पुत्रान्प्रति जनाधिप\n",
    "06009020a": "स विचिन्त्य महाराज पुनरेवाब्रवीद्वचः\n",
    "06009020c": "असंशयं सूतपुत्र कालः संक्षिपते जगत्\n",
    "06009020e": "सृजते च पुनः सर्वं नेह विद्यति शाश्वतम्\n",
    "06009021a": "नरो नारायणश्चैव सर्वज्ञः सर्वभूतभृत्\n",
    "06009021c": "देवा वैकुण्ठ इत्याहुर्वेदा विष्णुरिति प्रभुम्\n",
    "06010001": "धृतराष्ट्र उवाच\n",
    "06010001a": "यदिदं भारतं वर्षं यत्रेदं मूर्छितं बलम्\n",
    "06010001c": "यत्रातिमात्रं लुब्धोऽयं पुत्रो दुर्योधनो मम\n",
    "06010002a": "यत्र गृद्धाः पाण्डुसुता यत्र मे सज्जते मनः\n",
    "06010002c": "एतन्मे तत्त्वमाचक्ष्व कुशलो ह्यसि संजय\n",
    "06010003": "संजय उवाच\n",
    "06010003a": "न तत्र पाण्डवा गृद्धाः शृणु राजन्वचो मम\n",
    "06010003c": "गृद्धो दुर्योधनस्तत्र शकुनिश्चापि सौबलः\n",
    "06010004a": "अपरे क्षत्रियाश्चापि नानाजनपदेश्वराः\n",
    "06010004c": "ये गृद्धा भारते वर्षे न मृष्यन्ति परस्परम्\n",
    "06010005a": "अत्र ते वर्णयिष्यामि वर्षं भारत भारतम्\n",
    "06010005c": "प्रियमिन्द्रस्य देवस्य मनोर्वैवस्वतस्य च\n",
    "06010006a": "पृथोश्च राजन्वैन्यस्य तथेक्ष्वाकोर्महात्मनः\n",
    "06010006c": "ययातेरम्बरीषस्य मान्धातुर्नहुषस्य च\n",
    "06010007a": "तथैव मुचुकुन्दस्य शिबेरौशीनरस्य च\n",
    "06010007c": "ऋषभस्य तथैलस्य नृगस्य नृपतेस्तथा\n",
    "06010008a": "अन्येषां च महाराज क्षत्रियाणां बलीयसाम्\n",
    "06010008c": "सर्वेषामेव राजेन्द्र प्रियं भारत भारतम्\n",
    "06010009a": "तत्ते वर्षं प्रवक्ष्यामि यथाश्रुतमरिंदम\n",
    "06010009c": "शृणु मे गदतो राजन्यन्मां त्वं परिपृच्छसि\n",
    "06010010a": "महेन्द्रो मलयः सह्यः शुक्तिमानृक्षवानपि\n",
    "06010010c": "विन्ध्यश्च पारियात्रश्च सप्तैते कुलपर्वताः\n",
    "06010011a": "तेषां सहस्रशो राजन्पर्वतास्तु समीपतः\n",
    "06010011c": "अभिज्ञाताः सारवन्तो विपुलाश्चित्रसानवः\n",
    "06010012a": "अन्ये ततोऽपरिज्ञाता ह्रस्वा ह्रस्वोपजीविनः\n",
    "06010012c": "आर्या म्लेच्छाश्च कौरव्य तैर्मिश्राः पुरुषा विभो\n",
    "06010013a": "नदीः पिबन्ति बहुला गङ्गां सिन्धुं सरस्वतीम्\n",
    "06010013c": "गोदावरीं नर्मदां च बाहुदां च महानदीम्\n",
    "06010014a": "शतद्रुं चन्द्रभागां च यमुनां च महानदीम्\n",
    "06010014c": "दृषद्वतीं विपाशां च विपापां स्थूलवालुकाम्\n",
    "06010015a": "नदीं वेत्रवतीं चैव कृष्णवेणां च निम्नगाम्\n",
    "06010015c": "इरावतीं वितस्तां च पयोष्णीं देविकामपि\n",
    "06010016a": "वेदस्मृतिं वेतसिनीं त्रिदिवामिष्कुमालिनीम्\n",
    "06010016c": "करीषिणीं चित्रवहां चित्रसेनां च निम्नगाम्\n",
    "06010017a": "गोमतीं धूतपापां च वन्दनां च महानदीम्\n",
    "06010017c": "कौशिकीं त्रिदिवां कृत्यां विचित्रां लोहतारिणीम्\n",
    "06010018a": "रथस्थां शतकुम्भां च सरयूं च नरेश्वर\n",
    "06010018c": "चर्मण्वतीं वेत्रवतीं हस्तिसोमां दिशं तथा\n",
    "06010019a": "शतावरीं पयोष्णीं च परां भैमरथीं तथा\n",
    "06010019c": "कावेरीं चुलुकां चापि वापीं शतबलामपि\n",
    "06010020a": "निचीरां महितां चापि सुप्रयोगां नराधिप\n",
    "06010020c": "पवित्रां कुण्डलां सिन्धुं वाजिनीं पुरमालिनीम्\n",
    "06010021a": "पूर्वाभिरामां वीरां च भीमामोघवतीं तथा\n",
    "06010021c": "पलाशिनीं पापहरां महेन्द्रां पिप्पलावतीम्\n",
    "06010022a": "पारिषेणामसिक्नीं च सरलां भारमर्दिनीम्\n",
    "06010022c": "पुरुहीं प्रवरां मेनां मोघां घृतवतीं तथा\n",
    "06010023a": "धूमत्यामतिकृष्णां च सूचीं छावीं च कौरव\n",
    "06010023c": "सदानीरामधृष्यां च कुशधारां महानदीम्\n",
    "06010024a": "शशिकान्तां शिवां चैव तथा वीरवतीमपि\n",
    "06010024c": "वास्तुं सुवास्तुं गौरीं च कम्पनां सहिरण्वतीम्\n",
    "06010025a": "हिरण्वतीं चित्रवतीं चित्रसेनां च निम्नगाम्\n",
    "06010025c": "रथचित्रां ज्योतिरथां विश्वामित्रां कपिञ्जलाम्\n",
    "06010026a": "उपेन्द्रां बहुलां चैव कुचरामम्बुवाहिनीम्\n",
    "06010026c": "वैनन्दीं पिञ्जलां वेण्णां तुङ्गवेणां महानदीम्\n",
    "06010027a": "विदिशां कृष्णवेण्णां च ताम्रां च कपिलामपि\n",
    "06010027c": "शलुं सुवामां वेदाश्वां हरिस्रावां महापगाम्\n",
    "06010028a": "शीघ्रां च पिच्छिलां चैव भारद्वाजीं च निम्नगाम्\n",
    "06010028c": "कौशिकीं निम्नगां शोणां बाहुदामथ चन्दनाम्\n",
    "06010029a": "दुर्गामन्तःशिलां चैव ब्रह्ममेध्यां बृहद्वतीम्\n",
    "06010029c": "चरक्षां महिरोहीं च तथा जम्बुनदीमपि\n",
    "06010030a": "सुनसां तमसां दासीं त्रसामन्यां वराणसीम्\n",
    "06010030c": "लोलोद्धृतकरां चैव पूर्णाशां च महानदीम्\n",
    "06010031a": "मानवीं वृषभां चैव महानद्यो जनाधिप\n",
    "06010031c": "सदानिरामयां वृत्यां मन्दगां मन्दवाहिनीम्\n",
    "06010032a": "ब्रह्माणीं च महागौरीं दुर्गामपि च भारत\n",
    "06010032c": "चित्रोपलां चित्रबर्हां मञ्जुं मकरवाहिनीम्\n",
    "06010033a": "मन्दाकिनीं वैतरणीं कोकां चैव महानदीम्\n",
    "06010033c": "शुक्तिमतीमरण्यां च पुष्पवेण्युत्पलावतीम्\n",
    "06010034a": "लोहित्यां करतोयां च तथैव वृषभङ्गिनीम्\n",
    "06010034c": "कुमारीमृषिकुल्यां च ब्रह्मकुल्यां च भारत\n",
    "06010035a": "सरस्वतीः सुपुण्याश्च सर्वा गङ्गाश्च मारिष\n",
    "06010035c": "विश्वस्य मातरः सर्वाः सर्वाश्चैव महाबलाः\n",
    "06010036a": "तथा नद्यस्त्वप्रकाशाः शतशोऽथ सहस्रशः\n",
    "06010036c": "इत्येताः सरितो राजन्समाख्याता यथास्मृति\n",
    "06010037a": "अत ऊर्ध्वं जनपदान्निबोध गदतो मम\n",
    "06010037c": "तत्रेमे कुरुपाञ्चालाः शाल्वमाद्रेयजाङ्गलाः\n",
    "06010038a": "शूरसेनाः कलिङ्गाश्च बोधा मौकास्तथैव च\n",
    "06010038c": "मत्स्याः सुकुट्यः सौबल्याः कुन्तलाः काशिकोशलाः\n",
    "06010039a": "चेदिवत्साः करूषाश्च भोजाः सिन्धुपुलिन्दकाः\n",
    "06010039c": "उत्तमौजा दशार्णाश्च मेकलाश्चोत्कलैः सह\n",
    "06010040a": "पाञ्चालाः कौशिजाश्चैव एकपृष्ठा युगंधराः\n",
    "06010040c": "सौधा मद्रा भुजिङ्गाश्च काशयोऽपरकाशयः\n",
    "06010041a": "जठराः कुक्कुशाश्चैव सुदाशार्णाश्च भारत\n",
    "06010041c": "कुन्तयोऽवन्तयश्चैव तथैवापरकुन्तयः\n",
    "06010042a": "गोविन्दा मन्दकाः षण्डा विदर्भानूपवासिकाः\n",
    "06010042c": "अश्मकाः पांसुराष्ट्राश्च गोपराष्ट्राः पनीतकाः\n",
    "06010043a": "आदिराष्ट्राः सुकुट्टाश्च बलिराष्ट्रं च केवलम्\n",
    "06010043c": "वानरास्याः प्रवाहाश्च वक्रा वक्रभयाः शकाः\n",
    "06010044a": "विदेहका मागधाश्च सुह्माश्च विजयास्तथा\n",
    "06010044c": "अङ्गा वङ्गाः कलिङ्गाश्च यकृल्लोमान एव च\n",
    "06010045a": "मल्लाः सुदेष्णाः प्राहूतास्तथा माहिषकार्षिकाः\n",
    "06010045c": "वाहीका वाटधानाश्च आभीराः कालतोयकाः\n",
    "06010046a": "अपरन्ध्राश्च शूद्राश्च पह्लवाश्चर्मखण्डिकाः\n",
    "06010046c": "अटवीशबराश्चैव मरुभौमाश्च मारिष\n",
    "06010047a": "उपावृश्चानुपावृश्चसुराष्ट्राः केकयास्तथा\n",
    "06010047c": "कुट्टापरान्ता द्वैधेयाः काक्षाः सामुद्रनिष्कुटाः\n",
    "06010048a": "अन्ध्राश्च बहवो राजन्नन्तर्गिर्यास्तथैव च\n",
    "06010048c": "बहिर्गिर्याङ्गमलदा मागधा मानवर्जकाः\n",
    "06010049a": "मह्युत्तराः प्रावृषेया भार्गवाश्च जनाधिप\n",
    "06010049c": "पुण्ड्रा भार्गाः किराताश्च सुदोष्णाः प्रमुदास्तथा\n",
    "06010050a": "शका निषादा निषधास्तथैवानर्तनैरृताः\n",
    "06010050c": "दुगूलाः प्रतिमत्स्याश्च कुशलाः कुनटास्तथा\n",
    "06010051a": "तीरग्राहास्तरतोया राजिका रस्यकागणाः\n",
    "06010051c": "तिलकाः पारसीकाश्च मधुमन्तः प्रकुत्सकाः\n",
    "06010052a": "काश्मीराः सिन्धुसौवीरा गान्धारा दर्शकास्तथा\n",
    "06010052c": "अभीसारा कुलूताश्च शैवला बाह्लिकास्तथा\n",
    "06010053a": "दर्वीकाः सकचा दर्वा वातजामरथोरगाः\n",
    "06010053c": "बहुवाद्याश्च कौरव्य सुदामानः सुमल्लिकाः\n",
    "06010054a": "वध्राः करीषकाश्चापि कुलिन्दोपत्यकास्तथा\n",
    "06010054c": "वनायवो दशापार्श्वा रोमाणः कुशबिन्दवः\n",
    "06010055a": "कच्छा गोपालकच्छाश्च लाङ्गलाः परवल्लकाः\n",
    "06010055c": "किराता बर्बराः सिद्धा विदेहास्ताम्रलिङ्गकाः\n",
    "06010056a": "ओष्ट्राः पुण्ड्राः ससैरन्ध्राः पार्वतीयाश्च मारिष\n",
    "06010056c": "अथापरे जनपदा दक्षिणा भरतर्षभ\n",
    "06010057a": "द्रविडाः केरलाः प्राच्या भूषिका वनवासिनः\n",
    "06010057c": "उन्नत्यका माहिषका विकल्पा मूषकास्तथा\n",
    "06010058a": "कर्णिकाः कुन्तिकाश्चैव सौद्भिदा नलकालकाः\n",
    "06010058c": "कौकुट्टकास्तथा चोलाः कोङ्कणा मालवाणकाः\n",
    "06010059a": "समङ्गाः कोपनाश्चैव कुकुराङ्गदमारिषाः\n",
    "06010059c": "ध्वजिन्युत्सवसंकेतास्त्रिगर्ताः सर्वसेनयः\n",
    "06010060a": "त्र्यङ्गाः केकरकाः प्रोष्ठाः परसंचरकास्तथा\n",
    "06010060c": "तथैव विन्ध्यपुलकाः पुलिन्दाः कल्कलैः सह\n",
    "06010061a": "मालका मल्लकाश्चैव तथैवापरवर्तकाः\n",
    "06010061c": "कुलिन्दाः कुलकाश्चैव करण्ठाः कुरकास्तथा\n",
    "06010062a": "मूषका स्तनबालाश्च सतियः पत्तिपञ्जकाः\n",
    "06010062c": "आदिदायाः सिरालाश्च स्तूबका स्तनपास्तथा\n",
    "06010063a": "हृषीविदर्भाः कान्तीकास्तङ्गणाः परतङ्गणाः\n",
    "06010063c": "उत्तराश्चापरे म्लेच्छा जना भरतसत्तम\n",
    "06010064a": "यवनाश्च सकाम्बोजा दारुणा म्लेच्छजातयः\n",
    "06010064c": "सक्षद्द्रुहः कुन्तलाश्च हूणाः पारतकैः सह\n",
    "06010065a": "तथैव मरधाश्चीनास्तथैव दशमालिकाः\n",
    "06010065c": "क्षत्रियोपनिवेशाश्च वैश्यशूद्रकुलानि च\n",
    "06010066a": "शूद्राभीराथ दरदाः काश्मीराः पशुभिः सह\n",
    "06010066c": "खशिकाश्च तुखाराश्च पल्लवा गिरिगह्वराः\n",
    "06010067a": "आत्रेयाः सभरद्वाजास्तथैव स्तनयोषिकाः\n",
    "06010067c": "औपकाश्च कलिङ्गाश्च किरातानां च जातयः\n",
    "06010068a": "तामरा हंसमार्गाश्च तथैव करभञ्जकाः\n",
    "06010068c": "उद्देशमात्रेण मया देशाः संकीर्तिताः प्रभो\n",
    "06010069a": "यथागुणबलं चापि त्रिवर्गस्य महाफलम्\n",
    "06010069c": "दुह्येद्धेनुः कामधुक्च भूमिः सम्यगनुष्ठिता\n",
    "06010070a": "तस्यां गृध्यन्ति राजानः शूरा धर्मार्थकोविदाः\n",
    "06010070c": "ते त्यजन्त्याहवे प्राणान्रसागृद्धास्तरस्विनः\n",
    "06010071a": "देवमानुषकायानां कामं भूमिः परायणम्\n",
    "06010071c": "अन्योन्यस्यावलुम्पन्ति सारमेया इवामिषम्\n",
    "06010072a": "राजानो भरतश्रेष्ठ भोक्तुकामा वसुंधराम्\n",
    "06010072c": "न चापि तृप्तिः कामानां विद्यते चेह कस्यचित्\n",
    "06010073a": "तस्मात्परिग्रहे भूमेर्यतन्ते कुरुपाण्डवाः\n",
    "06010073c": "साम्ना दानेन भेदेन दण्डेनैव च पार्थिव\n",
    "06010074a": "पिता माता च पुत्रश्च खं द्यौश्च नरपुंगव\n",
    "06010074c": "भूमिर्भवति भूतानां सम्यगच्छिद्रदर्शिनी\n",
    "06011001": "धृतराष्ट्र उवाच\n",
    "06011001a": "भारतस्यास्य वर्षस्य तथा हैमवतस्य च\n",
    "06011001c": "प्रमाणमायुषः सूत फलं चापि शुभाशुभम्\n",
    "06011002a": "अनागतमतिक्रान्तं वर्तमानं च संजय\n",
    "06011002c": "आचक्ष्व मे विस्तरेण हरिवर्षं तथैव च\n",
    "06011003": "संजय उवाच\n",
    "06011003a": "चत्वारि भारते वर्षे युगानि भरतर्षभ\n",
    "06011003c": "कृतं त्रेता द्वापरं च पुष्यं च कुरुवर्धन\n",
    "06011004a": "पूर्वं कृतयुगं नाम ततस्त्रेतायुगं विभो\n",
    "06011004c": "संक्षेपाद्द्वापरस्याथ ततः पुष्यं प्रवर्तते\n",
    "06011005a": "चत्वारि च सहस्राणि वर्षाणां कुरुसत्तम\n",
    "06011005c": "आयुःसंख्या कृतयुगे संख्याता राजसत्तम\n",
    "06011006a": "तथा त्रीणि सहस्राणि त्रेतायां मनुजाधिप\n",
    "06011006c": "द्विसहस्रं द्वापरे तु शते तिष्ठति संप्रति\n",
    "06011007a": "न प्रमाणस्थितिर्ह्यस्ति पुष्येऽस्मिन्भरतर्षभ\n",
    "06011007c": "गर्भस्थाश्च म्रियन्तेऽत्र तथा जाता म्रियन्ति च\n",
    "06011008a": "महाबला महासत्त्वाः प्रजागुणसमन्विताः\n",
    "06011008c": "अजायन्त कृते राजन्मुनयः सुतपोधनाः\n",
    "06011009a": "महोत्साहा महात्मानो धार्मिकाः सत्यवादिनः\n",
    "06011009c": "जाताः कृतयुगे राजन्धनिनः प्रियदर्शनाः\n",
    "06011010a": "आयुष्मन्तो महावीरा धनुर्धरवरा युधि\n",
    "06011010c": "जायन्ते क्षत्रियाः शूरास्त्रेतायां चक्रवर्तिनः\n",
    "06011011a": "सर्ववर्णा महाराज जायन्ते द्वापरे सति\n",
    "06011011c": "महोत्साहा महावीर्याः परस्परवधैषिणः\n",
    "06011012a": "तेजसाल्पेन संयुक्ताः क्रोधनाः पुरुषा नृप\n",
    "06011012c": "लुब्धाश्चानृतकाश्चैव पुष्ये जायन्ति भारत\n",
    "06011013a": "ईर्ष्या मानस्तथा क्रोधो मायासूया तथैव च\n",
    "06011013c": "पुष्ये भवन्ति मर्त्यानां रागो लोभश्च भारत\n",
    "06011014a": "संक्षेपो वर्तते राजन्द्वापरेऽस्मिन्नराधिप\n",
    "06011014c": "गुणोत्तरं हैमवतं हरिवर्षं ततः परम्\n",
    "06012001": "धृतराष्ट्र उवाच\n",
    "06012001a": "जम्बूखण्डस्त्वया प्रोक्तो यथावदिह संजय\n",
    "06012001c": "विष्कम्भमस्य प्रब्रूहि परिमाणं च तत्त्वतः\n",
    "06012002a": "समुद्रस्य प्रमाणं च सम्यगच्छिद्रदर्शन\n",
    "06012002c": "शाकद्वीपं च मे ब्रूहि कुशद्वीपं च संजय\n",
    "06012003a": "शाल्मलं चैव तत्त्वेन क्रौञ्चद्वीपं तथैव च\n",
    "06012003c": "ब्रूहि गावल्गणे सर्वं राहोः सोमार्कयोस्तथा\n",
    "06012004": "संजय उवाच\n",
    "06012004a": "राजन्सुबहवो द्वीपा यैरिदं संततं जगत्\n",
    "06012004c": "सप्त त्वहं प्रवक्ष्यामि चन्द्रादित्यौ ग्रहांस्तथा\n",
    "06012005a": "अष्टादश सहस्राणि योजनानां विशां पते\n",
    "06012005c": "षट्शतानि च पूर्णानि विष्कम्भो जम्बुपर्वतः\n",
    "06012006a": "लावणस्य समुद्रस्य विष्कम्भो द्विगुणः स्मृतः\n",
    "06012006c": "नानाजनपदाकीर्णो मणिविद्रुमचित्रितः\n",
    "06012007a": "नैकधातुविचित्रैश्च पर्वतैरुपशोभितः\n",
    "06012007c": "सिद्धचारणसंकीर्णः सागरः परिमण्डलः\n",
    "06012008a": "शाकद्वीपं च वक्ष्यामि यथावदिह पार्थिव\n",
    "06012008c": "शृणु मे त्वं यथान्यायं ब्रुवतः कुरुनन्दन\n",
    "06012009a": "जम्बूद्वीपप्रमाणेन द्विगुणः स नराधिप\n",
    "06012009c": "विष्कम्भेण महाराज सागरोऽपि विभागशः\n",
    "06012009e": "क्षीरोदो भरतश्रेष्ठ येन संपरिवारितः\n",
    "06012010a": "तत्र पुण्या जनपदा न तत्र म्रियते जनः\n",
    "06012010c": "कुत एव हि दुर्भिक्षं क्षमातेजोयुता हि ते\n",
    "06012011a": "शाकद्वीपस्य संक्षेपो यथावद्भरतर्षभ\n",
    "06012011c": "उक्त एष महाराज किमन्यच्छ्रोतुमिच्छसि\n",
    "06012012": "धृतराष्ट्र उवाच\n",
    "06012012a": "शाकद्वीपस्य संक्षेपो यथावदिह संजय\n",
    "06012012c": "उक्तस्त्वया महाभाग विस्तरं ब्रूहि तत्त्वतः\n",
    "06012013": "संजय उवाच\n",
    "06012013a": "तथैव पर्वता राजन्सप्तात्र मणिभूषिताः\n",
    "06012013c": "रत्नाकरास्तथा नद्यस्तेषां नामानि मे शृणु\n",
    "06012013e": "अतीवगुणवत्सर्वं तत्र पुण्यं जनाधिप\n",
    "06012014a": "देवर्षिगन्धर्वयुतः परमो मेरुरुच्यते\n",
    "06012014c": "प्रागायतो महाराज मलयो नाम पर्वतः\n",
    "06012014e": "यतो मेघाः प्रवर्तन्ते प्रभवन्ति च सर्वशः\n",
    "06012015a": "ततः परेण कौरव्य जलधारो महागिरिः\n",
    "06012015c": "यत्र नित्यमुपादत्ते वासवः परमं जलम्\n",
    "06012015e": "यतो वर्षं प्रभवति वर्षाकाले जनेश्वर\n",
    "06012016a": "उच्चैर्गिरी रैवतको यत्र नित्यं प्रतिष्ठितः\n",
    "06012016c": "रेवती दिवि नक्षत्रं पितामहकृतो विधिः\n",
    "06012017a": "उत्तरेण तु राजेन्द्र श्यामो नाम महागिरिः\n",
    "06012017c": "यतः श्यामत्वमापन्नाः प्रजा जनपदेश्वर\n",
    "06012018": "धृतराष्ट्र उवाच\n",
    "06012018a": "सुमहान्संशयो मेऽद्य प्रोक्तं संजय यत्त्वया\n",
    "06012018c": "प्रजाः कथं सूतपुत्र संप्राप्ताः श्यामतामिह\n",
    "06012019": "संजय उवाच\n",
    "06012019a": "सर्वेष्वेव महाप्राज्ञ द्वीपेषु कुरुनन्दन\n",
    "06012019c": "गौरः कृष्णश्च वर्णौ द्वौ तयोर्वर्णान्तरं नृप\n",
    "06012020a": "श्यामो यस्मात्प्रवृत्तो वै तत्ते वक्ष्यामि भारत\n",
    "06012020c": "आस्तेऽत्र भगवान्कृष्णस्तत्कान्त्या श्यामतां गतः\n",
    "06012021a": "ततः परं कौरवेन्द्र दुर्गशैलो महोदयः\n",
    "06012021c": "केसरी केसरयुतो यतो वातः प्रवायति\n",
    "06012022a": "तेषां योजनविष्कम्भो द्विगुणः प्रविभागशः\n",
    "06012022c": "वर्षाणि तेषु कौरव्य संप्रोक्तानि मनीषिभिः\n",
    "06012023a": "महामेरुर्महाकाशो जलदः कुमुदोत्तरः\n",
    "06012023c": "जलधारात्परो राजन्सुकुमार इति स्मृतः\n",
    "06012024a": "रैवतस्य तु कौमारः श्यामस्य तु मणीचकः\n",
    "06012024c": "केसरस्याथ मोदाकी परेण तु महापुमान्\n",
    "06012025a": "परिवार्य तु कौरव्य दैर्घ्यं ह्रस्वत्वमेव च\n",
    "06012025c": "जम्बूद्वीपेन विख्यातस्तस्य मध्ये महाद्रुमः\n",
    "06012026a": "शाको नाम महाराज तस्य द्वीपस्य मध्यगः\n",
    "06012026c": "तत्र पुण्या जनपदाः पूज्यते तत्र शंकरः\n",
    "06012027a": "तत्र गच्छन्ति सिद्धाश्च चारणा दैवतानि च\n",
    "06012027c": "धार्मिकाश्च प्रजा राजंश्चत्वारोऽतीव भारत\n",
    "06012028a": "वर्णाः स्वकर्मनिरता न च स्तेनोऽत्र दृश्यते\n",
    "06012028c": "दीर्घायुषो महाराज जरामृत्युविवर्जिताः\n",
    "06012029a": "प्रजास्तत्र विवर्धन्ते वर्षास्विव समुद्रगाः\n",
    "06012029c": "नद्यः पुण्यजलास्तत्र गङ्गा च बहुधागतिः\n",
    "06012030a": "सुकुमारी कुमारी च सीता कावेरका तथा\n",
    "06012030c": "महानदी च कौरव्य तथा मणिजला नदी\n",
    "06012030e": "इक्षुवर्धनिका चैव तथा भरतसत्तम\n",
    "06012031a": "ततः प्रवृत्ताः पुण्योदा नद्यः कुरुकुलोद्वह\n",
    "06012031c": "सहस्राणां शतान्येव यतो वर्षति वासवः\n",
    "06012032a": "न तासां नामधेयानि परिमाणं तथैव च\n",
    "06012032c": "शक्यते परिसंख्यातुं पुण्यास्ता हि सरिद्वराः\n",
    "06012033a": "तत्र पुण्या जनपदाश्चत्वारो लोकसंमताः\n",
    "06012033c": "मगाश्च मशकाश्चैव मानसा मन्दगास्तथा\n",
    "06012034a": "मगा ब्राह्मणभूयिष्ठाः स्वकर्मनिरता नृप\n",
    "06012034c": "मशकेषु तु राजन्या धार्मिकाः सर्वकामदाः\n",
    "06012035a": "मानसेषु महाराज वैश्याः कर्मोपजीविनः\n",
    "06012035c": "सर्वकामसमायुक्ताः शूरा धर्मार्थनिश्चिताः\n",
    "06012035e": "शूद्रास्तु मन्दगे नित्यं पुरुषा धर्मशीलिनः\n",
    "06012036a": "न तत्र राजा राजेन्द्र न दण्डो न च दण्डिकाः\n",
    "06012036c": "स्वधर्मेणैव धर्मं च ते रक्षन्ति परस्परम्\n",
    "06012037a": "एतावदेव शक्यं तु तस्मिन्द्वीपे प्रभाषितुम्\n",
    "06012037c": "एतावदेव श्रोतव्यं शाकद्वीपे महौजसि\n",
    "06013001": "संजय उवाच\n",
    "06013001a": "उत्तरेषु तु कौरव्य द्वीपेषु श्रूयते कथा\n",
    "06013001c": "यथाश्रुतं महाराज ब्रुवतस्तन्निबोध मे\n",
    "06013002a": "घृततोयः समुद्रोऽत्र दधिमण्डोदकोऽपरः\n",
    "06013002c": "सुरोदः सागरश्चैव तथान्यो घर्मसागरः\n",
    "06013003a": "परस्परेण द्विगुणाः सर्वे द्वीपा नराधिप\n",
    "06013003c": "सर्वतश्च महाराज पर्वतैः परिवारिताः\n",
    "06013004a": "गौरस्तु मध्यमे द्वीपे गिरिर्मानःशिलो महान्\n",
    "06013004c": "पर्वतः पश्चिमः कृष्णो नारायणनिभो नृप\n",
    "06013005a": "तत्र रत्नानि दिव्यानि स्वयं रक्षति केशवः\n",
    "06013005c": "प्रजापतिमुपासीनः प्रजानां विदधे सुखम्\n",
    "06013006a": "कुशद्वीपे कुशस्तम्बो मध्ये जनपदस्य ह\n",
    "06013006c": "संपूज्यते शल्मलिश्च द्वीपे शाल्मलिके नृप\n",
    "06013007a": "क्रौञ्चद्वीपे महाक्रौञ्चो गिरी रत्नचयाकरः\n",
    "06013007c": "संपूज्यते महाराज चातुर्वर्ण्येन नित्यदा\n",
    "06013008a": "गोमन्दः पर्वतो राजन्सुमहान्सर्वधातुमान्\n",
    "06013008c": "यत्र नित्यं निवसति श्रीमान्कमललोचनः\n",
    "06013008e": "मोक्षिभिः संस्तुतो नित्यं प्रभुर्नारायणो हरिः\n",
    "06013009a": "कुशद्वीपे तु राजेन्द्र पर्वतो विद्रुमैश्चितः\n",
    "06013009c": "सुधामा नाम दुर्धर्षो द्वितीयो हेमपर्वतः\n",
    "06013010a": "द्युतिमान्नाम कौरव्य तृतीयः कुमुदो गिरिः\n",
    "06013010c": "चतुर्थः पुष्पवान्नाम पञ्चमस्तु कुशेशयः\n",
    "06013011a": "षष्ठो हरिगिरिर्नाम षडेते पर्वतोत्तमाः\n",
    "06013011c": "तेषामन्तरविष्कम्भो द्विगुणः प्रविभागशः\n",
    "06013012a": "औद्भिदं प्रथमं वर्षं द्वितीयं वेणुमण्डलम्\n",
    "06013012c": "तृतीयं वै रथाकारं चतुर्थं पालनं स्मृतम्\n",
    "06013013a": "धृतिमत्पञ्चमं वर्षं षष्ठं वर्षं प्रभाकरम्\n",
    "06013013c": "सप्तमं कापिलं वर्षं सप्तैते वर्षपुञ्जकाः\n",
    "06013014a": "एतेषु देवगन्धर्वाः प्रजाश्च जगतीश्वर\n",
    "06013014c": "विहरन्ति रमन्ते च न तेषु म्रियते जनः\n",
    "06013015a": "न तेषु दस्यवः सन्ति म्लेच्छजात्योऽपि वा नृप\n",
    "06013015c": "गौरप्रायो जनः सर्वः सुकुमारश्च पार्थिव\n",
    "06013016a": "अवशिष्टेषु वर्षेषु वक्ष्यामि मनुजेश्वर\n",
    "06013016c": "यथाश्रुतं महाराज तदव्यग्रमनाः शृणु\n",
    "06013017a": "क्रौञ्चद्वीपे महाराज क्रौञ्चो नाम महागिरिः\n",
    "06013017c": "क्रौञ्चात्परो वामनको वामनादन्धकारकः\n",
    "06013018a": "अन्धकारात्परो राजन्मैनाकः पर्वतोत्तमः\n",
    "06013018c": "मैनाकात्परतो राजन्गोविन्दो गिरिरुत्तमः\n",
    "06013019a": "गोविन्दात्तु परो राजन्निबिडो नाम पर्वतः\n",
    "06013019c": "परस्तु द्विगुणस्तेषां विष्कम्भो वंशवर्धन\n",
    "06013020a": "देशांस्तत्र प्रवक्ष्यामि तन्मे निगदतः शृणु\n",
    "06013020c": "क्रौञ्चस्य कुशलो देशो वामनस्य मनोनुगः\n",
    "06013021a": "मनोनुगात्परश्चोष्णो देशः कुरुकुलोद्वह\n",
    "06013021c": "उष्णात्परः प्रावरकः प्रावरादन्धकारकः\n",
    "06013022a": "अन्धकारकदेशात्तु मुनिदेशः परः स्मृतः\n",
    "06013022c": "मुनिदेशात्परश्चैव प्रोच्यते दुन्दुभिस्वनः\n",
    "06013023a": "सिद्धचारणसंकीर्णो गौरप्रायो जनाधिप\n",
    "06013023c": "एते देशा महाराज देवगन्धर्वसेविताः\n",
    "06013024a": "पुष्करे पुष्करो नाम पर्वतो मणिरत्नमान्\n",
    "06013024c": "तत्र नित्यं निवसति स्वयं देवः प्रजापतिः\n",
    "06013025a": "तं पर्युपासते नित्यं देवाः सर्वे महर्षिभिः\n",
    "06013025c": "वाग्भिर्मनोनुकूलाभिः पूजयन्तो जनाधिप\n",
    "06013026a": "जम्बूद्वीपात्प्रवर्तन्ते रत्नानि विविधान्युत\n",
    "06013026c": "द्वीपेषु तेषु सर्वेषु प्रजानां कुरुनन्दन\n",
    "06013027a": "विप्राणां ब्रह्मचर्येण सत्येन च दमेन च\n",
    "06013027c": "आरोग्यायुःप्रमाणाभ्यां द्विगुणं द्विगुणं ततः\n",
    "06013028a": "एको जनपदो राजन्द्वीपेष्वेतेषु भारत\n",
    "06013028c": "उक्ता जनपदा येषु धर्मश्चैकः प्रदृश्यते\n",
    "06013029a": "ईश्वरो दण्डमुद्यम्य स्वयमेव प्रजापतिः\n",
    "06013029c": "द्वीपानेतान्महाराज रक्षंस्तिष्ठति नित्यदा\n",
    "06013030a": "स राजा स शिवो राजन्स पिता स पितामहः\n",
    "06013030c": "गोपायति नरश्रेष्ठ प्रजाः सजडपण्डिताः\n",
    "06013031a": "भोजनं चात्र कौरव्य प्रजाः स्वयमुपस्थितम्\n",
    "06013031c": "सिद्धमेव महाराज भुञ्जते तत्र नित्यदा\n",
    "06013032a": "ततः परं समा नाम दृश्यते लोकसंस्थितिः\n",
    "06013032c": "चतुरश्रा महाराज त्रयस्त्रिंशत्तु मण्डलम्\n",
    "06013033a": "तत्र तिष्ठन्ति कौरव्य चत्वारो लोकसंमताः\n",
    "06013033c": "दिग्गजा भरतश्रेष्ठ वामनैरावतादयः\n",
    "06013033e": "सुप्रतीकस्तथा राजन्प्रभिन्नकरटामुखः\n",
    "06013034a": "तस्याहं परिमाणं तु न संख्यातुमिहोत्सहे\n",
    "06013034c": "असंख्यातः स नित्यं हि तिर्यगूर्ध्वमधस्तथा\n",
    "06013035a": "तत्र वै वायवो वान्ति दिग्भ्यः सर्वाभ्य एव च\n",
    "06013035c": "असंबाधा महाराज तान्निगृह्णन्ति ते गजाः\n",
    "06013036a": "पुष्करैः पद्मसंकाशैर्वर्ष्मवद्भिर्महाप्रभैः\n",
    "06013036c": "ते शनैः पुनरेवाशु वायून्मुञ्चन्ति नित्यशः\n",
    "06013037a": "श्वसद्भिर्मुच्यमानास्तु दिग्गजैरिह मारुताः\n",
    "06013037c": "आगच्छन्ति महाराज ततस्तिष्ठन्ति वै प्रजाः\n",
    "06013038": "धृतराष्ट्र उवाच\n",
    "06013038a": "परो वै विस्तरोऽत्यर्थं त्वया संजय कीर्तितः\n",
    "06013038c": "दर्शितं द्वीपसंस्थानमुत्तरं ब्रूहि संजय\n",
    "06013039": "संजय उवाच\n",
    "06013039a": "उक्ता द्वीपा महाराज ग्रहान्मे शृणु तत्त्वतः\n",
    "06013039c": "स्वर्भानुः कौरवश्रेष्ठ यावदेष प्रभावतः\n",
    "06013040a": "परिमण्डलो महाराज स्वर्भानुः श्रूयते ग्रहः\n",
    "06013040c": "योजनानां सहस्राणि विष्कम्भो द्वादशास्य वै\n",
    "06013041a": "परिणाहेन षट्त्रिंशद्विपुलत्वेन चानघ\n",
    "06013041c": "षष्टिमाहुः शतान्यस्य बुधाः पौराणिकास्तथा\n",
    "06013042a": "चन्द्रमास्तु सहस्राणि राजन्नेकादश स्मृतः\n",
    "06013042c": "विष्कम्भेण कुरुश्रेष्ठ त्रयस्त्रिंशत्तु मण्डलम्\n",
    "06013042e": "एकोनषष्टिर्वैपुल्याच्छीतरश्मेर्महात्मनः\n",
    "06013043a": "सूर्यस्त्वष्टौ सहस्राणि द्वे चान्ये कुरुनन्दन\n",
    "06013043c": "विष्कम्भेण ततो राजन्मण्डलं त्रिंशतं समम्\n",
    "06013044a": "अष्टपञ्चाशतं राजन्विपुलत्वेन चानघ\n",
    "06013044c": "श्रूयते परमोदारः पतंगोऽसौ विभावसुः\n",
    "06013044e": "एतत्प्रमाणमर्कस्य निर्दिष्टमिह भारत\n",
    "06013045a": "स राहुश्छादयत्येतौ यथाकालं महत्तया\n",
    "06013045c": "चन्द्रादित्यौ महाराज संक्षेपोऽयमुदाहृतः\n",
    "06013046a": "इत्येतत्ते महाराज पृच्छतः शास्त्रचक्षुषा\n",
    "06013046c": "सर्वमुक्तं यथातत्त्वं तस्माच्छममवाप्नुहि\n",
    "06013047a": "यथादृष्टं मया प्रोक्तं सनिर्याणमिदं जगत्\n",
    "06013047c": "तस्मादाश्वस कौरव्य पुत्रं दुर्योधनं प्रति\n",
    "06013048a": "श्रुत्वेदं भरतश्रेष्ठ भूमिपर्व मनोनुगम्\n",
    "06013048c": "श्रीमान्भवति राजन्यः सिद्धार्थः साधुसंमतः\n",
    "06013048e": "आयुर्बलं च वीर्यं च तस्य तेजश्च वर्धते\n",
    "06013049a": "यः शृणोति महीपाल पर्वणीदं यतव्रतः\n",
    "06013049c": "प्रीयन्ते पितरस्तस्य तथैव च पितामहाः\n",
    "06013050a": "इदं तु भारतं वर्षं यत्र वर्तामहे वयम्\n",
    "06013050c": "पूर्वं प्रवर्तते पुण्यं तत्सर्वं श्रुतवानसि\n",
    "06014001": "वैशंपायन उवाच\n",
    "06014001a": "अथ गावल्गणिर्धीमान्समरादेत्य संजयः\n",
    "06014001c": "प्रत्यक्षदर्शी सर्वस्य भूतभव्यभविष्यवित्\n",
    "06014002a": "ध्यायते धृतराष्ट्राय सहसोपेत्य दुःखितः\n",
    "06014002c": "आचष्ट निहतं भीष्मं भरतानाममध्यमम्\n",
    "06014003a": "संजयोऽहं महाराज नमस्ते भरतर्षभ\n",
    "06014003c": "हतो भीष्मः शांतनवो भरतानां पितामहः\n",
    "06014004a": "ककुदं सर्वयोधानां धाम सर्वधनुष्मताम्\n",
    "06014004c": "शरतल्पगतः सोऽद्य शेते कुरुपितामहः\n",
    "06014005a": "यस्य वीर्यं समाश्रित्य द्यूतं पुत्रस्तवाकरोत्\n",
    "06014005c": "स शेते निहतो राजन्संख्ये भीष्मः शिखण्डिना\n",
    "06014006a": "यः सर्वान्पृथिवीपालान्समवेतान्महामृधे\n",
    "06014006c": "जिगायैकरथेनैव काशिपुर्यां महारथः\n",
    "06014007a": "जामदग्न्यं रणे राममायोध्य वसुसंभवः\n",
    "06014007c": "न हतो जामदग्न्येन स हतोऽद्य शिखण्डिना\n",
    "06014008a": "महेन्द्रसदृशः शौर्ये स्थैर्ये च हिमवानिव\n",
    "06014008c": "समुद्र इव गाम्भीर्ये सहिष्णुत्वे धरासमः\n",
    "06014009a": "शरदंष्ट्रो धनुर्वक्त्रः खड्गजिह्वो दुरासदः\n",
    "06014009c": "नरसिंहः पिता तेऽद्य पाञ्चाल्येन निपातितः\n",
    "06014010a": "पाण्डवानां महत्सैन्यं यं दृष्ट्वोद्यन्तमाहवे\n",
    "06014010c": "प्रवेपत भयोद्विग्नं सिंहं दृष्ट्वेव गोगणः\n",
    "06014011a": "परिरक्ष्य स सेनां ते दशरात्रमनीकहा\n",
    "06014011c": "जगामास्तमिवादित्यः कृत्वा कर्म सुदुष्करम्\n",
    "06014012a": "यः स शक्र इवाक्षोभ्यो वर्षन्बाणान्सहस्रशः\n",
    "06014012c": "जघान युधि योधानामर्बुदं दशभिर्दिनैः\n",
    "06014013a": "स शेते निष्टनन्भूमौ वातरुग्ण इव द्रुमः\n",
    "06014013c": "तव दुर्मन्त्रिते राजन्यथा नार्हः स भारत\n",
    "06015001": "धृतराष्ट्र उवाच\n",
    "06015001a": "कथं कुरूणामृषभो हतो भीष्मः शिखण्डिना\n",
    "06015001c": "कथं रथात्स न्यपतत्पिता मे वासवोपमः\n",
    "06015002a": "कथमासंश्च मे पुत्रा हीना भीष्मेण संजय\n",
    "06015002c": "बलिना देवकल्पेन गुर्वर्थे ब्रह्मचारिणा\n",
    "06015003a": "तस्मिन्हते महासत्त्वे महेष्वासे महाबले\n",
    "06015003c": "महारथे नरव्याघ्रे किमु आसीन्मनस्तदा\n",
    "06015004a": "आर्तिः परा माविशति यतः शंससि मे हतम्\n",
    "06015004c": "कुरूणामृषभं वीरमकम्प्यं पुरुषर्षभम्\n",
    "06015005a": "के तं यान्तमनुप्रेयुः के चास्यासन्पुरोगमाः\n",
    "06015005c": "केऽतिष्ठन्के न्यवर्तन्त केऽभ्यवर्तन्त संजय\n",
    "06015006a": "के शूरा रथशार्दूलमच्युतं क्षत्रियर्षभम्\n",
    "06015006c": "रथानीकं गाहमानं सहसा पृष्ठतोऽन्वयुः\n",
    "06015007a": "यस्तमोऽर्क इवापोहन्परसैन्यममित्रहा\n",
    "06015007c": "सहस्ररश्मिप्रतिमः परेषां भयमादधत्\n",
    "06015007e": "अकरोद्दुष्करं कर्म रणे कौरवशासनात्\n",
    "06015008a": "ग्रसमानमनीकानि य एनं पर्यवारयन्\n",
    "06015008c": "कृतिनं तं दुराधर्षं सम्यग्यास्यन्तमन्तिके\n",
    "06015008e": "कथं शांतनवं युद्धे पाण्डवाः प्रत्यवारयन्\n",
    "06015009a": "निकृन्तन्तमनीकानि शरदंष्ट्रं तरस्विनम्\n",
    "06015009c": "चापव्यात्ताननं घोरमसिजिह्वं दुरासदम्\n",
    "06015010a": "अत्यन्यान्पुरुषव्याघ्रान्ह्रीमन्तमपराजितम्\n",
    "06015010c": "पातयामास कौन्तेयः कथं तमजितं युधि\n",
    "06015011a": "उग्रधन्वानमुग्रेषुं वर्तमानं रथोत्तमे\n",
    "06015011c": "परेषामुत्तमाङ्गानि प्रचिन्वन्तं शितेषुभिः\n",
    "06015012a": "पाण्डवानां महत्सैन्यं यं दृष्ट्वोद्यन्तमाहवे\n",
    "06015012c": "कालाग्निमिव दुर्धर्षं समवेष्टत नित्यशः\n",
    "06015013a": "परिकृष्य स सेनां मे दशरात्रमनीकहा\n",
    "06015013c": "जगामास्तमिवादित्यः कृत्वा कर्म सुदुष्करम्\n",
    "06015014a": "यः स शक्र इवाक्षय्यं वर्षं शरमयं सृजन्\n",
    "06015014c": "जघान युधि योधानामर्बुदं दशभिर्दिनैः\n",
    "06015015a": "स शेते निष्टनन्भूमौ वातरुग्ण इव द्रुमः\n",
    "06015015c": "मम दुर्मन्त्रितेनासौ यथा नार्हः स भारतः\n",
    "06015016a": "कथं शांतनवं दृष्ट्वा पाण्डवानामनीकिनी\n",
    "06015016c": "प्रहर्तुमशकत्तत्र भीष्मं भीमपराक्रमम्\n",
    "06015017a": "कथं भीष्मेण संग्राममकुर्वन्पाण्डुनन्दनाः\n",
    "06015017c": "कथं च नाजयद्भीष्मो द्रोणे जीवति संजय\n",
    "06015018a": "कृपे संनिहिते तत्र भरद्वाजात्मजे तथा\n",
    "06015018c": "भीष्मः प्रहरतां श्रेष्ठः कथं स निधनं गतः\n",
    "06015019a": "कथं चातिरथस्तेन पाञ्चाल्येन शिखण्डिना\n",
    "06015019c": "भीष्मो विनिहतो युद्धे देवैरपि दुरुत्सहः\n",
    "06015020a": "यः स्पर्धते रणे नित्यं जामदग्न्यं महाबलम्\n",
    "06015020c": "अजितं जामदग्न्येन शक्रतुल्यपराक्रमम्\n",
    "06015021a": "तं हतं समरे भीष्मं महारथबलोचितम्\n",
    "06015021c": "संजयाचक्ष्व मे वीरं येन शर्म न विद्महे\n",
    "06015022a": "मामकाः के महेष्वासा नाजहुः संजयाच्युतम्\n",
    "06015022c": "दुर्योधनसमादिष्टाः के वीराः पर्यवारयन्\n",
    "06015023a": "यच्छिखण्डिमुखाः सर्वे पाण्डवा भीष्ममभ्ययुः\n",
    "06015023c": "कच्चिन्न कुरवो भीतास्तत्यजुः संजयाच्युतम्\n",
    "06015024a": "मौर्वीघोषस्तनयित्नुः पृषत्कपृषतो महान्\n",
    "06015024c": "धनुर्ह्रादमहाशब्दो महामेघ इवोन्नतः\n",
    "06015025a": "यदभ्यवर्षत्कौन्तेयान्सपाञ्चालान्ससृञ्जयान्\n",
    "06015025c": "निघ्नन्पररथान्वीरो दानवानिव वज्रभृत्\n",
    "06015026a": "इष्वस्त्रसागरं घोरं बाणग्राहं दुरासदम्\n",
    "06015026c": "कार्मुकोर्मिणमक्षय्यमद्वीपं समरेऽप्लवम्\n",
    "06015026e": "गदासिमकरावर्तं हयग्राहं गजाकुलम्\n",
    "06015027a": "हयान्गजान्पदातांश्च रथांश्च तरसा बहून्\n",
    "06015027c": "निमज्जयन्तं समरे परवीरापहारिणम्\n",
    "06015028a": "विदह्यमानं कोपेन तेजसा च परंतपम्\n",
    "06015028c": "वेलेव मकरावासं के वीराः पर्यवारयन्\n",
    "06015029a": "भीष्मो यदकरोत्कर्म समरे संजयारिहा\n",
    "06015029c": "दुर्योधनहितार्थाय के तदास्य पुरोऽभवन्\n",
    "06015030a": "केऽरक्षन्दक्षिणं चक्रं भीष्मस्यामिततेजसः\n",
    "06015030c": "पृष्ठतः के परान्वीरा उपासेधन्यतव्रताः\n",
    "06015031a": "के पुरस्तादवर्तन्त रक्षन्तो भीष्ममन्तिके\n",
    "06015031c": "केऽरक्षन्नुत्तरं चक्रं वीरा वीरस्य युध्यतः\n",
    "06015032a": "वामे चक्रे वर्तमानाः केऽघ्नन्संजय सृञ्जयान्\n",
    "06015032c": "समेताग्रमनीकेषु केऽभ्यरक्षन्दुरासदम्\n",
    "06015033a": "पार्श्वतः केऽभ्यवर्तन्त गच्छन्तो दुर्गमां गतिम्\n",
    "06015033c": "समूहे के परान्वीरान्प्रत्ययुध्यन्त संजय\n",
    "06015034a": "रक्ष्यमाणः कथं वीरैर्गोप्यमानाश्च तेन ते\n",
    "06015034c": "दुर्जयानामनीकानि नाजयंस्तरसा युधि\n",
    "06015035a": "सर्वलोकेश्वरस्येव परमेष्ठिप्रजापतेः\n",
    "06015035c": "कथं प्रहर्तुमपि ते शेकुः संजय पाण्डवाः\n",
    "06015036a": "यस्मिन्द्वीपे समाश्रित्य युध्यन्ति कुरवः परैः\n",
    "06015036c": "तं निमग्नं नरव्याघ्रं भीष्मं शंससि संजय\n",
    "06015037a": "यस्य वीर्ये समाश्वस्य मम पुत्रो बृहद्बलः\n",
    "06015037c": "न पाण्डवानगणयत्कथं स निहतः परैः\n",
    "06015038a": "यः पुरा विबुधैः सेन्द्रैः साहाय्ये युद्धदुर्मदः\n",
    "06015038c": "काङ्क्षितो दानवान्घ्नद्भिः पिता मम महाव्रतः\n",
    "06015039a": "यस्मिञ्जाते महावीर्ये शंतनुर्लोकशंकरे\n",
    "06015039c": "शोकं दुःखं च दैन्यं च प्राजहात्पुत्रलक्ष्मणि\n",
    "06015040a": "प्रज्ञा परायणं तज्ज्ञं सद्धर्मनिरतं शुचिम्\n",
    "06015040c": "वेदवेदाङ्गतत्त्वज्ञं कथं शंससि मे हतम्\n",
    "06015041a": "सर्वास्त्रविनयोपेतं दान्तं शान्तं मनस्विनम्\n",
    "06015041c": "हतं शांतनवं श्रुत्वा मन्ये शेषं बलं हतम्\n",
    "06015042a": "धर्मादधर्मो बलवान्संप्राप्त इति मे मतिः\n",
    "06015042c": "यत्र वृद्धं गुरुं हत्वा राज्यमिच्छन्ति पाण्डवाः\n",
    "06015043a": "जामदग्न्यः पुरा रामः सर्वास्त्रविदनुत्तमः\n",
    "06015043c": "अम्बार्थमुद्यतः संख्ये भीष्मेण युधि निर्जितः\n",
    "06015044a": "तमिन्द्रसमकर्माणं ककुदं सर्वधन्विनाम्\n",
    "06015044c": "हतं शंससि भीष्मं मे किं नु दुःखमतः परम्\n",
    "06015045a": "असकृत्क्षत्रियव्राताः संख्ये येन विनिर्जिताः\n",
    "06015045c": "जामदग्न्यस्तथा रामः परवीरनिघातिना\n",
    "06015046a": "तस्मान्नूनं महावीर्याद्भार्गवाद्युद्धदुर्मदात्\n",
    "06015046c": "तेजोवीर्यबलैर्भूयाञ्शिखण्डी द्रुपदात्मजः\n",
    "06015047a": "यः शूरं कृतिनं युद्धे सर्वशास्त्रविशारदम्\n",
    "06015047c": "परमास्त्रविदं वीरं जघान भरतर्षभम्\n",
    "06015048a": "के वीरास्तममित्रघ्नमन्वयुः शत्रुसंसदि\n",
    "06015048c": "शंस मे तद्यथा वृत्तं युद्धं भीष्मस्य पाण्डवैः\n",
    "06015049a": "योषेव हतवीरा मे सेना पुत्रस्य संजय\n",
    "06015049c": "अगोपमिव चोद्भ्रान्तं गोकुलं तद्बलं मम\n",
    "06015050a": "पौरुषं सर्वलोकस्य परं यस्य महाहवे\n",
    "06015050c": "परासिक्ते च वस्तस्मिन्कथमासीन्मनस्तदा\n",
    "06015051a": "जीवितेऽप्यद्य सामर्थ्यं किमिवास्मासु संजय\n",
    "06015051c": "घातयित्वा महावीर्यं पितरं लोकधार्मिकम्\n",
    "06015052a": "अगाधे सलिले मग्नां नावं दृष्ट्वेव पारगाः\n",
    "06015052c": "भीष्मे हते भृशं दुःखान्मन्ये शोचन्ति पुत्रकाः\n",
    "06015053a": "अद्रिसारमयं नूनं सुदृढं हृदयं मम\n",
    "06015053c": "यच्छ्रुत्वा पुरुषव्याघ्रं हतं भीष्मं न दीर्यते\n",
    "06015054a": "यस्मिन्नस्त्रं च मेधा च नीतिश्च भरतर्षभे\n",
    "06015054c": "अप्रमेयाणि दुर्धर्षे कथं स निहतो युधि\n",
    "06015055a": "न चास्त्रेण न शौर्येण तपसा मेधया न च\n",
    "06015055c": "न धृत्या न पुनस्त्यागान्मृत्योः कश्चिद्विमुच्यते\n",
    "06015056a": "कालो नूनं महावीर्यः सर्वलोकदुरत्ययः\n",
    "06015056c": "यत्र शांतनवं भीष्मं हतं शंससि संजय\n",
    "06015057a": "पुत्रशोकाभिसंतप्तो महद्दुःखमचिन्तयन्\n",
    "06015057c": "आशंसेऽहं पुरा त्राणं भीष्माच्छंतनुनन्दनात्\n",
    "06015058a": "यदादित्यमिवापश्यत्पतितं भुवि संजय\n",
    "06015058c": "दुर्योधनः शांतनवं किं तदा प्रत्यपद्यत\n",
    "06015059a": "नाहं स्वेषां परेषां वा बुद्ध्या संजय चिन्तयन्\n",
    "06015059c": "शेषं किंचित्प्रपश्यामि प्रत्यनीके महीक्षिताम्\n",
    "06015060a": "दारुणः क्षत्रधर्मोऽयमृषिभिः संप्रदर्शितः\n",
    "06015060c": "यत्र शांतनवं हत्वा राज्यमिच्छन्ति पाण्डवाः\n",
    "06015061a": "वयं वा राज्यमिच्छामो घातयित्वा पितामहम्\n",
    "06015061c": "क्षत्रधर्मे स्थिताः पार्था नापराध्यन्ति पुत्रकाः\n",
    "06015062a": "एतदार्येण कर्तव्यं कृच्छ्रास्वापत्सु संजय\n",
    "06015062c": "पराक्रमः परं शक्त्या तच्च तस्मिन्प्रतिष्ठितम्\n",
    "06015063a": "अनीकानि विनिघ्नन्तं ह्रीमन्तमपराजितम्\n",
    "06015063c": "कथं शांतनवं तात पाण्डुपुत्रा न्यपातयन्\n",
    "06015064a": "कथं युक्तान्यनीकानि कथं युद्धं महात्मभिः\n",
    "06015064c": "कथं वा निहतो भीष्मः पिता संजय मे परैः\n",
    "06015065a": "दुर्योधनश्च कर्णश्च शकुनिश्चापि सौबलः\n",
    "06015065c": "दुःशासनश्च कितवो हते भीष्मे किमब्रुवन्\n",
    "06015066a": "यच्छरीरैरुपस्तीर्णां नरवारणवाजिनाम्\n",
    "06015066c": "शरशक्तिगदाखड्गतोमराक्षां भयावहाम्\n",
    "06015067a": "प्राविशन्कितवा मन्दाः सभां युधि दुरासदाम्\n",
    "06015067c": "प्राणद्यूते प्रतिभये केऽदीव्यन्त नरर्षभाः\n",
    "06015068a": "केऽजयन्के जितास्तत्र हृतलक्षा निपातिताः\n",
    "06015068c": "अन्ये भीष्माच्छांतनवात्तन्ममाचक्ष्व संजय\n",
    "06015069a": "न हि मे शान्तिरस्तीह युधि देवव्रतं हतम्\n",
    "06015069c": "पितरं भीमकर्माणं श्रुत्वा मे दुःखमाविशत्\n",
    "06015070a": "आर्तिं मे हृदये रूढां महतीं पुत्रकारिताम्\n",
    "06015070c": "त्वं सिञ्चन्सर्पिषेवाग्निमुद्दीपयसि संजय\n",
    "06015071a": "महान्तं भारमुद्यम्य विश्रुतं सार्वलौकिकम्\n",
    "06015071c": "दृष्ट्वा विनिहतं भीष्मं मन्ये शोचन्ति पुत्रकाः\n",
    "06015072a": "श्रोष्यामि तानि दुःखानि दुर्योधनकृतान्यहम्\n",
    "06015072c": "तस्मान्मे सर्वमाचक्ष्व यद्वृत्तं तत्र संजय\n",
    "06015073a": "संग्रामे पृथिवीशानां मन्दस्याबुद्धिसंभवम्\n",
    "06015073c": "अपनीतं सुनीतं वा तन्ममाचक्ष्व संजय\n",
    "06015074a": "यत्कृतं तत्र भीष्मेण संग्रामे जयमिच्छता\n",
    "06015074c": "तेजोयुक्तं कृतास्त्रेण शंस तच्चाप्यशेषतः\n",
    "06015075a": "यथा तदभवद्युद्धं कुरुपाण्डवसेनयोः\n",
    "06015075c": "क्रमेण येन यस्मिंश्च काले यच्च यथा च तत्\n",
    "06016001": "संजय उवाच\n",
    "06016001a": "त्वद्युक्तोऽयमनुप्रश्नो महाराज यथार्हसि\n",
    "06016001c": "न तु दुर्योधने दोषमिममासक्तुमर्हसि\n",
    "06016002a": "य आत्मनो दुश्चरितादशुभं प्राप्नुयान्नरः\n",
    "06016002c": "एनसा तेन नान्यं स उपाशङ्कितुमर्हति\n",
    "06016003a": "महाराज मनुष्येषु निन्द्यं यः सर्वमाचरेत्\n",
    "06016003c": "स वध्यः सर्वलोकस्य निन्दितानि समाचरन्\n",
    "06016004a": "निकारो निकृतिप्रज्ञैः पाण्डवैस्त्वत्प्रतीक्षया\n",
    "06016004c": "अनुभूतः सहामात्यैः क्षान्तं च सुचिरं वने\n",
    "06016005a": "हयानां च गजानां च शूराणां चामितौजसाम्\n",
    "06016005c": "प्रत्यक्षं यन्मया दृष्टं दृष्टं योगबलेन च\n",
    "06016006a": "शृणु तत्पृथिवीपाल मा च शोके मनः कृथाः\n",
    "06016006c": "दिष्टमेतत्पुरा नूनमेवंभावि नराधिप\n",
    "06016007a": "नमस्कृत्वा पितुस्तेऽहं पाराशर्याय धीमते\n",
    "06016007c": "यस्य प्रसादाद्दिव्यं मे प्राप्तं ज्ञानमनुत्तमम्\n",
    "06016008a": "दृष्टिश्चातीन्द्रिया राजन्दूराच्छ्रवणमेव च\n",
    "06016008c": "परचित्तस्य विज्ञानमतीतानागतस्य च\n",
    "06016009a": "व्युत्थितोत्पत्तिविज्ञानमाकाशे च गतिः सदा\n",
    "06016009c": "शस्त्रैरसङ्गो युद्धेषु वरदानान्महात्मनः\n",
    "06016010a": "शृणु मे विस्तरेणेदं विचित्रं परमाद्भुतम्\n",
    "06016010c": "भारतानां महद्युद्धं यथाभूल्लोमहर्षणम्\n",
    "06016011a": "तेष्वनीकेषु यत्तेषु व्यूढेषु च विधानतः\n",
    "06016011c": "दुर्योधनो महाराज दुःशासनमथाब्रवीत्\n",
    "06016012a": "दुःशासन रथास्तूर्णं युज्यन्तां भीष्मरक्षिणः\n",
    "06016012c": "अनीकानि च सर्वाणि शीघ्रं त्वमनुचोदय\n",
    "06016013a": "अयं मा समनुप्राप्तो वर्षपूगाभिचिन्तितः\n",
    "06016013c": "पाण्डवानां ससैन्यानां कुरूणां च समागमः\n",
    "06016014a": "नातः कार्यतमं मन्ये रणे भीष्मस्य रक्षणात्\n",
    "06016014c": "हन्याद्गुप्तो ह्यसौ पार्थान्सोमकांश्च ससृञ्जयान्\n",
    "06016015a": "अब्रवीच्च विशुद्धात्मा नाहं हन्यां शिखण्डिनम्\n",
    "06016015c": "श्रूयते स्त्री ह्यसौ पूर्वं तस्माद्वर्ज्यो रणे मम\n",
    "06016016a": "तस्माद्भीष्मो रक्षितव्यो विशेषेणेति मे मतिः\n",
    "06016016c": "शिखण्डिनो वधे यत्ताः सर्वे तिष्ठन्तु मामकाः\n",
    "06016017a": "तथा प्राच्याः प्रतीच्याश्च दाक्षिणात्योत्तरापथाः\n",
    "06016017c": "सर्वशस्त्रास्त्रकुशलास्ते रक्षन्तु पितामहम्\n",
    "06016018a": "अरक्ष्यमाणं हि वृको हन्यात्सिंहं महाबलम्\n",
    "06016018c": "मा सिंहं जम्बुकेनेव घातयामः शिखण्डिना\n",
    "06016019a": "वामं चक्रं युधामन्युरुत्तमौजाश्च दक्षिणम्\n",
    "06016019c": "गोप्तारौ फल्गुनस्यैतौ फल्गुनोऽपि शिखण्डिनः\n",
    "06016020a": "संरक्ष्यमाणः पार्थेन भीष्मेण च विवर्जितः\n",
    "06016020c": "यथा न हन्याद्गाङ्गेयं दुःशासन तथा कुरु\n",
    "06016021a": "ततो रजन्यां व्युष्टायां शब्दः समभवन्महान्\n",
    "06016021c": "क्रोशतां भूमिपालानां युज्यतां युज्यतामिति\n",
    "06016022a": "शङ्खदुन्दुभिनिर्घोषैः सिंहनादैश्च भारत\n",
    "06016022c": "हयहेषितशब्दैश्च रथनेमिस्वनैस्तथा\n",
    "06016023a": "गजानां बृंहतां चैव योधानां चाभिगर्जताम्\n",
    "06016023c": "क्ष्वेडितास्फोटितोत्क्रुष्टैस्तुमुलं सर्वतोऽभवत्\n",
    "06016024a": "उदतिष्ठन्महाराज सर्वं युक्तमशेषतः\n",
    "06016024c": "सूर्योदये महत्सैन्यं कुरुपाण्डवसेनयोः\n",
    "06016024e": "तव राजेन्द्र पुत्राणां पाण्डवानां तथैव च\n",
    "06016025a": "तत्र नागा रथाश्चैव जाम्बूनदपरिष्कृताः\n",
    "06016025c": "विभ्राजमाना दृश्यन्ते मेघा इव सविद्युतः\n",
    "06016026a": "रथानीकान्यदृश्यन्त नगराणीव भूरिशः\n",
    "06016026c": "अतीव शुशुभे तत्र पिता ते पूर्णचन्द्रवत्\n",
    "06016027a": "धनुर्भिरृष्टिभिः खड्गैर्गदाभिः शक्तितोमरैः\n",
    "06016027c": "योधाः प्रहरणैः शुभ्रैः स्वेष्वनीकेष्ववस्थिताः\n",
    "06016028a": "गजा रथाः पदाताश्च तुरगाश्च विशां पते\n",
    "06016028c": "व्यतिष्ठन्वागुराकाराः शतशोऽथ सहस्रशः\n",
    "06016029a": "ध्वजा बहुविधाकारा व्यदृश्यन्त समुच्छ्रिताः\n",
    "06016029c": "स्वेषां चैव परेषां च द्युतिमन्तः सहस्रशः\n",
    "06016030a": "काञ्चना मणिचित्राङ्गा ज्वलन्त इव पावकाः\n",
    "06016030c": "अर्चिष्मन्तो व्यरोचन्त ध्वजा राज्ञां सहस्रशः\n",
    "06016031a": "महेन्द्रकेतवः शुभ्रा महेन्द्रसदनेष्विव\n",
    "06016031c": "संनद्धास्तेषु ते वीरा ददृशुर्युद्धकाङ्क्षिणः\n",
    "06016032a": "उद्यतैरायुधैश्चित्रास्तलबद्धाः कलापिनः\n",
    "06016032c": "ऋषभाक्षा मनुष्येन्द्राश्चमूमुखगता बभुः\n",
    "06016033a": "शकुनिः सौबलः शल्यः सैन्धवोऽथ जयद्रथः\n",
    "06016033c": "विन्दानुविन्दावावन्त्यौ काम्बोजश्च सुदक्षिणः\n",
    "06016034a": "श्रुतायुधश्च कालिङ्गो जयत्सेनश्च पार्थिवः\n",
    "06016034c": "बृहद्बलश्च कौशल्यः कृतवर्मा च सात्वतः\n",
    "06016035a": "दशैते पुरुषव्याघ्राः शूराः परिघबाहवः\n",
    "06016035c": "अक्षौहिणीनां पतयो यज्वानो भूरिदक्षिणाः\n",
    "06016036a": "एते चान्ये च बहवो दुर्योधनवशानुगाः\n",
    "06016036c": "राजानो राजपुत्राश्च नीतिमन्तो महाबलाः\n",
    "06016037a": "संनद्धाः समदृश्यन्त स्वेष्वनीकेष्ववस्थिताः\n",
    "06016037c": "बद्धकृष्णाजिनाः सर्वे ध्वजिनो मुञ्जमालिनः\n",
    "06016038a": "सृष्टा दुर्योधनस्यार्थे ब्रह्मलोकाय दीक्षिताः\n",
    "06016038c": "समृद्धा दश वाहिन्यः परिगृह्य व्यवस्थिताः\n",
    "06016039a": "एकादशी धार्तराष्ट्री कौरवाणां महाचमूः\n",
    "06016039c": "अग्रतः सर्वसैन्यानां यत्र शांतनवोऽग्रणीः\n",
    "06016040a": "श्वेतोष्णीषं श्वेतहयं श्वेतवर्माणमच्युतम्\n",
    "06016040c": "अपश्याम महाराज भीष्मं चन्द्रमिवोदितम्\n",
    "06016041a": "हेमतालध्वजं भीष्मं राजते स्यन्दने स्थितम्\n",
    "06016041c": "श्वेताभ्र इव तीक्ष्णांशुं ददृशुः कुरुपाण्डवाः\n",
    "06016042a": "दृष्ट्वा चमूमुखे भीष्मं समकम्पन्त पाण्डवाः\n",
    "06016042c": "सृञ्जयाश्च महेष्वासा धृष्टद्युम्नपुरोगमाः\n",
    "06016043a": "जृम्भमाणं महासिंहं दृष्ट्वा क्षुद्रमृगा यथा\n",
    "06016043c": "धृष्टद्युम्नमुखाः सर्वे समुद्विविजिरे मुहुः\n",
    "06016044a": "एकादशैताः श्रीजुष्टा वाहिन्यस्तव भारत\n",
    "06016044c": "पाण्डवानां तथा सप्त महापुरुषपालिताः\n",
    "06016045a": "उन्मत्तमकरावर्तौ महाग्राहसमाकुलौ\n",
    "06016045c": "युगान्ते समुपेतौ द्वौ दृश्येते सागराविव\n",
    "06016046a": "नैव नस्तादृशो राजन्दृष्टपूर्वो न च श्रुतः\n",
    "06016046c": "अनीकानां समेतानां समवायस्तथाविधः\n",
    "06017001": "संजय उवाच\n",
    "06017001a": "यथा स भगवान्व्यासः कृष्णद्वैपायनोऽब्रवीत्\n",
    "06017001c": "तथैव सहिताः सर्वे समाजग्मुर्महीक्षितः\n",
    "06017002a": "मघाविषयगः सोमस्तद्दिनं प्रत्यपद्यत\n",
    "06017002c": "दीप्यमानाश्च संपेतुर्दिवि सप्त महाग्रहाः\n",
    "06017003a": "द्विधाभूत इवादित्य उदये प्रत्यदृश्यत\n",
    "06017003c": "ज्वलन्त्या शिखया भूयो भानुमानुदितो दिवि\n",
    "06017004a": "ववाशिरे च दीप्तायां दिशि गोमायुवायसाः\n",
    "06017004c": "लिप्समानाः शरीराणि मांसशोणितभोजनाः\n",
    "06017005a": "अहन्यहनि पार्थानां वृद्धः कुरुपितामहः\n",
    "06017005c": "भरद्वाजात्मजश्चैव प्रातरुत्थाय संयतौ\n",
    "06017006a": "जयोऽस्तु पाण्डुपुत्राणामित्यूचतुररिंदमौ\n",
    "06017006c": "युयुधाते तवार्थाय यथा स समयः कृतः\n",
    "06017007a": "सर्वधर्मविशेषज्ञः पिता देवव्रतस्तव\n",
    "06017007c": "समानीय महीपालानिदं वचनमब्रवीत्\n",
    "06017008a": "इदं वः क्षत्रिया द्वारं स्वर्गायापावृतं महत्\n",
    "06017008c": "गच्छध्वं तेन शक्रस्य ब्रह्मणश्च सलोकताम्\n",
    "06017009a": "एष वः शाश्वतः पन्थाः पूर्वैः पूर्वतरैर्गतः\n",
    "06017009c": "संभावयत चात्मानमव्यग्रमनसो युधि\n",
    "06017010a": "नाभागो हि ययातिश्च मान्धाता नहुषो नृगः\n",
    "06017010c": "संसिद्धाः परमं स्थानं गताः कर्मभिरीदृशैः\n",
    "06017011a": "अधर्मः क्षत्रियस्यैष यद्व्याधिमरणं गृहे\n",
    "06017011c": "यदाजौ निधनं याति सोऽस्य धर्मः सनातनः\n",
    "06017012a": "एवमुक्ता महीपाला भीष्मेण भरतर्षभ\n",
    "06017012c": "निर्ययुः स्वान्यनीकानि शोभयन्तो रथोत्तमैः\n",
    "06017013a": "स तु वैकर्तनः कर्णः सामात्यः सह बन्धुभिः\n",
    "06017013c": "न्यासितः समरे शस्त्रं भीष्मेण भरतर्षभ\n",
    "06017014a": "अपेतकर्णाः पुत्रास्ते राजानश्चैव तावकाः\n",
    "06017014c": "निर्ययुः सिंहनादेन नादयन्तो दिशो दश\n",
    "06017015a": "श्वेतैश्छत्रैः पताकाभिर्ध्वजवारणवाजिभिः\n",
    "06017015c": "तान्यनीकान्यशोभन्त रथैरथ पदातिभिः\n",
    "06017016a": "भेरीपणवशब्दैश्च पटहानां च निस्वनैः\n",
    "06017016c": "रथनेमिनिनादैश्च बभूवाकुलिता मही\n",
    "06017017a": "काञ्चनाङ्गदकेयूरैः कार्मुकैश्च महारथाः\n",
    "06017017c": "भ्राजमाना व्यदृश्यन्त जङ्गमाः पर्वता इव\n",
    "06017018a": "तालेन महता भीष्मः पञ्चतारेण केतुना\n",
    "06017018c": "विमलादित्यसंकाशस्तस्थौ कुरुचमूपतिः\n",
    "06017019a": "ये त्वदीया महेष्वासा राजानो भरतर्षभ\n",
    "06017019c": "अवर्तन्त यथादेशं राजञ्शांतनवस्य ते\n",
    "06017020a": "स तु गोवासनः शैब्यः सहितः सर्वराजभिः\n",
    "06017020c": "ययौ मातङ्गराजेन राजार्हेण पताकिना\n",
    "06017020e": "पद्मवर्णस्त्वनीकानां सर्वेषामग्रतः स्थितः\n",
    "06017021a": "अश्वत्थामा ययौ यत्तः सिंहलाङ्गूलकेतनः\n",
    "06017021c": "श्रुतायुश्चित्रसेनश्च पुरुमित्रो विविंशतिः\n",
    "06017022a": "शल्यो भूरिश्रवाश्चैव विकर्णश्च महारथः\n",
    "06017022c": "एते सप्त महेष्वासा द्रोणपुत्रपुरोगमाः\n",
    "06017022e": "स्यन्दनैर्वरवर्णाभैर्भीष्मस्यासन्पुरःसराः\n",
    "06017023a": "तेषामपि महोत्सेधाः शोभयन्तो रथोत्तमान्\n",
    "06017023c": "भ्राजमाना व्यदृश्यन्त जाम्बूनदमया ध्वजाः\n",
    "06017024a": "जाम्बूनदमयी वेदिः कमण्डलुविभूषिता\n",
    "06017024c": "केतुराचार्यमुख्यस्य द्रोणस्य धनुषा सह\n",
    "06017025a": "अनेकशतसाहस्रमनीकमनुकर्षतः\n",
    "06017025c": "महान्दुर्योधनस्यासीन्नागो मणिमयो ध्वजः\n",
    "06017026a": "तस्य पौरवकालिङ्गौ काम्बोजश्च सुदक्षिणः\n",
    "06017026c": "क्षेमधन्वा सुमित्रश्च तस्थुः प्रमुखतो रथाः\n",
    "06017027a": "स्यन्दनेन महार्हेण केतुना वृषभेण च\n",
    "06017027c": "प्रकर्षन्निव सेनाग्रं मागधश्च नृपो ययौ\n",
    "06017028a": "तदङ्गपतिना गुप्तं कृपेण च महात्मना\n",
    "06017028c": "शारदाभ्रचयप्रख्यं प्राच्यानामभवद्बलम्\n",
    "06017029a": "अनीकप्रमुखे तिष्ठन्वराहेण महायशाः\n",
    "06017029c": "शुशुभे केतुमुख्येन राजतेन जयद्रथः\n",
    "06017030a": "शतं रथसहस्राणां तस्यासन्वशवर्तिनः\n",
    "06017030c": "अष्टौ नागसहस्राणि सादिनामयुतानि षट्\n",
    "06017031a": "तत्सिन्धुपतिना राजन्पालितं ध्वजिनीमुखम्\n",
    "06017031c": "अनन्तरथनागाश्वमशोभत महद्बलम्\n",
    "06017032a": "षष्ट्या रथसहस्रैस्तु नागानामयुतेन च\n",
    "06017032c": "पतिः सर्वकलिङ्गानां ययौ केतुमता सह\n",
    "06017033a": "तस्य पर्वतसंकाशा व्यरोचन्त महागजाः\n",
    "06017033c": "यन्त्रतोमरतूणीरैः पताकाभिश्च शोभिताः\n",
    "06017034a": "शुशुभे केतुमुख्येन पादपेन कलिङ्गपः\n",
    "06017034c": "श्वेतच्छत्रेण निष्केण चामरव्यजनेन च\n",
    "06017035a": "केतुमानपि मातङ्गं विचित्रपरमाङ्कुशम्\n",
    "06017035c": "आस्थितः समरे राजन्मेघस्थ इव भानुमान्\n",
    "06017036a": "तेजसा दीप्यमानस्तु वारणोत्तममास्थितः\n",
    "06017036c": "भगदत्तो ययौ राजा यथा वज्रधरस्तथा\n",
    "06017037a": "गजस्कन्धगतावास्तां भगदत्तेन संमितौ\n",
    "06017037c": "विन्दानुविन्दावावन्त्यौ केतुमन्तमनुव्रतौ\n",
    "06017038a": "स रथानीकवान्व्यूहो हस्त्यङ्गोत्तमशीर्षवान्\n",
    "06017038c": "वाजिपक्षः पतन्नुग्रः प्राहरत्सर्वतोमुखः\n",
    "06017039a": "द्रोणेन विहितो राजन्राज्ञा शांतनवेन च\n",
    "06017039c": "तथैवाचार्यपुत्रेण बाह्लीकेन कृपेण च\n",
    "06018001": "संजय उवाच\n",
    "06018001a": "ततो मुहूर्तात्तुमुलः शब्दो हृदयकम्पनः\n",
    "06018001c": "अश्रूयत महाराज योधानां प्रयुयुत्सताम्\n",
    "06018002a": "शङ्खदुन्दुभिनिर्घोषैर्वारणानां च बृंहितैः\n",
    "06018002c": "रथानां नेमिघोषैश्च दीर्यतीव वसुंधरा\n",
    "06018003a": "हयानां हेषमाणानां योधानां तत्र गर्जताम्\n",
    "06018003c": "क्षणेन खं दिशश्चैव शब्देनापूरितं तदा\n",
    "06018004a": "पुत्राणां तव दुर्धर्ष पाण्डवानां तथैव च\n",
    "06018004c": "समकम्पन्त सैन्यानि परस्परसमागमे\n",
    "06018005a": "तत्र नागा रथाश्चैव जाम्बूनदविभूषिताः\n",
    "06018005c": "भ्राजमाना व्यदृश्यन्त मेघा इव सविद्युतः\n",
    "06018006a": "ध्वजा बहुविधाकारास्तावकानां नराधिप\n",
    "06018006c": "काञ्चनाङ्गदिनो रेजुर्ज्वलिता इव पावकाः\n",
    "06018007a": "स्वेषां चैव परेषां च समदृश्यन्त भारत\n",
    "06018007c": "महेन्द्रकेतवः शुभ्रा महेन्द्रसदनेष्विव\n",
    "06018008a": "काञ्चनैः कवचैर्वीरा ज्वलनार्कसमप्रभैः\n",
    "06018008c": "संनद्धाः प्रत्यदृश्यन्त ग्रहाः प्रज्वलिता इव\n",
    "06018009a": "उद्यतैरायुधैश्चित्रैस्तलबद्धाः पताकिनः\n",
    "06018009c": "ऋषभाक्षा महेष्वासाश्चमूमुखगता बभुः\n",
    "06018010a": "पृष्ठगोपास्तु भीष्मस्य पुत्रास्तव नराधिप\n",
    "06018010c": "दुःशासनो दुर्विषहो दुर्मुखो दुःसहस्तथा\n",
    "06018011a": "विविंशतिश्चित्रसेनो विकर्णश्च महारथः\n",
    "06018011c": "सत्यव्रतः पुरुमित्रो जयो भूरिश्रवाः शलः\n",
    "06018012a": "रथा विंशतिसाहस्रास्तथैषामनुयायिनः\n",
    "06018012c": "अभीषाहाः शूरसेनाः शिबयोऽथ वसातयः\n",
    "06018013a": "शाल्वा मत्स्यास्तथाम्बष्ठास्त्रिगर्ताः केकयास्तथा\n",
    "06018013c": "सौवीराः कितवाः प्राच्याः प्रतीच्योदीच्यमालवाः\n",
    "06018014a": "द्वादशैते जनपदाः सर्वे शूरास्तनुत्यजः\n",
    "06018014c": "महता रथवंशेन तेऽभ्यरक्षन्पितामहम्\n",
    "06018015a": "अनीकं दशसाहस्रं कुञ्जराणां तरस्विनाम्\n",
    "06018015c": "मागधो येन नृपतिस्तद्रथानीकमन्वयात्\n",
    "06018016a": "रथानां चक्ररक्षाश्च पादरक्षाश्च दन्तिनाम्\n",
    "06018016c": "अभूवन्वाहिनीमध्ये शतानामयुतानि षट्\n",
    "06018017a": "पादाताश्चाग्रतोऽगच्छन्धनुश्चर्मासिपाणयः\n",
    "06018017c": "अनेकशतसाहस्रा नखरप्रासयोधिनः\n",
    "06018018a": "अक्षौहिण्यो दशैका च तव पुत्रस्य भारत\n",
    "06018018c": "अदृश्यन्त महाराज गङ्गेव यमुनान्तरे\n",
    "06019001": "धृतराष्ट्र उवाच\n",
    "06019001a": "अक्षौहिण्यो दशैकां च व्यूढां दृष्ट्वा युधिष्ठिरः\n",
    "06019001c": "कथमल्पेन सैन्येन प्रत्यव्यूहत पाण्डवः\n",
    "06019002a": "यो वेद मानुषं व्यूहं दैवं गान्धर्वमासुरम्\n",
    "06019002c": "कथं भीष्मं स कौन्तेयः प्रत्यव्यूहत पाण्डवः\n",
    "06019003": "संजय उवाच\n",
    "06019003a": "धार्तराष्ट्राण्यनीकानि दृष्ट्वा व्यूढानि पाण्डवः\n",
    "06019003c": "अभ्यभाषत धर्मात्मा धर्मराजो धनंजयम्\n",
    "06019004a": "महर्षेर्वचनात्तात वेदयन्ति बृहस्पतेः\n",
    "06019004c": "संहतान्योधयेदल्पान्कामं विस्तारयेद्बहून्\n",
    "06019005a": "सूचीमुखमनीकं स्यादल्पानां बहुभिः सह\n",
    "06019005c": "अस्माकं च तथा सैन्यमल्पीयः सुतरां परैः\n",
    "06019006a": "एतद्वचनमाज्ञाय महर्षेर्व्यूह पाण्डव\n",
    "06019006c": "तच्छ्रुत्वा धर्मराजस्य प्रत्यभाषत फल्गुनः\n",
    "06019007a": "एष व्यूहामि ते राजन्व्यूहं परमदुर्जयम्\n",
    "06019007c": "अचलं नाम वज्राख्यं विहितं वज्रपाणिना\n",
    "06019008a": "यः स वात इवोद्धूतः समरे दुःसहः परैः\n",
    "06019008c": "स नः पुरो योत्स्यति वै भीमः प्रहरतां वरः\n",
    "06019009a": "तेजांसि रिपुसैन्यानां मृद्नन्पुरुषसत्तमः\n",
    "06019009c": "अग्रेऽग्रणीर्यास्यति नो युद्धोपायविचक्षणः\n",
    "06019010a": "यं दृष्ट्वा पार्थिवाः सर्वे दुर्योधनपुरोगमाः\n",
    "06019010c": "निवर्तिष्यन्ति संभ्रान्ताः सिंहं क्षुद्रमृगा इव\n",
    "06019011a": "तं सर्वे संश्रयिष्यामः प्राकारमकुतोभयम्\n",
    "06019011c": "भीमं प्रहरतां श्रेष्ठं वज्रपाणिमिवामराः\n",
    "06019012a": "न हि सोऽस्ति पुमाँल्लोके यः संक्रुद्धं वृकोदरम्\n",
    "06019012c": "द्रष्टुमत्युग्रकर्माणं विषहेत नरर्षभम्\n",
    "06019013a": "भीमसेनो गदां बिभ्रद्वज्रसारमयीं दृढाम्\n",
    "06019013c": "चरन्वेगेन महता समुद्रमपि शोषयेत्\n",
    "06019014a": "केकया धृष्टकेतुश्च चेकितानश्च वीर्यवान्\n",
    "06019014c": "एत तिष्ठन्ति सामात्याः प्रेक्षकास्ते नरेश्वर\n",
    "06019015a": "धृतराष्ट्रस्य दायादा इति बीभत्सुरब्रवीत्\n",
    "06019015c": "ब्रुवाणं तु तथा पार्थं सर्वसैन्यानि मारिष\n",
    "06019015e": "अपूजयंस्तदा वाग्भिरनुकूलाभिराहवे\n",
    "06019016a": "एवमुक्त्वा महाबाहुस्तथा चक्रे धनंजयः\n",
    "06019016c": "व्यूह्य तानि बलान्याशु प्रययौ फल्गुनस्तदा\n",
    "06019017a": "संप्रयातान्कुरून्दृष्ट्वा पाण्डवानां महाचमूः\n",
    "06019017c": "गङ्गेव पूर्णा स्तिमिता स्यन्दमाना व्यदृश्यत\n",
    "06019018a": "भीमसेनोऽग्रणीस्तेषां धृष्टद्युम्नश्च पार्षतः\n",
    "06019018c": "नकुलः सहदेवश्च धृष्टकेतुश्च वीर्यवान्\n",
    "06019019a": "समुद्योज्य ततः पश्चाद्राजाप्यक्षौहिणीवृतः\n",
    "06019019c": "भ्रातृभिः सह पुत्रैश्च सोऽभ्यरक्षत पृष्ठतः\n",
    "06019020a": "चक्ररक्षौ तु भीमस्य माद्रीपुत्रौ महाद्युती\n",
    "06019020c": "द्रौपदेयाः ससौभद्राः पृष्ठगोपास्तरस्विनः\n",
    "06019021a": "धृष्टद्युम्नश्च पाञ्चाल्यस्तेषां गोप्ता महारथः\n",
    "06019021c": "सहितः पृतनाशूरै रथमुख्यैः प्रभद्रकैः\n",
    "06019022a": "शिखण्डी तु ततः पश्चादर्जुनेनाभिरक्षितः\n",
    "06019022c": "यत्तो भीष्मविनाशाय प्रययौ भरतर्षभ\n",
    "06019023a": "पृष्ठगोपोऽर्जुनस्यापि युयुधानो महारथः\n",
    "06019023c": "चक्ररक्षौ तु पाञ्चाल्यौ युधामन्यूत्तमौजसौ\n",
    "06019024a": "राजा तु मध्यमानीके कुन्तीपुत्रो युधिष्ठिरः\n",
    "06019024c": "बृहद्भिः कुञ्जरैर्मत्तैश्चलद्भिरचलैरिव\n",
    "06019025a": "अक्षौहिण्या च पाञ्चाल्यो यज्ञसेनो महामनाः\n",
    "06019025c": "विराटमन्वयात्पश्चात्पाण्डवार्थे पराक्रमी\n",
    "06019026a": "तेषामादित्यचन्द्राभाः कनकोत्तमभूषणाः\n",
    "06019026c": "नानाचिह्नधरा राजन्रथेष्वासन्महाध्वजाः\n",
    "06019027a": "समुत्सर्प्य ततः पश्चाद्धृष्टद्युम्नो महारथः\n",
    "06019027c": "भ्रातृभिः सह पुत्रैश्च सोऽभ्यरक्षद्युधिष्ठिरम्\n",
    "06019028a": "त्वदीयानां परेषां च रथेषु विविधान्ध्वजान्\n",
    "06019028c": "अभिभूयार्जुनस्यैको ध्वजस्तस्थौ महाकपिः\n",
    "06019029a": "पादातास्त्वग्रतोऽगच्छन्नसिशक्त्यृष्टिपाणयः\n",
    "06019029c": "अनेकशतसाहस्रा भीमसेनस्य रक्षिणः\n",
    "06019030a": "वारणा दशसाहस्राः प्रभिन्नकरटामुखाः\n",
    "06019030c": "शूरा हेममयैर्जालैर्दीप्यमाना इवाचलाः\n",
    "06019031a": "क्षरन्त इव जीमूता मदार्द्राः पद्मगन्धिनः\n",
    "06019031c": "राजानमन्वयुः पश्चाच्चलन्त इव पर्वताः\n",
    "06019032a": "भीमसेनो गदां भीमां प्रकर्षन्परिघोपमाम्\n",
    "06019032c": "प्रचकर्ष महत्सैन्यं दुराधर्षो महामनाः\n",
    "06019033a": "तमर्कमिव दुष्प्रेक्ष्यं तपन्तं रश्मिमालिनम्\n",
    "06019033c": "न शेकुः सर्वतो योधाः प्रतिवीक्षितुमन्तिके\n",
    "06019034a": "वज्रो नामैष तु व्यूहो दुर्भिदः सर्वतोमुखः\n",
    "06019034c": "चापविद्युद्ध्वजो घोरो गुप्तो गाण्डीवधन्वना\n",
    "06019035a": "यं प्रतिव्यूह्य तिष्ठन्ति पाण्डवास्तव वाहिनीम्\n",
    "06019035c": "अजेयो मानुषे लोके पाण्डवैरभिरक्षितः\n",
    "06019036a": "संध्यां तिष्ठत्सु सैन्येषु सूर्यस्योदयनं प्रति\n",
    "06019036c": "प्रावात्सपृषतो वायुरनभ्रे स्तनयित्नुमान्\n",
    "06019037a": "विष्वग्वाताश्च वान्त्युग्रा नीचैः शर्करकर्षिणः\n",
    "06019037c": "रजश्चोद्धूयमानं तु तमसाच्छादयज्जगत्\n",
    "06019038a": "पपात महती चोल्का प्राङ्मुखी भरतर्षभ\n",
    "06019038c": "उद्यन्तं सूर्यमाहत्य व्यशीर्यत महास्वना\n",
    "06019039a": "अथ सज्जीयमानेषु सैन्येषु भरतर्षभ\n",
    "06019039c": "निष्प्रभोऽभ्युदियात्सूर्यः सघोषो भूश्चचाल ह\n",
    "06019039e": "व्यशीर्यत सनादा च तदा भरतसत्तम\n",
    "06019040a": "निर्घाता बहवो राजन्दिक्षु सर्वासु चाभवन्\n",
    "06019040c": "प्रादुरासीद्रजस्तीव्रं न प्राज्ञायत किंचन\n",
    "06019041a": "ध्वजानां धूयमानानां सहसा मातरिश्वना\n",
    "06019041c": "किङ्किणीजालनद्धानां काञ्चनस्रग्वतां रवैः\n",
    "06019042a": "महतां सपताकानामादित्यसमतेजसाम्\n",
    "06019042c": "सर्वं झणझणीभूतमासीत्तालवनेष्विव\n",
    "06019043a": "एवं ते पुरुषव्याघ्राः पाण्डवा युद्धनन्दिनः\n",
    "06019043c": "व्यवस्थिताः प्रतिव्यूह्य तव पुत्रस्य वाहिनीम्\n",
    "06019044a": "स्रंसन्त इव मज्जानो योधानां भरतर्षभ\n",
    "06019044c": "दृष्ट्वाग्रतो भीमसेनं गदापाणिमवस्थितम्\n",
    "06020001": "धृतराष्ट्र उवाच\n",
    "06020001a": "सूर्योदये संजय के नु पूर्वं; युयुत्सवो हृष्यमाणा इवासन्\n",
    "06020001c": "मामका वा भीष्मनेत्राः समीके; पाण्डवा वा भीमनेत्रास्तदानीम्\n",
    "06020002a": "केषां जघन्यौ सोमसूर्यौ सवायू; केषां सेनां श्वापदा व्याभषन्त\n",
    "06020002c": "केषां यूनां मुखवर्णाः प्रसन्नाः; सर्वं ह्येतद्ब्रूहि तत्त्वं यथावत्\n",
    "06020003": "संजय उवाच\n",
    "06020003a": "उभे सेने तुल्यमिवोपयाते; उभे व्यूहे हृष्टरूपे नरेन्द्र\n",
    "06020003c": "उभे चित्रे वनराजिप्रकाशे; तथैवोभे नागरथाश्वपूर्णे\n",
    "06020004a": "उभे सेने बृहती भीमरूपे; तथैवोभे भारत दुर्विषह्ये\n",
    "06020004c": "तथैवोभे स्वर्गजयाय सृष्टे; तथा ह्युभे सत्पुरुषार्यगुप्ते\n",
    "06020005a": "पश्चान्मुखाः कुरवो धार्तराष्ट्राः; स्थिताः पार्थाः प्राङ्मुखा योत्स्यमानाः\n",
    "06020005c": "दैत्येन्द्रसेनेव च कौरवाणां; देवेन्द्रसेनेव च पाण्डवानाम्\n",
    "06020006a": "शुक्रो वायुः पृष्ठतः पाण्डवानां; धार्तराष्ट्राञ्श्वापदा व्याभषन्त\n",
    "06020006c": "गजेन्द्राणां मदगन्धांश्च तीव्रा;न्न सेहिरे तव पुत्रस्य नागाः\n",
    "06020007a": "दुर्योधनो हस्तिनं पद्मवर्णं; सुवर्णकक्ष्यं जातिबलं प्रभिन्नम्\n",
    "06020007c": "समास्थितो मध्यगतः कुरूणां; संस्तूयमानो बन्दिभिर्मागधैश्च\n",
    "06020008a": "चन्द्रप्रभं श्वेतमस्यातपत्रं; सौवर्णी स्रग्भ्राजते चोत्तमाङ्गे\n",
    "06020008c": "तं सर्वतः शकुनिः पार्वतीयैः; सार्धं गान्धारैः पाति गान्धारराजः\n",
    "06020009a": "भीष्मोऽग्रतः सर्वसैन्यस्य वृद्धः; श्वेतच्छत्रः श्वेतधनुः सशङ्खः\n",
    "06020009c": "श्वेतोष्णीषः पाण्डुरेण ध्वजेन; श्वेतैरश्वैः श्वेतशैलप्रकाशः\n",
    "06020010a": "तस्य सैन्यं धार्तराष्ट्राश्च सर्वे; बाह्लीकानामेकदेशः शलश्च\n",
    "06020010c": "ये चाम्बष्ठाः क्षत्रिया ये च सिन्धौ; तथा सौवीराः पञ्चनदाश्च शूराः\n",
    "06020011a": "शोणैर्हयै रुक्मरथो महात्मा; द्रोणो महाबाहुरदीनसत्त्वः\n",
    "06020011c": "आस्ते गुरुः प्रयशाः सर्वराज्ञां; पश्चाच्चमूमिन्द्र इवाभिरक्षन्\n",
    "06020012a": "वार्द्धक्षत्रिः सर्वसैन्यस्य मध्ये; भूरिश्रवाः पुरुमित्रो जयश्च\n",
    "06020012c": "शाल्वा मत्स्याः केकयाश्चापि सर्वे; गजानीकैर्भ्रातरो योत्स्यमानाः\n",
    "06020013a": "शारद्वतश्चोत्तरधूर्महात्मा; महेष्वासो गौतमश्चित्रयोधी\n",
    "06020013c": "शकैः किरातैर्यवनैः पह्लवैश्च; सार्धं चमूमुत्तरतोऽभिपाति\n",
    "06020014a": "महारथैरन्धकवृष्णिभोजैः; सौराष्ट्रकैर्नैरृतैरात्तशस्त्रैः\n",
    "06020014c": "बृहद्बलः कृतवर्माभिगुप्तो; बलं त्वदीयं दक्षिणतोऽभिपाति\n",
    "06020015a": "संशप्तकानामयुतं रथानां; मृत्युर्जयो वार्जुनस्येति सृष्टाः\n",
    "06020015c": "येनार्जुनस्तेन राजन्कृतास्त्राः; प्रयाता वै ते त्रिगर्ताश्च शूराः\n",
    "06020016a": "साग्रं शतसहस्रं तु नागानां तव भारत\n",
    "06020016c": "नागे नागे रथशतं शतं चाश्वा रथे रथे\n",
    "06020017a": "अश्वेऽश्वे दश धानुष्का धानुष्के दश चर्मिणः\n",
    "06020017c": "एवं व्यूढान्यनीकानि भीष्मेण तव भारत\n",
    "06020018a": "अव्यूहन्मानुषं व्यूहं दैवं गान्धर्वमासुरम्\n",
    "06020018c": "दिवसे दिवसे प्राप्ते भीष्मः शांतनवोऽग्रणीः\n",
    "06020019a": "महारथौघविपुलः समुद्र इव पर्वणि\n",
    "06020019c": "भीष्मेण धार्तराष्ट्राणां व्यूहः प्रत्यङ्मुखो युधि\n",
    "06020020a": "अनन्तरूपा ध्वजिनी त्वदीया; नरेन्द्र भीमा न तु पाण्डवानाम्\n",
    "06020020c": "तां त्वेव मन्ये बृहतीं दुष्प्रधृष्यां; यस्या नेतारौ केशवश्चार्जुनश्च\n",
    "06021001": "संजय उवाच\n",
    "06021001a": "बृहतीं धार्तराष्ट्राणां दृष्ट्वा सेनां समुद्यताम्\n",
    "06021001c": "विषादमगमद्राजा कुन्तीपुत्रो युधिष्ठिरः\n",
    "06021002a": "व्यूहं भीष्मेण चाभेद्यं कल्पितं प्रेक्ष्य पाण्डवः\n",
    "06021002c": "अभेद्यमिव संप्रेक्ष्य विषण्णोऽर्जुनमब्रवीत्\n",
    "06021003a": "धनंजय कथं शक्यमस्माभिर्योद्धुमाहवे\n",
    "06021003c": "धार्तराष्ट्रैर्महाबाहो येषां योद्धा पितामहः\n",
    "06021004a": "अक्षोभ्योऽयमभेद्यश्च भीष्मेणामित्रकर्शिना\n",
    "06021004c": "कल्पितः शास्त्रदृष्टेन विधिना भूरितेजसा\n",
    "06021005a": "ते वयं संशयं प्राप्ताः ससैन्याः शत्रुकर्शन\n",
    "06021005c": "कथमस्मान्महाव्यूहादुद्यानं नो भविष्यति\n",
    "06021006a": "अथार्जुनोऽब्रवीत्पार्थं युधिष्ठिरममित्रहा\n",
    "06021006c": "विषण्णमभिसंप्रेक्ष्य तव राजन्ननीकिनीम्\n",
    "06021007a": "प्रज्ञयाभ्यधिकाञ्शूरान्गुणयुक्तान्बहूनपि\n",
    "06021007c": "जयन्त्यल्पतरा येन तन्निबोध विशां पते\n",
    "06021008a": "तत्तु ते कारणं राजन्प्रवक्ष्याम्यनसूयवे\n",
    "06021008c": "नारदस्तमृषिर्वेद भीष्मद्रोणौ च पाण्डव\n",
    "06021009a": "एतमेवार्थमाश्रित्य युद्धे देवासुरेऽब्रवीत्\n",
    "06021009c": "पितामहः किल पुरा महेन्द्रादीन्दिवौकसः\n",
    "06021010a": "न तथा बलवीर्याभ्यां विजयन्ते जिगीषवः\n",
    "06021010c": "यथा सत्यानृशंस्याभ्यां धर्मेणैवोद्यमेन च\n",
    "06021011a": "त्यक्त्वाधर्मं च लोभं च मोहं चोद्यममास्थिताः\n",
    "06021011c": "युध्यध्वमनहंकारा यतो धर्मस्ततो जयः\n",
    "06021012a": "एवं राजन्विजानीहि ध्रुवोऽस्माकं रणे जयः\n",
    "06021012c": "यथा मे नारदः प्राह यतः कृष्णस्ततो जयः\n",
    "06021013a": "गुणभूतो जयः कृष्णे पृष्ठतोऽन्वेति माधवम्\n",
    "06021013c": "अन्यथा विजयश्चास्य संनतिश्चापरो गुणः\n",
    "06021014a": "अनन्ततेजा गोविन्दः शत्रुपूगेषु निर्व्यथः\n",
    "06021014c": "पुरुषः सनातनतमो यतः कृष्णस्ततो जयः\n",
    "06021015a": "पुरा ह्येष हरिर्भूत्वा वैकुण्ठोऽकुण्ठसायकः\n",
    "06021015c": "सुरासुरानवस्फूर्जन्नब्रवीत्के जयन्त्विति\n",
    "06021016a": "अनु कृष्णं जयेमेति यैरुक्तं तत्र तैर्जितम्\n",
    "06021016c": "तत्प्रसादाद्धि त्रैलोक्यं प्राप्तं शक्रादिभिः सुरैः\n",
    "06021017a": "तस्य ते न व्यथां कांचिदिह पश्यामि भारत\n",
    "06021017c": "यस्य ते जयमाशास्ते विश्वभुक्त्रिदशेश्वरः\n",
    "06022001": "संजय उवाच\n",
    "06022001a": "ततो युधिष्ठिरो राजा स्वां सेनां समचोदयत्\n",
    "06022001c": "प्रतिव्यूहन्ननीकानि भीष्मस्य भरतर्षभ\n",
    "06022002a": "यथोद्दिष्टान्यनीकानि प्रत्यव्यूहन्त पाण्डवाः\n",
    "06022002c": "स्वर्गं परमभीप्सन्तः सुयुद्धेन कुरूद्वहाः\n",
    "06022003a": "मध्ये शिखण्डिनोऽनीकं रक्षितं सव्यसाचिना\n",
    "06022003c": "धृष्टद्युम्नस्य च स्वयं भीमेन परिपालितम्\n",
    "06022004a": "अनीकं दक्षिणं राजन्युयुधानेन पालितम्\n",
    "06022004c": "श्रीमता सात्वताग्र्येण शक्रेणेव धनुष्मता\n",
    "06022005a": "महेन्द्रयानप्रतिमं रथं तु; सोपस्करं हाटकरत्नचित्रम्\n",
    "06022005c": "युधिष्ठिरः काञ्चनभाण्डयोक्त्रं; समास्थितो नागकुलस्य मध्ये\n",
    "06022006a": "समुच्छ्रितं दान्तशलाकमस्य; सुपाण्डुरं छत्रमतीव भाति\n",
    "06022006c": "प्रदक्षिणं चैनमुपाचरन्ति; महर्षयः संस्तुतिभिर्नरेन्द्रम्\n",
    "06022007a": "पुरोहिताः शत्रुवधं वदन्तो; महर्षिवृद्धाः श्रुतवन्त एव\n",
    "06022007c": "जप्यैश्च मन्त्रैश्च तथौषधीभिः; समन्ततः स्वस्त्ययनं प्रचक्रुः\n",
    "06022008a": "ततः स वस्त्राणि तथैव गाश्च; फलानि पुष्पाणि तथैव निष्कान्\n",
    "06022008c": "कुरूत्तमो ब्राह्मणसान्महात्मा; कुर्वन्ययौ शक्र इवामरेभ्यः\n",
    "06022009a": "सहस्रसूर्यः शतकिङ्किणीकः; परार्ध्यजाम्बूनदहेमचित्रः\n",
    "06022009c": "रथोऽर्जुनस्याग्निरिवार्चिमाली; विभ्राजते श्वेतहयः सुचक्रः\n",
    "06022010a": "तमास्थितः केशवसंगृहीतं; कपिध्वजं गाण्डिवबाणहस्तः\n",
    "06022010c": "धनुर्धरो यस्य समः पृथिव्यां; न विद्यते नो भविता वा कदाचित्\n",
    "06022011a": "उद्वर्तयिष्यंस्तव पुत्रसेना;मतीव रौद्रं स बिभर्ति रूपम्\n",
    "06022011c": "अनायुधो यः सुभुजो भुजाभ्यां; नराश्वनागान्युधि भस्म कुर्यात्\n",
    "06022012a": "स भीमसेनः सहितो यमाभ्यां; वृकोदरो वीररथस्य गोप्ता\n",
    "06022012c": "तं प्रेक्ष्य मत्तर्षभसिंहखेलं; लोके महेन्द्रप्रतिमानकल्पम्\n",
    "06022013a": "समीक्ष्य सेनाग्रगतं दुरासदं; प्रविव्यथुः पङ्कगता इवोष्ट्राः\n",
    "06022013c": "वृकोदरं वारणराजदर्पं; योधास्त्वदीया भयविग्नसत्त्वाः\n",
    "06022014a": "अनीकमध्ये तिष्ठन्तं राजपुत्रं दुरासदम्\n",
    "06022014c": "अब्रवीद्भरतश्रेष्ठं गुडाकेशं जनार्दनः\n",
    "06022015": "वासुदेव उवाच\n",
    "06022015a": "य एष गोप्ता प्रतपन्बलस्थो; यो नः सेनां सिंह इवेक्षते च\n",
    "06022015c": "स एष भीष्मः कुरुवंशकेतु;र्येनाहृतास्त्रिंशतो वाजिमेधाः\n",
    "06022016a": "एतान्यनीकानि महानुभावं; गूहन्ति मेघा इव घर्मरश्मिम्\n",
    "06022016c": "एतानि हत्वा पुरुषप्रवीर; काङ्क्षस्व युद्धं भरतर्षभेण\n",
    "06022017": "धृतराष्ट्र उवाच\n",
    "06022017a": "केषां प्रहृष्टास्तत्राग्रे योधा युध्यन्ति संजय\n",
    "06022017c": "उदग्रमनसः केऽत्र के वा दीना विचेतसः\n",
    "06022018a": "के पूर्वं प्राहरंस्तत्र युद्धे हृदयकम्पने\n",
    "06022018c": "मामकाः पाण्डवानां वा तन्ममाचक्ष्व संजय\n",
    "06022019a": "कस्य सेनासमुदये गन्धमाल्यसमुद्भवः\n",
    "06022019c": "वाचः प्रदक्षिणाश्चैव योधानामभिगर्जताम्\n",
    "06022020": "संजय उवाच\n",
    "06022020a": "उभयोः सेनयोस्तत्र योधा जहृषिरे मुदा\n",
    "06022020c": "स्रग्धूपपानगन्धानामुभयत्र समुद्भवः\n",
    "06022021a": "संहतानामनीकानां व्यूढानां भरतर्षभ\n",
    "06022021c": "संसर्पतामुदीर्णानां विमर्दः सुमहानभूत्\n",
    "06022022a": "वादित्रशब्दस्तुमुलः शङ्खभेरीविमिश्रितः\n",
    "06022022c": "कुञ्जराणां च नदतां सैन्यानां च प्रहृष्यताम्\n",
    "06023001": "धृतराष्ट्र उवाच\n",
    "06023001a": "धर्मक्षेत्रे कुरुक्षेत्रे समवेता युयुत्सवः\n",
    "06023001c": "मामकाः पाण्डवाश्चैव किमकुर्वत संजय\n",
    "06023002": "संजय उवाच\n",
    "06023002a": "दृष्ट्वा तु पाण्डवानीकं व्यूढं दुर्योधनस्तदा\n",
    "06023002c": "आचार्यमुपसंगम्य राजा वचनमब्रवीत्\n",
    "06023003a": "पश्यैतां पाण्डुपुत्राणामाचार्य महतीं चमूम्\n",
    "06023003c": "व्यूढां द्रुपदपुत्रेण तव शिष्येण धीमता\n",
    "06023004a": "अत्र शूरा महेष्वासा भीमार्जुनसमा युधि\n",
    "06023004c": "युयुधानो विराटश्च द्रुपदश्च महारथः\n",
    "06023005a": "धृष्टकेतुश्चेकितानः काशिराजश्च वीर्यवान्\n",
    "06023005c": "पुरुजित्कुन्तिभोजश्च शैब्यश्च नरपुंगवः\n",
    "06023006a": "युधामन्युश्च विक्रान्त उत्तमौजाश्च वीर्यवान्\n",
    "06023006c": "सौभद्रो द्रौपदेयाश्च सर्व एव महारथाः\n",
    "06023007a": "अस्माकं तु विशिष्टा ये तान्निबोध द्विजोत्तम\n",
    "06023007c": "नायका मम सैन्यस्य संज्ञार्थं तान्ब्रवीमि ते\n",
    "06023008a": "भवान्भीष्मश्च कर्णश्च कृपश्च समितिंजयः\n",
    "06023008c": "अश्वत्थामा विकर्णश्च सौमदत्तिस्तथैव च\n",
    "06023009a": "अन्ये च बहवः शूरा मदर्थे त्यक्तजीविताः\n",
    "06023009c": "नानाशस्त्रप्रहरणाः सर्वे युद्धविशारदाः\n",
    "06023010a": "अपर्याप्तं तदस्माकं बलं भीष्माभिरक्षितम्\n",
    "06023010c": "पर्याप्तं त्विदमेतेषां बलं भीमाभिरक्षितम्\n",
    "06023011a": "अयनेषु च सर्वेषु यथाभागमवस्थिताः\n",
    "06023011c": "भीष्ममेवाभिरक्षन्तु भवन्तः सर्व एव हि\n",
    "06023012a": "तस्य संजनयन्हर्षं कुरुवृद्धः पितामहः\n",
    "06023012c": "सिंहनादं विनद्योच्चैः शङ्खं दध्मौ प्रतापवान्\n",
    "06023013a": "ततः शङ्खाश्च भेर्यश्च पणवानकगोमुखाः\n",
    "06023013c": "सहसैवाभ्यहन्यन्त स शब्दस्तुमुलोऽभवत्\n",
    "06023014a": "ततः श्वेतैर्हयैर्युक्ते महति स्यन्दने स्थितौ\n",
    "06023014c": "माधवः पाण्डवश्चैव दिव्यौ शङ्खौ प्रदध्मतुः\n",
    "06023015a": "पाञ्चजन्यं हृषीकेशो देवदत्तं धनंजयः\n",
    "06023015c": "पौण्ड्रं दध्मौ महाशङ्खं भीमकर्मा वृकोदरः\n",
    "06023016a": "अनन्तविजयं राजा कुन्तीपुत्रो युधिष्ठिरः\n",
    "06023016c": "नकुलः सहदेवश्च सुघोषमणिपुष्पकौ\n",
    "06023017a": "काश्यश्च परमेष्वासः शिखण्डी च महारथः\n",
    "06023017c": "धृष्टद्युम्नो विराटश्च सात्यकिश्चापराजितः\n",
    "06023018a": "द्रुपदो द्रौपदेयाश्च सर्वशः पृथिवीपते\n",
    "06023018c": "सौभद्रश्च महाबाहुः शङ्खान्दध्मुः पृथक्पृथक्\n",
    "06023019a": "स घोषो धार्तराष्ट्राणां हृदयानि व्यदारयत्\n",
    "06023019c": "नभश्च पृथिवीं चैव तुमुलो व्यनुनादयन्\n",
    "06023020a": "अथ व्यवस्थितान्दृष्ट्वा धार्तराष्ट्रान्कपिध्वजः\n",
    "06023020c": "प्रवृत्ते शस्त्रसंपाते धनुरुद्यम्य पाण्डवः\n",
    "06023021a": "हृषीकेशं तदा वाक्यमिदमाह महीपते\n",
    "06023021c": "सेनयोरुभयोर्मध्ये रथं स्थापय मेऽच्युत\n",
    "06023022a": "यावदेतान्निरीक्षेऽहं योद्धुकामानवस्थितान्\n",
    "06023022c": "कैर्मया सह योद्धव्यमस्मिन्रणसमुद्यमे\n",
    "06023023a": "योत्स्यमानानवेक्षेऽहं य एतेऽत्र समागताः\n",
    "06023023c": "धार्तराष्ट्रस्य दुर्बुद्धेर्युद्धे प्रियचिकीर्षवः\n",
    "06023024a": "एवमुक्तो हृषीकेशो गुडाकेशेन भारत\n",
    "06023024c": "सेनयोरुभयोर्मध्ये स्थापयित्वा रथोत्तमम्\n",
    "06023025a": "भीष्मद्रोणप्रमुखतः सर्वेषां च महीक्षिताम्\n",
    "06023025c": "उवाच पार्थ पश्यैतान्समवेतान्कुरूनिति\n",
    "06023026a": "तत्रापश्यत्स्थितान्पार्थः पितॄनथ पितामहान्\n",
    "06023026c": "आचार्यान्मातुलान्भ्रातॄन्पुत्रान्पौत्रान्सखींस्तथा\n",
    "06023027a": "श्वशुरान्सुहृदश्चैव सेनयोरुभयोरपि\n",
    "06023027c": "तान्समीक्ष्य स कौन्तेयः सर्वान्बन्धूनवस्थितान्\n",
    "06023028a": "कृपया परयाविष्टो विषीदन्निदमब्रवीत्\n",
    "06023028c": "दृष्ट्वेमान्स्वजनान्कृष्ण युयुत्सून्समवस्थितान्\n",
    "06023029a": "सीदन्ति मम गात्राणि मुखं च परिशुष्यति\n",
    "06023029c": "वेपथुश्च शरीरे मे रोमहर्षश्च जायते\n",
    "06023030a": "गाण्डीवं स्रंसते हस्तात्त्वक्चैव परिदह्यते\n",
    "06023030c": "न च शक्नोम्यवस्थातुं भ्रमतीव च मे मनः\n",
    "06023031a": "निमित्तानि च पश्यामि विपरीतानि केशव\n",
    "06023031c": "न च श्रेयोऽनुपश्यामि हत्वा स्वजनमाहवे\n",
    "06023032a": "न काङ्क्षे विजयं कृष्ण न च राज्यं सुखानि च\n",
    "06023032c": "किं नो राज्येन गोविन्द किं भोगैर्जीवितेन वा\n",
    "06023033a": "येषामर्थे काङ्क्षितं नो राज्यं भोगाः सुखानि च\n",
    "06023033c": "त इमेऽवस्थिता युद्धे प्राणांस्त्यक्त्वा धनानि च\n",
    "06023034a": "आचार्याः पितरः पुत्रास्तथैव च पितामहाः\n",
    "06023034c": "मातुलाः श्वशुराः पौत्राः स्यालाः संबन्धिनस्तथा\n",
    "06023035a": "एतान्न हन्तुमिच्छामि घ्नतोऽपि मधुसूदन\n",
    "06023035c": "अपि त्रैलोक्यराज्यस्य हेतोः किं नु महीकृते\n",
    "06023036a": "निहत्य धार्तराष्ट्रान्नः का प्रीतिः स्याज्जनार्दन\n",
    "06023036c": "पापमेवाश्रयेदस्मान्हत्वैतानाततायिनः\n",
    "06023037a": "तस्मान्नार्हा वयं हन्तुं धार्तराष्ट्रान्सबान्धवान्\n",
    "06023037c": "स्वजनं हि कथं हत्वा सुखिनः स्याम माधव\n",
    "06023038a": "यद्यप्येते न पश्यन्ति लोभोपहतचेतसः\n",
    "06023038c": "कुलक्षयकृतं दोषं मित्रद्रोहे च पातकम्\n",
    "06023039a": "कथं न ज्ञेयमस्माभिः पापादस्मान्निवर्तितुम्\n",
    "06023039c": "कुलक्षयकृतं दोषं प्रपश्यद्भिर्जनार्दन\n",
    "06023040a": "कुलक्षये प्रणश्यन्ति कुलधर्माः सनातनाः\n",
    "06023040c": "धर्मे नष्टे कुलं कृत्स्नमधर्मोऽभिभवत्युत\n",
    "06023041a": "अधर्माभिभवात्कृष्ण प्रदुष्यन्ति कुलस्त्रियः\n",
    "06023041c": "स्त्रीषु दुष्टासु वार्ष्णेय जायते वर्णसंकरः\n",
    "06023042a": "संकरो नरकायैव कुलघ्नानां कुलस्य च\n",
    "06023042c": "पतन्ति पितरो ह्येषां लुप्तपिण्डोदकक्रियाः\n",
    "06023043a": "दोषैरेतैः कुलघ्नानां वर्णसंकरकारकैः\n",
    "06023043c": "उत्साद्यन्ते जातिधर्माः कुलधर्माश्च शाश्वताः\n",
    "06023044a": "उत्सन्नकुलधर्माणां मनुष्याणां जनार्दन\n",
    "06023044c": "नरके नियतं वासो भवतीत्यनुशुश्रुम\n",
    "06023045a": "अहो बत महत्पापं कर्तुं व्यवसिता वयम्\n",
    "06023045c": "यद्राज्यसुखलोभेन हन्तुं स्वजनमुद्यताः\n",
    "06023046a": "यदि मामप्रतीकारमशस्त्रं शस्त्रपाणयः\n",
    "06023046c": "धार्तराष्ट्रा रणे हन्युस्तन्मे क्षेमतरं भवेत्\n",
    "06023047a": "एवमुक्त्वार्जुनः संख्ये रथोपस्थ उपाविशत्\n",
    "06023047c": "विसृज्य सशरं चापं शोकसंविग्नमानसः\n",
    "06024001": "संजय उवाच\n",
    "06024001a": "तं तथा कृपयाविष्टमश्रुपूर्णाकुलेक्षणम्\n",
    "06024001c": "विषीदन्तमिदं वाक्यमुवाच मधुसूदनः\n",
    "06024002": "श्रीभगवानुवाच\n",
    "06024002a": "कुतस्त्वा कश्मलमिदं विषमे समुपस्थितम्\n",
    "06024002c": "अनार्यजुष्टमस्वर्ग्यमकीर्तिकरमर्जुन\n",
    "06024003a": "क्लैब्यं मा स्म गमः पार्थ नैतत्त्वय्युपपद्यते\n",
    "06024003c": "क्षुद्रं हृदयदौर्बल्यं त्यक्त्वोत्तिष्ठ परंतप\n",
    "06024004": "अर्जुन उवाच\n",
    "06024004a": "कथं भीष्ममहं संख्ये द्रोणं च मधुसूदन\n",
    "06024004c": "इषुभिः प्रतियोत्स्यामि पूजार्हावरिसूदन\n",
    "06024005a": "गुरूनहत्वा हि महानुभावा;ञ्श्रेयो भोक्तुं भैक्षमपीह लोके\n",
    "06024005c": "हत्वार्थकामांस्तु गुरूनिहैव; भुञ्जीय भोगान्रुधिरप्रदिग्धान्\n",
    "06024006a": "न चैतद्विद्मः कतरन्नो गरीयो; यद्वा जयेम यदि वा नो जयेयुः\n",
    "06024006c": "यानेव हत्वा न जिजीविषाम;स्तेऽवस्थिताः प्रमुखे धार्तराष्ट्राः\n",
    "06024007a": "कार्पण्यदोषोपहतस्वभावः; पृच्छामि त्वां धर्मसंमूढचेताः\n",
    "06024007c": "यच्छ्रेयः स्यान्निश्चितं ब्रूहि तन्मे; शिष्यस्तेऽहं शाधि मां त्वां प्रपन्नम्\n",
    "06024008a": "न हि प्रपश्यामि ममापनुद्या;द्यच्छोकमुच्छोषणमिन्द्रियाणाम्\n",
    "06024008c": "अवाप्य भूमावसपत्नमृद्धं; राज्यं सुराणामपि चाधिपत्यम्\n",
    "06024009": "संजय उवाच\n",
    "06024009a": "एवमुक्त्वा हृषीकेशं गुडाकेशः परंतप\n",
    "06024009c": "न योत्स्य इति गोविन्दमुक्त्वा तूष्णीं बभूव ह\n",
    "06024010a": "तमुवाच हृषीकेशः प्रहसन्निव भारत\n",
    "06024010c": "सेनयोरुभयोर्मध्ये विषीदन्तमिदं वचः\n",
    "06024011": "श्रीभगवानुवाच\n",
    "06024011a": "अशोच्यानन्वशोचस्त्वं प्रज्ञावादांश्च भाषसे\n",
    "06024011c": "गतासूनगतासूंश्च नानुशोचन्ति पण्डिताः\n",
    "06024012a": "न त्वेवाहं जातु नासं न त्वं नेमे जनाधिपाः\n",
    "06024012c": "न चैव न भविष्यामः सर्वे वयमतः परम्\n",
    "06024013a": "देहिनोऽस्मिन्यथा देहे कौमारं यौवनं जरा\n",
    "06024013c": "तथा देहान्तरप्राप्तिर्धीरस्तत्र न मुह्यति\n",
    "06024014a": "मात्रास्पर्शास्तु कौन्तेय शीतोष्णसुखदुःखदाः\n",
    "06024014c": "आगमापायिनोऽनित्यास्तांस्तितिक्षस्व भारत\n",
    "06024015a": "यं हि न व्यथयन्त्येते पुरुषं पुरुषर्षभ\n",
    "06024015c": "समदुःखसुखं धीरं सोऽमृतत्वाय कल्पते\n",
    "06024016a": "नासतो विद्यते भावो नाभावो विद्यते सतः\n",
    "06024016c": "उभयोरपि दृष्टोऽन्तस्त्वनयोस्तत्त्वदर्शिभिः\n",
    "06024017a": "अविनाशि तु तद्विद्धि येन सर्वमिदं ततम्\n",
    "06024017c": "विनाशमव्ययस्यास्य न कश्चित्कर्तुमर्हति\n",
    "06024018a": "अन्तवन्त इमे देहा नित्यस्योक्ताः शरीरिणः\n",
    "06024018c": "अनाशिनोऽप्रमेयस्य तस्माद्युध्यस्व भारत\n",
    "06024019a": "य एनं वेत्ति हन्तारं यश्चैनं मन्यते हतम्\n",
    "06024019c": "उभौ तौ न विजानीतो नायं हन्ति न हन्यते\n",
    "06024020a": "न जायते म्रियते वा कदाचि;न्नायं भूत्वा भविता वा न भूयः\n",
    "06024020c": "अजो नित्यः शाश्वतोऽयं पुराणो; न हन्यते हन्यमाने शरीरे\n",
    "06024021a": "वेदाविनाशिनं नित्यं य एनमजमव्ययम्\n",
    "06024021c": "कथं स पुरुषः पार्थ कं घातयति हन्ति कम्\n",
    "06024022a": "वासांसि जीर्णानि यथा विहाय; नवानि गृह्णाति नरोऽपराणि\n",
    "06024022c": "तथा शरीराणि विहाय जीर्णा;न्यन्यानि संयाति नवानि देही\n",
    "06024023a": "नैनं छिन्दन्ति शस्त्राणि नैनं दहति पावकः\n",
    "06024023c": "न चैनं क्लेदयन्त्यापो न शोषयति मारुतः\n",
    "06024024a": "अच्छेद्योऽयमदाह्योऽयमक्लेद्योऽशोष्य एव च\n",
    "06024024c": "नित्यः सर्वगतः स्थाणुरचलोऽयं सनातनः\n",
    "06024025a": "अव्यक्तोऽयमचिन्त्योऽयमविकार्योऽयमुच्यते\n",
    "06024025c": "तस्मादेवं विदित्वैनं नानुशोचितुमर्हसि\n",
    "06024026a": "अथ चैनं नित्यजातं नित्यं वा मन्यसे मृतम्\n",
    "06024026c": "तथापि त्वं महाबाहो नैनं शोचितुमर्हसि\n",
    "06024027a": "जातस्य हि ध्रुवो मृत्युर्ध्रुवं जन्म मृतस्य च\n",
    "06024027c": "तस्मादपरिहार्येऽर्थे न त्वं शोचितुमर्हसि\n",
    "06024028a": "अव्यक्तादीनि भूतानि व्यक्तमध्यानि भारत\n",
    "06024028c": "अव्यक्तनिधनान्येव तत्र का परिदेवना\n",
    "06024029a": "आश्चर्यवत्पश्यति कश्चिदेन;माश्चर्यवद्वदति तथैव चान्यः\n",
    "06024029c": "आश्चर्यवच्चैनमन्यः शृणोति; श्रुत्वाप्येनं वेद न चैव कश्चित्\n",
    "06024030a": "देही नित्यमवध्योऽयं देहे सर्वस्य भारत\n",
    "06024030c": "तस्मात्सर्वाणि भूतानि न त्वं शोचितुमर्हसि\n",
    "06024031a": "स्वधर्ममपि चावेक्ष्य न विकम्पितुमर्हसि\n",
    "06024031c": "धर्म्याद्धि युद्धाच्छ्रेयोऽन्यत्क्षत्रियस्य न विद्यते\n",
    "06024032a": "यदृच्छया चोपपन्नं स्वर्गद्वारमपावृतम्\n",
    "06024032c": "सुखिनः क्षत्रियाः पार्थ लभन्ते युद्धमीदृशम्\n",
    "06024033a": "अथ चेत्त्वमिमं धर्म्यं संग्रामं न करिष्यसि\n",
    "06024033c": "ततः स्वधर्मं कीर्तिं च हित्वा पापमवाप्स्यसि\n",
    "06024034a": "अकीर्तिं चापि भूतानि कथयिष्यन्ति तेऽव्ययाम्\n",
    "06024034c": "संभावितस्य चाकीर्तिर्मरणादतिरिच्यते\n",
    "06024035a": "भयाद्रणादुपरतं मंस्यन्ते त्वां महारथाः\n",
    "06024035c": "येषां च त्वं बहुमतो भूत्वा यास्यसि लाघवम्\n",
    "06024036a": "अवाच्यवादांश्च बहून्वदिष्यन्ति तवाहिताः\n",
    "06024036c": "निन्दन्तस्तव सामर्थ्यं ततो दुःखतरं नु किम्\n",
    "06024037a": "हतो वा प्राप्स्यसि स्वर्गं जित्वा वा भोक्ष्यसे महीम्\n",
    "06024037c": "तस्मादुत्तिष्ठ कौन्तेय युद्धाय कृतनिश्चयः\n",
    "06024038a": "सुखदुःखे समे कृत्वा लाभालाभौ जयाजयौ\n",
    "06024038c": "ततो युद्धाय युज्यस्व नैवं पापमवाप्स्यसि\n",
    "06024039a": "एषा तेऽभिहिता सांख्ये बुद्धिर्योगे त्विमां शृणु\n",
    "06024039c": "बुद्ध्या युक्तो यया पार्थ कर्मबन्धं प्रहास्यसि\n",
    "06024040a": "नेहाभिक्रमनाशोऽस्ति प्रत्यवायो न विद्यते\n",
    "06024040c": "स्वल्पमप्यस्य धर्मस्य त्रायते महतो भयात्\n",
    "06024041a": "व्यवसायात्मिका बुद्धिरेकेह कुरुनन्दन\n",
    "06024041c": "बहुशाखा ह्यनन्ताश्च बुद्धयोऽव्यवसायिनाम्\n",
    "06024042a": "यामिमां पुष्पितां वाचं प्रवदन्त्यविपश्चितः\n",
    "06024042c": "वेदवादरताः पार्थ नान्यदस्तीति वादिनः\n",
    "06024043a": "कामात्मानः स्वर्गपरा जन्मकर्मफलप्रदाम्\n",
    "06024043c": "क्रियाविशेषबहुलां भोगैश्वर्यगतिं प्रति\n",
    "06024044a": "भोगैश्वर्यप्रसक्तानां तयापहृतचेतसाम्\n",
    "06024044c": "व्यवसायात्मिका बुद्धिः समाधौ न विधीयते\n",
    "06024045a": "त्रैगुण्यविषया वेदा निस्त्रैगुण्यो भवार्जुन\n",
    "06024045c": "निर्द्वंद्वो नित्यसत्त्वस्थो निर्योगक्षेम आत्मवान्\n",
    "06024046a": "यावानर्थ उदपाने सर्वतः संप्लुतोदके\n",
    "06024046c": "तावान्सर्वेषु वेदेषु ब्राह्मणस्य विजानतः\n",
    "06024047a": "कर्मण्येवाधिकारस्ते मा फलेषु कदाचन\n",
    "06024047c": "मा कर्मफलहेतुर्भूर्मा ते सङ्गोऽस्त्वकर्मणि\n",
    "06024048a": "योगस्थः कुरु कर्माणि सङ्गं त्यक्त्वा धनंजय\n",
    "06024048c": "सिद्ध्यसिद्ध्योः समो भूत्वा समत्वं योग उच्यते\n",
    "06024049a": "दूरेण ह्यवरं कर्म बुद्धियोगाद्धनंजय\n",
    "06024049c": "बुद्धौ शरणमन्विच्छ कृपणाः फलहेतवः\n",
    "06024050a": "बुद्धियुक्तो जहातीह उभे सुकृतदुष्कृते\n",
    "06024050c": "तस्माद्योगाय युज्यस्व योगः कर्मसु कौशलम्\n",
    "06024051a": "कर्मजं बुद्धियुक्ता हि फलं त्यक्त्वा मनीषिणः\n",
    "06024051c": "जन्मबन्धविनिर्मुक्ताः पदं गच्छन्त्यनामयम्\n",
    "06024052a": "यदा ते मोहकलिलं बुद्धिर्व्यतितरिष्यति\n",
    "06024052c": "तदा गन्तासि निर्वेदं श्रोतव्यस्य श्रुतस्य च\n",
    "06024053a": "श्रुतिविप्रतिपन्ना ते यदा स्थास्यति निश्चला\n",
    "06024053c": "समाधावचला बुद्धिस्तदा योगमवाप्स्यसि\n",
    "06024054": "अर्जुन उवाच\n",
    "06024054a": "स्थितप्रज्ञस्य का भाषा समाधिस्थस्य केशव\n",
    "06024054c": "स्थितधीः किं प्रभाषेत किमासीत व्रजेत किम्\n",
    "06024055": "श्रीभगवानुवाच\n",
    "06024055a": "प्रजहाति यदा कामान्सर्वान्पार्थ मनोगतान्\n",
    "06024055c": "आत्मन्येवात्मना तुष्टः स्थितप्रज्ञस्तदोच्यते\n",
    "06024056a": "दुःखेष्वनुद्विग्नमनाः सुखेषु विगतस्पृहः\n",
    "06024056c": "वीतरागभयक्रोधः स्थितधीर्मुनिरुच्यते\n",
    "06024057a": "यः सर्वत्रानभिस्नेहस्तत्तत्प्राप्य शुभाशुभम्\n",
    "06024057c": "नाभिनन्दति न द्वेष्टि तस्य प्रज्ञा प्रतिष्ठिता\n",
    "06024058a": "यदा संहरते चायं कूर्मोऽङ्गानीव सर्वशः\n",
    "06024058c": "इन्द्रियाणीन्द्रियार्थेभ्यस्तस्य प्रज्ञा प्रतिष्ठिता\n",
    "06024059a": "विषया विनिवर्तन्ते निराहारस्य देहिनः\n",
    "06024059c": "रसवर्जं रसोऽप्यस्य परं दृष्ट्वा निवर्तते\n",
    "06024060a": "यततो ह्यपि कौन्तेय पुरुषस्य विपश्चितः\n",
    "06024060c": "इन्द्रियाणि प्रमाथीनि हरन्ति प्रसभं मनः\n",
    "06024061a": "तानि सर्वाणि संयम्य युक्त आसीत मत्परः\n",
    "06024061c": "वशे हि यस्येन्द्रियाणि तस्य प्रज्ञा प्रतिष्ठिता\n",
    "06024062a": "ध्यायतो विषयान्पुंसः सङ्गस्तेषूपजायते\n",
    "06024062c": "सङ्गात्संजायते कामः कामात्क्रोधोऽभिजायते\n",
    "06024063a": "क्रोधाद्भवति संमोहः संमोहात्स्मृतिविभ्रमः\n",
    "06024063c": "स्मृतिभ्रंशाद्बुद्धिनाशो बुद्धिनाशात्प्रणश्यति\n",
    "06024064a": "रागद्वेषवियुक्तैस्तु विषयानिन्द्रियैश्चरन्\n",
    "06024064c": "आत्मवश्यैर्विधेयात्मा प्रसादमधिगच्छति\n",
    "06024065a": "प्रसादे सर्वदुःखानां हानिरस्योपजायते\n",
    "06024065c": "प्रसन्नचेतसो ह्याशु बुद्धिः पर्यवतिष्ठते\n",
    "06024066a": "नास्ति बुद्धिरयुक्तस्य न चायुक्तस्य भावना\n",
    "06024066c": "न चाभावयतः शान्तिरशान्तस्य कुतः सुखम्\n",
    "06024067a": "इन्द्रियाणां हि चरतां यन्मनोऽनुविधीयते\n",
    "06024067c": "तदस्य हरति प्रज्ञां वायुर्नावमिवाम्भसि\n",
    "06024068a": "तस्माद्यस्य महाबाहो निगृहीतानि सर्वशः\n",
    "06024068c": "इन्द्रियाणीन्द्रियार्थेभ्यस्तस्य प्रज्ञा प्रतिष्ठिता\n",
    "06024069a": "या निशा सर्वभूतानां तस्यां जागर्ति संयमी\n",
    "06024069c": "यस्यां जाग्रति भूतानि सा निशा पश्यतो मुनेः\n",
    "06024070a": "आपूर्यमाणमचलप्रतिष्ठं; समुद्रमापः प्रविशन्ति यद्वत्\n",
    "06024070c": "तद्वत्कामा यं प्रविशन्ति सर्वे; स शान्तिमाप्नोति न कामकामी\n",
    "06024071a": "विहाय कामान्यः सर्वान्पुमांश्चरति निःस्पृहः\n",
    "06024071c": "निर्ममो निरहंकारः स शान्तिमधिगच्छति\n",
    "06024072a": "एषा ब्राह्मी स्थितिः पार्थ नैनां प्राप्य विमुह्यति\n",
    "06024072c": "स्थित्वास्यामन्तकालेऽपि ब्रह्मनिर्वाणमृच्छति\n",
    "06025001": "अर्जुन उवाच\n",
    "06025001a": "ज्यायसी चेत्कर्मणस्ते मता बुद्धिर्जनार्दन\n",
    "06025001c": "तत्किं कर्मणि घोरे मां नियोजयसि केशव\n",
    "06025002a": "व्यामिश्रेणैव वाक्येन बुद्धिं मोहयसीव मे\n",
    "06025002c": "तदेकं वद निश्चित्य येन श्रेयोऽहमाप्नुयाम्\n",
    "06025003": "श्रीभगवानुवाच\n",
    "06025003a": "लोकेऽस्मिन्द्विविधा निष्ठा पुरा प्रोक्ता मयानघ\n",
    "06025003c": "ज्ञानयोगेन सांख्यानां कर्मयोगेन योगिनाम्\n",
    "06025004a": "न कर्मणामनारम्भान्नैष्कर्म्यं पुरुषोऽश्नुते\n",
    "06025004c": "न च संन्यसनादेव सिद्धिं समधिगच्छति\n",
    "06025005a": "न हि कश्चित्क्षणमपि जातु तिष्ठत्यकर्मकृत्\n",
    "06025005c": "कार्यते ह्यवशः कर्म सर्वः प्रकृतिजैर्गुणैः\n",
    "06025006a": "कर्मेन्द्रियाणि संयम्य य आस्ते मनसा स्मरन्\n",
    "06025006c": "इन्द्रियार्थान्विमूढात्मा मिथ्याचारः स उच्यते\n",
    "06025007a": "यस्त्विन्द्रियाणि मनसा नियम्यारभतेऽर्जुन\n",
    "06025007c": "कर्मेन्द्रियैः कर्मयोगमसक्तः स विशिष्यते\n",
    "06025008a": "नियतं कुरु कर्म त्वं कर्म ज्यायो ह्यकर्मणः\n",
    "06025008c": "शरीरयात्रापि च ते न प्रसिध्येदकर्मणः\n",
    "06025009a": "यज्ञार्थात्कर्मणोऽन्यत्र लोकोऽयं कर्मबन्धनः\n",
    "06025009c": "तदर्थं कर्म कौन्तेय मुक्तसङ्गः समाचर\n",
    "06025010a": "सहयज्ञाः प्रजाः सृष्ट्वा पुरोवाच प्रजापतिः\n",
    "06025010c": "अनेन प्रसविष्यध्वमेष वोऽस्त्विष्टकामधुक्\n",
    "06025011a": "देवान्भावयतानेन ते देवा भावयन्तु वः\n",
    "06025011c": "परस्परं भावयन्तः श्रेयः परमवाप्स्यथ\n",
    "06025012a": "इष्टान्भोगान्हि वो देवा दास्यन्ते यज्ञभाविताः\n",
    "06025012c": "तैर्दत्तानप्रदायैभ्यो यो भुङ्क्ते स्तेन एव सः\n",
    "06025013a": "यज्ञशिष्टाशिनः सन्तो मुच्यन्ते सर्वकिल्बिषैः\n",
    "06025013c": "भुञ्जते ते त्वघं पापा ये पचन्त्यात्मकारणात्\n",
    "06025014a": "अन्नाद्भवन्ति भूतानि पर्जन्यादन्नसंभवः\n",
    "06025014c": "यज्ञाद्भवति पर्जन्यो यज्ञः कर्मसमुद्भवः\n",
    "06025015a": "कर्म ब्रह्मोद्भवं विद्धि ब्रह्माक्षरसमुद्भवम्\n",
    "06025015c": "तस्मात्सर्वगतं ब्रह्म नित्यं यज्ञे प्रतिष्ठितम्\n",
    "06025016a": "एवं प्रवर्तितं चक्रं नानुवर्तयतीह यः\n",
    "06025016c": "अघायुरिन्द्रियारामो मोघं पार्थ स जीवति\n",
    "06025017a": "यस्त्वात्मरतिरेव स्यादात्मतृप्तश्च मानवः\n",
    "06025017c": "आत्मन्येव च संतुष्टस्तस्य कार्यं न विद्यते\n",
    "06025018a": "नैव तस्य कृतेनार्थो नाकृतेनेह कश्चन\n",
    "06025018c": "न चास्य सर्वभूतेषु कश्चिदर्थव्यपाश्रयः\n",
    "06025019a": "तस्मादसक्तः सततं कार्यं कर्म समाचर\n",
    "06025019c": "असक्तो ह्याचरन्कर्म परमाप्नोति पूरुषः\n",
    "06025020a": "कर्मणैव हि संसिद्धिमास्थिता जनकादयः\n",
    "06025020c": "लोकसंग्रहमेवापि संपश्यन्कर्तुमर्हसि\n",
    "06025021a": "यद्यदाचरति श्रेष्ठस्तत्तदेवेतरो जनः\n",
    "06025021c": "स यत्प्रमाणं कुरुते लोकस्तदनुवर्तते\n",
    "06025022a": "न मे पार्थास्ति कर्तव्यं त्रिषु लोकेषु किंचन\n",
    "06025022c": "नानवाप्तमवाप्तव्यं वर्त एव च कर्मणि\n",
    "06025023a": "यदि ह्यहं न वर्तेयं जातु कर्मण्यतन्द्रितः\n",
    "06025023c": "मम वर्त्मानुवर्तन्ते मनुष्याः पार्थ सर्वशः\n",
    "06025024a": "उत्सीदेयुरिमे लोका न कुर्यां कर्म चेदहम्\n",
    "06025024c": "संकरस्य च कर्ता स्यामुपहन्यामिमाः प्रजाः\n",
    "06025025a": "सक्ताः कर्मण्यविद्वांसो यथा कुर्वन्ति भारत\n",
    "06025025c": "कुर्याद्विद्वांस्तथासक्तश्चिकीर्षुर्लोकसंग्रहम्\n",
    "06025026a": "न बुद्धिभेदं जनयेदज्ञानां कर्मसङ्गिनाम्\n",
    "06025026c": "जोषयेत्सर्वकर्माणि विद्वान्युक्तः समाचरन्\n",
    "06025027a": "प्रकृतेः क्रियमाणानि गुणैः कर्माणि सर्वशः\n",
    "06025027c": "अहंकारविमूढात्मा कर्ताहमिति मन्यते\n",
    "06025028a": "तत्त्ववित्तु महाबाहो गुणकर्मविभागयोः\n",
    "06025028c": "गुणा गुणेषु वर्तन्त इति मत्वा न सज्जते\n",
    "06025029a": "प्रकृतेर्गुणसंमूढाः सज्जन्ते गुणकर्मसु\n",
    "06025029c": "तानकृत्स्नविदो मन्दान्कृत्स्नविन्न विचालयेत्\n",
    "06025030a": "मयि सर्वाणि कर्माणि संन्यस्याध्यात्मचेतसा\n",
    "06025030c": "निराशीर्निर्ममो भूत्वा युध्यस्व विगतज्वरः\n",
    "06025031a": "ये मे मतमिदं नित्यमनुतिष्ठन्ति मानवाः\n",
    "06025031c": "श्रद्धावन्तोऽनसूयन्तो मुच्यन्ते तेऽपि कर्मभिः\n",
    "06025032a": "ये त्वेतदभ्यसूयन्तो नानुतिष्ठन्ति मे मतम्\n",
    "06025032c": "सर्वज्ञानविमूढांस्तान्विद्धि नष्टानचेतसः\n",
    "06025033a": "सदृशं चेष्टते स्वस्याः प्रकृतेर्ज्ञानवानपि\n",
    "06025033c": "प्रकृतिं यान्ति भूतानि निग्रहः किं करिष्यति\n",
    "06025034a": "इन्द्रियस्येन्द्रियस्यार्थे रागद्वेषौ व्यवस्थितौ\n",
    "06025034c": "तयोर्न वशमागच्छेत्तौ ह्यस्य परिपन्थिनौ\n",
    "06025035a": "श्रेयान्स्वधर्मो विगुणः परधर्मात्स्वनुष्ठितात्\n",
    "06025035c": "स्वधर्मे निधनं श्रेयः परधर्मो भयावहः\n",
    "06025036": "अर्जुन उवाच\n",
    "06025036a": "अथ केन प्रयुक्तोऽयं पापं चरति पूरुषः\n",
    "06025036c": "अनिच्छन्नपि वार्ष्णेय बलादिव नियोजितः\n",
    "06025037": "श्रीभगवानुवाच\n",
    "06025037a": "काम एष क्रोध एष रजोगुणसमुद्भवः\n",
    "06025037c": "महाशनो महापाप्मा विद्ध्येनमिह वैरिणम्\n",
    "06025038a": "धूमेनाव्रियते वह्निर्यथादर्शो मलेन च\n",
    "06025038c": "यथोल्बेनावृतो गर्भस्तथा तेनेदमावृतम्\n",
    "06025039a": "आवृतं ज्ञानमेतेन ज्ञानिनो नित्यवैरिणा\n",
    "06025039c": "कामरूपेण कौन्तेय दुष्पूरेणानलेन च\n",
    "06025040a": "इन्द्रियाणि मनो बुद्धिरस्याधिष्ठानमुच्यते\n",
    "06025040c": "एतैर्विमोहयत्येष ज्ञानमावृत्य देहिनम्\n",
    "06025041a": "तस्मात्त्वमिन्द्रियाण्यादौ नियम्य भरतर्षभ\n",
    "06025041c": "पाप्मानं प्रजहिह्येनं ज्ञानविज्ञाननाशनम्\n",
    "06025042a": "इन्द्रियाणि पराण्याहुरिन्द्रियेभ्यः परं मनः\n",
    "06025042c": "मनसस्तु परा बुद्धिर्यो बुद्धेः परतस्तु सः\n",
    "06025043a": "एवं बुद्धेः परं बुद्ध्वा संस्तभ्यात्मानमात्मना\n",
    "06025043c": "जहि शत्रुं महाबाहो कामरूपं दुरासदम्\n",
    "06026001": "श्रीभगवानुवाच\n",
    "06026001a": "इमं विवस्वते योगं प्रोक्तवानहमव्ययम्\n",
    "06026001c": "विवस्वान्मनवे प्राह मनुरिक्ष्वाकवेऽब्रवीत्\n",
    "06026002a": "एवं परंपराप्राप्तमिमं राजर्षयो विदुः\n",
    "06026002c": "स कालेनेह महता योगो नष्टः परंतप\n",
    "06026003a": "स एवायं मया तेऽद्य योगः प्रोक्तः पुरातनः\n",
    "06026003c": "भक्तोऽसि मे सखा चेति रहस्यं ह्येतदुत्तमम्\n",
    "06026004": "अर्जुन उवाच\n",
    "06026004a": "अपरं भवतो जन्म परं जन्म विवस्वतः\n",
    "06026004c": "कथमेतद्विजानीयां त्वमादौ प्रोक्तवानिति\n",
    "06026005": "श्रीभगवानुवाच\n",
    "06026005a": "बहूनि मे व्यतीतानि जन्मानि तव चार्जुन\n",
    "06026005c": "तान्यहं वेद सर्वाणि न त्वं वेत्थ परंतप\n",
    "06026006a": "अजोऽपि सन्नव्ययात्मा भूतानामीश्वरोऽपि सन्\n",
    "06026006c": "प्रकृतिं स्वामधिष्ठाय संभवाम्यात्ममायया\n",
    "06026007a": "यदा यदा हि धर्मस्य ग्लानिर्भवति भारत\n",
    "06026007c": "अभ्युत्थानमधर्मस्य तदात्मानं सृजाम्यहम्\n",
    "06026008a": "परित्राणाय साधूनां विनाशाय च दुष्कृताम्\n",
    "06026008c": "धर्मसंस्थापनार्थाय संभवामि युगे युगे\n",
    "06026009a": "जन्म कर्म च मे दिव्यमेवं यो वेत्ति तत्त्वतः\n",
    "06026009c": "त्यक्त्वा देहं पुनर्जन्म नैति मामेति सोऽर्जुन\n",
    "06026010a": "वीतरागभयक्रोधा मन्मया मामुपाश्रिताः\n",
    "06026010c": "बहवो ज्ञानतपसा पूता मद्भावमागताः\n",
    "06026011a": "ये यथा मां प्रपद्यन्ते तांस्तथैव भजाम्यहम्\n",
    "06026011c": "मम वर्त्मानुवर्तन्ते मनुष्याः पार्थ सर्वशः\n",
    "06026012a": "काङ्क्षन्तः कर्मणां सिद्धिं यजन्त इह देवताः\n",
    "06026012c": "क्षिप्रं हि मानुषे लोके सिद्धिर्भवति कर्मजा\n",
    "06026013a": "चातुर्वर्ण्यं मया सृष्टं गुणकर्मविभागशः\n",
    "06026013c": "तस्य कर्तारमपि मां विद्ध्यकर्तारमव्ययम्\n",
    "06026014a": "न मां कर्माणि लिम्पन्ति न मे कर्मफले स्पृहा\n",
    "06026014c": "इति मां योऽभिजानाति कर्मभिर्न स बध्यते\n",
    "06026015a": "एवं ज्ञात्वा कृतं कर्म पूर्वैरपि मुमुक्षुभिः\n",
    "06026015c": "कुरु कर्मैव तस्मात्त्वं पूर्वैः पूर्वतरं कृतम्\n",
    "06026016a": "किं कर्म किमकर्मेति कवयोऽप्यत्र मोहिताः\n",
    "06026016c": "तत्ते कर्म प्रवक्ष्यामि यज्ज्ञात्वा मोक्ष्यसेऽशुभात्\n",
    "06026017a": "कर्मणो ह्यपि बोद्धव्यं बोद्धव्यं च विकर्मणः\n",
    "06026017c": "अकर्मणश्च बोद्धव्यं गहना कर्मणो गतिः\n",
    "06026018a": "कर्मण्यकर्म यः पश्येदकर्मणि च कर्म यः\n",
    "06026018c": "स बुद्धिमान्मनुष्येषु स युक्तः कृत्स्नकर्मकृत्\n",
    "06026019a": "यस्य सर्वे समारम्भाः कामसंकल्पवर्जिताः\n",
    "06026019c": "ज्ञानाग्निदग्धकर्माणं तमाहुः पण्डितं बुधाः\n",
    "06026020a": "त्यक्त्वा कर्मफलासङ्गं नित्यतृप्तो निराश्रयः\n",
    "06026020c": "कर्मण्यभिप्रवृत्तोऽपि नैव किंचित्करोति सः\n",
    "06026021a": "निराशीर्यतचित्तात्मा त्यक्तसर्वपरिग्रहः\n",
    "06026021c": "शारीरं केवलं कर्म कुर्वन्नाप्नोति किल्बिषम्\n",
    "06026022a": "यदृच्छालाभसंतुष्टो द्वंद्वातीतो विमत्सरः\n",
    "06026022c": "समः सिद्धावसिद्धौ च कृत्वापि न निबध्यते\n",
    "06026023a": "गतसङ्गस्य मुक्तस्य ज्ञानावस्थितचेतसः\n",
    "06026023c": "यज्ञायाचरतः कर्म समग्रं प्रविलीयते\n",
    "06026024a": "ब्रह्मार्पणं ब्रह्महविर्ब्रह्माग्नौ ब्रह्मणा हुतम्\n",
    "06026024c": "ब्रह्मैव तेन गन्तव्यं ब्रह्मकर्मसमाधिना\n",
    "06026025a": "दैवमेवापरे यज्ञं योगिनः पर्युपासते\n",
    "06026025c": "ब्रह्माग्नावपरे यज्ञं यज्ञेनैवोपजुह्वति\n",
    "06026026a": "श्रोत्रादीनीन्द्रियाण्यन्ये संयमाग्निषु जुह्वति\n",
    "06026026c": "शब्दादीन्विषयानन्य इन्द्रियाग्निषु जुह्वति\n",
    "06026027a": "सर्वाणीन्द्रियकर्माणि प्राणकर्माणि चापरे\n",
    "06026027c": "आत्मसंयमयोगाग्नौ जुह्वति ज्ञानदीपिते\n",
    "06026028a": "द्रव्ययज्ञास्तपोयज्ञा योगयज्ञास्तथापरे\n",
    "06026028c": "स्वाध्यायज्ञानयज्ञाश्च यतयः संशितव्रताः\n",
    "06026029a": "अपाने जुह्वति प्राणं प्राणेऽपानं तथापरे\n",
    "06026029c": "प्राणापानगती रुद्ध्वा प्राणायामपरायणाः\n",
    "06026030a": "अपरे नियताहाराः प्राणान्प्राणेषु जुह्वति\n",
    "06026030c": "सर्वेऽप्येते यज्ञविदो यज्ञक्षपितकल्मषाः\n",
    "06026031a": "यज्ञशिष्टामृतभुजो यान्ति ब्रह्म सनातनम्\n",
    "06026031c": "नायं लोकोऽस्त्ययज्ञस्य कुतोऽन्यः कुरुसत्तम\n",
    "06026032a": "एवं बहुविधा यज्ञा वितता ब्रह्मणो मुखे\n",
    "06026032c": "कर्मजान्विद्धि तान्सर्वानेवं ज्ञात्वा विमोक्ष्यसे\n",
    "06026033a": "श्रेयान्द्रव्यमयाद्यज्ञाज्ज्ञानयज्ञः परंतप\n",
    "06026033c": "सर्वं कर्माखिलं पार्थ ज्ञाने परिसमाप्यते\n",
    "06026034a": "तद्विद्धि प्रणिपातेन परिप्रश्नेन सेवया\n",
    "06026034c": "उपदेक्ष्यन्ति ते ज्ञानं ज्ञानिनस्तत्त्वदर्शिनः\n",
    "06026035a": "यज्ज्ञात्वा न पुनर्मोहमेवं यास्यसि पाण्डव\n",
    "06026035c": "येन भूतान्यशेषेण द्रक्ष्यस्यात्मन्यथो मयि\n",
    "06026036a": "अपि चेदसि पापेभ्यः सर्वेभ्यः पापकृत्तमः\n",
    "06026036c": "सर्वं ज्ञानप्लवेनैव वृजिनं संतरिष्यसि\n",
    "06026037a": "यथैधांसि समिद्धोऽग्निर्भस्मसात्कुरुतेऽर्जुन\n",
    "06026037c": "ज्ञानाग्निः सर्वकर्माणि भस्मसात्कुरुते तथा\n",
    "06026038a": "न हि ज्ञानेन सदृशं पवित्रमिह विद्यते\n",
    "06026038c": "तत्स्वयं योगसंसिद्धः कालेनात्मनि विन्दति\n",
    "06026039a": "श्रद्धावाँल्लभते ज्ञानं तत्परः संयतेन्द्रियः\n",
    "06026039c": "ज्ञानं लब्ध्वा परां शान्तिमचिरेणाधिगच्छति\n",
    "06026040a": "अज्ञश्चाश्रद्दधानश्च संशयात्मा विनश्यति\n",
    "06026040c": "नायं लोकोऽस्ति न परो न सुखं संशयात्मनः\n",
    "06026041a": "योगसंन्यस्तकर्माणं ज्ञानसंछिन्नसंशयम्\n",
    "06026041c": "आत्मवन्तं न कर्माणि निबध्नन्ति धनंजय\n",
    "06026042a": "तस्मादज्ञानसंभूतं हृत्स्थं ज्ञानासिनात्मनः\n",
    "06026042c": "छित्त्वैनं संशयं योगमातिष्ठोत्तिष्ठ भारत\n",
    "06027001": "अर्जुन उवाच\n",
    "06027001a": "संन्यासं कर्मणां कृष्ण पुनर्योगं च शंससि\n",
    "06027001c": "यच्छ्रेय एतयोरेकं तन्मे ब्रूहि सुनिश्चितम्\n",
    "06027002": "श्रीभगवानुवाच\n",
    "06027002a": "संन्यासः कर्मयोगश्च निःश्रेयसकरावुभौ\n",
    "06027002c": "तयोस्तु कर्मसंन्यासात्कर्मयोगो विशिष्यते\n",
    "06027003a": "ज्ञेयः स नित्यसंन्यासी यो न द्वेष्टि न काङ्क्षति\n",
    "06027003c": "निर्द्वंद्वो हि महाबाहो सुखं बन्धात्प्रमुच्यते\n",
    "06027004a": "सांख्ययोगौ पृथग्बालाः प्रवदन्ति न पण्डिताः\n",
    "06027004c": "एकमप्यास्थितः सम्यगुभयोर्विन्दते फलम्\n",
    "06027005a": "यत्सांख्यैः प्राप्यते स्थानं तद्योगैरपि गम्यते\n",
    "06027005c": "एकं सांख्यं च योगं च यः पश्यति स पश्यति\n",
    "06027006a": "संन्यासस्तु महाबाहो दुःखमाप्तुमयोगतः\n",
    "06027006c": "योगयुक्तो मुनिर्ब्रह्म नचिरेणाधिगच्छति\n",
    "06027007a": "योगयुक्तो विशुद्धात्मा विजितात्मा जितेन्द्रियः\n",
    "06027007c": "सर्वभूतात्मभूतात्मा कुर्वन्नपि न लिप्यते\n",
    "06027008a": "नैव किंचित्करोमीति युक्तो मन्येत तत्त्ववित्\n",
    "06027008c": "पश्यञ्शृण्वन्स्पृशञ्जिघ्रन्नश्नन्गच्छन्स्वपञ्श्वसन्\n",
    "06027009a": "प्रलपन्विसृजन्गृह्णन्नुन्मिषन्निमिषन्नपि\n",
    "06027009c": "इन्द्रियाणीन्द्रियार्थेषु वर्तन्त इति धारयन्\n",
    "06027010a": "ब्रह्मण्याधाय कर्माणि सङ्गं त्यक्त्वा करोति यः\n",
    "06027010c": "लिप्यते न स पापेन पद्मपत्रमिवाम्भसा\n",
    "06027011a": "कायेन मनसा बुद्ध्या केवलैरिन्द्रियैरपि\n",
    "06027011c": "योगिनः कर्म कुर्वन्ति सङ्गं त्यक्त्वात्मशुद्धये\n",
    "06027012a": "युक्तः कर्मफलं त्यक्त्वा शान्तिमाप्नोति नैष्ठिकीम्\n",
    "06027012c": "अयुक्तः कामकारेण फले सक्तो निबध्यते\n",
    "06027013a": "सर्वकर्माणि मनसा संन्यस्यास्ते सुखं वशी\n",
    "06027013c": "नवद्वारे पुरे देही नैव कुर्वन्न कारयन्\n",
    "06027014a": "न कर्तृत्वं न कर्माणि लोकस्य सृजति प्रभुः\n",
    "06027014c": "न कर्मफलसंयोगं स्वभावस्तु प्रवर्तते\n",
    "06027015a": "नादत्ते कस्यचित्पापं न चैव सुकृतं विभुः\n",
    "06027015c": "अज्ञानेनावृतं ज्ञानं तेन मुह्यन्ति जन्तवः\n",
    "06027016a": "ज्ञानेन तु तदज्ञानं येषां नाशितमात्मनः\n",
    "06027016c": "तेषामादित्यवज्ज्ञानं प्रकाशयति तत्परम्\n",
    "06027017a": "तद्बुद्धयस्तदात्मानस्तन्निष्ठास्तत्परायणाः\n",
    "06027017c": "गच्छन्त्यपुनरावृत्तिं ज्ञाननिर्धूतकल्मषाः\n",
    "06027018a": "विद्याविनयसंपन्ने ब्राह्मणे गवि हस्तिनि\n",
    "06027018c": "शुनि चैव श्वपाके च पण्डिताः समदर्शिनः\n",
    "06027019a": "इहैव तैर्जितः सर्गो येषां साम्ये स्थितं मनः\n",
    "06027019c": "निर्दोषं हि समं ब्रह्म तस्माद्ब्रह्मणि ते स्थिताः\n",
    "06027020a": "न प्रहृष्येत्प्रियं प्राप्य नोद्विजेत्प्राप्य चाप्रियम्\n",
    "06027020c": "स्थिरबुद्धिरसंमूढो ब्रह्मविद्ब्रह्मणि स्थितः\n",
    "06027021a": "बाह्यस्पर्शेष्वसक्तात्मा विन्दत्यात्मनि यत्सुखम्\n",
    "06027021c": "स ब्रह्मयोगयुक्तात्मा सुखमक्षयमश्नुते\n",
    "06027022a": "ये हि संस्पर्शजा भोगा दुःखयोनय एव ते\n",
    "06027022c": "आद्यन्तवन्तः कौन्तेय न तेषु रमते बुधः\n",
    "06027023a": "शक्नोतीहैव यः सोढुं प्राक्शरीरविमोक्षणात्\n",
    "06027023c": "कामक्रोधोद्भवं वेगं स युक्तः स सुखी नरः\n",
    "06027024a": "योऽन्तःसुखोऽन्तरारामस्तथान्तर्ज्योतिरेव यः\n",
    "06027024c": "स योगी ब्रह्मनिर्वाणं ब्रह्मभूतोऽधिगच्छति\n",
    "06027025a": "लभन्ते ब्रह्मनिर्वाणमृषयः क्षीणकल्मषाः\n",
    "06027025c": "छिन्नद्वैधा यतात्मानः सर्वभूतहिते रताः\n",
    "06027026a": "कामक्रोधवियुक्तानां यतीनां यतचेतसाम्\n",
    "06027026c": "अभितो ब्रह्मनिर्वाणं वर्तते विदितात्मनाम्\n",
    "06027027a": "स्पर्शान्कृत्वा बहिर्बाह्यांश्चक्षुश्चैवान्तरे भ्रुवोः\n",
    "06027027c": "प्राणापानौ समौ कृत्वा नासाभ्यन्तरचारिणौ\n",
    "06027028a": "यतेन्द्रियमनोबुद्धिर्मुनिर्मोक्षपरायणः\n",
    "06027028c": "विगतेच्छाभयक्रोधो यः सदा मुक्त एव सः\n",
    "06027029a": "भोक्तारं यज्ञतपसां सर्वलोकमहेश्वरम्\n",
    "06027029c": "सुहृदं सर्वभूतानां ज्ञात्वा मां शान्तिमृच्छति\n",
    "06028001": "श्रीभगवानुवाच\n",
    "06028001a": "अनाश्रितः कर्मफलं कार्यं कर्म करोति यः\n",
    "06028001c": "स संन्यासी च योगी च न निरग्निर्न चाक्रियः\n",
    "06028002a": "यं संन्यासमिति प्राहुर्योगं तं विद्धि पाण्डव\n",
    "06028002c": "न ह्यसंन्यस्तसंकल्पो योगी भवति कश्चन\n",
    "06028003a": "आरुरुक्षोर्मुनेर्योगं कर्म कारणमुच्यते\n",
    "06028003c": "योगारूढस्य तस्यैव शमः कारणमुच्यते\n",
    "06028004a": "यदा हि नेन्द्रियार्थेषु न कर्मस्वनुषज्जते\n",
    "06028004c": "सर्वसंकल्पसंन्यासी योगारूढस्तदोच्यते\n",
    "06028005a": "उद्धरेदात्मनात्मानं नात्मानमवसादयेत्\n",
    "06028005c": "आत्मैव ह्यात्मनो बन्धुरात्मैव रिपुरात्मनः\n",
    "06028006a": "बन्धुरात्मात्मनस्तस्य येनात्मैवात्मना जितः\n",
    "06028006c": "अनात्मनस्तु शत्रुत्वे वर्तेतात्मैव शत्रुवत्\n",
    "06028007a": "जितात्मनः प्रशान्तस्य परमात्मा समाहितः\n",
    "06028007c": "शीतोष्णसुखदुःखेषु तथा मानावमानयोः\n",
    "06028008a": "ज्ञानविज्ञानतृप्तात्मा कूटस्थो विजितेन्द्रियः\n",
    "06028008c": "युक्त इत्युच्यते योगी समलोष्टाश्मकाञ्चनः\n",
    "06028009a": "सुहृन्मित्रार्युदासीनमध्यस्थद्वेष्यबन्धुषु\n",
    "06028009c": "साधुष्वपि च पापेषु समबुद्धिर्विशिष्यते\n",
    "06028010a": "योगी युञ्जीत सततमात्मानं रहसि स्थितः\n",
    "06028010c": "एकाकी यतचित्तात्मा निराशीरपरिग्रहः\n",
    "06028011a": "शुचौ देशे प्रतिष्ठाप्य स्थिरमासनमात्मनः\n",
    "06028011c": "नात्युच्छ्रितं नातिनीचं चैलाजिनकुशोत्तरम्\n",
    "06028012a": "तत्रैकाग्रं मनः कृत्वा यतचित्तेन्द्रियक्रियः\n",
    "06028012c": "उपविश्यासने युञ्ज्याद्योगमात्मविशुद्धये\n",
    "06028013a": "समं कायशिरोग्रीवं धारयन्नचलं स्थिरः\n",
    "06028013c": "संप्रेक्ष्य नासिकाग्रं स्वं दिशश्चानवलोकयन्\n",
    "06028014a": "प्रशान्तात्मा विगतभीर्ब्रह्मचारिव्रते स्थितः\n",
    "06028014c": "मनः संयम्य मच्चित्तो युक्त आसीत मत्परः\n",
    "06028015a": "युञ्जन्नेवं सदात्मानं योगी नियतमानसः\n",
    "06028015c": "शान्तिं निर्वाणपरमां मत्संस्थामधिगच्छति\n",
    "06028016a": "नात्यश्नतस्तु योगोऽस्ति न चैकान्तमनश्नतः\n",
    "06028016c": "न चातिस्वप्नशीलस्य जाग्रतो नैव चार्जुन\n",
    "06028017a": "युक्ताहारविहारस्य युक्तचेष्टस्य कर्मसु\n",
    "06028017c": "युक्तस्वप्नावबोधस्य योगो भवति दुःखहा\n",
    "06028018a": "यदा विनियतं चित्तमात्मन्येवावतिष्ठते\n",
    "06028018c": "निःस्पृहः सर्वकामेभ्यो युक्त इत्युच्यते तदा\n",
    "06028019a": "यथा दीपो निवातस्थो नेङ्गते सोपमा स्मृता\n",
    "06028019c": "योगिनो यतचित्तस्य युञ्जतो योगमात्मनः\n",
    "06028020a": "यत्रोपरमते चित्तं निरुद्धं योगसेवया\n",
    "06028020c": "यत्र चैवात्मनात्मानं पश्यन्नात्मनि तुष्यति\n",
    "06028021a": "सुखमात्यन्तिकं यत्तद्बुद्धिग्राह्यमतीन्द्रियम्\n",
    "06028021c": "वेत्ति यत्र न चैवायं स्थितश्चलति तत्त्वतः\n",
    "06028022a": "यं लब्ध्वा चापरं लाभं मन्यते नाधिकं ततः\n",
    "06028022c": "यस्मिन्स्थितो न दुःखेन गुरुणापि विचाल्यते\n",
    "06028023a": "तं विद्याद्दुःखसंयोगवियोगं योगसंज्ञितम्\n",
    "06028023c": "स निश्चयेन योक्तव्यो योगोऽनिर्विण्णचेतसा\n",
    "06028024a": "संकल्पप्रभवान्कामांस्त्यक्त्वा सर्वानशेषतः\n",
    "06028024c": "मनसैवेन्द्रियग्रामं विनियम्य समन्ततः\n",
    "06028025a": "शनैः शनैरुपरमेद्बुद्ध्या धृतिगृहीतया\n",
    "06028025c": "आत्मसंस्थं मनः कृत्वा न किंचिदपि चिन्तयेत्\n",
    "06028026a": "यतो यतो निश्चरति मनश्चञ्चलमस्थिरम्\n",
    "06028026c": "ततस्ततो नियम्यैतदात्मन्येव वशं नयेत्\n",
    "06028027a": "प्रशान्तमनसं ह्येनं योगिनं सुखमुत्तमम्\n",
    "06028027c": "उपैति शान्तरजसं ब्रह्मभूतमकल्मषम्\n",
    "06028028a": "युञ्जन्नेवं सदात्मानं योगी विगतकल्मषः\n",
    "06028028c": "सुखेन ब्रह्मसंस्पर्शमत्यन्तं सुखमश्नुते\n",
    "06028029a": "सर्वभूतस्थमात्मानं सर्वभूतानि चात्मनि\n",
    "06028029c": "ईक्षते योगयुक्तात्मा सर्वत्र समदर्शनः\n",
    "06028030a": "यो मां पश्यति सर्वत्र सर्वं च मयि पश्यति\n",
    "06028030c": "तस्याहं न प्रणश्यामि स च मे न प्रणश्यति\n",
    "06028031a": "सर्वभूतस्थितं यो मां भजत्येकत्वमास्थितः\n",
    "06028031c": "सर्वथा वर्तमानोऽपि स योगी मयि वर्तते\n",
    "06028032a": "आत्मौपम्येन सर्वत्र समं पश्यति योऽर्जुन\n",
    "06028032c": "सुखं वा यदि वा दुःखं स योगी परमो मतः\n",
    "06028033": "अर्जुन उवाच\n",
    "06028033a": "योऽयं योगस्त्वया प्रोक्तः साम्येन मधुसूदन\n",
    "06028033c": "एतस्याहं न पश्यामि चञ्चलत्वात्स्थितिं स्थिराम्\n",
    "06028034a": "चञ्चलं हि मनः कृष्ण प्रमाथि बलवद्दृढम्\n",
    "06028034c": "तस्याहं निग्रहं मन्ये वायोरिव सुदुष्करम्\n",
    "06028035": "श्रीभगवानुवाच\n",
    "06028035a": "असंशयं महाबाहो मनो दुर्निग्रहं चलम्\n",
    "06028035c": "अभ्यासेन तु कौन्तेय वैराग्येण च गृह्यते\n",
    "06028036a": "असंयतात्मना योगो दुष्प्राप इति मे मतिः\n",
    "06028036c": "वश्यात्मना तु यतता शक्योऽवाप्तुमुपायतः\n",
    "06028037": "अर्जुन उवाच\n",
    "06028037a": "अयतिः श्रद्धयोपेतो योगाच्चलितमानसः\n",
    "06028037c": "अप्राप्य योगसंसिद्धिं कां गतिं कृष्ण गच्छति\n",
    "06028038a": "कच्चिन्नोभयविभ्रष्टश्छिन्नाभ्रमिव नश्यति\n",
    "06028038c": "अप्रतिष्ठो महाबाहो विमूढो ब्रह्मणः पथि\n",
    "06028039a": "एतन्मे संशयं कृष्ण छेत्तुमर्हस्यशेषतः\n",
    "06028039c": "त्वदन्यः संशयस्यास्य छेत्ता न ह्युपपद्यते\n",
    "06028040": "श्रीभगवानुवाच\n",
    "06028040a": "पार्थ नैवेह नामुत्र विनाशस्तस्य विद्यते\n",
    "06028040c": "न हि कल्याणकृत्कश्चिद्दुर्गतिं तात गच्छति\n",
    "06028041a": "प्राप्य पुण्यकृताँल्लोकानुषित्वा शाश्वतीः समाः\n",
    "06028041c": "शुचीनां श्रीमतां गेहे योगभ्रष्टोऽभिजायते\n",
    "06028042a": "अथ वा योगिनामेव कुले भवति धीमताम्\n",
    "06028042c": "एतद्धि दुर्लभतरं लोके जन्म यदीदृशम्\n",
    "06028043a": "तत्र तं बुद्धिसंयोगं लभते पौर्वदेहिकम्\n",
    "06028043c": "यतते च ततो भूयः संसिद्धौ कुरुनन्दन\n",
    "06028044a": "पूर्वाभ्यासेन तेनैव ह्रियते ह्यवशोऽपि सः\n",
    "06028044c": "जिज्ञासुरपि योगस्य शब्दब्रह्मातिवर्तते\n",
    "06028045a": "प्रयत्नाद्यतमानस्तु योगी संशुद्धकिल्बिषः\n",
    "06028045c": "अनेकजन्मसंसिद्धस्ततो याति परां गतिम्\n",
    "06028046a": "तपस्विभ्योऽधिको योगी ज्ञानिभ्योऽपि मतोऽधिकः\n",
    "06028046c": "कर्मिभ्यश्चाधिको योगी तस्माद्योगी भवार्जुन\n",
    "06028047a": "योगिनामपि सर्वेषां मद्गतेनान्तरात्मना\n",
    "06028047c": "श्रद्धावान्भजते यो मां स मे युक्ततमो मतः\n",
    "06029001": "श्रीभगवानुवाच\n",
    "06029001a": "मय्यासक्तमनाः पार्थ योगं युञ्जन्मदाश्रयः\n",
    "06029001c": "असंशयं समग्रं मां यथा ज्ञास्यसि तच्छृणु\n",
    "06029002a": "ज्ञानं तेऽहं सविज्ञानमिदं वक्ष्याम्यशेषतः\n",
    "06029002c": "यज्ज्ञात्वा नेह भूयोऽन्यज्ज्ञातव्यमवशिष्यते\n",
    "06029003a": "मनुष्याणां सहस्रेषु कश्चिद्यतति सिद्धये\n",
    "06029003c": "यततामपि सिद्धानां कश्चिन्मां वेत्ति तत्त्वतः\n",
    "06029004a": "भूमिरापोऽनलो वायुः खं मनो बुद्धिरेव च\n",
    "06029004c": "अहंकार इतीयं मे भिन्ना प्रकृतिरष्टधा\n",
    "06029005a": "अपरेयमितस्त्वन्यां प्रकृतिं विद्धि मे पराम्\n",
    "06029005c": "जीवभूतां महाबाहो ययेदं धार्यते जगत्\n",
    "06029006a": "एतद्योनीनि भूतानि सर्वाणीत्युपधारय\n",
    "06029006c": "अहं कृत्स्नस्य जगतः प्रभवः प्रलयस्तथा\n",
    "06029007a": "मत्तः परतरं नान्यत्किंचिदस्ति धनंजय\n",
    "06029007c": "मयि सर्वमिदं प्रोतं सूत्रे मणिगणा इव\n",
    "06029008a": "रसोऽहमप्सु कौन्तेय प्रभास्मि शशिसूर्ययोः\n",
    "06029008c": "प्रणवः सर्ववेदेषु शब्दः खे पौरुषं नृषु\n",
    "06029009a": "पुण्यो गन्धः पृथिव्यां च तेजश्चास्मि विभावसौ\n",
    "06029009c": "जीवनं सर्वभूतेषु तपश्चास्मि तपस्विषु\n",
    "06029010a": "बीजं मां सर्वभूतानां विद्धि पार्थ सनातनम्\n",
    "06029010c": "बुद्धिर्बुद्धिमतामस्मि तेजस्तेजस्विनामहम्\n",
    "06029011a": "बलं बलवतां चाहं कामरागविवर्जितम्\n",
    "06029011c": "धर्माविरुद्धो भूतेषु कामोऽस्मि भरतर्षभ\n",
    "06029012a": "ये चैव सात्त्विका भावा राजसास्तामसाश्च ये\n",
    "06029012c": "मत्त एवेति तान्विद्धि न त्वहं तेषु ते मयि\n",
    "06029013a": "त्रिभिर्गुणमयैर्भावैरेभिः सर्वमिदं जगत्\n",
    "06029013c": "मोहितं नाभिजानाति मामेभ्यः परमव्ययम्\n",
    "06029014a": "दैवी ह्येषा गुणमयी मम माया दुरत्यया\n",
    "06029014c": "मामेव ये प्रपद्यन्ते मायामेतां तरन्ति ते\n",
    "06029015a": "न मां दुष्कृतिनो मूढाः प्रपद्यन्ते नराधमाः\n",
    "06029015c": "माययापहृतज्ञाना आसुरं भावमाश्रिताः\n",
    "06029016a": "चतुर्विधा भजन्ते मां जनाः सुकृतिनोऽर्जुन\n",
    "06029016c": "आर्तो जिज्ञासुरर्थार्थी ज्ञानी च भरतर्षभ\n",
    "06029017a": "तेषां ज्ञानी नित्ययुक्त एकभक्तिर्विशिष्यते\n",
    "06029017c": "प्रियो हि ज्ञानिनोऽत्यर्थमहं स च मम प्रियः\n",
    "06029018a": "उदाराः सर्व एवैते ज्ञानी त्वात्मैव मे मतम्\n",
    "06029018c": "आस्थितः स हि युक्तात्मा मामेवानुत्तमां गतिम्\n",
    "06029019a": "बहूनां जन्मनामन्ते ज्ञानवान्मां प्रपद्यते\n",
    "06029019c": "वासुदेवः सर्वमिति स महात्मा सुदुर्लभः\n",
    "06029020a": "कामैस्तैस्तैर्हृतज्ञानाः प्रपद्यन्तेऽन्यदेवताः\n",
    "06029020c": "तं तं नियममास्थाय प्रकृत्या नियताः स्वया\n",
    "06029021a": "यो यो यां यां तनुं भक्तः श्रद्धयार्चितुमिच्छति\n",
    "06029021c": "तस्य तस्याचलां श्रद्धां तामेव विदधाम्यहम्\n",
    "06029022a": "स तया श्रद्धया युक्तस्तस्या राधनमीहते\n",
    "06029022c": "लभते च ततः कामान्मयैव विहितान्हि तान्\n",
    "06029023a": "अन्तवत्तु फलं तेषां तद्भवत्यल्पमेधसाम्\n",
    "06029023c": "देवान्देवयजो यान्ति मद्भक्ता यान्ति मामपि\n",
    "06029024a": "अव्यक्तं व्यक्तिमापन्नं मन्यन्ते मामबुद्धयः\n",
    "06029024c": "परं भावमजानन्तो ममाव्ययमनुत्तमम्\n",
    "06029025a": "नाहं प्रकाशः सर्वस्य योगमायासमावृतः\n",
    "06029025c": "मूढोऽयं नाभिजानाति लोको मामजमव्ययम्\n",
    "06029026a": "वेदाहं समतीतानि वर्तमानानि चार्जुन\n",
    "06029026c": "भविष्याणि च भूतानि मां तु वेद न कश्चन\n",
    "06029027a": "इच्छाद्वेषसमुत्थेन द्वंद्वमोहेन भारत\n",
    "06029027c": "सर्वभूतानि संमोहं सर्गे यान्ति परंतप\n",
    "06029028a": "येषां त्वन्तगतं पापं जनानां पुण्यकर्मणाम्\n",
    "06029028c": "ते द्वंद्वमोहनिर्मुक्ता भजन्ते मां दृढव्रताः\n",
    "06029029a": "जरामरणमोक्षाय मामाश्रित्य यतन्ति ये\n",
    "06029029c": "ते ब्रह्म तद्विदुः कृत्स्नमध्यात्मं कर्म चाखिलम्\n",
    "06029030a": "साधिभूताधिदैवं मां साधियज्ञं च ये विदुः\n",
    "06029030c": "प्रयाणकालेऽपि च मां ते विदुर्युक्तचेतसः\n",
    "06030001": "अर्जुन उवाच\n",
    "06030001a": "किं तद्ब्रह्म किमध्यात्मं किं कर्म पुरुषोत्तम\n",
    "06030001c": "अधिभूतं च किं प्रोक्तमधिदैवं किमुच्यते\n",
    "06030002a": "अधियज्ञः कथं कोऽत्र देहेऽस्मिन्मधुसूदन\n",
    "06030002c": "प्रयाणकाले च कथं ज्ञेयोऽसि नियतात्मभिः\n",
    "06030003": "श्रीभगवानुवाच\n",
    "06030003a": "अक्षरं ब्रह्म परमं स्वभावोऽध्यात्ममुच्यते\n",
    "06030003c": "भूतभावोद्भवकरो विसर्गः कर्मसंज्ञितः\n",
    "06030004a": "अधिभूतं क्षरो भावः पुरुषश्चाधिदैवतम्\n",
    "06030004c": "अधियज्ञोऽहमेवात्र देहे देहभृतां वर\n",
    "06030005a": "अन्तकाले च मामेव स्मरन्मुक्त्वा कलेवरम्\n",
    "06030005c": "यः प्रयाति स मद्भावं याति नास्त्यत्र संशयः\n",
    "06030006a": "यं यं वापि स्मरन्भावं त्यजत्यन्ते कलेवरम्\n",
    "06030006c": "तं तमेवैति कौन्तेय सदा तद्भावभावितः\n",
    "06030007a": "तस्मात्सर्वेषु कालेषु मामनुस्मर युध्य च\n",
    "06030007c": "मय्यर्पितमनोबुद्धिर्मामेवैष्यस्यसंशयः\n",
    "06030008a": "अभ्यासयोगयुक्तेन चेतसा नान्यगामिना\n",
    "06030008c": "परमं पुरुषं दिव्यं याति पार्थानुचिन्तयन्\n",
    "06030009a": "कविं पुराणमनुशासितार;मणोरणीयांसमनुस्मरेद्यः\n",
    "06030009c": "सर्वस्य धातारमचिन्त्यरूप;मादित्यवर्णं तमसः परस्तात्\n",
    "06030010a": "प्रयाणकाले मनसाचलेन; भक्त्या युक्तो योगबलेन चैव\n",
    "06030010c": "भ्रुवोर्मध्ये प्राणमावेश्य सम्य;क्स तं परं पुरुषमुपैति दिव्यम्\n",
    "06030011a": "यदक्षरं वेदविदो वदन्ति; विशन्ति यद्यतयो वीतरागाः\n",
    "06030011c": "यदिच्छन्तो ब्रह्मचर्यं चरन्ति; तत्ते पदं संग्रहेण प्रवक्ष्ये\n",
    "06030012a": "सर्वद्वाराणि संयम्य मनो हृदि निरुध्य च\n",
    "06030012c": "मूर्ध्न्याधायात्मनः प्राणमास्थितो योगधारणाम्\n",
    "06030013a": "ओमित्येकाक्षरं ब्रह्म व्याहरन्मामनुस्मरन्\n",
    "06030013c": "यः प्रयाति त्यजन्देहं स याति परमां गतिम्\n",
    "06030014a": "अनन्यचेताः सततं यो मां स्मरति नित्यशः\n",
    "06030014c": "तस्याहं सुलभः पार्थ नित्ययुक्तस्य योगिनः\n",
    "06030015a": "मामुपेत्य पुनर्जन्म दुःखालयमशाश्वतम्\n",
    "06030015c": "नाप्नुवन्ति महात्मानः संसिद्धिं परमां गताः\n",
    "06030016a": "आ ब्रह्मभुवनाल्लोकाः पुनरावर्तिनोऽर्जुन\n",
    "06030016c": "मामुपेत्य तु कौन्तेय पुनर्जन्म न विद्यते\n",
    "06030017a": "सहस्रयुगपर्यन्तमहर्यद्ब्रह्मणो विदुः\n",
    "06030017c": "रात्रिं युगसहस्रान्तां तेऽहोरात्रविदो जनाः\n",
    "06030018a": "अव्यक्ताद्व्यक्तयः सर्वाः प्रभवन्त्यहरागमे\n",
    "06030018c": "रात्र्यागमे प्रलीयन्ते तत्रैवाव्यक्तसंज्ञके\n",
    "06030019a": "भूतग्रामः स एवायं भूत्वा भूत्वा प्रलीयते\n",
    "06030019c": "रात्र्यागमेऽवशः पार्थ प्रभवत्यहरागमे\n",
    "06030020a": "परस्तस्मात्तु भावोऽन्योऽव्यक्तोऽव्यक्तात्सनातनः\n",
    "06030020c": "यः स सर्वेषु भूतेषु नश्यत्सु न विनश्यति\n",
    "06030021a": "अव्यक्तोऽक्षर इत्युक्तस्तमाहुः परमां गतिम्\n",
    "06030021c": "यं प्राप्य न निवर्तन्ते तद्धाम परमं मम\n",
    "06030022a": "पुरुषः स परः पार्थ भक्त्या लभ्यस्त्वनन्यया\n",
    "06030022c": "यस्यान्तःस्थानि भूतानि येन सर्वमिदं ततम्\n",
    "06030023a": "यत्र काले त्वनावृत्तिमावृत्तिं चैव योगिनः\n",
    "06030023c": "प्रयाता यान्ति तं कालं वक्ष्यामि भरतर्षभ\n",
    "06030024a": "अग्निर्ज्योतिरहः शुक्लः षण्मासा उत्तरायणम्\n",
    "06030024c": "तत्र प्रयाता गच्छन्ति ब्रह्म ब्रह्मविदो जनाः\n",
    "06030025a": "धूमो रात्रिस्तथा कृष्णः षण्मासा दक्षिणायनम्\n",
    "06030025c": "तत्र चान्द्रमसं ज्योतिर्योगी प्राप्य निवर्तते\n",
    "06030026a": "शुक्लकृष्णे गती ह्येते जगतः शाश्वते मते\n",
    "06030026c": "एकया यात्यनावृत्तिमन्ययावर्तते पुनः\n",
    "06030027a": "नैते सृती पार्थ जानन्योगी मुह्यति कश्चन\n",
    "06030027c": "तस्मात्सर्वेषु कालेषु योगयुक्तो भवार्जुन\n",
    "06030028a": "वेदेषु यज्ञेषु तपःसु चैव; दानेषु यत्पुण्यफलं प्रदिष्टम्\n",
    "06030028c": "अत्येति तत्सर्वमिदं विदित्वा; योगी परं स्थानमुपैति चाद्यम्\n",
    "06031001": "श्रीभगवानुवाच\n",
    "06031001a": "इदं तु ते गुह्यतमं प्रवक्ष्याम्यनसूयवे\n",
    "06031001c": "ज्ञानं विज्ञानसहितं यज्ज्ञात्वा मोक्ष्यसेऽशुभात्\n",
    "06031002a": "राजविद्या राजगुह्यं पवित्रमिदमुत्तमम्\n",
    "06031002c": "प्रत्यक्षावगमं धर्म्यं सुसुखं कर्तुमव्ययम्\n",
    "06031003a": "अश्रद्दधानाः पुरुषा धर्मस्यास्य परंतप\n",
    "06031003c": "अप्राप्य मां निवर्तन्ते मृत्युसंसारवर्त्मनि\n",
    "06031004a": "मया ततमिदं सर्वं जगदव्यक्तमूर्तिना\n",
    "06031004c": "मत्स्थानि सर्वभूतानि न चाहं तेष्ववस्थितः\n",
    "06031005a": "न च मत्स्थानि भूतानि पश्य मे योगमैश्वरम्\n",
    "06031005c": "भूतभृन्न च भूतस्थो ममात्मा भूतभावनः\n",
    "06031006a": "यथाकाशस्थितो नित्यं वायुः सर्वत्रगो महान्\n",
    "06031006c": "तथा सर्वाणि भूतानि मत्स्थानीत्युपधारय\n",
    "06031007a": "सर्वभूतानि कौन्तेय प्रकृतिं यान्ति मामिकाम्\n",
    "06031007c": "कल्पक्षये पुनस्तानि कल्पादौ विसृजाम्यहम्\n",
    "06031008a": "प्रकृतिं स्वामवष्टभ्य विसृजामि पुनः पुनः\n",
    "06031008c": "भूतग्राममिमं कृत्स्नमवशं प्रकृतेर्वशात्\n",
    "06031009a": "न च मां तानि कर्माणि निबध्नन्ति धनंजय\n",
    "06031009c": "उदासीनवदासीनमसक्तं तेषु कर्मसु\n",
    "06031010a": "मयाध्यक्षेण प्रकृतिः सूयते सचराचरम्\n",
    "06031010c": "हेतुनानेन कौन्तेय जगद्विपरिवर्तते\n",
    "06031011a": "अवजानन्ति मां मूढा मानुषीं तनुमाश्रितम्\n",
    "06031011c": "परं भावमजानन्तो मम भूतमहेश्वरम्\n",
    "06031012a": "मोघाशा मोघकर्माणो मोघज्ञाना विचेतसः\n",
    "06031012c": "राक्षसीमासुरीं चैव प्रकृतिं मोहिनीं श्रिताः\n",
    "06031013a": "महात्मानस्तु मां पार्थ दैवीं प्रकृतिमाश्रिताः\n",
    "06031013c": "भजन्त्यनन्यमनसो ज्ञात्वा भूतादिमव्ययम्\n",
    "06031014a": "सततं कीर्तयन्तो मां यतन्तश्च दृढव्रताः\n",
    "06031014c": "नमस्यन्तश्च मां भक्त्या नित्ययुक्ता उपासते\n",
    "06031015a": "ज्ञानयज्ञेन चाप्यन्ये यजन्तो मामुपासते\n",
    "06031015c": "एकत्वेन पृथक्त्वेन बहुधा विश्वतोमुखम्\n",
    "06031016a": "अहं क्रतुरहं यज्ञः स्वधाहमहमौषधम्\n",
    "06031016c": "मन्त्रोऽहमहमेवाज्यमहमग्निरहं हुतम्\n",
    "06031017a": "पिताहमस्य जगतो माता धाता पितामहः\n",
    "06031017c": "वेद्यं पवित्रमोंकार ऋक्साम यजुरेव च\n",
    "06031018a": "गतिर्भर्ता प्रभुः साक्षी निवासः शरणं सुहृत्\n",
    "06031018c": "प्रभवः प्रलयः स्थानं निधानं बीजमव्ययम्\n",
    "06031019a": "तपाम्यहमहं वर्षं निगृह्णाम्युत्सृजामि च\n",
    "06031019c": "अमृतं चैव मृत्युश्च सदसच्चाहमर्जुन\n",
    "06031020a": "त्रैविद्या मां सोमपाः पूतपापा; यज्ञैरिष्ट्वा स्वर्गतिं प्रार्थयन्ते\n",
    "06031020c": "ते पुण्यमासाद्य सुरेन्द्रलोक;मश्नन्ति दिव्यान्दिवि देवभोगान्\n",
    "06031021a": "ते तं भुक्त्वा स्वर्गलोकं विशालं; क्षीणे पुण्ये मर्त्यलोकं विशन्ति\n",
    "06031021c": "एवं त्रयीधर्ममनुप्रपन्ना; गतागतं कामकामा लभन्ते\n",
    "06031022a": "अनन्याश्चिन्तयन्तो मां ये जनाः पर्युपासते\n",
    "06031022c": "तेषां नित्याभियुक्तानां योगक्षेमं वहाम्यहम्\n",
    "06031023a": "येऽप्यन्यदेवता भक्ता यजन्ते श्रद्धयान्विताः\n",
    "06031023c": "तेऽपि मामेव कौन्तेय यजन्त्यविधिपूर्वकम्\n",
    "06031024a": "अहं हि सर्वयज्ञानां भोक्ता च प्रभुरेव च\n",
    "06031024c": "न तु मामभिजानन्ति तत्त्वेनातश्च्यवन्ति ते\n",
    "06031025a": "यान्ति देवव्रता देवान्पितॄन्यान्ति पितृव्रताः\n",
    "06031025c": "भूतानि यान्ति भूतेज्या यान्ति मद्याजिनोऽपि माम्\n",
    "06031026a": "पत्रं पुष्पं फलं तोयं यो मे भक्त्या प्रयच्छति\n",
    "06031026c": "तदहं भक्त्युपहृतमश्नामि प्रयतात्मनः\n",
    "06031027a": "यत्करोषि यदश्नासि यज्जुहोषि ददासि यत्\n",
    "06031027c": "यत्तपस्यसि कौन्तेय तत्कुरुष्व मदर्पणम्\n",
    "06031028a": "शुभाशुभफलैरेवं मोक्ष्यसे कर्मबन्धनैः\n",
    "06031028c": "संन्यासयोगयुक्तात्मा विमुक्तो मामुपैष्यसि\n",
    "06031029a": "समोऽहं सर्वभूतेषु न मे द्वेष्योऽस्ति न प्रियः\n",
    "06031029c": "ये भजन्ति तु मां भक्त्या मयि ते तेषु चाप्यहम्\n",
    "06031030a": "अपि चेत्सुदुराचारो भजते मामनन्यभाक्\n",
    "06031030c": "साधुरेव स मन्तव्यः सम्यग्व्यवसितो हि सः\n",
    "06031031a": "क्षिप्रं भवति धर्मात्मा शश्वच्छान्तिं निगच्छति\n",
    "06031031c": "कौन्तेय प्रतिजानीहि न मे भक्तः प्रणश्यति\n",
    "06031032a": "मां हि पार्थ व्यपाश्रित्य येऽपि स्युः पापयोनयः\n",
    "06031032c": "स्त्रियो वैश्यास्तथा शूद्रास्तेऽपि यान्ति परां गतिम्\n",
    "06031033a": "किं पुनर्ब्राह्मणाः पुण्या भक्ता राजर्षयस्तथा\n",
    "06031033c": "अनित्यमसुखं लोकमिमं प्राप्य भजस्व माम्\n",
    "06031034a": "मन्मना भव मद्भक्तो मद्याजी मां नमस्कुरु\n",
    "06031034c": "मामेवैष्यसि युक्त्वैवमात्मानं मत्परायणः\n",
    "06032001": "श्रीभगवानुवाच\n",
    "06032001a": "भूय एव महाबाहो शृणु मे परमं वचः\n",
    "06032001c": "यत्तेऽहं प्रीयमाणाय वक्ष्यामि हितकाम्यया\n",
    "06032002a": "न मे विदुः सुरगणाः प्रभवं न महर्षयः\n",
    "06032002c": "अहमादिर्हि देवानां महर्षीणां च सर्वशः\n",
    "06032003a": "यो मामजमनादिं च वेत्ति लोकमहेश्वरम्\n",
    "06032003c": "असंमूढः स मर्त्येषु सर्वपापैः प्रमुच्यते\n",
    "06032004a": "बुद्धिर्ज्ञानमसंमोहः क्षमा सत्यं दमः शमः\n",
    "06032004c": "सुखं दुःखं भवोऽभावो भयं चाभयमेव च\n",
    "06032005a": "अहिंसा समता तुष्टिस्तपो दानं यशोऽयशः\n",
    "06032005c": "भवन्ति भावा भूतानां मत्त एव पृथग्विधाः\n",
    "06032006a": "महर्षयः सप्त पूर्वे चत्वारो मनवस्तथा\n",
    "06032006c": "मद्भावा मानसा जाता येषां लोक इमाः प्रजाः\n",
    "06032007a": "एतां विभूतिं योगं च मम यो वेत्ति तत्त्वतः\n",
    "06032007c": "सोऽविकम्पेन योगेन युज्यते नात्र संशयः\n",
    "06032008a": "अहं सर्वस्य प्रभवो मत्तः सर्वं प्रवर्तते\n",
    "06032008c": "इति मत्वा भजन्ते मां बुधा भावसमन्विताः\n",
    "06032009a": "मच्चित्ता मद्गतप्राणा बोधयन्तः परस्परम्\n",
    "06032009c": "कथयन्तश्च मां नित्यं तुष्यन्ति च रमन्ति च\n",
    "06032010a": "तेषां सततयुक्तानां भजतां प्रीतिपूर्वकम्\n",
    "06032010c": "ददामि बुद्धियोगं तं येन मामुपयान्ति ते\n",
    "06032011a": "तेषामेवानुकम्पार्थमहमज्ञानजं तमः\n",
    "06032011c": "नाशयाम्यात्मभावस्थो ज्ञानदीपेन भास्वता\n",
    "06032012": "अर्जुन उवाच\n",
    "06032012a": "परं ब्रह्म परं धाम पवित्रं परमं भवान्\n",
    "06032012c": "पुरुषं शाश्वतं दिव्यमादिदेवमजं विभुम्\n",
    "06032013a": "आहुस्त्वामृषयः सर्वे देवर्षिर्नारदस्तथा\n",
    "06032013c": "असितो देवलो व्यासः स्वयं चैव ब्रवीषि मे\n",
    "06032014a": "सर्वमेतदृतं मन्ये यन्मां वदसि केशव\n",
    "06032014c": "न हि ते भगवन्व्यक्तिं विदुर्देवा न दानवाः\n",
    "06032015a": "स्वयमेवात्मनात्मानं वेत्थ त्वं पुरुषोत्तम\n",
    "06032015c": "भूतभावन भूतेश देवदेव जगत्पते\n",
    "06032016a": "वक्तुमर्हस्यशेषेण दिव्या ह्यात्मविभूतयः\n",
    "06032016c": "याभिर्विभूतिभिर्लोकानिमांस्त्वं व्याप्य तिष्ठसि\n",
    "06032017a": "कथं विद्यामहं योगिंस्त्वां सदा परिचिन्तयन्\n",
    "06032017c": "केषु केषु च भावेषु चिन्त्योऽसि भगवन्मया\n",
    "06032018a": "विस्तरेणात्मनो योगं विभूतिं च जनार्दन\n",
    "06032018c": "भूयः कथय तृप्तिर्हि शृण्वतो नास्ति मेऽमृतम्\n",
    "06032019": "श्रीभगवानुवाच\n",
    "06032019a": "हन्त ते कथयिष्यामि दिव्या ह्यात्मविभूतयः\n",
    "06032019c": "प्राधान्यतः कुरुश्रेष्ठ नास्त्यन्तो विस्तरस्य मे\n",
    "06032020a": "अहमात्मा गुडाकेश सर्वभूताशयस्थितः\n",
    "06032020c": "अहमादिश्च मध्यं च भूतानामन्त एव च\n",
    "06032021a": "आदित्यानामहं विष्णुर्ज्योतिषां रविरंशुमान्\n",
    "06032021c": "मरीचिर्मरुतामस्मि नक्षत्राणामहं शशी\n",
    "06032022a": "वेदानां सामवेदोऽस्मि देवानामस्मि वासवः\n",
    "06032022c": "इन्द्रियाणां मनश्चास्मि भूतानामस्मि चेतना\n",
    "06032023a": "रुद्राणां शंकरश्चास्मि वित्तेशो यक्षरक्षसाम्\n",
    "06032023c": "वसूनां पावकश्चास्मि मेरुः शिखरिणामहम्\n",
    "06032024a": "पुरोधसां च मुख्यं मां विद्धि पार्थ बृहस्पतिम्\n",
    "06032024c": "सेनानीनामहं स्कन्दः सरसामस्मि सागरः\n",
    "06032025a": "महर्षीणां भृगुरहं गिरामस्म्येकमक्षरम्\n",
    "06032025c": "यज्ञानां जपयज्ञोऽस्मि स्थावराणां हिमालयः\n",
    "06032026a": "अश्वत्थः सर्ववृक्षाणां देवर्षीणां च नारदः\n",
    "06032026c": "गन्धर्वाणां चित्ररथः सिद्धानां कपिलो मुनिः\n",
    "06032027a": "उच्चैःश्रवसमश्वानां विद्धि माममृतोद्भवम्\n",
    "06032027c": "ऐरावतं गजेन्द्राणां नराणां च नराधिपम्\n",
    "06032028a": "आयुधानामहं वज्रं धेनूनामस्मि कामधुक्\n",
    "06032028c": "प्रजनश्चास्मि कन्दर्पः सर्पाणामस्मि वासुकिः\n",
    "06032029a": "अनन्तश्चास्मि नागानां वरुणो यादसामहम्\n",
    "06032029c": "पितॄणामर्यमा चास्मि यमः संयमतामहम्\n",
    "06032030a": "प्रह्लादश्चास्मि दैत्यानां कालः कलयतामहम्\n",
    "06032030c": "मृगाणां च मृगेन्द्रोऽहं वैनतेयश्च पक्षिणाम्\n",
    "06032031a": "पवनः पवतामस्मि रामः शस्त्रभृतामहम्\n",
    "06032031c": "झषाणां मकरश्चास्मि स्रोतसामस्मि जाह्नवी\n",
    "06032032a": "सर्गाणामादिरन्तश्च मध्यं चैवाहमर्जुन\n",
    "06032032c": "अध्यात्मविद्या विद्यानां वादः प्रवदतामहम्\n",
    "06032033a": "अक्षराणामकारोऽस्मि द्वंद्वः सामासिकस्य च\n",
    "06032033c": "अहमेवाक्षयः कालो धाताहं विश्वतोमुखः\n",
    "06032034a": "मृत्युः सर्वहरश्चाहमुद्भवश्च भविष्यताम्\n",
    "06032034c": "कीर्तिः श्रीर्वाक्च नारीणां स्मृतिर्मेधा धृतिः क्षमा\n",
    "06032035a": "बृहत्साम तथा साम्नां गायत्री छन्दसामहम्\n",
    "06032035c": "मासानां मार्गशीर्षोऽहमृतूनां कुसुमाकरः\n",
    "06032036a": "द्यूतं छलयतामस्मि तेजस्तेजस्विनामहम्\n",
    "06032036c": "जयोऽस्मि व्यवसायोऽस्मि सत्त्वं सत्त्ववतामहम्\n",
    "06032037a": "वृष्णीनां वासुदेवोऽस्मि पाण्डवानां धनंजयः\n",
    "06032037c": "मुनीनामप्यहं व्यासः कवीनामुशना कविः\n",
    "06032038a": "दण्डो दमयतामस्मि नीतिरस्मि जिगीषताम्\n",
    "06032038c": "मौनं चैवास्मि गुह्यानां ज्ञानं ज्ञानवतामहम्\n",
    "06032039a": "यच्चापि सर्वभूतानां बीजं तदहमर्जुन\n",
    "06032039c": "न तदस्ति विना यत्स्यान्मया भूतं चराचरम्\n",
    "06032040a": "नान्तोऽस्ति मम दिव्यानां विभूतीनां परंतप\n",
    "06032040c": "एष तूद्देशतः प्रोक्तो विभूतेर्विस्तरो मया\n",
    "06032041a": "यद्यद्विभूतिमत्सत्त्वं श्रीमदूर्जितमेव वा\n",
    "06032041c": "तत्तदेवावगच्छ त्वं मम तेजोंशसंभवम्\n",
    "06032042a": "अथ वा बहुनैतेन किं ज्ञातेन तवार्जुन\n",
    "06032042c": "विष्टभ्याहमिदं कृत्स्नमेकांशेन स्थितो जगत्\n",
    "06033001": "अर्जुन उवाच\n",
    "06033001a": "मदनुग्रहाय परमं गुह्यमध्यात्मसंज्ञितम्\n",
    "06033001c": "यत्त्वयोक्तं वचस्तेन मोहोऽयं विगतो मम\n",
    "06033002a": "भवाप्ययौ हि भूतानां श्रुतौ विस्तरशो मया\n",
    "06033002c": "त्वत्तः कमलपत्राक्ष माहात्म्यमपि चाव्ययम्\n",
    "06033003a": "एवमेतद्यथात्थ त्वमात्मानं परमेश्वर\n",
    "06033003c": "द्रष्टुमिच्छामि ते रूपमैश्वरं पुरुषोत्तम\n",
    "06033004a": "मन्यसे यदि तच्छक्यं मया द्रष्टुमिति प्रभो\n",
    "06033004c": "योगेश्वर ततो मे त्वं दर्शयात्मानमव्ययम्\n",
    "06033005": "श्रीभगवानुवाच\n",
    "06033005a": "पश्य मे पार्थ रूपाणि शतशोऽथ सहस्रशः\n",
    "06033005c": "नानाविधानि दिव्यानि नानावर्णाकृतीनि च\n",
    "06033006a": "पश्यादित्यान्वसून्रुद्रानश्विनौ मरुतस्तथा\n",
    "06033006c": "बहून्यदृष्टपूर्वाणि पश्याश्चर्याणि भारत\n",
    "06033007a": "इहैकस्थं जगत्कृत्स्नं पश्याद्य सचराचरम्\n",
    "06033007c": "मम देहे गुडाकेश यच्चान्यद्द्रष्टुमिच्छसि\n",
    "06033008a": "न तु मां शक्यसे द्रष्टुमनेनैव स्वचक्षुषा\n",
    "06033008c": "दिव्यं ददामि ते चक्षुः पश्य मे योगमैश्वरम्\n",
    "06033009": "संजय उवाच\n",
    "06033009a": "एवमुक्त्वा ततो राजन्महायोगेश्वरो हरिः\n",
    "06033009c": "दर्शयामास पार्थाय परमं रूपमैश्वरम्\n",
    "06033010a": "अनेकवक्त्रनयनमनेकाद्भुतदर्शनम्\n",
    "06033010c": "अनेकदिव्याभरणं दिव्यानेकोद्यतायुधम्\n",
    "06033011a": "दिव्यमाल्याम्बरधरं दिव्यगन्धानुलेपनम्\n",
    "06033011c": "सर्वाश्चर्यमयं देवमनन्तं विश्वतोमुखम्\n",
    "06033012a": "दिवि सूर्यसहस्रस्य भवेद्युगपदुत्थिता\n",
    "06033012c": "यदि भाः सदृशी सा स्याद्भासस्तस्य महात्मनः\n",
    "06033013a": "तत्रैकस्थं जगत्कृत्स्नं प्रविभक्तमनेकधा\n",
    "06033013c": "अपश्यद्देवदेवस्य शरीरे पाण्डवस्तदा\n",
    "06033014a": "ततः स विस्मयाविष्टो हृष्टरोमा धनंजयः\n",
    "06033014c": "प्रणम्य शिरसा देवं कृताञ्जलिरभाषत\n",
    "06033015": "अर्जुन उवाच\n",
    "06033015a": "पश्यामि देवांस्तव देव देहे; सर्वांस्तथा भूतविशेषसंघान्\n",
    "06033015c": "ब्रह्माणमीशं कमलासनस्थ;मृषींश्च सर्वानुरगांश्च दिव्यान्\n",
    "06033016a": "अनेकबाहूदरवक्त्रनेत्रं; पश्यामि त्वा सर्वतोऽनन्तरूपम्\n",
    "06033016c": "नान्तं न मध्यं न पुनस्तवादिं; पश्यामि विश्वेश्वर विश्वरूप\n",
    "06033017a": "किरीटिनं गदिनं चक्रिणं च; तेजोराशिं सर्वतो दीप्तिमन्तम्\n",
    "06033017c": "पश्यामि त्वां दुर्निरीक्ष्यं समन्ता;द्दीप्तानलार्कद्युतिमप्रमेयम्\n",
    "06033018a": "त्वमक्षरं परमं वेदितव्यं; त्वमस्य विश्वस्य परं निधानम्\n",
    "06033018c": "त्वमव्ययः शाश्वतधर्मगोप्ता; सनातनस्त्वं पुरुषो मतो मे\n",
    "06033019a": "अनादिमध्यान्तमनन्तवीर्य;मनन्तबाहुं शशिसूर्यनेत्रम्\n",
    "06033019c": "पश्यामि त्वां दीप्तहुताशवक्त्रं; स्वतेजसा विश्वमिदं तपन्तम्\n",
    "06033020a": "द्यावापृथिव्योरिदमन्तरं हि; व्याप्तं त्वयैकेन दिशश्च सर्वाः\n",
    "06033020c": "दृष्ट्वाद्भुतं रूपमिदं तवोग्रं; लोकत्रयं प्रव्यथितं महात्मन्\n",
    "06033021a": "अमी हि त्वा सुरसंघा विशन्ति; केचिद्भीताः प्राञ्जलयो गृणन्ति\n",
    "06033021c": "स्वस्तीत्युक्त्वा महर्षिसिद्धसंघाः; स्तुवन्ति त्वां स्तुतिभिः पुष्कलाभिः\n",
    "06033022a": "रुद्रादित्या वसवो ये च साध्या; विश्वेऽश्विनौ मरुतश्चोष्मपाश्च\n",
    "06033022c": "गन्धर्वयक्षासुरसिद्धसंघा; वीक्षन्ते त्वा विस्मिताश्चैव सर्वे\n",
    "06033023a": "रूपं महत्ते बहुवक्त्रनेत्रं; महाबाहो बहुबाहूरुपादम्\n",
    "06033023c": "बहूदरं बहुदंष्ट्राकरालं; दृष्ट्वा लोकाः प्रव्यथितास्तथाहम्\n",
    "06033024a": "नभःस्पृशं दीप्तमनेकवर्णं; व्यात्ताननं दीप्तविशालनेत्रम्\n",
    "06033024c": "दृष्ट्वा हि त्वां प्रव्यथितान्तरात्मा; धृतिं न विन्दामि शमं च विष्णो\n",
    "06033025a": "दंष्ट्राकरालानि च ते मुखानि; दृष्ट्वैव कालानलसंनिभानि\n",
    "06033025c": "दिशो न जाने न लभे च शर्म; प्रसीद देवेश जगन्निवास\n",
    "06033026a": "अमी च त्वां धृतराष्ट्रस्य पुत्राः; सर्वे सहैवावनिपालसंघैः\n",
    "06033026c": "भीष्मो द्रोणः सूतपुत्रस्तथासौ; सहास्मदीयैरपि योधमुख्यैः\n",
    "06033027a": "वक्त्राणि ते त्वरमाणा विशन्ति; दंष्ट्राकरालानि भयानकानि\n",
    "06033027c": "केचिद्विलग्ना दशनान्तरेषु; संदृश्यन्ते चूर्णितैरुत्तमाङ्गैः\n",
    "06033028a": "यथा नदीनां बहवोऽम्बुवेगाः; समुद्रमेवाभिमुखा द्रवन्ति\n",
    "06033028c": "तथा तवामी नरलोकवीरा; विशन्ति वक्त्राण्यभिविज्वलन्ति\n",
    "06033029a": "यथा प्रदीप्तं ज्वलनं पतंगा; विशन्ति नाशाय समृद्धवेगाः\n",
    "06033029c": "तथैव नाशाय विशन्ति लोका;स्तवापि वक्त्राणि समृद्धवेगाः\n",
    "06033030a": "लेलिह्यसे ग्रसमानः समन्ता;ल्लोकान्समग्रान्वदनैर्ज्वलद्भिः\n",
    "06033030c": "तेजोभिरापूर्य जगत्समग्रं; भासस्तवोग्राः प्रतपन्ति विष्णो\n",
    "06033031a": "आख्याहि मे को भवानुग्ररूपो; नमोऽस्तु ते देववर प्रसीद\n",
    "06033031c": "विज्ञातुमिच्छामि भवन्तमाद्यं; न हि प्रजानामि तव प्रवृत्तिम्\n",
    "06033032": "श्रीभगवानुवाच\n",
    "06033032a": "कालोऽस्मि लोकक्षयकृत्प्रवृद्धो; लोकान्समाहर्तुमिह प्रवृत्तः\n",
    "06033032c": "ऋतेऽपि त्वा न भविष्यन्ति सर्वे; येऽवस्थिताः प्रत्यनीकेषु योधाः\n",
    "06033033a": "तस्मात्त्वमुत्तिष्ठ यशो लभस्व; जित्वा शत्रून्भुङ्क्ष्व राज्यं समृद्धम्\n",
    "06033033c": "मयैवैते निहताः पूर्वमेव; निमित्तमात्रं भव सव्यसाचिन्\n",
    "06033034a": "द्रोणं च भीष्मं च जयद्रथं च; कर्णं तथान्यानपि योधवीरान्\n",
    "06033034c": "मया हतांस्त्वं जहि मा व्यथिष्ठा; युध्यस्व जेतासि रणे सपत्नान्\n",
    "06033035": "संजय उवाच\n",
    "06033035a": "एतच्छ्रुत्वा वचनं केशवस्य; कृताञ्जलिर्वेपमानः किरीटी\n",
    "06033035c": "नमस्कृत्वा भूय एवाह कृष्णं; सगद्गदं भीतभीतः प्रणम्य\n",
    "06033036": "अर्जुन उवाच\n",
    "06033036a": "स्थाने हृषीकेश तव प्रकीर्त्या; जगत्प्रहृष्यत्यनुरज्यते च\n",
    "06033036c": "रक्षांसि भीतानि दिशो द्रवन्ति; सर्वे नमस्यन्ति च सिद्धसंघाः\n",
    "06033037a": "कस्माच्च ते न नमेरन्महात्म;न्गरीयसे ब्रह्मणोऽप्यादिकर्त्रे\n",
    "06033037c": "अनन्त देवेश जगन्निवास; त्वमक्षरं सदसत्तत्परं यत्\n",
    "06033038a": "त्वमादिदेवः पुरुषः पुराण;स्त्वमस्य विश्वस्य परं निधानम्\n",
    "06033038c": "वेत्तासि वेद्यं च परं च धाम; त्वया ततं विश्वमनन्तरूप\n",
    "06033039a": "वायुर्यमोऽग्निर्वरुणः शशाङ्कः; प्रजापतिस्त्वं प्रपितामहश्च\n",
    "06033039c": "नमो नमस्तेऽस्तु सहस्रकृत्वः; पुनश्च भूयोऽपि नमो नमस्ते\n",
    "06033040a": "नमः पुरस्तादथ पृष्ठतस्ते; नमोऽस्तु ते सर्वत एव सर्व\n",
    "06033040c": "अनन्तवीर्यामितविक्रमस्त्वं; सर्वं समाप्नोषि ततोऽसि सर्वः\n",
    "06033041a": "सखेति मत्वा प्रसभं यदुक्तं; हे कृष्ण हे यादव हे सखेति\n",
    "06033041c": "अजानता महिमानं तवेदं; मया प्रमादात्प्रणयेन वापि\n",
    "06033042a": "यच्चावहासार्थमसत्कृतोऽसि; विहारशय्यासनभोजनेषु\n",
    "06033042c": "एकोऽथ वाप्यच्युत तत्समक्षं; तत्क्षामये त्वामहमप्रमेयम्\n",
    "06033043a": "पितासि लोकस्य चराचरस्य; त्वमस्य पूज्यश्च गुरुर्गरीयान्\n",
    "06033043c": "न त्वत्समोऽस्त्यभ्यधिकः कुतोऽन्यो; लोकत्रयेऽप्यप्रतिमप्रभाव\n",
    "06033044a": "तस्मात्प्रणम्य प्रणिधाय कायं; प्रसादये त्वामहमीशमीड्यम्\n",
    "06033044c": "पितेव पुत्रस्य सखेव सख्युः; प्रियः प्रियायार्हसि देव सोढुम्\n",
    "06033045a": "अदृष्टपूर्वं हृषितोऽस्मि दृष्ट्वा; भयेन च प्रव्यथितं मनो मे\n",
    "06033045c": "तदेव मे दर्शय देव रूपं; प्रसीद देवेश जगन्निवास\n",
    "06033046a": "किरीटिनं गदिनं चक्रहस्त;मिच्छामि त्वां द्रष्टुमहं तथैव\n",
    "06033046c": "तेनैव रूपेण चतुर्भुजेन; सहस्रबाहो भव विश्वमूर्ते\n",
    "06033047": "श्रीभगवानुवाच\n",
    "06033047a": "मया प्रसन्नेन तवार्जुनेदं; रूपं परं दर्शितमात्मयोगात्\n",
    "06033047c": "तेजोमयं विश्वमनन्तमाद्यं; यन्मे त्वदन्येन न दृष्टपूर्वम्\n",
    "06033048a": "न वेदयज्ञाध्ययनैर्न दानै;र्न च क्रियाभिर्न तपोभिरुग्रैः\n",
    "06033048c": "एवंरूपः शक्य अहं नृलोके; द्रष्टुं त्वदन्येन कुरुप्रवीर\n",
    "06033049a": "मा ते व्यथा मा च विमूढभावो; दृष्ट्वा रूपं घोरमीदृङ्ममेदम्\n",
    "06033049c": "व्यपेतभीः प्रीतमनाः पुनस्त्वं; तदेव मे रूपमिदं प्रपश्य\n",
    "06033050": "संजय उवाच\n",
    "06033050a": "इत्यर्जुनं वासुदेवस्तथोक्त्वा; स्वकं रूपं दर्शयामास भूयः\n",
    "06033050c": "आश्वासयामास च भीतमेनं; भूत्वा पुनः सौम्यवपुर्महात्मा\n",
    "06033051": "अर्जुन उवाच\n",
    "06033051a": "दृष्ट्वेदं मानुषं रूपं तव सौम्यं जनार्दन\n",
    "06033051c": "इदानीमस्मि संवृत्तः सचेताः प्रकृतिं गतः\n",
    "06033052": "श्रीभगवानुवाच\n",
    "06033052a": "सुदुर्दर्शमिदं रूपं दृष्टवानसि यन्मम\n",
    "06033052c": "देवा अप्यस्य रूपस्य नित्यं दर्शनकाङ्क्षिणः\n",
    "06033053a": "नाहं वेदैर्न तपसा न दानेन न चेज्यया\n",
    "06033053c": "शक्य एवंविधो द्रष्टुं दृष्टवानसि मां यथा\n",
    "06033054a": "भक्त्या त्वनन्यया शक्य अहमेवंविधोऽर्जुन\n",
    "06033054c": "ज्ञातुं द्रष्टुं च तत्त्वेन प्रवेष्टुं च परंतप\n",
    "06033055a": "मत्कर्मकृन्मत्परमो मद्भक्तः सङ्गवर्जितः\n",
    "06033055c": "निर्वैरः सर्वभूतेषु यः स मामेति पाण्डव\n",
    "06034001": "अर्जुन उवाच\n",
    "06034001a": "एवं सततयुक्ता ये भक्तास्त्वां पर्युपासते\n",
    "06034001c": "ये चाप्यक्षरमव्यक्तं तेषां के योगवित्तमाः\n",
    "06034002": "श्रीभगवानुवाच\n",
    "06034002a": "मय्यावेश्य मनो ये मां नित्ययुक्ता उपासते\n",
    "06034002c": "श्रद्धया परयोपेतास्ते मे युक्ततमा मताः\n",
    "06034003a": "ये त्वक्षरमनिर्देश्यमव्यक्तं पर्युपासते\n",
    "06034003c": "सर्वत्रगमचिन्त्यं च कूटस्थमचलं ध्रुवम्\n",
    "06034004a": "संनियम्येन्द्रियग्रामं सर्वत्र समबुद्धयः\n",
    "06034004c": "ते प्राप्नुवन्ति मामेव सर्वभूतहिते रताः\n",
    "06034005a": "क्लेशोऽधिकतरस्तेषामव्यक्तासक्तचेतसाम्\n",
    "06034005c": "अव्यक्ता हि गतिर्दुःखं देहवद्भिरवाप्यते\n",
    "06034006a": "ये तु सर्वाणि कर्माणि मयि संन्यस्य मत्पराः\n",
    "06034006c": "अनन्येनैव योगेन मां ध्यायन्त उपासते\n",
    "06034007a": "तेषामहं समुद्धर्ता मृत्युसंसारसागरात्\n",
    "06034007c": "भवामि नचिरात्पार्थ मय्यावेशितचेतसाम्\n",
    "06034008a": "मय्येव मन आधत्स्व मयि बुद्धिं निवेशय\n",
    "06034008c": "निवसिष्यसि मय्येव अत ऊर्ध्वं न संशयः\n",
    "06034009a": "अथ चित्तं समाधातुं न शक्नोषि मयि स्थिरम्\n",
    "06034009c": "अभ्यासयोगेन ततो मामिच्छाप्तुं धनंजय\n",
    "06034010a": "अभ्यासेऽप्यसमर्थोऽसि मत्कर्मपरमो भव\n",
    "06034010c": "मदर्थमपि कर्माणि कुर्वन्सिद्धिमवाप्स्यसि\n",
    "06034011a": "अथैतदप्यशक्तोऽसि कर्तुं मद्योगमाश्रितः\n",
    "06034011c": "सर्वकर्मफलत्यागं ततः कुरु यतात्मवान्\n",
    "06034012a": "श्रेयो हि ज्ञानमभ्यासाज्ज्ञानाद्ध्यानं विशिष्यते\n",
    "06034012c": "ध्यानात्कर्मफलत्यागस्त्यागाच्छान्तिरनन्तरम्\n",
    "06034013a": "अद्वेष्टा सर्वभूतानां मैत्रः करुण एव च\n",
    "06034013c": "निर्ममो निरहंकारः समदुःखसुखः क्षमी\n",
    "06034014a": "संतुष्टः सततं योगी यतात्मा दृढनिश्चयः\n",
    "06034014c": "मय्यर्पितमनोबुद्धिर्यो मद्भक्तः स मे प्रियः\n",
    "06034015a": "यस्मान्नोद्विजते लोको लोकान्नोद्विजते च यः\n",
    "06034015c": "हर्षामर्षभयोद्वेगैर्मुक्तो यः स च मे प्रियः\n",
    "06034016a": "अनपेक्षः शुचिर्दक्ष उदासीनो गतव्यथः\n",
    "06034016c": "सर्वारम्भपरित्यागी यो मद्भक्तः स मे प्रियः\n",
    "06034017a": "यो न हृष्यति न द्वेष्टि न शोचति न काङ्क्षति\n",
    "06034017c": "शुभाशुभपरित्यागी भक्तिमान्यः स मे प्रियः\n",
    "06034018a": "समः शत्रौ च मित्रे च तथा मानावमानयोः\n",
    "06034018c": "शीतोष्णसुखदुःखेषु समः सङ्गविवर्जितः\n",
    "06034019a": "तुल्यनिन्दास्तुतिर्मौनी संतुष्टो येन केनचित्\n",
    "06034019c": "अनिकेतः स्थिरमतिर्भक्तिमान्मे प्रियो नरः\n",
    "06034020a": "ये तु धर्म्यामृतमिदं यथोक्तं पर्युपासते\n",
    "06034020c": "श्रद्दधाना मत्परमा भक्तास्तेऽतीव मे प्रियाः\n",
    "06035001": "श्रीभगवानुवाच\n",
    "06035001a": "इदं शरीरं कौन्तेय क्षेत्रमित्यभिधीयते\n",
    "06035001c": "एतद्यो वेत्ति तं प्राहुः क्षेत्रज्ञ इति तद्विदः\n",
    "06035002a": "क्षेत्रज्ञं चापि मां विद्धि सर्वक्षेत्रेषु भारत\n",
    "06035002c": "क्षेत्रक्षेत्रज्ञयोर्ज्ञानं यत्तज्ज्ञानं मतं मम\n",
    "06035003a": "तत्क्षेत्रं यच्च यादृक्च यद्विकारि यतश्च यत्\n",
    "06035003c": "स च यो यत्प्रभावश्च तत्समासेन मे शृणु\n",
    "06035004a": "ऋषिभिर्बहुधा गीतं छन्दोभिर्विविधैः पृथक्\n",
    "06035004c": "ब्रह्मसूत्रपदैश्चैव हेतुमद्भिर्विनिश्चितैः\n",
    "06035005a": "महाभूतान्यहंकारो बुद्धिरव्यक्तमेव च\n",
    "06035005c": "इन्द्रियाणि दशैकं च पञ्च चेन्द्रियगोचराः\n",
    "06035006a": "इच्छा द्वेषः सुखं दुःखं संघातश्चेतना धृतिः\n",
    "06035006c": "एतत्क्षेत्रं समासेन सविकारमुदाहृतम्\n",
    "06035007a": "अमानित्वमदम्भित्वमहिंसा क्षान्तिरार्जवम्\n",
    "06035007c": "आचार्योपासनं शौचं स्थैर्यमात्मविनिग्रहः\n",
    "06035008a": "इन्द्रियार्थेषु वैराग्यमनहंकार एव च\n",
    "06035008c": "जन्ममृत्युजराव्याधिदुःखदोषानुदर्शनम्\n",
    "06035009a": "असक्तिरनभिष्वङ्गः पुत्रदारगृहादिषु\n",
    "06035009c": "नित्यं च समचित्तत्वमिष्टानिष्टोपपत्तिषु\n",
    "06035010a": "मयि चानन्ययोगेन भक्तिरव्यभिचारिणी\n",
    "06035010c": "विविक्तदेशसेवित्वमरतिर्जनसंसदि\n",
    "06035011a": "अध्यात्मज्ञाननित्यत्वं तत्त्वज्ञानार्थदर्शनम्\n",
    "06035011c": "एतज्ज्ञानमिति प्रोक्तमज्ञानं यदतोऽन्यथा\n",
    "06035012a": "ज्ञेयं यत्तत्प्रवक्ष्यामि यज्ज्ञात्वामृतमश्नुते\n",
    "06035012c": "अनादिमत्परं ब्रह्म न सत्तन्नासदुच्यते\n",
    "06035013a": "सर्वतःपाणिपादं तत्सर्वतोक्षिशिरोमुखम्\n",
    "06035013c": "सर्वतःश्रुतिमल्लोके सर्वमावृत्य तिष्ठति\n",
    "06035014a": "सर्वेन्द्रियगुणाभासं सर्वेन्द्रियविवर्जितम्\n",
    "06035014c": "असक्तं सर्वभृच्चैव निर्गुणं गुणभोक्तृ च\n",
    "06035015a": "बहिरन्तश्च भूतानामचरं चरमेव च\n",
    "06035015c": "सूक्ष्मत्वात्तदविज्ञेयं दूरस्थं चान्तिके च तत्\n",
    "06035016a": "अविभक्तं च भूतेषु विभक्तमिव च स्थितम्\n",
    "06035016c": "भूतभर्तृ च तज्ज्ञेयं ग्रसिष्णु प्रभविष्णु च\n",
    "06035017a": "ज्योतिषामपि तज्ज्योतिस्तमसः परमुच्यते\n",
    "06035017c": "ज्ञानं ज्ञेयं ज्ञानगम्यं हृदि सर्वस्य विष्ठितम्\n",
    "06035018a": "इति क्षेत्रं तथा ज्ञानं ज्ञेयं चोक्तं समासतः\n",
    "06035018c": "मद्भक्त एतद्विज्ञाय मद्भावायोपपद्यते\n",
    "06035019a": "प्रकृतिं पुरुषं चैव विद्ध्यनादी उभावपि\n",
    "06035019c": "विकारांश्च गुणांश्चैव विद्धि प्रकृतिसंभवान्\n",
    "06035020a": "कार्यकारणकर्तृत्वे हेतुः प्रकृतिरुच्यते\n",
    "06035020c": "पुरुषः सुखदुःखानां भोक्तृत्वे हेतुरुच्यते\n",
    "06035021a": "पुरुषः प्रकृतिस्थो हि भुङ्क्ते प्रकृतिजान्गुणान्\n",
    "06035021c": "कारणं गुणसङ्गोऽस्य सदसद्योनिजन्मसु\n",
    "06035022a": "उपद्रष्टानुमन्ता च भर्ता भोक्ता महेश्वरः\n",
    "06035022c": "परमात्मेति चाप्युक्तो देहेऽस्मिन्पुरुषः परः\n",
    "06035023a": "य एवं वेत्ति पुरुषं प्रकृतिं च गुणैः सह\n",
    "06035023c": "सर्वथा वर्तमानोऽपि न स भूयोऽभिजायते\n",
    "06035024a": "ध्यानेनात्मनि पश्यन्ति केचिदात्मानमात्मना\n",
    "06035024c": "अन्ये सांख्येन योगेन कर्मयोगेन चापरे\n",
    "06035025a": "अन्ये त्वेवमजानन्तः श्रुत्वान्येभ्य उपासते\n",
    "06035025c": "तेऽपि चातितरन्त्येव मृत्युं श्रुतिपरायणाः\n",
    "06035026a": "यावत्संजायते किंचित्सत्त्वं स्थावरजङ्गमम्\n",
    "06035026c": "क्षेत्रक्षेत्रज्ञसंयोगात्तद्विद्धि भरतर्षभ\n",
    "06035027a": "समं सर्वेषु भूतेषु तिष्ठन्तं परमेश्वरम्\n",
    "06035027c": "विनश्यत्स्वविनश्यन्तं यः पश्यति स पश्यति\n",
    "06035028a": "समं पश्यन्हि सर्वत्र समवस्थितमीश्वरम्\n",
    "06035028c": "न हिनस्त्यात्मनात्मानं ततो याति परां गतिम्\n",
    "06035029a": "प्रकृत्यैव च कर्माणि क्रियमाणानि सर्वशः\n",
    "06035029c": "यः पश्यति तथात्मानमकर्तारं स पश्यति\n",
    "06035030a": "यदा भूतपृथग्भावमेकस्थमनुपश्यति\n",
    "06035030c": "तत एव च विस्तारं ब्रह्म संपद्यते तदा\n",
    "06035031a": "अनादित्वान्निर्गुणत्वात्परमात्मायमव्ययः\n",
    "06035031c": "शरीरस्थोऽपि कौन्तेय न करोति न लिप्यते\n",
    "06035032a": "यथा सर्वगतं सौक्ष्म्यादाकाशं नोपलिप्यते\n",
    "06035032c": "सर्वत्रावस्थितो देहे तथात्मा नोपलिप्यते\n",
    "06035033a": "यथा प्रकाशयत्येकः कृत्स्नं लोकमिमं रविः\n",
    "06035033c": "क्षेत्रं क्षेत्री तथा कृत्स्नं प्रकाशयति भारत\n",
    "06035034a": "क्षेत्रक्षेत्रज्ञयोरेवमन्तरं ज्ञानचक्षुषा\n",
    "06035034c": "भूतप्रकृतिमोक्षं च ये विदुर्यान्ति ते परम्\n",
    "06036001": "श्रीभगवानुवाच\n",
    "06036001a": "परं भूयः प्रवक्ष्यामि ज्ञानानां ज्ञानमुत्तमम्\n",
    "06036001c": "यज्ज्ञात्वा मुनयः सर्वे परां सिद्धिमितो गताः\n",
    "06036002a": "इदं ज्ञानमुपाश्रित्य मम साधर्म्यमागताः\n",
    "06036002c": "सर्गेऽपि नोपजायन्ते प्रलये न व्यथन्ति च\n",
    "06036003a": "मम योनिर्महद्ब्रह्म तस्मिन्गर्भं दधाम्यहम्\n",
    "06036003c": "संभवः सर्वभूतानां ततो भवति भारत\n",
    "06036004a": "सर्वयोनिषु कौन्तेय मूर्तयः संभवन्ति याः\n",
    "06036004c": "तासां ब्रह्म महद्योनिरहं बीजप्रदः पिता\n",
    "06036005a": "सत्त्वं रजस्तम इति गुणाः प्रकृतिसंभवाः\n",
    "06036005c": "निबध्नन्ति महाबाहो देहे देहिनमव्ययम्\n",
    "06036006a": "तत्र सत्त्वं निर्मलत्वात्प्रकाशकमनामयम्\n",
    "06036006c": "सुखसङ्गेन बध्नाति ज्ञानसङ्गेन चानघ\n",
    "06036007a": "रजो रागात्मकं विद्धि तृष्णासङ्गसमुद्भवम्\n",
    "06036007c": "तन्निबध्नाति कौन्तेय कर्मसङ्गेन देहिनम्\n",
    "06036008a": "तमस्त्वज्ञानजं विद्धि मोहनं सर्वदेहिनाम्\n",
    "06036008c": "प्रमादालस्यनिद्राभिस्तन्निबध्नाति भारत\n",
    "06036009a": "सत्त्वं सुखे सञ्जयति रजः कर्मणि भारत\n",
    "06036009c": "ज्ञानमावृत्य तु तमः प्रमादे सञ्जयत्युत\n",
    "06036010a": "रजस्तमश्चाभिभूय सत्त्वं भवति भारत\n",
    "06036010c": "रजः सत्त्वं तमश्चैव तमः सत्त्वं रजस्तथा\n",
    "06036011a": "सर्वद्वारेषु देहेऽस्मिन्प्रकाश उपजायते\n",
    "06036011c": "ज्ञानं यदा तदा विद्याद्विवृद्धं सत्त्वमित्युत\n",
    "06036012a": "लोभः प्रवृत्तिरारम्भः कर्मणामशमः स्पृहा\n",
    "06036012c": "रजस्येतानि जायन्ते विवृद्धे भरतर्षभ\n",
    "06036013a": "अप्रकाशोऽप्रवृत्तिश्च प्रमादो मोह एव च\n",
    "06036013c": "तमस्येतानि जायन्ते विवृद्धे कुरुनन्दन\n",
    "06036014a": "यदा सत्त्वे प्रवृद्धे तु प्रलयं याति देहभृत्\n",
    "06036014c": "तदोत्तमविदां लोकानमलान्प्रतिपद्यते\n",
    "06036015a": "रजसि प्रलयं गत्वा कर्मसङ्गिषु जायते\n",
    "06036015c": "तथा प्रलीनस्तमसि मूढयोनिषु जायते\n",
    "06036016a": "कर्मणः सुकृतस्याहुः सात्त्विकं निर्मलं फलम्\n",
    "06036016c": "रजसस्तु फलं दुःखमज्ञानं तमसः फलम्\n",
    "06036017a": "सत्त्वात्संजायते ज्ञानं रजसो लोभ एव च\n",
    "06036017c": "प्रमादमोहौ तमसो भवतोऽज्ञानमेव च\n",
    "06036018a": "ऊर्ध्वं गच्छन्ति सत्त्वस्था मध्ये तिष्ठन्ति राजसाः\n",
    "06036018c": "जघन्यगुणवृत्तस्था अधो गच्छन्ति तामसाः\n",
    "06036019a": "नान्यं गुणेभ्यः कर्तारं यदा द्रष्टानुपश्यति\n",
    "06036019c": "गुणेभ्यश्च परं वेत्ति मद्भावं सोऽधिगच्छति\n",
    "06036020a": "गुणानेतानतीत्य त्रीन्देही देहसमुद्भवान्\n",
    "06036020c": "जन्ममृत्युजरादुःखैर्विमुक्तोऽमृतमश्नुते\n",
    "06036021": "अर्जुन उवाच\n",
    "06036021a": "कैर्लिङ्गैस्त्रीन्गुणानेतानतीतो भवति प्रभो\n",
    "06036021c": "किमाचारः कथं चैतांस्त्रीन्गुणानतिवर्तते\n",
    "06036022": "श्रीभगवानुवाच\n",
    "06036022a": "प्रकाशं च प्रवृत्तिं च मोहमेव च पाण्डव\n",
    "06036022c": "न द्वेष्टि संप्रवृत्तानि न निवृत्तानि काङ्क्षति\n",
    "06036023a": "उदासीनवदासीनो गुणैर्यो न विचाल्यते\n",
    "06036023c": "गुणा वर्तन्त इत्येव योऽवतिष्ठति नेङ्गते\n",
    "06036024a": "समदुःखसुखः स्वस्थः समलोष्टाश्मकाञ्चनः\n",
    "06036024c": "तुल्यप्रियाप्रियो धीरस्तुल्यनिन्दात्मसंस्तुतिः\n",
    "06036025a": "मानावमानयोस्तुल्यस्तुल्यो मित्रारिपक्षयोः\n",
    "06036025c": "सर्वारम्भपरित्यागी गुणातीतः स उच्यते\n",
    "06036026a": "मां च योऽव्यभिचारेण भक्तियोगेन सेवते\n",
    "06036026c": "स गुणान्समतीत्यैतान्ब्रह्मभूयाय कल्पते\n",
    "06036027a": "ब्रह्मणो हि प्रतिष्ठाहममृतस्याव्ययस्य च\n",
    "06036027c": "शाश्वतस्य च धर्मस्य सुखस्यैकान्तिकस्य च\n",
    "06037001": "श्रीभगवानुवाच\n",
    "06037001a": "ऊर्ध्वमूलमधःशाखमश्वत्थं प्राहुरव्ययम्\n",
    "06037001c": "छन्दांसि यस्य पर्णानि यस्तं वेद स वेदवित्\n",
    "06037002a": "अधश्चोर्ध्वं प्रसृतास्तस्य शाखा; गुणप्रवृद्धा विषयप्रवालाः\n",
    "06037002c": "अधश्च मूलान्यनुसंततानि; कर्मानुबन्धीनि मनुष्यलोके\n",
    "06037003a": "न रूपमस्येह तथोपलभ्यते; नान्तो न चादिर्न च संप्रतिष्ठा\n",
    "06037003c": "अश्वत्थमेनं सुविरूढमूल;मसङ्गशस्त्रेण दृढेन छित्त्वा\n",
    "06037004a": "ततः पदं तत्परिमार्गितव्यं; यस्मिन्गता न निवर्तन्ति भूयः\n",
    "06037004c": "तमेव चाद्यं पुरुषं प्रपद्ये; यतः प्रवृत्तिः प्रसृता पुराणी\n",
    "06037005a": "निर्मानमोहा जितसङ्गदोषा; अध्यात्मनित्या विनिवृत्तकामाः\n",
    "06037005c": "द्वंद्वैर्विमुक्ताः सुखदुःखसंज्ञै;र्गच्छन्त्यमूढाः पदमव्ययं तत्\n",
    "06037006a": "न तद्भासयते सूर्यो न शशाङ्को न पावकः\n",
    "06037006c": "यद्गत्वा न निवर्तन्ते तद्धाम परमं मम\n",
    "06037007a": "ममैवांशो जीवलोके जीवभूतः सनातनः\n",
    "06037007c": "मनःषष्ठानीन्द्रियाणि प्रकृतिस्थानि कर्षति\n",
    "06037008a": "शरीरं यदवाप्नोति यच्चाप्युत्क्रामतीश्वरः\n",
    "06037008c": "गृहीत्वैतानि संयाति वायुर्गन्धानिवाशयात्\n",
    "06037009a": "श्रोत्रं चक्षुः स्पर्शनं च रसनं घ्राणमेव च\n",
    "06037009c": "अधिष्ठाय मनश्चायं विषयानुपसेवते\n",
    "06037010a": "उत्क्रामन्तं स्थितं वापि भुञ्जानं वा गुणान्वितम्\n",
    "06037010c": "विमूढा नानुपश्यन्ति पश्यन्ति ज्ञानचक्षुषः\n",
    "06037011a": "यतन्तो योगिनश्चैनं पश्यन्त्यात्मन्यवस्थितम्\n",
    "06037011c": "यतन्तोऽप्यकृतात्मानो नैनं पश्यन्त्यचेतसः\n",
    "06037012a": "यदादित्यगतं तेजो जगद्भासयतेऽखिलम्\n",
    "06037012c": "यच्चन्द्रमसि यच्चाग्नौ तत्तेजो विद्धि मामकम्\n",
    "06037013a": "गामाविश्य च भूतानि धारयाम्यहमोजसा\n",
    "06037013c": "पुष्णामि चौषधीः सर्वाः सोमो भूत्वा रसात्मकः\n",
    "06037014a": "अहं वैश्वानरो भूत्वा प्राणिनां देहमाश्रितः\n",
    "06037014c": "प्राणापानसमायुक्तः पचाम्यन्नं चतुर्विधम्\n",
    "06037015a": "सर्वस्य चाहं हृदि संनिविष्टो; मत्तः स्मृतिर्ज्ञानमपोहनं च\n",
    "06037015c": "वेदैश्च सर्वैरहमेव वेद्यो; वेदान्तकृद्वेदविदेव चाहम्\n",
    "06037016a": "द्वाविमौ पुरुषौ लोके क्षरश्चाक्षर एव च\n",
    "06037016c": "क्षरः सर्वाणि भूतानि कूटस्थोऽक्षर उच्यते\n",
    "06037017a": "उत्तमः पुरुषस्त्वन्यः परमात्मेत्युदाहृतः\n",
    "06037017c": "यो लोकत्रयमाविश्य बिभर्त्यव्यय ईश्वरः\n",
    "06037018a": "यस्मात्क्षरमतीतोऽहमक्षरादपि चोत्तमः\n",
    "06037018c": "अतोऽस्मि लोके वेदे च प्रथितः पुरुषोत्तमः\n",
    "06037019a": "यो मामेवमसंमूढो जानाति पुरुषोत्तमम्\n",
    "06037019c": "स सर्वविद्भजति मां सर्वभावेन भारत\n",
    "06037020a": "इति गुह्यतमं शास्त्रमिदमुक्तं मयानघ\n",
    "06037020c": "एतद्बुद्ध्वा बुद्धिमान्स्यात्कृतकृत्यश्च भारत\n",
    "06038001": "श्रीभगवानुवाच\n",
    "06038001a": "अभयं सत्त्वसंशुद्धिर्ज्ञानयोगव्यवस्थितिः\n",
    "06038001c": "दानं दमश्च यज्ञश्च स्वाध्यायस्तप आर्जवम्\n",
    "06038002a": "अहिंसा सत्यमक्रोधस्त्यागः शान्तिरपैशुनम्\n",
    "06038002c": "दया भूतेष्वलोलुप्त्वं मार्दवं ह्रीरचापलम्\n",
    "06038003a": "तेजः क्षमा धृतिः शौचमद्रोहो नातिमानिता\n",
    "06038003c": "भवन्ति संपदं दैवीमभिजातस्य भारत\n",
    "06038004a": "दम्भो दर्पोऽतिमानश्च क्रोधः पारुष्यमेव च\n",
    "06038004c": "अज्ञानं चाभिजातस्य पार्थ संपदमासुरीम्\n",
    "06038005a": "दैवी संपद्विमोक्षाय निबन्धायासुरी मता\n",
    "06038005c": "मा शुचः संपदं दैवीमभिजातोऽसि पाण्डव\n",
    "06038006a": "द्वौ भूतसर्गौ लोकेऽस्मिन्दैव आसुर एव च\n",
    "06038006c": "दैवो विस्तरशः प्रोक्त आसुरं पार्थ मे शृणु\n",
    "06038007a": "प्रवृत्तिं च निवृत्तिं च जना न विदुरासुराः\n",
    "06038007c": "न शौचं नापि चाचारो न सत्यं तेषु विद्यते\n",
    "06038008a": "असत्यमप्रतिष्ठं ते जगदाहुरनीश्वरम्\n",
    "06038008c": "अपरस्परसंभूतं किमन्यत्कामहैतुकम्\n",
    "06038009a": "एतां दृष्टिमवष्टभ्य नष्टात्मानोऽल्पबुद्धयः\n",
    "06038009c": "प्रभवन्त्युग्रकर्माणः क्षयाय जगतोऽहिताः\n",
    "06038010a": "काममाश्रित्य दुष्पूरं दम्भमानमदान्विताः\n",
    "06038010c": "मोहाद्गृहीत्वासद्ग्राहान्प्रवर्तन्तेऽशुचिव्रताः\n",
    "06038011a": "चिन्तामपरिमेयां च प्रलयान्तामुपाश्रिताः\n",
    "06038011c": "कामोपभोगपरमा एतावदिति निश्चिताः\n",
    "06038012a": "आशापाशशतैर्बद्धाः कामक्रोधपरायणाः\n",
    "06038012c": "ईहन्ते कामभोगार्थमन्यायेनार्थसंचयान्\n",
    "06038013a": "इदमद्य मया लब्धमिदं प्राप्स्ये मनोरथम्\n",
    "06038013c": "इदमस्तीदमपि मे भविष्यति पुनर्धनम्\n",
    "06038014a": "असौ मया हतः शत्रुर्हनिष्ये चापरानपि\n",
    "06038014c": "ईश्वरोऽहमहं भोगी सिद्धोऽहं बलवान्सुखी\n",
    "06038015a": "आढ्योऽभिजनवानस्मि कोऽन्योऽस्ति सदृशो मया\n",
    "06038015c": "यक्ष्ये दास्यामि मोदिष्य इत्यज्ञानविमोहिताः\n",
    "06038016a": "अनेकचित्तविभ्रान्ता मोहजालसमावृताः\n",
    "06038016c": "प्रसक्ताः कामभोगेषु पतन्ति नरकेऽशुचौ\n",
    "06038017a": "आत्मसंभाविताः स्तब्धा धनमानमदान्विताः\n",
    "06038017c": "यजन्ते नामयज्ञैस्ते दम्भेनाविधिपूर्वकम्\n",
    "06038018a": "अहंकारं बलं दर्पं कामं क्रोधं च संश्रिताः\n",
    "06038018c": "मामात्मपरदेहेषु प्रद्विषन्तोऽभ्यसूयकाः\n",
    "06038019a": "तानहं द्विषतः क्रूरान्संसारेषु नराधमान्\n",
    "06038019c": "क्षिपाम्यजस्रमशुभानासुरीष्वेव योनिषु\n",
    "06038020a": "आसुरीं योनिमापन्ना मूढा जन्मनि जन्मनि\n",
    "06038020c": "मामप्राप्यैव कौन्तेय ततो यान्त्यधमां गतिम्\n",
    "06038021a": "त्रिविधं नरकस्येदं द्वारं नाशनमात्मनः\n",
    "06038021c": "कामः क्रोधस्तथा लोभस्तस्मादेतत्त्रयं त्यजेत्\n",
    "06038022a": "एतैर्विमुक्तः कौन्तेय तमोद्वारैस्त्रिभिर्नरः\n",
    "06038022c": "आचरत्यात्मनः श्रेयस्ततो याति परां गतिम्\n",
    "06038023a": "यः शास्त्रविधिमुत्सृज्य वर्तते कामकारतः\n",
    "06038023c": "न स सिद्धिमवाप्नोति न सुखं न परां गतिम्\n",
    "06038024a": "तस्माच्छास्त्रं प्रमाणं ते कार्याकार्यव्यवस्थितौ\n",
    "06038024c": "ज्ञात्वा शास्त्रविधानोक्तं कर्म कर्तुमिहार्हसि\n",
    "06039001": "अर्जुन उवाच\n",
    "06039001a": "ये शास्त्रविधिमुत्सृज्य यजन्ते श्रद्धयान्विताः\n",
    "06039001c": "तेषां निष्ठा तु का कृष्ण सत्त्वमाहो रजस्तमः\n",
    "06039002": "श्रीभगवानुवाच\n",
    "06039002a": "त्रिविधा भवति श्रद्धा देहिनां सा स्वभावजा\n",
    "06039002c": "सात्त्विकी राजसी चैव तामसी चेति तां शृणु\n",
    "06039003a": "सत्त्वानुरूपा सर्वस्य श्रद्धा भवति भारत\n",
    "06039003c": "श्रद्धामयोऽयं पुरुषो यो यच्छ्रद्धः स एव सः\n",
    "06039004a": "यजन्ते सात्त्विका देवान्यक्षरक्षांसि राजसाः\n",
    "06039004c": "प्रेतान्भूतगणांश्चान्ये यजन्ते तामसा जनाः\n",
    "06039005a": "अशास्त्रविहितं घोरं तप्यन्ते ये तपो जनाः\n",
    "06039005c": "दम्भाहंकारसंयुक्ताः कामरागबलान्विताः\n",
    "06039006a": "कर्शयन्तः शरीरस्थं भूतग्राममचेतसः\n",
    "06039006c": "मां चैवान्तःशरीरस्थं तान्विद्ध्यासुरनिश्चयान्\n",
    "06039007a": "आहारस्त्वपि सर्वस्य त्रिविधो भवति प्रियः\n",
    "06039007c": "यज्ञस्तपस्तथा दानं तेषां भेदमिमं शृणु\n",
    "06039008a": "आयुःसत्त्वबलारोग्यसुखप्रीतिविवर्धनाः\n",
    "06039008c": "रस्याः स्निग्धाः स्थिरा हृद्या आहाराः सात्त्विकप्रियाः\n",
    "06039009a": "कट्वम्ललवणात्युष्णतीक्ष्णरूक्षविदाहिनः\n",
    "06039009c": "आहारा राजसस्येष्टा दुःखशोकामयप्रदाः\n",
    "06039010a": "यातयामं गतरसं पूति पर्युषितं च यत्\n",
    "06039010c": "उच्छिष्टमपि चामेध्यं भोजनं तामसप्रियम्\n",
    "06039011a": "अफलाकाङ्क्षिभिर्यज्ञो विधिदृष्टो य इज्यते\n",
    "06039011c": "यष्टव्यमेवेति मनः समाधाय स सात्त्विकः\n",
    "06039012a": "अभिसंधाय तु फलं दम्भार्थमपि चैव यत्\n",
    "06039012c": "इज्यते भरतश्रेष्ठ तं यज्ञं विद्धि राजसम्\n",
    "06039013a": "विधिहीनमसृष्टान्नं मन्त्रहीनमदक्षिणम्\n",
    "06039013c": "श्रद्धाविरहितं यज्ञं तामसं परिचक्षते\n",
    "06039014a": "देवद्विजगुरुप्राज्ञपूजनं शौचमार्जवम्\n",
    "06039014c": "ब्रह्मचर्यमहिंसा च शारीरं तप उच्यते\n",
    "06039015a": "अनुद्वेगकरं वाक्यं सत्यं प्रियहितं च यत्\n",
    "06039015c": "स्वाध्यायाभ्यसनं चैव वाङ्मयं तप उच्यते\n",
    "06039016a": "मनःप्रसादः सौम्यत्वं मौनमात्मविनिग्रहः\n",
    "06039016c": "भावसंशुद्धिरित्येतत्तपो मानसमुच्यते\n",
    "06039017a": "श्रद्धया परया तप्तं तपस्तत्त्रिविधं नरैः\n",
    "06039017c": "अफलाकाङ्क्षिभिर्युक्तैः सात्त्विकं परिचक्षते\n",
    "06039018a": "सत्कारमानपूजार्थं तपो दम्भेन चैव यत्\n",
    "06039018c": "क्रियते तदिह प्रोक्तं राजसं चलमध्रुवम्\n",
    "06039019a": "मूढग्राहेणात्मनो यत्पीडया क्रियते तपः\n",
    "06039019c": "परस्योत्सादनार्थं वा तत्तामसमुदाहृतम्\n",
    "06039020a": "दातव्यमिति यद्दानं दीयतेऽनुपकारिणे\n",
    "06039020c": "देशे काले च पात्रे च तद्दानं सात्त्विकं स्मृतम्\n",
    "06039021a": "यत्तु प्रत्युपकारार्थं फलमुद्दिश्य वा पुनः\n",
    "06039021c": "दीयते च परिक्लिष्टं तद्दानं राजसं स्मृतम्\n",
    "06039022a": "अदेशकाले यद्दानमपात्रेभ्यश्च दीयते\n",
    "06039022c": "असत्कृतमवज्ञातं तत्तामसमुदाहृतम्\n",
    "06039023a": "ओं तत्सदिति निर्देशो ब्रह्मणस्त्रिविधः स्मृतः\n",
    "06039023c": "ब्राह्मणास्तेन वेदाश्च यज्ञाश्च विहिताः पुरा\n",
    "06039024a": "तस्मादोमित्युदाहृत्य यज्ञदानतपःक्रियाः\n",
    "06039024c": "प्रवर्तन्ते विधानोक्ताः सततं ब्रह्मवादिनाम्\n",
    "06039025a": "तदित्यनभिसंधाय फलं यज्ञतपःक्रियाः\n",
    "06039025c": "दानक्रियाश्च विविधाः क्रियन्ते मोक्षकाङ्क्षिभिः\n",
    "06039026a": "सद्भावे साधुभावे च सदित्येतत्प्रयुज्यते\n",
    "06039026c": "प्रशस्ते कर्मणि तथा सच्छब्दः पार्थ युज्यते\n",
    "06039027a": "यज्ञे तपसि दाने च स्थितिः सदिति चोच्यते\n",
    "06039027c": "कर्म चैव तदर्थीयं सदित्येवाभिधीयते\n",
    "06039028a": "अश्रद्धया हुतं दत्तं तपस्तप्तं कृतं च यत्\n",
    "06039028c": "असदित्युच्यते पार्थ न च तत्प्रेत्य नो इह\n",
    "06040001": "अर्जुन उवाच\n",
    "06040001a": "संन्यासस्य महाबाहो तत्त्वमिच्छामि वेदितुम्\n",
    "06040001c": "त्यागस्य च हृषीकेश पृथक्केशिनिषूदन\n",
    "06040002": "श्रीभगवानुवाच\n",
    "06040002a": "काम्यानां कर्मणां न्यासं संन्यासं कवयो विदुः\n",
    "06040002c": "सर्वकर्मफलत्यागं प्राहुस्त्यागं विचक्षणाः\n",
    "06040003a": "त्याज्यं दोषवदित्येके कर्म प्राहुर्मनीषिणः\n",
    "06040003c": "यज्ञदानतपःकर्म न त्याज्यमिति चापरे\n",
    "06040004a": "निश्चयं शृणु मे तत्र त्यागे भरतसत्तम\n",
    "06040004c": "त्यागो हि पुरुषव्याघ्र त्रिविधः संप्रकीर्तितः\n",
    "06040005a": "यज्ञदानतपःकर्म न त्याज्यं कार्यमेव तत्\n",
    "06040005c": "यज्ञो दानं तपश्चैव पावनानि मनीषिणाम्\n",
    "06040006a": "एतान्यपि तु कर्माणि सङ्गं त्यक्त्वा फलानि च\n",
    "06040006c": "कर्तव्यानीति मे पार्थ निश्चितं मतमुत्तमम्\n",
    "06040007a": "नियतस्य तु संन्यासः कर्मणो नोपपद्यते\n",
    "06040007c": "मोहात्तस्य परित्यागस्तामसः परिकीर्तितः\n",
    "06040008a": "दुःखमित्येव यत्कर्म कायक्लेशभयात्त्यजेत्\n",
    "06040008c": "स कृत्वा राजसं त्यागं नैव त्यागफलं लभेत्\n",
    "06040009a": "कार्यमित्येव यत्कर्म नियतं क्रियतेऽर्जुन\n",
    "06040009c": "सङ्गं त्यक्त्वा फलं चैव स त्यागः सात्त्विको मतः\n",
    "06040010a": "न द्वेष्ट्यकुशलं कर्म कुशले नानुषज्जते\n",
    "06040010c": "त्यागी सत्त्वसमाविष्टो मेधावी छिन्नसंशयः\n",
    "06040011a": "न हि देहभृता शक्यं त्यक्तुं कर्माण्यशेषतः\n",
    "06040011c": "यस्तु कर्मफलत्यागी स त्यागीत्यभिधीयते\n",
    "06040012a": "अनिष्टमिष्टं मिश्रं च त्रिविधं कर्मणः फलम्\n",
    "06040012c": "भवत्यत्यागिनां प्रेत्य न तु संन्यासिनां क्वचित्\n",
    "06040013a": "पञ्चैतानि महाबाहो कारणानि निबोध मे\n",
    "06040013c": "सांख्ये कृतान्ते प्रोक्तानि सिद्धये सर्वकर्मणाम्\n",
    "06040014a": "अधिष्ठानं तथा कर्ता करणं च पृथग्विधम्\n",
    "06040014c": "विविधाश्च पृथक्चेष्टा दैवं चैवात्र पञ्चमम्\n",
    "06040015a": "शरीरवाङ्मनोभिर्यत्कर्म प्रारभते नरः\n",
    "06040015c": "न्याय्यं वा विपरीतं वा पञ्चैते तस्य हेतवः\n",
    "06040016a": "तत्रैवं सति कर्तारमात्मानं केवलं तु यः\n",
    "06040016c": "पश्यत्यकृतबुद्धित्वान्न स पश्यति दुर्मतिः\n",
    "06040017a": "यस्य नाहंकृतो भावो बुद्धिर्यस्य न लिप्यते\n",
    "06040017c": "हत्वापि स इमाँल्लोकान्न हन्ति न निबध्यते\n",
    "06040018a": "ज्ञानं ज्ञेयं परिज्ञाता त्रिविधा कर्मचोदना\n",
    "06040018c": "करणं कर्म कर्तेति त्रिविधः कर्मसंग्रहः\n",
    "06040019a": "ज्ञानं कर्म च कर्ता च त्रिधैव गुणभेदतः\n",
    "06040019c": "प्रोच्यते गुणसंख्याने यथावच्छृणु तान्यपि\n",
    "06040020a": "सर्वभूतेषु येनैकं भावमव्ययमीक्षते\n",
    "06040020c": "अविभक्तं विभक्तेषु तज्ज्ञानं विद्धि सात्त्विकम्\n",
    "06040021a": "पृथक्त्वेन तु यज्ज्ञानं नानाभावान्पृथग्विधान्\n",
    "06040021c": "वेत्ति सर्वेषु भूतेषु तज्ज्ञानं विद्धि राजसम्\n",
    "06040022a": "यत्तु कृत्स्नवदेकस्मिन्कार्ये सक्तमहैतुकम्\n",
    "06040022c": "अतत्त्वार्थवदल्पं च तत्तामसमुदाहृतम्\n",
    "06040023a": "नियतं सङ्गरहितमरागद्वेषतः कृतम्\n",
    "06040023c": "अफलप्रेप्सुना कर्म यत्तत्सात्त्विकमुच्यते\n",
    "06040024a": "यत्तु कामेप्सुना कर्म साहंकारेण वा पुनः\n",
    "06040024c": "क्रियते बहुलायासं तद्राजसमुदाहृतम्\n",
    "06040025a": "अनुबन्धं क्षयं हिंसामनपेक्ष्य च पौरुषम्\n",
    "06040025c": "मोहादारभ्यते कर्म यत्तत्तामसमुच्यते\n",
    "06040026a": "मुक्तसङ्गोऽनहंवादी धृत्युत्साहसमन्वितः\n",
    "06040026c": "सिद्ध्यसिद्ध्योर्निर्विकारः कर्ता सात्त्विक उच्यते\n",
    "06040027a": "रागी कर्मफलप्रेप्सुर्लुब्धो हिंसात्मकोऽशुचिः\n",
    "06040027c": "हर्षशोकान्वितः कर्ता राजसः परिकीर्तितः\n",
    "06040028a": "अयुक्तः प्राकृतः स्तब्धः शठो नैकृतिकोऽलसः\n",
    "06040028c": "विषादी दीर्घसूत्री च कर्ता तामस उच्यते\n",
    "06040029a": "बुद्धेर्भेदं धृतेश्चैव गुणतस्त्रिविधं शृणु\n",
    "06040029c": "प्रोच्यमानमशेषेण पृथक्त्वेन धनंजय\n",
    "06040030a": "प्रवृत्तिं च निवृत्तिं च कार्याकार्ये भयाभये\n",
    "06040030c": "बन्धं मोक्षं च या वेत्ति बुद्धिः सा पार्थ सात्त्विकी\n",
    "06040031a": "यया धर्ममधर्मं च कार्यं चाकार्यमेव च\n",
    "06040031c": "अयथावत्प्रजानाति बुद्धिः सा पार्थ राजसी\n",
    "06040032a": "अधर्मं धर्ममिति या मन्यते तमसावृता\n",
    "06040032c": "सर्वार्थान्विपरीतांश्च बुद्धिः सा पार्थ तामसी\n",
    "06040033a": "धृत्या यया धारयते मनःप्राणेन्द्रियक्रियाः\n",
    "06040033c": "योगेनाव्यभिचारिण्या धृतिः सा पार्थ सात्त्विकी\n",
    "06040034a": "यया तु धर्मकामार्थान्धृत्या धारयतेऽर्जुन\n",
    "06040034c": "प्रसङ्गेन फलाकाङ्क्षी धृतिः सा पार्थ राजसी\n",
    "06040035a": "यया स्वप्नं भयं शोकं विषादं मदमेव च\n",
    "06040035c": "न विमुञ्चति दुर्मेधा धृतिः सा पार्थ तामसी\n",
    "06040036a": "सुखं त्विदानीं त्रिविधं शृणु मे भरतर्षभ\n",
    "06040036c": "अभ्यासाद्रमते यत्र दुःखान्तं च निगच्छति\n",
    "06040037a": "यत्तदग्रे विषमिव परिणामेऽमृतोपमम्\n",
    "06040037c": "तत्सुखं सात्त्विकं प्रोक्तमात्मबुद्धिप्रसादजम्\n",
    "06040038a": "विषयेन्द्रियसंयोगाद्यत्तदग्रेऽमृतोपमम्\n",
    "06040038c": "परिणामे विषमिव तत्सुखं राजसं स्मृतम्\n",
    "06040039a": "यदग्रे चानुबन्धे च सुखं मोहनमात्मनः\n",
    "06040039c": "निद्रालस्यप्रमादोत्थं तत्तामसमुदाहृतम्\n",
    "06040040a": "न तदस्ति पृथिव्यां वा दिवि देवेषु वा पुनः\n",
    "06040040c": "सत्त्वं प्रकृतिजैर्मुक्तं यदेभिः स्यात्त्रिभिर्गुणैः\n",
    "06040041a": "ब्राह्मणक्षत्रियविशां शूद्राणां च परंतप\n",
    "06040041c": "कर्माणि प्रविभक्तानि स्वभावप्रभवैर्गुणैः\n",
    "06040042a": "शमो दमस्तपः शौचं क्षान्तिरार्जवमेव च\n",
    "06040042c": "ज्ञानं विज्ञानमास्तिक्यं ब्रह्मकर्म स्वभावजम्\n",
    "06040043a": "शौर्यं तेजो धृतिर्दाक्ष्यं युद्धे चाप्यपलायनम्\n",
    "06040043c": "दानमीश्वरभावश्च क्षत्रकर्म स्वभावजम्\n",
    "06040044a": "कृषिगोरक्ष्यवाणिज्यं वैश्यकर्म स्वभावजम्\n",
    "06040044c": "परिचर्यात्मकं कर्म शूद्रस्यापि स्वभावजम्\n",
    "06040045a": "स्वे स्वे कर्मण्यभिरतः संसिद्धिं लभते नरः\n",
    "06040045c": "स्वकर्मनिरतः सिद्धिं यथा विन्दति तच्छृणु\n",
    "06040046a": "यतः प्रवृत्तिर्भूतानां येन सर्वमिदं ततम्\n",
    "06040046c": "स्वकर्मणा तमभ्यर्च्य सिद्धिं विन्दति मानवः\n",
    "06040047a": "श्रेयान्स्वधर्मो विगुणः परधर्मात्स्वनुष्ठितात्\n",
    "06040047c": "स्वभावनियतं कर्म कुर्वन्नाप्नोति किल्बिषम्\n",
    "06040048a": "सहजं कर्म कौन्तेय सदोषमपि न त्यजेत्\n",
    "06040048c": "सर्वारम्भा हि दोषेण धूमेनाग्निरिवावृताः\n",
    "06040049a": "असक्तबुद्धिः सर्वत्र जितात्मा विगतस्पृहः\n",
    "06040049c": "नैष्कर्म्यसिद्धिं परमां संन्यासेनाधिगच्छति\n",
    "06040050a": "सिद्धिं प्राप्तो यथा ब्रह्म तथाप्नोति निबोध मे\n",
    "06040050c": "समासेनैव कौन्तेय निष्ठा ज्ञानस्य या परा\n",
    "06040051a": "बुद्ध्या विशुद्धया युक्तो धृत्यात्मानं नियम्य च\n",
    "06040051c": "शब्दादीन्विषयांस्त्यक्त्वा रागद्वेषौ व्युदस्य च\n",
    "06040052a": "विविक्तसेवी लघ्वाशी यतवाक्कायमानसः\n",
    "06040052c": "ध्यानयोगपरो नित्यं वैराग्यं समुपाश्रितः\n",
    "06040053a": "अहंकारं बलं दर्पं कामं क्रोधं परिग्रहम्\n",
    "06040053c": "विमुच्य निर्ममः शान्तो ब्रह्मभूयाय कल्पते\n",
    "06040054a": "ब्रह्मभूतः प्रसन्नात्मा न शोचति न काङ्क्षति\n",
    "06040054c": "समः सर्वेषु भूतेषु मद्भक्तिं लभते पराम्\n",
    "06040055a": "भक्त्या मामभिजानाति यावान्यश्चास्मि तत्त्वतः\n",
    "06040055c": "ततो मां तत्त्वतो ज्ञात्वा विशते तदनन्तरम्\n",
    "06040056a": "सर्वकर्माण्यपि सदा कुर्वाणो मद्व्यपाश्रयः\n",
    "06040056c": "मत्प्रसादादवाप्नोति शाश्वतं पदमव्ययम्\n",
    "06040057a": "चेतसा सर्वकर्माणि मयि संन्यस्य मत्परः\n",
    "06040057c": "बुद्धियोगमुपाश्रित्य मच्चित्तः सततं भव\n",
    "06040058a": "मच्चित्तः सर्वदुर्गाणि मत्प्रसादात्तरिष्यसि\n",
    "06040058c": "अथ चेत्त्वमहंकारान्न श्रोष्यसि विनङ्क्ष्यसि\n",
    "06040059a": "यदहंकारमाश्रित्य न योत्स्य इति मन्यसे\n",
    "06040059c": "मिथ्यैष व्यवसायस्ते प्रकृतिस्त्वां नियोक्ष्यति\n",
    "06040060a": "स्वभावजेन कौन्तेय निबद्धः स्वेन कर्मणा\n",
    "06040060c": "कर्तुं नेच्छसि यन्मोहात्करिष्यस्यवशोऽपि तत्\n",
    "06040061a": "ईश्वरः सर्वभूतानां हृद्देशेऽर्जुन तिष्ठति\n",
    "06040061c": "भ्रामयन्सर्वभूतानि यन्त्रारूढानि मायया\n",
    "06040062a": "तमेव शरणं गच्छ सर्वभावेन भारत\n",
    "06040062c": "तत्प्रसादात्परां शान्तिं स्थानं प्राप्स्यसि शाश्वतम्\n",
    "06040063a": "इति ते ज्ञानमाख्यातं गुह्याद्गुह्यतरं मया\n",
    "06040063c": "विमृश्यैतदशेषेण यथेच्छसि तथा कुरु\n",
    "06040064a": "सर्वगुह्यतमं भूयः शृणु मे परमं वचः\n",
    "06040064c": "इष्टोऽसि मे दृढमिति ततो वक्ष्यामि ते हितम्\n",
    "06040065a": "मन्मना भव मद्भक्तो मद्याजी मां नमस्कुरु\n",
    "06040065c": "मामेवैष्यसि सत्यं ते प्रतिजाने प्रियोऽसि मे\n",
    "06040066a": "सर्वधर्मान्परित्यज्य मामेकं शरणं व्रज\n",
    "06040066c": "अहं त्वा सर्वपापेभ्यो मोक्षयिष्यामि मा शुचः\n",
    "06040067a": "इदं ते नातपस्काय नाभक्ताय कदाचन\n",
    "06040067c": "न चाशुश्रूषवे वाच्यं न च मां योऽभ्यसूयति\n",
    "06040068a": "य इदं परमं गुह्यं मद्भक्तेष्वभिधास्यति\n",
    "06040068c": "भक्तिं मयि परां कृत्वा मामेवैष्यत्यसंशयः\n",
    "06040069a": "न च तस्मान्मनुष्येषु कश्चिन्मे प्रियकृत्तमः\n",
    "06040069c": "भविता न च मे तस्मादन्यः प्रियतरो भुवि\n",
    "06040070a": "अध्येष्यते च य इमं धर्म्यं संवादमावयोः\n",
    "06040070c": "ज्ञानयज्ञेन तेनाहमिष्टः स्यामिति मे मतिः\n",
    "06040071a": "श्रद्धावाननसूयश्च शृणुयादपि यो नरः\n",
    "06040071c": "सोऽपि मुक्तः शुभाँल्लोकान्प्राप्नुयात्पुण्यकर्मणाम्\n",
    "06040072a": "कच्चिदेतच्छ्रुतं पार्थ त्वयैकाग्रेण चेतसा\n",
    "06040072c": "कच्चिदज्ञानसंमोहः प्रनष्टस्ते धनंजय\n",
    "06040073": "अर्जुन उवाच\n",
    "06040073a": "नष्टो मोहः स्मृतिर्लब्धा त्वत्प्रसादान्मयाच्युत\n",
    "06040073c": "स्थितोऽस्मि गतसंदेहः करिष्ये वचनं तव\n",
    "06040074": "संजय उवाच\n",
    "06040074a": "इत्यहं वासुदेवस्य पार्थस्य च महात्मनः\n",
    "06040074c": "संवादमिममश्रौषमद्भुतं रोमहर्षणम्\n",
    "06040075a": "व्यासप्रसादाच्छ्रुतवानेतद्गुह्यमहं परम्\n",
    "06040075c": "योगं योगेश्वरात्कृष्णात्साक्षात्कथयतः स्वयम्\n",
    "06040076a": "राजन्संस्मृत्य संस्मृत्य संवादमिममद्भुतम्\n",
    "06040076c": "केशवार्जुनयोः पुण्यं हृष्यामि च मुहुर्मुहुः\n",
    "06040077a": "तच्च संस्मृत्य संस्मृत्य रूपमत्यद्भुतं हरेः\n",
    "06040077c": "विस्मयो मे महान्राजन्हृष्यामि च पुनः पुनः\n",
    "06040078a": "यत्र योगेश्वरः कृष्णो यत्र पार्थो धनुर्धरः\n",
    "06040078c": "तत्र श्रीर्विजयो भूतिर्ध्रुवा नीतिर्मतिर्मम\n",
    "06041001": "संजय उवाच\n",
    "06041001a": "ततो धनंजयं दृष्ट्वा बाणगाण्डीवधारिणम्\n",
    "06041001c": "पुनरेव महानादं व्यसृजन्त महारथाः\n",
    "06041002a": "पाण्डवाः सोमकाश्चैव ये चैषामनुयायिनः\n",
    "06041002c": "दध्मुश्च मुदिताः शङ्खान्वीराः सागरसंभवान्\n",
    "06041003a": "ततो भेर्यश्च पेश्यश्च क्रकचा गोविषाणिकाः\n",
    "06041003c": "सहसैवाभ्यहन्यन्त ततः शब्दो महानभूत्\n",
    "06041004a": "अथ देवाः सगन्धर्वाः पितरश्च जनेश्वर\n",
    "06041004c": "सिद्धचारणसंघाश्च समीयुस्ते दिदृक्षया\n",
    "06041005a": "ऋषयश्च महाभागाः पुरस्कृत्य शतक्रतुम्\n",
    "06041005c": "समीयुस्तत्र सहिता द्रष्टुं तद्वैशसं महत्\n",
    "06041006a": "ततो युधिष्ठिरो दृष्ट्वा युद्धाय सुसमुद्यते\n",
    "06041006c": "ते सेने सागरप्रख्ये मुहुः प्रचलिते नृप\n",
    "06041007a": "विमुच्य कवचं वीरो निक्षिप्य च वरायुधम्\n",
    "06041007c": "अवरुह्य रथात्तूर्णं पद्भ्यामेव कृताञ्जलिः\n",
    "06041008a": "पितामहमभिप्रेक्ष्य धर्मराजो युधिष्ठिरः\n",
    "06041008c": "वाग्यतः प्रययौ येन प्राङ्मुखो रिपुवाहिनीम्\n",
    "06041009a": "तं प्रयान्तमभिप्रेक्ष्य कुन्तीपुत्रो धनंजयः\n",
    "06041009c": "अवतीर्य रथात्तूर्णं भ्रातृभिः सहितोऽन्वयात्\n",
    "06041010a": "वासुदेवश्च भगवान्पृष्ठतोऽनुजगाम ह\n",
    "06041010c": "यथामुख्याश्च राजानस्तमन्वाजग्मुरुत्सुकाः\n",
    "06041011": "अर्जुन उवाच\n",
    "06041011a": "किं ते व्यवसितं राजन्यदस्मानपहाय वै\n",
    "06041011c": "पद्भ्यामेव प्रयातोऽसि प्राङ्मुखो रिपुवाहिनीम्\n",
    "06041012": "भीमसेन उवाच\n",
    "06041012a": "क्व गमिष्यसि राजेन्द्र निक्षिप्तकवचायुधः\n",
    "06041012c": "दंशितेष्वरिसैन्येषु भ्रातॄनुत्सृज्य पार्थिव\n",
    "06041013": "नकुल उवाच\n",
    "06041013a": "एवंगते त्वयि ज्येष्ठे मम भ्रातरि भारत\n",
    "06041013c": "भीर्मे दुनोति हृदयं ब्रूहि गन्ता भवान्क्व नु\n",
    "06041014": "सहदेव उवाच\n",
    "06041014a": "अस्मिन्रणसमूहे वै वर्तमाने महाभये\n",
    "06041014c": "योद्धव्ये क्व नु गन्तासि शत्रूनभिमुखो नृप\n",
    "06041015": "संजय उवाच\n",
    "06041015a": "एवमाभाष्यमाणोऽपि भ्रातृभिः कुरुनन्दन\n",
    "06041015c": "नोवाच वाग्यतः किंचिद्गच्छत्येव युधिष्ठिरः\n",
    "06041016a": "तानुवाच महाप्राज्ञो वासुदेवो महामनाः\n",
    "06041016c": "अभिप्रायोऽस्य विज्ञातो मयेति प्रहसन्निव\n",
    "06041017a": "एष भीष्मं तथा द्रोणं गौतमं शल्यमेव च\n",
    "06041017c": "अनुमान्य गुरून्सर्वान्योत्स्यते पार्थिवोऽरिभिः\n",
    "06041018a": "श्रूयते हि पुराकल्पे गुरूनननुमान्य यः\n",
    "06041018c": "युध्यते स भवेद्व्यक्तमपध्यातो महत्तरैः\n",
    "06041019a": "अनुमान्य यथाशास्त्रं यस्तु युध्येन्महत्तरैः\n",
    "06041019c": "ध्रुवस्तस्य जयो युद्धे भवेदिति मतिर्मम\n",
    "06041020a": "एवं ब्रुवति कृष्णे तु धार्तराष्ट्रचमूं प्रति\n",
    "06041020c": "हाहाकारो महानासीन्निःशब्दास्त्वपरेऽभवन्\n",
    "06041021a": "दृष्ट्वा युधिष्ठिरं दूराद्धार्तराष्ट्रस्य सैनिकाः\n",
    "06041021c": "मिथः संकथयां चक्रुर्नेशोऽस्ति कुलपांसनः\n",
    "06041022a": "व्यक्तं भीत इवाभ्येति राजासौ भीष्ममन्तिकात्\n",
    "06041022c": "युधिष्ठिरः ससोदर्यः शरणार्थं प्रयाचकः\n",
    "06041023a": "धनंजये कथं नाथे पाण्डवे च वृकोदरे\n",
    "06041023c": "नकुले सहदेवे च भीतोऽभ्येति च पाण्डवः\n",
    "06041024a": "न नूनं क्षत्रियकुले जातः संप्रथिते भुवि\n",
    "06041024c": "यथास्य हृदयं भीतमल्पसत्त्वस्य संयुगे\n",
    "06041025a": "ततस्ते क्षत्रियाः सर्वे प्रशंसन्ति स्म कौरवान्\n",
    "06041025c": "हृष्टाः सुमनसो भूत्वा चैलानि दुधुवुः पृथक्\n",
    "06041026a": "व्यनिन्दन्त ततः सर्वे योधास्तत्र विशां पते\n",
    "06041026c": "युधिष्ठिरं ससोदर्यं सहितं केशवेन ह\n",
    "06041027a": "ततस्तत्कौरवं सैन्यं धिक्कृत्वा तु युधिष्ठिरम्\n",
    "06041027c": "निःशब्दमभवत्तूर्णं पुनरेव विशां पते\n",
    "06041028a": "किं नु वक्ष्यति राजासौ किं भीष्मः प्रतिवक्ष्यति\n",
    "06041028c": "किं भीमः समरश्लाघी किं नु कृष्णार्जुनाविति\n",
    "06041029a": "विवक्षितं किमस्येति संशयः सुमहानभूत्\n",
    "06041029c": "उभयोः सेनयो राजन्युधिष्ठिरकृते तदा\n",
    "06041030a": "स विगाह्य चमूं शत्रोः शरशक्तिसमाकुलाम्\n",
    "06041030c": "भीष्ममेवाभ्ययात्तूर्णं भ्रातृभिः परिवारितः\n",
    "06041031a": "तमुवाच ततः पादौ कराभ्यां पीड्य पाण्डवः\n",
    "06041031c": "भीष्मं शांतनवं राजा युद्धाय समुपस्थितम्\n",
    "06041032": "युधिष्ठिर उवाच\n",
    "06041032a": "आमन्त्रये त्वां दुर्धर्ष योत्स्ये तात त्वया सह\n",
    "06041032c": "अनुजानीहि मां तात आशिषश्च प्रयोजय\n",
    "06041033": "भीष्म उवाच\n",
    "06041033a": "यद्येवं नाभिगच्छेथा युधि मां पृथिवीपते\n",
    "06041033c": "शपेयं त्वां महाराज पराभावाय भारत\n",
    "06041034a": "प्रीतोऽस्मि पुत्र युध्यस्व जयमाप्नुहि पाण्डव\n",
    "06041034c": "यत्तेऽभिलषितं चान्यत्तदवाप्नुहि संयुगे\n",
    "06041035a": "व्रियतां च वरः पार्थ किमस्मत्तोऽभिकाङ्क्षसि\n",
    "06041035c": "एवं गते महाराज न तवास्ति पराजयः\n",
    "06041036a": "अर्थस्य पुरुषो दासो दासस्त्वर्थो न कस्यचित्\n",
    "06041036c": "इति सत्यं महाराज बद्धोऽस्म्यर्थेन कौरवैः\n",
    "06041037a": "अतस्त्वां क्लीबवद्वाक्यं ब्रवीमि कुरुनन्दन\n",
    "06041037c": "हृतोऽस्म्यर्थेन कौरव्य युद्धादन्यत्किमिच्छसि\n",
    "06041038": "युधिष्ठिर उवाच\n",
    "06041038a": "मन्त्रयस्व महाप्राज्ञ हितैषी मम नित्यशः\n",
    "06041038c": "युध्यस्व कौरवस्यार्थे ममैष सततं वरः\n",
    "06041039": "भीष्म उवाच\n",
    "06041039a": "राजन्किमत्र साह्यं ते करोमि कुरुनन्दन\n",
    "06041039c": "कामं योत्स्ये परस्यार्थे ब्रूहि यत्ते विवक्षितम्\n",
    "06041040": "युधिष्ठिर उवाच\n",
    "06041040a": "कथं जयेयं संग्रामे भवन्तमपराजितम्\n",
    "06041040c": "एतन्मे मन्त्रय हितं यदि श्रेयः प्रपश्यसि\n",
    "06041041": "भीष्म उवाच\n",
    "06041041a": "न तं पश्यामि कौन्तेय यो मां युध्यन्तमाहवे\n",
    "06041041c": "विजयेत पुमान्कश्चिदपि साक्षाच्छतक्रतुः\n",
    "06041042": "युधिष्ठिर उवाच\n",
    "06041042a": "हन्त पृच्छामि तस्मात्त्वां पितामह नमोऽस्तु ते\n",
    "06041042c": "जयोपायं ब्रवीहि त्वमात्मनः समरे परैः\n",
    "06041043": "भीष्म उवाच\n",
    "06041043a": "न शत्रुं तात पश्यामि समरे यो जयेत माम्\n",
    "06041043c": "न तावन्मृत्युकालो मे पुनरागमनं कुरु\n",
    "06041044": "संजय उवाच\n",
    "06041044a": "ततो युधिष्ठिरो वाक्यं भीष्मस्य कुरुनन्दन\n",
    "06041044c": "शिरसा प्रतिजग्राह भूयस्तमभिवाद्य च\n",
    "06041045a": "प्रायात्पुनर्महाबाहुराचार्यस्य रथं प्रति\n",
    "06041045c": "पश्यतां सर्वसैन्यानां मध्येन भ्रातृभिः सह\n",
    "06041046a": "स द्रोणमभिवाद्याथ कृत्वा चैव प्रदक्षिणम्\n",
    "06041046c": "उवाच वाचा दुर्धर्षमात्मनिःश्रेयसं वचः\n",
    "06041047a": "आमन्त्रये त्वां भगवन्योत्स्ये विगतकल्मषः\n",
    "06041047c": "जयेयं च रिपून्सर्वाननुज्ञातस्त्वया द्विज\n",
    "06041048": "द्रोण उवाच\n",
    "06041048a": "यदि मां नाभिगच्छेथा युद्धाय कृतनिश्चयः\n",
    "06041048c": "शपेयं त्वां महाराज पराभावाय सर्वशः\n",
    "06041049a": "तद्युधिष्ठिर तुष्टोऽस्मि पूजितश्च त्वयानघ\n",
    "06041049c": "अनुजानामि युध्यस्व विजयं समवाप्नुहि\n",
    "06041050a": "करवाणि च ते कामं ब्रूहि यत्तेऽभिकाङ्क्षितम्\n",
    "06041050c": "एवं गते महाराज युद्धादन्यत्किमिच्छसि\n",
    "06041051a": "अर्थस्य पुरुषो दासो दासस्त्वर्थो न कस्यचित्\n",
    "06041051c": "इति सत्यं महाराज बद्धोऽस्म्यर्थेन कौरवैः\n",
    "06041052a": "अतस्त्वां क्लीबवद्ब्रूमो युद्धादन्यत्किमिच्छसि\n",
    "06041052c": "योत्स्यामि कौरवस्यार्थे तवाशास्यो जयो मया\n",
    "06041053": "युधिष्ठिर उवाच\n",
    "06041053a": "जयमाशास्स्व मे ब्रह्मन्मन्त्रयस्व च मद्धितम्\n",
    "06041053c": "युध्यस्व कौरवस्यार्थे वर एष वृतो मया\n",
    "06041054": "द्रोण उवाच\n",
    "06041054a": "ध्रुवस्ते विजयो राजन्यस्य मन्त्री हरिस्तव\n",
    "06041054c": "अहं च त्वाभिजानामि रणे शत्रून्विजेष्यसि\n",
    "06041055a": "यतो धर्मस्ततः कृष्णो यतः कृष्णस्ततो जयः\n",
    "06041055c": "युध्यस्व गच्छ कौन्तेय पृच्छ मां किं ब्रवीमि ते\n",
    "06041056": "युधिष्ठिर उवाच\n",
    "06041056a": "पृच्छामि त्वां द्विजश्रेष्ठ शृणु मे यद्विवक्षितम्\n",
    "06041056c": "कथं जयेयं संग्रामे भवन्तमपराजितम्\n",
    "06041057": "द्रोण उवाच\n",
    "06041057a": "न तेऽस्ति विजयस्तावद्यावद्युध्याम्यहं रणे\n",
    "06041057c": "ममाशु निधने राजन्यतस्व सह सोदरैः\n",
    "06041058": "युधिष्ठिर उवाच\n",
    "06041058a": "हन्त तस्मान्महाबाहो वधोपायं वदात्मनः\n",
    "06041058c": "आचार्य प्रणिपत्यैष पृच्छामि त्वां नमोऽस्तु ते\n",
    "06041059": "द्रोण उवाच\n",
    "06041059a": "न शत्रुं तात पश्यामि यो मां हन्याद्रणे स्थितम्\n",
    "06041059c": "युध्यमानं सुसंरब्धं शरवर्षौघवर्षिणम्\n",
    "06041060a": "ऋते प्रायगतं राजन्न्यस्तशस्त्रमचेतनम्\n",
    "06041060c": "हन्यान्मां युधि योधानां सत्यमेतद्ब्रवीमि ते\n",
    "06041061a": "शस्त्रं चाहं रणे जह्यां श्रुत्वा सुमहदप्रियम्\n",
    "06041061c": "श्रद्धेयवाक्यात्पुरुषादेतत्सत्यं ब्रवीमि ते\n",
    "06041062": "संजय उवाच\n",
    "06041062a": "एतच्छ्रुत्वा महाराज भारद्वाजस्य धीमतः\n",
    "06041062c": "अनुमान्य तमाचार्यं प्रायाच्छारद्वतं प्रति\n",
    "06041063a": "सोऽभिवाद्य कृपं राजा कृत्वा चापि प्रदक्षिणम्\n",
    "06041063c": "उवाच दुर्धर्षतमं वाक्यं वाक्यविशारदः\n",
    "06041064a": "अनुमानये त्वां योत्स्यामि गुरो विगतकल्मषः\n",
    "06041064c": "जयेयं च रिपून्सर्वाननुज्ञातस्त्वयानघ\n",
    "06041065": "कृप उवाच\n",
    "06041065a": "यदि मां नाभिगच्छेथा युद्धाय कृतनिश्चयः\n",
    "06041065c": "शपेयं त्वां महाराज पराभावाय सर्वशः\n",
    "06041066a": "अर्थस्य पुरुषो दासो दासस्त्वर्थो न कस्यचित्\n",
    "06041066c": "इति सत्यं महाराज बद्धोऽस्म्यर्थेन कौरवैः\n",
    "06041067a": "तेषामर्थे महाराज योद्धव्यमिति मे मतिः\n",
    "06041067c": "अतस्त्वां क्लीबवद्ब्रूमि युद्धादन्यत्किमिच्छसि\n",
    "06041068": "युधिष्ठिर उवाच\n",
    "06041068a": "हन्त पृच्छामि ते तस्मादाचार्य शृणु मे वचः\n",
    "06041069": "संजय उवाच\n",
    "06041069a": "इत्युक्त्वा व्यथितो राजा नोवाच गतचेतनः\n",
    "06041069c": "तं गौतमः प्रत्युवाच विज्ञायास्य विवक्षितम्\n",
    "06041069e": "अवध्योऽहं महीपाल युध्यस्व जयमाप्नुहि\n",
    "06041070a": "प्रीतस्त्वभिगमेनाहं जयं तव नराधिप\n",
    "06041070c": "आशासिष्ये सदोत्थाय सत्यमेतद्ब्रवीमि ते\n",
    "06041071a": "एतच्छ्रुत्वा महाराज गौतमस्य वचस्तदा\n",
    "06041071c": "अनुमान्य कृपं राजा प्रययौ येन मद्रराट्\n",
    "06041072a": "स शल्यमभिवाद्याथ कृत्वा चाभिप्रदक्षिणम्\n",
    "06041072c": "उवाच राजा दुर्धर्षमात्मनिःश्रेयसं वचः\n",
    "06041073a": "अनुमानये त्वां योत्स्यामि गुरो विगतकल्मषः\n",
    "06041073c": "जयेयं च महाराज अनुज्ञातस्त्वया रिपून्\n",
    "06041074": "शल्य उवाच\n",
    "06041074a": "यदि मां नाभिगच्छेथा युद्धाय कृतनिश्चयः\n",
    "06041074c": "शपेयं त्वां महाराज पराभावाय वै रणे\n",
    "06041075a": "तुष्टोऽस्मि पूजितश्चास्मि यत्काङ्क्षसि तदस्तु ते\n",
    "06041075c": "अनुजानामि चैव त्वां युध्यस्व जयमाप्नुहि\n",
    "06041076a": "ब्रूहि चैव परं वीर केनार्थः किं ददामि ते\n",
    "06041076c": "एवं गते महाराज युद्धादन्यत्किमिच्छसि\n",
    "06041077a": "अर्थस्य पुरुषो दासो दासस्त्वर्थो न कस्यचित्\n",
    "06041077c": "इति सत्यं महाराज बद्धोऽस्म्यर्थेन कौरवैः\n",
    "06041078a": "करिष्यामि हि ते कामं भागिनेय यथेप्सितम्\n",
    "06041078c": "ब्रवीम्यतः क्लीबवत्त्वां युद्धादन्यत्किमिच्छसि\n",
    "06041079": "युधिष्ठिर उवाच\n",
    "06041079a": "मन्त्रयस्व महाराज नित्यं मद्धितमुत्तमम्\n",
    "06041079c": "कामं युध्य परस्यार्थे वरमेतद्वृणोम्यहम्\n",
    "06041080": "शल्य उवाच\n",
    "06041080a": "ब्रूहि किमत्र साह्यं ते करोमि नृपसत्तम\n",
    "06041080c": "कामं योत्स्ये परस्यार्थे वृतोऽस्म्यर्थेन कौरवैः\n",
    "06041081": "युधिष्ठिर उवाच\n",
    "06041081a": "स एव मे वरः सत्य उद्योगे यस्त्वया कृतः\n",
    "06041081c": "सूतपुत्रस्य संग्रामे कार्यस्तेजोवधस्त्वया\n",
    "06041082": "शल्य उवाच\n",
    "06041082a": "संपत्स्यत्येष ते कामः कुन्तीपुत्र यथेप्सितः\n",
    "06041082c": "गच्छ युध्यस्व विस्रब्धं प्रतिजाने जयं तव\n",
    "06041083": "संजय उवाच\n",
    "06041083a": "अनुमान्याथ कौन्तेयो मातुलं मद्रकेश्वरम्\n",
    "06041083c": "निर्जगाम महासैन्याद्भ्रातृभिः परिवारितः\n",
    "06041084a": "वासुदेवस्तु राधेयमाहवेऽभिजगाम वै\n",
    "06041084c": "तत एनमुवाचेदं पाण्डवार्थे गदाग्रजः\n",
    "06041085a": "श्रुतं मे कर्ण भीष्मस्य द्वेषात्किल न योत्स्यसि\n",
    "06041085c": "अस्मान्वरय राधेय यावद्भीष्मो न हन्यते\n",
    "06041086a": "हते तु भीष्मे राधेय पुनरेष्यसि संयुगे\n",
    "06041086c": "धार्तराष्ट्रस्य साहाय्यं यदि पश्यसि चेत्समम्\n",
    "06041087": "कर्ण उवाच\n",
    "06041087a": "न विप्रियं करिष्यामि धार्तराष्ट्रस्य केशव\n",
    "06041087c": "त्यक्तप्राणं हि मां विद्धि दुर्योधनहितैषिणम्\n",
    "06041088": "संजय उवाच\n",
    "06041088a": "तच्छ्रुत्वा वचनं कृष्णः संन्यवर्तत भारत\n",
    "06041088c": "युधिष्ठिरपुरोगैश्च पाण्डवैः सह संगतः\n",
    "06041089a": "अथ सैन्यस्य मध्ये तु प्राक्रोशत्पाण्डवाग्रजः\n",
    "06041089c": "योऽस्मान्वृणोति तदहं वरये साह्यकारणात्\n",
    "06041090a": "अथ तान्समभिप्रेक्ष्य युयुत्सुरिदमब्रवीत्\n",
    "06041090c": "प्रीतात्मा धर्मराजानं कुन्तीपुत्रं युधिष्ठिरम्\n",
    "06041091a": "अहं योत्स्यामि मिषतः संयुगे धार्तराष्ट्रजान्\n",
    "06041091c": "युष्मदर्थे महाराज यदि मां वृणुषेऽनघ\n",
    "06041092": "युधिष्ठिर उवाच\n",
    "06041092a": "एह्येहि सर्वे योत्स्यामस्तव भ्रातॄनपण्डितान्\n",
    "06041092c": "युयुत्सो वासुदेवश्च वयं च ब्रूम सर्वशः\n",
    "06041093a": "वृणोमि त्वां महाबाहो युध्यस्व मम कारणात्\n",
    "06041093c": "त्वयि पिण्डश्च तन्तुश्च धृतराष्ट्रस्य दृश्यते\n",
    "06041094a": "भजस्वास्मान्राजपुत्र भजमानान्महाद्युते\n",
    "06041094c": "न भविष्यति दुर्बुद्धिर्धार्तराष्ट्रोऽत्यमर्षणः\n",
    "06041095": "संजय उवाच\n",
    "06041095a": "ततो युयुत्सुः कौरव्यः परित्यज्य सुतांस्तव\n",
    "06041095c": "जगाम पाण्डुपुत्राणां सेनां विश्राव्य दुन्दुभिम्\n",
    "06041096a": "ततो युधिष्ठिरो राजा संप्रहृष्टः सहानुजैः\n",
    "06041096c": "जग्राह कवचं भूयो दीप्तिमत्कनकोज्ज्वलम्\n",
    "06041097a": "प्रत्यपद्यन्त ते सर्वे रथान्स्वान्पुरुषर्षभाः\n",
    "06041097c": "ततो व्यूहं यथापूर्वं प्रत्यव्यूहन्त ते पुनः\n",
    "06041098a": "अवादयन्दुन्दुभींश्च शतशश्चैव पुष्करान्\n",
    "06041098c": "सिंहनादांश्च विविधान्विनेदुः पुरुषर्षभाः\n",
    "06041099a": "रथस्थान्पुरुषव्याघ्रान्पाण्डवान्प्रेक्ष्य पार्थिवाः\n",
    "06041099c": "धृष्टद्युम्नादयः सर्वे पुनर्जहृषिरे मुदा\n",
    "06041100a": "गौरवं पाण्डुपुत्राणां मान्यान्मानयतां च तान्\n",
    "06041100c": "दृष्ट्वा महीक्षितस्तत्र पूजयां चक्रिरे भृशम्\n",
    "06041101a": "सौहृदं च कृपां चैव प्राप्तकालं महात्मनाम्\n",
    "06041101c": "दयां च ज्ञातिषु परां कथयां चक्रिरे नृपाः\n",
    "06041102a": "साधु साध्विति सर्वत्र निश्चेरुः स्तुतिसंहिताः\n",
    "06041102c": "वाचः पुण्याः कीर्तिमतां मनोहृदयहर्षिणीः\n",
    "06041103a": "म्लेच्छाश्चार्याश्च ये तत्र ददृशुः शुश्रुवुस्तदा\n",
    "06041103c": "वृत्तं तत्पाण्डुपुत्राणां रुरुदुस्ते सगद्गदाः\n",
    "06041104a": "ततो जघ्नुर्महाभेरीः शतशश्चैव पुष्करान्\n",
    "06041104c": "शङ्खांश्च गोक्षीरनिभान्दध्मुर्हृष्टा मनस्विनः\n",
    "06042001": "धृतराष्ट्र उवाच\n",
    "06042001a": "एवं व्यूढेष्वनीकेषु मामकेष्वितरेषु च\n",
    "06042001c": "के पूर्वं प्राहरंस्तत्र कुरवः पाण्डवास्तथा\n",
    "06042002": "संजय उवाच\n",
    "06042002a": "भ्रातृभिः सहितो राजन्पुत्रो दुर्योधनस्तव\n",
    "06042002c": "भीष्मं प्रमुखतः कृत्वा प्रययौ सह सेनया\n",
    "06042003a": "तथैव पाण्डवाः सर्वे भीमसेनपुरोगमाः\n",
    "06042003c": "भीष्मेण युद्धमिच्छन्तः प्रययुर्हृष्टमानसाः\n",
    "06042004a": "क्ष्वेडाः किलकिलाशब्दाः क्रकचा गोविषाणिकाः\n",
    "06042004c": "भेरीमृदङ्गमुरजा हयकुञ्जरनिस्वनाः\n",
    "06042005a": "उभयोः सेनयो राजंस्ततस्तेऽस्मान्समाद्रवन्\n",
    "06042005c": "वयं प्रतिनदन्तश्च तदासीत्तुमुलं महत्\n",
    "06042006a": "महान्त्यनीकानि महासमुच्छ्रये; समागमे पाण्डवधार्तराष्ट्रयोः\n",
    "06042006c": "चकम्पिरे शङ्खमृदङ्गनिस्वनैः; प्रकम्पितानीव वनानि वायुना\n",
    "06042007a": "नरेन्द्रनागाश्वरथाकुलाना;मभ्यायतीनामशिवे मुहूर्ते\n",
    "06042007c": "बभूव घोषस्तुमुलश्चमूनां; वातोद्धुतानामिव सागराणाम्\n",
    "06042008a": "तस्मिन्समुत्थिते शब्दे तुमुले लोमहर्षणे\n",
    "06042008c": "भीमसेनो महाबाहुः प्राणदद्गोवृषो यथा\n",
    "06042009a": "शङ्खदुन्दुभिनिर्घोषं वारणानां च बृंहितम्\n",
    "06042009c": "सिंहनादं च सैन्यानां भीमसेनरवोऽभ्यभूत्\n",
    "06042010a": "हयानां हेषमाणानामनीकेषु सहस्रशः\n",
    "06042010c": "सर्वानभ्यभवच्छब्दान्भीमसेनस्य निस्वनः\n",
    "06042011a": "तं श्रुत्वा निनदं तस्य सैन्यास्तव वितत्रसुः\n",
    "06042011c": "जीमूतस्येव नदतः शक्राशनिसमस्वनम्\n",
    "06042012a": "वाहनानि च सर्वाणि शकृन्मूत्रं प्रसुस्रुवुः\n",
    "06042012c": "शब्देन तस्य वीरस्य सिंहस्येवेतरे मृगाः\n",
    "06042013a": "दर्शयन्घोरमात्मानं महाभ्रमिव नादयन्\n",
    "06042013c": "विभीषयंस्तव सुतांस्तव सेनां समभ्ययात्\n",
    "06042014a": "तमायान्तं महेष्वासं सोदर्याः पर्यवारयन्\n",
    "06042014c": "छादयन्तः शरव्रातैर्मेघा इव दिवाकरम्\n",
    "06042015a": "दुर्योधनश्च पुत्रस्ते दुर्मुखो दुःसहः शलः\n",
    "06042015c": "दुःशासनश्चातिरथस्तथा दुर्मर्षणो नृप\n",
    "06042016a": "विविंशतिश्चित्रसेनो विकर्णश्च महारथः\n",
    "06042016c": "पुरुमित्रो जयो भोजः सौमदत्तिश्च वीर्यवान्\n",
    "06042017a": "महाचापानि धुन्वन्तो जलदा इव विद्युतः\n",
    "06042017c": "आददानाश्च नाराचान्निर्मुक्ताशीविषोपमान्\n",
    "06042018a": "अथ तान्द्रौपदीपुत्राः सौभद्रश्च महारथः\n",
    "06042018c": "नकुलः सहदेवश्च धृष्टद्युम्नश्च पार्षतः\n",
    "06042019a": "धार्तराष्ट्रान्प्रतिययुरर्दयन्तः शितैः शरैः\n",
    "06042019c": "वज्रैरिव महावेगैः शिखराणि धराभृताम्\n",
    "06042020a": "तस्मिन्प्रथमसंमर्दे भीमज्यातलनिस्वने\n",
    "06042020c": "तावकानां परेषां च नासीत्कश्चित्पराङ्मुखः\n",
    "06042021a": "लाघवं द्रोणशिष्याणामपश्यं भरतर्षभ\n",
    "06042021c": "निमित्तवेधिनां राजञ्शरानुत्सृजतां भृशम्\n",
    "06042022a": "नोपशाम्यति निर्घोषो धनुषां कूजतां तथा\n",
    "06042022c": "विनिश्चेरुः शरा दीप्ता ज्योतींषीव नभस्तलात्\n",
    "06042023a": "सर्वे त्वन्ये महीपालाः प्रेक्षका इव भारत\n",
    "06042023c": "ददृशुर्दर्शनीयं तं भीमं ज्ञातिसमागमम्\n",
    "06042024a": "ततस्ते जातसंरम्भाः परस्परकृतागसः\n",
    "06042024c": "अन्योन्यस्पर्धया राजन्व्यायच्छन्त महारथाः\n",
    "06042025a": "कुरुपाण्डवसेने ते हस्त्यश्वरथसंकुले\n",
    "06042025c": "शुशुभाते रणेऽतीव पटे चित्रगते इव\n",
    "06042026a": "ततस्ते पार्थिवाः सर्वे प्रगृहीतशरासनाः\n",
    "06042026c": "सहसैन्याः समापेतुः पुत्रस्य तव शासनात्\n",
    "06042027a": "युधिष्ठिरेण चादिष्टाः पार्थिवास्ते सहस्रशः\n",
    "06042027c": "विनदन्तः समापेतुः पुत्रस्य तव वाहिनीम्\n",
    "06042028a": "उभयोः सेनयोस्तीव्रः सैन्यानां स समागमः\n",
    "06042028c": "अन्तर्धीयत चादित्यः सैन्येन रजसावृतः\n",
    "06042029a": "प्रयुद्धानां प्रभग्नानां पुनरावर्ततामपि\n",
    "06042029c": "नात्र स्वेषां परेषां वा विशेषः समजायत\n",
    "06042030a": "तस्मिंस्तु तुमुले युद्धे वर्तमाने महाभये\n",
    "06042030c": "अति सर्वाण्यनीकानि पिता तेऽभिव्यरोचत\n",
    "06043001": "संजय उवाच\n",
    "06043001a": "पूर्वाह्णे तस्य रौद्रस्य युद्धमह्नो विशां पते\n",
    "06043001c": "प्रावर्तत महाघोरं राज्ञां देहावकर्तनम्\n",
    "06043002a": "कुरूणां पाण्डवानां च संग्रामे विजिगीषताम्\n",
    "06043002c": "सिंहानामिव संह्रादो दिवमुर्वीं च नादयन्\n",
    "06043003a": "आसीत्किलकिलाशब्दस्तलशङ्खरवैः सह\n",
    "06043003c": "जज्ञिरे सिंहनादाश्च शूराणां प्रतिगर्जताम्\n",
    "06043004a": "तलत्राभिहताश्चैव ज्याशब्दा भरतर्षभ\n",
    "06043004c": "पत्तीनां पादशब्दाश्च वाजिनां च महास्वनाः\n",
    "06043005a": "तोत्त्राङ्कुशनिपाताश्च आयुधानां च निस्वनाः\n",
    "06043005c": "घण्टाशब्दाश्च नागानामन्योन्यमभिधावताम्\n",
    "06043006a": "तस्मिन्समुदिते शब्दे तुमुले लोमहर्षणे\n",
    "06043006c": "बभूव रथनिर्घोषः पर्जन्यनिनदोपमः\n",
    "06043007a": "ते मनः क्रूरमाधाय समभित्यक्तजीविताः\n",
    "06043007c": "पाण्डवानभ्यवर्तन्त सर्व एवोच्छ्रितध्वजाः\n",
    "06043008a": "स्वयं शांतनवो राजन्नभ्यधावद्धनंजयम्\n",
    "06043008c": "प्रगृह्य कार्मुकं घोरं कालदण्डोपमं रणे\n",
    "06043009a": "अर्जुनोऽपि धनुर्गृह्य गाण्डीवं लोकविश्रुतम्\n",
    "06043009c": "अभ्यधावत तेजस्वी गाङ्गेयं रणमूर्धनि\n",
    "06043010a": "तावुभौ कुरुशार्दूलौ परस्परवधैषिणौ\n",
    "06043010c": "गाङ्गेयस्तु रणे पार्थं विद्ध्वा नाकम्पयद्बली\n",
    "06043010e": "तथैव पाण्डवो राजन्भीष्मं नाकम्पयद्युधि\n",
    "06043011a": "सात्यकिश्च महेष्वासः कृतवर्माणमभ्ययात्\n",
    "06043011c": "तयोः समभवद्युद्धं तुमुलं लोमहर्षणम्\n",
    "06043012a": "सात्यकिः कृतवर्माणं कृतवर्मा च सात्यकिम्\n",
    "06043012c": "आनर्छतुः शरैर्घोरैस्तक्षमाणौ परस्परम्\n",
    "06043013a": "तौ शराचितसर्वाङ्गौ शुशुभाते महाबलौ\n",
    "06043013c": "वसन्ते पुष्पशबलौ पुष्पिताविव किंशुकौ\n",
    "06043014a": "अभिमन्युर्महेष्वासो बृहद्बलमयोधयत्\n",
    "06043014c": "ततः कोसलको राजा सौभद्रस्य विशां पते\n",
    "06043014e": "ध्वजं चिच्छेद समरे सारथिं च न्यपातयत्\n",
    "06043015a": "सौभद्रस्तु ततः क्रुद्धः पातिते रथसारथौ\n",
    "06043015c": "बृहद्बलं महाराज विव्याध नवभिः शरैः\n",
    "06043016a": "अथापराभ्यां भल्लाभ्यां पीताभ्यामरिमर्दनः\n",
    "06043016c": "ध्वजमेकेन चिच्छेद पार्ष्णिमेकेन सारथिम्\n",
    "06043016e": "अन्योन्यं च शरैस्तीक्ष्णैः क्रुद्धौ राजंस्ततक्षतुः\n",
    "06043017a": "मानिनं समरे दृप्तं कृतवैरं महारथम्\n",
    "06043017c": "भीमसेनस्तव सुतं दुर्योधनमयोधयत्\n",
    "06043018a": "तावुभौ नरशार्दूलौ कुरुमुख्यौ महाबलौ\n",
    "06043018c": "अन्योन्यं शरवर्षाभ्यां ववृषाते रणाजिरे\n",
    "06043019a": "तौ तु वीक्ष्य महात्मानौ कृतिनौ चित्रयोधिनौ\n",
    "06043019c": "विस्मयः सर्वभूतानां समपद्यत भारत\n",
    "06043020a": "दुःशासनस्तु नकुलं प्रत्युद्याय महारथम्\n",
    "06043020c": "अविध्यन्निशितैर्बाणैर्बहुभिर्मर्मभेदिभिः\n",
    "06043021a": "तस्य माद्रीसुतः केतुं सशरं च शरासनम्\n",
    "06043021c": "चिच्छेद निशितैर्बाणैः प्रहसन्निव भारत\n",
    "06043021e": "अथैनं पञ्चविंशत्या क्षुद्रकाणां समार्दयत्\n",
    "06043022a": "पुत्रस्तु तव दुर्धर्षो नकुलस्य महाहवे\n",
    "06043022c": "युगेषां चिच्छिदे बाणैर्ध्वजं चैव न्यपातयत्\n",
    "06043023a": "दुर्मुखः सहदेवं तु प्रत्युद्याय महाबलम्\n",
    "06043023c": "विव्याध शरवर्षेण यतमानं महाहवे\n",
    "06043024a": "सहदेवस्ततो वीरो दुर्मुखस्य महाहवे\n",
    "06043024c": "शरेण भृशतीक्ष्णेन पातयामास सारथिम्\n",
    "06043025a": "तावन्योन्यं समासाद्य समरे युद्धदुर्मदौ\n",
    "06043025c": "त्रासयेतां शरैर्घोरैः कृतप्रतिकृतैषिणौ\n",
    "06043026a": "युधिष्ठिरः स्वयं राजा मद्रराजानमभ्ययात्\n",
    "06043026c": "तस्य मद्राधिपश्चापं द्विधा चिच्छेद मारिष\n",
    "06043027a": "तदपास्य धनुश्छिन्नं कुन्तीपुत्रो युधिष्ठिरः\n",
    "06043027c": "अन्यत्कार्मुकमादाय वेगवद्बलवत्तरम्\n",
    "06043028a": "ततो मद्रेश्वरं राजा शरैः संनतपर्वभिः\n",
    "06043028c": "छादयामास संक्रुद्धस्तिष्ठ तिष्ठेति चाब्रवीत्\n",
    "06043029a": "धृष्टद्युम्नस्ततो द्रोणमभ्यद्रवत भारत\n",
    "06043029c": "तस्य द्रोणः सुसंक्रुद्धः परासुकरणं दृढम्\n",
    "06043029e": "त्रिधा चिच्छेद समरे यतमानस्य कार्मुकम्\n",
    "06043030a": "शरं चैव महाघोरं कालदण्डमिवापरम्\n",
    "06043030c": "प्रेषयामास समरे सोऽस्य काये न्यमज्जत\n",
    "06043031a": "अथान्यद्धनुरादाय सायकांश्च चतुर्दश\n",
    "06043031c": "द्रोणं द्रुपदपुत्रस्तु प्रतिविव्याध संयुगे\n",
    "06043031e": "तावन्योन्यं सुसंक्रुद्धौ चक्रतुः सुभृशं रणम्\n",
    "06043032a": "सौमदत्तिं रणे शङ्खो रभसं रभसो युधि\n",
    "06043032c": "प्रत्युद्ययौ महाराज तिष्ठ तिष्ठेति चाब्रवीत्\n",
    "06043033a": "तस्य वै दक्षिणं वीरो निर्बिभेद रणे भुजम्\n",
    "06043033c": "सौमदत्तिस्तथा शङ्खं जत्रुदेशे समाहनत्\n",
    "06043034a": "तयोः समभवद्युद्धं घोररूपं विशां पते\n",
    "06043034c": "दृप्तयोः समरे तूर्णं वृत्रवासवयोरिव\n",
    "06043035a": "बाह्लीकं तु रणे क्रुद्धं क्रुद्धरूपो विशां पते\n",
    "06043035c": "अभ्यद्रवदमेयात्मा धृष्टकेतुर्महारथः\n",
    "06043036a": "बाह्लीकस्तु ततो राजन्धृष्टकेतुममर्षणम्\n",
    "06043036c": "शरैर्बहुभिरानर्छत्सिंहनादमथानदत्\n",
    "06043037a": "चेदिराजस्तु संक्रुद्धो बाह्लीकं नवभिः शरैः\n",
    "06043037c": "विव्याध समरे तूर्णं मत्तो मत्तमिव द्विपम्\n",
    "06043038a": "तौ तत्र समरे क्रुद्धौ नर्दन्तौ च मुहुर्मुहुः\n",
    "06043038c": "समीयतुः सुसंक्रुद्धावङ्गारकबुधाविव\n",
    "06043039a": "राक्षसं क्रूरकर्माणं क्रूरकर्मा घटोत्कचः\n",
    "06043039c": "अलम्बुसं प्रत्युदियाद्बलं शक्र इवाहवे\n",
    "06043040a": "घटोत्कचस्तु संक्रुद्धो राक्षसं तं महाबलम्\n",
    "06043040c": "नवत्या सायकैस्तीक्ष्णैर्दारयामास भारत\n",
    "06043041a": "अलम्बुसस्तु समरे भैमसेनिं महाबलम्\n",
    "06043041c": "बहुधा वारयामास शरैः संनतपर्वभिः\n",
    "06043042a": "व्यभ्राजेतां ततस्तौ तु संयुगे शरविक्षतौ\n",
    "06043042c": "यथा देवासुरे युद्धे बलशक्रौ महाबलौ\n",
    "06043043a": "शिखण्डी समरे राजन्द्रौणिमभ्युद्ययौ बली\n",
    "06043043c": "अश्वत्थामा ततः क्रुद्धः शिखण्डिनमवस्थितम्\n",
    "06043044a": "नाराचेन सुतीक्ष्णेन भृशं विद्ध्वा व्यकम्पयत्\n",
    "06043044c": "शिखण्ड्यपि ततो राजन्द्रोणपुत्रमताडयत्\n",
    "06043045a": "सायकेन सुपीतेन तीक्ष्णेन निशितेन च\n",
    "06043045c": "तौ जघ्नतुस्तदान्योन्यं शरैर्बहुविधैर्मृधे\n",
    "06043046a": "भगदत्तं रणे शूरं विराटो वाहिनीपतिः\n",
    "06043046c": "अभ्ययात्त्वरितो राजंस्ततो युद्धमवर्तत\n",
    "06043047a": "विराटो भगदत्तेन शरवर्षेण ताडितः\n",
    "06043047c": "अभ्यवर्षत्सुसंक्रुद्धो मेघो वृष्ट्या इवाचलम्\n",
    "06043048a": "भगदत्तस्ततस्तूर्णं विराटं पृथिवीपतिम्\n",
    "06043048c": "छादयामास समरे मेघः सूर्यमिवोदितम्\n",
    "06043049a": "बृहत्क्षत्रं तु कैकेयं कृपः शारद्वतो ययौ\n",
    "06043049c": "तं कृपः शरवर्षेण छादयामास भारत\n",
    "06043050a": "गौतमं केकयः क्रुद्धः शरवृष्ट्याभ्यपूरयत्\n",
    "06043050c": "तावन्योन्यं हयान्हत्वा धनुषी विनिकृत्य वै\n",
    "06043051a": "विरथावसियुद्धाय समीयतुरमर्षणौ\n",
    "06043051c": "तयोस्तदभवद्युद्धं घोररूपं सुदारुणम्\n",
    "06043052a": "द्रुपदस्तु ततो राजा सैन्धवं वै जयद्रथम्\n",
    "06043052c": "अभ्युद्ययौ संप्रहृष्टो हृष्टरूपं परंतप\n",
    "06043053a": "ततः सैन्धवको राजा द्रुपदं विशिखैस्त्रिभिः\n",
    "06043053c": "ताडयामास समरे स च तं प्रत्यविध्यत\n",
    "06043054a": "तयोः समभवद्युद्धं घोररूपं सुदारुणम्\n",
    "06043054c": "ईक्षितृप्रीतिजननं शुक्राङ्गारकयोरिव\n",
    "06043055a": "विकर्णस्तु सुतस्तुभ्यं सुतसोमं महाबलम्\n",
    "06043055c": "अभ्ययाज्जवनैरश्वैस्ततो युद्धमवर्तत\n",
    "06043056a": "विकर्णः सुतसोमं तु विद्ध्वा नाकम्पयच्छरैः\n",
    "06043056c": "सुतसोमो विकर्णं च तदद्भुतमिवाभवत्\n",
    "06043057a": "सुशर्माणं नरव्याघ्रं चेकितानो महारथः\n",
    "06043057c": "अभ्यद्रवत्सुसंक्रुद्धः पाण्डवार्थे पराक्रमी\n",
    "06043058a": "सुशर्मा तु महाराज चेकितानं महारथम्\n",
    "06043058c": "महता शरवर्षेण वारयामास संयुगे\n",
    "06043059a": "चेकितानोऽपि संरब्धः सुशर्माणं महाहवे\n",
    "06043059c": "प्राच्छादयत्तमिषुभिर्महामेघ इवाचलम्\n",
    "06043060a": "शकुनिः प्रतिविन्ध्यं तु पराक्रान्तं पराक्रमी\n",
    "06043060c": "अभ्यद्रवत राजेन्द्र मत्तो मत्तमिव द्विपम्\n",
    "06043061a": "यौधिष्ठिरस्तु संक्रुद्धः सौबलं निशितैः शरैः\n",
    "06043061c": "व्यदारयत संग्रामे मघवानिव दानवम्\n",
    "06043062a": "शकुनिः प्रतिविन्ध्यं तु प्रतिविध्यन्तमाहवे\n",
    "06043062c": "व्यदारयन्महाप्राज्ञः शरैः संनतपर्वभिः\n",
    "06043063a": "सुदक्षिणं तु राजेन्द्र काम्बोजानां महारथम्\n",
    "06043063c": "श्रुतकर्मा पराक्रान्तमभ्यद्रवत संयुगे\n",
    "06043064a": "सुदक्षिणस्तु समरे साहदेविं महारथम्\n",
    "06043064c": "विद्ध्वा नाकम्पयत वै मैनाकमिव पर्वतम्\n",
    "06043065a": "श्रुतकर्मा ततः क्रुद्धः काम्बोजानां महारथम्\n",
    "06043065c": "शरैर्बहुभिरानर्छद्दारयन्निव सर्वशः\n",
    "06043066a": "इरावानथ संक्रुद्धः श्रुतायुषममर्षणम्\n",
    "06043066c": "प्रत्युद्ययौ रणे यत्तो यत्तरूपतरं ततः\n",
    "06043067a": "आर्जुनिस्तस्य समरे हयान्हत्वा महारथः\n",
    "06043067c": "ननाद सुमहन्नादं तत्सैन्यं प्रत्यपूरयत्\n",
    "06043068a": "श्रुतायुस्त्वथ संक्रुद्धः फाल्गुनेः समरे हयान्\n",
    "06043068c": "निजघान गदाग्रेण ततो युद्धमवर्तत\n",
    "06043069a": "विन्दानुविन्दावावन्त्यौ कुन्तिभोजं महारथम्\n",
    "06043069c": "ससेनं ससुतं वीरं संससज्जतुराहवे\n",
    "06043070a": "तत्राद्भुतमपश्याम आवन्त्यानां पराक्रमम्\n",
    "06043070c": "यदयुध्यन्स्थिरा भूत्वा महत्या सेनया सह\n",
    "06043071a": "अनुविन्दस्तु गदया कुन्तिभोजमताडयत्\n",
    "06043071c": "कुन्तिभोजस्ततस्तूर्णं शरव्रातैरवाकिरत्\n",
    "06043072a": "कुन्तिभोजसुतश्चापि विन्दं विव्याध सायकैः\n",
    "06043072c": "स च तं प्रतिविव्याध तदद्भुतमिवाभवत्\n",
    "06043073a": "केकया भ्रातरः पञ्च गान्धारान्पञ्च मारिष\n",
    "06043073c": "ससैन्यास्ते ससैन्यांश्च योधयामासुराहवे\n",
    "06043074a": "वीरबाहुश्च ते पुत्रो वैराटिं रथसत्तमम्\n",
    "06043074c": "उत्तरं योधयामास विव्याध निशितैः शरैः\n",
    "06043074e": "उत्तरश्चापि तं धीरं विव्याध निशितैः शरैः\n",
    "06043075a": "चेदिराट्समरे राजन्नुलूकं समभिद्रवत्\n",
    "06043075c": "उलूकश्चापि तं बाणैर्निशितैर्लोमवाहिभिः\n",
    "06043076a": "तयोर्युद्धं समभवद्घोररूपं विशां पते\n",
    "06043076c": "दारयेतां सुसंक्रुद्धावन्योन्यमपराजितौ\n",
    "06043077a": "एवं द्वंद्वसहस्राणि रथवारणवाजिनाम्\n",
    "06043077c": "पदातीनां च समरे तव तेषां च संकुलम्\n",
    "06043078a": "मुहूर्तमिव तद्युद्धमासीन्मधुरदर्शनम्\n",
    "06043078c": "तत उन्मत्तवद्राजन्न प्राज्ञायत किंचन\n",
    "06043079a": "गजो गजेन समरे रथी च रथिनं ययौ\n",
    "06043079c": "अश्वोऽश्वं समभिप्रेत्य पदातिश्च पदातिनम्\n",
    "06043080a": "ततो युद्धं सुदुर्धर्षं व्याकुलं समपद्यत\n",
    "06043080c": "शूराणां समरे तत्र समासाद्य परस्परम्\n",
    "06043081a": "तत्र देवर्षयः सिद्धाश्चारणाश्च समागताः\n",
    "06043081c": "प्रैक्षन्त तद्रणं घोरं देवासुररणोपमम्\n",
    "06043082a": "ततो दन्तिसहस्राणि रथानां चापि मारिष\n",
    "06043082c": "अश्वौघाः पुरुषौघाश्च विपरीतं समाययुः\n",
    "06043083a": "तत्र तत्रैव दृश्यन्ते रथवारणपत्तयः\n",
    "06043083c": "सादिनश्च नरव्याघ्र युध्यमाना मुहुर्मुहुः\n",
    "06044001": "संजय उवाच\n",
    "06044001a": "राजञ्शतसहस्राणि तत्र तत्र तदा तदा\n",
    "06044001c": "निर्मर्यादं प्रयुद्धानि तत्ते वक्ष्यामि भारत\n",
    "06044002a": "न पुत्रः पितरं जज्ञे न पिता पुत्रमौरसम्\n",
    "06044002c": "न भ्राता भ्रातरं तत्र स्वस्रीयं न च मातुलः\n",
    "06044003a": "मातुलं न च स्वस्रीयो न सखायं सखा तथा\n",
    "06044003c": "आविष्टा इव युध्यन्ते पाण्डवाः कुरुभिः सह\n",
    "06044004a": "रथानीकं नरव्याघ्राः केचिदभ्यपतन्रथैः\n",
    "06044004c": "अभज्यन्त युगैरेव युगानि भरतर्षभ\n",
    "06044005a": "रथेषाश्च रथेषाभिः कूबरा रथकूबरैः\n",
    "06044005c": "संहताः संहतैः केचित्परस्परजिघांसवः\n",
    "06044006a": "न शेकुश्चलितुं केचित्संनिपत्य रथा रथैः\n",
    "06044006c": "प्रभिन्नास्तु महाकायाः संनिपत्य गजा गजैः\n",
    "06044007a": "बहुधादारयन्क्रुद्धा विषाणैरितरेतरम्\n",
    "06044007c": "सतोमरपताकैश्च वारणाः परवारणैः\n",
    "06044008a": "अभिसृत्य महाराज वेगवद्भिर्महागजैः\n",
    "06044008c": "दन्तैरभिहतास्तत्र चुक्रुशुः परमातुराः\n",
    "06044009a": "अभिनीताश्च शिक्षाभिस्तोत्त्राङ्कुशसमाहताः\n",
    "06044009c": "सुप्रभिन्नाः प्रभिन्नानां संमुखाभिमुखा ययुः\n",
    "06044010a": "प्रभिन्नैरपि संसक्ताः केचित्तत्र महागजाः\n",
    "06044010c": "क्रौञ्चवन्निनदं मुक्त्वा प्राद्रवन्त ततस्ततः\n",
    "06044011a": "सम्यक्प्रणीता नागाश्च प्रभिन्नकरटामुखाः\n",
    "06044011c": "ऋष्टितोमरनाराचैर्निर्विद्धा वरवारणाः\n",
    "06044012a": "विनेदुर्भिन्नमर्माणो निपेतुश्च गतासवः\n",
    "06044012c": "प्राद्रवन्त दिशः केचिन्नदन्तो भैरवान्रवान्\n",
    "06044013a": "गजानां पादरक्षास्तु व्यूढोरस्काः प्रहारिणः\n",
    "06044013c": "ऋष्टिभिश्च धनुर्भिश्च विमलैश्च परश्वधैः\n",
    "06044014a": "गदाभिर्मुसलैश्चैव भिण्डिपालैः सतोमरैः\n",
    "06044014c": "आयसैः परिघैश्चैव निस्त्रिंशैर्विमलैः शितैः\n",
    "06044015a": "प्रगृहीतैः सुसंरब्धा धावमानास्ततस्ततः\n",
    "06044015c": "व्यदृश्यन्त महाराज परस्परजिघांसवः\n",
    "06044016a": "राजमानाश्च निस्त्रिंशाः संसिक्ता नरशोणितैः\n",
    "06044016c": "प्रत्यदृश्यन्त शूराणामन्योन्यमभिधावताम्\n",
    "06044017a": "अवक्षिप्तावधूतानामसीनां वीरबाहुभिः\n",
    "06044017c": "संजज्ञे तुमुलः शब्दः पततां परमर्मसु\n",
    "06044018a": "गदामुसलरुग्णानां भिन्नानां च वरासिभिः\n",
    "06044018c": "दन्तिदन्तावभिन्नानां मृदितानां च दन्तिभिः\n",
    "06044019a": "तत्र तत्र नरौघाणां क्रोशतामितरेतरम्\n",
    "06044019c": "शुश्रुवुर्दारुणा वाचः प्रेतानामिव भारत\n",
    "06044020a": "हयैरपि हयारोहाश्चामरापीडधारिभिः\n",
    "06044020c": "हंसैरिव महावेगैरन्योन्यमभिदुद्रुवुः\n",
    "06044021a": "तैर्विमुक्ता महाप्रासा जाम्बूनदविभूषणाः\n",
    "06044021c": "आशुगा विमलास्तीक्ष्णाः संपेतुर्भुजगोपमाः\n",
    "06044022a": "अश्वैरग्र्यजवैः केचिदाप्लुत्य महतो रथान्\n",
    "06044022c": "शिरांस्याददिरे वीरा रथिनामश्वसादिनः\n",
    "06044023a": "बहूनपि हयारोहान्भल्लैः संनतपर्वभिः\n",
    "06044023c": "रथी जघान संप्राप्य बाणगोचरमागतान्\n",
    "06044024a": "नगमेघप्रतीकाशाश्चाक्षिप्य तुरगान्गजाः\n",
    "06044024c": "पादैरेवावमृद्नन्त मत्ताः कनकभूषणाः\n",
    "06044025a": "पाट्यमानेषु कुम्भेषु पार्श्वेष्वपि च वारणाः\n",
    "06044025c": "प्रासैर्विनिहताः केचिद्विनेदुः परमातुराः\n",
    "06044026a": "साश्वारोहान्हयान्केचिदुन्मथ्य वरवारणाः\n",
    "06044026c": "सहसा चिक्षिपुस्तत्र संकुले भैरवे सति\n",
    "06044027a": "साश्वारोहान्विषाणाग्रैरुत्क्षिप्य तुरगान्द्विपाः\n",
    "06044027c": "रथौघानवमृद्नन्तः सध्वजान्परिचक्रमुः\n",
    "06044028a": "पुंस्त्वादभिमदत्वाच्च केचिदत्र महागजाः\n",
    "06044028c": "साश्वारोहान्हयाञ्जघ्नुः करैः सचरणैस्तथा\n",
    "06044029a": "केचिदाक्षिप्य करिणः साश्वानपि रथान्करैः\n",
    "06044029c": "विकर्षन्तो दिशः सर्वाः समीयुः सर्वशब्दगाः\n",
    "06044030a": "आशुगा विमलास्तीक्ष्णाः संपेतुर्भुजगोपमाः\n",
    "06044030c": "नराश्वकायान्निर्भिद्य लौहानि कवचानि च\n",
    "06044031a": "निपेतुर्विमलाः शक्त्यो वीरबाहुभिरर्पिताः\n",
    "06044031c": "महोल्काप्रतिमा घोरास्तत्र तत्र विशां पते\n",
    "06044032a": "द्वीपिचर्मावनद्धैश्च व्याघ्रचर्मशयैरपि\n",
    "06044032c": "विकोशैर्विमलैः खड्गैरभिजघ्नुः परान्रणे\n",
    "06044033a": "अभिप्लुतमभिक्रुद्धमेकपार्श्वावदारितम्\n",
    "06044033c": "विदर्शयन्तः संपेतुः खड्गचर्मपरश्वधैः\n",
    "06044034a": "शक्तिभिर्दारिताः केचित्संछिन्नाश्च परश्वधैः\n",
    "06044034c": "हस्तिभिर्मृदिताः केचित्क्षुण्णाश्चान्ये तुरंगमैः\n",
    "06044035a": "रथनेमिनिकृत्ताश्च निकृत्ता निशितैः शरैः\n",
    "06044035c": "विक्रोशन्ति नरा राजंस्तत्र तत्र स्म बान्धवान्\n",
    "06044036a": "पुत्रानन्ये पितॄनन्ये भ्रातॄंश्च सह बान्धवैः\n",
    "06044036c": "मातुलान्भागिनेयांश्च परानपि च संयुगे\n",
    "06044037a": "विकीर्णान्त्राः सुबहवो भग्नसक्थाश्च भारत\n",
    "06044037c": "बाहुभिः सुभुजाच्छिन्नैः पार्श्वेषु च विदारिताः\n",
    "06044037e": "क्रन्दन्तः समदृश्यन्त तृषिता जीवितेप्सवः\n",
    "06044038a": "तृष्णापरिगताः केचिदल्पसत्त्वा विशां पते\n",
    "06044038c": "भूमौ निपतिताः संख्ये जलमेव ययाचिरे\n",
    "06044039a": "रुधिरौघपरिक्लिन्नाः क्लिश्यमानाश्च भारत\n",
    "06044039c": "व्यनिन्दन्भृशमात्मानं तव पुत्रांश्च संगतान्\n",
    "06044040a": "अपरे क्षत्रियाः शूराः कृतवैराः परस्परम्\n",
    "06044040c": "नैव शस्त्रं विमुञ्चन्ति नैव क्रन्दन्ति मारिष\n",
    "06044040e": "तर्जयन्ति च संहृष्टास्तत्र तत्र परस्परम्\n",
    "06044041a": "निर्दश्य दशनैश्चापि क्रोधात्स्वदशनच्छदान्\n",
    "06044041c": "भ्रुकुटीकुटिलैर्वक्त्रैः प्रेक्षन्ते च परस्परम्\n",
    "06044042a": "अपरे क्लिश्यमानास्तु व्रणार्ताः शरपीडिताः\n",
    "06044042c": "निष्कूजाः समपद्यन्त दृढसत्त्वा महाबलाः\n",
    "06044043a": "अन्ये तु विरथाः शूरा रथमन्यस्य संयुगे\n",
    "06044043c": "प्रार्थयाना निपतिताः संक्षुण्णा वरवारणैः\n",
    "06044043e": "अशोभन्त महाराज पुष्पिता इव किंशुकाः\n",
    "06044044a": "संबभूवुरनीकेषु बहवो भैरवस्वनाः\n",
    "06044044c": "वर्तमाने महाभीमे तस्मिन्वीरवरक्षये\n",
    "06044045a": "अहनत्तु पिता पुत्रं पुत्रश्च पितरं रणे\n",
    "06044045c": "स्वस्रीयो मातुलं चापि स्वस्रीयं चापि मातुलः\n",
    "06044046a": "सखायं च सखा राजन्संबन्धी बान्धवं तथा\n",
    "06044046c": "एवं युयुधिरे तत्र कुरवः पाण्डवैः सह\n",
    "06044047a": "वर्तमाने भये तस्मिन्निर्मर्यादे महाहवे\n",
    "06044047c": "भीष्ममासाद्य पार्थानां वाहिनी समकम्पत\n",
    "06044048a": "केतुना पञ्चतारेण तालेन भरतर्षभ\n",
    "06044048c": "राजतेन महाबाहुरुच्छ्रितेन महारथे\n",
    "06044048e": "बभौ भीष्मस्तदा राजंश्चन्द्रमा इव मेरुणा\n",
    "06045001": "संजय उवाच\n",
    "06045001a": "गतपूर्वाह्णभूयिष्ठे तस्मिन्नहनि दारुणे\n",
    "06045001c": "वर्तमाने महारौद्रे महावीरवरक्षये\n",
    "06045002a": "दुर्मुखः कृतवर्मा च कृपः शल्यो विविंशतिः\n",
    "06045002c": "भीष्मं जुगुपुरासाद्य तव पुत्रेण चोदिताः\n",
    "06045003a": "एतैरतिरथैर्गुप्तः पञ्चभिर्भरतर्षभ\n",
    "06045003c": "पाण्डवानामनीकानि विजगाहे महारथः\n",
    "06045004a": "चेदिकाशिकरूषेषु पाञ्चालेषु च भारत\n",
    "06045004c": "भीष्मस्य बहुधा तालश्चरन्केतुरदृश्यत\n",
    "06045005a": "शिरांसि च तदा भीष्मो बाहूंश्चापि सहायुधान्\n",
    "06045005c": "निचकर्त महावेगैर्भल्लैः संनतपर्वभिः\n",
    "06045006a": "नृत्यतो रथमार्गेषु भीष्मस्य भरतर्षभ\n",
    "06045006c": "केचिदार्तस्वरं चक्रुर्नागा मर्मणि ताडिताः\n",
    "06045007a": "अभिमन्युः सुसंक्रुद्धः पिशङ्गैस्तुरगोत्तमैः\n",
    "06045007c": "संयुक्तं रथमास्थाय प्रायाद्भीष्मरथं प्रति\n",
    "06045008a": "जाम्बूनदविचित्रेण कर्णिकारेण केतुना\n",
    "06045008c": "अभ्यवर्षत भीष्मं च तांश्चैव रथसत्तमान्\n",
    "06045009a": "स तालकेतोस्तीक्ष्णेन केतुमाहत्य पत्रिणा\n",
    "06045009c": "भीष्मेण युयुधे वीरस्तस्य चानुचरैः सह\n",
    "06045010a": "कृतवर्माणमेकेन शल्यं पञ्चभिरायसैः\n",
    "06045010c": "विद्ध्वा नवभिरानर्छच्छिताग्रैः प्रपितामहम्\n",
    "06045011a": "पूर्णायतविसृष्टेन सम्यक्प्रणिहितेन च\n",
    "06045011c": "ध्वजमेकेन विव्याध जाम्बूनदविभूषितम्\n",
    "06045012a": "दुर्मुखस्य तु भल्लेन सर्वावरणभेदिना\n",
    "06045012c": "जहार सारथेः कायाच्छिरः संनतपर्वणा\n",
    "06045013a": "धनुश्चिच्छेद भल्लेन कार्तस्वरविभूषितम्\n",
    "06045013c": "कृपस्य निशिताग्रेण तांश्च तीक्ष्णमुखैः शरैः\n",
    "06045014a": "जघान परमक्रुद्धो नृत्यन्निव महारथः\n",
    "06045014c": "तस्य लाघवमुद्वीक्ष्य तुतुषुर्देवता अपि\n",
    "06045015a": "लब्धलक्ष्यतया कार्ष्णेः सर्वे भीष्ममुखा रथाः\n",
    "06045015c": "सत्त्ववन्तममन्यन्त साक्षादिव धनंजयम्\n",
    "06045016a": "तस्य लाघवमार्गस्थमलातसदृशप्रभम्\n",
    "06045016c": "दिशः पर्यपतच्चापं गाण्डीवमिव घोषवत्\n",
    "06045017a": "तमासाद्य महावेगैर्भीष्मो नवभिराशुगैः\n",
    "06045017c": "विव्याध समरे तूर्णमार्जुनिं परवीरहा\n",
    "06045018a": "ध्वजं चास्य त्रिभिर्भल्लैश्चिच्छेद परमौजसः\n",
    "06045018c": "सारथिं च त्रिभिर्बाणैराजघान यतव्रतः\n",
    "06045019a": "तथैव कृतवर्मा च कृपः शल्यश्च मारिष\n",
    "06045019c": "विद्ध्वा नाकम्पयत्कार्ष्णिं मैनाकमिव पर्वतम्\n",
    "06045020a": "स तैः परिवृतः शूरो धार्तराष्ट्रैर्महारथैः\n",
    "06045020c": "ववर्ष शरवर्षाणि कार्ष्णिः पञ्चरथान्प्रति\n",
    "06045021a": "ततस्तेषां महास्त्राणि संवार्य शरवृष्टिभिः\n",
    "06045021c": "ननाद बलवान्कार्ष्णिर्भीष्माय विसृजञ्शरान्\n",
    "06045022a": "तत्रास्य सुमहद्राजन्बाह्वोर्बलमदृश्यत\n",
    "06045022c": "यतमानस्य समरे भीष्ममर्दयतः शरैः\n",
    "06045023a": "पराक्रान्तस्य तस्यैव भीष्मोऽपि प्राहिणोच्छरान्\n",
    "06045023c": "स तांश्चिच्छेद समरे भीष्मचापच्युताञ्शरान्\n",
    "06045024a": "ततो ध्वजममोघेषुर्भीष्मस्य नवभिः शरैः\n",
    "06045024c": "चिच्छेद समरे वीरस्तत उच्चुक्रुशुर्जनाः\n",
    "06045025a": "स राजतो महास्कन्धस्तालो हेमविभूषितः\n",
    "06045025c": "सौभद्रविशिखैश्छिन्नः पपात भुवि भारत\n",
    "06045026a": "ध्वजं सौभद्रविशिखैः पतितं भरतर्षभ\n",
    "06045026c": "दृष्ट्वा भीमोऽनदद्धृष्टः सौभद्रमभिहर्षयन्\n",
    "06045027a": "अथ भीष्मो महास्त्राणि दिव्यानि च बहूनि च\n",
    "06045027c": "प्रादुश्चक्रे महारौद्रः क्षणे तस्मिन्महाबलः\n",
    "06045028a": "ततः शतसहस्रेण सौभद्रं प्रपितामहः\n",
    "06045028c": "अवाकिरदमेयात्मा शराणां नतपर्वणाम्\n",
    "06045029a": "ततो दश महेष्वासाः पाण्डवानां महारथाः\n",
    "06045029c": "रक्षार्थमभ्यधावन्त सौभद्रं त्वरिता रथैः\n",
    "06045030a": "विराटः सह पुत्रेण धृष्टद्युम्नश्च पार्षतः\n",
    "06045030c": "भीमश्च केकयाश्चैव सात्यकिश्च विशां पते\n",
    "06045031a": "जवेनापततां तेषां भीष्मः शांतनवो रणे\n",
    "06045031c": "पाञ्चाल्यं त्रिभिरानर्छत्सात्यकिं निशितैः शरैः\n",
    "06045032a": "पूर्णायतविसृष्टेन क्षुरेण निशितेन च\n",
    "06045032c": "ध्वजमेकेन चिच्छेद भीमसेनस्य पत्रिणा\n",
    "06045033a": "जाम्बूनदमयः केतुः केसरी नरसत्तम\n",
    "06045033c": "पपात भीमसेनस्य भीष्मेण मथितो रथात्\n",
    "06045034a": "भीमसेनस्त्रिभिर्विद्ध्वा भीष्मं शांतनवं रणे\n",
    "06045034c": "कृपमेकेन विव्याध कृतवर्माणमष्टभिः\n",
    "06045035a": "प्रगृहीताग्रहस्तेन वैराटिरपि दन्तिना\n",
    "06045035c": "अभ्यद्रवत राजानं मद्राधिपतिमुत्तरः\n",
    "06045036a": "तस्य वारणराजस्य जवेनापततो रथी\n",
    "06045036c": "शल्यो निवारयामास वेगमप्रतिमं रणे\n",
    "06045037a": "तस्य क्रुद्धः स नागेन्द्रो बृहतः साधुवाहिनः\n",
    "06045037c": "पदा युगमधिष्ठाय जघान चतुरो हयान्\n",
    "06045038a": "स हताश्वे रथे तिष्ठन्मद्राधिपतिरायसीम्\n",
    "06045038c": "उत्तरान्तकरीं शक्तिं चिक्षेप भुजगोपमाम्\n",
    "06045039a": "तया भिन्नतनुत्राणः प्रविश्य विपुलं तमः\n",
    "06045039c": "स पपात गजस्कन्धात्प्रमुक्ताङ्कुशतोमरः\n",
    "06045040a": "समादाय च शल्योऽसिमवप्लुत्य रथोत्तमात्\n",
    "06045040c": "वारणेन्द्रस्य विक्रम्य चिच्छेदाथ महाकरम्\n",
    "06045041a": "भिन्नमर्मा शरव्रातैश्छिन्नहस्तः स वारणः\n",
    "06045041c": "भीममार्तस्वरं कृत्वा पपात च ममार च\n",
    "06045042a": "एतदीदृशकं कृत्वा मद्रराजो महारथः\n",
    "06045042c": "आरुरोह रथं तूर्णं भास्वरं कृतवर्मणः\n",
    "06045043a": "उत्तरं निहतं दृष्ट्वा वैराटिर्भ्रातरं शुभम्\n",
    "06045043c": "कृतवर्मणा च सहितं दृष्ट्वा शल्यमवस्थितम्\n",
    "06045043e": "शङ्खः क्रोधात्प्रजज्वाल हविषा हव्यवाडिव\n",
    "06045044a": "स विस्फार्य महच्चापं कार्तस्वरविभूषितम्\n",
    "06045044c": "अभ्यधावज्जिघांसन्वै शल्यं मद्राधिपं बली\n",
    "06045045a": "महता रथवंशेन समन्तात्परिवारितः\n",
    "06045045c": "सृजन्बाणमयं वर्षं प्रायाच्छल्यरथं प्रति\n",
    "06045046a": "तमापतन्तं संप्रेक्ष्य मत्तवारणविक्रमम्\n",
    "06045046c": "तावकानां रथाः सप्त समन्तात्पर्यवारयन्\n",
    "06045046e": "मद्रराजं परीप्सन्तो मृत्योर्दंष्ट्रान्तरं गतम्\n",
    "06045047a": "ततो भीष्मो महाबाहुर्विनद्य जलदो यथा\n",
    "06045047c": "तालमात्रं धनुर्गृह्य शङ्खमभ्यद्रवद्रणे\n",
    "06045048a": "तमुद्यतमुदीक्ष्याथ महेष्वासं महाबलम्\n",
    "06045048c": "संत्रस्ता पाण्डवी सेना वातवेगहतेव नौः\n",
    "06045049a": "तत्रार्जुनः संत्वरितः शङ्खस्यासीत्पुरःसरः\n",
    "06045049c": "भीष्माद्रक्ष्योऽयमद्येति ततो युद्धमवर्तत\n",
    "06045050a": "हाहाकारो महानासीद्योधानां युधि युध्यताम्\n",
    "06045050c": "तेजस्तेजसि संपृक्तमित्येवं विस्मयं ययुः\n",
    "06045051a": "अथ शल्यो गदापाणिरवतीर्य महारथात्\n",
    "06045051c": "शङ्खस्य चतुरो वाहानहनद्भरतर्षभ\n",
    "06045052a": "स हताश्वाद्रथात्तूर्णं खड्गमादाय विद्रुतः\n",
    "06045052c": "बीभत्सोः स्यन्दनं प्राप्य ततः शान्तिमविन्दत\n",
    "06045053a": "ततो भीष्मरथात्तूर्णमुत्पतन्ति पतत्रिणः\n",
    "06045053c": "यैरन्तरिक्षं भूमिश्च सर्वतः समवस्तृतम्\n",
    "06045054a": "पाञ्चालानथ मत्स्यांश्च केकयांश्च प्रभद्रकान्\n",
    "06045054c": "भीष्मः प्रहरतां श्रेष्ठः पातयामास मार्गणैः\n",
    "06045055a": "उत्सृज्य समरे तूर्णं पाण्डवं सव्यसाचिनम्\n",
    "06045055c": "अभ्यद्रवत पाञ्चाल्यं द्रुपदं सेनया वृतम्\n",
    "06045055e": "प्रियं संबन्धिनं राजञ्शरानवकिरन्बहून्\n",
    "06045056a": "अग्निनेव प्रदग्धानि वनानि शिशिरात्यये\n",
    "06045056c": "शरदग्धान्यदृश्यन्त सैन्यानि द्रुपदस्य ह\n",
    "06045056e": "अतिष्ठत रणे भीष्मो विधूम इव पावकः\n",
    "06045057a": "मध्यंदिने यथादित्यं तपन्तमिव तेजसा\n",
    "06045057c": "न शेकुः पाण्डवेयस्य योधा भीष्मं निरीक्षितुम्\n",
    "06045058a": "वीक्षां चक्रुः समन्तात्ते पाण्डवा भयपीडिताः\n",
    "06045058c": "त्रातारं नाध्यगच्छन्त गावः शीतार्दिता इव\n",
    "06045059a": "हतविप्रद्रुते सैन्ये निरुत्साहे विमर्दिते\n",
    "06045059c": "हाहाकारो महानासीत्पाण्डुसैन्येषु भारत\n",
    "06045060a": "ततो भीष्मः शांतनवो नित्यं मण्डलकार्मुकः\n",
    "06045060c": "मुमोच बाणान्दीप्ताग्रानहीनाशीविषानिव\n",
    "06045061a": "शरैरेकायनीकुर्वन्दिशः सर्वा यतव्रतः\n",
    "06045061c": "जघान पाण्डवरथानादिश्यादिश्य भारत\n",
    "06045062a": "ततः सैन्येषु भग्नेषु मथितेषु च सर्वशः\n",
    "06045062c": "प्राप्ते चास्तं दिनकरे न प्राज्ञायत किंचन\n",
    "06045063a": "भीष्मं च समुदीर्यन्तं दृष्ट्वा पार्था महाहवे\n",
    "06045063c": "अवहारमकुर्वन्त सैन्यानां भरतर्षभ\n",
    "06046001": "संजय उवाच\n",
    "06046001a": "कृतेऽवहारे सैन्यानां प्रथमे भरतर्षभ\n",
    "06046001c": "भीष्मे च युधि संरब्धे हृष्टे दुर्योधने तथा\n",
    "06046002a": "धर्मराजस्ततस्तूर्णमभिगम्य जनार्दनम्\n",
    "06046002c": "भ्रातृभिः सहितः सर्वैः सर्वैश्चैव जनेश्वरैः\n",
    "06046003a": "शुचा परमया युक्तश्चिन्तयानः पराजयम्\n",
    "06046003c": "वार्ष्णेयमब्रवीद्राजन्दृष्ट्वा भीष्मस्य विक्रमम्\n",
    "06046004a": "कृष्ण पश्य महेष्वासं भीष्मं भीमपराक्रमम्\n",
    "06046004c": "शरैर्दहन्तं सैन्यं मे ग्रीष्मे कक्षमिवानलम्\n",
    "06046005a": "कथमेनं महात्मानं शक्ष्यामः प्रतिवीक्षितुम्\n",
    "06046005c": "लेलिह्यमानं सैन्यं मे हविष्मन्तमिवानलम्\n",
    "06046006a": "एतं हि पुरुषव्याघ्रं धनुष्मन्तं महाबलम्\n",
    "06046006c": "दृष्ट्वा विप्रद्रुतं सैन्यं मदीयं मार्गणाहतम्\n",
    "06046007a": "शक्यो जेतुं यमः क्रुद्धो वज्रपाणिश्च संयुगे\n",
    "06046007c": "वरुणः पाशभृच्चापि कुबेरो वा गदाधरः\n",
    "06046008a": "न तु भीष्मो महातेजाः शक्यो जेतुं महाबलः\n",
    "06046008c": "सोऽहमेवं गते मग्नो भीष्मागाधजलेऽप्लवः\n",
    "06046009a": "आत्मनो बुद्धिदौर्बल्याद्भीष्ममासाद्य केशव\n",
    "06046009c": "वनं यास्यामि गोविन्द श्रेयो मे तत्र जीवितुम्\n",
    "06046010a": "न त्विमान्पृथिवीपालान्दातुं भीष्माय मृत्यवे\n",
    "06046010c": "क्षपयिष्यति सेनां मे कृष्ण भीष्मो महास्त्रवित्\n",
    "06046011a": "यथानलं प्रज्वलितं पतंगाः समभिद्रुताः\n",
    "06046011c": "विनाशायैव गच्छन्ति तथा मे सैनिको जनः\n",
    "06046012a": "क्षयं नीतोऽस्मि वार्ष्णेय राज्यहेतोः पराक्रमी\n",
    "06046012c": "भ्रातरश्चैव मे वीराः कर्शिताः शरपीडिताः\n",
    "06046013a": "मत्कृते भ्रातृसौहार्दाद्राज्याद्भ्रष्टास्तथा सुखात्\n",
    "06046013c": "जीवितं बहु मन्येऽहं जीवितं ह्यद्य दुर्लभम्\n",
    "06046014a": "जीवितस्य हि शेषेण तपस्तप्स्यामि दुश्चरम्\n",
    "06046014c": "न घातयिष्यामि रणे मित्राणीमानि केशव\n",
    "06046015a": "रथान्मे बहुसाहस्रान्दिव्यैरस्त्रैर्महाबलः\n",
    "06046015c": "घातयत्यनिशं भीष्मः प्रवराणां प्रहारिणाम्\n",
    "06046016a": "किं नु कृत्वा कृतं मे स्याद्ब्रूहि माधव माचिरम्\n",
    "06046016c": "मध्यस्थमिव पश्यामि समरे सव्यसाचिनम्\n",
    "06046017a": "एको भीमः परं शक्त्या युध्यत्येष महाभुजः\n",
    "06046017c": "केवलं बाहुवीर्येण क्षत्रधर्ममनुस्मरन्\n",
    "06046018a": "गदया वीरघातिन्या यथोत्साहं महामनाः\n",
    "06046018c": "करोत्यसुकरं कर्म गजाश्वरथपत्तिषु\n",
    "06046019a": "नालमेष क्षयं कर्तुं परसैन्यस्य मारिष\n",
    "06046019c": "आर्जवेनैव युद्धेन वीर वर्षशतैरपि\n",
    "06046020a": "एकोऽस्त्रवित्सखा तेऽयं सोऽप्यस्मान्समुपेक्षते\n",
    "06046020c": "निर्दह्यमानान्भीष्मेण द्रोणेन च महात्मना\n",
    "06046021a": "दिव्यान्यस्त्राणि भीष्मस्य द्रोणस्य च महात्मनः\n",
    "06046021c": "धक्ष्यन्ति क्षत्रियान्सर्वान्प्रयुक्तानि पुनः पुनः\n",
    "06046022a": "कृष्ण भीष्मः सुसंरब्धः सहितः सर्वपार्थिवैः\n",
    "06046022c": "क्षपयिष्यति नो नूनं यादृशोऽस्य पराक्रमः\n",
    "06046023a": "स त्वं पश्य महेष्वासं योगीष्वर महारथम्\n",
    "06046023c": "यो भीष्मं शमयेत्संख्ये दावाग्निं जलदो यथा\n",
    "06046024a": "तव प्रसादाद्गोविन्द पाण्डवा निहतद्विषः\n",
    "06046024c": "स्वराज्यमनुसंप्राप्ता मोदिष्यन्ति सबान्धवाः\n",
    "06046025a": "एवमुक्त्वा ततः पार्थो ध्यायन्नास्ते महामनाः\n",
    "06046025c": "चिरमन्तर्मना भूत्वा शोकोपहतचेतनः\n",
    "06046026a": "शोकार्तं पाण्डवं ज्ञात्वा दुःखेन हतचेतसम्\n",
    "06046026c": "अब्रवीत्तत्र गोविन्दो हर्षयन्सर्वपाण्डवान्\n",
    "06046027a": "मा शुचो भरतश्रेष्ठ न त्वं शोचितुमर्हसि\n",
    "06046027c": "यस्य ते भ्रातरः शूराः सर्वलोकस्य धन्विनः\n",
    "06046028a": "अहं च प्रियकृद्राजन्सात्यकिश्च महारथः\n",
    "06046028c": "विराटद्रुपदौ वृद्धौ धृष्टद्युम्नश्च पार्षतः\n",
    "06046029a": "तथैव सबलाः सर्वे राजानो राजसत्तम\n",
    "06046029c": "त्वत्प्रसादं प्रतीक्षन्ते त्वद्भक्ताश्च विशां पते\n",
    "06046030a": "एष ते पार्षतो नित्यं हितकामः प्रिये रतः\n",
    "06046030c": "सेनापत्यमनुप्राप्तो धृष्टद्युम्नो महाबलः\n",
    "06046030e": "शिखण्डी च महाबाहो भीष्मस्य निधनं किल\n",
    "06046031a": "एतच्छ्रुत्वा ततो राजा धृष्टद्युम्नं महारथम्\n",
    "06046031c": "अब्रवीत्समितौ तस्यां वासुदेवस्य शृण्वतः\n",
    "06046032a": "धृष्टद्युम्न निबोधेदं यत्त्वा वक्ष्यामि मारिष\n",
    "06046032c": "नातिक्रम्यं भवेत्तच्च वचनं मम भाषितम्\n",
    "06046033a": "भवान्सेनापतिर्मह्यं वासुदेवेन संमतः\n",
    "06046033c": "कार्त्तिकेयो यथा नित्यं देवानामभवत्पुरा\n",
    "06046033e": "तथा त्वमपि पाण्डूनां सेनानीः पुरुषर्षभ\n",
    "06046034a": "स त्वं पुरुषशार्दूल विक्रम्य जहि कौरवान्\n",
    "06046034c": "अहं च त्वानुयास्यामि भीमः कृष्णश्च मारिष\n",
    "06046035a": "माद्रीपुत्रौ च सहितौ द्रौपदेयाश्च दंशिताः\n",
    "06046035c": "ये चान्ये पृथिवीपालाः प्रधानाः पुरुषर्षभ\n",
    "06046036a": "तत उद्धर्षयन्सर्वान्धृष्टद्युम्नोऽभ्यभाषत\n",
    "06046036c": "अहं द्रोणान्तकः पार्थ विहितः शंभुना पुरा\n",
    "06046037a": "रणे भीष्मं तथा द्रोणं कृपं शल्यं जयद्रथम्\n",
    "06046037c": "सर्वानद्य रणे दृप्तान्प्रतियोत्स्यामि पार्थिव\n",
    "06046038a": "अथोत्क्रुष्टं महेष्वासैः पाण्डवैर्युद्धदुर्मदैः\n",
    "06046038c": "समुद्यते पार्थिवेन्द्रे पार्षते शत्रुसूदने\n",
    "06046039a": "तमब्रवीत्ततः पार्थः पार्षतं पृतनापतिम्\n",
    "06046039c": "व्यूहः क्रौञ्चारुणो नाम सर्वशत्रुनिबर्हणः\n",
    "06046040a": "यं बृहस्पतिरिन्द्राय तदा देवासुरेऽब्रवीत्\n",
    "06046040c": "तं यथावत्प्रतिव्यूह परानीकविनाशनम्\n",
    "06046040e": "अदृष्टपूर्वं राजानः पश्यन्तु कुरुभिः सह\n",
    "06046041a": "तथोक्तः स नृदेवेन विष्णुर्वज्रभृता इव\n",
    "06046041c": "प्रभाते सर्वसैन्यानामग्रे चक्रे धनंजयम्\n",
    "06046042a": "आदित्यपथगः केतुस्तस्याद्भुतमनोरमः\n",
    "06046042c": "शासनात्पुरुहूतस्य निर्मितो विश्वकर्मणा\n",
    "06046043a": "इन्द्रायुधसवर्णाभिः पताकाभिरलंकृतः\n",
    "06046043c": "आकाशग इवाकाशे गन्धर्वनगरोपमः\n",
    "06046043e": "नृत्यमान इवाभाति रथचर्यासु मारिष\n",
    "06046044a": "तेन रत्नवता पार्थः स च गाण्डीवधन्वना\n",
    "06046044c": "बभूव परमोपेतः स्वयंभूरिव भानुना\n",
    "06046045a": "शिरोऽभूद्द्रुपदो राजा महत्या सेनया वृतः\n",
    "06046045c": "कुन्तिभोजश्च चैद्यश्च चक्षुष्यास्तां जनेश्वर\n",
    "06046046a": "दाशार्णकाः प्रयागाश्च दाशेरकगणैः सह\n",
    "06046046c": "अनूपगाः किराताश्च ग्रीवायां भरतर्षभ\n",
    "06046047a": "पटच्चरैश्च हुण्डैश्च राजन्पौरवकैस्तथा\n",
    "06046047c": "निषादैः सहितश्चापि पृष्ठमासीद्युधिष्ठिरः\n",
    "06046048a": "पक्षौ तु भीमसेनश्च धृष्टद्युम्नश्च पार्षतः\n",
    "06046048c": "द्रौपदेयाभिमन्युश्च सात्यकिश्च महारथः\n",
    "06046049a": "पिशाचा दरदाश्चैव पुण्ड्राः कुण्डीविषैः सह\n",
    "06046049c": "मडका लडकाश्चैव तङ्गणाः परतङ्गणाः\n",
    "06046050a": "बाह्लिकास्तित्तिराश्चैव चोलाः पाण्ड्याश्च भारत\n",
    "06046050c": "एते जनपदा राजन्दक्षिणं पक्षमाश्रिताः\n",
    "06046051a": "अग्निवेष्या जगत्तुण्डाः पलदाशाश्च भारत\n",
    "06046051c": "शबरास्तुम्बुपाश्चैव वत्साश्च सह नाकुलैः\n",
    "06046051e": "नकुलः सहदेवश्च वामं पार्श्वं समाश्रिताः\n",
    "06046052a": "रथानामयुतं पक्षौ शिरश्च नियुतं तथा\n",
    "06046052c": "पृष्ठमर्बुदमेवासीत्सहस्राणि च विंशतिः\n",
    "06046052e": "ग्रीवायां नियुतं चापि सहस्राणि च सप्ततिः\n",
    "06046053a": "पक्षकोटिप्रपक्षेषु पक्षान्तेषु च वारणाः\n",
    "06046053c": "जग्मुः परिवृता राजंश्चलन्त इव पर्वताः\n",
    "06046054a": "जघनं पालयामास विराटः सह केकयैः\n",
    "06046054c": "काशिराजश्च शैब्यश्च रथानामयुतैस्त्रिभिः\n",
    "06046055a": "एवमेतं महाव्यूहं व्यूह्य भारत पाण्डवाः\n",
    "06046055c": "सूर्योदयनमिच्छन्तः स्थिता युद्धाय दंशिताः\n",
    "06046056a": "तेषामादित्यवर्णानि विमलानि महान्ति च\n",
    "06046056c": "श्वेतच्छत्राण्यशोभन्त वारणेषु रथेषु च\n",
    "06047001": "संजय उवाच\n",
    "06047001a": "क्रौञ्चं ततो महाव्यूहमभेद्यं तनयस्तव\n",
    "06047001c": "व्यूढं दृष्ट्वा महाघोरं पार्थेनामिततेजसा\n",
    "06047002a": "आचार्यमुपसंगम्य कृपं शल्यं च मारिष\n",
    "06047002c": "सौमदत्तिं विकर्णं च अश्वत्थामानमेव च\n",
    "06047003a": "दुःशासनादीन्भ्रातॄंश्च स सर्वानेव भारत\n",
    "06047003c": "अन्यांश्च सुबहूञ्शूरान्युद्धाय समुपागतान्\n",
    "06047004a": "प्राहेदं वचनं काले हर्षयंस्तनयस्तव\n",
    "06047004c": "नानाशस्त्रप्रहरणाः सर्वे शस्त्रास्त्रवेदिनः\n",
    "06047005a": "एकैकशः समर्था हि यूयं सर्वे महारथाः\n",
    "06047005c": "पाण्डुपुत्रान्रणे हन्तुं ससैन्यान्किमु संहताः\n",
    "06047006a": "अपर्याप्तं तदस्माकं बलं भीष्माभिरक्षितम्\n",
    "06047006c": "पर्याप्तं त्विदमेतेषां बलं पार्थिवसत्तमाः\n",
    "06047007a": "संस्थानाः शूरसेनाश्च वेणिकाः कुकुरास्तथा\n",
    "06047007c": "आरेवकास्त्रिगर्ताश्च मद्रका यवनास्तथा\n",
    "06047008a": "शत्रुंजयेन सहितास्तथा दुःशासनेन च\n",
    "06047008c": "विकर्णेन च वीरेण तथा नन्दोपनन्दकैः\n",
    "06047009a": "चित्रसेनेन सहिताः सहिताः पाणिभद्रकैः\n",
    "06047009c": "भीष्ममेवाभिरक्षन्तु सह सैन्यपुरस्कृताः\n",
    "06047010a": "ततो द्रोणश्च भीष्मश्च तव पुत्रश्च मारिष\n",
    "06047010c": "अव्यूहन्त महाव्यूहं पाण्डूनां प्रतिबाधने\n",
    "06047011a": "भीष्मः सैन्येन महता समन्तात्परिवारितः\n",
    "06047011c": "ययौ प्रकर्षन्महतीं वाहिनीं सुरराडिव\n",
    "06047012a": "तमन्वयान्महेष्वासो भारद्वाजः प्रतापवान्\n",
    "06047012c": "कुन्तलैश्च दशार्णैश्च मागधैश्च विशां पते\n",
    "06047013a": "विदर्भैर्मेकलैश्चैव कर्णप्रावरणैरपि\n",
    "06047013c": "सहिताः सर्वसैन्येन भीष्ममाहवशोभिनम्\n",
    "06047014a": "गान्धाराः सिन्धुसौवीराः शिबयोऽथ वसातयः\n",
    "06047014c": "शकुनिश्च स्वसैन्येन भारद्वाजमपालयत्\n",
    "06047015a": "ततो दुर्योधनो राजा सहितः सर्वसोदरैः\n",
    "06047015c": "अश्वातकैर्विकर्णैश्च तथा शर्मिलकोसलैः\n",
    "06047016a": "दरदैश्चूचुपैश्चैव तथा क्षुद्रकमालवैः\n",
    "06047016c": "अभ्यरक्षत संहृष्टः सौबलेयस्य वाहिनीम्\n",
    "06047017a": "भूरिश्रवाः शलः शल्यो भगदत्तश्च मारिष\n",
    "06047017c": "विन्दानुविन्दावावन्त्यौ वामं पार्श्वमपालयन्\n",
    "06047018a": "सौमदत्तिः सुशर्मा च काम्बोजश्च सुदक्षिणः\n",
    "06047018c": "शतायुश्च श्रुतायुश्च दक्षिणं पार्श्वमास्थिताः\n",
    "06047019a": "अश्वत्थामा कृपश्चैव कृतवर्मा च सात्वतः\n",
    "06047019c": "महत्या सेनया सार्धं सेनापृष्ठे व्यवस्थिताः\n",
    "06047020a": "पृष्ठगोपास्तु तस्यासन्नानादेश्या जनेश्वराः\n",
    "06047020c": "केतुमान्वसुदानश्च पुत्रः काश्यस्य चाभिभूः\n",
    "06047021a": "ततस्ते तावकाः सर्वे हृष्टा युद्धाय भारत\n",
    "06047021c": "दध्मुः शङ्खान्मुदा युक्ताः सिंहनादांश्च नादयन्\n",
    "06047022a": "तेषां श्रुत्वा तु हृष्टानां कुरुवृद्धः पितामहः\n",
    "06047022c": "सिंहनादं विनद्योच्चैः शङ्खं दध्मौ प्रतापवान्\n",
    "06047023a": "ततः शङ्खाश्च भेर्यश्च पेश्यश्च विविधाः परैः\n",
    "06047023c": "आनकाश्चाभ्यहन्यन्त स शब्दस्तुमुलोऽभवत्\n",
    "06047024a": "ततः श्वेतैर्हयैर्युक्ते महति स्यन्दने स्थितौ\n",
    "06047024c": "प्रदध्मतुः शङ्खवरौ हेमरत्नपरिष्कृतौ\n",
    "06047025a": "पाञ्चजन्यं हृषीकेशो देवदत्तं धनंजयः\n",
    "06047025c": "पौण्ड्रं दध्मौ महाशङ्खं भीमकर्मा वृकोदरः\n",
    "06047026a": "अनन्तविजयं राजा कुन्तीपुत्रो युधिष्ठिरः\n",
    "06047026c": "नकुलः सहदेवश्च सुघोषमणिपुष्पकौ\n",
    "06047027a": "काशिराजश्च शैब्यश्च शिखण्डी च महारथः\n",
    "06047027c": "धृष्टद्युम्नो विराटश्च सात्यकिश्च महायशाः\n",
    "06047028a": "पाञ्चाल्यश्च महेष्वासो द्रौपद्याः पञ्च चात्मजाः\n",
    "06047028c": "सर्वे दध्मुर्महाशङ्खान्सिंहनादांश्च नेदिरे\n",
    "06047029a": "स घोषः सुमहांस्तत्र वीरैस्तैः समुदीरितः\n",
    "06047029c": "नभश्च पृथिवीं चैव तुमुलो व्यनुनादयत्\n",
    "06047030a": "एवमेते महाराज प्रहृष्टाः कुरुपाण्डवाः\n",
    "06047030c": "पुनर्युद्धाय संजग्मुस्तापयानाः परस्परम्\n",
    "06048001": "धृतराष्ट्र उवाच\n",
    "06048001a": "एवं व्यूढेष्वनीकेषु मामकेष्वितरेषु च\n",
    "06048001c": "कथं प्रहरतां श्रेष्ठाः संप्रहारं प्रचक्रिरे\n",
    "06048002": "संजय उवाच\n",
    "06048002a": "समं व्यूढेष्वनीकेषु संनद्धा रुचिरध्वजाः\n",
    "06048002c": "अपारमिव संदृश्य सागरप्रतिमं बलम्\n",
    "06048003a": "तेषां मध्ये स्थितो राजा पुत्रो दुर्योधनस्तव\n",
    "06048003c": "अब्रवीत्तावकान्सर्वान्युध्यध्वमिति दंशिताः\n",
    "06048004a": "ते मनः क्रूरमास्थाय समभित्यक्तजीविताः\n",
    "06048004c": "पाण्डवानभ्यवर्तन्त सर्व एवोच्छ्रितध्वजाः\n",
    "06048005a": "ततो युद्धं समभवत्तुमुलं लोमहर्षणम्\n",
    "06048005c": "तावकानां परेषां च व्यतिषक्तरथद्विपम्\n",
    "06048006a": "मुक्तास्तु रथिभिर्बाणा रुक्मपुङ्खाः सुतेजनाः\n",
    "06048006c": "संनिपेतुरकुण्ठाग्रा नागेषु च हयेषु च\n",
    "06048007a": "तथा प्रवृत्ते संग्रामे धनुरुद्यम्य दंशितः\n",
    "06048007c": "अभिपत्य महाबाहुर्भीष्मो भीमपराक्रमः\n",
    "06048008a": "सौभद्रे भीमसेने च शैनेये च महारथे\n",
    "06048008c": "केकये च विराटे च धृष्टद्युम्ने च पार्षते\n",
    "06048009a": "एतेषु नरवीरेषु चेदिमत्स्येषु चाभितः\n",
    "06048009c": "ववर्ष शरवर्षाणि वृद्धः कुरुपितामहः\n",
    "06048010a": "प्राकम्पत महाव्यूहस्तस्मिन्वीरसमागमे\n",
    "06048010c": "सर्वेषामेव सैन्यानामासीद्व्यतिकरो महान्\n",
    "06048011a": "सादितध्वजनागाश्च हतप्रवरवाजिनः\n",
    "06048011c": "विप्रयातरथानीकाः समपद्यन्त पाण्डवाः\n",
    "06048012a": "अर्जुनस्तु नरव्याघ्रो दृष्ट्वा भीष्मं महारथम्\n",
    "06048012c": "वार्ष्णेयमब्रवीत्क्रुद्धो याहि यत्र पितामहः\n",
    "06048013a": "एष भीष्मः सुसंक्रुद्धो वार्ष्णेय मम वाहिनीम्\n",
    "06048013c": "नाशयिष्यति सुव्यक्तं दुर्योधनहिते रतः\n",
    "06048014a": "एष द्रोणः कृपः शल्यो विकर्णश्च जनार्दन\n",
    "06048014c": "धार्तराष्ट्राश्च सहिता दुर्योधनपुरोगमाः\n",
    "06048015a": "पाञ्चालान्निहनिष्यन्ति रक्षिता दृढधन्वना\n",
    "06048015c": "सोऽहं भीष्मं गमिष्यामि सैन्यहेतोर्जनार्दन\n",
    "06048016a": "तमब्रवीद्वासुदेवो यत्तो भव धनंजय\n",
    "06048016c": "एष त्वा प्रापये वीर पितामहरथं प्रति\n",
    "06048017a": "एवमुक्त्वा ततः शौरी रथं तं लोकविश्रुतम्\n",
    "06048017c": "प्रापयामास भीष्माय रथं प्रति जनेश्वर\n",
    "06048018a": "चञ्चद्बहुपताकेन बलाकावर्णवाजिना\n",
    "06048018c": "समुच्छ्रितमहाभीमनदद्वानरकेतुना\n",
    "06048018e": "महता मेघनादेन रथेनादित्यवर्चसा\n",
    "06048019a": "विनिघ्नन्कौरवानीकं शूरसेनांश्च पाण्डवः\n",
    "06048019c": "आयाच्छरान्नुदञ्शीघ्रं सुहृच्छोषविनाशनः\n",
    "06048020a": "तमापतन्तं वेगेन प्रभिन्नमिव वारणम्\n",
    "06048020c": "त्रासयानं रणे शूरान्पातयन्तं च सायकैः\n",
    "06048021a": "सैन्धवप्रमुखैर्गुप्तः प्राच्यसौवीरकेकयैः\n",
    "06048021c": "सहसा प्रत्युदीयाय भीष्मः शांतनवोऽर्जुनम्\n",
    "06048022a": "को हि गाण्डीवधन्वानमन्यः कुरुपितामहात्\n",
    "06048022c": "द्रोणवैकर्तनाभ्यां वा रथः संयातुमर्हति\n",
    "06048023a": "ततो भीष्मो महाराज कौरवाणां पितामहः\n",
    "06048023c": "अर्जुनं सप्तसप्तत्या नाराचानां समावृणोत्\n",
    "06048024a": "द्रोणश्च पञ्चविंशत्या कृपः पञ्चाशता शरैः\n",
    "06048024c": "दुर्योधनश्चतुःषष्ट्या शल्यश्च नवभिः शरैः\n",
    "06048025a": "सैन्धवो नवभिश्चापि शकुनिश्चापि पञ्चभिः\n",
    "06048025c": "विकर्णो दशभिर्भल्लै राजन्विव्याध पाण्डवम्\n",
    "06048026a": "स तैर्विद्धो महेष्वासः समन्तान्निशितैः शरैः\n",
    "06048026c": "न विव्यथे महाबाहुर्भिद्यमान इवाचलः\n",
    "06048027a": "स भीष्मं पञ्चविंशत्या कृपं च नवभिः शरैः\n",
    "06048027c": "द्रोणं षष्ट्या नरव्याघ्रो विकर्णं च त्रिभिः शरैः\n",
    "06048028a": "आर्तायनिं त्रिभिर्बाणै राजानं चापि पञ्चभिः\n",
    "06048028c": "प्रत्यविध्यदमेयात्मा किरीटी भरतर्षभ\n",
    "06048029a": "तं सात्यकिर्विराटश्च धृष्टद्युम्नश्च पार्षतः\n",
    "06048029c": "द्रौपदेयाभिमन्युश्च परिवव्रुर्धनंजयम्\n",
    "06048030a": "ततो द्रोणं महेष्वासं गाङ्गेयस्य प्रिये रतम्\n",
    "06048030c": "अभ्यवर्षत पाञ्चाल्यः संयुक्तः सह सोमकैः\n",
    "06048031a": "भीष्मस्तु रथिनां श्रेष्ठस्तूर्णं विव्याध पाण्डवम्\n",
    "06048031c": "अशीत्या निशितैर्बाणैस्ततोऽक्रोशन्त तावकाः\n",
    "06048032a": "तेषां तु निनदं श्रुत्वा प्रहृष्टानां प्रहृष्टवत्\n",
    "06048032c": "प्रविवेश ततो मध्यं रथसिंहः प्रतापवान्\n",
    "06048033a": "तेषां तु रथसिंहानां मध्यं प्राप्य धनंजयः\n",
    "06048033c": "चिक्रीड धनुषा राजँल्लक्ष्यं कृत्वा महारथान्\n",
    "06048034a": "ततो दुर्योधनो राजा भीष्ममाह जनेश्वरः\n",
    "06048034c": "पीड्यमानं स्वकं सैन्यं दृष्ट्वा पार्थेन संयुगे\n",
    "06048035a": "एष पाण्डुसुतस्तात कृष्णेन सहितो बली\n",
    "06048035c": "यततां सर्वसैन्यानां मूलं नः परिकृन्तति\n",
    "06048035e": "त्वयि जीवति गाङ्गेये द्रोणे च रथिनां वरे\n",
    "06048036a": "त्वत्कृते ह्येष कर्णोऽपि न्यस्तशस्त्रो महारथः\n",
    "06048036c": "न युध्यति रणे पार्थं हितकामः सदा मम\n",
    "06048037a": "स तथा कुरु गाङ्गेय यथा हन्येत फल्गुनः\n",
    "06048037c": "एवमुक्तस्ततो राजन्पिता देवव्रतस्तव\n",
    "06048037e": "धिक्क्षत्रधर्ममित्युक्त्वा ययौ पार्थरथं प्रति\n",
    "06048038a": "उभौ श्वेतहयौ राजन्संसक्तौ दृश्य पार्थिवाः\n",
    "06048038c": "सिंहनादान्भृशं चक्रुः शङ्खशब्दांश्च भारत\n",
    "06048039a": "द्रौणिर्दुर्योधनश्चैव विकर्णश्च तवात्मजः\n",
    "06048039c": "परिवार्य रणे भीष्मं स्थिता युद्धाय मारिष\n",
    "06048040a": "तथैव पाण्डवाः सर्वे परिवार्य धनंजयम्\n",
    "06048040c": "स्थिता युद्धाय महते ततो युद्धमवर्तत\n",
    "06048041a": "गाङ्गेयस्तु रणे पार्थमानर्छन्नवभिः शरैः\n",
    "06048041c": "तमर्जुनः प्रत्यविध्यद्दशभिर्मर्मवेधिभिः\n",
    "06048042a": "ततः शरसहस्रेण सुप्रयुक्तेन पाण्डवः\n",
    "06048042c": "अर्जुनः समरश्लाघी भीष्मस्यावारयद्दिशः\n",
    "06048043a": "शरजालं ततस्तत्तु शरजालेन कौरव\n",
    "06048043c": "वारयामास पार्थस्य भीष्मः शांतनवस्तथा\n",
    "06048044a": "उभौ परमसंहृष्टावुभौ युद्धाभिनन्दिनौ\n",
    "06048044c": "निर्विशेषमयुध्येतां कृतप्रतिकृतैषिणौ\n",
    "06048045a": "भीष्मचापविमुक्तानि शरजालानि संघशः\n",
    "06048045c": "शीर्यमाणान्यदृश्यन्त भिन्नान्यर्जुनसायकैः\n",
    "06048046a": "तथैवार्जुनमुक्तानि शरजालानि भागशः\n",
    "06048046c": "गाङ्गेयशरनुन्नानि न्यपतन्त महीतले\n",
    "06048047a": "अर्जुनः पञ्चविंशत्या भीष्ममार्च्छच्छितैः शरैः\n",
    "06048047c": "भीष्मोऽपि समरे पार्थं विव्याध त्रिंशता शरैः\n",
    "06048048a": "अन्योन्यस्य हयान्विद्ध्वा ध्वजौ च सुमहाबलौ\n",
    "06048048c": "रथेषां रथचक्रे च चिक्रीडतुररिंदमौ\n",
    "06048049a": "ततः क्रुद्धो महाराज भीष्मः प्रहरतां वरः\n",
    "06048049c": "वासुदेवं त्रिभिर्बाणैराजघान स्तनान्तरे\n",
    "06048050a": "भीष्मचापच्युतैर्बाणैर्निर्विद्धो मधुसूदनः\n",
    "06048050c": "विरराज रणे राजन्सपुष्प इव किंशुकः\n",
    "06048051a": "ततोऽर्जुनो भृशं क्रुद्धो निर्विद्धं प्रेक्ष्य माधवम्\n",
    "06048051c": "गाङ्गेयसारथिं संख्ये निर्बिभेद त्रिभिः शरैः\n",
    "06048052a": "यतमानौ तु तौ वीरावन्योन्यस्य वधं प्रति\n",
    "06048052c": "नाशक्नुतां तदान्योन्यमभिसंधातुमाहवे\n",
    "06048053a": "मण्डलानि विचित्राणि गतप्रत्यागतानि च\n",
    "06048053c": "अदर्शयेतां बहुधा सूतसामर्थ्यलाघवात्\n",
    "06048054a": "अन्तरं च प्रहारेषु तर्कयन्तौ महारथौ\n",
    "06048054c": "राजन्नन्तरमार्गस्थौ स्थितावास्तां मुहुर्मुहुः\n",
    "06048055a": "उभौ सिंहरवोन्मिश्रं शङ्खशब्दं प्रचक्रतुः\n",
    "06048055c": "तथैव चापनिर्घोषं चक्रतुस्तौ महारथौ\n",
    "06048056a": "तयोः शङ्खप्रणादेन रथनेमिस्वनेन च\n",
    "06048056c": "दारिता सहसा भूमिश्चकम्प च ननाद च\n",
    "06048057a": "न तयोरन्तरं कश्चिद्ददृशे भरतर्षभ\n",
    "06048057c": "बलिनौ समरे शूरावन्योन्यसदृशावुभौ\n",
    "06048058a": "चिह्नमात्रेण भीष्मं तु प्रजज्ञुस्तत्र कौरवाः\n",
    "06048058c": "तथा पाण्डुसुताः पार्थं चिह्नमात्रेण जज्ञिरे\n",
    "06048059a": "तयोर्नृवरयो राजन्दृश्य तादृक्पराक्रमम्\n",
    "06048059c": "विस्मयं सर्वभूतानि जग्मुर्भारत संयुगे\n",
    "06048060a": "न तयोर्विवरं कश्चिद्रणे पश्यति भारत\n",
    "06048060c": "धर्मे स्थितस्य हि यथा न कश्चिद्वृजिनं क्वचित्\n",
    "06048061a": "उभौ हि शरजालेन तावदृश्यौ बभूवतुः\n",
    "06048061c": "प्रकाशौ च पुनस्तूर्णं बभूवतुरुभौ रणे\n",
    "06048062a": "तत्र देवाः सगन्धर्वाश्चारणाश्च सहर्षिभिः\n",
    "06048062c": "अन्योन्यं प्रत्यभाषन्त तयोर्दृष्ट्वा पराक्रमम्\n",
    "06048063a": "न शक्यौ युधि संरब्धौ जेतुमेतौ महारथौ\n",
    "06048063c": "सदेवासुरगन्धर्वैर्लोकैरपि कथंचन\n",
    "06048064a": "आश्चर्यभूतं लोकेषु युद्धमेतन्महाद्भुतम्\n",
    "06048064c": "नैतादृशानि युद्धानि भविष्यन्ति कथंचन\n",
    "06048065a": "नापि शक्यो रणे जेतुं भीष्मः पार्थेन धीमता\n",
    "06048065c": "सधनुश्च रथस्थश्च प्रवपन्सायकान्रणे\n",
    "06048066a": "तथैव पाण्डवं युद्धे देवैरपि दुरासदम्\n",
    "06048066c": "न विजेतुं रणे भीष्म उत्सहेत धनुर्धरम्\n",
    "06048067a": "इति स्म वाचः श्रूयन्ते प्रोच्चरन्त्यस्ततस्ततः\n",
    "06048067c": "गाङ्गेयार्जुनयोः संख्ये स्तवयुक्ता विशां पते\n",
    "06048068a": "त्वदीयास्तु ततो योधाः पाण्डवेयाश्च भारत\n",
    "06048068c": "अन्योन्यं समरे जघ्नुस्तयोस्तत्र पराक्रमे\n",
    "06048069a": "शितधारैस्तथा खड्गैर्विमलैश्च परश्वधैः\n",
    "06048069c": "शरैरन्यैश्च बहुभिः शस्त्रैर्नानाविधैर्युधि\n",
    "06048069e": "उभयोः सेनयोर्वीरा न्यकृन्तन्त परस्परम्\n",
    "06048070a": "वर्तमाने तथा घोरे तस्मिन्युद्धे सुदारुणे\n",
    "06048070c": "द्रोणपाञ्चाल्ययो राजन्महानासीत्समागमः\n",
    "06049001": "धृतराष्ट्र उवाच\n",
    "06049001a": "कथं द्रोणो महेष्वासः पाञ्चाल्यश्चापि पार्षतः\n",
    "06049001c": "रणे समीयतुर्यत्तौ तन्ममाचक्ष्व संजय\n",
    "06049002a": "दिष्टमेव परं मन्ये पौरुषादपि संजय\n",
    "06049002c": "यत्र शांतनवो भीष्मो नातरद्युधि पाण्डवम्\n",
    "06049003a": "भीष्मो हि समरे क्रुद्धो हन्याल्लोकांश्चराचरान्\n",
    "06049003c": "स कथं पाण्डवं युद्धे नातरत्संजयौजसा\n",
    "06049004": "संजय उवाच\n",
    "06049004a": "शृणु राजन्स्थिरो भूत्वा युद्धमेतत्सुदारुणम्\n",
    "06049004c": "न शक्यः पाण्डवो जेतुं देवैरपि सवासवैः\n",
    "06049005a": "द्रोणस्तु निशितैर्बाणैर्धृष्टद्युम्नमयोधयत्\n",
    "06049005c": "सारथिं चास्य भल्लेन रथनीडादपातयत्\n",
    "06049006a": "तस्याथ चतुरो वाहांश्चतुर्भिः सायकोत्तमैः\n",
    "06049006c": "पीडयामास संक्रुद्धो धृष्टद्युम्नस्य मारिष\n",
    "06049007a": "धृष्टद्युम्नस्ततो द्रोणं नवत्या निशितैः शरैः\n",
    "06049007c": "विव्याध प्रहसन्वीरस्तिष्ठ तिष्ठेति चाब्रवीत्\n",
    "06049008a": "ततः पुनरमेयात्मा भारद्वाजः प्रतापवान्\n",
    "06049008c": "शरैः प्रच्छादयामास धृष्टद्युम्नममर्षणम्\n",
    "06049009a": "आददे च शरं घोरं पार्षतस्य वधं प्रति\n",
    "06049009c": "शक्राशनिसमस्पर्शं मृत्युदण्डमिवापरम्\n",
    "06049010a": "हाहाकारो महानासीत्सर्वसैन्यस्य भारत\n",
    "06049010c": "तमिषुं संधितं दृष्ट्वा भारद्वाजेन संयुगे\n",
    "06049011a": "तत्राद्भुतमपश्याम धृष्टद्युम्नस्य पौरुषम्\n",
    "06049011c": "यदेकः समरे वीरस्तस्थौ गिरिरिवाचलः\n",
    "06049012a": "तं च दीप्तं शरं घोरमायान्तं मृत्युमात्मनः\n",
    "06049012c": "चिच्छेद शरवृष्टिं च भारद्वाजे मुमोच ह\n",
    "06049013a": "तत उच्चुक्रुशुः सर्वे पाञ्चालाः पाण्डवैः सह\n",
    "06049013c": "धृष्टद्युम्नेन तत्कर्म कृतं दृष्ट्वा सुदुष्करम्\n",
    "06049014a": "ततः शक्तिं महावेगां स्वर्णवैडूर्यभूषिताम्\n",
    "06049014c": "द्रोणस्य निधनाकाङ्क्षी चिक्षेप स पराक्रमी\n",
    "06049015a": "तामापतन्तीं सहसा शक्तिं कनकभूषणाम्\n",
    "06049015c": "त्रिधा चिक्षेप समरे भारद्वाजो हसन्निव\n",
    "06049016a": "शक्तिं विनिहतां दृष्ट्वा धृष्टद्युम्नः प्रतापवान्\n",
    "06049016c": "ववर्ष शरवर्षाणि द्रोणं प्रति जनेश्वर\n",
    "06049017a": "शरवर्षं ततस्तं तु संनिवार्य महायशाः\n",
    "06049017c": "द्रोणो द्रुपदपुत्रस्य मध्ये चिच्छेद कार्मुकम्\n",
    "06049018a": "स च्छिन्नधन्वा समरे गदां गुर्वीं महायशाः\n",
    "06049018c": "द्रोणाय प्रेषयामास गिरिसारमयीं बली\n",
    "06049019a": "सा गदा वेगवन्मुक्ता प्रायाद्द्रोणजिघांसया\n",
    "06049019c": "तत्राद्भुतमपश्याम भारद्वाजस्य विक्रमम्\n",
    "06049020a": "लाघवाद्व्यंसयामास गदां हेमविभूषिताम्\n",
    "06049020c": "व्यंसयित्वा गदां तां च प्रेषयामास पार्षते\n",
    "06049021a": "भल्लान्सुनिशितान्पीतान्स्वर्णपुङ्खाञ्शिलाशितान्\n",
    "06049021c": "ते तस्य कवचं भित्त्वा पपुः शोणितमाहवे\n",
    "06049022a": "अथान्यद्धनुरादाय धृष्टद्युम्नो महामनाः\n",
    "06049022c": "द्रोणं युधि पराक्रम्य शरैर्विव्याध पञ्चभिः\n",
    "06049023a": "रुधिराक्तौ ततस्तौ तु शुशुभाते नरर्षभौ\n",
    "06049023c": "वसन्तसमये राजन्पुष्पिताविव किंशुकौ\n",
    "06049024a": "अमर्षितस्ततो राजन्पराक्रम्य चमूमुखे\n",
    "06049024c": "द्रोणो द्रुपदपुत्रस्य पुनश्चिच्छेद कार्मुकम्\n",
    "06049025a": "अथैनं छिन्नधन्वानं शरैः संनतपर्वभिः\n",
    "06049025c": "अवाकिरदमेयात्मा वृष्ट्या मेघ इवाचलम्\n",
    "06049026a": "सारथिं चास्य भल्लेन रथनीडादपातयत्\n",
    "06049026c": "अथास्य चतुरो वाहांश्चतुर्भिर्निशितैः शरैः\n",
    "06049027a": "पातयामास समरे सिंहनादं ननाद च\n",
    "06049027c": "ततोऽपरेण भल्लेन हस्ताच्चापमथाच्छिनत्\n",
    "06049028a": "स च्छिन्नधन्वा विरथो हताश्वो हतसारथिः\n",
    "06049028c": "गदापाणिरवारोहत्ख्यापयन्पौरुषं महत्\n",
    "06049029a": "तामस्य विशिखैस्तूर्णं पातयामास भारत\n",
    "06049029c": "रथादनवरूढस्य तदद्भुतमिवाभवत्\n",
    "06049030a": "ततः स विपुलं चर्म शतचन्द्रं च भानुमत्\n",
    "06049030c": "खड्गं च विपुलं दिव्यं प्रगृह्य सुभुजो बली\n",
    "06049031a": "अभिदुद्राव वेगेन द्रोणस्य वधकाङ्क्षया\n",
    "06049031c": "आमिषार्थी यथा सिंहो वने मत्तमिव द्विपम्\n",
    "06049032a": "तत्राद्भुतमपश्याम भारद्वाजस्य पौरुषम्\n",
    "06049032c": "लाघवं चास्त्रयोगं च बलं बाह्वोश्च भारत\n",
    "06049033a": "यदेनं शरवर्षेण वारयामास पार्षतम्\n",
    "06049033c": "न शशाक ततो गन्तुं बलवानपि संयुगे\n",
    "06049034a": "तत्र स्थितमपश्याम धृष्टद्युम्नं महारथम्\n",
    "06049034c": "वारयाणं शरौघांश्च चर्मणा कृतहस्तवत्\n",
    "06049035a": "ततो भीमो महाबाहुः सहसाभ्यपतद्बली\n",
    "06049035c": "साहाय्यकारी समरे पार्षतस्य महात्मनः\n",
    "06049036a": "स द्रोणं निशितैर्बाणै राजन्विव्याध सप्तभिः\n",
    "06049036c": "पार्षतं च तदा तूर्णमन्यमारोपयद्रथम्\n",
    "06049037a": "ततो दुर्योधनो राजा कलिङ्गं समचोदयत्\n",
    "06049037c": "सैन्येन महता युक्तं भारद्वाजस्य रक्षणे\n",
    "06049038a": "ततः सा महती सेना कलिङ्गानां जनेश्वर\n",
    "06049038c": "भीममभ्युद्ययौ तूर्णं तव पुत्रस्य शासनात्\n",
    "06049039a": "पाञ्चाल्यमभिसंत्यज्य द्रोणोऽपि रथिनां वरः\n",
    "06049039c": "विराटद्रुपदौ वृद्धौ योधयामास संगतौ\n",
    "06049039e": "धृष्टद्युम्नोऽपि समरे धर्मराजं समभ्ययात्\n",
    "06049040a": "ततः प्रववृते युद्धं तुमुलं लोमहर्षणम्\n",
    "06049040c": "कलिङ्गानां च समरे भीमस्य च महात्मनः\n",
    "06049040e": "जगतः प्रक्षयकरं घोररूपं भयानकम्\n",
    "06050001": "धृतराष्ट्र उवाच\n",
    "06050001a": "तथा प्रतिसमादिष्टः कलिङ्गो वाहिनीपतिः\n",
    "06050001c": "कथमद्भुतकर्माणं भीमसेनं महाबलम्\n",
    "06050002a": "चरन्तं गदया वीरं दण्डपाणिमिवान्तकम्\n",
    "06050002c": "योधयामास समरे कलिङ्गः सह सेनया\n",
    "06050003": "संजय उवाच\n",
    "06050003a": "पुत्रेण तव राजेन्द्र स तथोक्तो महाबलः\n",
    "06050003c": "महत्या सेनया गुप्तः प्रायाद्भीमरथं प्रति\n",
    "06050004a": "तामापतन्तीं सहसा कलिङ्गानां महाचमूम्\n",
    "06050004c": "रथनागाश्वकलिलां प्रगृहीतमहायुधाम्\n",
    "06050005a": "भीमसेनः कलिङ्गानामार्छद्भारत वाहिनीम्\n",
    "06050005c": "केतुमन्तं च नैषादिमायान्तं सह चेदिभिः\n",
    "06050006a": "ततः श्रुतायुः संक्रुद्धो राज्ञा केतुमता सह\n",
    "06050006c": "आससाद रणे भीमं व्यूढानीकेषु चेदिषु\n",
    "06050007a": "रथैरनेकसाहस्रैः कलिङ्गानां जनाधिपः\n",
    "06050007c": "अयुतेन गजानां च निषादैः सह केतुमान्\n",
    "06050007e": "भीमसेनं रणे राजन्समन्तात्पर्यवारयत्\n",
    "06050008a": "चेदिमत्स्यकरूषाश्च भीमसेनपुरोगमाः\n",
    "06050008c": "अभ्यवर्तन्त सहसा निषादान्सह राजभिः\n",
    "06050009a": "ततः प्रववृते युद्धं घोररूपं भयानकम्\n",
    "06050009c": "प्रजानन्न च योधान्स्वान्परस्परजिघांसया\n",
    "06050010a": "घोरमासीत्ततो युद्धं भीमस्य सहसा परैः\n",
    "06050010c": "यथेन्द्रस्य महाराज महत्या दैत्यसेनया\n",
    "06050011a": "तस्य सैन्यस्य संग्रामे युध्यमानस्य भारत\n",
    "06050011c": "बभूव सुमहाञ्शब्दः सागरस्येव गर्जतः\n",
    "06050012a": "अन्योन्यस्य तदा योधा निकृन्तन्तो विशां पते\n",
    "06050012c": "महीं चक्रुश्चितां सर्वां शशशोणितसंनिभाम्\n",
    "06050013a": "योधांश्च स्वान्परान्वापि नाभ्यजानञ्जिघांसया\n",
    "06050013c": "स्वानप्याददते स्वाश्च शूराः समरदुर्जयाः\n",
    "06050014a": "विमर्दः सुमहानासीदल्पानां बहुभिः सह\n",
    "06050014c": "कलिङ्गैः सह चेदीनां निषादैश्च विशां पते\n",
    "06050015a": "कृत्वा पुरुषकारं तु यथाशक्ति महाबलाः\n",
    "06050015c": "भीमसेनं परित्यज्य संन्यवर्तन्त चेदयः\n",
    "06050016a": "सर्वैः कलिङ्गैरासन्नः संनिवृत्तेषु चेदिषु\n",
    "06050016c": "स्वबाहुबलमास्थाय न न्यवर्तत पाण्डवः\n",
    "06050017a": "न चचाल रथोपस्थाद्भीमसेनो महाबलः\n",
    "06050017c": "शितैरवाकिरन्बाणैः कलिङ्गानां वरूथिनीम्\n",
    "06050018a": "कलिङ्गस्तु महेष्वासः पुत्रश्चास्य महारथः\n",
    "06050018c": "शक्रदेव इति ख्यातो जघ्नतुः पाण्डवं शरैः\n",
    "06050019a": "ततो भीमो महाबाहुर्विधुन्वन्रुचिरं धनुः\n",
    "06050019c": "योधयामास कालिङ्गान्स्वबाहुबलमाश्रितः\n",
    "06050020a": "शक्रदेवस्तु समरे विसृजन्सायकान्बहून्\n",
    "06050020c": "अश्वाञ्जघान समरे भीमसेनस्य सायकैः\n",
    "06050020e": "ववर्ष शरवर्षाणि तपान्ते जलदो यथा\n",
    "06050021a": "हताश्वे तु रथे तिष्ठन्भीमसेनो महाबलः\n",
    "06050021c": "शक्रदेवाय चिक्षेप सर्वशैक्यायसीं गदाम्\n",
    "06050022a": "स तया निहतो राजन्कलिङ्गस्य सुतो रथात्\n",
    "06050022c": "सध्वजः सह सूतेन जगाम धरणीतलम्\n",
    "06050023a": "हतमात्मसुतं दृष्ट्वा कलिङ्गानां जनाधिपः\n",
    "06050023c": "रथैरनेकसाहस्रैर्भीमस्यावारयद्दिशः\n",
    "06050024a": "ततो भीमो महाबाहुर्गुर्वीं त्यक्त्वा महागदाम्\n",
    "06050024c": "उद्बबर्हाथ निस्त्रिंशं चिकीर्षुः कर्म दारुणम्\n",
    "06050025a": "चर्म चाप्रतिमं राजन्नार्षभं पुरुषर्षभ\n",
    "06050025c": "नक्षत्रैरर्धचन्द्रैश्च शातकुम्भमयैश्चितम्\n",
    "06050026a": "कलिङ्गस्तु ततः क्रुद्धो धनुर्ज्यामवमृज्य ह\n",
    "06050026c": "प्रगृह्य च शरं घोरमेकं सर्पविषोपमम्\n",
    "06050026e": "प्राहिणोद्भीमसेनाय वधाकाङ्क्षी जनेश्वरः\n",
    "06050027a": "तमापतन्तं वेगेन प्रेरितं निशितं शरम्\n",
    "06050027c": "भीमसेनो द्विधा राजंश्चिच्छेद विपुलासिना\n",
    "06050027e": "उदक्रोशच्च संहृष्टस्त्रासयानो वरूथिनीम्\n",
    "06050028a": "कलिङ्गस्तु ततः क्रुद्धो भीमसेनाय संयुगे\n",
    "06050028c": "तोमरान्प्राहिणोच्छीघ्रं चतुर्दश शिलाशितान्\n",
    "06050029a": "तानप्राप्तान्महाबाहुः खगतानेव पाण्डवः\n",
    "06050029c": "चिच्छेद सहसा राजन्नसंभ्रान्तो वरासिना\n",
    "06050030a": "निकृत्य तु रणे भीमस्तोमरान्वै चतुर्दश\n",
    "06050030c": "भानुमन्तमभिप्रेक्ष्य प्राद्रवत्पुरुषर्षभः\n",
    "06050031a": "भानुमांस्तु ततो भीमं शरवर्षेण छादयन्\n",
    "06050031c": "ननाद बलवन्नादं नादयानो नभस्तलम्\n",
    "06050032a": "न तं स ममृषे भीमः सिंहनादं महारणे\n",
    "06050032c": "ततः स्वरेण महता विननाद महास्वनम्\n",
    "06050033a": "तेन शब्देन वित्रस्ता कलिङ्गानां वरूथिनी\n",
    "06050033c": "न भीमं समरे मेने मानुषं भरतर्षभ\n",
    "06050034a": "ततो भीमो महाराज नदित्वा विपुलं स्वनम्\n",
    "06050034c": "सासिर्वेगादवप्लुत्य दन्ताभ्यां वारणोत्तमम्\n",
    "06050035a": "आरुरोह ततो मध्यं नागराजस्य मारिष\n",
    "06050035c": "खड्गेन पृथुना मध्ये भानुमन्तमथाच्छिनत्\n",
    "06050036a": "सोऽन्तरायुधिनं हत्वा राजपुत्रमरिंदमः\n",
    "06050036c": "गुरुभारसहस्कन्धे नागस्यासिमपातयत्\n",
    "06050037a": "छिन्नस्कन्धः स विनदन्पपात गजयूथपः\n",
    "06050037c": "आरुग्णः सिन्धुवेगेन सानुमानिव पर्वतः\n",
    "06050038a": "ततस्तस्मादवप्लुत्य गजाद्भारत भारतः\n",
    "06050038c": "खड्गपाणिरदीनात्मा अतिष्ठद्भुवि दंशितः\n",
    "06050039a": "स चचार बहून्मार्गानभीतः पातयन्गजान्\n",
    "06050039c": "अग्निचक्रमिवाविद्धं सर्वतः प्रत्यदृश्यत\n",
    "06050040a": "अश्ववृन्देषु नागेषु रथानीकेषु चाभिभूः\n",
    "06050040c": "पदातीनां च संघेषु विनिघ्नञ्शोणितोक्षितः\n",
    "06050040e": "श्येनवद्व्यचरद्भीमो रणे रिपुबलोत्कटः\n",
    "06050041a": "छिन्दंस्तेषां शरीराणि शिरांसि च महाजवः\n",
    "06050041c": "खड्गेन शितधारेण संयुगे गजयोधिनाम्\n",
    "06050042a": "पदातिरेकः संक्रुद्धः शत्रूणां भयवर्धनः\n",
    "06050042c": "मोहयामास च तदा कालान्तकयमोपमः\n",
    "06050043a": "मूढाश्च ते तमेवाजौ विनदन्तः समाद्रवन्\n",
    "06050043c": "सासिमुत्तमवेगेन विचरन्तं महारणे\n",
    "06050044a": "निकृत्य रथिनामाजौ रथेषाश्च युगानि च\n",
    "06050044c": "जघान रथिनश्चापि बलवानरिमर्दनः\n",
    "06050045a": "भीमसेनश्चरन्मार्गान्सुबहून्प्रत्यदृश्यत\n",
    "06050045c": "भ्रान्तमुद्भ्रान्तमाविद्धमाप्लुतं प्रसृतं सृतम्\n",
    "06050045e": "संपातं समुदीर्यं च दर्शयामास पाण्डवः\n",
    "06050046a": "केचिदग्रासिना छिन्नाः पाण्डवेन महात्मना\n",
    "06050046c": "विनेदुर्भिन्नमर्माणो निपेतुश्च गतासवः\n",
    "06050047a": "छिन्नदन्ताग्रहस्ताश्च भिन्नकुम्भास्तथापरे\n",
    "06050047c": "वियोधाः स्वान्यनीकानि जघ्नुर्भारत वारणाः\n",
    "06050047e": "निपेतुरुर्व्यां च तथा विनदन्तो महारवान्\n",
    "06050048a": "छिन्नांश्च तोमरांश्चापान्महामात्रशिरांसि च\n",
    "06050048c": "परिस्तोमानि चित्राणि कक्ष्याश्च कनकोज्ज्वलाः\n",
    "06050049a": "ग्रैवेयाण्यथ शक्तीश्च पताकाः कणपांस्तथा\n",
    "06050049c": "तूणीराण्यथ यन्त्राणि विचित्राणि धनूंषि च\n",
    "06050050a": "अग्निकुण्डानि शुभ्राणि तोत्त्रांश्चैवाङ्कुशैः सह\n",
    "06050050c": "घण्टाश्च विविधा राजन्हेमगर्भांस्त्सरूनपि\n",
    "06050050e": "पततः पतितांश्चैव पश्यामः सह सादिभिः\n",
    "06050051a": "छिन्नगात्रावरकरैर्निहतैश्चापि वारणैः\n",
    "06050051c": "आसीत्तस्मिन्समास्तीर्णा पतितैर्भूर्नगैरिव\n",
    "06050052a": "विमृद्यैवं महानागान्ममर्दाश्वान्नरर्षभः\n",
    "06050052c": "अश्वारोहवरांश्चापि पातयामास भारत\n",
    "06050052e": "तद्घोरमभवद्युद्धं तस्य तेषां च भारत\n",
    "06050053a": "खलीनान्यथ योक्त्राणि कशाश्च कनकोज्ज्वलाः\n",
    "06050053c": "परिस्तोमाश्च प्रासाश्च ऋष्टयश्च महाधनाः\n",
    "06050054a": "कवचान्यथ चर्माणि चित्राण्यास्तरणानि च\n",
    "06050054c": "तत्र तत्रापविद्धानि व्यदृश्यन्त महाहवे\n",
    "06050055a": "प्रोथयन्त्रैर्विचित्रैश्च शस्त्रैश्च विमलैस्तथा\n",
    "06050055c": "स चक्रे वसुधां कीर्णां शबलैः कुसुमैरिव\n",
    "06050056a": "आप्लुत्य रथिनः कांश्चित्परामृश्य महाबलः\n",
    "06050056c": "पातयामास खड्गेन सध्वजानपि पाण्डवः\n",
    "06050057a": "मुहुरुत्पततो दिक्षु धावतश्च यशस्विनः\n",
    "06050057c": "मार्गांश्च चरतश्चित्रान्व्यस्मयन्त रणे जनाः\n",
    "06050058a": "निजघान पदा कांश्चिदाक्षिप्यान्यानपोथयत्\n",
    "06050058c": "खड्गेनान्यांश्च चिच्छेद नादेनान्यांश्च भीषयन्\n",
    "06050059a": "ऊरुवेगेन चाप्यन्यान्पातयामास भूतले\n",
    "06050059c": "अपरे चैनमालोक्य भयात्पञ्चत्वमागताः\n",
    "06050060a": "एवं सा बहुला सेना कलिङ्गानां तरस्विनाम्\n",
    "06050060c": "परिवार्य रणे भीष्मं भीमसेनमुपाद्रवत्\n",
    "06050061a": "ततः कलिङ्गसैन्यानां प्रमुखे भरतर्षभ\n",
    "06050061c": "श्रुतायुषमभिप्रेक्ष्य भीमसेनः समभ्ययात्\n",
    "06050062a": "तमायान्तमभिप्रेक्ष्य कलिङ्गो नवभिः शरैः\n",
    "06050062c": "भीमसेनममेयात्मा प्रत्यविध्यत्स्तनान्तरे\n",
    "06050063a": "कलिङ्गबाणाभिहतस्तोत्त्रार्दित इव द्विपः\n",
    "06050063c": "भीमसेनः प्रजज्वाल क्रोधेनाग्निरिवेन्धनैः\n",
    "06050064a": "अथाशोकः समादाय रथं हेमपरिष्कृतम्\n",
    "06050064c": "भीमं संपादयामास रथेन रथसारथिः\n",
    "06050065a": "तमारुह्य रथं तूर्णं कौन्तेयः शत्रुसूदनः\n",
    "06050065c": "कलिङ्गमभिदुद्राव तिष्ठ तिष्ठेति चाब्रवीत्\n",
    "06050066a": "ततः श्रुतायुर्बलवान्भीमाय निशिताञ्शरान्\n",
    "06050066c": "प्रेषयामास संक्रुद्धो दर्शयन्पाणिलाघवम्\n",
    "06050067a": "स कार्मुकवरोत्सृष्टैर्नवभिर्निशितैः शरैः\n",
    "06050067c": "समाहतो भृशं राजन्कलिङ्गेन महायशाः\n",
    "06050067e": "संचुक्रुधे भृशं भीमो दण्डाहत इवोरगः\n",
    "06050068a": "क्रुद्धश्च चापमायम्य बलवद्बलिनां वरः\n",
    "06050068c": "कलिङ्गमवधीत्पार्थो भीमः सप्तभिरायसैः\n",
    "06050069a": "क्षुराभ्यां चक्ररक्षौ च कलिङ्गस्य महाबलौ\n",
    "06050069c": "सत्यदेवं च सत्यं च प्राहिणोद्यमसादनम्\n",
    "06050070a": "ततः पुनरमेयात्मा नाराचैर्निशितैस्त्रिभिः\n",
    "06050070c": "केतुमन्तं रणे भीमोऽगमयद्यमसादनम्\n",
    "06050071a": "ततः कलिङ्गाः संक्रुद्धा भीमसेनममर्षणम्\n",
    "06050071c": "अनीकैर्बहुसाहस्रैः क्षत्रियाः समवारयन्\n",
    "06050072a": "ततः शक्तिगदाखड्गतोमरर्ष्टिपरश्वधैः\n",
    "06050072c": "कलिङ्गाश्च ततो राजन्भीमसेनमवाकिरन्\n",
    "06050073a": "संनिवार्य स तां घोरां शरवृष्टिं समुत्थिताम्\n",
    "06050073c": "गदामादाय तरसा परिप्लुत्य महाबलः\n",
    "06050073e": "भीमः सप्तशतान्वीराननयद्यमसादनम्\n",
    "06050074a": "पुनश्चैव द्विसाहस्रान्कलिङ्गानरिमर्दनः\n",
    "06050074c": "प्राहिणोन्मृत्युलोकाय तदद्भुतमिवाभवत्\n",
    "06050075a": "एवं स तान्यनीकानि कलिङ्गानां पुनः पुनः\n",
    "06050075c": "बिभेद समरे वीरः प्रेक्ष्य भीष्मं महाव्रतम्\n",
    "06050076a": "हतारोहाश्च मातङ्गाः पाण्डवेन महात्मना\n",
    "06050076c": "विप्रजग्मुरनीकेषु मेघा वातहता इव\n",
    "06050076e": "मृद्नन्तः स्वान्यनीकानि विनदन्तः शरातुराः\n",
    "06050077a": "ततो भीमो महाबाहुः शङ्खं प्राध्मापयद्बली\n",
    "06050077c": "सर्वकालिङ्गसैन्यानां मनांसि समकम्पयत्\n",
    "06050078a": "मोहश्चापि कलिङ्गानामाविवेश परंतप\n",
    "06050078c": "प्राकम्पन्त च सैन्यानि वाहनानि च सर्वशः\n",
    "06050079a": "भीमेन समरे राजन्गजेन्द्रेणेव सर्वतः\n",
    "06050079c": "मार्गान्बहून्विचरता धावता च ततस्ततः\n",
    "06050079e": "मुहुरुत्पतता चैव संमोहः समजायत\n",
    "06050080a": "भीमसेनभयत्रस्तं सैन्यं च समकम्पत\n",
    "06050080c": "क्षोभ्यमाणमसंबाधं ग्राहेणेव महत्सरः\n",
    "06050081a": "त्रासितेषु च वीरेषु भीमेनाद्भुतकर्मणा\n",
    "06050081c": "पुनरावर्तमानेषु विद्रवत्सु च संघशः\n",
    "06050082a": "सर्वकालिङ्गयोधेषु पाण्डूनां ध्वजिनीपतिः\n",
    "06050082c": "अब्रवीत्स्वान्यनीकानि युध्यध्वमिति पार्षतः\n",
    "06050083a": "सेनापतिवचः श्रुत्वा शिखण्डिप्रमुखा गणाः\n",
    "06050083c": "भीममेवाभ्यवर्तन्त रथानीकैः प्रहारिभिः\n",
    "06050084a": "धर्मराजश्च तान्सर्वानुपजग्राह पाण्डवः\n",
    "06050084c": "महता मेघवर्णेन नागानीकेन पृष्ठतः\n",
    "06050085a": "एवं संचोद्य सर्वाणि स्वान्यनीकानि पार्षतः\n",
    "06050085c": "भीमसेनस्य जग्राह पार्ष्णिं सत्पुरुषोचिताम्\n",
    "06050086a": "न हि पाञ्चालराजस्य लोके कश्चन विद्यते\n",
    "06050086c": "भीमसात्यकयोरन्यः प्राणेभ्यः प्रियकृत्तमः\n",
    "06050087a": "सोऽपश्यत्तं कलिङ्गेषु चरन्तमरिसूदनम्\n",
    "06050087c": "भीमसेनं महाबाहुं पार्षतः परवीरहा\n",
    "06050088a": "ननर्द बहुधा राजन्हृष्टश्चासीत्परंतपः\n",
    "06050088c": "शङ्खं दध्मौ च समरे सिंहनादं ननाद च\n",
    "06050089a": "स च पारावताश्वस्य रथे हेमपरिष्कृते\n",
    "06050089c": "कोविदारध्वजं दृष्ट्वा भीमसेनः समाश्वसत्\n",
    "06050090a": "धृष्टद्युम्नस्तु तं दृष्ट्वा कलिङ्गैः समभिद्रुतम्\n",
    "06050090c": "भीमसेनममेयात्मा त्राणायाजौ समभ्ययात्\n",
    "06050091a": "तौ दूरात्सात्यकिर्दृष्ट्वा धृष्टद्युम्नवृकोदरौ\n",
    "06050091c": "कलिङ्गान्समरे वीरौ योधयन्तौ मनस्विनौ\n",
    "06050092a": "स तत्र गत्वा शैनेयो जवेन जयतां वरः\n",
    "06050092c": "पार्थपार्षतयोः पार्ष्णिं जग्राह पुरुषर्षभः\n",
    "06050093a": "स कृत्वा कदनं तत्र प्रगृहीतशरासनः\n",
    "06050093c": "आस्थितो रौद्रमात्मानं जघान समरे परान्\n",
    "06050094a": "कलिङ्गप्रभवां चैव मांसशोणितकर्दमाम्\n",
    "06050094c": "रुधिरस्यन्दिनीं तत्र भीमः प्रावर्तयन्नदीम्\n",
    "06050095a": "अन्तरेण कलिङ्गानां पाण्डवानां च वाहिनीम्\n",
    "06050095c": "संततार सुदुस्तारां भीमसेनो महाबलः\n",
    "06050096a": "भीमसेनं तथा दृष्ट्वा प्राक्रोशंस्तावका नृप\n",
    "06050096c": "कालोऽयं भीमरूपेण कलिङ्गैः सह युध्यते\n",
    "06050097a": "ततः शांतनवो भीष्मः श्रुत्वा तं निनदं रणे\n",
    "06050097c": "अभ्ययात्त्वरितो भीमं व्यूढानीकः समन्ततः\n",
    "06050098a": "तं सात्यकिर्भीमसेनो धृष्टद्युम्नश्च पार्षतः\n",
    "06050098c": "अभ्यद्रवन्त भीष्मस्य रथं हेमपरिष्कृतम्\n",
    "06050099a": "परिवार्य च ते सर्वे गाङ्गेयं रभसं रणे\n",
    "06050099c": "त्रिभिस्त्रिभिः शरैर्घोरैर्भीष्ममानर्छुरञ्जसा\n",
    "06050100a": "प्रत्यविध्यत तान्सर्वान्पिता देवव्रतस्तव\n",
    "06050100c": "यतमानान्महेष्वासांस्त्रिभिस्त्रिभिरजिह्मगैः\n",
    "06050101a": "ततः शरसहस्रेण संनिवार्य महारथान्\n",
    "06050101c": "हयान्काञ्चनसंनाहान्भीमस्य न्यहनच्छरैः\n",
    "06050102a": "हताश्वे तु रथे तिष्ठन्भीमसेनः प्रतापवान्\n",
    "06050102c": "शक्तिं चिक्षेप तरसा गाङ्गेयस्य रथं प्रति\n",
    "06050103a": "अप्राप्तामेव तां शक्तिं पिता देवव्रतस्तव\n",
    "06050103c": "त्रिधा चिच्छेद समरे सा पृथिव्यामशीर्यत\n",
    "06050104a": "ततः शैक्यायसीं गुर्वीं प्रगृह्य बलवद्गदाम्\n",
    "06050104c": "भीमसेनो रथात्तूर्णं पुप्लुवे मनुजर्षभ\n",
    "06050105a": "सात्यकोऽपि ततस्तूर्णं भीमस्य प्रियकाम्यया\n",
    "06050105c": "सारथिं कुरुवृद्धस्य पातयामास सायकैः\n",
    "06050106a": "भीष्मस्तु निहते तस्मिन्सारथौ रथिनां वरः\n",
    "06050106c": "वातायमानैस्तैरश्वैरपनीतो रणाजिरात्\n",
    "06050107a": "भीमसेनस्ततो राजन्नपनीते महाव्रते\n",
    "06050107c": "प्रजज्वाल यथा वह्निर्दहन्कक्षमिवैधितः\n",
    "06050108a": "स हत्वा सर्वकालिङ्गान्सेनामध्ये व्यतिष्ठत\n",
    "06050108c": "नैनमभ्युत्सहन्केचित्तावका भरतर्षभ\n",
    "06050109a": "धृष्टद्युम्नस्तमारोप्य स्वरथे रथिनां वरः\n",
    "06050109c": "पश्यतां सर्वसैन्यानामपोवाह यशस्विनम्\n",
    "06050110a": "संपूज्यमानः पाञ्चाल्यैर्मत्स्यैश्च भरतर्षभ\n",
    "06050110c": "धृष्टद्युम्नं परिष्वज्य समेयादथ सात्यकिम्\n",
    "06050111a": "अथाब्रवीद्भीमसेनं सात्यकिः सत्यविक्रमः\n",
    "06050111c": "प्रहर्षयन्यदुव्याघ्रो धृष्टद्युम्नस्य पश्यतः\n",
    "06050112a": "दिष्ट्या कलिङ्गराजश्च राजपुत्रश्च केतुमान्\n",
    "06050112c": "शक्रदेवश्च कालिङ्गः कलिङ्गाश्च मृधे हताः\n",
    "06050113a": "स्वबाहुबलवीर्येण नागाश्वरथसंकुलः\n",
    "06050113c": "महाव्यूहः कलिङ्गानामेकेन मृदितस्त्वया\n",
    "06050114a": "एवमुक्त्वा शिनेर्नप्ता दीर्घबाहुररिंदमः\n",
    "06050114c": "रथाद्रथमभिद्रुत्य पर्यष्वजत पाण्डवम्\n",
    "06050115a": "ततः स्वरथमारुह्य पुनरेव महारथः\n",
    "06050115c": "तावकानवधीत्क्रुद्धो भीमस्य बलमादधत्\n",
    "06051001": "संजय उवाच\n",
    "06051001a": "गतापराह्णभूयिष्ठे तस्मिन्नहनि भारत\n",
    "06051001c": "रथनागाश्वपत्तीनां सादिनां च महाक्षये\n",
    "06051002a": "द्रोणपुत्रेण शल्येन कृपेण च महात्मना\n",
    "06051002c": "समसज्जत पाञ्चाल्यस्त्रिभिरेतैर्महारथैः\n",
    "06051003a": "स लोकविदितानश्वान्निजघान महाबलः\n",
    "06051003c": "द्रौणेः पाञ्चालदायादः शितैर्दशभिराशुगैः\n",
    "06051004a": "ततः शल्यरथं तूर्णमास्थाय हतवाहनः\n",
    "06051004c": "द्रौणिः पाञ्चालदायादमभ्यवर्षदथेषुभिः\n",
    "06051005a": "धृष्टद्युम्नं तु संसक्तं द्रौणिना दृश्य भारत\n",
    "06051005c": "सौभद्रोऽभ्यपतत्तूर्णं विकिरन्निशिताञ्शरान्\n",
    "06051006a": "स शल्यं पञ्चविंशत्या कृपं च नवभिः शरैः\n",
    "06051006c": "अश्वत्थामानमष्टाभिर्विव्याध पुरुषर्षभ\n",
    "06051007a": "आर्जुनिं तु ततस्तूर्णं द्रौणिर्विव्याध पत्रिणा\n",
    "06051007c": "शल्यो द्वादशभिश्चैव कृपश्च निशितैस्त्रिभिः\n",
    "06051008a": "लक्ष्मणस्तव पौत्रस्तु तव पौत्रमवस्थितम्\n",
    "06051008c": "अभ्यवर्तत संहृष्टस्ततो युद्धमवर्तत\n",
    "06051009a": "दौर्योधनिस्तु संक्रुद्धः सौभद्रं नवभिः शरैः\n",
    "06051009c": "विव्याध समरे राजंस्तदद्भुतमिवाभवत्\n",
    "06051010a": "अभिमन्युस्तु संक्रुद्धो भ्रातरं भरतर्षभ\n",
    "06051010c": "शरैः पञ्चाशता राजन्क्षिप्रहस्तोऽभ्यविध्यत\n",
    "06051011a": "लक्ष्मणोऽपि ततस्तस्य धनुश्चिच्छेद पत्रिणा\n",
    "06051011c": "मुष्टिदेशे महाराज तत उच्चुक्रुशुर्जनाः\n",
    "06051012a": "तद्विहाय धनुश्छिन्नं सौभद्रः परवीरहा\n",
    "06051012c": "अन्यदादत्तवांश्चित्रं कार्मुकं वेगवत्तरम्\n",
    "06051013a": "तौ तत्र समरे हृष्टौ कृतप्रतिकृतैषिणौ\n",
    "06051013c": "अन्योन्यं विशिखैस्तीक्ष्णैर्जघ्नतुः पुरुषर्षभौ\n",
    "06051014a": "ततो दुर्योधनो राजा दृष्ट्वा पुत्रं महारथम्\n",
    "06051014c": "पीडितं तव पौत्रेण प्रायात्तत्र जनेश्वरः\n",
    "06051015a": "संनिवृत्ते तव सुते सर्व एव जनाधिपाः\n",
    "06051015c": "आर्जुनिं रथवंशेन समन्तात्पर्यवारयन्\n",
    "06051016a": "स तैः परिवृतः शूरैः शूरो युधि सुदुर्जयैः\n",
    "06051016c": "न स्म विव्यथते राजन्कृष्णतुल्यपराक्रमः\n",
    "06051017a": "सौभद्रमथ संसक्तं तत्र दृष्ट्वा धनंजयः\n",
    "06051017c": "अभिदुद्राव संक्रुद्धस्त्रातुकामः स्वमात्मजम्\n",
    "06051018a": "ततः सरथनागाश्वा भीष्मद्रोणपुरोगमाः\n",
    "06051018c": "अभ्यवर्तन्त राजानः सहिताः सव्यसाचिनम्\n",
    "06051019a": "उद्धूतं सहसा भौमं नागाश्वरथसादिभिः\n",
    "06051019c": "दिवाकरपथं प्राप्य रजस्तीव्रमदृश्यत\n",
    "06051020a": "तानि नागसहस्राणि भूमिपालशतानि च\n",
    "06051020c": "तस्य बाणपथं प्राप्य नाभ्यवर्तन्त सर्वशः\n",
    "06051021a": "प्रणेदुः सर्वभूतानि बभूवुस्तिमिरा दिशः\n",
    "06051021c": "कुरूणामनयस्तीव्रः समदृश्यत दारुणः\n",
    "06051022a": "नाप्यन्तरिक्षं न दिशो न भूमिर्न च भास्करः\n",
    "06051022c": "प्रजज्ञे भरतश्रेष्ठ शरसंघैः किरीटिनः\n",
    "06051023a": "सादितध्वजनागास्तु हताश्वा रथिनो भृशम्\n",
    "06051023c": "विप्रद्रुतरथाः केचिद्दृश्यन्ते रथयूथपाः\n",
    "06051024a": "विरथा रथिनश्चान्ये धावमानाः समन्ततः\n",
    "06051024c": "तत्र तत्रैव दृश्यन्ते सायुधाः साङ्गदैर्भुजैः\n",
    "06051025a": "हयारोहा हयांस्त्यक्त्वा गजारोहाश्च दन्तिनः\n",
    "06051025c": "अर्जुनस्य भयाद्राजन्समन्ताद्विप्रदुद्रुवुः\n",
    "06051026a": "रथेभ्यश्च गजेभ्यश्च हयेभ्यश्च नराधिपाः\n",
    "06051026c": "पतिताः पात्यमानाश्च दृश्यन्तेऽर्जुनताडिताः\n",
    "06051027a": "सगदानुद्यतान्बाहून्सखड्गांश्च विशां पते\n",
    "06051027c": "सप्रासांश्च सतूणीरान्सशरान्सशरासनान्\n",
    "06051028a": "साङ्कुशान्सपताकांश्च तत्र तत्रार्जुनो नृणाम्\n",
    "06051028c": "निचकर्त शरैरुग्रै रौद्रं बिभ्रद्वपुस्तदा\n",
    "06051029a": "परिघाणां प्रवृद्धानां मुद्गराणां च मारिष\n",
    "06051029c": "प्रासानां भिण्डिपालानां निस्त्रिंशानां च संयुगे\n",
    "06051030a": "परश्वधानां तीक्ष्णानां तोमराणां च भारत\n",
    "06051030c": "वर्मणां चापविद्धानां कवचानां च भूतले\n",
    "06051031a": "ध्वजानां चर्मणां चैव व्यजनानां च सर्वशः\n",
    "06051031c": "छत्राणां हेमदण्डानां चामराणां च भारत\n",
    "06051032a": "प्रतोदानां कशानां च योक्त्राणां चैव मारिष\n",
    "06051032c": "राशयश्चात्र दृश्यन्ते विनिकीर्णा रणक्षितौ\n",
    "06051033a": "नासीत्तत्र पुमान्कश्चित्तव सैन्यस्य भारत\n",
    "06051033c": "योऽर्जुनं समरे शूरं प्रत्युद्यायात्कथंचन\n",
    "06051034a": "यो यो हि समरे पार्थं प्रत्युद्याति विशां पते\n",
    "06051034c": "स स वै विशिखैस्तीक्ष्णैः परलोकाय नीयते\n",
    "06051035a": "तेषु विद्रवमाणेषु तव योधेषु सर्वशः\n",
    "06051035c": "अर्जुनो वासुदेवश्च दध्मतुर्वारिजोत्तमौ\n",
    "06051036a": "तत्प्रभग्नं बलं दृष्ट्वा पिता देवव्रतस्तव\n",
    "06051036c": "अब्रवीत्समरे शूरं भारद्वाजं स्मयन्निव\n",
    "06051037a": "एष पाण्डुसुतो वीरः कृष्णेन सहितो बली\n",
    "06051037c": "तथा करोति सैन्यानि यथा कुर्याद्धनंजयः\n",
    "06051038a": "न ह्येष समरे शक्यो जेतुमद्य कथंचन\n",
    "06051038c": "यथास्य दृश्यते रूपं कालान्तकयमोपमम्\n",
    "06051039a": "न निवर्तयितुं चापि शक्येयं महती चमूः\n",
    "06051039c": "अन्योन्यप्रेक्षया पश्य द्रवतीयं वरूथिनी\n",
    "06051040a": "एष चास्तं गिरिश्रेष्ठं भानुमान्प्रतिपद्यते\n",
    "06051040c": "वपूंषि सर्वलोकस्य संहरन्निव सर्वथा\n",
    "06051041a": "तत्रावहारं संप्राप्तं मन्येऽहं पुरुषर्षभ\n",
    "06051041c": "श्रान्ता भीताश्च नो योधा न योत्स्यन्ति कथंचन\n",
    "06051042a": "एवमुक्त्वा ततो भीष्मो द्रोणमाचार्यसत्तमम्\n",
    "06051042c": "अवहारमथो चक्रे तावकानां महारथः\n",
    "06051043a": "ततोऽवहारः सैन्यानां तव तेषां च भारत\n",
    "06051043c": "अस्तं गच्छति सूर्येऽभूत्संध्याकाले च वर्तति\n",
    "06052001": "संजय उवाच\n",
    "06052001a": "प्रभातायां तु शर्वर्यां भीष्मः शांतनवस्ततः\n",
    "06052001c": "अनीकान्यनुसंयाने व्यादिदेशाथ भारत\n",
    "06052002a": "गारुडं च महाव्यूहं चक्रे शांतनवस्तदा\n",
    "06052002c": "पुत्राणां ते जयाकाङ्क्षी भीष्मः कुरुपितामहः\n",
    "06052003a": "गरुडस्य स्वयं तुण्डे पिता देवव्रतस्तव\n",
    "06052003c": "चक्षुषी च भरद्वाजः कृतवर्मा च सात्वतः\n",
    "06052004a": "अश्वत्थामा कृपश्चैव शीर्षमास्तां यशस्विनौ\n",
    "06052004c": "त्रिगर्तैर्मत्स्यकैकेयैर्वाटधानैश्च संयुतौ\n",
    "06052005a": "भूरिश्रवाः शलः शल्यो भगदत्तश्च मारिष\n",
    "06052005c": "मद्रकाः सिन्धुसौवीरास्तथा पञ्चनदाश्च ये\n",
    "06052006a": "जयद्रथेन सहिता ग्रीवायां संनिवेशिताः\n",
    "06052006c": "पृष्ठे दुर्योधनो राजा सोदरैः सानुगैर्वृतः\n",
    "06052007a": "विन्दानुविन्दावावन्त्यौ काम्बोजश्च शकैः सह\n",
    "06052007c": "पुच्छमासन्महाराज शूरसेनाश्च सर्वशः\n",
    "06052008a": "मागधाश्च कलिङ्गाश्च दाशेरकगणैः सह\n",
    "06052008c": "दक्षिणं पक्षमासाद्य स्थिता व्यूहस्य दंशिताः\n",
    "06052009a": "काननाश्च विकुञ्जाश्च मुक्ताः पुण्ड्राविषस्तथा\n",
    "06052009c": "बृहद्बलेन सहिता वामं पक्षमुपाश्रिताः\n",
    "06052010a": "व्यूढं दृष्ट्वा तु तत्सैन्यं सव्यसाची परंतपः\n",
    "06052010c": "धृष्टद्युम्नेन सहितः प्रत्यव्यूहत संयुगे\n",
    "06052010e": "अर्धचन्द्रेण व्यूहेन व्यूहं तमतिदारुणम्\n",
    "06052011a": "दक्षिणं शृङ्गमास्थाय भीमसेनो व्यरोचत\n",
    "06052011c": "नानाशस्त्रौघसंपन्नैर्नानादेश्यैर्नृपैर्वृतः\n",
    "06052012a": "तदन्वेव विराटश्च द्रुपदश्च महारथः\n",
    "06052012c": "तदनन्तरमेवासीन्नीलो नीलायुधैः सह\n",
    "06052013a": "नीलादनन्तरं चैव धृष्टकेतुर्महारथः\n",
    "06052013c": "चेदिकाशिकरूषैश्च पौरवैश्चाभिसंवृतः\n",
    "06052014a": "धृष्टद्युम्नः शिखण्डी च पाञ्चालाश्च प्रभद्रकाः\n",
    "06052014c": "मध्ये सैन्यस्य महतः स्थिता युद्धाय भारत\n",
    "06052015a": "तथैव धर्मराजोऽपि गजानीकेन संवृतः\n",
    "06052015c": "ततस्तु सात्यकी राजन्द्रौपद्याः पञ्च चात्मजाः\n",
    "06052016a": "अभिमन्युस्ततस्तूर्णमिरावांश्च ततः परम्\n",
    "06052016c": "भैमसेनिस्ततो राजन्केकयाश्च महारथाः\n",
    "06052017a": "ततोऽभूद्द्विपदां श्रेष्ठो वामं पार्श्वमुपाश्रितः\n",
    "06052017c": "सर्वस्य जगतो गोप्ता गोप्ता यस्य जनार्दनः\n",
    "06052018a": "एवमेतन्महाव्यूहं प्रत्यव्यूहन्त पाण्डवाः\n",
    "06052018c": "वधार्थं तव पुत्राणां तत्पक्षं ये च संगताः\n",
    "06052019a": "ततः प्रववृते युद्धं व्यतिषक्तरथद्विपम्\n",
    "06052019c": "तावकानां परेषां च निघ्नतामितरेतरम्\n",
    "06052020a": "हयौघाश्च रथौघाश्च तत्र तत्र विशां पते\n",
    "06052020c": "संपतन्तः स्म दृश्यन्ते निघ्नमानाः परस्परम्\n",
    "06052021a": "धावतां च रथौघानां निघ्नतां च पृथक्पृथक्\n",
    "06052021c": "बभूव तुमुलः शब्दो विमिश्रो दुन्दुभिस्वनैः\n",
    "06052022a": "दिवस्पृङ्नरवीराणां निघ्नतामितरेतरम्\n",
    "06052022c": "संप्रहारे सुतुमुले तव तेषां च भारत\n",
    "06053001": "संजय उवाच\n",
    "06053001a": "ततो व्यूढेष्वनीकेषु तावकेष्वितरेषु च\n",
    "06053001c": "धनंजयो रथानीकमवधीत्तव भारत\n",
    "06053001e": "शरैरतिरथो युद्धे पातयन्रथयूथपान्\n",
    "06053002a": "ते वध्यमानाः पार्थेन कालेनेव युगक्षये\n",
    "06053002c": "धार्तराष्ट्रा रणे यत्ताः पाण्डवान्प्रत्ययोधयन्\n",
    "06053002e": "प्रार्थयाना यशो दीप्तं मृत्युं कृत्वा निवर्तनम्\n",
    "06053003a": "एकाग्रमनसो भूत्वा पाण्डवानां वरूथिनीम्\n",
    "06053003c": "बभञ्जुर्बहुशो राजंस्ते चाभज्यन्त संयुगे\n",
    "06053004a": "द्रवद्भिरथ भग्नैश्च परिवर्तद्भिरेव च\n",
    "06053004c": "पाण्डवैः कौरवैश्चैव न प्रज्ञायत किंचन\n",
    "06053005a": "उदतिष्ठद्रजो भौमं छादयानं दिवाकरम्\n",
    "06053005c": "दिशः प्रतिदिशो वापि तत्र जज्ञुः कथंचन\n",
    "06053006a": "अनुमानेन संज्ञाभिर्नामगोत्रैश्च संयुगे\n",
    "06053006c": "वर्तते स्म तदा युद्धं तत्र तत्र विशां पते\n",
    "06053007a": "न व्यूहो भिद्यते तत्र कौरवाणां कथंचन\n",
    "06053007c": "रक्षितः सत्यसंधेन भारद्वाजेन धीमता\n",
    "06053008a": "तथैव पाण्डवेयानां रक्षितः सव्यसाचिना\n",
    "06053008c": "नाभिद्यत महाव्यूहो भीमेन च सुरक्षितः\n",
    "06053009a": "सेनाग्रादभिनिष्पत्य प्रायुध्यंस्तत्र मानवाः\n",
    "06053009c": "उभयोः सेनयो राजन्व्यतिषक्तरथद्विपाः\n",
    "06053010a": "हयारोहैर्हयारोहाः पात्यन्ते स्म महाहवे\n",
    "06053010c": "ऋष्टिभिर्विमलाग्राभिः प्रासैरपि च संयुगे\n",
    "06053011a": "रथी रथिनमासाद्य शरैः कनकभूषणैः\n",
    "06053011c": "पातयामास समरे तस्मिन्नतिभयंकरे\n",
    "06053012a": "गजारोहा गजारोहान्नाराचशरतोमरैः\n",
    "06053012c": "संसक्ताः पातयामासुस्तव तेषां च संघशः\n",
    "06053013a": "पत्तिसंघा रणे पत्तीन्भिण्डिपालपरश्वधैः\n",
    "06053013c": "न्यपातयन्त संहृष्टाः परस्परकृतागसः\n",
    "06053014a": "पदाती रथिनं संख्ये रथी चापि पदातिनम्\n",
    "06053014c": "न्यपातयच्छितैः शस्त्रैः सेनयोरुभयोरपि\n",
    "06053015a": "गजारोहा हयारोहान्पातयां चक्रिरे तदा\n",
    "06053015c": "हयारोहा गजस्थांश्च तदद्भुतमिवाभवत्\n",
    "06053016a": "गजारोहवरैश्चापि तत्र तत्र पदातयः\n",
    "06053016c": "पातिताः समदृश्यन्त तैश्चापि गजयोधिनः\n",
    "06053017a": "पत्तिसंघा हयारोहैः सादिसंघाश्च पत्तिभिः\n",
    "06053017c": "पात्यमाना व्यदृश्यन्त शतशोऽथ सहस्रशः\n",
    "06053018a": "ध्वजैस्तत्रापविद्धैश्च कार्मुकैस्तोमरैस्तथा\n",
    "06053018c": "प्रासैस्तथा गदाभिश्च परिघैः कम्पनैस्तथा\n",
    "06053019a": "शक्तिभिः कवचैश्चित्रैः कणपैरङ्कुशैरपि\n",
    "06053019c": "निस्त्रिंशैर्विमलैश्चापि स्वर्णपुङ्खैः शरैस्तथा\n",
    "06053020a": "परिस्तोमैः कुथाभिश्च कम्बलैश्च महाधनैः\n",
    "06053020c": "भूर्भाति भरतश्रेष्ठ स्रग्दामैरिव चित्रिता\n",
    "06053021a": "नराश्वकायैः पतितैर्दन्तिभिश्च महाहवे\n",
    "06053021c": "अगम्यरूपा पृथिवी मांसशोणितकर्दमा\n",
    "06053022a": "प्रशशाम रजो भौमं व्युक्षितं रणशोणितैः\n",
    "06053022c": "दिशश्च विमलाः सर्वाः संबभूवुर्जनेश्वर\n",
    "06053023a": "उत्थितान्यगणेयानि कबन्धानि समन्ततः\n",
    "06053023c": "चिह्नभूतानि जगतो विनाशार्थाय भारत\n",
    "06053024a": "तस्मिन्युद्धे महारौद्रे वर्तमाने सुदारुणे\n",
    "06053024c": "प्रत्यदृश्यन्त रथिनो धावमानाः समन्ततः\n",
    "06053025a": "ततो द्रोणश्च भीष्मश्च सैन्धवश्च जयद्रथः\n",
    "06053025c": "पुरुमित्रो विकर्णश्च शकुनिश्चापि सौबलः\n",
    "06053026a": "एते समरदुर्धर्षाः सिंहतुल्यपराक्रमाः\n",
    "06053026c": "पाण्डवानामनीकानि बभञ्जुः स्म पुनः पुनः\n",
    "06053027a": "तथैव भीमसेनोऽपि राक्षसश्च घटोत्कचः\n",
    "06053027c": "सात्यकिश्चेकितानश्च द्रौपदेयाश्च भारत\n",
    "06053028a": "तावकांस्तव पुत्रांश्च सहितान्सर्वराजभिः\n",
    "06053028c": "द्रावयामासुराजौ ते त्रिदशा दानवानिव\n",
    "06053029a": "तथा ते समरेऽन्योन्यं निघ्नन्तः क्षत्रियर्षभाः\n",
    "06053029c": "रक्तोक्षिता घोररूपा विरेजुर्दानवा इव\n",
    "06053030a": "विनिर्जित्य रिपून्वीराः सेनयोरुभयोरपि\n",
    "06053030c": "व्यदृश्यन्त महामात्रा ग्रहा इव नभस्तले\n",
    "06053031a": "ततो रथसहस्रेण पुत्रो दुर्योधनस्तव\n",
    "06053031c": "अभ्ययात्पाण्डवान्युद्धे राक्षसं च घटोत्कचम्\n",
    "06053032a": "तथैव पाण्डवाः सर्वे महत्या सेनया सह\n",
    "06053032c": "द्रोणभीष्मौ रणे शूरौ प्रत्युद्ययुररिंदमौ\n",
    "06053033a": "किरीटी तु ययौ क्रुद्धः समर्थान्पार्थिवोत्तमान्\n",
    "06053033c": "आर्जुनिः सात्यकिश्चैव ययतुः सौबलं बलम्\n",
    "06053034a": "ततः प्रववृते भूयः संग्रामो लोमहर्षणः\n",
    "06053034c": "तावकानां परेषां च समरे विजिगीषताम्\n",
    "06054001": "संजय उवाच\n",
    "06054001a": "ततस्ते पार्थिवाः क्रुद्धाः फल्गुनं वीक्ष्य संयुगे\n",
    "06054001c": "रथैरनेकसाहस्रैः समन्तात्पर्यवारयन्\n",
    "06054002a": "अथैनं रथवृन्देन कोष्टकीकृत्य भारत\n",
    "06054002c": "शरैः सुबहुसाहस्रैः समन्तादभ्यवारयन्\n",
    "06054003a": "शक्तीश्च विमलास्तीक्ष्णा गदाश्च परिघैः सह\n",
    "06054003c": "प्रासान्परश्वधांश्चैव मुद्गरान्मुसलानपि\n",
    "06054003e": "चिक्षिपुः समरे क्रुद्धाः फल्गुनस्य रथं प्रति\n",
    "06054004a": "शस्त्राणामथ तां वृष्टिं शलभानामिवायतिम्\n",
    "06054004c": "रुरोध सर्वतः पार्थः शरैः कनकभूषणैः\n",
    "06054005a": "तत्र तल्लाघवं दृष्ट्वा बीभत्सोरतिमानुषम्\n",
    "06054005c": "देवदानवगन्धर्वाः पिशाचोरगराक्षसाः\n",
    "06054005e": "साधु साध्विति राजेन्द्र फल्गुनं प्रत्यपूजयन्\n",
    "06054006a": "सात्यकिं चाभिमन्युं च महत्या सेनया सह\n",
    "06054006c": "गान्धाराः समरे शूरा रुरुधुः सहसौबलाः\n",
    "06054007a": "तत्र सौबलकाः क्रुद्धा वार्ष्णेयस्य रथोत्तमम्\n",
    "06054007c": "तिलशश्चिच्छिदुः क्रोधाच्छस्त्रैर्नानाविधैर्युधि\n",
    "06054008a": "सात्यकिस्तु रथं त्यक्त्वा वर्तमाने महाभये\n",
    "06054008c": "अभिमन्यो रथं तूर्णमारुरोह परंतपः\n",
    "06054009a": "तावेकरथसंयुक्तौ सौबलेयस्य वाहिनीम्\n",
    "06054009c": "व्यधमेतां शितैस्तूर्णं शरैः संनतपर्वभिः\n",
    "06054010a": "द्रोणभीष्मौ रणे यत्तौ धर्मराजस्य वाहिनीम्\n",
    "06054010c": "नाशयेतां शरैस्तीक्ष्णैः कङ्कपत्रपरिच्छदैः\n",
    "06054011a": "ततो धर्मसुतो राजा माद्रीपुत्रौ च पाण्डवौ\n",
    "06054011c": "मिषतां सर्वसैन्यानां द्रोणानीकमुपाद्रवन्\n",
    "06054012a": "तत्रासीत्सुमहद्युद्धं तुमुलं लोमहर्षणम्\n",
    "06054012c": "यथा देवासुरं युद्धं पूर्वमासीत्सुदारुणम्\n",
    "06054013a": "कुर्वाणौ तु महत्कर्म भीमसेनघटोत्कचौ\n",
    "06054013c": "दुर्योधनस्ततोऽभ्येत्य तावुभावभ्यवारयत्\n",
    "06054014a": "तत्राद्भुतमपश्याम हैडिम्बस्य पराक्रमम्\n",
    "06054014c": "अतीत्य पितरं युद्धे यदयुध्यत भारत\n",
    "06054015a": "भीमसेनस्तु संक्रुद्धो दुर्योधनममर्षणम्\n",
    "06054015c": "हृद्यविध्यत्पृषत्केन प्रहसन्निव पाण्डवः\n",
    "06054016a": "ततो दुर्योधनो राजा प्रहारवरमोहितः\n",
    "06054016c": "निषसाद रथोपस्थे कश्मलं च जगाम ह\n",
    "06054017a": "तं विसंज्ञमथो ज्ञात्वा त्वरमाणोऽस्य सारथिः\n",
    "06054017c": "अपोवाह रणाद्राजंस्ततः सैन्यमभिद्यत\n",
    "06054018a": "ततस्तां कौरवीं सेनां द्रवमाणां समन्ततः\n",
    "06054018c": "निघ्नन्भीमः शरैस्तीक्ष्णैरनुवव्राज पृष्ठतः\n",
    "06054019a": "पार्षतश्च रथश्रेष्ठो धर्मपुत्रश्च पाण्डवः\n",
    "06054019c": "द्रोणस्य पश्यतः सैन्यं गाङ्गेयस्य च पश्यतः\n",
    "06054019e": "जघ्नतुर्विशिखैस्तीक्ष्णैः परानीकविशातनैः\n",
    "06054020a": "द्रवमाणं तु तत्सैन्यं तव पुत्रस्य संयुगे\n",
    "06054020c": "नाशक्नुतां वारयितुं भीष्मद्रोणौ महारथौ\n",
    "06054021a": "वार्यमाणं हि भीष्मेण द्रोणेन च विशां पते\n",
    "06054021c": "विद्रवत्येव तत्सैन्यं पश्यतोर्द्रोणभीष्मयोः\n",
    "06054022a": "ततो रथसहस्रेषु विद्रवत्सु ततस्ततः\n",
    "06054022c": "तावास्थितावेकरथं सौभद्रशिनिपुंगवौ\n",
    "06054022e": "सौबलीं समरे सेनां शातयेतां समन्ततः\n",
    "06054023a": "शुशुभाते तदा तौ तु शैनेयकुरुपुंगवौ\n",
    "06054023c": "अमावास्यां गतौ यद्वत्सोमसूर्यौ नभस्तले\n",
    "06054024a": "अर्जुनस्तु ततः क्रुद्धस्तव सैन्यं विशां पते\n",
    "06054024c": "ववर्ष शरवर्षेण धाराभिरिव तोयदः\n",
    "06054025a": "वध्यमानं ततस्तत्तु शरैः पार्थस्य संयुगे\n",
    "06054025c": "दुद्राव कौरवं सैन्यं विषादभयकम्पितम्\n",
    "06054026a": "द्रवतस्तान्समालोक्य भीष्मद्रोणौ महारथौ\n",
    "06054026c": "न्यवारयेतां संरब्धौ दुर्योधनहितैषिणौ\n",
    "06054027a": "ततो दुर्योधनो राजा समाश्वस्य विशां पते\n",
    "06054027c": "न्यवर्तयत तत्सैन्यं द्रवमाणं समन्ततः\n",
    "06054028a": "यत्र यत्र सुतं तुभ्यं यो यः पश्यति भारत\n",
    "06054028c": "तत्र तत्र न्यवर्तन्त क्षत्रियाणां महारथाः\n",
    "06054029a": "तान्निवृत्तान्समीक्ष्यैव ततोऽन्येऽपीतरे जनाः\n",
    "06054029c": "अन्योन्यस्पर्धया राजँल्लज्जयान्येऽवतस्थिरे\n",
    "06054030a": "पुनरावर्ततां तेषां वेग आसीद्विशां पते\n",
    "06054030c": "पूर्यतः सागरस्येव चन्द्रस्योदयनं प्रति\n",
    "06054031a": "संनिवृत्तांस्ततस्तांस्तु दृष्ट्वा राजा सुयोधनः\n",
    "06054031c": "अब्रवीत्त्वरितो गत्वा भीष्मं शांतनवं वचः\n",
    "06054032a": "पितामह निबोधेदं यत्त्वा वक्ष्यामि भारत\n",
    "06054032c": "नानुरूपमहं मन्ये त्वयि जीवति कौरव\n",
    "06054033a": "द्रोणे चास्त्रविदां श्रेष्ठे सपुत्रे ससुहृज्जने\n",
    "06054033c": "कृपे चैव महेष्वासे द्रवतीयं वरूथिनी\n",
    "06054034a": "न पाण्डवाः प्रतिबलास्तव राजन्कथंचन\n",
    "06054034c": "तथा द्रोणस्य संग्रामे द्रौणेश्चैव कृपस्य च\n",
    "06054035a": "अनुग्राह्याः पाण्डुसुता नूनं तव पितामह\n",
    "06054035c": "यथेमां क्षमसे वीर वध्यमानां वरूथिनीम्\n",
    "06054036a": "सोऽस्मि वाच्यस्त्वया राजन्पूर्वमेव समागमे\n",
    "06054036c": "न योत्स्ये पाण्डवान्संख्ये नापि पार्षतसात्यकी\n",
    "06054037a": "श्रुत्वा तु वचनं तुभ्यमाचार्यस्य कृपस्य च\n",
    "06054037c": "कर्णेन सहितः कृत्यं चिन्तयानस्तदैव हि\n",
    "06054038a": "यदि नाहं परित्याज्यो युवाभ्यामिह संयुगे\n",
    "06054038c": "विक्रमेणानुरूपेण युध्येतां पुरुषर्षभौ\n",
    "06054039a": "एतच्छ्रुत्वा वचो भीष्मः प्रहसन्वै मुहुर्मुहुः\n",
    "06054039c": "अब्रवीत्तनयं तुभ्यं क्रोधादुद्वृत्य चक्षुषी\n",
    "06054040a": "बहुशो हि मया राजंस्तथ्यमुक्तं हितं वचः\n",
    "06054040c": "अजेयाः पाण्डवा युद्धे देवैरपि सवासवैः\n",
    "06054041a": "यत्तु शक्यं मया कर्तुं वृद्धेनाद्य नृपोत्तम\n",
    "06054041c": "करिष्यामि यथाशक्ति प्रेक्षेदानीं सबान्धवः\n",
    "06054042a": "अद्य पाण्डुसुतान्सर्वान्ससैन्यान्सह बन्धुभिः\n",
    "06054042c": "मिषतो वारयिष्यामि सर्वलोकस्य पश्यतः\n",
    "06054043a": "एवमुक्ते तु भीष्मेण पुत्रास्तव जनेश्वर\n",
    "06054043c": "दध्मुः शङ्खान्मुदा युक्ता भेरीश्च जघ्निरे भृशम्\n",
    "06054044a": "पाण्डवापि ततो राजञ्श्रुत्वा तं निनदं महत्\n",
    "06054044c": "दध्मुः शङ्खांश्च भेरीश्च मुरजांश्च व्यनादयन्\n",
    "06055001": "धृतराष्ट्र उवाच\n",
    "06055001a": "प्रतिज्ञाते तु भीष्मेण तस्मिन्युद्धे सुदारुणे\n",
    "06055001c": "क्रोधितो मम पुत्रेण दुःखितेन विशेषतः\n",
    "06055002a": "भीष्मः किमकरोत्तत्र पाण्डवेयेषु संजय\n",
    "06055002c": "पितामहे वा पाञ्चालास्तन्ममाचक्ष्व संजय\n",
    "06055003": "संजय उवाच\n",
    "06055003a": "गतपूर्वाह्णभूयिष्ठे तस्मिन्नहनि भारत\n",
    "06055003c": "जयं प्राप्तेषु हृष्टेषु पाण्डवेषु महात्मसु\n",
    "06055004a": "सर्वधर्मविशेषज्ञः पिता देवव्रतस्तव\n",
    "06055004c": "अभ्ययाज्जवनैरश्वैः पाण्डवानामनीकिनीम्\n",
    "06055004e": "महत्या सेनया गुप्तस्तव पुत्रैश्च सर्वशः\n",
    "06055005a": "प्रावर्तत ततो युद्धं तुमुलं लोमहर्षणम्\n",
    "06055005c": "अस्माकं पाण्डवैः सार्धमनयात्तव भारत\n",
    "06055006a": "धनुषां कूजतां तत्र तलानां चाभिहन्यताम्\n",
    "06055006c": "महान्समभवच्छब्दो गिरीणामिव दीर्यताम्\n",
    "06055007a": "तिष्ठ स्थितोऽस्मि विद्ध्येनं निवर्तस्व स्थिरो भव\n",
    "06055007c": "स्थितोऽस्मि प्रहरस्वेति शब्दाः श्रूयन्त सर्वशः\n",
    "06055008a": "काञ्चनेषु तनुत्रेषु किरीटेषु ध्वजेषु च\n",
    "06055008c": "शिलानामिव शैलेषु पतितानामभूत्स्वनः\n",
    "06055009a": "पतितान्युत्तमाङ्गानि बाहवश्च विभूषिताः\n",
    "06055009c": "व्यचेष्टन्त महीं प्राप्य शतशोऽथ सहस्रशः\n",
    "06055010a": "हृतोत्तमाङ्गाः केचित्तु तथैवोद्यतकार्मुकाः\n",
    "06055010c": "प्रगृहीतायुधाश्चापि तस्थुः पुरुषसत्तमाः\n",
    "06055011a": "प्रावर्तत महावेगा नदी रुधिरवाहिनी\n",
    "06055011c": "मातङ्गाङ्गशिलारौद्रा मांसशोणितकर्दमा\n",
    "06055012a": "वराश्वनरनागानां शरीरप्रभवा तदा\n",
    "06055012c": "परलोकार्णवमुखी गृध्रगोमायुमोदिनी\n",
    "06055013a": "न दृष्टं न श्रुतं चापि युद्धमेतादृशं नृप\n",
    "06055013c": "यथा तव सुतानां च पाण्डवानां च भारत\n",
    "06055014a": "नासीद्रथपथस्तत्र योधैर्युधि निपातितैः\n",
    "06055014c": "गजैश्च पतितैर्नीलैर्गिरिशृङ्गैरिवावृतम्\n",
    "06055015a": "विकीर्णैः कवचैश्चित्रैर्ध्वजैश्छत्रैश्च मारिष\n",
    "06055015c": "शुशुभे तद्रणस्थानं शरदीव नभस्तलम्\n",
    "06055016a": "विनिर्भिन्नाः शरैः केचिदन्तपीडाविकर्षिणः\n",
    "06055016c": "अभीताः समरे शत्रूनभ्यधावन्त दंशिताः\n",
    "06055017a": "तात भ्रातः सखे बन्धो वयस्य मम मातुल\n",
    "06055017c": "मा मां परित्यजेत्यन्ये चुक्रुशुः पतिता रणे\n",
    "06055018a": "आधावाभ्येहि मा गच्छ किं भीतोऽसि क्व यास्यसि\n",
    "06055018c": "स्थितोऽहं समरे मा भैरिति चान्ये विचुक्रुशुः\n",
    "06055019a": "तत्र भीष्मः शांतनवो नित्यं मण्डलकार्मुकः\n",
    "06055019c": "मुमोच बाणान्दीप्ताग्रानहीनाशीविषानिव\n",
    "06055020a": "शरैरेकायनीकुर्वन्दिशः सर्वा यतव्रतः\n",
    "06055020c": "जघान पाण्डवरथानादिश्यादिश्य भारत\n",
    "06055021a": "स नृत्यन्वै रथोपस्थे दर्शयन्पाणिलाघवम्\n",
    "06055021c": "अलातचक्रवद्राजंस्तत्र तत्र स्म दृश्यते\n",
    "06055022a": "तमेकं समरे शूरं पाण्डवाः सृञ्जयास्तथा\n",
    "06055022c": "अनेकशतसाहस्रं समपश्यन्त लाघवात्\n",
    "06055023a": "मायाकृतात्मानमिव भीष्मं तत्र स्म मेनिरे\n",
    "06055023c": "पूर्वस्यां दिशि तं दृष्ट्वा प्रतीच्यां ददृशुर्जनाः\n",
    "06055024a": "उदीच्यां चैनमालोक्य दक्षिणस्यां पुनः प्रभो\n",
    "06055024c": "एवं स समरे वीरो गाङ्गेयः प्रत्यदृश्यत\n",
    "06055025a": "न चैनं पाण्डवेयानां कश्चिच्छक्नोति वीक्षितुम्\n",
    "06055025c": "विशिखानेव पश्यन्ति भीष्मचापच्युतान्बहून्\n",
    "06055026a": "कुर्वाणं समरे कर्म सूदयानं च वाहिनीम्\n",
    "06055026c": "व्याक्रोशन्त रणे तत्र वीरा बहुविधं बहु\n",
    "06055026e": "अमानुषेण रूपेण चरन्तं पितरं तव\n",
    "06055027a": "शलभा इव राजानः पतन्ति विधिचोदिताः\n",
    "06055027c": "भीष्माग्निमभि संक्रुद्धं विनाशाय सहस्रशः\n",
    "06055028a": "न हि मोघः शरः कश्चिदासीद्भीष्मस्य संयुगे\n",
    "06055028c": "नरनागाश्वकायेषु बहुत्वाल्लघुवेधिनः\n",
    "06055029a": "भिनत्त्येकेन बाणेन सुमुक्तेन पतत्रिणा\n",
    "06055029c": "गजकङ्कटसंनाहं वज्रेणेवाचलोत्तमम्\n",
    "06055030a": "द्वौ त्रीनपि गजारोहान्पिण्डितान्वर्मितानपि\n",
    "06055030c": "नाराचेन सुतीक्ष्णेन निजघान पिता तव\n",
    "06055031a": "यो यो भीष्मं नरव्याघ्रमभ्येति युधि कश्चन\n",
    "06055031c": "मुहूर्तदृष्टः स मया पातितो भुवि दृश्यते\n",
    "06055032a": "एवं सा धर्मराजस्य वध्यमाना महाचमूः\n",
    "06055032c": "भीष्मेणातुलवीर्येण व्यशीर्यत सहस्रधा\n",
    "06055033a": "प्रकीर्यत महासेना शरवर्षाभितापिता\n",
    "06055033c": "पश्यतो वासुदेवस्य पार्थस्य च महात्मनः\n",
    "06055034a": "यतमानापि ते वीरा द्रवमाणान्महारथान्\n",
    "06055034c": "नाशक्नुवन्वारयितुं भीष्मबाणप्रपीडिताः\n",
    "06055035a": "महेन्द्रसमवीर्येण वध्यमाना महाचमूः\n",
    "06055035c": "अभज्यत महाराज न च द्वौ सह धावतः\n",
    "06055036a": "आविद्धनरनागाश्वं पतितध्वजकूबरम्\n",
    "06055036c": "अनीकं पाण्डुपुत्राणां हाहाभूतमचेतनम्\n",
    "06055037a": "जघानात्र पिता पुत्रं पुत्रश्च पितरं तथा\n",
    "06055037c": "प्रियं सखायं चाक्रन्दे सखा दैवबलात्कृतः\n",
    "06055038a": "विमुच्य कवचानन्ये पाण्डुपुत्रस्य सैनिकाः\n",
    "06055038c": "प्रकीर्य केशान्धावन्तः प्रत्यदृश्यन्त भारत\n",
    "06055039a": "तद्गोकुलमिवोद्भ्रान्तमुद्भ्रान्तरथयूथपम्\n",
    "06055039c": "ददृशे पाण्डुपुत्रस्य सैन्यमार्तस्वरं तदा\n",
    "06055040a": "प्रभज्यमानं तत्सैन्यं दृष्ट्वा देवकिनन्दनः\n",
    "06055040c": "उवाच पार्थं बीभत्सुं निगृह्य रथमुत्तमम्\n",
    "06055041a": "अयं स कालः संप्राप्तः पार्थ यः काङ्क्षितस्त्वया\n",
    "06055041c": "प्रहरास्मै नरव्याघ्र न चेन्मोहाद्विमुह्यसे\n",
    "06055042a": "यत्त्वया कथितं वीर पुरा राज्ञां समागमे\n",
    "06055042c": "भीष्मद्रोणमुखान्सर्वान्धार्तराष्ट्रस्य सैनिकान्\n",
    "06055043a": "सानुबन्धान्हनिष्यामि ये मां योत्स्यन्ति संयुगे\n",
    "06055043c": "इति तत्कुरु कौन्तेय सत्यं वाक्यमरिंदम\n",
    "06055044a": "बीभत्सो पश्य सैन्यं स्वं भज्यमानं समन्ततः\n",
    "06055044c": "द्रवतश्च महीपालान्सर्वान्यौधिष्ठिरे बले\n",
    "06055045a": "दृष्ट्वा हि समरे भीष्मं व्यात्ताननमिवान्तकम्\n",
    "06055045c": "भयार्ताः संप्रणश्यन्ति सिंहं क्षुद्रमृगा इव\n",
    "06055046a": "एवमुक्तः प्रत्युवाच वासुदेवं धनंजयः\n",
    "06055046c": "चोदयाश्वान्यतो भीष्मो विगाह्यैतद्बलार्णवम्\n",
    "06055047a": "ततोऽश्वान्रजतप्रख्यांश्चोदयामास माधवः\n",
    "06055047c": "यतो भीष्मरथो राजन्दुष्प्रेक्ष्यो रश्मिमानिव\n",
    "06055048a": "ततस्तत्पुनरावृत्तं युधिष्ठिरबलं महत्\n",
    "06055048c": "दृष्ट्वा पार्थं महाबाहुं भीष्मायोद्यन्तमाहवे\n",
    "06055049a": "ततो भीष्मः कुरुश्रेष्ठः सिंहवद्विनदन्मुहुः\n",
    "06055049c": "धनंजयरथं तूर्णं शरवर्षैरवाकिरत्\n",
    "06055050a": "क्षणेन स रथस्तस्य सहयः सहसारथिः\n",
    "06055050c": "शरवर्षेण महता संछन्नो न प्रकाशते\n",
    "06055051a": "वासुदेवस्त्वसंभ्रान्तो धैर्यमास्थाय सत्त्ववान्\n",
    "06055051c": "चोदयामास तानश्वान्वितुन्नान्भीष्मसायकैः\n",
    "06055052a": "ततः पार्थो धनुर्गृह्य दिव्यं जलदनिस्वनम्\n",
    "06055052c": "पातयामास भीष्मस्य धनुश्छित्त्वा त्रिभिः शरैः\n",
    "06055053a": "स च्छिन्नधन्वा कौरव्यः पुनरन्यन्महद्धनुः\n",
    "06055053c": "निमेषान्तरमात्रेण सज्यं चक्रे पिता तव\n",
    "06055054a": "विचकर्ष ततो दोर्भ्यां धनुर्जलदनिस्वनम्\n",
    "06055054c": "अथास्य तदपि क्रुद्धश्चिच्छेद धनुरर्जुनः\n",
    "06055055a": "तस्य तत्पूजयामास लाघवं शंतनोः सुतः\n",
    "06055055c": "साधु पार्थ महाबाहो साधु भो पाण्डुनन्दन\n",
    "06055056a": "त्वय्येवैतद्युक्तरूपं महत्कर्म धनंजय\n",
    "06055056c": "प्रीतोऽस्मि सुदृढं पुत्र कुरु युद्धं मया सह\n",
    "06055057a": "इति पार्थं प्रशस्याथ प्रगृह्यान्यन्महद्धनुः\n",
    "06055057c": "मुमोच समरे वीरः शरान्पार्थरथं प्रति\n",
    "06055058a": "अदर्शयद्वासुदेवो हययाने परं बलम्\n",
    "06055058c": "मोघान्कुर्वञ्शरांस्तस्य मण्डलान्यचरल्लघु\n",
    "06055059a": "तथापि भीष्मः सुदृढं वासुदेवधनंजयौ\n",
    "06055059c": "विव्याध निशितैर्बाणैः सर्वगात्रेषु मारिष\n",
    "06055060a": "शुशुभाते नरव्याघ्रौ तौ भीष्मशरविक्षतौ\n",
    "06055060c": "गोवृषाविव नर्दन्तौ विषाणोल्लिखिताङ्कितौ\n",
    "06055061a": "पुनश्चापि सुसंक्रुद्धः शरैः संनतपर्वभिः\n",
    "06055061c": "कृष्णयोर्युधि संरब्धो भीष्मो व्यावारयद्दिशः\n",
    "06055062a": "वार्ष्णेयं च शरैस्तीक्ष्णैः कम्पयामास रोषितः\n",
    "06055062c": "मुहुरभ्युत्स्मयन्भीष्मः प्रहस्य स्वनवत्तदा\n",
    "06055063a": "ततः कृष्णस्तु समरे दृष्ट्वा भीष्मपराक्रमम्\n",
    "06055063c": "संप्रेक्ष्य च महाबाहुः पार्थस्य मृदुयुद्धताम्\n",
    "06055064a": "भीष्मं च शरवर्षाणि सृजन्तमनिशं युधि\n",
    "06055064c": "प्रतपन्तमिवादित्यं मध्यमासाद्य सेनयोः\n",
    "06055065a": "वरान्वरान्विनिघ्नन्तं पाण्डुपुत्रस्य सैनिकान्\n",
    "06055065c": "युगान्तमिव कुर्वाणं भीष्मं यौधिष्ठिरे बले\n",
    "06055066a": "अमृष्यमाणो भगवान्केशवः परवीरहा\n",
    "06055066c": "अचिन्तयदमेयात्मा नास्ति यौधिष्ठिरं बलम्\n",
    "06055067a": "एकाह्ना हि रणे भीष्मो नाशयेद्देवदानवान्\n",
    "06055067c": "किमु पाण्डुसुतान्युद्धे सबलान्सपदानुगान्\n",
    "06055068a": "द्रवते च महत्सैन्यं पाण्डवस्य महात्मनः\n",
    "06055068c": "एते च कौरवास्तूर्णं प्रभग्नान्दृश्य सोमकान्\n",
    "06055068e": "आद्रवन्ति रणे हृष्टा हर्षयन्तः पितामहम्\n",
    "06055069a": "सोऽहं भीष्मं निहन्म्यद्य पाण्डवार्थाय दंशितः\n",
    "06055069c": "भारमेतं विनेष्यामि पाण्डवानां महात्मनाम्\n",
    "06055070a": "अर्जुनोऽपि शरैस्तीक्ष्णैर्वध्यमानो हि संयुगे\n",
    "06055070c": "कर्तव्यं नाभिजानाति रणे भीष्मस्य गौरवात्\n",
    "06055071a": "तथा चिन्तयतस्तस्य भूय एव पितामहः\n",
    "06055071c": "प्रेषयामास संक्रुद्धः शरान्पार्थरथं प्रति\n",
    "06055072a": "तेषां बहुत्वाद्धि भृशं शराणां; दिशोऽथ सर्वाः पिहिता बभूवुः\n",
    "06055072c": "न चान्तरिक्षं न दिशो न भूमि;र्न भास्करोऽदृश्यत रश्मिमाली\n",
    "06055072e": "ववुश्च वातास्तुमुलाः सधूमा; दिशश्च सर्वाः क्षुभिता बभूवुः\n",
    "06055073a": "द्रोणो विकर्णोऽथ जयद्रथश्च; भूरिश्रवाः कृतवर्मा कृपश्च\n",
    "06055073c": "श्रुतायुरम्बष्ठपतिश्च राजा; विन्दानुविन्दौ च सुदक्षिणश्च\n",
    "06055074a": "प्राच्याश्च सौवीरगणाश्च सर्वे; वसातयः क्षुद्रकमालवाश्च\n",
    "06055074c": "किरीटिनं त्वरमाणाभिसस्रु;र्निदेशगाः शांतनवस्य राज्ञः\n",
    "06055075a": "तं वाजिपादातरथौघजालै;रनेकसाहस्रशतैर्ददर्श\n",
    "06055075c": "किरीटिनं संपरिवार्यमाणं; शिनेर्नप्ता वारणयूथपैश्च\n",
    "06055076a": "ततस्तु दृष्ट्वार्जुनवासुदेवौ; पदातिनागाश्वरथैः समन्तात्\n",
    "06055076c": "अभिद्रुतौ शस्त्रभृतां वरिष्ठौ; शिनिप्रवीरोऽभिससार तूर्णम्\n",
    "06055077a": "स तान्यनीकानि महाधनुष्मा;ञ्शिनिप्रवीरः सहसाभिपत्य\n",
    "06055077c": "चकार साहाय्यमथार्जुनस्य; विष्णुर्यथा वृत्रनिषूदनस्य\n",
    "06055078a": "विशीर्णनागाश्वरथध्वजौघं; भीष्मेण वित्रासितसर्वयोधम्\n",
    "06055078c": "युधिष्ठिरानीकमभिद्रवन्तं; प्रोवाच संदृश्य शिनिप्रवीरः\n",
    "06055079a": "क्व क्षत्रिया यास्यथ नैष धर्मः; सतां पुरस्तात्कथितः पुराणैः\n",
    "06055079c": "मा स्वां प्रतिज्ञां जहत प्रवीराः; स्वं वीरधर्मं परिपालयध्वम्\n",
    "06055080a": "तान्वासवानन्तरजो निशम्य; नरेन्द्रमुख्यान्द्रवतः समन्तात्\n",
    "06055080c": "पार्थस्य दृष्ट्वा मृदुयुद्धतां च; भीष्मं च संख्ये समुदीर्यमाणम्\n",
    "06055081a": "अमृष्यमाणः स ततो महात्मा; यशस्विनं सर्वदशार्हभर्ता\n",
    "06055081c": "उवाच शैनेयमभिप्रशंस;न्दृष्ट्वा कुरूनापततः समन्तात्\n",
    "06055082a": "ये यान्ति यान्त्वेव शिनिप्रवीर; येऽपि स्थिताः सात्वत तेऽपि यान्तु\n",
    "06055082c": "भीष्मं रथात्पश्य निपात्यमानं; द्रोणं च संख्ये सगणं मयाद्य\n",
    "06055083a": "नासौ रथः सात्वत कौरवाणां; क्रुद्धस्य मुच्येत रणेऽद्य कश्चित्\n",
    "06055083c": "तस्मादहं गृह्य रथाङ्गमुग्रं; प्राणं हरिष्यामि महाव्रतस्य\n",
    "06055084a": "निहत्य भीष्मं सगणं तथाजौ; द्रोणं च शैनेय रथप्रवीरम्\n",
    "06055084c": "प्रीतिं करिष्यामि धनंजयस्य; राज्ञश्च भीमस्य तथाश्विनोश्च\n",
    "06055085a": "निहत्य सर्वान्धृतराष्ट्रपुत्रां;स्तत्पक्षिणो ये च नरेन्द्रमुख्याः\n",
    "06055085c": "राज्येन राजानमजातशत्रुं; संपादयिष्याम्यहमद्य हृष्टः\n",
    "06055086a": "ततः सुनाभं वसुदेवपुत्रः; सूर्यप्रभं वज्रसमप्रभावम्\n",
    "06055086c": "क्षुरान्तमुद्यम्य भुजेन चक्रं; रथादवप्लुत्य विसृज्य वाहान्\n",
    "06055087a": "संकम्पयन्गां चरणैर्महात्मा; वेगेन कृष्णः प्रससार भीष्मम्\n",
    "06055087c": "मदान्धमाजौ समुदीर्णदर्पः; सिंहो जिघांसन्निव वारणेन्द्रम्\n",
    "06055088a": "सोऽभ्यद्रवद्भीष्ममनीकमध्ये; क्रुद्धो महेन्द्रावरजः प्रमाथी\n",
    "06055088c": "व्यालम्बिपीतान्तपटश्चकाशे; घनो यथा खेऽचिरभापिनद्धः\n",
    "06055089a": "सुदर्शनं चास्य रराज शौरे;स्तच्चक्रपद्मं सुभुजोरुनालम्\n",
    "06055089c": "यथादिपद्मं तरुणार्कवर्णं; रराज नारायणनाभिजातम्\n",
    "06055090a": "तत्कृष्णकोपोदयसूर्यबुद्धं; क्षुरान्ततीक्ष्णाग्रसुजातपत्रम्\n",
    "06055090c": "तस्यैव देहोरुसरःप्ररूढं; रराज नारायणबाहुनालम्\n",
    "06055091a": "तमात्तचक्रं प्रणदन्तमुच्चैः; क्रुद्धं महेन्द्रावरजं समीक्ष्य\n",
    "06055091c": "सर्वाणि भूतानि भृशं विनेदुः; क्षयं कुरूणामिति चिन्तयित्वा\n",
    "06055092a": "स वासुदेवः प्रगृहीतचक्रः; संवर्तयिष्यन्निव जीवलोकम्\n",
    "06055092c": "अभ्युत्पतँल्लोकगुरुर्बभासे; भूतानि धक्ष्यन्निव कालवह्निः\n",
    "06055093a": "तमापतन्तं प्रगृहीतचक्रं; समीक्ष्य देवं द्विपदां वरिष्ठम्\n",
    "06055093c": "असंभ्रमात्कार्मुकबाणपाणी; रथे स्थितः शांतनवोऽभ्युवाच\n",
    "06055094a": "एह्येहि देवेश जगन्निवास; नमोऽस्तु ते शार्ङ्गरथाङ्गपाणे\n",
    "06055094c": "प्रसह्य मां पातय लोकनाथ; रथोत्तमाद्भूतशरण्य संख्ये\n",
    "06055095a": "त्वया हतस्येह ममाद्य कृष्ण; श्रेयः परस्मिन्निह चैव लोके\n",
    "06055095c": "संभावितोऽस्म्यन्धकवृष्णिनाथ; लोकैस्त्रिभिर्वीर तवाभियानात्\n",
    "06055096a": "रथादवप्लुत्य ततस्त्वरावा;न्पार्थोऽप्यनुद्रुत्य यदुप्रवीरम्\n",
    "06055096c": "जग्राह पीनोत्तमलम्बबाहुं; बाह्वोर्हरिं व्यायतपीनबाहुः\n",
    "06055097a": "निगृह्यमाणश्च तदादिदेवो; भृशं सरोषः किल नाम योगी\n",
    "06055097c": "आदाय वेगेन जगाम विष्णु;र्जिष्णुं महावात इवैकवृक्षम्\n",
    "06055098a": "पार्थस्तु विष्टभ्य बलेन पादौ; भीष्मान्तिकं तूर्णमभिद्रवन्तम्\n",
    "06055098c": "बलान्निजग्राह किरीटमाली; पदेऽथ राजन्दशमे कथंचित्\n",
    "06055099a": "अवस्थितं च प्रणिपत्य कृष्णं; प्रीतोऽर्जुनः काञ्चनचित्रमाली\n",
    "06055099c": "उवाच कोपं प्रतिसंहरेति; गतिर्भवान्केशव पाण्डवानाम्\n",
    "06055100a": "न हास्यते कर्म यथाप्रतिज्ञं; पुत्रैः शपे केशव सोदरैश्च\n",
    "06055100c": "अन्तं करिष्यामि यथा कुरूणां; त्वयाहमिन्द्रानुज संप्रयुक्तः\n",
    "06055101a": "ततः प्रतिज्ञां समयं च तस्मै; जनार्दनः प्रीतमना निशम्य\n",
    "06055101c": "स्थितः प्रिये कौरवसत्तमस्य; रथं सचक्रः पुनरारुरोह\n",
    "06055102a": "स तानभीषून्पुनराददानः; प्रगृह्य शङ्खं द्विषतां निहन्ता\n",
    "06055102c": "विनादयामास ततो दिशश्च; स पाञ्चजन्यस्य रवेण शौरिः\n",
    "06055103a": "व्याविद्धनिष्काङ्गदकुण्डलं तं; रजोविकीर्णाञ्चितपक्ष्मनेत्रम्\n",
    "06055103c": "विशुद्धदंष्ट्रं प्रगृहीतशङ्खं; विचुक्रुशुः प्रेक्ष्य कुरुप्रवीराः\n",
    "06055104a": "मृदङ्गभेरीपटहप्रणादा; नेमिस्वना दुन्दुभिनिस्वनाश्च\n",
    "06055104c": "ससिंहनादाश्च बभूवुरुग्राः; सर्वेष्वनीकेषु ततः कुरूणाम्\n",
    "06055105a": "गाण्डीवघोषः स्तनयित्नुकल्पो; जगाम पार्थस्य नभो दिशश्च\n",
    "06055105c": "जग्मुश्च बाणा विमलाः प्रसन्नाः; सर्वा दिशः पाण्डवचापमुक्ताः\n",
    "06055106a": "तं कौरवाणामधिपो बलेन; भीष्मेण भूरिश्रवसा च सार्धम्\n",
    "06055106c": "अभ्युद्ययावुद्यतबाणपाणिः; कक्षं दिधक्षन्निव धूमकेतुः\n",
    "06055107a": "अथार्जुनाय प्रजहार भल्ला;न्भूरिश्रवाः सप्त सुवर्णपुङ्खान्\n",
    "06055107c": "दुर्योधनस्तोमरमुग्रवेगं; शल्यो गदां शांतनवश्च शक्तिम्\n",
    "06055108a": "स सप्तभिः सप्त शरप्रवेका;न्संवार्य भूरिश्रवसा विसृष्टान्\n",
    "06055108c": "शितेन दुर्योधनबाहुमुक्तं; क्षुरेण तत्तोमरमुन्ममाथ\n",
    "06055109a": "ततः शुभामापततीं स शक्तिं; विद्युत्प्रभां शांतनवेन मुक्ताम्\n",
    "06055109c": "गदां च मद्राधिपबाहुमुक्तां; द्वाभ्यां शराभ्यां निचकर्त वीरः\n",
    "06055110a": "ततो भुजाभ्यां बलवद्विकृष्य; चित्रं धनुर्गाण्डिवमप्रमेयम्\n",
    "06055110c": "माहेन्द्रमस्त्रं विधिवत्सुघोरं; प्रादुश्चकाराद्भुतमन्तरिक्षे\n",
    "06055111a": "तेनोत्तमास्त्रेण ततो महात्मा; सर्वाण्यनीकानि महाधनुष्मान्\n",
    "06055111c": "शरौघजालैर्विमलाग्निवर्णै;र्निवारयामास किरीटमाली\n",
    "06055112a": "शिलीमुखाः पार्थधनुःप्रमुक्ता; रथान्ध्वजाग्राणि धनूंषि बाहून्\n",
    "06055112c": "निकृत्य देहान्विविशुः परेषां; नरेन्द्रनागेन्द्रतुरंगमाणाम्\n",
    "06055113a": "ततो दिशश्चानुदिशश्च पार्थः; शरैः सुधारैर्निशितैर्वितत्य\n",
    "06055113c": "गाण्डीवशब्देन मनांसि तेषां; किरीटमाली व्यथयां चकार\n",
    "06055114a": "तस्मिंस्तथा घोरतमे प्रवृत्ते; शङ्खस्वना दुन्दुभिनिस्वनाश्च\n",
    "06055114c": "अन्तर्हिता गाण्डिवनिस्वनेन; बभूवुरुग्राश्च रणप्रणादाः\n",
    "06055115a": "गाण्डीवशब्दं तमथो विदित्वा; विराटराजप्रमुखा नृवीराः\n",
    "06055115c": "पाञ्चालराजो द्रुपदश्च वीर;स्तं देशमाजग्मुरदीनसत्त्वाः\n",
    "06055116a": "सर्वाणि सैन्यानि तु तावकानि; यतो यतो गाण्डिवजः प्रणादः\n",
    "06055116c": "ततस्ततः संनतिमेव जग्मु;र्न तं प्रतीपोऽभिससार कश्चित्\n",
    "06055117a": "तस्मिन्सुघोरे नृपसंप्रहारे; हताः प्रवीराः सरथाः ससूताः\n",
    "06055117c": "गजाश्च नाराचनिपाततप्ता; महापताकाः शुभरुक्मकक्ष्याः\n",
    "06055118a": "परीतसत्त्वाः सहसा निपेतुः; किरीटिना भिन्नतनुत्रकायाः\n",
    "06055118c": "दृढाहताः पत्रिभिरुग्रवेगैः; पार्थेन भल्लैर्निशितैः शिताग्रैः\n",
    "06055119a": "निकृत्तयन्त्रा निहतेन्द्रकीला; ध्वजा महान्तो ध्वजिनीमुखेषु\n",
    "06055119c": "पदातिसंघाश्च रथाश्च संख्ये; हयाश्च नागाश्च धनंजयेन\n",
    "06055120a": "बाणाहतास्तूर्णमपेतसत्त्वा; विष्टभ्य गात्राणि निपेतुरुर्व्याम्\n",
    "06055120c": "ऐन्द्रेण तेनास्त्रवरेण राज;न्महाहवे भिन्नतनुत्रदेहाः\n",
    "06055121a": "ततः शरौघैर्निशितैः किरीटिना; नृदेहशस्त्रक्षतलोहितोदा\n",
    "06055121c": "नदी सुघोरा नरदेहफेना; प्रवर्तिता तत्र रणाजिरे वै\n",
    "06055122a": "वेगेन सातीव पृथुप्रवाहा; प्रसुस्रुता भैरवारावरूपा\n",
    "06055122c": "परेतनागाश्वशरीररोधा; नरान्त्रमज्जाभृतमांसपङ्का\n",
    "06055123a": "प्रभूतरक्षोगणभूतसेविता; शिरःकपालाकुलकेशशाद्वला\n",
    "06055123c": "शरीरसंघातसहस्रवाहिनी; विशीर्णनानाकवचोर्मिसंकुला\n",
    "06055124a": "नराश्वनागास्थिनिकृत्तशर्करा; विनाशपातालवती भयावहा\n",
    "06055124c": "तां कङ्कमालावृतगृध्रकह्वैः; क्रव्यादसंघैश्च तरक्षुभिश्च\n",
    "06055125a": "उपेतकूलां ददृशुः समन्ता;त्क्रूरां महावैतरणीप्रकाशाम्\n",
    "06055125c": "प्रवर्तितामर्जुनबाणसंघै;र्मेदोवसासृक्प्रवहां सुभीमाम्\n",
    "06055126a": "ते चेदिपाञ्चालकरूषमत्स्याः; पार्थाश्च सर्वे सहिताः प्रणेदुः\n",
    "06055126c": "वित्रास्य सेनां ध्वजिनीपतीनां; सिंहो मृगाणामिव यूथसंघान्\n",
    "06055126e": "विनेदतुस्तावतिहर्षयुक्तौ; गाण्डीवधन्वा च जनार्दनश्च\n",
    "06055127a": "ततो रविं संहृतरश्मिजालं; दृष्ट्वा भृशं शस्त्रपरिक्षताङ्गाः\n",
    "06055127c": "तदैन्द्रमस्त्रं विततं सुघोर;मसह्यमुद्वीक्ष्य युगान्तकल्पम्\n",
    "06055128a": "अथापयानं कुरवः सभीष्माः; सद्रोणदुर्योधनबाह्लिकाश्च\n",
    "06055128c": "चक्रुर्निशां संधिगतां समीक्ष्य; विभावसोर्लोहितराजियुक्ताम्\n",
    "06055129a": "अवाप्य कीर्तिं च यशश्च लोके; विजित्य शत्रूंश्च धनंजयोऽपि\n",
    "06055129c": "ययौ नरेन्द्रैः सह सोदरैश्च; समाप्तकर्मा शिबिरं निशायाम्\n",
    "06055129e": "ततः प्रजज्ञे तुमुलः कुरूणां; निशामुखे घोरतरः प्रणादः\n",
    "06055130a": "रणे रथानामयुतं निहत्य; हता गजाः सप्तशतार्जुनेन\n",
    "06055130c": "प्राच्याश्च सौवीरगणाश्च सर्वे; निपातिताः क्षुद्रकमालवाश्च\n",
    "06055130e": "महत्कृतं कर्म धनंजयेन; कर्तुं यथा नार्हति कश्चिदन्यः\n",
    "06055131a": "श्रुतायुरम्बष्ठपतिश्च राजा; तथैव दुर्मर्षणचित्रसेनौ\n",
    "06055131c": "द्रोणः कृपः सैन्धवबाह्लिकौ च; भूरिश्रवाः शल्यशलौ च राजन्\n",
    "06055131e": "स्वबाहुवीर्येण जिताः सभीष्माः; किरीटिना लोकमहारथेन\n",
    "06055132a": "इति ब्रुवन्तः शिबिराणि जग्मुः; सर्वे गणा भारत ये त्वदीयाः\n",
    "06055132c": "उल्कासहस्रैश्च सुसंप्रदीप्तै;र्विभ्राजमानैश्च तथा प्रदीपैः\n",
    "06055132e": "किरीटिवित्रासितसर्वयोधा; चक्रे निवेशं ध्वजिनी कुरूणाम्\n",
    "06056001": "संजय उवाच\n",
    "06056001a": "व्युष्टां निशां भारत भारताना;मनीकिनीनां प्रमुखे महात्मा\n",
    "06056001c": "ययौ सपत्नान्प्रति जातकोपो; वृतः समग्रेण बलेन भीष्मः\n",
    "06056002a": "तं द्रोणदुर्योधनबाह्लिकाश्च; तथैव दुर्मर्षणचित्रसेनौ\n",
    "06056002c": "जयद्रथश्चातिबलो बलौघै;र्नृपास्तथान्येऽनुययुः समन्तात्\n",
    "06056003a": "स तैर्महद्भिश्च महारथैश्च; तेजस्विभिर्वीर्यवद्भिश्च राजन्\n",
    "06056003c": "रराज राजोत्तम राजमुख्यै;र्वृतः स देवैरिव वज्रपाणिः\n",
    "06056004a": "तस्मिन्ननीकप्रमुखे विषक्ता; दोधूयमानाश्च महापताकाः\n",
    "06056004c": "सुरक्तपीतासितपाण्डुराभा; महागजस्कन्धगता विरेजुः\n",
    "06056005a": "सा वाहिनी शांतनवेन राज्ञा; महारथैर्वारणवाजिभिश्च\n",
    "06056005c": "बभौ सविद्युत्स्तनयित्नुकल्पा; जलागमे द्यौरिव जातमेघा\n",
    "06056006a": "ततो रणायाभिमुखी प्रयाता; प्रत्यर्जुनं शांतनवाभिगुप्ता\n",
    "06056006c": "सेना महोग्रा सहसा कुरूणां; वेगो यथा भीम इवापगायाः\n",
    "06056007a": "तं व्यालनानाविधगूढसारं; गजाश्वपादातरथौघपक्षम्\n",
    "06056007c": "व्यूहं महामेघसमं महात्मा; ददर्श दूरात्कपिराजकेतुः\n",
    "06056008a": "स निर्ययौ केतुमता रथेन; नरर्षभः श्वेतहयेन वीरः\n",
    "06056008c": "वरूथिना सैन्यमुखे महात्मा; वधे धृतः सर्वसपत्नयूनाम्\n",
    "06056009a": "सूपस्करं सोत्तरबन्धुरेषं; यत्तं यदूनामृषभेण संख्ये\n",
    "06056009c": "कपिध्वजं प्रेक्ष्य विषेदुराजौ; सहैव पुत्रैस्तव कौरवेयाः\n",
    "06056010a": "प्रकर्षता गुप्तमुदायुधेन; किरीटिना लोकमहारथेन\n",
    "06056010c": "तं व्यूहराजं ददृशुस्त्वदीया;श्चतुश्चतुर्व्यालसहस्रकीर्णम्\n",
    "06056011a": "यथा हि पूर्वेऽहनि धर्मराज्ञा; व्यूहः कृतः कौरवनन्दनेन\n",
    "06056011c": "तथा तथोद्देशमुपेत्य तस्थुः; पाञ्चालमुख्यैः सह चेदिमुख्याः\n",
    "06056012a": "ततो महावेगसमाहतानि; भेरीसहस्राणि विनेदुराजौ\n",
    "06056012c": "शङ्खस्वना दुन्दुभिनिस्वनाश्च; सर्वेष्वनीकेषु ससिंहनादाः\n",
    "06056013a": "ततः सबाणानि महास्वनानि; विस्फार्यमाणानि धनूंषि वीरैः\n",
    "06056013c": "क्षणेन भेरीपणवप्रणादा;नन्तर्दधुः शङ्खमहास्वनाश्च\n",
    "06056014a": "तच्छङ्खशब्दावृतमन्तरिक्ष;मुद्धूतभौमद्रुतरेणुजालम्\n",
    "06056014c": "महावितानावततप्रकाश;मालोक्य वीराः सहसाभिपेतुः\n",
    "06056015a": "रथी रथेनाभिहतः ससूतः; पपात साश्वः सरथः सकेतुः\n",
    "06056015c": "गजो गजेनाभिहतः पपात; पदातिना चाभिहतः पदातिः\n",
    "06056016a": "आवर्तमानान्यभिवर्तमानै;र्बाणैः क्षतान्यद्भुतदर्शनानि\n",
    "06056016c": "प्रासैश्च खड्गैश्च समाहतानि; सदश्ववृन्दानि सदश्ववृन्दैः\n",
    "06056017a": "सुवर्णतारागणभूषितानि; शरावराणि प्रहितानि वीरैः\n",
    "06056017c": "विदार्यमाणानि परश्वधैश्च; प्रासैश्च खड्गैश्च निपेतुरुर्व्याम्\n",
    "06056018a": "गजैर्विषाणैर्वरहस्तरुग्णाः; केचित्ससूता रथिनः प्रपेतुः\n",
    "06056018c": "गजर्षभाश्चापि रथर्षभेण; निपेतिरे बाणहताः पृथिव्याम्\n",
    "06056019a": "गजौघवेगोद्धतसादितानां; श्रुत्वा निषेदुर्वसुधां मनुष्याः\n",
    "06056019c": "आर्तस्वरं सादिपदातियूनां; विषाणगात्रावरताडितानाम्\n",
    "06056020a": "संभ्रान्तनागाश्वरथे प्रसूते; महाभये सादिपदातियूनाम्\n",
    "06056020c": "महारथैः संपरिवार्यमाणं; ददर्श भीष्मः कपिराजकेतुम्\n",
    "06056021a": "तं पञ्चतालोच्छ्रिततालकेतुः; सदश्ववेगोद्धतवीर्ययातः\n",
    "06056021c": "महास्त्रबाणाशनिदीप्तमार्गं; किरीटिनं शांतनवोऽभ्यधावत्\n",
    "06056022a": "तथैव शक्रप्रतिमानकल्प;मिन्द्रात्मजं द्रोणमुखाभिसस्रुः\n",
    "06056022c": "कृपश्च शल्यश्च विविंशतिश्च; दुर्योधनः सौमदत्तिश्च राजन्\n",
    "06056023a": "ततो रथानीकमुखादुपेत्य; सर्वास्त्रवित्काञ्चनचित्रवर्मा\n",
    "06056023c": "जवेन शूरोऽभिससार सर्वां;स्तथार्जुनस्यात्र सुतोऽभिमन्युः\n",
    "06056024a": "तेषां महास्त्राणि महारथाना;मसक्तकर्मा विनिहत्य कार्ष्णिः\n",
    "06056024c": "बभौ महामन्त्रहुतार्चिमाली; सदोगतः सन्भगवानिवाग्निः\n",
    "06056025a": "ततः स तूर्णं रुधिरोदफेनां; कृत्वा नदीं वैशसने रिपूणाम्\n",
    "06056025c": "जगाम सौभद्रमतीत्य भीष्मो; महारथं पार्थमदीनसत्त्वः\n",
    "06056026a": "ततः प्रहस्याद्भुतदर्शनेन; गाण्डीवनिर्ह्रादमहास्वनेन\n",
    "06056026c": "विपाठजालेन महास्त्रजालं; विनाशयामास किरीटमाली\n",
    "06056027a": "तमुत्तमं सर्वधनुर्धराणा;मसक्तकर्मा कपिराजकेतुः\n",
    "06056027c": "भीष्मं महात्माभिववर्ष तूर्णं; शरौघजालैर्विमलैश्च भल्लैः\n",
    "06056028a": "एवंविधं कार्मुकभीमनाद;मदीनवत्सत्पुरुषोत्तमाभ्याम्\n",
    "06056028c": "ददर्श लोकः कुरुसृञ्जयाश्च; तद्द्वैरथं भीष्मधनंजयाभ्याम्\n",
    "06057001": "संजय उवाच\n",
    "06057001a": "द्रौणिर्भूरिश्रवाः शल्यश्चित्रसेनश्च मारिष\n",
    "06057001c": "पुत्रः सांयमनेश्चैव सौभद्रं समयोधयन्\n",
    "06057002a": "संसक्तमतितेजोभिस्तमेकं ददृशुर्जनाः\n",
    "06057002c": "पञ्चभिर्मनुजव्याघ्रैर्गजैः सिंहशिशुं यथा\n",
    "06057003a": "नाभिलक्ष्यतया कश्चिन्न शौर्ये न पराक्रमे\n",
    "06057003c": "बभूव सदृशः कार्ष्णेर्नास्त्रे नापि च लाघवे\n",
    "06057004a": "तथा तमात्मजं युद्धे विक्रमन्तमरिंदमम्\n",
    "06057004c": "दृष्ट्वा पार्थो रणे यत्तः सिंहनादमथोऽनदत्\n",
    "06057005a": "पीडयानं च तत्सैन्यं पौत्रं तव विशां पते\n",
    "06057005c": "दृष्ट्वा त्वदीया राजेन्द्र समन्तात्पर्यवारयन्\n",
    "06057006a": "ध्वजिनीं धार्तराष्ट्राणां दीनशत्रुरदीनवत्\n",
    "06057006c": "प्रत्युद्ययौ स सौभद्रस्तेजसा च बलेन च\n",
    "06057007a": "तस्य लाघवमार्गस्थमादित्यसदृशप्रभम्\n",
    "06057007c": "व्यदृश्यत महच्चापं समरे युध्यतः परैः\n",
    "06057008a": "स द्रौणिमिषुणैकेन विद्ध्वा शल्यं च पञ्चभिः\n",
    "06057008c": "ध्वजं सांयमनेश्चापि सोऽष्टाभिरपवर्जयत्\n",
    "06057009a": "रुक्मदण्डां महाशक्तिं प्रेषितां सौमदत्तिना\n",
    "06057009c": "शितेनोरगसंकाशां पत्रिणा विजहार ताम्\n",
    "06057010a": "शल्यस्य च महाघोरानस्यतः शतशः शरान्\n",
    "06057010c": "निवार्यार्जुनदायादो जघान समरे हयान्\n",
    "06057011a": "भूरिश्रवाश्च शल्यश्च द्रौणिः सांयमनिः शलः\n",
    "06057011c": "नाभ्यवर्तन्त संरब्धाः कार्ष्णेर्बाहुबलाश्रयात्\n",
    "06057012a": "ततस्त्रिगर्ता राजेन्द्र मद्राश्च सह केकयैः\n",
    "06057012c": "पञ्चत्रिंशतिसाहस्रास्तव पुत्रेण चोदिताः\n",
    "06057013a": "धनुर्वेदविदो मुख्या अजेयाः शत्रुभिर्युधि\n",
    "06057013c": "सहपुत्रं जिघांसन्तं परिवव्रुः किरीटिनम्\n",
    "06057014a": "तौ तु तत्र पितापुत्रौ परिक्षिप्तौ रथर्षभौ\n",
    "06057014c": "ददर्श राजन्पाञ्चाल्यः सेनापतिरमित्रजित्\n",
    "06057015a": "स वारणरथौघानां सहस्रैर्बहुभिर्वृतः\n",
    "06057015c": "वाजिभिः पत्तिभिश्चैव वृतः शतसहस्रशः\n",
    "06057016a": "धनुर्विस्फार्य संक्रुद्धश्चोदयित्वा वरूथिनीम्\n",
    "06057016c": "ययौ तन्मद्रकानीकं केकयांश्च परंतपः\n",
    "06057017a": "तेन कीर्तिमता गुप्तमनीकं दृढधन्वना\n",
    "06057017c": "प्रयुक्तरथनागाश्वं योत्स्यमानमशोभत\n",
    "06057018a": "सोऽर्जुनं प्रमुखे यान्तं पाञ्चाल्यः कुरुनन्दन\n",
    "06057018c": "त्रिभिः शारद्वतं बाणैर्जत्रुदेशे समर्पयत्\n",
    "06057019a": "ततः स मद्रकान्हत्वा दशभिर्दशभिः शरैः\n",
    "06057019c": "हृष्ट एको जघानाश्वं भल्लेन कृतवर्मणः\n",
    "06057020a": "दमनं चापि दायादं पौरवस्य महात्मनः\n",
    "06057020c": "जघान विपुलाग्रेण नाराचेन परंतपः\n",
    "06057021a": "ततः सांयमनेः पुत्रः पाञ्चाल्यं युद्धदुर्मदम्\n",
    "06057021c": "अविध्यत्त्रिंशता बाणैर्दशभिश्चास्य सारथिम्\n",
    "06057022a": "सोऽतिविद्धो महेष्वासः सृक्किणी परिसंलिहन्\n",
    "06057022c": "भल्लेन भृशतीक्ष्णेन निचकर्तास्य कार्मुकम्\n",
    "06057023a": "अथैनं पञ्चविंशत्या क्षिप्रमेव समर्पयत्\n",
    "06057023c": "अश्वांश्चास्यावधीद्राजन्नुभौ तौ पार्ष्णिसारथी\n",
    "06057024a": "स हताश्वे रथे तिष्ठन्ददर्श भरतर्षभ\n",
    "06057024c": "पुत्रः सांयमनेः पुत्रं पाञ्चाल्यस्य महात्मनः\n",
    "06057025a": "स संगृह्य महाघोरं निस्त्रिंशवरमायसम्\n",
    "06057025c": "पदातिस्तूर्णमभ्यर्छद्रथस्थं द्रुपदात्मजम्\n",
    "06057026a": "तं महौघमिवायान्तं खात्पतन्तमिवोरगम्\n",
    "06057026c": "भ्रान्तावरणनिस्त्रिंशं कालोत्सृष्टमिवान्तकम्\n",
    "06057027a": "दीप्यन्तमिव शस्त्रार्च्या मत्तवारणविक्रमम्\n",
    "06057027c": "अपश्यन्पाण्डवास्तत्र धृष्टद्युम्नश्च पार्षतः\n",
    "06057028a": "तस्य पाञ्चालपुत्रस्तु प्रतीपमभिधावतः\n",
    "06057028c": "शितनिस्त्रिंशहस्तस्य शरावरणधारिणः\n",
    "06057029a": "बाणवेगमतीतस्य रथाभ्याशमुपेयुषः\n",
    "06057029c": "त्वरन्सेनापतिः क्रुद्धो बिभेद गदया शिरः\n",
    "06057030a": "तस्य राजन्सनिस्त्रिंशं सुप्रभं च शरावरम्\n",
    "06057030c": "हतस्य पततो हस्ताद्वेगेन न्यपतद्भुवि\n",
    "06057031a": "तं निहत्य गदाग्रेण लेभे स परमं यशः\n",
    "06057031c": "पुत्रः पाञ्चालराजस्य महात्मा भीमविक्रमः\n",
    "06057032a": "तस्मिन्हते महेष्वासे राजपुत्रे महारथे\n",
    "06057032c": "हाहाकारो महानासीत्तव सैन्यस्य मारिष\n",
    "06057033a": "ततः सांयमनिः क्रुद्धो दृष्ट्वा निहतमात्मजम्\n",
    "06057033c": "अभिदुद्राव वेगेन पाञ्चाल्यं युद्धदुर्मदम्\n",
    "06057034a": "तौ तत्र समरे वीरौ समेतौ रथिनां वरौ\n",
    "06057034c": "ददृशुः सर्वराजानः कुरवः पाण्डवास्तथा\n",
    "06057035a": "ततः सांयमनिः क्रुद्धः पार्षतं परवीरहा\n",
    "06057035c": "आजघान त्रिभिर्बाणैस्तोत्त्रैरिव महाद्विपम्\n",
    "06057036a": "तथैव पार्षतं शूरं शल्यः समितिशोभनः\n",
    "06057036c": "आजघानोरसि क्रुद्धस्ततो युद्धमवर्तत\n",
    "06058001": "धृतराष्ट्र उवाच\n",
    "06058001a": "दैवमेव परं मन्ये पौरुषादपि संजय\n",
    "06058001c": "यत्सैन्यं मम पुत्रस्य पाण्डुसैन्येन वध्यते\n",
    "06058002a": "नित्यं हि मामकांस्तात हतानेव हि शंससि\n",
    "06058002c": "अव्यग्रांश्च प्रहृष्टांश्च नित्यं शंससि पाण्डवान्\n",
    "06058003a": "हीनान्पुरुषकारेण मामकानद्य संजय\n",
    "06058003c": "पतितान्पात्यमानांश्च हतानेव च शंससि\n",
    "06058004a": "युध्यमानान्यथाशक्ति घटमानाञ्जयं प्रति\n",
    "06058004c": "पाण्डवा विजयन्त्येव जीयन्ते चैव मामकाः\n",
    "06058005a": "सोऽहं तीव्राणि दुःखानि दुर्योधनकृतानि च\n",
    "06058005c": "अश्रौषं सततं तात दुःसहानि बहूनि च\n",
    "06058006a": "तमुपायं न पश्यामि जीयेरन्येन पाण्डवाः\n",
    "06058006c": "मामका वा जयं युद्धे प्राप्नुयुर्येन संजय\n",
    "06058007": "संजय उवाच\n",
    "06058007a": "क्षयं मनुष्यदेहानां गजवाजिरथक्षयम्\n",
    "06058007c": "शृणु राजन्स्थिरो भूत्वा तवैवापनयो महान्\n",
    "06058008a": "धृष्टद्युम्नस्तु शल्येन पीडितो नवभिः शरैः\n",
    "06058008c": "पीडयामास संक्रुद्धो मद्राधिपतिमायसैः\n",
    "06058009a": "तत्राद्भुतमपश्याम पार्षतस्य पराक्रमम्\n",
    "06058009c": "न्यवारयत यत्तूर्णं शल्यं समितिशोभनम्\n",
    "06058010a": "नान्तरं ददृशे कश्चित्तयोः संरब्धयो रणे\n",
    "06058010c": "मुहूर्तमिव तद्युद्धं तयोः सममिवाभवत्\n",
    "06058011a": "ततः शल्यो महाराज धृष्टद्युम्नस्य संयुगे\n",
    "06058011c": "धनुश्चिच्छेद भल्लेन पीतेन निशितेन च\n",
    "06058012a": "अथैनं शरवर्षेण छादयामास भारत\n",
    "06058012c": "गिरिं जलागमे यद्वज्जलदा जलधारिणः\n",
    "06058013a": "अभिमन्युस्तु संक्रुद्धो धृष्टद्युम्ने निपीडिते\n",
    "06058013c": "अभिदुद्राव वेगेन मद्रराजरथं प्रति\n",
    "06058014a": "ततो मद्राधिपरथं कार्ष्णिः प्राप्यातिकोपनः\n",
    "06058014c": "आर्तायनिममेयात्मा विव्याध विशिखैस्त्रिभिः\n",
    "06058015a": "ततस्तु तावका राजन्परीप्सन्तोऽऽर्जुनिं रणे\n",
    "06058015c": "मद्रराजरथं तूर्णं परिवार्यावतस्थिरे\n",
    "06058016a": "दुर्योधनो विकर्णश्च दुःशासनविविंशती\n",
    "06058016c": "दुर्मर्षणो दुःसहश्च चित्रसेनश्च दुर्मुखः\n",
    "06058017a": "सत्यव्रतश्च भद्रं ते पुरुमित्रश्च भारत\n",
    "06058017c": "एते मद्राधिपरथं पालयन्तः स्थिता रणे\n",
    "06058018a": "तान्भीमसेनः संक्रुद्धो धृष्टद्युम्नश्च पार्षतः\n",
    "06058018c": "द्रौपदेयाभिमन्युश्च माद्रीपुत्रौ च पाण्डवौ\n",
    "06058019a": "नानारूपाणि शस्त्राणि विसृजन्तो विशां पते\n",
    "06058019c": "अभ्यवर्तन्त संहृष्टाः परस्परवधैषिणः\n",
    "06058019e": "ते वै समीयुः संग्रामे राजन्दुर्मन्त्रिते तव\n",
    "06058020a": "तस्मिन्दाशरथे युद्धे वर्तमाने भयावहे\n",
    "06058020c": "तावकानां परेषां च प्रेक्षका रथिनोऽभवन्\n",
    "06058021a": "शस्त्राण्यनेकरूपाणि विसृजन्तो महारथाः\n",
    "06058021c": "अन्योन्यमभिनर्दन्तः संप्रहारं प्रचक्रिरे\n",
    "06058022a": "ते यत्ता जातसंरम्भाः सर्वेऽन्योन्यं जिघांसवः\n",
    "06058022c": "महास्त्राणि विमुञ्चन्तः समापेतुरमर्षणाः\n",
    "06058023a": "दुर्योधनस्तु संक्रुद्धो धृष्टद्युम्नं महारणे\n",
    "06058023c": "विव्याध निशितैर्बाणैश्चतुर्भिस्त्वरितो भृशम्\n",
    "06058024a": "दुर्मर्षणश्च विंशत्या चित्रसेनश्च पञ्चभिः\n",
    "06058024c": "दुर्मुखो नवभिर्बाणैर्दुःसहश्चापि सप्तभिः\n",
    "06058024e": "विविंशतिः पञ्चभिश्च त्रिभिर्दुःशासनस्तथा\n",
    "06058025a": "तान्प्रत्यविध्यद्राजेन्द्र पार्षतः शत्रुतापनः\n",
    "06058025c": "एकैकं पञ्चविंशत्या दर्शयन्पाणिलाघवम्\n",
    "06058026a": "सत्यव्रतं तु समरे पुरुमित्रं च भारत\n",
    "06058026c": "अभिमन्युरविध्यत्तौ दशभिर्दशभिः शरैः\n",
    "06058027a": "माद्रीपुत्रौ तु समरे मातुलं मातृनन्दनौ\n",
    "06058027c": "छादयेतां शरव्रातैस्तदद्भुतमिवाभवत्\n",
    "06058028a": "ततः शल्यो महाराज स्वस्रीयौ रथिनां वरौ\n",
    "06058028c": "शरैर्बहुभिरानर्छत्कृतप्रतिकृतैषिणौ\n",
    "06058028e": "छाद्यमानौ ततस्तौ तु माद्रीपुत्रौ न चेलतुः\n",
    "06058029a": "अथ दुर्योधनं दृष्ट्वा भीमसेनो महाबलः\n",
    "06058029c": "विधित्सुः कलहस्यान्तं गदां जग्राह पाण्डवः\n",
    "06058030a": "तमुद्यतगदं दृष्ट्वा कैलासमिव शृङ्गिणम्\n",
    "06058030c": "भीमसेनं महाबाहुं पुत्रास्ते प्राद्रवन्भयात्\n",
    "06058031a": "दुर्योधनस्तु संक्रुद्धो मागधं समचोदयत्\n",
    "06058031c": "अनीकं दशसाहस्रं कुञ्जराणां तरस्विनाम्\n",
    "06058031e": "मागधं पुरतः कृत्वा भीमसेनं समभ्ययात्\n",
    "06058032a": "आपतन्तं च तं दृष्ट्वा गजानीकं वृकोदरः\n",
    "06058032c": "गदापाणिरवारोहद्रथात्सिंह इवोन्नदन्\n",
    "06058033a": "अद्रिसारमयीं गुर्वीं प्रगृह्य महतीं गदाम्\n",
    "06058033c": "अभ्यधावद्गजानीकं व्यादितास्य इवान्तकः\n",
    "06058034a": "स गजान्गदया निघ्नन्व्यचरत्समरे बली\n",
    "06058034c": "भीमसेनो महाबाहुः सवज्र इव वासवः\n",
    "06058035a": "तस्य नादेन महता मनोहृदयकम्पिना\n",
    "06058035c": "व्यत्यचेष्टन्त संहत्य गजा भीमस्य नर्दतः\n",
    "06058036a": "ततस्तु द्रौपदीपुत्राः सौभद्रश्च महारथः\n",
    "06058036c": "नकुलः सहदेवश्च धृष्टद्युम्नश्च पार्षतः\n",
    "06058037a": "पृष्ठं भीमस्य रक्षन्तः शरवर्षेण वारणान्\n",
    "06058037c": "अभ्यधावन्त वर्षन्तो मेघा इव गिरीन्यथा\n",
    "06058038a": "क्षुरैः क्षुरप्रैर्भल्लैश्च पीतैरञ्जलिकैरपि\n",
    "06058038c": "पातयन्तोत्तमाङ्गानि पाण्डवा गजयोधिनाम्\n",
    "06058039a": "शिरोभिः प्रपतद्भिश्च बाहुभिश्च विभूषितैः\n",
    "06058039c": "अश्मवृष्टिरिवाभाति पाणिभिश्च सहाङ्कुशैः\n",
    "06058040a": "हृतोत्तमाङ्गाः स्कन्धेषु गजानां गजयोधिनः\n",
    "06058040c": "अदृश्यन्ताचलाग्रेषु द्रुमा भग्नशिखा इव\n",
    "06058041a": "धृष्टद्युम्नहतानन्यानपश्याम महागजान्\n",
    "06058041c": "पतितान्पात्यमानांश्च पार्षतेन महात्मना\n",
    "06058042a": "मागधोऽथ महीपालो गजमैरावतोपमम्\n",
    "06058042c": "प्रेषयामास समरे सौभद्रस्य रथं प्रति\n",
    "06058043a": "तमापतन्तं संप्रेक्ष्य मागधस्य गजोत्तमम्\n",
    "06058043c": "जघानैकेषुणा वीरः सौभद्रः परवीरहा\n",
    "06058044a": "तस्यावर्जितनागस्य कार्ष्णिः परपुरंजयः\n",
    "06058044c": "राज्ञो रजतपुङ्खेन भल्लेनापहरच्छिरः\n",
    "06058045a": "विगाह्य तद्गजानीकं भीमसेनोऽपि पाण्डवः\n",
    "06058045c": "व्यचरत्समरे मृद्नन्गजानिन्द्रो गिरीनिव\n",
    "06058046a": "एकप्रहाराभिहतान्भीमसेनेन कुञ्जरान्\n",
    "06058046c": "अपश्याम रणे तस्मिन्गिरीन्वज्रहतानिव\n",
    "06058047a": "भग्नदन्तान्भग्नकटान्भग्नसक्थांश्च वारणान्\n",
    "06058047c": "भग्नपृष्ठान्भग्नकुम्भान्निहतान्पर्वतोपमान्\n",
    "06058048a": "नदतः सीदतश्चान्यान्विमुखान्समरे गजान्\n",
    "06058048c": "विमूत्रान्भग्नसंविग्नांस्तथा विशकृतोऽपरान्\n",
    "06058049a": "भीमसेनस्य मार्गेषु गतासून्पर्वतोपमान्\n",
    "06058049c": "अपश्याम हतान्नागान्निष्टनन्तस्तथापरे\n",
    "06058050a": "वमन्तो रुधिरं चान्ये भिन्नकुम्भा महागजाः\n",
    "06058050c": "विह्वलन्तो गता भूमिं शैला इव धरातले\n",
    "06058051a": "मेदोरुधिरदिग्धाङ्गो वसामज्जासमुक्षितः\n",
    "06058051c": "व्यचरत्समरे भीमो दण्डपाणिरिवान्तकः\n",
    "06058052a": "गजानां रुधिराक्तां तां गदां बिभ्रद्वृकोदरः\n",
    "06058052c": "घोरः प्रतिभयश्चासीत्पिनाकीव पिनाकधृक्\n",
    "06058053a": "निर्मथ्यमानाः क्रुद्धेन भीमसेनेन दन्तिनः\n",
    "06058053c": "सहसा प्राद्रवञ्शिष्टा मृद्नन्तस्तव वाहिनीम्\n",
    "06058054a": "तं हि वीरं महेष्वासाः सौभद्रप्रमुखा रथाः\n",
    "06058054c": "पर्यरक्षन्त युध्यन्तं वज्रायुधमिवामराः\n",
    "06058055a": "शोणिताक्तां गदां बिभ्रदुक्षितो गजशोणितैः\n",
    "06058055c": "कृतान्त इव रौद्रात्मा भीमसेनो व्यदृश्यत\n",
    "06058056a": "व्यायच्छमानं गदया दिक्षु सर्वासु भारत\n",
    "06058056c": "नृत्यमानमपश्याम नृत्यन्तमिव शंकरम्\n",
    "06058057a": "यमदण्डोपमां गुर्वीमिन्द्राशनिसमस्वनाम्\n",
    "06058057c": "अपश्याम महाराज रौद्रां विशसनीं गदाम्\n",
    "06058058a": "विमिश्रां केशमज्जाभिः प्रदिग्धां रुधिरेण च\n",
    "06058058c": "पिनाकमिव रुद्रस्य क्रुद्धस्याभिघ्नतः पशून्\n",
    "06058059a": "यथा पशूनां संघातं यष्ट्या पालः प्रकालयेत्\n",
    "06058059c": "तथा भीमो गजानीकं गदया पर्यकालयत्\n",
    "06058060a": "गदया वध्यमानास्ते मार्गणैश्च समन्ततः\n",
    "06058060c": "स्वान्यनीकानि मृद्नन्तः प्राद्रवन्कुञ्जरास्तव\n",
    "06058061a": "महावात इवाभ्राणि विधमित्वा स वारणान्\n",
    "06058061c": "अतिष्ठत्तुमुले भीमः श्मशान इव शूलभृत्\n",
    "06059001": "संजय उवाच\n",
    "06059001a": "तस्मिन्हते गजानीके पुत्रो दुर्योधनस्तव\n",
    "06059001c": "भीमसेनं घ्नतेत्येवं सर्वसैन्यान्यचोदयत्\n",
    "06059002a": "ततः सर्वाण्यनीकानि तव पुत्रस्य शासनात्\n",
    "06059002c": "अभ्यद्रवन्भीमसेनं नदन्तं भैरवान्रवान्\n",
    "06059003a": "तं बलौघमपर्यन्तं देवैरपि दुरुत्सहम्\n",
    "06059003c": "आपतन्तं सुदुष्पारं समुद्रमिव पर्वणि\n",
    "06059004a": "रथनागाश्वकलिलं शङ्खदुन्दुभिनादितम्\n",
    "06059004c": "अथानन्तमपारं च नरेन्द्रस्तिमितह्रदम्\n",
    "06059005a": "तं भीमसेनः समरे महोदधिमिवापरम्\n",
    "06059005c": "सेनासागरमक्षोभ्यं वेलेव समवारयत्\n",
    "06059006a": "तदाश्चर्यमपश्याम श्रद्धेयमपि चाद्भुतम्\n",
    "06059006c": "भीमसेनस्य समरे राजन्कर्मातिमानुषम्\n",
    "06059007a": "उदीर्णां पृथिवीं सर्वां साश्वां सरथकुञ्जराम्\n",
    "06059007c": "असंभ्रमं भीमसेनो गदया समताडयत्\n",
    "06059008a": "स संवार्य बलौघांस्तान्गदया रथिनां वरः\n",
    "06059008c": "अतिष्ठत्तुमुले भीमो गिरिर्मेरुरिवाचलः\n",
    "06059009a": "तस्मिन्सुतुमुले घोरे काले परमदारुणे\n",
    "06059009c": "भ्रातरश्चैव पुत्राश्च धृष्टद्युम्नश्च पार्षतः\n",
    "06059010a": "द्रौपदेयाभिमन्युश्च शिखण्डी च महारथः\n",
    "06059010c": "न प्राजहन्भीमसेनं भये जाते महाबलम्\n",
    "06059011a": "ततः शैक्यायसीं गुर्वीं प्रगृह्य महतीं गदाम्\n",
    "06059011c": "अवधीत्तावकान्योधान्दण्डपाणिरिवान्तकः\n",
    "06059011e": "पोथयन्रथवृन्दानि वाजिवृन्दानि चाभिभूः\n",
    "06059012a": "व्यचरत्समरे भीमो युगान्ते पावको यथा\n",
    "06059012c": "विनिघ्नन्समरे सर्वान्युगान्ते कालवद्विभुः\n",
    "06059013a": "ऊरुवेगेन संकर्षन्रथजालानि पाण्डवः\n",
    "06059013c": "प्रमर्दयन्गजान्सर्वान्नड्वलानीव कुञ्जरः\n",
    "06059014a": "मृद्नन्रथेभ्यो रथिनो गजेभ्यो गजयोधिनः\n",
    "06059014c": "सादिनश्चाश्वपृष्ठेभ्यो भूमौ चैव पदातिनः\n",
    "06059015a": "तत्र तत्र हतैश्चापि मनुष्यगजवाजिभिः\n",
    "06059015c": "रणाङ्गणं तदभवन्मृत्योराघातसंनिभम्\n",
    "06059016a": "पिनाकमिव रुद्रस्य क्रुद्धस्याभिघ्नतः पशून्\n",
    "06059016c": "यमदण्डोपमामुग्रामिन्द्राशनिसमस्वनाम्\n",
    "06059016e": "ददृशुर्भीमसेनस्य रौद्रां विशसनीं गदाम्\n",
    "06059017a": "आविध्यतो गदां तस्य कौन्तेयस्य महात्मनः\n",
    "06059017c": "बभौ रूपं महाघोरं कालस्येव युगक्षये\n",
    "06059018a": "तं तथा महतीं सेनां द्रावयन्तं पुनः पुनः\n",
    "06059018c": "दृष्ट्वा मृत्युमिवायान्तं सर्वे विमनसोऽभवन्\n",
    "06059019a": "यतो यतः प्रेक्षते स्म गदामुद्यम्य पाण्डवः\n",
    "06059019c": "तेन तेन स्म दीर्यन्ते सर्वसैन्यानि भारत\n",
    "06059020a": "प्रदारयन्तं सैन्यानि बलौघेनापराजितम्\n",
    "06059020c": "ग्रसमानमनीकानि व्यादितास्यमिवान्तकम्\n",
    "06059021a": "तं तथा भीमकर्माणं प्रगृहीतमहागदम्\n",
    "06059021c": "दृष्ट्वा वृकोदरं भीष्मः सहसैव समभ्ययात्\n",
    "06059022a": "महता मेघघोषेण रथेनादित्यवर्चसा\n",
    "06059022c": "छादयञ्शरवर्षेण पर्जन्य इव वृष्टिमान्\n",
    "06059023a": "तमायान्तं तथा दृष्ट्वा व्यात्ताननमिवान्तकम्\n",
    "06059023c": "भीष्मं भीमो महाबाहुः प्रत्युदीयादमर्षणः\n",
    "06059024a": "तस्मिन्क्षणे सात्यकिः सत्यसंधः; शिनिप्रवीरोऽभ्यपतत्पितामहम्\n",
    "06059024c": "निघ्नन्नमित्रान्धनुषा दृढेन; स कम्पयंस्तव पुत्रस्य सेनाम्\n",
    "06059025a": "तं यान्तमश्वै रजतप्रकाशैः; शरान्धमन्तं धनुषा दृढेन\n",
    "06059025c": "नाशक्नुवन्वारयितुं तदानीं; सर्वे गणा भारत ये त्वदीयाः\n",
    "06059026a": "अविध्यदेनं निशितैः शराग्रै;रलम्बुसो राजवरार्श्यशृङ्गिः\n",
    "06059026c": "तं वै चतुर्भिः प्रतिविध्य वीरो; नप्ता शिनेरभ्यपतद्रथेन\n",
    "06059027a": "अन्वागतं वृष्णिवरं निशम्य; मध्ये रिपूणां परिवर्तमानम्\n",
    "06059027c": "प्रावर्तयन्तं कुरुपुंगवांश्च; पुनः पुनश्च प्रणदन्तमाजौ\n",
    "06059028a": "नाशक्नुवन्वारयितुं वरिष्ठं; मध्यंदिने सूर्यमिवातपन्तम्\n",
    "06059028c": "न तत्र कश्चिन्नविषण्ण आसी;दृते राजन्सोमदत्तस्य पुत्रात्\n",
    "06059029a": "स ह्याददानो धनुरुग्रवेगं; भूरिश्रवा भारत सौमदत्तिः\n",
    "06059029c": "दृष्ट्वा रथान्स्वान्व्यपनीयमाना;न्प्रत्युद्ययौ सात्यकिं योद्धुमिच्छन्\n",
    "06060001": "संजय उवाच\n",
    "06060001a": "ततो भूरिश्रवा राजन्सात्यकिं नवभिः शरैः\n",
    "06060001c": "अविध्यद्भृशसंक्रुद्धस्तोत्त्रैरिव महाद्विपम्\n",
    "06060002a": "कौरवं सात्यकिश्चैव शरैः संनतपर्वभिः\n",
    "06060002c": "अवाकिरदमेयात्मा सर्वलोकस्य पश्यतः\n",
    "06060003a": "ततो दुर्योधनो राजा सोदर्यैः परिवारितः\n",
    "06060003c": "सौमदत्तिं रणे यत्तः समन्तात्पर्यवारयत्\n",
    "06060004a": "तथैव पाण्डवाः सर्वे सात्यकिं रभसं रणे\n",
    "06060004c": "परिवार्य स्थिताः संख्ये समन्तात्सुमहौजसः\n",
    "06060005a": "भीमसेनस्तु संक्रुद्धो गदामुद्यम्य भारत\n",
    "06060005c": "दुर्योधनमुखान्सर्वान्पुत्रांस्ते पर्यवारयत्\n",
    "06060006a": "रथैरनेकसाहस्रैः क्रोधामर्षसमन्वितः\n",
    "06060006c": "नन्दकस्तव पुत्रस्तु भीमसेनं महाबलम्\n",
    "06060006e": "विव्याध निशितैः षड्भिः कङ्कपत्रैः शिलाशितैः\n",
    "06060007a": "दुर्योधनस्तु समरे भीमसेनं महाबलम्\n",
    "06060007c": "आजघानोरसि क्रुद्धो मार्गणैर्निशितैस्त्रिभिः\n",
    "06060008a": "ततो भीमो महाबाहुः स्वरथं सुमहाबलः\n",
    "06060008c": "आरुरोह रथश्रेष्ठं विशोकं चेदमब्रवीत्\n",
    "06060009a": "एते महारथाः शूरा धार्तराष्ट्रा महाबलाः\n",
    "06060009c": "मामेव भृशसंक्रुद्धा हन्तुमभ्युद्यता युधि\n",
    "06060010a": "एतानद्य हनिष्यामि पश्यतस्ते न संशयः\n",
    "06060010c": "तस्मान्ममाश्वान्संग्रामे यत्तः संयच्छ सारथे\n",
    "06060011a": "एवमुक्त्वा ततः पार्थः पुत्रं दुर्योधनं तव\n",
    "06060011c": "विव्याध दशभिस्तीक्ष्णैः शरैः कनकभूषणैः\n",
    "06060011e": "नन्दकं च त्रिभिर्बाणैः प्रत्यविध्यत्स्तनान्तरे\n",
    "06060012a": "तं तु दुर्योधनः षष्ट्या विद्ध्वा भीमं महाबलम्\n",
    "06060012c": "त्रिभिरन्यैः सुनिशितैर्विशोकं प्रत्यविध्यत\n",
    "06060013a": "भीमस्य च रणे राजन्धनुश्चिच्छेद भास्वरम्\n",
    "06060013c": "मुष्टिदेशे शरैस्तीक्ष्णैस्त्रिभी राजा हसन्निव\n",
    "06060014a": "भीमस्तु प्रेक्ष्य यन्तारं विशोकं संयुगे तदा\n",
    "06060014c": "पीडितं विशिखैस्तीक्ष्णैस्तव पुत्रेण धन्विना\n",
    "06060015a": "अमृष्यमाणः संक्रुद्धो धनुर्दिव्यं परामृशत्\n",
    "06060015c": "पुत्रस्य ते महाराज वधार्थं भरतर्षभ\n",
    "06060016a": "समादत्त च संरब्धः क्षुरप्रं लोमवाहिनम्\n",
    "06060016c": "तेन चिच्छेद नृपतेर्भीमः कार्मुकमुत्तमम्\n",
    "06060017a": "सोऽपविध्य धनुश्छिन्नं क्रोधेन प्रज्वलन्निव\n",
    "06060017c": "अन्यत्कार्मुकमादत्त सत्वरं वेगवत्तरम्\n",
    "06060018a": "संधत्त विशिखं घोरं कालमृत्युसमप्रभम्\n",
    "06060018c": "तेनाजघान संक्रुद्धो भीमसेनं स्तनान्तरे\n",
    "06060019a": "स गाढविद्धो व्यथितः स्यन्दनोपस्थ आविशत्\n",
    "06060019c": "स निषण्णो रथोपस्थे मूर्छामभिजगाम ह\n",
    "06060020a": "तं दृष्ट्वा व्यथितं भीममभिमन्युपुरोगमाः\n",
    "06060020c": "नामृष्यन्त महेष्वासाः पाण्डवानां महारथाः\n",
    "06060021a": "ततस्तु तुमुलां वृष्टिं शस्त्राणां तिग्मतेजसाम्\n",
    "06060021c": "पातयामासुरव्यग्राः पुत्रस्य तव मूर्धनि\n",
    "06060022a": "प्रतिलभ्य ततः संज्ञां भीमसेनो महाबलः\n",
    "06060022c": "दुर्योधनं त्रिभिर्विद्ध्वा पुनर्विव्याध पञ्चभिः\n",
    "06060023a": "शल्यं च पञ्चविंशत्या शरैर्विव्याध पाण्डवः\n",
    "06060023c": "रुक्मपुङ्खैर्महेष्वासः स विद्धो व्यपयाद्रणात्\n",
    "06060024a": "प्रत्युद्ययुस्ततो भीमं तव पुत्राश्चतुर्दश\n",
    "06060024c": "सेनापतिः सुषेणश्च जलसंधः सुलोचनः\n",
    "06060025a": "उग्रो भीमरथो भीमो भीमबाहुरलोलुपः\n",
    "06060025c": "दुर्मुखो दुष्प्रधर्षश्च विवित्सुर्विकटः समः\n",
    "06060026a": "विसृजन्तो बहून्बाणान्क्रोधसंरक्तलोचनाः\n",
    "06060026c": "भीमसेनमभिद्रुत्य विव्यधुः सहिता भृशम्\n",
    "06060027a": "पुत्रांस्तु तव संप्रेक्ष्य भीमसेनो महाबलः\n",
    "06060027c": "सृक्किणी विलिहन्वीरः पशुमध्ये वृको यथा\n",
    "06060027e": "सेनापतेः क्षुरप्रेण शिरश्चिच्छेद पाण्डवः\n",
    "06060028a": "जलसंधं विनिर्भिद्य सोऽनयद्यमसादनम्\n",
    "06060028c": "सुषेणं च ततो हत्वा प्रेषयामास मृत्यवे\n",
    "06060029a": "उग्रस्य सशिरस्त्राणं शिरश्चन्द्रोपमं भुवि\n",
    "06060029c": "पातयामास भल्लेन कुण्डलाभ्यां विभूषितम्\n",
    "06060030a": "भीमबाहुं च सप्तत्या साश्वकेतुं ससारथिम्\n",
    "06060030c": "निनाय समरे भीमः परलोकाय मारिष\n",
    "06060031a": "भीमं भीमरथं चोभौ भीमसेनो हसन्निव\n",
    "06060031c": "भ्रातरौ रभसौ राजन्ननयद्यमसादनम्\n",
    "06060032a": "ततः सुलोचनं भीमः क्षुरप्रेण महामृधे\n",
    "06060032c": "मिषतां सर्वसैन्यानामनयद्यमसादनम्\n",
    "06060033a": "पुत्रास्तु तव तं दृष्ट्वा भीमसेनपराक्रमम्\n",
    "06060033c": "शेषा येऽन्येऽभवंस्तत्र ते भीमस्य भयार्दिताः\n",
    "06060033e": "विप्रद्रुता दिशो राजन्वध्यमाना महात्मना\n",
    "06060034a": "ततोऽब्रवीच्छांतनवः सर्वानेव महारथान्\n",
    "06060034c": "एष भीमो रणे क्रुद्धो धार्तराष्ट्रान्महारथान्\n",
    "06060035a": "यथाप्राग्र्यान्यथाज्येष्ठान्यथाशूरांश्च संगतान्\n",
    "06060035c": "निपातयत्युग्रधन्वा तं प्रमथ्नीत पार्थिवाः\n",
    "06060036a": "एवमुक्तास्ततः सर्वे धार्तराष्ट्रस्य सैनिकाः\n",
    "06060036c": "अभ्यद्रवन्त संक्रुद्धा भीमसेनं महाबलम्\n",
    "06060037a": "भगदत्तः प्रभिन्नेन कुञ्जरेण विशां पते\n",
    "06060037c": "अपतत्सहसा तत्र यत्र भीमो व्यवस्थितः\n",
    "06060038a": "आपतन्नेव च रणे भीमसेनं शिलाशितैः\n",
    "06060038c": "अदृश्यं समरे चक्रे जीमूत इव भास्करम्\n",
    "06060039a": "अभिमन्युमुखास्तत्र नामृष्यन्त महारथाः\n",
    "06060039c": "भीमस्याच्छादनं संख्ये स्वबाहुबलमाश्रिताः\n",
    "06060040a": "त एनं शरवर्षेण समन्तात्पर्यवारयन्\n",
    "06060040c": "गजं च शरवृष्ट्या तं बिभिदुस्ते समन्ततः\n",
    "06060041a": "स शस्त्रवृष्ट्याभिहतः प्राद्रवद्द्विगुणं पदम्\n",
    "06060041c": "प्राग्ज्योतिषगजो राजन्नानालिङ्गैः सुतेजनैः\n",
    "06060042a": "संजातरुधिरोत्पीडः प्रेक्षणीयोऽभवद्रणे\n",
    "06060042c": "गभस्तिभिरिवार्कस्य संस्यूतो जलदो महान्\n",
    "06060043a": "स चोदितो मदस्रावी भगदत्तेन वारणः\n",
    "06060043c": "अभ्यधावत तान्सर्वान्कालोत्सृष्ट इवान्तकः\n",
    "06060043e": "द्विगुणं जवमास्थाय कम्पयंश्चरणैर्महीम्\n",
    "06060044a": "तस्य तत्सुमहद्रूपं दृष्ट्वा सर्वे महारथाः\n",
    "06060044c": "असह्यं मन्यमानास्ते नातिप्रमनसोऽभवन्\n",
    "06060045a": "ततस्तु नृपतिः क्रुद्धो भीमसेनं स्तनान्तरे\n",
    "06060045c": "आजघान नरव्याघ्र शरेण नतपर्वणा\n",
    "06060046a": "सोऽतिविद्धो महेष्वासस्तेन राज्ञा महारथः\n",
    "06060046c": "मूर्छयाभिपरीताङ्गो ध्वजयष्टिमुपाश्रितः\n",
    "06060047a": "तांस्तु भीतान्समालक्ष्य भीमसेनं च मूर्छितम्\n",
    "06060047c": "ननाद बलवन्नादं भगदत्तः प्रतापवान्\n",
    "06060048a": "ततो घटोत्कचो राजन्प्रेक्ष्य भीमं तथागतम्\n",
    "06060048c": "संक्रुद्धो राक्षसो घोरस्तत्रैवान्तरधीयत\n",
    "06060049a": "स कृत्वा दारुणां मायां भीरूणां भयवर्धिनीम्\n",
    "06060049c": "अदृश्यत निमेषार्धाद्घोररूपं समाश्रितः\n",
    "06060050a": "ऐरावतं समारुह्य स्वयं मायामयं कृतम्\n",
    "06060050c": "तस्य चान्येऽपि दिङ्नागा बभूवुरनुयायिनः\n",
    "06060051a": "अञ्जनो वामनश्चैव महापद्मश्च सुप्रभः\n",
    "06060051c": "त्रय एते महानागा राक्षसैः समधिष्ठिताः\n",
    "06060052a": "महाकायास्त्रिधा राजन्प्रस्रवन्तो मदं बहु\n",
    "06060052c": "तेजोवीर्यबलोपेता महाबलपराक्रमाः\n",
    "06060053a": "घटोत्कचस्तु स्वं नागं चोदयामास तं ततः\n",
    "06060053c": "सगजं भगदत्तं तु हन्तुकामः परंतपः\n",
    "06060054a": "ते चान्ये चोदिता नागा राक्षसैस्तैर्महाबलैः\n",
    "06060054c": "परिपेतुः सुसंरब्धाश्चतुर्दंष्ट्राश्चतुर्दिशम्\n",
    "06060054e": "भगदत्तस्य तं नागं विषाणैस्तेऽभ्यपीडयन्\n",
    "06060055a": "संपीड्यमानस्तैर्नागैर्वेदनार्तः शरातुरः\n",
    "06060055c": "सोऽनदत्सुमहानादमिन्द्राशनिसमस्वनम्\n",
    "06060056a": "तस्य तं नदतो नादं सुघोरं भीमनिस्वनम्\n",
    "06060056c": "श्रुत्वा भीष्मोऽब्रवीद्द्रोणं राजानं च सुयोधनम्\n",
    "06060057a": "एष युध्यति संग्रामे हैडिम्बेन दुरात्मना\n",
    "06060057c": "भगदत्तो महेष्वासः कृच्छ्रेण परिवर्तते\n",
    "06060058a": "राक्षसश्च महामायः स च राजातिकोपनः\n",
    "06060058c": "तौ समेतौ महावीर्यौ कालमृत्युसमावुभौ\n",
    "06060059a": "श्रूयते ह्येष हृष्टानां पाण्डवानां महास्वनः\n",
    "06060059c": "हस्तिनश्चैव सुमहान्भीतस्य रुवतो ध्वनिः\n",
    "06060060a": "तत्र गच्छाम भद्रं वो राजानं परिरक्षितुम्\n",
    "06060060c": "अरक्ष्यमाणः समरे क्षिप्रं प्राणान्विमोक्ष्यते\n",
    "06060061a": "ते त्वरध्वं महावीर्याः किं चिरेण प्रयामहे\n",
    "06060061c": "महान्हि वर्तते रौद्रः संग्रामो लोमहर्षणः\n",
    "06060062a": "भक्तश्च कुलपुत्रश्च शूरश्च पृतनापतिः\n",
    "06060062c": "युक्तं तस्य परित्राणं कर्तुमस्माभिरच्युताः\n",
    "06060063a": "भीष्मस्य तद्वचः श्रुत्वा भारद्वाजपुरोगमाः\n",
    "06060063c": "सहिताः सर्वराजानो भगदत्तपरीप्सया\n",
    "06060063e": "उत्तमं जवमास्थाय प्रययुर्यत्र सोऽभवत्\n",
    "06060064a": "तान्प्रयातान्समालोक्य युधिष्ठिरपुरोगमाः\n",
    "06060064c": "पाञ्चालाः पाण्डवैः सार्धं पृष्ठतोऽनुययुः परान्\n",
    "06060065a": "तान्यनीकान्यथालोक्य राक्षसेन्द्रः प्रतापवान्\n",
    "06060065c": "ननाद सुमहानादं विस्फोटमशनेरिव\n",
    "06060066a": "तस्य तं निनदं श्रुत्वा दृष्ट्वा नागांश्च युध्यतः\n",
    "06060066c": "भीष्मः शांतनवो भूयो भारद्वाजमभाषत\n",
    "06060067a": "न रोचते मे संग्रामो हैडिम्बेन दुरात्मना\n",
    "06060067c": "बलवीर्यसमाविष्टः ससहायश्च सांप्रतम्\n",
    "06060068a": "नैष शक्यो युधा जेतुमपि वज्रभृता स्वयम्\n",
    "06060068c": "लब्धलक्ष्यः प्रहारी च वयं च श्रान्तवाहनाः\n",
    "06060068e": "पाञ्चालैः पाण्डवेयैश्च दिवसं क्षतविक्षताः\n",
    "06060069a": "तन्न मे रोचते युद्धं पाण्डवैर्जितकाशिभिः\n",
    "06060069c": "घुष्यतामवहारोऽद्य श्वो योत्स्यामः परैः सह\n",
    "06060070a": "पितामहवचः श्रुत्वा तथा चक्रुः स्म कौरवाः\n",
    "06060070c": "उपायेनापयानं ते घटोत्कचभयार्दिताः\n",
    "06060071a": "कौरवेषु निवृत्तेषु पाण्डवा जितकाशिनः\n",
    "06060071c": "सिंहनादमकुर्वन्त शङ्खवेणुस्वनैः सह\n",
    "06060072a": "एवं तदभवद्युद्धं दिवसं भरतर्षभ\n",
    "06060072c": "पाण्डवानां कुरूणां च पुरस्कृत्य घटोत्कचम्\n",
    "06060073a": "कौरवास्तु ततो राजन्प्रययुः शिबिरं स्वकम्\n",
    "06060073c": "व्रीडमाना निशाकाले पाण्डवेयैः पराजिताः\n",
    "06060074a": "शरविक्षतगात्राश्च पाण्डुपुत्रा महारथाः\n",
    "06060074c": "युद्धे सुमनसो भूत्वा शिबिरायैव जग्मिरे\n",
    "06060075a": "पुरस्कृत्य महाराज भीमसेनघटोत्कचौ\n",
    "06060075c": "पूजयन्तस्तदान्योन्यं मुदा परमया युताः\n",
    "06060076a": "नदन्तो विविधान्नादांस्तूर्यस्वनविमिश्रितान्\n",
    "06060076c": "सिंहनादांश्च कुर्वाणा विमिश्राञ्शङ्खनिस्वनैः\n",
    "06060077a": "विनदन्तो महात्मानः कम्पयन्तश्च मेदिनीम्\n",
    "06060077c": "घट्टयन्तश्च मर्माणि तव पुत्रस्य मारिष\n",
    "06060077e": "प्रयाताः शिबिरायैव निशाकाले परंतपाः\n",
    "06060078a": "दुर्योधनस्तु नृपतिर्दीनो भ्रातृवधेन च\n",
    "06060078c": "मुहूर्तं चिन्तयामास बाष्पशोकसमाकुलः\n",
    "06060079a": "ततः कृत्वा विधिं सर्वं शिबिरस्य यथाविधि\n",
    "06060079c": "प्रदध्यौ शोकसंतप्तो भ्रातृव्यसनकर्शितः\n",
    "06061001": "धृतराष्ट्र उवाच\n",
    "06061001a": "भयं मे सुमहज्जातं विस्मयश्चैव संजय\n",
    "06061001c": "श्रुत्वा पाण्डुकुमाराणां कर्म देवैः सुदुष्करम्\n",
    "06061002a": "पुत्राणां च पराभवं श्रुत्वा संजय सर्वशः\n",
    "06061002c": "चिन्ता मे महती सूत भविष्यति कथं त्विति\n",
    "06061003a": "ध्रुवं विदुरवाक्यानि धक्ष्यन्ति हृदयं मम\n",
    "06061003c": "यथा हि दृश्यते सर्वं दैवयोगेन संजय\n",
    "06061004a": "यत्र भीष्ममुखाञ्शूरानस्त्रज्ञान्योधसत्तमान्\n",
    "06061004c": "पाण्डवानामनीकानि योधयन्ति प्रहारिणः\n",
    "06061005a": "केनावध्या महात्मानः पाण्डुपुत्रा महाबलाः\n",
    "06061005c": "केन दत्तवरास्तात किं वा ज्ञानं विदन्ति ते\n",
    "06061005e": "येन क्षयं न गच्छन्ति दिवि तारागणा इव\n",
    "06061006a": "पुनः पुनर्न मृष्यामि हतं सैन्यं स्म पाण्डवैः\n",
    "06061006c": "मय्येव दण्डः पतति दैवात्परमदारुणः\n",
    "06061007a": "यथावध्याः पाण्डुसुता यथा वध्याश्च मे सुताः\n",
    "06061007c": "एतन्मे सर्वमाचक्ष्व यथातत्त्वेन संजय\n",
    "06061008a": "न हि पारं प्रपश्यामि दुःखस्यास्य कथंचन\n",
    "06061008c": "समुद्रस्येव महतो भुजाभ्यां प्रतरन्नरः\n",
    "06061009a": "पुत्राणां व्यसनं मन्ये ध्रुवं प्राप्तं सुदारुणम्\n",
    "06061009c": "घातयिष्यति मे पुत्रान्सर्वान्भीमो न संशयः\n",
    "06061010a": "न हि पश्यामि तं वीरं यो मे रक्षेत्सुतान्रणे\n",
    "06061010c": "ध्रुवं विनाशः समरे पुत्राणां मम संजय\n",
    "06061011a": "तस्मान्मे कारणं सूत युक्तिं चैव विशेषतः\n",
    "06061011c": "पृच्छतोऽद्य यथातत्त्वं सर्वमाख्यातुमर्हसि\n",
    "06061012a": "दुर्योधनोऽपि यच्चक्रे दृष्ट्वा स्वान्विमुखान्रणे\n",
    "06061012c": "भीष्मद्रोणौ कृपश्चैव सौबलेयो जयद्रथः\n",
    "06061012e": "द्रौणिर्वापि महेष्वासो विकर्णो वा महाबलः\n",
    "06061013a": "निश्चयो वापि कस्तेषां तदा ह्यासीन्महात्मनाम्\n",
    "06061013c": "विमुखेषु महाप्राज्ञ मम पुत्रेषु संजय\n",
    "06061014": "संजय उवाच\n",
    "06061014a": "शृणु राजन्नवहितः श्रुत्वा चैवावधारय\n",
    "06061014c": "नैव मन्त्रकृतं किंचिन्नैव मायां तथाविधाम्\n",
    "06061014e": "न वै विभीषिकां कांचिद्राजन्कुर्वन्ति पाण्डवाः\n",
    "06061015a": "युध्यन्ति ते यथान्यायं शक्तिमन्तश्च संयुगे\n",
    "06061015c": "धर्मेण सर्वकार्याणि कीर्तितानीति भारत\n",
    "06061015e": "आरभन्ते सदा पार्थाः प्रार्थयाना महद्यशः\n",
    "06061016a": "न ते युद्धान्निवर्तन्ते धर्मोपेता महाबलाः\n",
    "06061016c": "श्रिया परमया युक्ता यतो धर्मस्ततो जयः\n",
    "06061016e": "तेनावध्या रणे पार्था जययुक्ताश्च पार्थिव\n",
    "06061017a": "तव पुत्रा दुरात्मानः पापेष्वभिरताः सदा\n",
    "06061017c": "निष्ठुरा हीनकर्माणस्तेन हीयन्ति संयुगे\n",
    "06061018a": "सुबहूनि नृशंसानि पुत्रैस्तव जनेश्वर\n",
    "06061018c": "निकृतानीह पाण्डूनां नीचैरिव यथा नरैः\n",
    "06061019a": "सर्वं च तदनादृत्य पुत्राणां तव किल्बिषम्\n",
    "06061019c": "सापह्नवाः सदैवासन्पाण्डवाः पाण्डुपूर्वज\n",
    "06061019e": "न चैनान्बहु मन्यन्ते पुत्रास्तव विशां पते\n",
    "06061020a": "तस्य पापस्य सततं क्रियमाणस्य कर्मणः\n",
    "06061020c": "संप्राप्तं सुमहद्घोरं फलं किंपाकसंनिभम्\n",
    "06061020e": "स तद्भुङ्क्ष्व महाराज सपुत्रः ससुहृज्जनः\n",
    "06061021a": "नावबुध्यसि यद्राजन्वार्यमाणः सुहृज्जनैः\n",
    "06061021c": "विदुरेणाथ भीष्मेण द्रोणेन च महात्मना\n",
    "06061022a": "तथा मया चाप्यसकृद्वार्यमाणो न गृह्णसि\n",
    "06061022c": "वाक्यं हितं च पथ्यं च मर्त्यः पथ्यमिवौषधम्\n",
    "06061022e": "पुत्राणां मतमास्थाय जितान्मन्यसि पाण्डवान्\n",
    "06061023a": "शृणु भूयो यथातत्त्वं यन्मां त्वं परिपृच्छसि\n",
    "06061023c": "कारणं भरतश्रेष्ठ पाण्डवानां जयं प्रति\n",
    "06061023e": "तत्तेऽहं कथयिष्यामि यथाश्रुतमरिंदम\n",
    "06061024a": "दुर्योधनेन संपृष्ट एतमर्थं पितामहः\n",
    "06061024c": "दृष्ट्वा भ्रातॄन्रणे सर्वान्निर्जितान्सुमहारथान्\n",
    "06061025a": "शोकसंमूढहृदयो निशाकाले स्म कौरवः\n",
    "06061025c": "पितामहं महाप्राज्ञं विनयेनोपगम्य ह\n",
    "06061025e": "यदब्रवीत्सुतस्तेऽसौ तन्मे शृणु जनेश्वर\n",
    "06061026": "दुर्योधन उवाच\n",
    "06061026a": "त्वं च द्रोणश्च शल्यश्च कृपो द्रौणिस्तथैव च\n",
    "06061026c": "कृतवर्मा च हार्दिक्यः काम्बोजश्च सुदक्षिणः\n",
    "06061027a": "भूरिश्रवा विकर्णश्च भगदत्तश्च वीर्यवान्\n",
    "06061027c": "महारथाः समाख्याताः कुलपुत्रास्तनुत्यजः\n",
    "06061028a": "त्रयाणामपि लोकानां पर्याप्ता इति मे मतिः\n",
    "06061028c": "पाण्डवानां समस्ताश्च न तिष्ठन्ति पराक्रमे\n",
    "06061029a": "तत्र मे संशयो जातस्तन्ममाचक्ष्व पृच्छतः\n",
    "06061029c": "यं समाश्रित्य कौन्तेया जयन्त्यस्मान्पदे पदे\n",
    "06061030": "भीष्म उवाच\n",
    "06061030a": "शृणु राजन्वचो मह्यं यत्त्वां वक्ष्यामि कौरव\n",
    "06061030c": "बहुशश्च ममोक्तोऽसि न च मे तत्त्वया कृतम्\n",
    "06061031a": "क्रियतां पाण्डवैः सार्धं शमो भरतसत्तम\n",
    "06061031c": "एतत्क्षममहं मन्ये पृथिव्यास्तव चाभिभो\n",
    "06061032a": "भुञ्जेमां पृथिवीं राजन्भ्रातृभिः सहितः सुखी\n",
    "06061032c": "दुर्हृदस्तापयन्सर्वान्नन्दयंश्चापि बान्धवान्\n",
    "06061033a": "न च मे क्रोशतस्तात श्रुतवानसि वै पुरा\n",
    "06061033c": "तदिदं समनुप्राप्तं यत्पाण्डूनवमन्यसे\n",
    "06061034a": "यश्च हेतुरवध्यत्वे तेषामक्लिष्टकर्मणाम्\n",
    "06061034c": "तं शृणुष्व महाराज मम कीर्तयतः प्रभो\n",
    "06061035a": "नास्ति लोकेषु तद्भूतं भविता नो भविष्यति\n",
    "06061035c": "यो जयेत्पाण्डवान्संख्ये पालिताञ्शार्ङ्गधन्वना\n",
    "06061036a": "यत्तु मे कथितं तात मुनिभिर्भावितात्मभिः\n",
    "06061036c": "पुराणगीतं धर्मज्ञ तच्छृणुष्व यथातथम्\n",
    "06061037a": "पुरा किल सुराः सर्वे ऋषयश्च समागताः\n",
    "06061037c": "पितामहमुपासेदुः पर्वते गन्धमादने\n",
    "06061038a": "मध्ये तेषां समासीनः प्रजापतिरपश्यत\n",
    "06061038c": "विमानं जाज्वलद्भासा स्थितं प्रवरमम्बरे\n",
    "06061039a": "ध्यानेनावेद्य तं ब्रह्मा कृत्वा च नियतोऽञ्जलिम्\n",
    "06061039c": "नमश्चकार हृष्टात्मा परमं परमेश्वरम्\n",
    "06061040a": "ऋषयस्त्वथ देवाश्च दृष्ट्वा ब्रह्माणमुत्थितम्\n",
    "06061040c": "स्थिताः प्राञ्जलयः सर्वे पश्यन्तो महदद्भुतम्\n",
    "06061041a": "यथावच्च तमभ्यर्च्य ब्रह्मा ब्रह्मविदां वरः\n",
    "06061041c": "जगाद जगतः स्रष्टा परं परमधर्मवित्\n",
    "06061042a": "विश्वावसुर्विश्वमूर्तिर्विश्वेशो; विष्वक्सेनो विश्वकर्मा वशी च\n",
    "06061042c": "विश्वेश्वरो वासुदेवोऽसि तस्मा;द्योगात्मानं दैवतं त्वामुपैमि\n",
    "06061043a": "जय विश्व महादेव जय लोकहिते रत\n",
    "06061043c": "जय योगीश्वर विभो जय योगपरावर\n",
    "06061044a": "पद्मगर्भ विशालाक्ष जय लोकेश्वरेश्वर\n",
    "06061044c": "भूतभव्यभवन्नाथ जय सौम्यात्मजात्मज\n",
    "06061045a": "असंख्येयगुणाजेय जय सर्वपरायण\n",
    "06061045c": "नारायण सुदुष्पार जय शार्ङ्गधनुर्धर\n",
    "06061046a": "सर्वगुह्यगुणोपेत विश्वमूर्ते निरामय\n",
    "06061046c": "विश्वेश्वर महाबाहो जय लोकार्थतत्पर\n",
    "06061047a": "महोरग वराहाद्य हरिकेश विभो जय\n",
    "06061047c": "हरिवास विशामीश विश्वावासामिताव्यय\n",
    "06061048a": "व्यक्ताव्यक्तामितस्थान नियतेन्द्रिय सेन्द्रिय\n",
    "06061048c": "असंख्येयात्मभावज्ञ जय गम्भीर कामद\n",
    "06061049a": "अनन्त विदितप्रज्ञ नित्यं भूतविभावन\n",
    "06061049c": "कृतकार्य कृतप्रज्ञ धर्मज्ञ विजयाजय\n",
    "06061050a": "गुह्यात्मन्सर्वभूतात्मन्स्फुटसंभूतसंभव\n",
    "06061050c": "भूतार्थतत्त्व लोकेश जय भूतविभावन\n",
    "06061051a": "आत्मयोने महाभाग कल्पसंक्षेपतत्पर\n",
    "06061051c": "उद्भावन मनोद्भाव जय ब्रह्मजनप्रिय\n",
    "06061052a": "निसर्गसर्गाभिरत कामेश परमेश्वर\n",
    "06061052c": "अमृतोद्भव सद्भाव युगाग्ने विजयप्रद\n",
    "06061053a": "प्रजापतिपते देव पद्मनाभ महाबल\n",
    "06061053c": "आत्मभूत महाभूत कर्मात्मञ्जय कर्मद\n",
    "06061054a": "पादौ तव धरा देवी दिशो बाहुर्दिवं शिरः\n",
    "06061054c": "मूर्तिस्तेऽहं सुराः कायश्चन्द्रादित्यौ च चक्षुषी\n",
    "06061055a": "बलं तपश्च सत्यं च धर्मः कामात्मजः प्रभो\n",
    "06061055c": "तेजोऽग्निः पवनः श्वास आपस्ते स्वेदसंभवाः\n",
    "06061056a": "अश्विनौ श्रवणौ नित्यं देवी जिह्वा सरस्वती\n",
    "06061056c": "वेदाः संस्कारनिष्ठा हि त्वयीदं जगदाश्रितम्\n",
    "06061057a": "न संख्यां न परीमाणं न तेजो न पराक्रमम्\n",
    "06061057c": "न बलं योगयोगीश जानीमस्ते न संभवम्\n",
    "06061058a": "त्वद्भक्तिनिरता देव नियमैस्त्वा समाहिताः\n",
    "06061058c": "अर्चयामः सदा विष्णो परमेशं महेश्वरम्\n",
    "06061059a": "ऋषयो देवगन्धर्वा यक्षराक्षसपन्नगाः\n",
    "06061059c": "पिशाचा मानुषाश्चैव मृगपक्षिसरीसृपाः\n",
    "06061060a": "एवमादि मया सृष्टं पृथिव्यां त्वत्प्रसादजम्\n",
    "06061060c": "पद्मनाभ विशालाक्ष कृष्ण दुःस्वप्ननाशन\n",
    "06061061a": "त्वं गतिः सर्वभूतानां त्वं नेता त्वं जगन्मुखम्\n",
    "06061061c": "त्वत्प्रसादेन देवेश सुखिनो विबुधाः सदा\n",
    "06061062a": "पृथिवी निर्भया देव त्वत्प्रसादात्सदाभवत्\n",
    "06061062c": "तस्माद्भव विशालाक्ष यदुवंशविवर्धनः\n",
    "06061063a": "धर्मसंस्थापनार्थाय दैतेयानां वधाय च\n",
    "06061063c": "जगतो धारणार्थाय विज्ञाप्यं कुरु मे प्रभो\n",
    "06061064a": "यदेतत्परमं गुह्यं त्वत्प्रसादमयं विभो\n",
    "06061064c": "वासुदेव तदेतत्ते मयोद्गीतं यथातथम्\n",
    "06061065a": "सृष्ट्वा संकर्षणं देवं स्वयमात्मानमात्मना\n",
    "06061065c": "कृष्ण त्वमात्मनास्राक्षीः प्रद्युम्नं चात्मसंभवम्\n",
    "06061066a": "प्रद्युम्नाच्चानिरुद्धं त्वं यं विदुर्विष्णुमव्ययम्\n",
    "06061066c": "अनिरुद्धोऽसृजन्मां वै ब्रह्माणं लोकधारिणम्\n",
    "06061067a": "वासुदेवमयः सोऽहं त्वयैवास्मि विनिर्मितः\n",
    "06061067c": "विभज्य भागशोऽऽत्मानं व्रज मानुषतां विभो\n",
    "06061068a": "तत्रासुरवधं कृत्वा सर्वलोकसुखाय वै\n",
    "06061068c": "धर्मं स्थाप्य यशः प्राप्य योगं प्राप्स्यसि तत्त्वतः\n",
    "06061069a": "त्वां हि ब्रह्मर्षयो लोके देवाश्चामितविक्रम\n",
    "06061069c": "तैस्तैश्च नामभिर्भक्ता गायन्ति परमात्मकम्\n",
    "06061070a": "स्थिताश्च सर्वे त्वयि भूतसंघाः; कृत्वाश्रयं त्वां वरदं सुबाहो\n",
    "06061070c": "अनादिमध्यान्तमपारयोगं; लोकस्य सेतुं प्रवदन्ति विप्राः\n",
    "06062001": "भीष्म उवाच\n",
    "06062001a": "ततः स भगवान्देवो लोकानां परमेश्वरः\n",
    "06062001c": "ब्रह्माणं प्रत्युवाचेदं स्निग्धगम्भीरया गिरा\n",
    "06062002a": "विदितं तात योगान्मे सर्वमेतत्तवेप्सितम्\n",
    "06062002c": "तथा तद्भवितेत्युक्त्वा तत्रैवान्तरधीयत\n",
    "06062003a": "ततो देवर्षिगन्धर्वा विस्मयं परमं गताः\n",
    "06062003c": "कौतूहलपराः सर्वे पितामहमथाब्रुवन्\n",
    "06062004a": "को न्वयं यो भगवता प्रणम्य विनयाद्विभो\n",
    "06062004c": "वाग्भिः स्तुतो वरिष्ठाभिः श्रोतुमिच्छाम तं वयम्\n",
    "06062005a": "एवमुक्तस्तु भगवान्प्रत्युवाच पितामहः\n",
    "06062005c": "देवब्रह्मर्षिगन्धर्वान्सर्वान्मधुरया गिरा\n",
    "06062006a": "यत्तत्परं भविष्यं च भवितव्यं च यत्परम्\n",
    "06062006c": "भूतात्मा यः प्रभुश्चैव ब्रह्म यच्च परं पदम्\n",
    "06062007a": "तेनास्मि कृतसंवादः प्रसन्नेन सुरर्षभाः\n",
    "06062007c": "जगतोऽनुग्रहार्थाय याचितो मे जगत्पतिः\n",
    "06062008a": "मानुषं लोकमातिष्ठ वासुदेव इति श्रुतः\n",
    "06062008c": "असुराणां वधार्थाय संभवस्व महीतले\n",
    "06062009a": "संग्रामे निहता ये ते दैत्यदानवराक्षसाः\n",
    "06062009c": "त इमे नृषु संभूता घोररूपा महाबलाः\n",
    "06062010a": "तेषां वधार्थं भगवान्नरेण सहितो वशी\n",
    "06062010c": "मानुषीं योनिमास्थाय चरिष्यति महीतले\n",
    "06062011a": "नरनारायणौ यौ तौ पुराणावृषिसत्तमौ\n",
    "06062011c": "सहितौ मानुषे लोके संभूतावमितद्युती\n",
    "06062012a": "अजेयौ समरे यत्तौ सहितावमरैरपि\n",
    "06062012c": "मूढास्त्वेतौ न जानन्ति नरनारायणावृषी\n",
    "06062013a": "तस्याहमात्मजो ब्रह्मा सर्वस्य जगतः पतिः\n",
    "06062013c": "वासुदेवोऽर्चनीयो वः सर्वलोकमहेश्वरः\n",
    "06062014a": "तथा मनुष्योऽयमिति कदाचित्सुरसत्तमाः\n",
    "06062014c": "नावज्ञेयो महावीर्यः शङ्खचक्रगदाधरः\n",
    "06062015a": "एतत्परमकं गुह्यमेतत्परमकं पदम्\n",
    "06062015c": "एतत्परमकं ब्रह्म एतत्परमकं यशः\n",
    "06062016a": "एतदक्षरमव्यक्तमेतत्तच्छाश्वतं महत्\n",
    "06062016c": "एतत्पुरुषसंज्ञं वै गीयते ज्ञायते न च\n",
    "06062017a": "एतत्परमकं तेज एतत्परमकं सुखम्\n",
    "06062017c": "एतत्परमकं सत्यं कीर्तितं विश्वकर्मणा\n",
    "06062018a": "तस्मात्सर्वैः सुरैः सेन्द्रैर्लोकैश्चामितविक्रमः\n",
    "06062018c": "नावज्ञेयो वासुदेवो मानुषोऽयमिति प्रभुः\n",
    "06062019a": "यश्च मानुषमात्रोऽयमिति ब्रूयात्सुमन्दधीः\n",
    "06062019c": "हृषीकेशमवज्ञानात्तमाहुः पुरुषाधमम्\n",
    "06062020a": "योगिनं तं महात्मानं प्रविष्टं मानुषीं तनुम्\n",
    "06062020c": "अवमन्येद्वासुदेवं तमाहुस्तामसं जनाः\n",
    "06062021a": "देवं चराचरात्मानं श्रीवत्साङ्कं सुवर्चसम्\n",
    "06062021c": "पद्मनाभं न जानाति तमाहुस्तामसं जनाः\n",
    "06062022a": "किरीटकौस्तुभधरं मित्राणामभयंकरम्\n",
    "06062022c": "अवजानन्महात्मानं घोरे तमसि मज्जति\n",
    "06062023a": "एवं विदित्वा तत्त्वार्थं लोकानामीश्वरेश्वरः\n",
    "06062023c": "वासुदेवो नमस्कार्यः सर्वलोकैः सुरोत्तमाः\n",
    "06062024a": "एवमुक्त्वा स भगवान्सर्वान्देवगणान्पुरा\n",
    "06062024c": "विसृज्य सर्वलोकात्मा जगाम भवनं स्वकम्\n",
    "06062025a": "ततो देवाः सगन्धर्वा मुनयोऽप्सरसोऽपि च\n",
    "06062025c": "कथां तां ब्रह्मणा गीतां श्रुत्वा प्रीता दिवं ययुः\n",
    "06062026a": "एतच्छ्रुतं मया तात ऋषीणां भावितात्मनाम्\n",
    "06062026c": "वासुदेवं कथयतां समवाये पुरातनम्\n",
    "06062027a": "जामदग्न्यस्य रामस्य मार्कण्डेयस्य धीमतः\n",
    "06062027c": "व्यासनारदयोश्चापि श्रुतं श्रुतविशारद\n",
    "06062028a": "एतमर्थं च विज्ञाय श्रुत्वा च प्रभुमव्ययम्\n",
    "06062028c": "वासुदेवं महात्मानं लोकानामीश्वरेश्वरम्\n",
    "06062029a": "यस्यासावात्मजो ब्रह्मा सर्वस्य जगतः पिता\n",
    "06062029c": "कथं न वासुदेवोऽयमर्च्यश्चेज्यश्च मानवैः\n",
    "06062030a": "वारितोऽसि पुरा तात मुनिभिर्वेदपारगैः\n",
    "06062030c": "मा गच्छ संयुगं तेन वासुदेवेन धीमता\n",
    "06062030e": "मा पाण्डवैः सार्धमिति तच्च मोहान्न बुध्यसे\n",
    "06062031a": "मन्ये त्वां राक्षसं क्रूरं तथा चासि तमोवृतः\n",
    "06062031c": "यस्माद्द्विषसि गोविन्दं पाण्डवं च धनंजयम्\n",
    "06062031e": "नरनारायणौ देवौ नान्यो द्विष्याद्धि मानवः\n",
    "06062032a": "तस्माद्ब्रवीमि ते राजन्नेष वै शाश्वतोऽव्ययः\n",
    "06062032c": "सर्वलोकमयो नित्यः शास्ता धाता धरो ध्रुवः\n",
    "06062033a": "लोकान्धारयते यस्त्रींश्चराचरगुरुः प्रभुः\n",
    "06062033c": "योद्धा जयश्च जेता च सर्वप्रकृतिरीश्वरः\n",
    "06062034a": "राजन्सत्त्वमयो ह्येष तमोरागविवर्जितः\n",
    "06062034c": "यतः कृष्णस्ततो धर्मो यतो धर्मस्ततो जयः\n",
    "06062035a": "तस्य माहात्म्ययोगेन योगेनात्मन एव च\n",
    "06062035c": "धृताः पाण्डुसुता राजञ्जयश्चैषां भविष्यति\n",
    "06062036a": "श्रेयोयुक्तां सदा बुद्धिं पाण्डवानां दधाति यः\n",
    "06062036c": "बलं चैव रणे नित्यं भयेभ्यश्चैव रक्षति\n",
    "06062037a": "स एष शाश्वतो देवः सर्वगुह्यमयः शिवः\n",
    "06062037c": "वासुदेव इति ज्ञेयो यन्मां पृच्छसि भारत\n",
    "06062038a": "ब्राह्मणैः क्षत्रियैर्वैश्यैः शूद्रैश्च कृतलक्षणैः\n",
    "06062038c": "सेव्यतेऽभ्यर्च्यते चैव नित्ययुक्तैः स्वकर्मभिः\n",
    "06062039a": "द्वापरस्य युगस्यान्ते आदौ कलियुगस्य च\n",
    "06062039c": "सात्वतं विधिमास्थाय गीतः संकर्षणेन यः\n",
    "06062040a": "स एष सर्वासुरमर्त्यलोकं; समुद्रकक्ष्यान्तरिताः पुरीश्च\n",
    "06062040c": "युगे युगे मानुषं चैव वासं; पुनः पुनः सृजते वासुदेवः\n",
    "06063001": "दुर्योधन उवाच\n",
    "06063001a": "वासुदेवो महद्भूतं सर्वलोकेषु कथ्यते\n",
    "06063001c": "तस्यागमं प्रतिष्ठां च ज्ञातुमिच्छे पितामह\n",
    "06063002": "भीष्म उवाच\n",
    "06063002a": "वासुदेवो महद्भूतं संभूतं सह दैवतैः\n",
    "06063002c": "न परं पुण्डरीकाक्षाद्दृश्यते भरतर्षभ\n",
    "06063002e": "मार्कण्डेयश्च गोविन्दं कथयत्यद्भुतं महत्\n",
    "06063003a": "सर्वभूतानि भूतात्मा महात्मा पुरुषोत्तमः\n",
    "06063003c": "आपो वायुश्च तेजश्च त्रयमेतदकल्पयत्\n",
    "06063004a": "स सृष्ट्वा पृथिवीं देवः सर्वलोकेश्वरः प्रभुः\n",
    "06063004c": "अप्सु वै शयनं चक्रे महात्मा पुरुषोत्तमः\n",
    "06063004e": "सर्वतोयमयो देवो योगात्सुष्वाप तत्र ह\n",
    "06063005a": "मुखतः सोऽग्निमसृजत्प्राणाद्वायुमथापि च\n",
    "06063005c": "सरस्वतीं च वेदांश्च मनसः ससृजेऽच्युतः\n",
    "06063006a": "एष लोकान्ससर्जादौ देवांश्चर्षिगणैः सह\n",
    "06063006c": "निधनं चैव मृत्युं च प्रजानां प्रभवोऽव्ययः\n",
    "06063007a": "एष धर्मश्च धर्मज्ञो वरदः सर्वकामदः\n",
    "06063007c": "एष कर्ता च कार्यं च पूर्वदेवः स्वयंप्रभुः\n",
    "06063008a": "भूतं भव्यं भविष्यच्च पूर्वमेतदकल्पयत्\n",
    "06063008c": "उभे संध्ये दिशः खं च नियमं च जनार्दनः\n",
    "06063009a": "ऋषींश्चैव हि गोविन्दस्तपश्चैवानु कल्पयत्\n",
    "06063009c": "स्रष्टारं जगतश्चापि महात्मा प्रभुरव्ययः\n",
    "06063010a": "अग्रजं सर्वभूतानां संकर्षणमकल्पयत्\n",
    "06063010c": "शेषं चाकल्पयद्देवमनन्तमिति यं विदुः\n",
    "06063011a": "यो धारयति भूतानि धरां चेमां सपर्वताम्\n",
    "06063011c": "ध्यानयोगेन विप्राश्च तं वदन्ति महौजसम्\n",
    "06063012a": "कर्णस्रोतोद्भवं चापि मधुं नाम महासुरम्\n",
    "06063012c": "तमुग्रमुग्रकर्माणमुग्रां बुद्धिं समास्थितम्\n",
    "06063012e": "ब्रह्मणोऽपचितिं कुर्वञ्जघान पुरुषोत्तमः\n",
    "06063013a": "तस्य तात वधादेव देवदानवमानवाः\n",
    "06063013c": "मधुसूदनमित्याहुरृषयश्च जनार्दनम्\n",
    "06063013e": "वराहश्चैव सिंहश्च त्रिविक्रमगतिः प्रभुः\n",
    "06063014a": "एष माता पिता चैव सर्वेषां प्राणिनां हरिः\n",
    "06063014c": "परं हि पुण्डरीकाक्षान्न भूतं न भविष्यति\n",
    "06063015a": "मुखतोऽसृजद्ब्राह्मणान्बाहुभ्यां क्षत्रियांस्तथा\n",
    "06063015c": "वैश्यांश्चाप्यूरुतो राजञ्शूद्रान्पद्भ्यां तथैव च\n",
    "06063015e": "तपसा नियतो देवो निधानं सर्वदेहिनाम्\n",
    "06063016a": "ब्रह्मभूतममावास्यां पौर्णमास्यां तथैव च\n",
    "06063016c": "योगभूतं परिचरन्केशवं महदाप्नुयात्\n",
    "06063017a": "केशवः परमं तेजः सर्वलोकपितामहः\n",
    "06063017c": "एवमाहुर्हृषीकेशं मुनयो वै नराधिप\n",
    "06063018a": "एवमेनं विजानीहि आचार्यं पितरं गुरुम्\n",
    "06063018c": "कृष्णो यस्य प्रसीदेत लोकास्तेनाक्षया जिताः\n",
    "06063019a": "यश्चैवैनं भयस्थाने केशवं शरणं व्रजेत्\n",
    "06063019c": "सदा नरः पठंश्चेदं स्वस्तिमान्स सुखी भवेत्\n",
    "06063020a": "ये च कृष्णं प्रपद्यन्ते ते न मुह्यन्ति मानवाः\n",
    "06063020c": "भये महति ये मग्नाः पाति नित्यं जनार्दनः\n",
    "06063021a": "एतद्युधिष्ठिरो ज्ञात्वा याथातथ्येन भारत\n",
    "06063021c": "सर्वात्मना महात्मानं केशवं जगदीश्वरम्\n",
    "06063021e": "प्रपन्नः शरणं राजन्योगानामीश्वरं प्रभुम्\n",
    "06064001": "भीष्म उवाच\n",
    "06064001a": "शृणु चेदं महाराज ब्रह्मभूतस्तवं मम\n",
    "06064001c": "ब्रह्मर्षिभिश्च देवैश्च यः पुरा कथितो भुवि\n",
    "06064002a": "साध्यानामपि देवानां देवदेवेश्वरः प्रभुः\n",
    "06064002c": "लोकभावनभावज्ञ इति त्वां नारदोऽब्रवीत्\n",
    "06064002e": "भूतं भव्यं भविष्यं च मार्कण्डेयोऽभ्युवाच ह\n",
    "06064003a": "यज्ञानां चैव यज्ञं त्वां तपश्च तपसामपि\n",
    "06064003c": "देवानामपि देवं च त्वामाह भगवान्भृगुः\n",
    "06064003e": "पुराणे भैरवं रूपं विष्णो भूतपतेति वै\n",
    "06064004a": "वासुदेवो वसूनां त्वं शक्रं स्थापयिता तथा\n",
    "06064004c": "देवदेवोऽसि देवानामिति द्वैपायनोऽब्रवीत्\n",
    "06064005a": "पूर्वे प्रजानिसर्गेषु दक्षमाहुः प्रजापतिम्\n",
    "06064005c": "स्रष्टारं सर्वभूतानामङ्गिरास्त्वां ततोऽब्रवीत्\n",
    "06064006a": "अव्यक्तं ते शरीरोत्थं व्यक्तं ते मनसि स्थितम्\n",
    "06064006c": "देवा वाक्संभवाश्चेति देवलस्त्वसितोऽब्रवीत्\n",
    "06064007a": "शिरसा ते दिवं व्याप्तं बाहुभ्यां पृथिवी धृता\n",
    "06064007c": "जठरं ते त्रयो लोकाः पुरुषोऽसि सनातनः\n",
    "06064008a": "एवं त्वामभिजानन्ति तपसा भाविता नराः\n",
    "06064008c": "आत्मदर्शनतृप्तानामृषीणां चापि सत्तमः\n",
    "06064009a": "राजर्षीणामुदाराणामाहवेष्वनिवर्तिनाम्\n",
    "06064009c": "सर्वधर्मप्रधानानां त्वं गतिर्मधुसूदन\n",
    "06064010a": "एष ते विस्तरस्तात संक्षेपश्च प्रकीर्तितः\n",
    "06064010c": "केशवस्य यथातत्त्वं सुप्रीतो भव केशवे\n",
    "06064011": "संजय उवाच\n",
    "06064011a": "पुण्यं श्रुत्वैतदाख्यानं महाराज सुतस्तव\n",
    "06064011c": "केशवं बहु मेने स पाण्डवांश्च महारथान्\n",
    "06064012a": "तमब्रवीन्महाराज भीष्मः शांतनवः पुनः\n",
    "06064012c": "माहात्म्यं ते श्रुतं राजन्केशवस्य महात्मनः\n",
    "06064013a": "नरस्य च यथातत्त्वं यन्मां त्वं परिपृच्छसि\n",
    "06064013c": "यदर्थं नृषु संभूतौ नरनारायणावुभौ\n",
    "06064014a": "अवध्यौ च यथा वीरौ संयुगेष्वपराजितौ\n",
    "06064014c": "यथा च पाण्डवा राजन्नगम्या युधि कस्यचित्\n",
    "06064015a": "प्रीतिमान्हि दृढं कृष्णः पाण्डवेषु यशस्विषु\n",
    "06064015c": "तस्माद्ब्रवीमि राजेन्द्र शमो भवतु पाण्डवैः\n",
    "06064016a": "पृथिवीं भुङ्क्ष्व सहितो भ्रातृभिर्बलिभिर्वशी\n",
    "06064016c": "नरनारायणौ देवाववज्ञाय नशिष्यसि\n",
    "06064017a": "एवमुक्त्वा तव पिता तूष्णीमासीद्विशां पते\n",
    "06064017c": "व्यसर्जयच्च राजानं शयनं च विवेश ह\n",
    "06064018a": "राजापि शिबिरं प्रायात्प्रणिपत्य महात्मने\n",
    "06064018c": "शिश्ये च शयने शुभ्रे तां रात्रिं भरतर्षभ\n",
    "06065001": "संजय उवाच\n",
    "06065001a": "व्युषितायां च शर्वर्यामुदिते च दिवाकरे\n",
    "06065001c": "उभे सेने महाराज युद्धायैव समीयतुः\n",
    "06065002a": "अभ्यधावंश्च संक्रुद्धाः परस्परजिगीषवः\n",
    "06065002c": "ते सर्वे सहिता युद्धे समालोक्य परस्परम्\n",
    "06065003a": "पाण्डवा धार्तराष्ट्राश्च राजन्दुर्मन्त्रिते तव\n",
    "06065003c": "व्यूहौ च व्यूह्य संरब्धाः संप्रयुद्धाः प्रहारिणः\n",
    "06065004a": "अरक्षन्मकरव्यूहं भीष्मो राजन्समन्ततः\n",
    "06065004c": "तथैव पाण्डवा राजन्नरक्षन्व्यूहमात्मनः\n",
    "06065005a": "स निर्ययौ रथानीकं पिता देवव्रतस्तव\n",
    "06065005c": "महता रथवंशेन संवृतो रथिनां वरः\n",
    "06065006a": "इतरेतरमन्वीयुर्यथाभागमवस्थिताः\n",
    "06065006c": "रथिनः पत्तयश्चैव दन्तिनः सादिनस्तथा\n",
    "06065007a": "तान्दृष्ट्वा प्रोद्यतान्संख्ये पाण्डवाश्च यशस्विनः\n",
    "06065007c": "श्येनेन व्यूहराजेन तेनाजय्येन संयुगे\n",
    "06065008a": "अशोभत मुखे तस्य भीमसेनो महाबलः\n",
    "06065008c": "नेत्रे शिखण्डी दुर्धर्षो धृष्टद्युम्नश्च पार्षतः\n",
    "06065009a": "शीर्षं तस्याभवद्वीरः सात्यकिः सत्यविक्रमः\n",
    "06065009c": "विधुन्वन्गाण्डिवं पार्थो ग्रीवायामभवत्तदा\n",
    "06065010a": "अक्षौहिण्या समग्रा या वामपक्षोऽभवत्तदा\n",
    "06065010c": "महात्मा द्रुपदः श्रीमान्सह पुत्रेण संयुगे\n",
    "06065011a": "दक्षिणश्चाभवत्पक्षः कैकेयोऽक्षौहिणीपतिः\n",
    "06065011c": "पृष्ठतो द्रौपदेयाश्च सौभद्रश्चापि वीर्यवान्\n",
    "06065012a": "पृष्ठे समभवच्छ्रीमान्स्वयं राजा युधिष्ठिरः\n",
    "06065012c": "भ्रातृभ्यां सहितो धीमान्यमाभ्यां चारुविक्रमः\n",
    "06065013a": "प्रविश्य तु रणे भीमो मकरं मुखतस्तदा\n",
    "06065013c": "भीष्ममासाद्य संग्रामे छादयामास सायकैः\n",
    "06065014a": "ततो भीष्मो महास्त्राणि पातयामास भारत\n",
    "06065014c": "मोहयन्पाण्डुपुत्राणां व्यूढं सैन्यं महाहवे\n",
    "06065015a": "संमुह्यति तदा सैन्ये त्वरमाणो धनंजयः\n",
    "06065015c": "भीष्मं शरसहस्रेण विव्याध रणमूर्धनि\n",
    "06065016a": "परिसंवार्य चास्त्राणि भीष्ममुक्तानि संयुगे\n",
    "06065016c": "स्वेनानीकेन हृष्टेन युद्धाय समवस्थितः\n",
    "06065017a": "ततो दुर्योधनो राजा भारद्वाजमभाषत\n",
    "06065017c": "पूर्वं दृष्ट्वा वधं घोरं बलस्य बलिनां वरः\n",
    "06065017e": "भ्रातॄणां च वधं युद्धे स्मरमाणो महारथः\n",
    "06065018a": "आचार्य सततं त्वं हि हितकामो ममानघ\n",
    "06065018c": "वयं हि त्वां समाश्रित्य भीष्मं चैव पितामहम्\n",
    "06065019a": "देवानपि रणे जेतुं प्रार्थयामो न संशयः\n",
    "06065019c": "किमु पाण्डुसुतान्युद्धे हीनवीर्यपराक्रमान्\n",
    "06065020a": "एवमुक्तस्ततो द्रोणस्तव पुत्रेण मारिष\n",
    "06065020c": "अभिनत्पाण्डवानीकं प्रेक्षमाणस्य सात्यकेः\n",
    "06065021a": "सात्यकिस्तु तदा द्रोणं वारयामास भारत\n",
    "06065021c": "ततः प्रववृते युद्धं तुमुलं लोमहर्षणम्\n",
    "06065022a": "शैनेयं तु रणे क्रुद्धो भारद्वाजः प्रतापवान्\n",
    "06065022c": "अविध्यन्निशितैर्बाणैर्जत्रुदेशे हसन्निव\n",
    "06065023a": "भीमसेनस्ततः क्रुद्धो भारद्वाजमविध्यत\n",
    "06065023c": "संरक्षन्सात्यकिं राजन्द्रोणाच्छस्त्रभृतां वरात्\n",
    "06065024a": "ततो द्रोणश्च भीष्मश्च तथा शल्यश्च मारिष\n",
    "06065024c": "भीमसेनं रणे क्रुद्धाश्छादयां चक्रिरे शरैः\n",
    "06065025a": "तत्राभिमन्युः संक्रुद्धो द्रौपदेयाश्च मारिष\n",
    "06065025c": "विव्यधुर्निशितैर्बाणैः सर्वांस्तानुद्यतायुधान्\n",
    "06065026a": "भीष्मद्रोणौ च संक्रुद्धावापतन्तौ महाबलौ\n",
    "06065026c": "प्रत्युद्ययौ शिखण्डी तु महेष्वासो महाहवे\n",
    "06065027a": "प्रगृह्य बलवद्वीरो धनुर्जलदनिस्वनम्\n",
    "06065027c": "अभ्यवर्षच्छरैस्तूर्णं छादयानो दिवाकरम्\n",
    "06065028a": "शिखण्डिनं समासाद्य भरतानां पितामहः\n",
    "06065028c": "अवर्जयत संग्रामे स्त्रीत्वं तस्यानुसंस्मरन्\n",
    "06065029a": "ततो द्रोणो महाराज अभ्यद्रवत तं रणे\n",
    "06065029c": "रक्षमाणस्ततो भीष्मं तव पुत्रेण चोदितः\n",
    "06065030a": "शिखण्डी तु समासाद्य द्रोणं शस्त्रभृतां वरम्\n",
    "06065030c": "अवर्जयत संग्रामे युगान्ताग्निमिवोल्बणम्\n",
    "06065031a": "ततो बलेन महता पुत्रस्तव विशां पते\n",
    "06065031c": "जुगोप भीष्ममासाद्य प्रार्थयानो महद्यशः\n",
    "06065032a": "तथैव पाण्डवा राजन्पुरस्कृत्य धनंजयम्\n",
    "06065032c": "भीष्ममेवाभ्यवर्तन्त जये कृत्वा दृढां मतिम्\n",
    "06065033a": "तद्युद्धमभवद्घोरं देवानां दानवैरिव\n",
    "06065033c": "जयं च काङ्क्षतां नित्यं यशश्च परमाद्भुतम्\n",
    "06066001": "संजय उवाच\n",
    "06066001a": "अकरोत्तुमुलं युद्धं भीष्मः शांतनवस्तदा\n",
    "06066001c": "भीमसेनभयादिच्छन्पुत्रांस्तारयितुं तव\n",
    "06066002a": "पूर्वाह्णे तन्महारौद्रं राज्ञां युद्धमवर्तत\n",
    "06066002c": "कुरूणां पाण्डवानां च मुख्यशूरविनाशनम्\n",
    "06066003a": "तस्मिन्नाकुलसंग्रामे वर्तमाने महाभये\n",
    "06066003c": "अभवत्तुमुलः शब्दः संस्पृशन्गगनं महत्\n",
    "06066004a": "नदद्भिश्च महानागैर्हेषमाणैश्च वाजिभिः\n",
    "06066004c": "भेरीशङ्खनिनादैश्च तुमुलः समपद्यत\n",
    "06066005a": "युयुत्सवस्ते विक्रान्ता विजयाय महाबलाः\n",
    "06066005c": "अन्योन्यमभिगर्जन्तो गोष्ठेष्विव महर्षभाः\n",
    "06066006a": "शिरसां पात्यमानानां समरे निशितैः शरैः\n",
    "06066006c": "अश्मवृष्टिरिवाकाशे बभूव भरतर्षभ\n",
    "06066007a": "कुण्डलोष्णीषधारीणि जातरूपोज्ज्वलानि च\n",
    "06066007c": "पतितानि स्म दृश्यन्ते शिरांसि भरतर्षभ\n",
    "06066008a": "विशिखोन्मथितैर्गात्रैर्बाहुभिश्च सकार्मुकैः\n",
    "06066008c": "सहस्ताभरणैश्चान्यैरभवच्छादिता मही\n",
    "06066009a": "कवचोपहितैर्गात्रैर्हस्तैश्च समलंकृतैः\n",
    "06066009c": "मुखैश्च चन्द्रसंकाशै रक्तान्तनयनैः शुभैः\n",
    "06066010a": "गजवाजिमनुष्याणां सर्वगात्रैश्च भूपते\n",
    "06066010c": "आसीत्सर्वा समाकीर्णा मुहूर्तेन वसुंधरा\n",
    "06066011a": "रजोमेघैश्च तुमुलैः शस्त्रविद्युत्प्रकाशितैः\n",
    "06066011c": "आयुधानां च निर्घोषः स्तनयित्नुसमोऽभवत्\n",
    "06066012a": "स संप्रहारस्तुमुलः कटुकः शोणितोदकः\n",
    "06066012c": "प्रावर्तत कुरूणां च पाण्डवानां च भारत\n",
    "06066013a": "तस्मिन्महाभये घोरे तुमुले लोमहर्षणे\n",
    "06066013c": "ववर्षुः शरवर्षाणि क्षत्रिया युद्धदुर्मदाः\n",
    "06066014a": "क्रोशन्ति कुञ्जरास्तत्र शरवर्षप्रतापिताः\n",
    "06066014c": "तावकानां परेषां च संयुगे भरतोत्तम\n",
    "06066014e": "अश्वाश्च पर्यधावन्त हतारोहा दिशो दश\n",
    "06066015a": "उत्पत्य निपतन्त्यन्ये शरघातप्रपीडिताः\n",
    "06066015c": "तावकानां परेषां च योधानां भरतर्षभ\n",
    "06066016a": "अश्वानां कुञ्जराणां च रथानां चातिवर्तताम्\n",
    "06066016c": "संघाताः स्म प्रदृश्यन्ते तत्र तत्र विशां पते\n",
    "06066017a": "गदाभिरसिभिः प्रासैर्बाणैश्च नतपर्वभिः\n",
    "06066017c": "जघ्नुः परस्परं तत्र क्षत्रियाः कालचोदिताः\n",
    "06066018a": "अपरे बाहुभिर्वीरा नियुद्धकुशला युधि\n",
    "06066018c": "बहुधा समसज्जन्त आयसैः परिघैरिव\n",
    "06066019a": "मुष्टिभिर्जानुभिश्चैव तलैश्चैव विशां पते\n",
    "06066019c": "अन्योन्यं जघ्निरे वीरास्तावकाः पाण्डवैः सह\n",
    "06066020a": "विरथा रथिनश्चात्र निस्त्रिंशवरधारिणः\n",
    "06066020c": "अन्योन्यमभिधावन्त परस्परवधैषिणः\n",
    "06066021a": "ततो दुर्योधनो राजा कलिङ्गैर्बहुभिर्वृतः\n",
    "06066021c": "पुरस्कृत्य रणे भीष्मं पाण्डवानभ्यवर्तत\n",
    "06066022a": "तथैव पाण्डवाः सर्वे परिवार्य वृकोदरम्\n",
    "06066022c": "भीष्ममभ्यद्रवन्क्रुद्धा रणे रभसवाहनाः\n",
    "06067001": "संजय उवाच\n",
    "06067001a": "दृष्ट्वा भीष्मेण संसक्तान्भ्रातॄनन्यांश्च पार्थिवान्\n",
    "06067001c": "तमभ्यधावद्गाङ्गेयमुद्यतास्त्रो धनंजयः\n",
    "06067002a": "पाञ्चजन्यस्य निर्घोषं धनुषो गाण्डिवस्य च\n",
    "06067002c": "ध्वजं च दृष्ट्वा पार्थस्य सर्वान्नो भयमाविशत्\n",
    "06067003a": "असज्जमानं वृक्षेषु धूमकेतुमिवोत्थितम्\n",
    "06067003c": "बहुवर्णं च चित्रं च दिव्यं वानरलक्षणम्\n",
    "06067003e": "अपश्याम महाराज ध्वजं गाण्डिवधन्वनः\n",
    "06067004a": "विद्युतं मेघमध्यस्थां भ्राजमानामिवाम्बरे\n",
    "06067004c": "ददृशुर्गाण्डिवं योधा रुक्मपृष्ठं महारथे\n",
    "06067005a": "अशुश्रुम भृशं चास्य शक्रस्येवाभिगर्जतः\n",
    "06067005c": "सुघोरं तलयोः शब्दं निघ्नतस्तव वाहिनीम्\n",
    "06067006a": "चण्डवातो यथा मेघः सविद्युत्स्तनयित्नुमान्\n",
    "06067006c": "दिशः संप्लावयन्सर्वाः शरवर्षैः समन्ततः\n",
    "06067007a": "अभ्यधावत गाङ्गेयं भैरवास्त्रो धनंजयः\n",
    "06067007c": "दिशं प्राचीं प्रतीचीं च न जानीमोऽस्त्रमोहिताः\n",
    "06067008a": "कांदिग्भूताः श्रान्तपत्रा हतास्त्रा हतचेतसः\n",
    "06067008c": "अन्योन्यमभिसंश्लिष्य योधास्ते भरतर्षभ\n",
    "06067009a": "भीष्ममेवाभिलीयन्त सह सर्वैस्तवात्मजैः\n",
    "06067009c": "तेषामार्तायनमभूद्भीष्मः शंतनवो रणे\n",
    "06067010a": "समुत्पतन्त वित्रस्ता रथेभ्यो रथिनस्तदा\n",
    "06067010c": "सादिनश्चाश्वपृष्ठेभ्यो भूमौ चापि पदातयः\n",
    "06067011a": "श्रुत्वा गाण्डीवनिर्घोषं विस्फूर्जितमिवाशनेः\n",
    "06067011c": "सर्वसैन्यानि भीतानि व्यवलीयन्त भारत\n",
    "06067012a": "अथ काम्बोजमुख्यैस्तु बृहद्भिः शीघ्रगामिभिः\n",
    "06067012c": "गोपानां बहुसाहस्रैर्बलैर्गोवासनो वृतः\n",
    "06067013a": "मद्रसौवीरगान्धारैस्त्रिगर्तैश्च विशां पते\n",
    "06067013c": "सर्वकालिङ्गमुख्यैश्च कलिङ्गाधिपतिर्वृतः\n",
    "06067014a": "नागा नरगणौघाश्च दुःशासनपुरःसराः\n",
    "06067014c": "जयद्रथश्च नृपतिः सहितः सर्वराजभिः\n",
    "06067015a": "हयारोहवराश्चैव तव पुत्रेण चोदिताः\n",
    "06067015c": "चतुर्दश सहस्राणि सौबलं पर्यवारयन्\n",
    "06067016a": "ततस्ते सहिताः सर्वे विभक्तरथवाहनाः\n",
    "06067016c": "पाण्डवान्समरे जग्मुस्तावका भरतर्षभ\n",
    "06067017a": "रथिभिर्वारणैरश्वैः पदातैश्च समीरितम्\n",
    "06067017c": "घोरमायोधनं जज्ञे महाभ्रसदृशं रजः\n",
    "06067018a": "तोमरप्रासनाराचगजाश्वरथयोधिनाम्\n",
    "06067018c": "बलेन महता भीष्मः समसज्जत्किरीटिना\n",
    "06067019a": "आवन्त्यः काशिराजेन भीमसेनेन सैन्धवः\n",
    "06067019c": "अजातशत्रुर्मद्राणामृषभेण यशस्विना\n",
    "06067019e": "सहपुत्रः सहामात्यः शल्येन समसज्जत\n",
    "06067020a": "विकर्णः सहदेवेन चित्रसेनः शिखण्डिना\n",
    "06067020c": "मत्स्या दुर्योधनं जग्मुः शकुनिं च विशां पते\n",
    "06067021a": "द्रुपदश्चेकितानश्च सात्यकिश्च महारथः\n",
    "06067021c": "द्रोणेन समसज्जन्त सपुत्रेण महात्मना\n",
    "06067021e": "कृपश्च कृतवर्मा च धृष्टकेतुमभिद्रुतौ\n",
    "06067022a": "एवं प्रजविताश्वानि भ्रान्तनागरथानि च\n",
    "06067022c": "सैन्यानि समसज्जन्त प्रयुद्धानि समन्ततः\n",
    "06067023a": "निरभ्रे विद्युतस्तीव्रा दिशश्च रजसावृताः\n",
    "06067023c": "प्रादुरासन्महोल्काश्च सनिर्घाता विशां पते\n",
    "06067024a": "प्रववौ च महावातः पांसुवर्षं पपात च\n",
    "06067024c": "नभस्यन्तर्दधे सूर्यः सैन्येन रजसावृतः\n",
    "06067025a": "प्रमोहः सर्वसत्त्वानामतीव समपद्यत\n",
    "06067025c": "रजसा चाभिभूतानामस्त्रजालैश्च तुद्यताम्\n",
    "06067026a": "वीरबाहुविसृष्टानां सर्वावरणभेदिनाम्\n",
    "06067026c": "संघातः शरजालानां तुमुलः समपद्यत\n",
    "06067027a": "प्रकाशं चक्रुराकाशमुद्यतानि भुजोत्तमैः\n",
    "06067027c": "नक्षत्रविमलाभानि शस्त्राणि भरतर्षभ\n",
    "06067028a": "आर्षभाणि विचित्राणि रुक्मजालावृतानि च\n",
    "06067028c": "संपेतुर्दिक्षु सर्वासु चर्माणि भरतर्षभ\n",
    "06067029a": "सूर्यवर्णैश्च निस्त्रिंशैः पात्यमानानि सर्वशः\n",
    "06067029c": "दिक्षु सर्वास्वदृश्यन्त शरीराणि शिरांसि च\n",
    "06067030a": "भग्नचक्राक्षनीडाश्च निपातितमहाध्वजाः\n",
    "06067030c": "हताश्वाः पृथिवीं जग्मुस्तत्र तत्र महारथाः\n",
    "06067031a": "परिपेतुर्हयाश्चात्र केचिच्छस्त्रकृतव्रणाः\n",
    "06067031c": "रथान्विपरिकर्षन्तो हतेषु रथयोधिषु\n",
    "06067032a": "शराहता भिन्नदेहा बद्धयोक्त्रा हयोत्तमाः\n",
    "06067032c": "युगानि पर्यकर्षन्त तत्र तत्र स्म भारत\n",
    "06067033a": "अदृश्यन्त ससूताश्च साश्वाः सरथयोधिनः\n",
    "06067033c": "एकेन बलिना राजन्वारणेन हता रथाः\n",
    "06067034a": "गन्धहस्तिमदस्रावमाघ्राय बहवो रणे\n",
    "06067034c": "संनिपाते बलौघानां वीतमाददिरे गजाः\n",
    "06067035a": "सतोमरमहामात्रैर्निपतद्भिर्गतासुभिः\n",
    "06067035c": "बभूवायोधनं छन्नं नाराचाभिहतैर्गजैः\n",
    "06067036a": "संनिपाते बलौघानां प्रेषितैर्वरवारणैः\n",
    "06067036c": "निपेतुर्युधि संभग्नाः सयोधाः सध्वजा रथाः\n",
    "06067037a": "नागराजोपमैर्हस्तैर्नागैराक्षिप्य संयुगे\n",
    "06067037c": "व्यदृश्यन्त महाराज संभग्ना रथकूबराः\n",
    "06067038a": "विशीर्णरथजालाश्च केशेष्वाक्षिप्य दन्तिभिः\n",
    "06067038c": "द्रुमशाखा इवाविध्य निष्पिष्टा रथिनो रणे\n",
    "06067039a": "रथेषु च रथान्युद्धे संसक्तान्वरवारणाः\n",
    "06067039c": "विकर्षन्तो दिशः सर्वाः संपेतुः सर्वशब्दगाः\n",
    "06067040a": "तेषां तथा कर्षतां च गजानां रूपमाबभौ\n",
    "06067040c": "सरःसु नलिनीजालं विषक्तमिव कर्षताम्\n",
    "06067041a": "एवं संछादितं तत्र बभूवायोधनं महत्\n",
    "06067041c": "सादिभिश्च पदातैश्च सध्वजैश्च महारथैः\n",
    "06068001": "संजय उवाच\n",
    "06068001a": "शिखण्डी सह मत्स्येन विराटेन विशां पते\n",
    "06068001c": "भीष्ममाशु महेष्वासमाससाद सुदुर्जयम्\n",
    "06068002a": "द्रोणं कृपं विकर्णं च महेष्वासान्महाबलान्\n",
    "06068002c": "राज्ञश्चान्यान्रणे शूरान्बहूनार्छद्धनंजयः\n",
    "06068003a": "सैन्धवं च महेष्वासं सामात्यं सह बन्धुभिः\n",
    "06068003c": "प्राच्यांश्च दाक्षिणात्यांश्च भूमिपान्भूमिपर्षभ\n",
    "06068004a": "पुत्रं च ते महेष्वासं दुर्योधनममर्षणम्\n",
    "06068004c": "दुःसहं चैव समरे भीमसेनोऽभ्यवर्तत\n",
    "06068005a": "सहदेवस्तु शकुनिमुलूकं च महारथम्\n",
    "06068005c": "पितापुत्रौ महेष्वासावभ्यवर्तत दुर्जयौ\n",
    "06068006a": "युधिष्ठिरो महाराज गजानीकं महारथः\n",
    "06068006c": "समवर्तत संग्रामे पुत्रेण निकृतस्तव\n",
    "06068007a": "माद्रीपुत्रस्तु नकुलः शूरः संक्रन्दनो युधि\n",
    "06068007c": "त्रिगर्तानां रथोदारैः समसज्जत पाण्डवः\n",
    "06068008a": "अभ्यवर्तन्त दुर्धर्षाः समरे शाल्वकेकयान्\n",
    "06068008c": "सात्यकिश्चेकितानश्च सौभद्रश्च महारथः\n",
    "06068009a": "धृष्टकेतुश्च समरे राक्षसश्च घटोत्कचः\n",
    "06068009c": "पुत्राणां ते रथानीकं प्रत्युद्याताः सुदुर्जयाः\n",
    "06068010a": "सेनापतिरमेयात्मा धृष्टद्युम्नो महाबलः\n",
    "06068010c": "द्रोणेन समरे राजन्समियायेन्द्रकर्मणा\n",
    "06068011a": "एवमेते महेष्वासास्तावकाः पाण्डवैः सह\n",
    "06068011c": "समेत्य समरे शूराः संप्रहारं प्रचक्रिरे\n",
    "06068012a": "मध्यंदिनगते सूर्ये नभस्याकुलतां गते\n",
    "06068012c": "कुरवः पाण्डवेयाश्च निजघ्नुरितरेतरम्\n",
    "06068013a": "ध्वजिनो हेमचित्राङ्गा विचरन्तो रणाजिरे\n",
    "06068013c": "सपताका रथा रेजुर्वैयाघ्रपरिवारणाः\n",
    "06068014a": "समेतानां च समरे जिगीषूणां परस्परम्\n",
    "06068014c": "बभूव तुमुलः शब्दः सिंहानामिव नर्दताम्\n",
    "06068015a": "तत्राद्भुतमपश्याम संप्रहारं सुदारुणम्\n",
    "06068015c": "यमकुर्वन्रणे वीराः सृञ्जयाः कुरुभिः सह\n",
    "06068016a": "नैव खं न दिशो राजन्न सूर्यं शत्रुतापन\n",
    "06068016c": "विदिशो वाप्यपश्याम शरैर्मुक्तैः समन्ततः\n",
    "06068017a": "शक्तीनां विमलाग्राणां तोमराणां तथास्यताम्\n",
    "06068017c": "निस्त्रिंशानां च पीतानां नीलोत्पलनिभाः प्रभाः\n",
    "06068018a": "कवचानां विचित्राणां भूषणानां प्रभास्तथा\n",
    "06068018c": "खं दिशः प्रदिशश्चैव भासयामासुरोजसा\n",
    "06068018e": "विरराज तदा राजंस्तत्र तत्र रणाङ्गणम्\n",
    "06068019a": "रथसिंहासनव्याघ्राः समायान्तश्च संयुगे\n",
    "06068019c": "विरेजुः समरे राजन्ग्रहा इव नभस्तले\n",
    "06068020a": "भीष्मस्तु रथिनां श्रेष्ठो भीमसेनं महाबलम्\n",
    "06068020c": "अवारयत संक्रुद्धः सर्वसैन्यस्य पश्यतः\n",
    "06068021a": "ततो भीष्मविनिर्मुक्ता रुक्मपुङ्खाः शिलाशिताः\n",
    "06068021c": "अभ्यघ्नन्समरे भीमं तैलधौताः सुतेजनाः\n",
    "06068022a": "तस्य शक्तिं महावेगां भीमसेनो महाबलः\n",
    "06068022c": "क्रुद्धाशीविषसंकाशां प्रेषयामास भारत\n",
    "06068023a": "तामापतन्तीं सहसा रुक्मदण्डां दुरासदाम्\n",
    "06068023c": "चिच्छेद समरे भीष्मः शरैः संनतपर्वभिः\n",
    "06068024a": "ततोऽपरेण भल्लेन पीतेन निशितेन च\n",
    "06068024c": "कार्मुकं भीमसेनस्य द्विधा चिच्छेद भारत\n",
    "06068025a": "सात्यकिस्तु ततस्तूर्णं भीष्ममासाद्य संयुगे\n",
    "06068025c": "शरैर्बहुभिरानर्छत्पितरं ते जनेश्वर\n",
    "06068026a": "ततः संधाय वै तीक्ष्णं शरं परमदारुणम्\n",
    "06068026c": "वार्ष्णेयस्य रथाद्भीष्मः पातयामास सारथिम्\n",
    "06068027a": "तस्याश्वाः प्रद्रुता राजन्निहते रथसारथौ\n",
    "06068027c": "तेन तेनैव धावन्ति मनोमारुतरंहसः\n",
    "06068028a": "ततः सर्वस्य सैन्यस्य निस्वनस्तुमुलोऽभवत्\n",
    "06068028c": "हाहाकारश्च संजज्ञे पाण्डवानां महात्मनाम्\n",
    "06068029a": "अभिद्रवत गृह्णीत हयान्यच्छत धावत\n",
    "06068029c": "इत्यासीत्तुमुलः शब्दो युयुधानरथं प्रति\n",
    "06068030a": "एतस्मिन्नेव काले तु भीष्मः शांतनवः पुनः\n",
    "06068030c": "व्यहनत्पाण्डवीं सेनामासुरीमिव वृत्रहा\n",
    "06068031a": "ते वध्यमाना भीष्मेण पाञ्चालाः सोमकैः सह\n",
    "06068031c": "आर्यां युद्धे मतिं कृत्वा भीष्ममेवाभिदुद्रुवुः\n",
    "06068032a": "धृष्टद्युम्नमुखाश्चापि पार्थाः शांतनवं रणे\n",
    "06068032c": "अभ्यधावञ्जिगीषन्तस्तव पुत्रस्य वाहिनीम्\n",
    "06068033a": "तथैव तावका राजन्भीष्मद्रोणमुखाः परान्\n",
    "06068033c": "अभ्यधावन्त वेगेन ततो युद्धमवर्तत\n",
    "06069001": "संजय उवाच\n",
    "06069001a": "विराटोऽथ त्रिभिर्बाणैर्भीष्ममार्छन्महारथम्\n",
    "06069001c": "विव्याध तुरगांश्चास्य त्रिभिर्बाणैर्महारथः\n",
    "06069002a": "तं प्रत्यविध्यद्दशभिर्भीष्मः शांतनवः शरैः\n",
    "06069002c": "रुक्मपुङ्खैर्महेष्वासः कृतहस्तो महाबलः\n",
    "06069003a": "द्रौणिर्गाण्डीवधन्वानं भीमधन्वा महारथः\n",
    "06069003c": "अविध्यदिषुभिः षड्भिर्दृढहस्तः स्तनान्तरे\n",
    "06069004a": "कार्मुकं तस्य चिच्छेद फल्गुनः परवीरहा\n",
    "06069004c": "अविध्यच्च भृशं तीक्ष्णैः पत्रिभिः शत्रुकर्शनः\n",
    "06069005a": "सोऽन्यत्कार्मुकमादाय वेगवत्क्रोधमूर्छितः\n",
    "06069005c": "अमृष्यमाणः पार्थेन कार्मुकच्छेदमाहवे\n",
    "06069006a": "अविध्यत्फल्गुनं राजन्नवत्या निशितैः शरैः\n",
    "06069006c": "वासुदेवं च सप्तत्या विव्याध परमेषुभिः\n",
    "06069007a": "ततः क्रोधाभिताम्राक्षः सह कृष्णेन फल्गुनः\n",
    "06069007c": "दीर्घमुष्णं च निःश्वस्य चिन्तयित्वा मुहुर्मुहुः\n",
    "06069008a": "धनुः प्रपीड्य वामेन करेणामित्रकर्शनः\n",
    "06069008c": "गाण्डीवधन्वा संक्रुद्धः शितान्संनतपर्वणः\n",
    "06069008e": "जीवितान्तकरान्घोरान्समादत्त शिलीमुखान्\n",
    "06069009a": "तैस्तूर्णं समरेऽविध्यद्द्रौणिं बलवतां वरम्\n",
    "06069009c": "तस्य ते कवचं भित्त्वा पपुः शोणितमाहवे\n",
    "06069010a": "न विव्यथे च निर्भिन्नो द्रौणिर्गाण्डीवधन्वना\n",
    "06069010c": "तथैव शरवर्षाणि प्रतिमुञ्चन्नविह्वलः\n",
    "06069010e": "तस्थौ स समरे राजंस्त्रातुमिच्छन्महाव्रतम्\n",
    "06069011a": "तस्य तत्सुमहत्कर्म शशंसुः पुरुषर्षभाः\n",
    "06069011c": "यत्कृष्णाभ्यां समेताभ्यां नापत्रपत संयुगे\n",
    "06069012a": "स हि नित्यमनीकेषु युध्यतेऽभयमास्थितः\n",
    "06069012c": "अस्त्रग्रामं ससंहारं द्रोणात्प्राप्य सुदुर्लभम्\n",
    "06069013a": "ममायमाचार्यसुतो द्रोणस्यातिप्रियः सुतः\n",
    "06069013c": "ब्राह्मणश्च विशेषेण माननीयो ममेति च\n",
    "06069014a": "समास्थाय मतिं वीरो बीभत्सुः शत्रुतापनः\n",
    "06069014c": "कृपां चक्रे रथश्रेष्ठो भारद्वाजसुतं प्रति\n",
    "06069015a": "द्रौणिं त्यक्त्वा ततो युद्धे कौन्तेयः शत्रुतापनः\n",
    "06069015c": "युयुधे तावकान्निघ्नंस्त्वरमाणः पराक्रमी\n",
    "06069016a": "दुर्योधनस्तु दशभिर्गार्ध्रपत्रैः शिलाशितैः\n",
    "06069016c": "भीमसेनं महेष्वासं रुक्मपुङ्खैः समर्पयत्\n",
    "06069017a": "भीमसेनस्तु संक्रुद्धः परासुकरणं दृढम्\n",
    "06069017c": "चित्रं कार्मुकमादत्त शरांश्च निशितान्दश\n",
    "06069018a": "आकर्णप्रहितैस्तीक्ष्णैर्वेगितैस्तिग्मतेजनैः\n",
    "06069018c": "अविध्यत्तूर्णमव्यग्रः कुरुराजं महोरसि\n",
    "06069019a": "तस्य काञ्चनसूत्रस्तु शरैः परिवृतो मणिः\n",
    "06069019c": "रराजोरसि वै सूर्यो ग्रहैरिव समावृतः\n",
    "06069020a": "पुत्रस्तु तव तेजस्वी भीमसेनेन ताडितः\n",
    "06069020c": "नामृष्यत यथा नागस्तलशब्दं समीरितम्\n",
    "06069021a": "ततः शरैर्महाराज रुक्मपुङ्खैः शिलाशितैः\n",
    "06069021c": "भीमं विव्याध संक्रुद्धस्त्रासयानो वरूथिनीम्\n",
    "06069022a": "तौ युध्यमानौ समरे भृशमन्योन्यविक्षतौ\n",
    "06069022c": "पुत्रौ ते देवसंकाशौ व्यरोचेतां महाबलौ\n",
    "06069023a": "चित्रसेनं नरव्याघ्रं सौभद्रः परवीरहा\n",
    "06069023c": "अविध्यद्दशभिर्बाणैः पुरुमित्रं च सप्तभिः\n",
    "06069024a": "सत्यव्रतं च सप्तत्या विद्ध्वा शक्रसमो युधि\n",
    "06069024c": "नृत्यन्निव रणे वीर आर्तिं नः समजीजनत्\n",
    "06069025a": "तं प्रत्यविद्यद्दशभिश्चित्रसेनः शिलीमुखैः\n",
    "06069025c": "सत्यव्रतश्च नवभिः पुरुमित्रश्च सप्तभिः\n",
    "06069026a": "स विद्धो विक्षरन्रक्तं शत्रुसंवारणं महत्\n",
    "06069026c": "चिच्छेद चित्रसेनस्य चित्रं कार्मुकमार्जुनिः\n",
    "06069026e": "भित्त्वा चास्य तनुत्राणं शरेणोरस्यताडयत्\n",
    "06069027a": "ततस्ते तावका वीरा राजपुत्रा महारथाः\n",
    "06069027c": "समेत्य युधि संरब्धा विव्यधुर्निशितैः शरैः\n",
    "06069027e": "तांश्च सर्वाञ्शरैस्तीक्ष्णैर्जघान परमास्त्रवित्\n",
    "06069028a": "तस्य दृष्ट्वा तु तत्कर्म परिवव्रुः सुतास्तव\n",
    "06069028c": "दहन्तं समरे सैन्यं तव कक्षं यथोल्बणम्\n",
    "06069029a": "अपेतशिशिरे काले समिद्धमिव पावकः\n",
    "06069029c": "अत्यरोचत सौभद्रस्तव सैन्यानि शातयन्\n",
    "06069030a": "तत्तस्य चरितं दृष्ट्वा पौत्रस्तव विशां पते\n",
    "06069030c": "लक्ष्मणोऽभ्यपतत्तूर्णं सात्वतीपुत्रमाहवे\n",
    "06069031a": "अभिमन्युस्तु संक्रुद्धो लक्ष्मणं शुभलक्षणम्\n",
    "06069031c": "विव्याध विशिखैः षड्भिः सारथिं च त्रिभिः शरैः\n",
    "06069032a": "तथैव लक्ष्मणो राजन्सौभद्रं निशितैः शरैः\n",
    "06069032c": "अविध्यत महाराज तदद्भुतमिवाभवत्\n",
    "06069033a": "तस्याश्वांश्चतुरो हत्वा सारथिं च महाबलः\n",
    "06069033c": "अभ्यद्रवत सौभद्रो लक्ष्मणं निशितैः शरैः\n",
    "06069034a": "हताश्वे तु रथे तिष्ठँल्लक्ष्मणः परवीरहा\n",
    "06069034c": "शक्तिं चिक्षेप संक्रुद्धः सौभद्रस्य रथं प्रति\n",
    "06069035a": "तामापतन्तीं सहसा घोररूपां दुरासदाम्\n",
    "06069035c": "अभिमन्युः शरैस्तीक्ष्णैश्चिच्छेद भुजगोपमाम्\n",
    "06069036a": "ततः स्वरथमारोप्य लक्ष्मणं गौतमस्तदा\n",
    "06069036c": "अपोवाह रथेनाजौ सर्वसैन्यस्य पश्यतः\n",
    "06069037a": "ततः समाकुले तस्मिन्वर्तमाने महाभये\n",
    "06069037c": "अभ्यद्रवञ्जिघांसन्तः परस्परवधैषिणः\n",
    "06069038a": "तावकाश्च महेष्वासाः पाण्डवाश्च महारथाः\n",
    "06069038c": "जुह्वन्तः समरे प्राणान्निजघ्नुरितरेतरम्\n",
    "06069039a": "मुक्तकेशा विकवचा विरथाश्छिन्नकार्मुकाः\n",
    "06069039c": "बाहुभिः समयुध्यन्त सृञ्जयाः कुरुभिः सह\n",
    "06069040a": "ततो भीष्मो महाबाहुः पाण्डवानां महात्मनाम्\n",
    "06069040c": "सेनां जघान संक्रुद्धो दिव्यैरस्त्रैर्महाबलः\n",
    "06069041a": "हतेश्वरैर्गजैस्तत्र नरैरश्वैश्च पातितैः\n",
    "06069041c": "रथिभिः सादिभिश्चैव समास्तीर्यत मेदिनी\n",
    "06070001": "संजय उवाच\n",
    "06070001a": "अथ राजन्महाबाहुः सात्यकिर्युद्धदुर्मदः\n",
    "06070001c": "विकृष्य चापं समरे भारसाधनमुत्तमम्\n",
    "06070002a": "प्रामुञ्चत्पुङ्खसंयुक्ताञ्शरानाशीविषोपमान्\n",
    "06070002c": "प्रकाशं लघु चित्रं च दर्शयन्नस्त्रलाघवम्\n",
    "06070003a": "तस्य विक्षिपतश्चापं शरानन्यांश्च मुञ्चतः\n",
    "06070003c": "आददानस्य भूयश्च संदधानस्य चापरान्\n",
    "06070004a": "क्षिपतश्च शरानस्य रणे शत्रून्विनिघ्नतः\n",
    "06070004c": "ददृशे रूपमत्यर्थं मेघस्येव प्रवर्षतः\n",
    "06070005a": "तमुदीर्यन्तमालोक्य राजा दुर्योधनस्ततः\n",
    "06070005c": "रथानामयुतं तस्य प्रेषयामास भारत\n",
    "06070006a": "तांस्तु सर्वान्महेष्वासान्सात्यकिः सत्यविक्रमः\n",
    "06070006c": "जघान परमेष्वासो दिव्येनास्त्रेण वीर्यवान्\n",
    "06070007a": "स कृत्वा दारुणं कर्म प्रगृहीतशरासनः\n",
    "06070007c": "आससाद ततो वीरो भूरिश्रवसमाहवे\n",
    "06070008a": "स हि संदृश्य सेनां तां युयुधानेन पातिताम्\n",
    "06070008c": "अभ्यधावत संक्रुद्धः कुरूणां कीर्तिवर्धनः\n",
    "06070009a": "इन्द्रायुधसवर्णं तत्स विस्फार्य महद्धनुः\n",
    "06070009c": "व्यसृजद्वज्रसंकाशाञ्शरानाशीविषोपमान्\n",
    "06070009e": "सहस्रशो महाराज दर्शयन्पाणिलाघवम्\n",
    "06070010a": "शरांस्तान्मृत्युसंस्पर्शान्सात्यकेस्तु पदानुगाः\n",
    "06070010c": "न विषेहुस्तदा राजन्दुद्रुवुस्ते समन्ततः\n",
    "06070010e": "विहाय समरे राजन्सात्यकिं युद्धदुर्मदम्\n",
    "06070011a": "तं दृष्ट्वा युयुधानस्य सुता दश महाबलाः\n",
    "06070011c": "महारथाः समाख्याताश्चित्रवर्मायुधध्वजाः\n",
    "06070012a": "समासाद्य महेष्वासं भूरिश्रवसमाहवे\n",
    "06070012c": "ऊचुः सर्वे सुसंरब्धा यूपकेतुं महारणे\n",
    "06070013a": "भो भो कौरवदायाद सहास्माभिर्महाबल\n",
    "06070013c": "एहि युध्यस्व संग्रामे समस्तैः पृथगेव वा\n",
    "06070014a": "अस्मान्वा त्वं पराजित्य यशः प्राप्नुहि संयुगे\n",
    "06070014c": "वयं वा त्वां पराजित्य प्रीतिं दास्यामहे पितुः\n",
    "06070015a": "एवमुक्तस्तदा शूरैस्तानुवाच महाबलः\n",
    "06070015c": "वीर्यश्लाघी नरश्रेष्ठस्तान्दृष्ट्वा समुपस्थितान्\n",
    "06070016a": "साध्विदं कथ्यते वीरा यदेवं मतिरद्य वः\n",
    "06070016c": "युध्यध्वं सहिता यत्ता निहनिष्यामि वो रणे\n",
    "06070017a": "एवमुक्ता महेष्वासास्ते वीराः क्षिप्रकारिणः\n",
    "06070017c": "महता शरवर्षेण अभ्यवर्षन्नरिंदमम्\n",
    "06070018a": "अपराह्णे महाराज संग्रामस्तुमुलोऽभवत्\n",
    "06070018c": "एकस्य च बहूनां च समेतानां रणाजिरे\n",
    "06070019a": "तमेकं रथिनां श्रेष्ठं शरवर्षैरवाकिरन्\n",
    "06070019c": "प्रावृषीव महाशैलं सिषिचुर्जलदा नृप\n",
    "06070020a": "तैस्तु मुक्ताञ्शरौघांस्तान्यमदण्डाशनिप्रभान्\n",
    "06070020c": "असंप्राप्तानसंप्राप्तांश्चिच्छेदाशु महारथः\n",
    "06070021a": "तत्राद्भुतमपश्याम सौमदत्तेः पराक्रमम्\n",
    "06070021c": "यदेको बहुभिर्युद्धे समसज्जदभीतवत्\n",
    "06070022a": "विसृज्य शरवृष्टिं तां दश राजन्महारथाः\n",
    "06070022c": "परिवार्य महाबाहुं निहन्तुमुपचक्रमुः\n",
    "06070023a": "सौमदत्तिस्ततः क्रुद्धस्तेषां चापानि भारत\n",
    "06070023c": "चिच्छेद दशभिर्बाणैर्निमेषेण महारथः\n",
    "06070024a": "अथैषां छिन्नधनुषां भल्लैः संनतपर्वभिः\n",
    "06070024c": "चिच्छेद समरे राजञ्शिरांसि निशितैः शरैः\n",
    "06070024e": "ते हता न्यपतन्भूमौ वज्रभग्ना इव द्रुमाः\n",
    "06070025a": "तान्दृष्ट्वा निहतान्वीरान्रणे पुत्रान्महाबलान्\n",
    "06070025c": "वार्ष्णेयो विनदन्राजन्भूरिश्रवसमभ्ययात्\n",
    "06070026a": "रथं रथेन समरे पीडयित्वा महाबलौ\n",
    "06070026c": "तावन्योन्यस्य समरे निहत्य रथवाजिनः\n",
    "06070026e": "विरथावभिवल्गन्तौ समेयातां महारथौ\n",
    "06070027a": "प्रगृहीतमहाखड्गौ तौ चर्मवरधारिणौ\n",
    "06070027c": "शुशुभाते नरव्याघ्रौ युद्धाय समवस्थितौ\n",
    "06070028a": "ततः सात्यकिमभ्येत्य निस्त्रिंशवरधारिणम्\n",
    "06070028c": "भीमसेनस्त्वरन्राजन्रथमारोपयत्तदा\n",
    "06070029a": "तवापि तनयो राजन्भूरिश्रवसमाहवे\n",
    "06070029c": "आरोपयद्रथं तूर्णं पश्यतां सर्वधन्विनाम्\n",
    "06070030a": "तस्मिंस्तथा वर्तमाने रणे भीष्मं महारथम्\n",
    "06070030c": "अयोधयन्त संरब्धाः पाण्डवा भरतर्षभ\n",
    "06070031a": "लोहितायति चादित्ये त्वरमाणो धनंजयः\n",
    "06070031c": "पञ्चविंशतिसाहस्रान्निजघान महारथान्\n",
    "06070032a": "ते हि दुर्योधनादिष्टास्तदा पार्थनिबर्हणे\n",
    "06070032c": "संप्राप्यैव गता नाशं शलभा इव पावकम्\n",
    "06070033a": "ततो मत्स्याः केकयाश्च धनुर्वेदविशारदाः\n",
    "06070033c": "परिवव्रुस्तदा पार्थं सहपुत्रं महारथम्\n",
    "06070034a": "एतस्मिन्नेव काले तु सूर्येऽस्तमुपगच्छति\n",
    "06070034c": "सर्वेषामेव सैन्यानां प्रमोहः समजायत\n",
    "06070035a": "अवहारं ततश्चक्रे पिता देवव्रतस्तव\n",
    "06070035c": "संध्याकाले महाराज सैन्यानां श्रान्तवाहनः\n",
    "06070036a": "पाण्डवानां कुरूणां च परस्परसमागमे\n",
    "06070036c": "ते सेने भृशसंविग्ने ययतुः स्वं निवेशनम्\n",
    "06070037a": "ततः स्वशिबिरं गत्वा न्यविशंस्तत्र भारत\n",
    "06070037c": "पाण्डवाः सृञ्जयैः सार्धं कुरवश्च यथाविधि\n",
    "06071001": "संजय उवाच\n",
    "06071001a": "विहृत्य च ततो राजन्सहिताः कुरुपाण्डवाः\n",
    "06071001c": "व्यतीतायां तु शर्वर्यां पुनर्युद्धाय निर्ययुः\n",
    "06071002a": "तत्र शब्दो महानासीत्तव तेषां च भारत\n",
    "06071002c": "युज्यतां रथमुख्यानां कल्प्यतां चैव दन्तिनाम्\n",
    "06071003a": "संनह्यतां पदातीनां हयानां चैव भारत\n",
    "06071003c": "शङ्खदुन्दुभिनादश्च तुमुलः सर्वतोऽभवत्\n",
    "06071004a": "ततो युधिष्ठिरो राजा धृष्टद्युम्नमभाषत\n",
    "06071004c": "व्यूहं व्यूह महाबाहो मकरं शत्रुतापनम्\n",
    "06071005a": "एवमुक्तस्तु पार्थेन धृष्टद्युम्नो महारथः\n",
    "06071005c": "व्यादिदेश महाराज रथिनो रथिनां वरः\n",
    "06071006a": "शिरोऽभूद्द्रुपदस्तस्य पाण्डवश्च धनंजयः\n",
    "06071006c": "चक्षुषी सहदेवश्च नकुलश्च महारथः\n",
    "06071006e": "तुण्डमासीन्महाराज भीमसेनो महाबलः\n",
    "06071007a": "सौभद्रो द्रौपदेयाश्च राक्षसश्च घटोत्कचः\n",
    "06071007c": "सात्यकिर्धर्मराजश्च व्यूहग्रीवां समास्थिताः\n",
    "06071008a": "पृष्ठमासीन्महाराज विराटो वाहिनीपतिः\n",
    "06071008c": "धृष्टद्युम्नेन सहितो महत्या सेनया वृतः\n",
    "06071009a": "केकया भ्रातरः पञ्च वामं पार्श्वं समाश्रिताः\n",
    "06071009c": "धृष्टकेतुर्नरव्याघ्रः करकर्षश्च वीर्यवान्\n",
    "06071009e": "दक्षिणं पक्षमाश्रित्य स्थिता व्यूहस्य रक्षणे\n",
    "06071010a": "पादयोस्तु महाराज स्थितः श्रीमान्महारथः\n",
    "06071010c": "कुन्तिभोजः शतानीको महत्या सेनया वृतः\n",
    "06071011a": "शिखण्डी तु महेष्वासः सोमकैः संवृतो बली\n",
    "06071011c": "इरावांश्च ततः पुच्छे मकरस्य व्यवस्थितौ\n",
    "06071012a": "एवमेतन्महाव्यूहं व्यूह्य भारत पाण्डवाः\n",
    "06071012c": "सूर्योदये महाराज पुनर्युद्धाय दंशिताः\n",
    "06071013a": "कौरवानभ्ययुस्तूर्णं हस्त्यश्वरथपत्तिभिः\n",
    "06071013c": "समुच्छ्रितैर्ध्वजैश्चित्रैः शस्त्रैश्च विमलैः शितैः\n",
    "06071014a": "व्यूहं दृष्ट्वा तु तत्सैन्यं पिता देवव्रतस्तव\n",
    "06071014c": "क्रौञ्चेन महता राजन्प्रत्यव्यूहत वाहिनीम्\n",
    "06071015a": "तस्य तुण्डे महेष्वासो भारद्वाजो व्यरोचत\n",
    "06071015c": "अश्वत्थामा कृपश्चैव चक्षुरास्तां नरेश्वर\n",
    "06071016a": "कृतवर्मा तु सहितः काम्बोजारट्टबाह्लिकैः\n",
    "06071016c": "शिरस्यासीन्नरश्रेष्ठः श्रेष्ठः सर्वधनुष्मताम्\n",
    "06071017a": "ग्रीवायां शूरसेनस्तु तव पुत्रश्च मारिष\n",
    "06071017c": "दुर्योधनो महाराज राजभिर्बहुभिर्वृतः\n",
    "06071018a": "प्राग्ज्योतिषस्तु सहितः मद्रसौवीरकेकयैः\n",
    "06071018c": "उरस्यभून्नरश्रेष्ठ महत्या सेनया वृतः\n",
    "06071019a": "स्वसेनया च सहितः सुशर्मा प्रस्थलाधिपः\n",
    "06071019c": "वामं पक्षं समाश्रित्य दंशितः समवस्थितः\n",
    "06071020a": "तुषारा यवनाश्चैव शकाश्च सह चूचुपैः\n",
    "06071020c": "दक्षिणं पक्षमाश्रित्य स्थिता व्यूहस्य भारत\n",
    "06071021a": "श्रुतायुश्च शतायुश्च सौमदत्तिश्च मारिष\n",
    "06071021c": "व्यूहस्य जघने तस्थू रक्षमाणाः परस्परम्\n",
    "06071022a": "ततो युद्धाय संजग्मुः पाण्डवाः कौरवैः सह\n",
    "06071022c": "सूर्योदये महाराज ततो युद्धमभून्महत्\n",
    "06071023a": "प्रतीयू रथिनो नागान्नागाश्च रथिनो ययुः\n",
    "06071023c": "हयारोहा हयारोहान्रथिनश्चापि सादिनः\n",
    "06071024a": "सारथिं च रथी राजन्कुञ्जरांश्च महारणे\n",
    "06071024c": "हस्त्यारोहा रथारोहान्रथिनश्चापि सादिनः\n",
    "06071025a": "रथिनः पत्तिभिः सार्धं सादिनश्चापि पत्तिभिः\n",
    "06071025c": "अन्योन्यं समरे राजन्प्रत्यधावन्नमर्षिताः\n",
    "06071026a": "भीमसेनार्जुनयमैर्गुप्ता चान्यैर्महारथैः\n",
    "06071026c": "शुशुभे पाण्डवी सेना नक्षत्रैरिव शर्वरी\n",
    "06071027a": "तथा भीष्मकृपद्रोणशल्यदुर्योधनादिभिः\n",
    "06071027c": "तवापि विबभौ सेना ग्रहैर्द्यौरिव संवृता\n",
    "06071028a": "भीमसेनस्तु कौन्तेयो द्रोणं दृष्ट्वा पराक्रमी\n",
    "06071028c": "अभ्ययाज्जवनैरश्वैर्भारद्वाजस्य वाहिनीम्\n",
    "06071029a": "द्रोणस्तु समरे क्रुद्धो भीमं नवभिरायसैः\n",
    "06071029c": "विव्याध समरे राजन्मर्माण्युद्दिश्य वीर्यवान्\n",
    "06071030a": "दृढाहतस्ततो भीमो भारद्वाजस्य संयुगे\n",
    "06071030c": "सारथिं प्रेषयामास यमस्य सदनं प्रति\n",
    "06071031a": "स संगृह्य स्वयं वाहान्भारद्वाजः प्रतापवान्\n",
    "06071031c": "व्यधमत्पाण्डवीं सेनां तूलराशिमिवानलः\n",
    "06071032a": "ते वध्यमाना द्रोणेन भीष्मेण च नरोत्तम\n",
    "06071032c": "सृञ्जयाः केकयैः सार्धं पलायनपराभवन्\n",
    "06071033a": "तथैव तावकं सैन्यं भीमार्जुनपरिक्षतम्\n",
    "06071033c": "मुह्यते तत्र तत्रैव समदेव वराङ्गना\n",
    "06071034a": "अभिद्येतां ततो व्यूहौ तस्मिन्वीरवरक्षये\n",
    "06071034c": "आसीद्व्यतिकरो घोरस्तव तेषां च भारत\n",
    "06071035a": "तदद्भुतमपश्याम तावकानां परैः सह\n",
    "06071035c": "एकायनगताः सर्वे यदयुध्यन्त भारत\n",
    "06071036a": "प्रतिसंवार्य चास्त्राणि तेऽन्योन्यस्य विशां पते\n",
    "06071036c": "युयुधुः पाण्डवाश्चैव कौरवाश्च महारथाः\n",
    "06072001": "धृतराष्ट्र उवाच\n",
    "06072001a": "एवं बहुगुणं सैन्यमेवं बहुविधं परम्\n",
    "06072001c": "व्यूढमेवं यथाशास्त्रममोघं चैव संजय\n",
    "06072002a": "पुष्टमस्माकमत्यन्तमभिकामं च नः सदा\n",
    "06072002c": "प्रह्वमव्यसनोपेतं पुरस्ताद्दृष्टविक्रमम्\n",
    "06072003a": "नातिवृद्धमबालं च न कृशं न च पीवरम्\n",
    "06072003c": "लघुवृत्तायतप्रायं सारगात्रमनामयम्\n",
    "06072004a": "आत्तसंनाहशस्त्रं च बहुशस्त्रपरिग्रहम्\n",
    "06072004c": "असियुद्धे नियुद्धे च गदायुद्धे च कोविदम्\n",
    "06072005a": "प्रासर्ष्टितोमरेष्वाजौ परिघेष्वायसेषु च\n",
    "06072005c": "भिण्डिपालेषु शक्तीषु मुसलेषु च सर्वशः\n",
    "06072006a": "कम्पनेषु च चापेषु कणपेषु च सर्वशः\n",
    "06072006c": "क्षेपणीषु च चित्रासु मुष्टियुद्धेषु कोविदम्\n",
    "06072007a": "अपरोक्षं च विद्यासु व्यायामेषु कृतश्रमम्\n",
    "06072007c": "शस्त्रग्रहणविद्यासु सर्वासु परिनिष्ठितम्\n",
    "06072008a": "आरोहे पर्यवस्कन्दे सरणे सान्तरप्लुते\n",
    "06072008c": "सम्यक्प्रहरणे याने व्यपयाने च कोविदम्\n",
    "06072009a": "नागाश्वरथयानेषु बहुशः सुपरीक्षितम्\n",
    "06072009c": "परीक्ष्य च यथान्यायं वेतनेनोपपादितम्\n",
    "06072010a": "न गोष्ठ्या नोपचारेण न च बन्धुनिमित्ततः\n",
    "06072010c": "न सौहृदबलैश्चापि नाकुलीनपरिग्रहैः\n",
    "06072011a": "समृद्धजनमार्यं च तुष्टसत्कृतबान्धवम्\n",
    "06072011c": "कृतोपकारभूयिष्ठं यशस्वि च मनस्वि च\n",
    "06072012a": "सजयैश्च नरैर्मुख्यैर्बहुशो मुख्यकर्मभिः\n",
    "06072012c": "लोकपालोपमैस्तात पालितं लोकविश्रुतैः\n",
    "06072013a": "बहुभिः क्षत्रियैर्गुप्तं पृथिव्यां लोकसंमतैः\n",
    "06072013c": "अस्मानभिगतैः कामात्सबलैः सपदानुगैः\n",
    "06072014a": "महोदधिमिवापूर्णमापगाभिः समन्ततः\n",
    "06072014c": "अपक्षैः पक्षसंकाशै रथैर्नागैश्च संवृतम्\n",
    "06072015a": "नानायोधजलं भीमं वाहनोर्मितरङ्गिणम्\n",
    "06072015c": "क्षेपण्यसिगदाशक्तिशरप्राससमाकुलम्\n",
    "06072016a": "ध्वजभूषणसंबाधं रत्नपट्टेन संचितम्\n",
    "06072016c": "वाहनैः परिसर्पद्भिर्वायुवेगविकम्पितम्\n",
    "06072017a": "अपारमिव गर्जन्तं सागरप्रतिमं महत्\n",
    "06072017c": "द्रोणभीष्माभिसंगुप्तं गुप्तं च कृतवर्मणा\n",
    "06072018a": "कृपदुःशासनाभ्यां च जयद्रथमुखैस्तथा\n",
    "06072018c": "भगदत्तविकर्णाभ्यां द्रौणिसौबलबाह्लिकैः\n",
    "06072019a": "गुप्तं प्रवीरैर्लोकस्य सारवद्भिर्महात्मभिः\n",
    "06072019c": "यदहन्यत संग्रामे दिष्टमेतत्पुरातनम्\n",
    "06072020a": "नैतादृशं समुद्योगं दृष्टवन्तोऽथ मानुषाः\n",
    "06072020c": "ऋषयो वा महाभागाः पुराणा भुवि संजय\n",
    "06072021a": "ईदृशो हि बलौघस्तु युक्तः शस्त्रास्त्रसंपदा\n",
    "06072021c": "वध्यते यत्र संग्रामे किमन्यद्भागधेयतः\n",
    "06072022a": "विपरीतमिदं सर्वं प्रतिभाति स्म संजय\n",
    "06072022c": "यत्रेदृशं बलं घोरं नातरद्युधि पाण्डवान्\n",
    "06072023a": "अथ वा पाण्डवार्थाय देवास्तत्र समागताः\n",
    "06072023c": "युध्यन्ते मामकं सैन्यं यदवध्यन्त संजय\n",
    "06072024a": "उक्तो हि विदुरेणेह हितं पथ्यं च संजय\n",
    "06072024c": "न च गृह्णाति तन्मन्दः पुत्रो दुर्योधनो मम\n",
    "06072025a": "तस्य मन्ये मतिः पूर्वं सर्वज्ञस्य महात्मनः\n",
    "06072025c": "आसीद्यथागतं तात येन दृष्टमिदं पुरा\n",
    "06072026a": "अथ वा भाव्यमेवं हि संजयैतेन सर्वथा\n",
    "06072026c": "पुरा धात्रा यथा सृष्टं तत्तथा न तदन्यथा\n",
    "06073001": "संजय उवाच\n",
    "06073001a": "आत्मदोषात्त्वया राजन्प्राप्तं व्यसनमीदृशम्\n",
    "06073001c": "न हि दुर्योधनस्तानि पश्यते भरतर्षभ\n",
    "06073001e": "यानि त्वं दृष्टवान्राजन्धर्मसंकरकारिते\n",
    "06073002a": "तव दोषात्पुरा वृत्तं द्यूतमेतद्विशां पते\n",
    "06073002c": "तव दोषेण युद्धं च प्रवृत्तं सह पाण्डवैः\n",
    "06073002e": "त्वमेवाद्य फलं भुङ्क्ष्व कृत्वा किल्बिषमात्मना\n",
    "06073003a": "आत्मना हि कृतं कर्म आत्मनैवोपभुज्यते\n",
    "06073003c": "इह वा प्रेत्य वा राजंस्त्वया प्राप्तं यथातथम्\n",
    "06073004a": "तस्माद्राजन्स्थिरो भूत्वा प्राप्येदं व्यसनं महत्\n",
    "06073004c": "शृणु युद्धं यथावृत्तं शंसतो मम मारिष\n",
    "06073005a": "भीमसेनस्तु निशितैर्बाणैर्भित्त्वा महाचमूम्\n",
    "06073005c": "आससाद ततो वीरः सर्वान्दुर्योधनानुजान्\n",
    "06073006a": "दुःशासनं दुर्विषहं दुःसहं दुर्मदं जयम्\n",
    "06073006c": "जयत्सेनं विकर्णं च चित्रसेनं सुदर्शनम्\n",
    "06073007a": "चारुचित्रं सुवर्माणं दुष्कर्णं कर्णमेव च\n",
    "06073007c": "एतानन्यांश्च सुबहून्समीपस्थान्महारथान्\n",
    "06073008a": "धार्तराष्ट्रान्सुसंक्रुद्धान्दृष्ट्वा भीमो महाबलः\n",
    "06073008c": "भीष्मेण समरे गुप्तां प्रविवेश महाचमूम्\n",
    "06073009a": "अथाह्वयन्त तेऽन्योन्यमयं प्राप्तो वृकोदरः\n",
    "06073009c": "जीवग्राहं निगृह्णीमो वयमेनं नराधिपाः\n",
    "06073010a": "स तैः परिवृतः पार्थो भ्रातृभिः कृतनिश्चयैः\n",
    "06073010c": "प्रजासंहरणे सूर्यः क्रूरैरिव महाग्रहैः\n",
    "06073011a": "संप्राप्य मध्यं व्यूहस्य न भीः पाण्डवमाविशत्\n",
    "06073011c": "यथा देवासुरे युद्धे महेन्द्रः प्राप्य दानवान्\n",
    "06073012a": "ततः शतसहस्राणि रथिनां सर्वशः प्रभो\n",
    "06073012c": "छादयानं शरैर्घोरैस्तमेकमनुवव्रिरे\n",
    "06073013a": "स तेषां प्रवरान्योधान्हस्त्यश्वरथसादिनः\n",
    "06073013c": "जघान समरे शूरो धार्तराष्ट्रानचिन्तयन्\n",
    "06073014a": "तेषां व्यवसितं ज्ञात्वा भीमसेनो जिघृक्षताम्\n",
    "06073014c": "समस्तानां वधे राजन्मतिं चक्रे महामनाः\n",
    "06073015a": "ततो रथं समुत्सृज्य गदामादाय पाण्डवः\n",
    "06073015c": "जघान धार्तराष्ट्राणां तं बलौघमहार्णवम्\n",
    "06073016a": "भीमसेने प्रविष्टे तु धृष्टद्युम्नोऽपि पार्षतः\n",
    "06073016c": "द्रोणमुत्सृज्य तरसा प्रययौ यत्र सौबलः\n",
    "06073017a": "विदार्य महतीं सेनां तावकानां नरर्षभः\n",
    "06073017c": "आससाद रथं शून्यं भीमसेनस्य संयुगे\n",
    "06073018a": "दृष्ट्वा विशोकं समरे भीमसेनस्य सारथिम्\n",
    "06073018c": "धृष्टद्युम्नो महाराज दुर्मना गतचेतनः\n",
    "06073019a": "अपृच्छद्बाष्पसंरुद्धो निस्वनां वाचमीरयन्\n",
    "06073019c": "मम प्राणैः प्रियतमः क्व भीम इति दुःखितः\n",
    "06073020a": "विशोकस्तमुवाचेदं धृष्टद्युम्नं कृताञ्जलिः\n",
    "06073020c": "संस्थाप्य मामिह बली पाण्डवेयः प्रतापवान्\n",
    "06073021a": "प्रविष्टो धार्तराष्ट्राणामेतद्बलमहार्णवम्\n",
    "06073021c": "मामुक्त्वा पुरुषव्याघ्र प्रीतियुक्तमिदं वचः\n",
    "06073022a": "प्रतिपालय मां सूत नियम्याश्वान्मुहूर्तकम्\n",
    "06073022c": "यावदेतान्निहन्म्याशु य इमे मद्वधोद्यताः\n",
    "06073023a": "ततो दृष्ट्वा गदाहस्तं प्रधावन्तं महाबलम्\n",
    "06073023c": "सर्वेषामेव सैन्यानां संघर्षः समजायत\n",
    "06073024a": "तस्मिंस्तु तुमुले युद्धे वर्तमाने भयानके\n",
    "06073024c": "भित्त्वा राजन्महाव्यूहं प्रविवेश सखा तव\n",
    "06073025a": "विशोकस्य वचः श्रुत्वा धृष्टद्युम्नोऽपि पार्षतः\n",
    "06073025c": "प्रत्युवाच ततः सूतं रणमध्ये महाबलः\n",
    "06073026a": "न हि मे विद्यते सूत जीवितेऽद्य प्रयोजनम्\n",
    "06073026c": "भीमसेनं रणे हित्वा स्नेहमुत्सृज्य पाण्डवैः\n",
    "06073027a": "यदि यामि विना भीमं किं मां क्षत्रं वदिष्यति\n",
    "06073027c": "एकायनगते भीमे मयि चावस्थिते युधि\n",
    "06073028a": "अस्वस्ति तस्य कुर्वन्ति देवाः साग्निपुरोगमाः\n",
    "06073028c": "यः सहायान्परित्यज्य स्वस्तिमानाव्रजेद्गृहान्\n",
    "06073029a": "मम भीमः सखा चैव संबन्धी च महाबलः\n",
    "06073029c": "भक्तोऽस्मान्भक्तिमांश्चाहं तमप्यरिनिषूदनम्\n",
    "06073030a": "सोऽहं तत्र गमिष्यामि यत्र यातो वृकोदरः\n",
    "06073030c": "निघ्नन्तं मामरीन्पश्य दानवानिव वासवम्\n",
    "06073031a": "एवमुक्त्वा ततो वीरो ययौ मध्येन भारतीम्\n",
    "06073031c": "भीमसेनस्य मार्गेषु गदाप्रमथितैर्गजैः\n",
    "06073032a": "स ददर्श ततो भीमं दहन्तं रिपुवाहिनीम्\n",
    "06073032c": "वातं वृक्षानिव बलात्प्रभञ्जन्तं रणे नृपान्\n",
    "06073033a": "ते हन्यमानाः समरे रथिनः सादिनस्तथा\n",
    "06073033c": "पादाता दन्तिनश्चैव चक्रुरार्तस्वरं महत्\n",
    "06073034a": "हाहाकारश्च संजज्ञे तव सैन्यस्य मारिष\n",
    "06073034c": "वध्यतो भीमसेनेन कृतिना चित्रयोधिना\n",
    "06073035a": "ततः कृतास्त्रास्ते सर्वे परिवार्य वृकोदरम्\n",
    "06073035c": "अभीताः समवर्तन्त शस्त्रवृष्ट्या समन्ततः\n",
    "06073036a": "अभिद्रुतं शस्त्रभृतां वरिष्ठं; समन्ततः पाण्डवं लोकवीरैः\n",
    "06073036c": "सैन्येन घोरेण सुसंगतेन; दृष्ट्वा बली पार्षतो भीमसेनम्\n",
    "06073037a": "अथोपगच्छच्छरविक्षताङ्गं; पदातिनं क्रोधविषं वमन्तम्\n",
    "06073037c": "आश्वासयन्पार्षतो भीमसेनं; गदाहस्तं कालमिवान्तकाले\n",
    "06073038a": "निःशल्यमेनं च चकार तूर्ण;मारोपयच्चात्मरथं महात्मा\n",
    "06073038c": "भृशं परिष्वज्य च भीमसेन;माश्वासयामास च शत्रुमध्ये\n",
    "06073039a": "भ्रातॄनथोपेत्य तवापि पुत्र;स्तस्मिन्विमर्दे महति प्रवृत्ते\n",
    "06073039c": "अयं दुरात्मा द्रुपदस्य पुत्रः; समागतो भीमसेनेन सार्धम्\n",
    "06073039e": "तं यात सर्वे सहिता निहन्तुं; मा वो रिपुः प्रार्थयतामनीकम्\n",
    "06073040a": "श्रुत्वा तु वाक्यं तममृष्यमाणा; ज्येष्ठाज्ञया चोदिता धार्तराष्ट्राः\n",
    "06073040c": "वधाय निष्पेतुरुदायुधास्ते; युगक्षये केतवो यद्वदुग्राः\n",
    "06073041a": "प्रगृह्य चित्राणि धनूंषि वीरा; ज्यानेमिघोषैः प्रविकम्पयन्तः\n",
    "06073041c": "शरैरवर्षन्द्रुपदस्य पुत्रं; यथाम्बुदा भूधरं वारिजालैः\n",
    "06073041e": "निहत्य तांश्चापि शरैः सुतीक्ष्णै;र्न विव्यथे समरे चित्रयोधी\n",
    "06073042a": "समभ्युदीर्णांश्च तवात्मजांस्तथा; निशाम्य वीरानभितः स्थितान्रणे\n",
    "06073042c": "जिघांसुरुग्रं द्रुपदात्मजो युवा; प्रमोहनास्त्रं युयुजे महारथः\n",
    "06073042e": "क्रुद्धो भृशं तव पुत्रेषु राज;न्दैत्येषु यद्वत्समरे महेन्द्रः\n",
    "06073043a": "ततो व्यमुह्यन्त रणे नृवीराः; प्रमोहनास्त्राहतबुद्धिसत्त्वाः\n",
    "06073043c": "प्रदुद्रुवुः कुरवश्चैव सर्वे; सवाजिनागाः सरथाः समन्तात्\n",
    "06073043e": "परीतकालानिव नष्टसंज्ञा;न्मोहोपेतांस्तव पुत्रान्निशम्य\n",
    "06073044a": "एतस्मिन्नेव काले तु द्रोणः शस्त्रभृतां वरः\n",
    "06073044c": "द्रुपदं त्रिभिरासाद्य शरैर्विव्याध दारुणैः\n",
    "06073045a": "सोऽतिविद्धस्तदा राजन्रणे द्रोणेन पार्थिवः\n",
    "06073045c": "अपायाद्द्रुपदो राजन्पूर्ववैरमनुस्मरन्\n",
    "06073046a": "जित्वा तु द्रुपदं द्रोणः शङ्खं दध्मौ प्रतापवान्\n",
    "06073046c": "तस्य शङ्खस्वनं श्रुत्वा वित्रेसुः सर्वसोमकाः\n",
    "06073047a": "अथ शुश्राव तेजस्वी द्रोणः शस्त्रभृतां वरः\n",
    "06073047c": "प्रमोहनास्त्रेण रणे मोहितानात्मजांस्तव\n",
    "06073048a": "ततो द्रोणो राजगृद्धी त्वरितोऽभिययौ रणात्\n",
    "06073048c": "तत्रापश्यन्महेष्वासो भारद्वाजः प्रतापवान्\n",
    "06073048e": "धृष्टद्युम्नं च भीमं च विचरन्तौ महारणे\n",
    "06073049a": "मोहाविष्टांश्च ते पुत्रानपश्यत्स महारथः\n",
    "06073049c": "ततः प्रज्ञास्त्रमादाय मोहनास्त्रं व्यशातयत्\n",
    "06073050a": "अथ प्रत्यागतप्राणास्तव पुत्रा महारथाः\n",
    "06073050c": "पुनर्युद्धाय समरे प्रययुर्भीमपार्षतौ\n",
    "06073051a": "ततो युधिष्ठिरः प्राह समाहूय स्वसैनिकान्\n",
    "06073051c": "गच्छन्तु पदवीं शक्त्या भीमपार्षतयोर्युधि\n",
    "06073052a": "सौभद्रप्रमुखा वीरा रथा द्वादश दंशिताः\n",
    "06073052c": "प्रवृत्तिमधिगच्छन्तु न हि शुध्यति मे मनः\n",
    "06073053a": "त एवं समनुज्ञाताः शूरा विक्रान्तयोधिनः\n",
    "06073053c": "बाढमित्येवमुक्त्वा तु सर्वे पुरुषमानिनः\n",
    "06073053e": "मध्यंदिनगते सूर्ये प्रययुः सर्व एव हि\n",
    "06073054a": "केकया द्रौपदेयाश्च धृष्टकेतुश्च वीर्यवान्\n",
    "06073054c": "अभिमन्युं पुरस्कृत्य महत्या सेनया वृताः\n",
    "06073055a": "ते कृत्वा समरे व्यूहं सूचीमुखमरिंदमाः\n",
    "06073055c": "बिभिदुर्धार्तराष्ट्राणां तद्रथानीकमाहवे\n",
    "06073056a": "तान्प्रयातान्महेष्वासानभिमन्युपुरोगमान्\n",
    "06073056c": "भीमसेनभयाविष्टा धृष्टद्युम्नविमोहिता\n",
    "06073057a": "न संधारयितुं शक्ता तव सेना जनाधिप\n",
    "06073057c": "मदमूर्छान्वितात्मानं प्रमदेवाध्वनि स्थिता\n",
    "06073058a": "तेऽभियाता महेष्वासाः सुवर्णविकृतध्वजाः\n",
    "06073058c": "परीप्सन्तोऽभ्यधावन्त धृष्टद्युम्नवृकोदरौ\n",
    "06073059a": "तौ च दृष्ट्वा महेष्वासानभिमन्युपुरोगमान्\n",
    "06073059c": "बभूवतुर्मुदा युक्तौ निघ्नन्तौ तव वाहिनीम्\n",
    "06073060a": "दृष्ट्वा च सहसायान्तं पाञ्चाल्यो गुरुमात्मनः\n",
    "06073060c": "नाशंसत वधं वीरः पुत्राणां तव पार्षतः\n",
    "06073061a": "ततो रथं समारोप्य केकयस्य वृकोदरम्\n",
    "06073061c": "अभ्यधावत्सुसंक्रुद्धो द्रोणमिष्वस्त्रपारगम्\n",
    "06073062a": "तस्याभिपततस्तूर्णं भारद्वाजः प्रतापवान्\n",
    "06073062c": "क्रुद्धश्चिच्छेद भल्लेन धनुः शत्रुनिषूदनः\n",
    "06073063a": "अन्यांश्च शतशो बाणान्प्रेषयामास पार्षते\n",
    "06073063c": "दुर्योधनहितार्थाय भर्तृपिण्डमनुस्मरन्\n",
    "06073064a": "अथान्यद्धनुरादाय पार्षतः परवीरहा\n",
    "06073064c": "द्रोणं विव्याध सप्तत्या रुक्मपुङ्खैः शिलाशितैः\n",
    "06073065a": "तस्य द्रोणः पुनश्चापं चिच्छेदामित्रकर्शनः\n",
    "06073065c": "हयांश्च चतुरस्तूर्णं चतुर्भिः सायकोत्तमैः\n",
    "06073066a": "वैवस्वतक्षयं घोरं प्रेषयामास वीर्यवान्\n",
    "06073066c": "सारथिं चास्य भल्लेन प्रेषयामास मृत्यवे\n",
    "06073067a": "हताश्वात्स रथात्तूर्णमवप्लुत्य महारथः\n",
    "06073067c": "आरुरोह महाबाहुरभिमन्योर्महारथम्\n",
    "06073068a": "ततः सरथनागाश्वा समकम्पत वाहिनी\n",
    "06073068c": "पश्यतो भीमसेनस्य पार्षतस्य च पश्यतः\n",
    "06073069a": "तत्प्रभग्नं बलं दृष्ट्वा द्रोणेनामिततेजसा\n",
    "06073069c": "नाशक्नुवन्वारयितुं समस्तास्ते महारथाः\n",
    "06073070a": "वध्यमानं तु तत्सैन्यं द्रोणेन निशितैः शरैः\n",
    "06073070c": "व्यभ्रमत्तत्र तत्रैव क्षोभ्यमाण इवार्णवः\n",
    "06073071a": "तथा दृष्ट्वा च तत्सैन्यं जहृषे च बलं तव\n",
    "06073071c": "दृष्ट्वाचार्यं च संक्रुद्धं दहन्तं रिपुवाहिनीम्\n",
    "06073071e": "चुक्रुशुः सर्वतो योधाः साधु साध्विति भारत\n",
    "06074001": "संजय उवाच\n",
    "06074001a": "ततो दुर्योधनो राजा मोहात्प्रत्यागतस्तदा\n",
    "06074001c": "शरवर्षैः पुनर्भीमं प्रत्यवारयदच्युतम्\n",
    "06074002a": "एकीभूताः पुनश्चैव तव पुत्रा महारथाः\n",
    "06074002c": "समेत्य समरे भीमं योधयामासुरुद्यताः\n",
    "06074003a": "भीमसेनोऽपि समरे संप्राप्य स्वरथं पुनः\n",
    "06074003c": "समारुह्य महाबाहुर्ययौ येन तवात्मजः\n",
    "06074004a": "प्रगृह्य च महावेगं परासुकरणं दृढम्\n",
    "06074004c": "चित्रं शरासनं संख्ये शरैर्विव्याध ते सुतान्\n",
    "06074005a": "ततो दुर्योधनो राजा भीमसेनं महाबलम्\n",
    "06074005c": "नाराचेन सुतीक्ष्णेन भृशं मर्मण्यताडयत्\n",
    "06074006a": "सोऽतिविद्धो महेष्वासस्तव पुत्रेण धन्विना\n",
    "06074006c": "क्रोधसंरक्तनयनो वेगेनोत्क्षिप्य कार्मुकम्\n",
    "06074007a": "दुर्योधनं त्रिभिर्बाणैर्बाह्वोरुरसि चार्पयत्\n",
    "06074007c": "स तथाभिहतो राजा नाचलद्गिरिराडिव\n",
    "06074008a": "तौ दृष्ट्वा समरे क्रुद्धौ विनिघ्नन्तौ परस्परम्\n",
    "06074008c": "दुर्योधनानुजाः सर्वे शूराः संत्यक्तजीविताः\n",
    "06074009a": "संस्मृत्य मन्त्रितं पूर्वं निग्रहे भीमकर्मणः\n",
    "06074009c": "निश्चयं मनसा कृत्वा निग्रहीतुं प्रचक्रमुः\n",
    "06074010a": "तानापतत एवाजौ भीमसेनो महाबलः\n",
    "06074010c": "प्रत्युद्ययौ महाराज गजः प्रतिगजानिव\n",
    "06074011a": "भृशं क्रुद्धश्च तेजस्वी नाराचेन समर्पयत्\n",
    "06074011c": "चित्रसेनं महाराज तव पुत्रं महायशाः\n",
    "06074012a": "तथेतरांस्तव सुतांस्ताडयामास भारत\n",
    "06074012c": "शरैर्बहुविधैः संख्ये रुक्मपुङ्खैः सुवेगितैः\n",
    "06074013a": "ततः संस्थाप्य समरे स्वान्यनीकानि सर्वशः\n",
    "06074013c": "अभिमन्युप्रभृतयस्ते द्वादश महारथाः\n",
    "06074014a": "प्रेषिता धर्मराजेन भीमसेनपदानुगाः\n",
    "06074014c": "प्रत्युद्ययुर्महाराज तव पुत्रान्महाबलान्\n",
    "06074015a": "दृष्ट्वा रथस्थांस्ताञ्शूरान्सूर्याग्निसमतेजसः\n",
    "06074015c": "सर्वानेव महेष्वासान्भ्राजमानाञ्श्रिया वृतान्\n",
    "06074016a": "महाहवे दीप्यमानान्सुवर्णकवचोज्ज्वलान्\n",
    "06074016c": "तत्यजुः समरे भीमं तव पुत्रा महाबलाः\n",
    "06074017a": "तान्नामृष्यत कौन्तेयो जीवमाना गता इति\n",
    "06074017c": "अन्वीय च पुनः सर्वांस्तव पुत्रानपीडयत्\n",
    "06074018a": "अथाभिमन्युं समरे भीमसेनेन संगतम्\n",
    "06074018c": "पार्षतेन च संप्रेक्ष्य तव सैन्ये महारथाः\n",
    "06074019a": "दुर्योधनप्रभृतयः प्रगृहीतशरासनाः\n",
    "06074019c": "भृशमश्वैः प्रजवितैः प्रययुर्यत्र ते रथाः\n",
    "06074020a": "अपराह्णे ततो राजन्प्रावर्तत महान्रणः\n",
    "06074020c": "तावकानां च बलिनां परेषां चैव भारत\n",
    "06074021a": "अभिमन्युर्विकर्णस्य हयान्हत्वा महाजवान्\n",
    "06074021c": "अथैनं पञ्चविंशत्या क्षुद्रकाणां समाचिनोत्\n",
    "06074022a": "हताश्वं रथमुत्सृज्य विकर्णस्तु महारथः\n",
    "06074022c": "आरुरोह रथं राजंश्चित्रसेनस्य भास्वरम्\n",
    "06074023a": "स्थितावेकरथे तौ तु भ्रातरौ कुरुवर्धनौ\n",
    "06074023c": "आर्जुनिः शरजालेन छादयामास भारत\n",
    "06074024a": "दुर्जयोऽथ विकर्णश्च कार्ष्णिं पञ्चभिरायसैः\n",
    "06074024c": "विव्यधाते न चाकम्पत्कार्ष्णिर्मेरुरिवाचलः\n",
    "06074025a": "दुःशासनस्तु समरे केकयान्पञ्च मारिष\n",
    "06074025c": "योधयामास राजेन्द्र तदद्भुतमिवाभवत्\n",
    "06074026a": "द्रौपदेया रणे क्रुद्धा दुर्योधनमवारयन्\n",
    "06074026c": "एकैकस्त्रिभिरानर्छत्पुत्रं तव विशां पते\n",
    "06074027a": "पुत्रोऽपि तव दुर्धर्षो द्रौपद्यास्तनयान्रणे\n",
    "06074027c": "सायकैर्निशितै राजन्नाजघान पृथक्पृथक्\n",
    "06074028a": "तैश्चापि विद्धः शुशुभे रुधिरेण समुक्षितः\n",
    "06074028c": "गिरिप्रस्रवणैर्यद्वद्गिरिर्धातुविमिश्रितैः\n",
    "06074029a": "भीष्मोऽपि समरे राजन्पाण्डवानामनीकिनीम्\n",
    "06074029c": "कालयामास बलवान्पालः पशुगणानिव\n",
    "06074030a": "ततो गाण्डीवनिर्घोषः प्रादुरासीद्विशां पते\n",
    "06074030c": "दक्षिणेन वरूथिन्याः पार्थस्यारीन्विनिघ्नतः\n",
    "06074031a": "उत्तस्थुः समरे तत्र कबन्धानि समन्ततः\n",
    "06074031c": "कुरूणां चापि सैन्येषु पाण्डवानां च भारत\n",
    "06074032a": "शोणितोदं रथावर्तं गजद्वीपं हयोर्मिणम्\n",
    "06074032c": "रथनौभिर्नरव्याघ्राः प्रतेरुः सैन्यसागरम्\n",
    "06074033a": "छिन्नहस्ता विकवचा विदेहाश्च नरोत्तमाः\n",
    "06074033c": "पतितास्तत्र दृश्यन्ते शतशोऽथ सहस्रशः\n",
    "06074034a": "निहतैर्मत्तमातङ्गैः शोणितौघपरिप्लुतैः\n",
    "06074034c": "भूर्भाति भरतश्रेष्ठ पर्वतैराचिता यथा\n",
    "06074035a": "तत्राद्भुतमपश्याम तव तेषां च भारत\n",
    "06074035c": "न तत्रासीत्पुमान्कश्चिद्यो योद्धुं नाभिकाङ्क्षति\n",
    "06074036a": "एवं युयुधिरे वीराः प्रार्थयाना महद्यशः\n",
    "06074036c": "तावकाः पाण्डवैः सार्धं काङ्क्षमाणा जयं युधि\n",
    "06075001": "संजय उवाच\n",
    "06075001a": "ततो दुर्योधनो राजा लोहितायति भास्करे\n",
    "06075001c": "संग्रामरभसो भीमं हन्तुकामोऽभ्यधावत\n",
    "06075002a": "तमायान्तमभिप्रेक्ष्य नृवीरं दृढवैरिणम्\n",
    "06075002c": "भीमसेनः सुसंक्रुद्ध इदं वचनमब्रवीत्\n",
    "06075003a": "अयं स कालः संप्राप्तो वर्षपूगाभिकाङ्क्षितः\n",
    "06075003c": "अद्य त्वां निहनिष्यामि यदि नोत्सृजसे रणम्\n",
    "06075004a": "अद्य कुन्त्याः परिक्लेशं वनवासं च कृत्स्नशः\n",
    "06075004c": "द्रौपद्याश्च परिक्लेशं प्रणोत्स्यामि हते त्वयि\n",
    "06075005a": "यत्त्वं दुरोदरो भूत्वा पाण्डवानवमन्यसे\n",
    "06075005c": "तस्य पापस्य गान्धारे पश्य व्यसनमागतम्\n",
    "06075006a": "कर्णस्य मतमाज्ञाय सौबलस्य च यत्पुरा\n",
    "06075006c": "अचिन्त्य पाण्डवान्कामाद्यथेष्टं कृतवानसि\n",
    "06075007a": "याचमानं च यन्मोहाद्दाशार्हमवमन्यसे\n",
    "06075007c": "उलूकस्य समादेशं यद्ददासि च हृष्टवत्\n",
    "06075008a": "अद्य त्वा निहनिष्यामि सानुबन्धं सबान्धवम्\n",
    "06075008c": "समीकरिष्ये तत्पापं यत्पुरा कृतवानसि\n",
    "06075009a": "एवमुक्त्वा धनुर्घोरं विकृष्योद्भ्राम्य चासकृत्\n",
    "06075009c": "समादाय शरान्घोरान्महाशनिसमप्रभान्\n",
    "06075010a": "षड्विंशत्तरसा क्रुद्धो मुमोचाशु सुयोधने\n",
    "06075010c": "ज्वलिताग्निशिखाकारान्वज्रकल्पानजिह्मगान्\n",
    "06075011a": "ततोऽस्य कार्मुकं द्वाभ्यां सूतं द्वाभ्यां च विव्यधे\n",
    "06075011c": "चतुर्भिरश्वाञ्जवनाननयद्यमसादनम्\n",
    "06075012a": "द्वाभ्यां च सुविकृष्टाभ्यां शराभ्यामरिमर्दनः\n",
    "06075012c": "छत्रं चिच्छेद समरे राज्ञस्तस्य रथोत्तमात्\n",
    "06075013a": "त्रिभिश्च तस्य चिच्छेद ज्वलन्तं ध्वजमुत्तमम्\n",
    "06075013c": "छित्त्वा तं च ननादोच्चैस्तव पुत्रस्य पश्यतः\n",
    "06075014a": "रथाच्च स ध्वजः श्रीमान्नानारत्नविभूषितः\n",
    "06075014c": "पपात सहसा भूमिं विद्युज्जलधरादिव\n",
    "06075015a": "ज्वलन्तं सूर्यसंकाशं नागं मणिमयं शुभम्\n",
    "06075015c": "ध्वजं कुरुपतेश्छिन्नं ददृशुः सर्वपार्थिवाः\n",
    "06075016a": "अथैनं दशभिर्बाणैस्तोत्त्रैरिव महागजम्\n",
    "06075016c": "आजघान रणे भीमः स्मयन्निव महारथः\n",
    "06075017a": "ततस्तु राजा सिन्धूनां रथश्रेष्ठो जयद्रथः\n",
    "06075017c": "दुर्योधनस्य जग्राह पार्ष्णिं सत्पुरुषोचिताम्\n",
    "06075018a": "कृपश्च रथिनां श्रेष्ठः कौरव्यममितौजसम्\n",
    "06075018c": "आरोपयद्रथं राजन्दुर्योधनममर्षणम्\n",
    "06075019a": "स गाढविद्धो व्यथितो भीमसेनेन संयुगे\n",
    "06075019c": "निषसाद रथोपस्थे राजा दुर्योधनस्तदा\n",
    "06075020a": "परिवार्य ततो भीमं हन्तुकामो जयद्रथः\n",
    "06075020c": "रथैरनेकसाहस्रैर्भीमस्यावारयद्दिशः\n",
    "06075021a": "धृष्टकेतुस्ततो राजन्नभिमन्युश्च वीर्यवान्\n",
    "06075021c": "केकया द्रौपदेयाश्च तव पुत्रानयोधयन्\n",
    "06075022a": "चित्रसेनः सुचित्रश्च चित्राश्वश्चित्रदर्शनः\n",
    "06075022c": "चारुचित्रः सुचारुश्च तथा नन्दोपनन्दकौ\n",
    "06075023a": "अष्टावेते महेष्वासाः सुकुमारा यशस्विनः\n",
    "06075023c": "अभिमन्युरथं राजन्समन्तात्पर्यवारयन्\n",
    "06075024a": "आजघान ततस्तूर्णमभिमन्युर्महामनाः\n",
    "06075024c": "एकैकं पञ्चभिर्विद्ध्वा शरैः संनतपर्वभिः\n",
    "06075024e": "वज्रमृत्युप्रतीकाशैर्विचित्रायुधनिःसृतैः\n",
    "06075025a": "अमृष्यमाणास्ते सर्वे सौभद्रं रथसत्तमम्\n",
    "06075025c": "ववर्षुर्मार्गणैस्तीक्ष्णैर्गिरिं मेरुमिवाम्बुदाः\n",
    "06075026a": "स पीड्यमानः समरे कृतास्त्रो युद्धदुर्मदः\n",
    "06075026c": "अभिमन्युर्महाराज तावकान्समकम्पयत्\n",
    "06075026e": "यथा देवासुरे युद्धे वज्रपाणिर्महासुरान्\n",
    "06075027a": "विकर्णस्य ततो भल्लान्प्रेषयामास भारत\n",
    "06075027c": "चतुर्दश रथश्रेष्ठो घोरानाशीविषोपमान्\n",
    "06075027e": "ध्वजं सूतं हयांश्चास्य छित्त्वा नृत्यन्निवाहवे\n",
    "06075028a": "पुनश्चान्याञ्शरान्पीतानकुण्ठाग्राञ्शिलाशितान्\n",
    "06075028c": "प्रेषयामास सौभद्रो विकर्णाय महाबलः\n",
    "06075029a": "ते विकर्णं समासाद्य कङ्कबर्हिणवाससः\n",
    "06075029c": "भित्त्वा देहं गता भूमिं ज्वलन्त इव पन्नगाः\n",
    "06075030a": "ते शरा हेमपुङ्खाग्रा व्यदृश्यन्त महीतले\n",
    "06075030c": "विकर्णरुधिरक्लिन्ना वमन्त इव शोणितम्\n",
    "06075031a": "विकर्णं वीक्ष्य निर्भिन्नं तस्यैवान्ये सहोदराः\n",
    "06075031c": "अभ्यद्रवन्त समरे सौभद्रप्रमुखान्रथान्\n",
    "06075032a": "अभियात्वा तथैवाशु रथस्थान्सूर्यवर्चसः\n",
    "06075032c": "अविध्यन्समरेऽन्योन्यं संरब्धा युद्धदुर्मदाः\n",
    "06075033a": "दुर्मुखः श्रुतकर्माणं विद्ध्वा सप्तभिराशुगैः\n",
    "06075033c": "ध्वजमेकेन चिच्छेद सारथिं चास्य सप्तभिः\n",
    "06075034a": "अश्वाञ्जाम्बूनदैर्जालैः प्रच्छन्नान्वातरंहसः\n",
    "06075034c": "जघान षड्भिरासाद्य सारथिं चाभ्यपातयत्\n",
    "06075035a": "स हताश्वे रथे तिष्ठञ्श्रुतकर्मा महारथः\n",
    "06075035c": "शक्तिं चिक्षेप संक्रुद्धो महोल्कां ज्वलितामिव\n",
    "06075036a": "सा दुर्मुखस्य विपुलं वर्म भित्त्वा यशस्विनः\n",
    "06075036c": "विदार्य प्राविशद्भूमिं दीप्यमाना सुतेजना\n",
    "06075037a": "तं दृष्ट्वा विरथं तत्र सुतसोमो महाबलः\n",
    "06075037c": "पश्यतां सर्वसैन्यानां रथमारोपयत्स्वकम्\n",
    "06075038a": "श्रुतकीर्तिस्तथा वीरो जयत्सेनं सुतं तव\n",
    "06075038c": "अभ्ययात्समरे राजन्हन्तुकामो यशस्विनम्\n",
    "06075039a": "तस्य विक्षिपतश्चापं श्रुतकीर्तेर्महात्मनः\n",
    "06075039c": "चिच्छेद समरे राजञ्जयत्सेनः सुतस्तव\n",
    "06075039e": "क्षुरप्रेण सुतीक्ष्णेन प्रहसन्निव भारत\n",
    "06075040a": "तं दृष्ट्वा छिन्नधन्वानं शतानीकः सहोदरम्\n",
    "06075040c": "अभ्यपद्यत तेजस्वी सिंहवद्विनदन्मुहुः\n",
    "06075041a": "शतानीकस्तु समरे दृढं विस्फार्य कार्मुकम्\n",
    "06075041c": "विव्याध दशभिस्तूर्णं जयत्सेनं शिलीमुखैः\n",
    "06075042a": "अथान्येन सुतीक्ष्णेन सर्वावरणभेदिना\n",
    "06075042c": "शतानीको जयत्सेनं विव्याध हृदये भृशम्\n",
    "06075043a": "तथा तस्मिन्वर्तमाने दुष्कर्णो भ्रातुरन्तिके\n",
    "06075043c": "चिच्छेद समरे चापं नाकुलेः क्रोधमूर्छितः\n",
    "06075044a": "अथान्यद्धनुरादाय भारसाधनमुत्तमम्\n",
    "06075044c": "समादत्त शितान्बाणाञ्शतानीको महाबलः\n",
    "06075045a": "तिष्ठ तिष्ठेति चामन्त्र्य दुष्कर्णं भ्रातुरग्रतः\n",
    "06075045c": "मुमोच निशितान्बाणाञ्ज्वलितान्पन्नगानिव\n",
    "06075046a": "ततोऽस्य धनुरेकेन द्वाभ्यां सूतं च मारिष\n",
    "06075046c": "चिच्छेद समरे तूर्णं तं च विव्याध सप्तभिः\n",
    "06075047a": "अश्वान्मनोजवांश्चास्य कल्माषान्वीतकल्मषः\n",
    "06075047c": "जघान निशितैस्तूर्णं सर्वान्द्वादशभिः शरैः\n",
    "06075048a": "अथापरेण भल्लेन सुमुक्तेन निपातिना\n",
    "06075048c": "दुष्कर्णं समरे क्रुद्धो विव्याध हृदये भृशम्\n",
    "06075049a": "दुष्कर्णं निहतं दृष्ट्वा पञ्च राजन्महारथाः\n",
    "06075049c": "जिघांसन्तः शतानीकं सर्वतः पर्यवारयन्\n",
    "06075050a": "छाद्यमानं शरव्रातैः शतानीकं यशस्विनम्\n",
    "06075050c": "अभ्यधावन्त संरब्धाः केकयाः पञ्च सोदराः\n",
    "06075051a": "तानभ्यापततः प्रेक्ष्य तव पुत्रा महारथाः\n",
    "06075051c": "प्रत्युद्ययुर्महाराज गजा इव महागजान्\n",
    "06075052a": "दुर्मुखो दुर्जयश्चैव तथा दुर्मर्षणो युवा\n",
    "06075052c": "शत्रुंजयः शत्रुसहः सर्वे क्रुद्धा यशस्विनः\n",
    "06075052e": "प्रत्युद्याता महाराज केकयान्भ्रातरः समम्\n",
    "06075053a": "रथैर्नगरसंकाशैर्हयैर्युक्तैर्मनोजवैः\n",
    "06075053c": "नानावर्णविचित्राभिः पताकाभिरलंकृतैः\n",
    "06075054a": "वरचापधरा वीरा विचित्रकवचध्वजाः\n",
    "06075054c": "विविशुस्ते परं सैन्यं सिंहा इव वनाद्वनम्\n",
    "06075055a": "तेषां सुतुमुलं युद्धं व्यतिषक्तरथद्विपम्\n",
    "06075055c": "अवर्तत महारौद्रं निघ्नतामितरेतरम्\n",
    "06075055e": "अन्योन्यागस्कृतां राजन्यमराष्ट्रविवर्धनम्\n",
    "06075056a": "मुहूर्तास्तमिते सूर्ये चक्रुर्युद्धं सुदारुणम्\n",
    "06075056c": "रथिनः सादिनश्चैव व्यकीर्यन्त सहस्रशः\n",
    "06075057a": "ततः शांतनवः क्रुद्धः शरैः संनतपर्वभिः\n",
    "06075057c": "नाशयामास सेनां वै भीष्मस्तेषां महात्मनाम्\n",
    "06075057e": "पाञ्चालानां च सैन्यानि शरैर्निन्ये यमक्षयम्\n",
    "06075058a": "एवं भित्त्वा महेष्वासः पाण्डवानामनीकिनीम्\n",
    "06075058c": "कृत्वावहारं सैन्यानां ययौ स्वशिबिरं नृप\n",
    "06075059a": "धर्मराजोऽपि संप्रेक्ष्य धृष्टद्युम्नवृकोदरौ\n",
    "06075059c": "मूर्ध्नि चैतावुपाघ्राय संहृष्टः शिबिरं ययौ\n",
    "06076001": "संजय उवाच\n",
    "06076001a": "अथ शूरा महाराज परस्परकृतागसः\n",
    "06076001c": "जग्मुः स्वशिबिराण्येव रुधिरेण समुक्षिताः\n",
    "06076002a": "विश्रम्य च यथान्यायं पूजयित्वा परस्परम्\n",
    "06076002c": "संनद्धाः समदृश्यन्त भूयो युद्धचिकीर्षया\n",
    "06076003a": "ततस्तव सुतो राजंश्चिन्तयाभिपरिप्लुतः\n",
    "06076003c": "विस्रवच्छोणिताक्ताङ्गः पप्रच्छेदं पितामहम्\n",
    "06076004a": "सैन्यानि रौद्राणि भयानकानि; व्यूढानि सम्यग्बहुलध्वजानि\n",
    "06076004c": "विदार्य हत्वा च निपीड्य शूरा;स्ते पाण्डवानां त्वरिता रथौघाः\n",
    "06076005a": "संमोह्य सर्वान्युधि कीर्तिमन्तो; व्यूहं च तं मकरं वज्रकल्पम्\n",
    "06076005c": "प्रविश्य भीमेन निबर्हितोऽस्मि; घोरैः शरैर्मृत्युदण्डप्रकाशैः\n",
    "06076006a": "क्रुद्धं तमुद्वीक्ष्य भयेन राज;न्संमूर्छितो नालभं शान्तिमद्य\n",
    "06076006c": "इच्छे प्रसादात्तव सत्यसंध; प्राप्तुं जयं पाण्डवेयांश्च हन्तुम्\n",
    "06076007a": "तेनैवमुक्तः प्रहसन्महात्मा; दुर्योधनं जातमन्युं विदित्वा\n",
    "06076007c": "तं प्रत्युवाचाविमना मनस्वी; गङ्गासुतः शस्त्रभृतां वरिष्ठः\n",
    "06076008a": "परेण यत्नेन विगाह्य सेनां; सर्वात्मनाहं तव राजपुत्र\n",
    "06076008c": "इच्छामि दातुं विजयं सुखं च; न चात्मानं छादयेऽहं त्वदर्थे\n",
    "06076009a": "एते तु रौद्रा बहवो महारथा; यशस्विनः शूरतमाः कृतास्त्राः\n",
    "06076009c": "ये पाण्डवानां समरे सहाया; जितक्लमाः क्रोधविषं वमन्ति\n",
    "06076010a": "ते नेह शक्याः सहसा विजेतुं; वीर्योन्नद्धाः कृतवैरास्त्वया च\n",
    "06076010c": "अहं ह्येतान्प्रतियोत्स्यामि राज;न्सर्वात्मना जीवितं त्यज्य वीर\n",
    "06076011a": "रणे तवार्थाय महानुभाव; न जीवितं रक्ष्यतमं ममाद्य\n",
    "06076011c": "सर्वांस्तवार्थाय सदेवदैत्याँ;ल्लोकान्दहेयं किमु शत्रूंस्तवेह\n",
    "06076012a": "तत्पाण्डवान्योधयिष्यामि राज;न्प्रियं च ते सर्वमहं करिष्ये\n",
    "06076012c": "श्रुत्वैव चैतत्परमप्रतीतो; दुर्योधनः प्रीतमना बभूव\n",
    "06076013a": "सर्वाणि सैन्यानि ततः प्रहृष्टो; निर्गच्छतेत्याह नृपांश्च सर्वान्\n",
    "06076013c": "तदाज्ञया तानि विनिर्ययुर्द्रुतं; रथाश्वपादातगजायुतानि\n",
    "06076014a": "प्रहर्षयुक्तानि तु तानि राज;न्महान्ति नानाविधशस्त्रवन्ति\n",
    "06076014c": "स्थितानि नागाश्वपदातिमन्ति; विरेजुराजौ तव राजन्बलानि\n",
    "06076015a": "वृन्दैः स्थिताश्चापि सुसंप्रयुक्ता;श्चकाशिरे दन्तिगणाः समन्तात्\n",
    "06076015c": "शस्त्रास्त्रविद्भिर्नरदेव योधै;रधिष्ठिताः सैन्यगणास्त्वदीयाः\n",
    "06076016a": "रथैश्च पादातगजाश्वसंघैः; प्रयाद्भिराजौ विधिवत्प्रणुन्नैः\n",
    "06076016c": "समुद्धतं वै तरुणार्कवर्णं; रजो बभौ छादयत्सूर्यरश्मीन्\n",
    "06076017a": "रेजुः पताका रथदन्तिसंस्था; वातेरिता भ्राम्यमाणाः समन्तात्\n",
    "06076017c": "नानारङ्गाः समरे तत्र राज;न्मेघैर्युक्ता विद्युतः खे यथैव\n",
    "06076018a": "धनूंषि विस्फारयतां नृपाणां; बभूव शब्दस्तुमुलोऽतिघोरः\n",
    "06076018c": "विमथ्यतो देवमहासुरौघै;र्यथार्णवस्यादियुगे तदानीम्\n",
    "06076019a": "तदुग्रनादं बहुरूपवर्णं; तवात्मजानां समुदीर्णमेवम्\n",
    "06076019c": "बभूव सैन्यं रिपुसैन्यहन्तृ; युगान्तमेघौघनिभं तदानीम्\n",
    "06077001": "संजय उवाच\n",
    "06077001a": "अथात्मजं तव पुनर्गाङ्गेयो ध्यानमास्थितम्\n",
    "06077001c": "अब्रवीद्भरतश्रेष्ठः संप्रहर्षकरं वचः\n",
    "06077002a": "अहं द्रोणश्च शल्यश्च कृतवर्मा च सात्वतः\n",
    "06077002c": "अश्वत्थामा विकर्णश्च सोमदत्तोऽथ सैन्धवः\n",
    "06077003a": "विन्दानुविन्दावावन्त्यौ बाह्लिकः सह बाह्लिकैः\n",
    "06077003c": "त्रिगर्तराजश्च बली मागधश्च सुदुर्जयः\n",
    "06077004a": "बृहद्बलश्च कौसल्यश्चित्रसेनो विविंशतिः\n",
    "06077004c": "रथाश्च बहुसाहस्राः शोभमाना महाध्वजाः\n",
    "06077005a": "देशजाश्च हया राजन्स्वारूढा हयसादिभिः\n",
    "06077005c": "गजेन्द्राश्च मदोद्वृत्ताः प्रभिन्नकरटामुखाः\n",
    "06077006a": "पदाताश्च तथा शूरा नानाप्रहरणायुधाः\n",
    "06077006c": "नानादेशसमुत्पन्नास्त्वदर्थे योद्धुमुद्यताः\n",
    "06077007a": "एते चान्ये च बहवस्त्वदर्थे त्यक्तजीविताः\n",
    "06077007c": "देवानपि रणे जेतुं समर्था इति मे मतिः\n",
    "06077008a": "अवश्यं तु मया राजंस्तव वाच्यं हितं सदा\n",
    "06077008c": "अशक्याः पाण्डवा जेतुं देवैरपि सवासवैः\n",
    "06077008e": "वासुदेवसहायाश्च महेन्द्रसमविक्रमाः\n",
    "06077009a": "सर्वथाहं तु राजेन्द्र करिष्ये वचनं तव\n",
    "06077009c": "पाण्डवान्वा रणे जेष्ये मां वा जेष्यन्ति पाण्डवाः\n",
    "06077010a": "एवमुक्त्वा ददौ चास्मै विशल्यकरणीं शुभाम्\n",
    "06077010c": "ओषधीं वीर्यसंपन्नां विशल्यश्चाभवत्तदा\n",
    "06077011a": "ततः प्रभाते विमले स्वेनानीकेन वीर्यवान्\n",
    "06077011c": "अव्यूहत स्वयं व्यूहं भीष्मो व्यूहविशारदः\n",
    "06077012a": "मण्डलं मनुजश्रेष्ठ नानाशस्त्रसमाकुलम्\n",
    "06077012c": "संपूर्णं योधमुख्यैश्च तथा दन्तिपदातिभिः\n",
    "06077013a": "रथैरनेकसाहस्रैः समन्तात्परिवारितम्\n",
    "06077013c": "अश्ववृन्दैर्महद्भिश्च ऋष्टितोमरधारिभिः\n",
    "06077014a": "नागे नागे रथाः सप्त सप्त चाश्वा रथे रथे\n",
    "06077014c": "अन्वश्वं दश धानुष्का धानुष्के सप्त चर्मिणः\n",
    "06077015a": "एवंव्यूहं महाराज तव सैन्यं महारथैः\n",
    "06077015c": "स्थितं रणाय महते भीष्मेण युधि पालितम्\n",
    "06077016a": "दशाश्वानां सहस्राणि दन्तिनां च तथैव च\n",
    "06077016c": "रथानामयुतं चापि पुत्राश्च तव दंशिताः\n",
    "06077016e": "चित्रसेनादयः शूरा अभ्यरक्षन्पितामहम्\n",
    "06077017a": "रक्ष्यमाणश्च तैः शूरैर्गोप्यमानाश्च तेन ते\n",
    "06077017c": "संनद्धाः समदृश्यन्त राजानश्च महाबलाः\n",
    "06077018a": "दुर्योधनस्तु समरे दंशितो रथमास्थितः\n",
    "06077018c": "व्यभ्राजत श्रिया जुष्टो यथा शक्रस्त्रिविष्टपे\n",
    "06077019a": "ततः शब्दो महानासीत्पुत्राणां तव भारत\n",
    "06077019c": "रथघोषश्च तुमुलो वादित्राणां च निस्वनः\n",
    "06077020a": "भीष्मेण धार्तराष्ट्राणां व्यूढः प्रत्यङ्मुखो युधि\n",
    "06077020c": "मण्डलः सुमहाव्यूहो दुर्भेद्योऽमित्रघातिनाम्\n",
    "06077020e": "सर्वतः शुशुभे राजन्रणेऽरीणां दुरासदः\n",
    "06077021a": "मण्डलं तु समालोक्य व्यूहं परमदारुणम्\n",
    "06077021c": "स्वयं युधिष्ठिरो राजा व्यूहं वज्रमथाकरोत्\n",
    "06077022a": "तथा व्यूढेष्वनीकेषु यथास्थानमवस्थिताः\n",
    "06077022c": "रथिनः सादिनश्चैव सिंहनादमथानदन्\n",
    "06077023a": "बिभित्सवस्ततो व्यूहं निर्ययुर्युद्धकाङ्क्षिणः\n",
    "06077023c": "इतरेतरतः शूराः सहसैन्याः प्रहारिणः\n",
    "06077024a": "भारद्वाजो ययौ मत्स्यं द्रौणिश्चापि शिखण्डिनम्\n",
    "06077024c": "स्वयं दुर्योधनो राजा पार्षतं समुपाद्रवत्\n",
    "06077025a": "नकुलः सहदेवश्च राजन्मद्रेशमीयतुः\n",
    "06077025c": "विन्दानुविन्दावावन्त्याविरावन्तमभिद्रुतौ\n",
    "06077026a": "सर्वे नृपास्तु समरे धनंजयमयोधयन्\n",
    "06077026c": "भीमसेनो रणे यत्तो हार्दिक्यं समवारयत्\n",
    "06077027a": "चित्रसेनं विकर्णं च तथा दुर्मर्षणं विभो\n",
    "06077027c": "आर्जुनिः समरे राजंस्तव पुत्रानयोधयत्\n",
    "06077028a": "प्राग्ज्योतिषं महेष्वासं हैडिम्बो राक्षसोत्तमः\n",
    "06077028c": "अभिदुद्राव वेगेन मत्तो मत्तमिव द्विपम्\n",
    "06077029a": "अलम्बुसस्ततो राजन्सात्यकिं युद्धदुर्मदम्\n",
    "06077029c": "ससैन्यं समरे क्रुद्धो राक्षसः समभिद्रवत्\n",
    "06077030a": "भूरिश्रवा रणे यत्तो धृष्टकेतुमयोधयत्\n",
    "06077030c": "श्रुतायुषं तु राजानं धर्मपुत्रो युधिष्ठिरः\n",
    "06077031a": "चेकितानस्तु समरे कृपमेवान्वयोधयत्\n",
    "06077031c": "शेषाः प्रतिययुर्यत्ता भीममेव महारथम्\n",
    "06077032a": "ततो राजसहस्राणि परिवव्रुर्धनंजयम्\n",
    "06077032c": "शक्तितोमरनाराचगदापरिघपाणयः\n",
    "06077033a": "अर्जुनोऽथ भृशं क्रुद्धो वार्ष्णेयमिदमब्रवीत्\n",
    "06077033c": "पश्य माधव सैन्यानि धार्तराष्ट्रस्य संयुगे\n",
    "06077033e": "व्यूढानि व्यूहविदुषा गाङ्गेयेन महात्मना\n",
    "06077034a": "युद्धाभिकामाञ्शूरांश्च पश्य माधव दंशितान्\n",
    "06077034c": "त्रिगर्तराजं सहितं भ्रातृभिः पश्य केशव\n",
    "06077035a": "अद्यैतान्पातयिष्यामि पश्यतस्ते जनार्दन\n",
    "06077035c": "य इमे मां यदुश्रेष्ठ योद्धुकामा रणाजिरे\n",
    "06077036a": "एवमुक्त्वा तु कौन्तेयो धनुर्ज्यामवमृज्य च\n",
    "06077036c": "ववर्ष शरवर्षाणि नराधिपगणान्प्रति\n",
    "06077037a": "तेऽपि तं परमेष्वासाः शरवर्षैरपूरयन्\n",
    "06077037c": "तडागमिव धाराभिर्यथा प्रावृषि तोयदाः\n",
    "06077038a": "हाहाकारो महानासीत्तव सैन्ये विशां पते\n",
    "06077038c": "छाद्यमानौ भृशं कृष्णौ शरैर्दृष्ट्वा महारणे\n",
    "06077039a": "देवा देवर्षयश्चैव गन्धर्वाश्च महोरगाः\n",
    "06077039c": "विस्मयं परमं जग्मुर्दृष्ट्वा कृष्णौ तथागतौ\n",
    "06077040a": "ततः क्रुद्धोऽर्जुनो राजन्नैन्द्रमस्त्रमुदीरयत्\n",
    "06077040c": "तत्राद्भुतमपश्याम विजयस्य पराक्रमम्\n",
    "06077041a": "शस्त्रवृष्टिं परैर्मुक्तां शरौघैर्यदवारयत्\n",
    "06077041c": "न च तत्राप्यनिर्भिन्नः कश्चिदासीद्विशां पते\n",
    "06077042a": "तेषां राजसहस्राणां हयानां दन्तिनां तथा\n",
    "06077042c": "द्वाभ्यां त्रिभिः शरैश्चान्यान्पार्थो विव्याध मारिष\n",
    "06077043a": "ते हन्यमानाः पार्थेन भीष्मं शांतनवं ययुः\n",
    "06077043c": "अगाधे मज्जमानानां भीष्मस्त्राताभवत्तदा\n",
    "06077044a": "आपतद्भिस्तु तैस्तत्र प्रभग्नं तावकं बलम्\n",
    "06077044c": "संचुक्षुभे महाराज वातैरिव महार्णवः\n",
    "06078001": "संजय उवाच\n",
    "06078001a": "तथा प्रवृत्ते संग्रामे निवृत्ते च सुशर्मणि\n",
    "06078001c": "प्रभग्नेषु च वीरेषु पाण्डवेन महात्मना\n",
    "06078002a": "क्षुभ्यमाणे बले तूर्णं सागरप्रतिमे तव\n",
    "06078002c": "प्रत्युद्याते च गाङ्गेये त्वरितं विजयं प्रति\n",
    "06078003a": "दृष्ट्वा दुर्योधनो राजन्रणे पार्थस्य विक्रमम्\n",
    "06078003c": "त्वरमाणः समभ्येत्य सर्वांस्तानब्रवीन्नृपान्\n",
    "06078004a": "तेषां च प्रमुखे शूरं सुशर्माणं महाबलम्\n",
    "06078004c": "मध्ये सर्वस्य सैन्यस्य भृशं संहर्षयन्वचः\n",
    "06078005a": "एष भीष्मः शांतनवो योद्धुकामो धनंजयम्\n",
    "06078005c": "सर्वात्मना कुरुश्रेष्ठस्त्यक्त्वा जीवितमात्मनः\n",
    "06078006a": "तं प्रयान्तं परानीकं सर्वसैन्येन भारतम्\n",
    "06078006c": "संयत्ताः समरे सर्वे पालयध्वं पितामहम्\n",
    "06078007a": "बाढमित्येवमुक्त्वा तु तान्यनीकानि सर्वशः\n",
    "06078007c": "नरेन्द्राणां महाराज समाजग्मुः पितामहम्\n",
    "06078008a": "ततः प्रयातः सहसा भीष्मः शांतनवोऽर्जुनम्\n",
    "06078008c": "रणे भारतमायान्तमाससाद महाबलम्\n",
    "06078009a": "महाश्वेताश्वयुक्तेन भीमवानरकेतुना\n",
    "06078009c": "महता मेघनादेन रथेनाति विराजत\n",
    "06078010a": "समरे सर्वसैन्यानामुपयातं धनंजयम्\n",
    "06078010c": "अभवत्तुमुलो नादो भयाद्दृष्ट्वा किरीटिनम्\n",
    "06078011a": "अभीशुहस्तं कृष्णं च दृष्ट्वादित्यमिवापरम्\n",
    "06078011c": "मध्यंदिनगतं संख्ये न शेकुः प्रतिवीक्षितुम्\n",
    "06078012a": "तथा शांतनवं भीष्मं श्वेताश्वं श्वेतकार्मुकम्\n",
    "06078012c": "न शेकुः पाण्डवा द्रष्टुं श्वेतग्रहमिवोदितम्\n",
    "06078013a": "स सर्वतः परिवृतस्त्रिगर्तैः सुमहात्मभिः\n",
    "06078013c": "भ्रातृभिस्तव पुत्रैश्च तथान्यैश्च महारथैः\n",
    "06078014a": "भारद्वाजस्तु समरे मत्स्यं विव्याध पत्रिणा\n",
    "06078014c": "ध्वजं चास्य शरेणाजौ धनुश्चैकेन चिच्छिदे\n",
    "06078015a": "तदपास्य धनुश्छिन्नं विराटो वाहिनीपतिः\n",
    "06078015c": "अन्यदादत्त वेगेन धनुर्भारसहं दृढम्\n",
    "06078015e": "शरांश्चाशीविषाकाराञ्ज्वलितान्पन्नगानिव\n",
    "06078016a": "द्रोणं त्रिभिः प्रविव्याध चतुर्भिश्चास्य वाजिनः\n",
    "06078016c": "ध्वजमेकेन विव्याध सारथिं चास्य पञ्चभिः\n",
    "06078016e": "धनुरेकेषुणाविध्यत्तत्राक्रुध्यद्द्विजर्षभः\n",
    "06078017a": "तस्य द्रोणोऽवधीदश्वाञ्शरैः संनतपर्वभिः\n",
    "06078017c": "अष्टाभिर्भरतश्रेष्ठ सूतमेकेन पत्रिणा\n",
    "06078018a": "स हताश्वादवप्लुत्य स्यन्दनाद्धतसारथिः\n",
    "06078018c": "आरुरोह रथं तूर्णं शङ्खस्य रथिनां वरः\n",
    "06078019a": "ततस्तु तौ पितापुत्रौ भारद्वाजं रथे स्थितौ\n",
    "06078019c": "महता शरवर्षेण वारयामासतुर्बलात्\n",
    "06078020a": "भारद्वाजस्ततः क्रुद्धः शरमाशीविषोपमम्\n",
    "06078020c": "चिक्षेप समरे तूर्णं शङ्खं प्रति जनेश्वर\n",
    "06078021a": "स तस्य हृदयं भित्त्वा पीत्वा शोणितमाहवे\n",
    "06078021c": "जगाम धरणिं बाणो लोहितार्द्रीकृतच्छविः\n",
    "06078022a": "स पपात रथात्तूर्णं भारद्वाजशराहतः\n",
    "06078022c": "धनुस्त्यक्त्वा शरांश्चैव पितुरेव समीपतः\n",
    "06078023a": "हतं स्वमात्मजं दृष्ट्वा विराटः प्राद्रवद्भयात्\n",
    "06078023c": "उत्सृज्य समरे द्रोणं व्यात्ताननमिवान्तकम्\n",
    "06078024a": "भारद्वाजस्ततस्तूर्णं पाण्डवानां महाचमूम्\n",
    "06078024c": "दारयामास समरे शतशोऽथ सहस्रशः\n",
    "06078025a": "शिखण्ड्यपि महाराज द्रौणिमासाद्य संयुगे\n",
    "06078025c": "आजघान भ्रुवोर्मध्ये नाराचैस्त्रिभिराशुगैः\n",
    "06078026a": "स बभौ नरशार्दूलो ललाटे संस्थितैस्त्रिभिः\n",
    "06078026c": "शिखरैः काञ्चनमयैर्मेरुस्त्रिभिरिवोच्छ्रितैः\n",
    "06078027a": "अश्वत्थामा ततः क्रुद्धो निमेषार्धाच्छिखण्डिनः\n",
    "06078027c": "सूतं ध्वजमथो राजंस्तुरगानायुधं तथा\n",
    "06078027e": "शरैर्बहुभिरुद्दिश्य पातयामास संयुगे\n",
    "06078028a": "स हताश्वादवप्लुत्य रथाद्वै रथिनां वरः\n",
    "06078028c": "खड्गमादाय निशितं विमलं च शरावरम्\n",
    "06078028e": "श्येनवद्व्यचरत्क्रुद्धः शिखण्डी शत्रुतापनः\n",
    "06078029a": "सखड्गस्य महाराज चरतस्तस्य संयुगे\n",
    "06078029c": "नान्तरं ददृशे द्रौणिस्तदद्भुतमिवाभवत्\n",
    "06078030a": "ततः शरसहस्राणि बहूनि भरतर्षभ\n",
    "06078030c": "प्रेषयामास समरे द्रौणिः परमकोपनः\n",
    "06078031a": "तामापतन्तीं समरे शरवृष्टिं सुदारुणाम्\n",
    "06078031c": "असिना तीक्ष्णधारेण चिच्छेद बलिनां वरः\n",
    "06078032a": "ततोऽस्य विमलं द्रौणिः शतचन्द्रं मनोरमम्\n",
    "06078032c": "चर्माच्छिनदसिं चास्य खण्डयामास संयुगे\n",
    "06078032e": "शितैः सुबहुशो राजंस्तं च विव्याध पत्रिभिः\n",
    "06078033a": "शिखण्डी तु ततः खड्गं खण्डितं तेन सायकैः\n",
    "06078033c": "आविध्य व्यसृजत्तूर्णं ज्वलन्तमिव पन्नगम्\n",
    "06078034a": "तमापतन्तं सहसा कालानलसमप्रभम्\n",
    "06078034c": "चिच्छेद समरे द्रौणिर्दर्शयन्पाणिलाघवम्\n",
    "06078034e": "शिखण्डिनं च विव्याध शरैर्बहुभिरायसैः\n",
    "06078035a": "शिखण्डी तु भृशं राजंस्ताड्यमानः शितैः शरैः\n",
    "06078035c": "आरुरोह रथं तूर्णं माधवस्य महात्मनः\n",
    "06078036a": "सात्यकिस्तु ततः क्रुद्धो राक्षसं क्रूरमाहवे\n",
    "06078036c": "अलम्बुसं शरैर्घोरैर्विव्याध बलिनं बली\n",
    "06078037a": "राक्षसेन्द्रस्ततस्तस्य धनुश्चिच्छेद भारत\n",
    "06078037c": "अर्धचन्द्रेण समरे तं च विव्याध सायकैः\n",
    "06078037e": "मायां च राक्षसीं कृत्वा शरवर्षैरवाकिरत्\n",
    "06078038a": "तत्राद्भुतमपश्याम शैनेयस्य पराक्रमम्\n",
    "06078038c": "नासंभ्रमद्यत्समरे वध्यमानः शितैः शरैः\n",
    "06078039a": "ऐन्द्रमस्त्रं च वार्ष्णेयो योजयामास भारत\n",
    "06078039c": "विजयाद्यदनुप्राप्तं माधवेन यशस्विना\n",
    "06078040a": "तदस्त्रं भस्मसात्कृत्वा मायां तां राक्षसीं तदा\n",
    "06078040c": "अलम्बुसं शरैर्घोरैरभ्याकिरत सर्वशः\n",
    "06078040e": "पर्वतं वारिधाराभिः प्रावृषीव बलाहकः\n",
    "06078041a": "तत्तथा पीडितं तेन माधवेन महात्मना\n",
    "06078041c": "प्रदुद्राव भयाद्रक्षो हित्वा सात्यकिमाहवे\n",
    "06078042a": "तमजेयं राक्षसेन्द्रं संख्ये मघवता अपि\n",
    "06078042c": "शैनेयः प्राणदज्जित्वा योधानां तव पश्यताम्\n",
    "06078043a": "न्यहनत्तावकांश्चापि सात्यकिः सत्यविक्रमः\n",
    "06078043c": "निशितैर्बहुभिर्बाणैस्तेऽद्रवन्त भयार्दिताः\n",
    "06078044a": "एतस्मिन्नेव काले तु द्रुपदस्यात्मजो बली\n",
    "06078044c": "धृष्टद्युम्नो महाराज तव पुत्रं जनेश्वरम्\n",
    "06078044e": "छादयामास समरे शरैः संनतपर्वभिः\n",
    "06078045a": "संछाद्यमानो विशिखैर्धृष्टद्युम्नेन भारत\n",
    "06078045c": "विव्यथे न च राजेन्द्र तव पुत्रो जनेश्वरः\n",
    "06078046a": "धृष्टद्युम्नं च समरे तूर्णं विव्याध सायकैः\n",
    "06078046c": "षष्ट्या च त्रिंशता चैव तदद्भुतमिवाभवत्\n",
    "06078047a": "तस्य सेनापतिः क्रुद्धो धनुश्चिच्छेद मारिष\n",
    "06078047c": "हयांश्च चतुरः शीघ्रं निजघान महारथः\n",
    "06078047e": "शरैश्चैनं सुनिशितैः क्षिप्रं विव्याध सप्तभिः\n",
    "06078048a": "स हताश्वान्महाबाहुरवप्लुत्य रथाद्बली\n",
    "06078048c": "पदातिरसिमुद्यम्य प्राद्रवत्पार्षतं प्रति\n",
    "06078049a": "शकुनिस्तं समभ्येत्य राजगृद्धी महाबलः\n",
    "06078049c": "राजानं सर्वलोकस्य रथमारोपयत्स्वकम्\n",
    "06078050a": "ततो नृपं पराजित्य पार्षतः परवीरहा\n",
    "06078050c": "न्यहनत्तावकं सैन्यं वज्रपाणिरिवासुरम्\n",
    "06078051a": "कृतवर्मा रणे भीमं शरैरार्छन्महारथम्\n",
    "06078051c": "प्रच्छादयामास च तं महामेघो रविं यथा\n",
    "06078052a": "ततः प्रहस्य समरे भीमसेनः परंतपः\n",
    "06078052c": "प्रेषयामास संक्रुद्धः सायकान्कृतवर्मणे\n",
    "06078053a": "तैरर्द्यमानोऽतिरथः सात्वतः शस्त्रकोविदः\n",
    "06078053c": "नाकम्पत महाराज भीमं चार्छच्छितैः शरैः\n",
    "06078054a": "तस्याश्वांश्चतुरो हत्वा भीमसेनो महाबलः\n",
    "06078054c": "सारथिं पातयामास ध्वजं च सुपरिष्कृतम्\n",
    "06078055a": "शरैर्बहुविधैश्चैनमाचिनोत्परवीरहा\n",
    "06078055c": "शकलीकृतसर्वाङ्गः श्वाविद्वत्समदृश्यत\n",
    "06078056a": "हताश्वात्तु रथात्तूर्णं वृषकस्य रथं ययौ\n",
    "06078056c": "स्यालस्य ते महाराज तव पुत्रस्य पश्यतः\n",
    "06078057a": "भीमसेनोऽपि संक्रुद्धस्तव सैन्यमुपाद्रवत्\n",
    "06078057c": "निजघान च संक्रुद्धो दण्डपाणिरिवान्तकः\n",
    "06079001": "धृतराष्ट्र उवाच\n",
    "06079001a": "बहूनीह विचित्राणि द्वैरथानि स्म संजय\n",
    "06079001c": "पाण्डूनां मामकैः सार्धमश्रौषं तव जल्पतः\n",
    "06079002a": "न चैव मामकं कंचिद्धृष्टं शंससि संजय\n",
    "06079002c": "नित्यं पाण्डुसुतान्हृष्टानभग्नांश्चैव शंससि\n",
    "06079003a": "जीयमानान्विमनसो मामकान्विगतौजसः\n",
    "06079003c": "वदसे संयुगे सूत दिष्टमेतदसंशयम्\n",
    "06079004": "संजय उवाच\n",
    "06079004a": "यथाशक्ति यथोत्साहं युद्धे चेष्टन्ति तावकाः\n",
    "06079004c": "दर्शयानाः परं शक्त्या पौरुषं पुरुषर्षभ\n",
    "06079005a": "गङ्गायाः सुरनद्या वै स्वादुभूतं यथोदकम्\n",
    "06079005c": "महोदधिगुणाभ्यासाल्लवणत्वं निगच्छति\n",
    "06079006a": "तथा तत्पौरुषं राजंस्तावकानां महात्मनाम्\n",
    "06079006c": "प्राप्य पाण्डुसुतान्वीरान्व्यर्थं भवति संयुगे\n",
    "06079007a": "घटमानान्यथाशक्ति कुर्वाणान्कर्म दुष्करम्\n",
    "06079007c": "न दोषेण कुरुश्रेष्ठ कौरवान्गन्तुमर्हसि\n",
    "06079008a": "तवापराधात्सुमहान्सपुत्रस्य विशां पते\n",
    "06079008c": "पृथिव्याः प्रक्षयो घोरो यमराष्ट्रविवर्धनः\n",
    "06079009a": "आत्मदोषात्समुत्पन्नं शोचितुं नार्हसे नृप\n",
    "06079009c": "न हि रक्षन्ति राजानः सर्वार्थान्नापि जीवितम्\n",
    "06079010a": "युद्धे सुकृतिनां लोकानिच्छन्तो वसुधाधिपाः\n",
    "06079010c": "चमूं विगाह्य युध्यन्ते नित्यं स्वर्गपरायणाः\n",
    "06079011a": "पूर्वाह्णे तु महाराज प्रावर्तत जनक्षयः\n",
    "06079011c": "तन्ममैकमना भूत्वा शृणु देवासुरोपमम्\n",
    "06079012a": "आवन्त्यौ तु महेष्वासौ महात्मानौ महाबलौ\n",
    "06079012c": "इरावन्तमभिप्रेक्ष्य समेयातां रणोत्कटौ\n",
    "06079012e": "तेषां प्रववृते युद्धं तुमुलं लोमहर्षणम्\n",
    "06079013a": "इरावांस्तु सुसंक्रुद्धो भ्रातरौ देवरूपिणौ\n",
    "06079013c": "विव्याध निशितैस्तूर्णं शरैः संनतपर्वभिः\n",
    "06079013e": "तावेनं प्रत्यविध्येतां समरे चित्रयोधिनौ\n",
    "06079014a": "युध्यतां हि तथा राजन्विशेषो न व्यदृश्यत\n",
    "06079014c": "यततां शत्रुनाशाय कृतप्रतिकृतैषिणाम्\n",
    "06079015a": "इरावांस्तु ततो राजन्ननुविन्दस्य सायकैः\n",
    "06079015c": "चतुर्भिश्चतुरो वाहाननयद्यमसादनम्\n",
    "06079016a": "भल्लाभ्यां च सुतीक्ष्णाभ्यां धनुः केतुं च मारिष\n",
    "06079016c": "चिच्छेद समरे राजंस्तदद्भुतमिवाभवत्\n",
    "06079017a": "त्यक्त्वानुविन्दोऽथ रथं विन्दस्य रथमास्थितः\n",
    "06079017c": "धनुर्गृहीत्वा नवमं भारसाधनमुत्तमम्\n",
    "06079018a": "तावेकस्थौ रणे वीरावावन्त्यौ रथिनां वरौ\n",
    "06079018c": "शरान्मुमुचतुस्तूर्णमिरावति महात्मनि\n",
    "06079019a": "ताभ्यां मुक्ता महावेगाः शराः काञ्चनभूषणाः\n",
    "06079019c": "दिवाकरपथं प्राप्य छादयामासुरम्बरम्\n",
    "06079020a": "इरावांस्तु ततः क्रुद्धो भ्रातरौ तौ महारथौ\n",
    "06079020c": "ववर्ष शरवर्षेण सारथिं चाप्यपातयत्\n",
    "06079021a": "तस्मिन्निपतिते भूमौ गतसत्त्वेऽथ सारथौ\n",
    "06079021c": "रथः प्रदुद्राव दिशः समुद्भ्रान्तहयस्ततः\n",
    "06079022a": "तौ स जित्वा महाराज नागराजसुतासुतः\n",
    "06079022c": "पौरुषं ख्यापयंस्तूर्णं व्यधमत्तव वाहिनीम्\n",
    "06079023a": "सा वध्यमाना समरे धार्तराष्ट्री महाचमूः\n",
    "06079023c": "वेगान्बहुविधांश्चक्रे विषं पीत्वेव मानवः\n",
    "06079024a": "हैडिम्बो राक्षसेन्द्रस्तु भगदत्तं समाद्रवत्\n",
    "06079024c": "रथेनादित्यवर्णेन सध्वजेन महाबलः\n",
    "06079025a": "ततः प्राग्ज्योतिषो राजा नागराजं समास्थितः\n",
    "06079025c": "यथा वज्रधरः पूर्वं संग्रामे तारकामये\n",
    "06079026a": "तत्र देवाः सगन्धर्वा ऋषयश्च समागताः\n",
    "06079026c": "विशेषं न स्म विविदुर्हैडिम्बभगदत्तयोः\n",
    "06079027a": "यथा सुरपतिः शक्रस्त्रासयामास दानवान्\n",
    "06079027c": "तथैव समरे राजंस्त्रासयामास पाण्डवान्\n",
    "06079028a": "तेन विद्राव्यमाणास्ते पाण्डवाः सर्वतोदिशम्\n",
    "06079028c": "त्रातारं नाभ्यविन्दन्त स्वेष्वनीकेषु भारत\n",
    "06079029a": "भैमसेनिं रथस्थं तु तत्रापश्याम भारत\n",
    "06079029c": "शेषा विमनसो भूत्वा प्राद्रवन्त महारथाः\n",
    "06079030a": "निवृत्तेषु तु पाण्डूनां पुनः सैन्येषु भारत\n",
    "06079030c": "आसीन्निष्टानको घोरस्तव सैन्येषु संयुगे\n",
    "06079031a": "घटोत्कचस्ततो राजन्भगदत्तं महारणे\n",
    "06079031c": "शरैः प्रच्छादयामास मेरुं गिरिमिवाम्बुदः\n",
    "06079032a": "निहत्य ताञ्शरान्राजा राक्षसस्य धनुश्च्युतान्\n",
    "06079032c": "भैमसेनिं रणे तूर्णं सर्वमर्मस्वताडयत्\n",
    "06079033a": "स ताड्यमानो बहुभिः शरैः संनतपर्वभिः\n",
    "06079033c": "न विव्यथे राक्षसेन्द्रो भिद्यमान इवाचलः\n",
    "06079034a": "तस्य प्राग्ज्योतिषः क्रुद्धस्तोमरान्स चतुर्दश\n",
    "06079034c": "प्रेषयामास समरे तांश्च चिच्छेद राक्षसः\n",
    "06079035a": "स तांश्छित्त्वा महाबाहुस्तोमरान्निशितैः शरैः\n",
    "06079035c": "भगदत्तं च विव्याध सप्तत्या कङ्कपत्रिभिः\n",
    "06079036a": "ततः प्राग्ज्योतिषो राजन्प्रहसन्निव भारत\n",
    "06079036c": "तस्याश्वांश्चतुरः संख्ये पातयामास सायकैः\n",
    "06079037a": "स हताश्वे रथे तिष्ठन्राक्षसेन्द्रः प्रतापवान्\n",
    "06079037c": "शक्तिं चिक्षेप वेगेन प्राग्ज्योतिषगजं प्रति\n",
    "06079038a": "तामापतन्तीं सहसा हेमदण्डां सुवेगिताम्\n",
    "06079038c": "त्रिधा चिच्छेद नृपतिः सा व्यकीर्यत मेदिनीम्\n",
    "06079039a": "शक्तिं विनिहतां दृष्ट्वा हैडिम्बः प्राद्रवद्भयात्\n",
    "06079039c": "यथेन्द्रस्य रणात्पूर्वं नमुचिर्दैत्यसत्तमः\n",
    "06079040a": "तं विजित्य रणे शूरं विक्रान्तं ख्यातपौरुषम्\n",
    "06079040c": "अजेयं समरे राजन्यमेन वरुणेन च\n",
    "06079041a": "पाण्डवीं समरे सेनां संममर्द सकुञ्जरः\n",
    "06079041c": "यथा वनगजो राजन्मृद्नंश्चरति पद्मिनीम्\n",
    "06079042a": "मद्रेश्वरस्तु समरे यमाभ्यां सह संगतः\n",
    "06079042c": "स्वस्रीयौ छादयां चक्रे शरौघैः पाण्डुनन्दनौ\n",
    "06079043a": "सहदेवस्तु समरे मातुलं वीक्ष्य संगतम्\n",
    "06079043c": "अवारयच्छरौघेण मेघो यद्वद्दिवाकरम्\n",
    "06079044a": "छाद्यमानः शरौघेण हृष्टरूपतरोऽभवत्\n",
    "06079044c": "तयोश्चाप्यभवत्प्रीतिरतुला मातृकारणात्\n",
    "06079045a": "ततः प्रहस्य समरे नकुलस्य महारथः\n",
    "06079045c": "अश्वान्वै चतुरो राजंश्चतुर्भिः सायकोत्तमैः\n",
    "06079045e": "प्रेषयामास समरे यमस्य सदनं प्रति\n",
    "06079046a": "हताश्वात्तु रथात्तूर्णमवप्लुत्य महारथः\n",
    "06079046c": "आरुरोह ततो यानं भ्रातुरेव यशस्विनः\n",
    "06079047a": "एकस्थौ तु रणे शूरौ दृढे विक्षिप्य कार्मुके\n",
    "06079047c": "मद्रराजरथं क्रुद्धौ छादयामासतुः क्षणात्\n",
    "06079048a": "स च्छाद्यमानो बहुभिः शरैः संनतपर्वभिः\n",
    "06079048c": "स्वस्रीयाभ्यां नरव्याघ्रो नाकम्पत यथाचलः\n",
    "06079048e": "प्रहसन्निव तां चापि शरवृष्टिं जघान ह\n",
    "06079049a": "सहदेवस्ततः क्रुद्धः शरमुद्यम्य वीर्यवान्\n",
    "06079049c": "मद्रराजमभिप्रेक्ष्य प्रेषयामास भारत\n",
    "06079050a": "स शरः प्रेषितस्तेन गरुत्मानिव वेगवान्\n",
    "06079050c": "मद्रराजं विनिर्भिद्य निपपात महीतले\n",
    "06079051a": "स गाढविद्धो व्यथितो रथोपस्थे महारथः\n",
    "06079051c": "निषसाद महाराज कश्मलं च जगाम ह\n",
    "06079052a": "तं विसंज्ञं निपतितं सूतः संप्रेक्ष्य संयुगे\n",
    "06079052c": "अपोवाह रथेनाजौ यमाभ्यामभिपीडितम्\n",
    "06079053a": "दृष्ट्वा मद्रेश्वररथं धार्तराष्ट्राः पराङ्मुखम्\n",
    "06079053c": "सर्वे विमनसो भूत्वा नेदमस्तीत्यचिन्तयन्\n",
    "06079054a": "निर्जित्य मातुलं संख्ये माद्रीपुत्रौ महारथौ\n",
    "06079054c": "दध्मतुर्मुदितौ शङ्खौ सिंहनादं विनेदतुः\n",
    "06079055a": "अभिदुद्रुवतुर्हृष्टौ तव सैन्यं विशां पते\n",
    "06079055c": "यथा दैत्यचमूं राजन्निन्द्रोपेन्द्राविवामरौ\n",
    "06080001": "संजय उवाच\n",
    "06080001a": "ततो युधिष्ठिरो राजा मध्यं प्राप्ते दिवाकरे\n",
    "06080001c": "श्रुतायुषमभिप्रेक्ष्य चोदयामास वाजिनः\n",
    "06080002a": "अभ्यधावत्ततो राजा श्रुतायुषमरिंदमम्\n",
    "06080002c": "विनिघ्नन्सायकैस्तीक्ष्णैर्नवभिर्नतपर्वभिः\n",
    "06080003a": "स संवार्य रणे राजा प्रेषितान्धर्मसूनुना\n",
    "06080003c": "शरान्सप्त महेष्वासः कौन्तेयाय समर्पयत्\n",
    "06080004a": "ते तस्य कवचं भित्त्वा पपुः शोणितमाहवे\n",
    "06080004c": "असूनिव विचिन्वन्तो देहे तस्य महात्मनः\n",
    "06080005a": "पाण्डवस्तु भृशं विद्धस्तेन राज्ञा महात्मना\n",
    "06080005c": "रणे वराहकर्णेन राजानं हृदि विव्यधे\n",
    "06080006a": "अथापरेण भल्लेन केतुं तस्य महात्मनः\n",
    "06080006c": "रथश्रेष्ठो रथात्तूर्णं भूमौ पार्थो न्यपातयत्\n",
    "06080007a": "केतुं निपतितं दृष्ट्वा श्रुतायुः स तु पार्थिवः\n",
    "06080007c": "पाण्डवं विशिखैस्तीक्ष्णै राजन्विव्याध सप्तभिः\n",
    "06080008a": "ततः क्रोधात्प्रजज्वाल धर्मपुत्रो युधिष्ठिरः\n",
    "06080008c": "यथा युगान्ते भूतानि धक्ष्यन्निव हुताशनः\n",
    "06080009a": "क्रुद्धं तु पाण्डवं दृष्ट्वा देवगन्धर्वराक्षसाः\n",
    "06080009c": "प्रविव्यथुर्महाराज व्याकुलं चाप्यभूज्जगत्\n",
    "06080010a": "सर्वेषां चैव भूतानामिदमासीन्मनोगतम्\n",
    "06080010c": "त्रीँल्लोकानद्य संक्रुद्धो नृपोऽयं धक्ष्यतीति वै\n",
    "06080011a": "ऋषयश्चैव देवाश्च चक्रुः स्वस्त्ययनं महत्\n",
    "06080011c": "लोकानां नृप शान्त्यर्थं क्रोधिते पाण्डवे तदा\n",
    "06080012a": "स च क्रोधसमाविष्टः सृक्किणी परिलेलिहन्\n",
    "06080012c": "दधारात्मवपुर्घोरं युगान्तादित्यसंनिभम्\n",
    "06080013a": "ततः सर्वाणि सैन्यानि तावकानि विशां पते\n",
    "06080013c": "निराशान्यभवंस्तत्र जीवितं प्रति भारत\n",
    "06080014a": "स तु धैर्येण तं कोपं संनिवार्य महायशाः\n",
    "06080014c": "श्रुतायुषः प्रचिच्छेद मुष्टिदेशे महद्धनुः\n",
    "06080015a": "अथैनं छिन्नधन्वानं नाराचेन स्तनान्तरे\n",
    "06080015c": "निर्बिभेद रणे राजा सर्वसैन्यस्य पश्यतः\n",
    "06080016a": "सत्वरं चरणे राजंस्तस्य वाहान्महात्मनः\n",
    "06080016c": "निजघान शरैः क्षिप्रं सूतं च सुमहाबलः\n",
    "06080017a": "हताश्वं तु रथं त्यक्त्वा दृष्ट्वा राज्ञस्तु पौरुषम्\n",
    "06080017c": "विप्रदुद्राव वेगेन श्रुतायुः समरे तदा\n",
    "06080018a": "तस्मिञ्जिते महेष्वासे धर्मपुत्रेण संयुगे\n",
    "06080018c": "दुर्योधनबलं राजन्सर्वमासीत्पराङ्मुखम्\n",
    "06080019a": "एतत्कृत्वा महाराज धर्मपुत्रो युधिष्ठिरः\n",
    "06080019c": "व्यात्ताननो यथा कालस्तव सैन्यं जघान ह\n",
    "06080020a": "चेकितानस्तु वार्ष्णेयो गौतमं रथिनां वरम्\n",
    "06080020c": "प्रेक्षतां सर्वसैन्यानां छादयामास सायकैः\n",
    "06080021a": "संनिवार्य शरांस्तांस्तु कृपः शारद्वतो युधि\n",
    "06080021c": "चेकितानं रणे यत्तं राजन्विव्याध पत्रिभिः\n",
    "06080022a": "अथापरेण भल्लेन धनुश्चिच्छेद मारिष\n",
    "06080022c": "सारथिं चास्य समरे क्षिप्रहस्तो न्यपातयत्\n",
    "06080022e": "हयांश्चास्यावधीद्राजन्नुभौ च पार्ष्णिसारथी\n",
    "06080023a": "सोऽवप्लुत्य रथात्तूर्णं गदां जग्राह सात्वतः\n",
    "06080023c": "स तया वीरघातिन्या गदया गदिनां वरः\n",
    "06080023e": "गौतमस्य हयान्हत्वा सारथिं च न्यपातयत्\n",
    "06080024a": "भूमिष्ठो गौतमस्तस्य शरांश्चिक्षेप षोडश\n",
    "06080024c": "ते शराः सात्वतं भित्त्वा प्राविशन्त धरातलम्\n",
    "06080025a": "चेकितानस्ततः क्रुद्धः पुनश्चिक्षेप तां गदाम्\n",
    "06080025c": "गौतमस्य वधाकाङ्क्षी वृत्रस्येव पुरंदरः\n",
    "06080026a": "तामापतन्तीं विमलामश्मगर्भां महागदाम्\n",
    "06080026c": "शरैरनेकसाहस्रैर्वारयामास गौतमः\n",
    "06080027a": "चेकितानस्ततः खड्गं कोशादुद्धृत्य भारत\n",
    "06080027c": "लाघवं परमास्थाय गौतमं समुपाद्रवत्\n",
    "06080028a": "गौतमोऽपि धनुस्त्यक्त्वा प्रगृह्यासिं सुसंशितम्\n",
    "06080028c": "वेगेन महता राजंश्चेकितानमुपाद्रवत्\n",
    "06080029a": "तावुभौ बलसंपन्नौ निस्त्रिंशवरधारिणौ\n",
    "06080029c": "निस्त्रिंशाभ्यां सुतीक्ष्णाभ्यामन्योन्यं संततक्षतुः\n",
    "06080030a": "निस्त्रिंशवेगाभिहतौ ततस्तौ पुरुषर्षभौ\n",
    "06080030c": "धरणीं समनुप्राप्तौ सर्वभूतनिषेविताम्\n",
    "06080030e": "मूर्छयाभिपरीताङ्गौ व्यायामेन च मोहितौ\n",
    "06080031a": "ततोऽभ्यधावद्वेगेन करकर्षः सुहृत्तया\n",
    "06080031c": "चेकितानं तथाभूतं दृष्ट्वा समरदुर्मदम्\n",
    "06080031e": "रथमारोपयच्चैनं सर्वसैन्यस्य पश्यतः\n",
    "06080032a": "तथैव शकुनिः शूरः स्यालस्तव विशां पते\n",
    "06080032c": "आरोपयद्रथं तूर्णं गौतमं रथिनां वरम्\n",
    "06080033a": "सौमदत्तिं तथा क्रुद्धो धृष्टकेतुर्महाबलः\n",
    "06080033c": "नवत्या सायकैः क्षिप्रं राजन्विव्याध वक्षसि\n",
    "06080034a": "सौमदत्तिरुरःस्थैस्तैर्भृशं बाणैरशोभत\n",
    "06080034c": "मध्यंदिने महाराज रश्मिभिस्तपनो यथा\n",
    "06080035a": "भूरिश्रवास्तु समरे धृष्टकेतुं महारथम्\n",
    "06080035c": "हतसूतहयं चक्रे विरथं सायकोत्तमैः\n",
    "06080036a": "विरथं चैनमालोक्य हताश्वं हतसारथिम्\n",
    "06080036c": "महता शरवर्षेण छादयामास संयुगे\n",
    "06080037a": "स च तं रथमुत्सृज्य धृष्टकेतुर्महामनाः\n",
    "06080037c": "आरुरोह ततो यानं शतानीकस्य मारिष\n",
    "06080038a": "चित्रसेनो विकर्णश्च राजन्दुर्मर्षणस्तथा\n",
    "06080038c": "रथिनो हेमसंनाहाः सौभद्रमभिदुद्रुवुः\n",
    "06080039a": "अभिमन्योस्ततस्तैस्तु घोरं युद्धमवर्तत\n",
    "06080039c": "शरीरस्य यथा राजन्वातपित्तकफैस्त्रिभिः\n",
    "06080040a": "विरथांस्तव पुत्रांस्तु कृत्वा राजन्महाहवे\n",
    "06080040c": "न जघान नरव्याघ्रः स्मरन्भीमवचस्तदा\n",
    "06080041a": "ततो राज्ञां बहुशतैर्गजाश्वरथयायिभिः\n",
    "06080041c": "संवृतं समरे भीष्मं देवैरपि दुरासदम्\n",
    "06080042a": "प्रयान्तं शीघ्रमुद्वीक्ष्य परित्रातुं सुतांस्तव\n",
    "06080042c": "अभिमन्युं समुद्दिश्य बालमेकं महारथम्\n",
    "06080042e": "वासुदेवमुवाचेदं कौन्तेयः श्वेतवाहनः\n",
    "06080043a": "चोदयाश्वान्हृषीकेश यत्रैते बहुला रथाः\n",
    "06080043c": "एते हि बहवः शूराः कृतास्त्रा युद्धदुर्मदाः\n",
    "06080043e": "यथा न हन्युर्नः सेनां तथा माधव चोदय\n",
    "06080044a": "एवमुक्तः स वार्ष्णेयः कौन्तेयेनामितौजसा\n",
    "06080044c": "रथं श्वेतहयैर्युक्तं प्रेषयामास संयुगे\n",
    "06080045a": "निष्टानको महानासीत्तव सैन्यस्य मारिष\n",
    "06080045c": "यदर्जुनो रणे क्रुद्धः संयातस्तावकान्प्रति\n",
    "06080046a": "समासाद्य तु कौन्तेयो राज्ञस्तान्भीष्मरक्षिणः\n",
    "06080046c": "सुशर्माणमथो राजन्निदं वचनमब्रवीत्\n",
    "06080047a": "जानामि त्वां युधि श्रेष्ठमत्यन्तं पूर्ववैरिणम्\n",
    "06080047c": "पर्यायस्याद्य संप्राप्तं फलं पश्य सुदारुणम्\n",
    "06080047e": "अद्य ते दर्शयिष्यामि पूर्वप्रेतान्पितामहान्\n",
    "06080048a": "एवं संजल्पतस्तस्य बीभत्सोः शत्रुघातिनः\n",
    "06080048c": "श्रुत्वापि परुषं वाक्यं सुशर्मा रथयूथपः\n",
    "06080048e": "न चैनमब्रवीत्किंचिच्छुभं वा यदि वाशुभम्\n",
    "06080049a": "अभि गत्वार्जुनं वीरं राजभिर्बहुभिर्वृतः\n",
    "06080049c": "पुरस्तात्पृष्ठतश्चैव पार्श्वतश्चैव सर्वतः\n",
    "06080050a": "परिवार्यार्जुनं संख्ये तव पुत्रैः सहानघ\n",
    "06080050c": "शरैः संछादयामास मेघैरिव दिवाकरम्\n",
    "06080051a": "ततः प्रवृत्तः सुमहान्संग्रामः शोणितोदकः\n",
    "06080051c": "तावकानां च समरे पाण्डवानां च भारत\n",
    "06081001": "संजय उवाच\n",
    "06081001a": "स तुद्यमानस्तु शरैर्धनंजयः; पदा हतो नाग इव श्वसन्बली\n",
    "06081001c": "बाणेन बाणेन महारथानां; चिच्छेद चापानि रणे प्रसह्य\n",
    "06081002a": "संछिद्य चापानि च तानि राज्ञां; तेषां रणे वीर्यवतां क्षणेन\n",
    "06081002c": "विव्याध बाणैर्युगपन्महात्मा; निःशेषतां तेष्वथ मन्यमानः\n",
    "06081003a": "निपेतुराजौ रुधिरप्रदिग्धा;स्ते ताडिताः शक्रसुतेन राजन्\n",
    "06081003c": "विभिन्नगात्राः पतितोत्तमाङ्गा; गतासवश्छिन्नतनुत्रकायाः\n",
    "06081004a": "महीं गताः पार्थबलाभिभूता; विचित्ररूपा युगपद्विनेशुः\n",
    "06081004c": "दृष्ट्वा हतांस्तान्युधि राजपुत्रां;स्त्रिगर्तराजः प्रययौ क्षणेन\n",
    "06081005a": "तेषां रथानामथ पृष्ठगोपा; द्वात्रिंशदन्येऽब्यपतन्त पार्थम्\n",
    "06081005c": "तथैव ते संपरिवार्य पार्थं; विकृष्य चापानि महारवाणि\n",
    "06081005e": "अवीवृषन्बाणमहौघवृष्ट्या; यथा गिरिं तोयधरा जलौघैः\n",
    "06081006a": "संपीड्यमानस्तु शरौघवृष्ट्या; धनंजयस्तान्युधि जातरोषः\n",
    "06081006c": "षष्ट्या शरैः संयति तैलधौतै;र्जघान तानप्यथ पृष्ठगोपान्\n",
    "06081007a": "षष्टिं रथांस्तानवजित्य संख्ये; धनंजयः प्रीतमना यशस्वी\n",
    "06081007c": "अथात्वरद्भीष्मवधाय जिष्णु;र्बलानि राज्ञां समरे निहत्य\n",
    "06081008a": "त्रिगर्तराजो निहतान्समीक्ष्य; महारथांस्तानथ बन्धुवर्गान्\n",
    "06081008c": "रणे पुरस्कृत्य नराधिपांस्ता;ञ्जगाम पार्थं त्वरितो वधाय\n",
    "06081009a": "अभिद्रुतं चास्त्रभृतां वरिष्ठं; धनंजयं वीक्ष्य शिखण्डिमुख्याः\n",
    "06081009c": "अभ्युद्ययुस्ते शितशस्त्रहस्ता; रिरक्षिषन्तो रथमर्जुनस्य\n",
    "06081010a": "पार्थोऽपि तानापततः समीक्ष्य; त्रिगर्तराज्ञा सहितान्नृवीरान्\n",
    "06081010c": "विध्वंसयित्वा समरे धनुष्मा;न्गाण्डीवमुक्तैर्निशितैः पृषत्कैः\n",
    "06081010e": "भीष्मं यियासुर्युधि संददर्श; दुर्योधनं सैन्धवादींश्च राज्ञः\n",
    "06081011a": "आवारयिष्णूनभिसंप्रयाय; मुहूर्तमायोध्य बलेन वीरः\n",
    "06081011c": "उत्सृज्य राजानमनन्तवीर्यो; जयद्रथादींश्च नृपान्महौजाः\n",
    "06081011e": "ययौ ततो भीमबलो मनस्वी; गाङ्गेयमाजौ शरचापपाणिः\n",
    "06081012a": "युधिष्ठिरश्चोग्रबलो महात्मा; समाययौ त्वरितो जातकोपः\n",
    "06081012c": "मद्राधिपं समभित्यज्य संख्ये; स्वभागमाप्तं तमनन्तकीर्तिः\n",
    "06081012e": "सार्धं स माद्रीसुतभीमसेनै;र्भीष्मं ययौ शांतनवं रणाय\n",
    "06081013a": "तैः संप्रयुक्तः स महारथाग्र्यै;र्गङ्गासुतः समरे चित्रयोधी\n",
    "06081013c": "न विव्यथे शांतनवो महात्मा; समागतैः पाण्डुसुतैः समस्तैः\n",
    "06081014a": "अथैत्य राजा युधि सत्यसंधो; जयद्रथोऽत्युग्रबलो मनस्वी\n",
    "06081014c": "चिच्छेद चापानि महारथानां; प्रसह्य तेषां धनुषा वरेण\n",
    "06081015a": "युधिष्ठिरं भीमसेनं यमौ च; पार्थं तथा युधि संजातकोपः\n",
    "06081015c": "दुर्योधनः क्रोधविषो महात्मा; जघान बाणैरनलप्रकाशैः\n",
    "06081016a": "कृपेण शल्येन शलेन चैव; तथा विभो चित्रसेनेन चाजौ\n",
    "06081016c": "विद्धाः शरैस्तेऽतिविवृद्धकोपै;र्देवा यथा दैत्यगणैः समेतैः\n",
    "06081017a": "छिन्नायुधं शांतनवेन राजा; शिखण्डिनं प्रेक्ष्य च जातकोपः\n",
    "06081017c": "अजातशत्रुः समरे महात्मा; शिखण्डिनं क्रुद्ध उवाच वाक्यम्\n",
    "06081018a": "उक्त्वा तथा त्वं पितुरग्रतो मा;महं हनिष्यामि महाव्रतं तम्\n",
    "06081018c": "भीष्मं शरौघैर्विमलार्कवर्णैः; सत्यं वदामीति कृता प्रतिज्ञा\n",
    "06081019a": "त्वया न चैनां सफलां करोषि; देवव्रतं यन्न निहंसि युद्धे\n",
    "06081019c": "मिथ्याप्रतिज्ञो भव मा नृवीर; रक्षस्व धर्मं च कुलं यशश्च\n",
    "06081020a": "प्रेक्षस्व भीष्मं युधि भीमवेगं; सर्वांस्तपन्तं मम सैन्यसंघान्\n",
    "06081020c": "शरौघजालैरतितिग्मतेजैः; कालं यथा मृत्युकृतं क्षणेन\n",
    "06081021a": "निकृत्तचापः समरानपेक्षः; पराजितः शांतनवेन राज्ञा\n",
    "06081021c": "विहाय बन्धूनथ सोदरांश्च; क्व यास्यसे नानुरूपं तवेदम्\n",
    "06081022a": "दृष्ट्वा हि भीष्मं तमनन्तवीर्यं; भग्नं च सैन्यं द्रवमाणमेवम्\n",
    "06081022c": "भीतोऽसि नूनं द्रुपदस्य पुत्र; तथा हि ते मुखवर्णोऽप्रहृष्टः\n",
    "06081023a": "आज्ञायमानेऽपि धनंजयेन; महाहवे संप्रसक्ते नृवीर\n",
    "06081023c": "कथं हि भीष्मात्प्रथितः पृथिव्यां; भयं त्वमद्य प्रकरोषि वीर\n",
    "06081024a": "स धर्मराजस्य वचो निशम्य; रूक्षाक्षरं विप्रलापानुबद्धम्\n",
    "06081024c": "प्रत्यादेशं मन्यमानो महात्मा; प्रतत्वरे भीष्मवधाय राजन्\n",
    "06081025a": "तमापतन्तं महता जवेन; शिखण्डिनं भीष्ममभिद्रवन्तम्\n",
    "06081025c": "आवारयामास हि शल्य एनं; शस्त्रेण घोरेण सुदुर्जयेन\n",
    "06081026a": "स चापि दृष्ट्वा समुदीर्यमाण;मस्त्रं युगान्ताग्निसमप्रभावम्\n",
    "06081026c": "नासौ व्यमुह्यद्द्रुपदस्य पुत्रो; राजन्महेन्द्रप्रतिमप्रभावः\n",
    "06081027a": "तस्थौ च तत्रैव महाधनुष्मा;ञ्शरैस्तदस्त्रं प्रतिबाधमानः\n",
    "06081027c": "अथाददे वारुणमन्यदस्त्रं; शिखण्ड्यथोग्रं प्रतिघाताय तस्य\n",
    "06081027e": "तदस्त्रमस्त्रेण विदार्यमाणं; खस्थाः सुरा ददृशुः पार्थिवाश्च\n",
    "06081028a": "भीष्मस्तु राजन्समरे महात्मा; धनुः सुचित्रं ध्वजमेव चापि\n",
    "06081028c": "छित्त्वानदत्पाण्डुसुतस्य वीरो; युधिष्ठिरस्याजमीढस्य राज्ञः\n",
    "06081029a": "ततः समुत्सृज्य धनुः सबाणं; युधिष्ठिरं वीक्ष्य भयाभिभूतम्\n",
    "06081029c": "गदां प्रगृह्याभिपपात संख्ये; जयद्रथं भीमसेनः पदातिः\n",
    "06081030a": "तमापतन्तं महता जवेन; जयद्रथः सगदं भीमसेनम्\n",
    "06081030c": "विव्याध घोरैर्यमदण्डकल्पैः; शितैः शरैः पञ्चशतैः समन्तात्\n",
    "06081031a": "अचिन्तयित्वा स शरांस्तरस्वी; वृकोदरः क्रोधपरीतचेताः\n",
    "06081031c": "जघान वाहान्समरे समस्ता;नारट्टजान्सिन्धुराजस्य संख्ये\n",
    "06081032a": "ततोऽभिवीक्ष्याप्रतिमप्रभाव;स्तवात्मजस्त्वरमाणो रथेन\n",
    "06081032c": "अभ्याययौ भीमसेनं निहन्तुं; समुद्यतास्त्रः सुरराजकल्पः\n",
    "06081033a": "भीमोऽप्यथैनं सहसा विनद्य; प्रत्युद्ययौ गदया तर्जमानः\n",
    "06081033c": "समुद्यतां तां यमदण्डकल्पां; दृष्ट्वा गदां ते कुरवः समन्तात्\n",
    "06081034a": "विहाय सर्वे तव पुत्रमुग्रं; पातं गदायाः परिहर्तुकामाः\n",
    "06081034c": "अपक्रान्तास्तुमुले संविमर्दे; सुदारुणे भारत मोहनीये\n",
    "06081035a": "अमूढचेतास्त्वथ चित्रसेनो; महागदामापतन्तीं निरीक्ष्य\n",
    "06081035c": "रथं समुत्सृज्य पदातिराजौ; प्रगृह्य खड्गं विमलं च चर्म\n",
    "06081035e": "अवप्लुतः सिंह इवाचलाग्रा;ज्जगाम चान्यं भुवि भूमिदेशम्\n",
    "06081036a": "गदापि सा प्राप्य रथं सुचित्रं; साश्वं ससूतं विनिहत्य संख्ये\n",
    "06081036c": "जगाम भूमिं ज्वलिता महोल्का; भ्रष्टाम्बराद्गामिव संपतन्ती\n",
    "06081037a": "आश्चर्यभूतं सुमहत्त्वदीया; दृष्ट्वैव तद्भारत संप्रहृष्टाः\n",
    "06081037c": "सर्वे विनेदुः सहिताः समन्ता;त्पुपूजिरे तव पुत्रं ससैन्याः\n",
    "06082001": "संजय उवाच\n",
    "06082001a": "विरथं तं समासाद्य चित्रसेनं मनस्विनम्\n",
    "06082001c": "रथमारोपयामास विकर्णस्तनयस्तव\n",
    "06082002a": "तस्मिंस्तथा वर्तमाने तुमुले संकुले भृशम्\n",
    "06082002c": "भीष्मः शांतनवस्तूर्णं युधिष्ठिरमुपाद्रवत्\n",
    "06082003a": "ततः सरथनागाश्वाः समकम्पन्त सृञ्जयाः\n",
    "06082003c": "मृत्योरास्यमनुप्राप्तं मेनिरे च युधिष्ठिरम्\n",
    "06082004a": "युधिष्ठिरोऽपि कौरव्यो यमाभ्यां सहितः प्रभुः\n",
    "06082004c": "महेष्वासं नरव्याघ्रं भीष्मं शांतनवं ययौ\n",
    "06082005a": "ततः शरसहस्राणि प्रमुञ्चन्पाण्डवो युधि\n",
    "06082005c": "भीष्मं संछादयामास यथा मेघो दिवाकरम्\n",
    "06082006a": "तेन सम्यक्प्रणीतानि शरजालानि भारत\n",
    "06082006c": "प्रतिजग्राह गाङ्गेयः शतशोऽथ सहस्रशः\n",
    "06082007a": "तथैव शरजालानि भीष्मेणास्तानि मारिष\n",
    "06082007c": "आकाशे समदृश्यन्त खगमानां व्रजा इव\n",
    "06082008a": "निमेषार्धाच्च कौन्तेयं भीष्मः शांतनवो युधि\n",
    "06082008c": "अदृश्यं समरे चक्रे शरजालेन भागशः\n",
    "06082009a": "ततो युधिष्ठिरो राजा कौरव्यस्य महात्मनः\n",
    "06082009c": "नाराचं प्रेषयामास क्रुद्ध आशीविषोपमम्\n",
    "06082010a": "असंप्राप्तं ततस्तं तु क्षुरप्रेण महारथः\n",
    "06082010c": "चिच्छेद समरे राजन्भीष्मस्तस्य धनुश्च्युतम्\n",
    "06082011a": "तं तु छित्त्वा रणे भीष्मो नाराचं कालसंमितम्\n",
    "06082011c": "निजघ्ने कौरवेन्द्रस्य हयान्काञ्चनभूषणान्\n",
    "06082012a": "हताश्वं तु रथं त्यक्त्वा धर्मपुत्रो युधिष्ठिरः\n",
    "06082012c": "आरुरोह रथं तूर्णं नकुलस्य महात्मनः\n",
    "06082013a": "यमावपि सुसंक्रुद्धः समासाद्य रणे तदा\n",
    "06082013c": "शरैः संछादयामास भीष्मः परपुरंजयः\n",
    "06082014a": "तौ तु दृष्ट्वा महाराज भीष्मबाणप्रपीडितौ\n",
    "06082014c": "जगामाथ परां चिन्तां भीष्मस्य वधकाङ्क्षया\n",
    "06082015a": "ततो युधिष्ठिरो वश्यान्राज्ञस्तान्समचोदयत्\n",
    "06082015c": "भीष्मं शांतनवं सर्वे निहतेति सुहृद्गणान्\n",
    "06082016a": "ततस्ते पार्थिवाः सर्वे श्रुत्वा पार्थस्य भाषितम्\n",
    "06082016c": "महता रथवंशेन परिवव्रुः पितामहम्\n",
    "06082017a": "स समन्तात्परिवृतः पिता देवव्रतस्तव\n",
    "06082017c": "चिक्रीड धनुषा राजन्पातयानो महारथान्\n",
    "06082018a": "तं चरन्तं रणे पार्था ददृशुः कौरवं युधि\n",
    "06082018c": "मृगमध्यं प्रविश्येव यथा सिंहशिशुं वने\n",
    "06082019a": "तर्जयानं रणे शूरांस्त्रासयानं च सायकैः\n",
    "06082019c": "दृष्ट्वा त्रेसुर्महाराज सिंहं मृगगणा इव\n",
    "06082020a": "रणे भरतसिंहस्य ददृशुः क्षत्रिया गतिम्\n",
    "06082020c": "अग्नेर्वायुसहायस्य यथा कक्षं दिधक्षतः\n",
    "06082021a": "शिरांसि रथिनां भीष्मः पातयामास संयुगे\n",
    "06082021c": "तालेभ्य इव पक्वानि फलानि कुशलो नरः\n",
    "06082022a": "पतद्भिश्च महाराज शिरोभिर्धरणीतले\n",
    "06082022c": "बभूव तुमुलः शब्दः पततामश्मनामिव\n",
    "06082023a": "तस्मिंस्तु तुमुले युद्धे वर्तमाने सुदारुणे\n",
    "06082023c": "सर्वेषामेव सैन्यानामासीद्व्यतिकरो महान्\n",
    "06082024a": "भिन्नेषु तेषु व्यूहेषु क्षत्रिया इतरेतरम्\n",
    "06082024c": "एकमेकं समाहूय युद्धायैवोपतस्थिरे\n",
    "06082025a": "शिखण्डी तु समासाद्य भरतानां पितामहम्\n",
    "06082025c": "अभिदुद्राव वेगेन तिष्ठ तिष्ठेति चाब्रवीत्\n",
    "06082026a": "अनादृत्य ततो भीष्मस्तं शिखण्डिनमाहवे\n",
    "06082026c": "प्रययौ सृञ्जयान्क्रुद्धः स्त्रीत्वं चिन्त्य शिखण्डिनः\n",
    "06082027a": "सृञ्जयास्तु ततो हृष्टा दृष्ट्वा भीष्मं महारथम्\n",
    "06082027c": "सिंहनादान्बहुविधांश्चक्रुः शङ्खविमिश्रितान्\n",
    "06082028a": "ततः प्रववृते युद्धं व्यतिषक्तरथद्विपम्\n",
    "06082028c": "अपरां दिशमास्थाय स्थिते सवितरि प्रभो\n",
    "06082029a": "धृष्टद्युम्नोऽथ पाञ्चाल्यः सात्यकिश्च महारथः\n",
    "06082029c": "पीडयन्तौ भृशं सैन्यं शक्तितोमरवृष्टिभिः\n",
    "06082029e": "शस्त्रैश्च बहुभी राजञ्जघ्नतुस्तावकान्रणे\n",
    "06082030a": "ते हन्यमानाः समरे तावकाः पुरुषर्षभ\n",
    "06082030c": "आर्यां युद्धे मतिं कृत्वा न त्यजन्ति स्म संयुगम्\n",
    "06082030e": "यथोत्साहं च समरे जघ्नुर्लोकं महारथाः\n",
    "06082031a": "तत्राक्रन्दो महानासीत्तावकानां महात्मनाम्\n",
    "06082031c": "वध्यतां समरे राजन्पार्षतेन महात्मना\n",
    "06082032a": "तं श्रुत्वा निनदं घोरं तावकानां महारथौ\n",
    "06082032c": "विन्दानुविन्दावावन्त्यौ पार्षतं प्रत्युपस्थितौ\n",
    "06082033a": "तौ तस्य तुरगान्हत्वा त्वरमाणौ महारथौ\n",
    "06082033c": "छादयामासतुरुभौ शरवर्षेण पार्षतम्\n",
    "06082034a": "अवप्लुत्याथ पाञ्चाल्यो रथात्तूर्णं महाबलः\n",
    "06082034c": "आरुरोह रथं तूर्णं सात्यकेः सुमहात्मनः\n",
    "06082035a": "ततो युधिष्ठिरो राजा महत्या सेनया वृतः\n",
    "06082035c": "आवन्त्यौ समरे क्रुद्धावभ्ययात्स परंतपौ\n",
    "06082036a": "तथैव तव पुत्रोऽपि सर्वोद्योगेन मारिष\n",
    "06082036c": "विन्दानुविन्दावावन्त्यौ परिवार्योपतस्थिवान्\n",
    "06082037a": "अर्जुनश्चापि संक्रुद्धः क्षत्रियान्क्षत्रियर्षभ\n",
    "06082037c": "अयोधयत संग्रामे वज्रपाणिरिवासुरान्\n",
    "06082038a": "द्रोणश्च समरे क्रुद्धः पुत्रस्य प्रियकृत्तव\n",
    "06082038c": "व्यधमत्सर्वपाञ्चालांस्तूलराशिमिवानलः\n",
    "06082039a": "दुर्योधनपुरोगास्तु पुत्रास्तव विशां पते\n",
    "06082039c": "परिवार्य रणे भीष्मं युयुधुः पाण्डवैः सह\n",
    "06082040a": "ततो दुर्योधनो राजा लोहितायति भास्करे\n",
    "06082040c": "अब्रवीत्तावकान्सर्वांस्त्वरध्वमिति भारत\n",
    "06082041a": "युध्यतां तु तथा तेषां कुर्वतां कर्म दुष्करम्\n",
    "06082041c": "अस्तं गिरिमथारूढे नप्रकाशति भास्करे\n",
    "06082042a": "प्रावर्तत नदी घोरा शोणितौघतरङ्गिणी\n",
    "06082042c": "गोमायुगणसंकीर्णा क्षणेन रजनीमुखे\n",
    "06082043a": "शिवाभिरशिवाभिश्च रुवद्भिर्भैरवं रवम्\n",
    "06082043c": "घोरमायोधनं जज्ञे भूतसंघसमाकुलम्\n",
    "06082044a": "राक्षसाश्च पिशाचाश्च तथान्ये पिशिताशनाः\n",
    "06082044c": "समन्ततो व्यदृश्यन्त शतशोऽथ सहस्रशः\n",
    "06082045a": "अर्जुनोऽथ सुशर्मादीन्राज्ञस्तान्सपदानुगान्\n",
    "06082045c": "विजित्य पृतनामध्ये ययौ स्वशिबिरं प्रति\n",
    "06082046a": "युधिष्ठिरोऽपि कौरव्यो भ्रातृभ्यां सहितस्तदा\n",
    "06082046c": "ययौ स्वशिबिरं राजा निशायां सेनया वृतः\n",
    "06082047a": "भीमसेनोऽपि राजेन्द्र दुर्योधनमुखान्रथान्\n",
    "06082047c": "अवजित्य ततः संख्ये ययौ स्वशिबिरं प्रति\n",
    "06082048a": "दुर्योधनोऽपि नृपतिः परिवार्य महारणे\n",
    "06082048c": "भीष्मं शांतनवं तूर्णं प्रयातः शिबिरं प्रति\n",
    "06082049a": "द्रोणो द्रौणिः कृपः शल्यः कृतवर्मा च सात्वतः\n",
    "06082049c": "परिवार्य चमूं सर्वां प्रययुः शिबिरं प्रति\n",
    "06082050a": "तथैव सात्यकी राजन्धृष्टद्युम्नश्च पार्षतः\n",
    "06082050c": "परिवार्य रणे योधान्ययतुः शिबिरं प्रति\n",
    "06082051a": "एवमेते महाराज तावकाः पाण्डवैः सह\n",
    "06082051c": "पर्यवर्तन्त सहिता निशाकाले परंतपाः\n",
    "06082052a": "ततः स्वशिबिरं गत्वा पाण्डवाः कुरवस्तथा\n",
    "06082052c": "न्यविशन्त महाराज पूजयन्तः परस्परम्\n",
    "06082053a": "रक्षां कृत्वात्मनः शूरा न्यस्य गुल्मान्यथाविधि\n",
    "06082053c": "अपनीय च शल्यांस्ते स्नात्वा च विविधैर्जलैः\n",
    "06082054a": "कृतस्वस्त्ययनाः सर्वे संस्तूयन्तश्च बन्दिभिः\n",
    "06082054c": "गीतवादित्रशब्देन व्यक्रीडन्त यशस्विनः\n",
    "06082055a": "मुहूर्तमिव तत्सर्वमभवत्स्वर्गसंनिभम्\n",
    "06082055c": "न हि युद्धकथां कांचित्तत्र चक्रुर्महारथाः\n",
    "06082056a": "ते प्रसुप्ते बले तत्र परिश्रान्तजने नृप\n",
    "06082056c": "हस्त्यश्वबहुले राजन्प्रेक्षणीये बभूवतुः\n",
    "06083001": "संजय उवाच\n",
    "06083001a": "परिणाम्य निशां तां तु सुखसुप्ता जनेश्वराः\n",
    "06083001c": "कुरवः पाण्डवाश्चैव पुनर्युद्धाय निर्ययुः\n",
    "06083002a": "ततः शब्दो महानासीत्सेनयोरुभयोरपि\n",
    "06083002c": "निर्गच्छमानयोः संख्ये सागरप्रतिमो महान्\n",
    "06083003a": "ततो दुर्योधनो राजा चित्रसेनो विविंशतिः\n",
    "06083003c": "भीष्मश्च रथिनां श्रेष्ठो भारद्वाजश्च वै द्विजः\n",
    "06083004a": "एकीभूताः सुसंयत्ताः कौरवाणां महाचमूः\n",
    "06083004c": "व्यूहाय विदधू राजन्पाण्डवान्प्रति दंशिताः\n",
    "06083005a": "भीष्मः कृत्वा महाव्यूहं पिता तव विशां पते\n",
    "06083005c": "सागरप्रतिमं घोरं वाहनोर्मितरङ्गिणम्\n",
    "06083006a": "अग्रतः सर्वसैन्यानां भीष्मः शांतनवो ययौ\n",
    "06083006c": "मालवैर्दाक्षिणात्यैश्च आवन्त्यैश्च समन्वितः\n",
    "06083007a": "ततोऽनन्तरमेवासीद्भारद्वाजः प्रतापवान्\n",
    "06083007c": "पुलिन्दैः पारदैश्चैव तथा क्षुद्रकमालवैः\n",
    "06083008a": "द्रोणादनन्तरं यत्तो भगदत्तः प्रतापवान्\n",
    "06083008c": "मागधैश्च कलिङ्गैश्च पिशाचैश्च विशां पते\n",
    "06083009a": "प्राग्ज्योतिषादनु नृपः कौसल्योऽथ बृहद्बलः\n",
    "06083009c": "मेकलैस्त्रैपुरैश्चैव चिच्छिलैश्च समन्वितः\n",
    "06083010a": "बृहद्बलात्ततः शूरस्त्रिगर्तः प्रस्थलाधिपः\n",
    "06083010c": "काम्बोजैर्बहुभिः सार्धं यवनैश्च सहस्रशः\n",
    "06083011a": "द्रौणिस्तु रभसः शूरस्त्रिगर्तादनु भारत\n",
    "06083011c": "प्रययौ सिंहनादेन नादयानो धरातलम्\n",
    "06083012a": "तथा सर्वेण सैन्येन राजा दुर्योधनस्तदा\n",
    "06083012c": "द्रौणेरनन्तरं प्रायात्सोदर्यैः परिवारितः\n",
    "06083013a": "दुर्योधनादनु कृपस्ततः शारद्वतो ययौ\n",
    "06083013c": "एवमेष महाव्यूहः प्रययौ सागरोपमः\n",
    "06083014a": "रेजुस्तत्र पताकाश्च श्वेतच्छत्राणि चाभिभो\n",
    "06083014c": "अङ्गदान्यथ चित्राणि महार्हाणि धनूंषि च\n",
    "06083015a": "तं तु दृष्ट्वा महाव्यूहं तावकानां महारथः\n",
    "06083015c": "युधिष्ठिरोऽब्रवीत्तूर्णं पार्षतं पृतनापतिम्\n",
    "06083016a": "पश्य व्यूहं महेष्वास निर्मितं सागरोपमम्\n",
    "06083016c": "प्रतिव्यूहं त्वमपि हि कुरु पार्षत माचिरम्\n",
    "06083017a": "ततः स पार्षतः शूरो व्यूहं चक्रे सुदारुणम्\n",
    "06083017c": "शृङ्गाटकं महाराज परव्यूहविनाशनम्\n",
    "06083018a": "शृङ्गेभ्यो भीमसेनश्च सात्यकिश्च महारथः\n",
    "06083018c": "रथैरनेकसाहस्रैस्तथा हयपदातिभिः\n",
    "06083019a": "नाभ्यामभून्नरश्रेष्ठः श्वेताश्वो वानरध्वजः\n",
    "06083019c": "मध्ये युधिष्ठिरो राजा माद्रीपुत्रौ च पाण्डवौ\n",
    "06083020a": "अथेतरे महेष्वासाः सहसैन्या नराधिपाः\n",
    "06083020c": "व्यूहं तं पूरयामासुर्व्यूहशास्त्रविशारदाः\n",
    "06083021a": "अभिमन्युस्ततः पश्चाद्विराटश्च महारथः\n",
    "06083021c": "द्रौपदेयाश्च संहृष्टा राक्षसश्च घटोत्कचः\n",
    "06083022a": "एवमेतं महाव्यूहं व्यूह्य भारत पाण्डवाः\n",
    "06083022c": "अतिष्ठन्समरे शूरा योद्धुकामा जयैषिणः\n",
    "06083023a": "भेरीशब्दाश्च तुमुला विमिश्राः शङ्खनिस्वनैः\n",
    "06083023c": "क्ष्वेडितास्फोटितोत्क्रुष्टैः सुभीमाः सर्वतोदिशम्\n",
    "06083024a": "ततः शूराः समासाद्य समरे ते परस्परम्\n",
    "06083024c": "नेत्रैरनिमिषै राजन्नवैक्षन्त प्रकोपिताः\n",
    "06083025a": "मनोभिस्ते मनुष्येन्द्र पूर्वं योधाः परस्परम्\n",
    "06083025c": "युद्धाय समवर्तन्त समाहूयेतरेतरम्\n",
    "06083026a": "ततः प्रववृते युद्धं घोररूपं भयावहम्\n",
    "06083026c": "तावकानां परेषां च निघ्नतामितरेतरम्\n",
    "06083027a": "नाराचा निशिताः संख्ये संपतन्ति स्म भारत\n",
    "06083027c": "व्यात्तानना भयकरा उरगा इव संघशः\n",
    "06083028a": "निष्पेतुर्विमलाः शक्त्यस्तैलधौताः सुतेजनाः\n",
    "06083028c": "अम्बुदेभ्यो यथा राजन्भ्राजमानाः शतह्रदाः\n",
    "06083029a": "गदाश्च विमलैः पट्टैः पिनद्धाः स्वर्णभूषिताः\n",
    "06083029c": "पतन्त्यस्तत्र दृश्यन्ते गिरिशृङ्गोपमाः शुभाः\n",
    "06083029e": "निस्त्रिंशाश्च व्यराजन्त विमलाम्बरसंनिभाः\n",
    "06083030a": "आर्षभाणि च चर्माणि शतचन्द्राणि भारत\n",
    "06083030c": "अशोभन्त रणे राजन्पतमानानि सर्वशः\n",
    "06083031a": "तेऽन्योन्यं समरे सेने युध्यमाने नराधिप\n",
    "06083031c": "अशोभेतां यथा दैत्यदेवसेने समुद्यते\n",
    "06083031e": "अभ्यद्रवन्त समरे तेऽन्योन्यं वै समन्ततः\n",
    "06083032a": "रथास्तु रथिभिस्तूर्णं प्रेषिताः परमाहवे\n",
    "06083032c": "युगैर्युगानि संश्लिष्य युयुधुः पार्थिवर्षभाः\n",
    "06083033a": "दन्तिनां युध्यमानानां संघर्षात्पावकोऽभवत्\n",
    "06083033c": "दन्तेषु भरतश्रेष्ठ सधूमः सर्वतोदिशम्\n",
    "06083034a": "प्रासैरभिहताः केचिद्गजयोधाः समन्ततः\n",
    "06083034c": "पतमानाः स्म दृश्यन्ते गिरिशृङ्गान्नगा इव\n",
    "06083035a": "पादाताश्चाप्यदृश्यन्त निघ्नन्तो हि परस्परम्\n",
    "06083035c": "चित्ररूपधराः शूरा नखरप्रासयोधिनः\n",
    "06083036a": "अन्योन्यं ते समासाद्य कुरुपाण्डवसैनिकाः\n",
    "06083036c": "शस्त्रैर्नानाविधैर्घोरै रणे निन्युर्यमक्षयम्\n",
    "06083037a": "ततः शांतनवो भीष्मो रथघोषेण नादयन्\n",
    "06083037c": "अभ्यागमद्रणे पाण्डून्धनुःशब्देन मोहयन्\n",
    "06083038a": "पाण्डवानां रथाश्चापि नदन्तो भैरवस्वनम्\n",
    "06083038c": "अभ्यद्रवन्त संयत्ता धृष्टद्युम्नपुरोगमाः\n",
    "06083039a": "ततः प्रववृते युद्धं तव तेषां च भारत\n",
    "06083039c": "नराश्वरथनागानां व्यतिषक्तं परस्परम्\n",
    "06084001": "संजय उवाच\n",
    "06084001a": "भीष्मं तु समरे क्रुद्धं प्रतपन्तं समन्ततः\n",
    "06084001c": "न शेकुः पाण्डवा द्रष्टुं तपन्तमिव भास्करम्\n",
    "06084002a": "ततः सर्वाणि सैन्यानि धर्मपुत्रस्य शासनात्\n",
    "06084002c": "अभ्यद्रवन्त गाङ्गेयं मर्दयन्तं शितैः शरैः\n",
    "06084003a": "स तु भीष्मो रणश्लाघी सोमकान्सहसृञ्जयान्\n",
    "06084003c": "पाञ्चालांश्च महेष्वासान्पातयामास सायकैः\n",
    "06084004a": "ते वध्यमाना भीष्मेण पाञ्चालाः सोमकैः सह\n",
    "06084004c": "भीष्ममेवाभ्ययुस्तूर्णं त्यक्त्वा मृत्युकृतं भयम्\n",
    "06084005a": "स तेषां रथिनां वीरो भीष्मः शांतनवो युधि\n",
    "06084005c": "चिच्छेद सहसा राजन्बाहूनथ शिरांसि च\n",
    "06084006a": "विरथान्रथिनश्चक्रे पिता देवव्रतस्तव\n",
    "06084006c": "पतितान्युत्तमाङ्गानि हयेभ्यो हयसादिनाम्\n",
    "06084007a": "निर्मनुष्यांश्च मातङ्गाञ्शयानान्पर्वतोपमान्\n",
    "06084007c": "अपश्याम महाराज भीष्मास्त्रेण प्रमोहितान्\n",
    "06084008a": "न तत्रासीत्पुमान्कश्चित्पाण्डवानां विशां पते\n",
    "06084008c": "अन्यत्र रथिनां श्रेष्ठाद्भीमसेनान्महाबलात्\n",
    "06084009a": "स हि भीष्मं समासाद्य ताडयामास संयुगे\n",
    "06084009c": "ततो निष्टानको घोरो भीष्मभीमसमागमे\n",
    "06084010a": "बभूव सर्वसैन्यानां घोररूपो भयानकः\n",
    "06084010c": "तथैव पाण्डवा हृष्टाः सिंहनादमथानदन्\n",
    "06084011a": "ततो दुर्योधनो राजा सोदर्यैः परिवारितः\n",
    "06084011c": "भीष्मं जुगोप समरे वर्तमाने जनक्षये\n",
    "06084012a": "भीमस्तु सारथिं हत्वा भीष्मस्य रथिनां वरः\n",
    "06084012c": "विद्रुताश्वे रथे तस्मिन्द्रवमाणे समन्ततः\n",
    "06084012e": "सुनाभस्य शरेणाशु शिरश्चिच्छेद चारिहा\n",
    "06084013a": "क्षुरप्रेण सुतीक्ष्णेन स हतो न्यपतद्भुवि\n",
    "06084013c": "हते तस्मिन्महाराज तव पुत्रे महारथे\n",
    "06084013e": "नामृष्यन्त रणे शूराः सोदर्याः सप्त संयुगे\n",
    "06084014a": "आदित्यकेतुर्बह्वाशी कुण्डधारो महोदरः\n",
    "06084014c": "अपराजितः पण्डितको विशालाक्षः सुदुर्जयः\n",
    "06084015a": "पाण्डवं चित्रसंनाहा विचित्रकवचध्वजाः\n",
    "06084015c": "अभ्यद्रवन्त संग्रामे योद्धुकामारिमर्दनाः\n",
    "06084016a": "महोदरस्तु समरे भीमं विव्याध पत्रिभिः\n",
    "06084016c": "नवभिर्वज्रसंकाशैर्नमुचिं वृत्रहा यथा\n",
    "06084017a": "आदित्यकेतुः सप्तत्या बह्वाशी चापि पञ्चभिः\n",
    "06084017c": "नवत्या कुण्डधारस्तु विशालाक्षश्च सप्तभिः\n",
    "06084018a": "अपराजितो महाराज पराजिष्णुर्महारथः\n",
    "06084018c": "शरैर्बहुभिरानर्छद्भीमसेनं महाबलम्\n",
    "06084019a": "रणे पण्डितकश्चैनं त्रिभिर्बाणैः समर्दयत्\n",
    "06084019c": "स तन्न ममृषे भीमः शत्रुभिर्वधमाहवे\n",
    "06084020a": "धनुः प्रपीड्य वामेन करेणामित्रकर्शनः\n",
    "06084020c": "शिरश्चिच्छेद समरे शरेण नतपर्वणा\n",
    "06084021a": "अपराजितस्य सुनसं तव पुत्रस्य संयुगे\n",
    "06084021c": "पराजितस्य भीमेन निपपात शिरो महीम्\n",
    "06084022a": "अथापरेण भल्लेन कुण्डधारं महारथम्\n",
    "06084022c": "प्राहिणोन्मृत्युलोकाय सर्वलोकस्य पश्यतः\n",
    "06084023a": "ततः पुनरमेयात्मा प्रसंधाय शिलीमुखम्\n",
    "06084023c": "प्रेषयामास समरे पण्डितं प्रति भारत\n",
    "06084024a": "स शरः पण्डितं हत्वा विवेश धरणीतलम्\n",
    "06084024c": "यथा नरं निहत्याशु भुजगः कालचोदितः\n",
    "06084025a": "विशालाक्षशिरश्छित्त्वा पातयामास भूतले\n",
    "06084025c": "त्रिभिः शरैरदीनात्मा स्मरन्क्लेशं पुरातनम्\n",
    "06084026a": "महोदरं महेष्वासं नाराचेन स्तनान्तरे\n",
    "06084026c": "विव्याध समरे राजन्स हतो न्यपतद्भुवि\n",
    "06084027a": "आदित्यकेतोः केतुं च छित्त्वा बाणेन संयुगे\n",
    "06084027c": "भल्लेन भृशतीक्ष्णेन शिरश्चिच्छेद चारिहा\n",
    "06084028a": "बह्वाशिनं ततो भीमः शरेण नतपर्वणा\n",
    "06084028c": "प्रेषयामास संक्रुद्धो यमस्य सदनं प्रति\n",
    "06084029a": "प्रदुद्रुवुस्ततस्तेऽन्ये पुत्रास्तव विशां पते\n",
    "06084029c": "मन्यमाना हि तत्सत्यं सभायां तस्य भाषितम्\n",
    "06084030a": "ततो दुर्योधनो राजा भ्रातृव्यसनकर्शितः\n",
    "06084030c": "अब्रवीत्तावकान्योधान्भीमोऽयं युधि वध्यताम्\n",
    "06084031a": "एवमेते महेष्वासाः पुत्रास्तव विशां पते\n",
    "06084031c": "भ्रातॄन्संदृश्य निहतान्प्रास्मरंस्ते हि तद्वचः\n",
    "06084032a": "यदुक्तवान्महाप्राज्ञः क्षत्ता हितमनामयम्\n",
    "06084032c": "तदिदं समनुप्राप्तं वचनं दिव्यदर्शिनः\n",
    "06084033a": "लोभमोहसमाविष्टः पुत्रप्रीत्या जनाधिप\n",
    "06084033c": "न बुध्यसे पुरा यत्तत्तथ्यमुक्तं वचो महत्\n",
    "06084034a": "तथैव हि वधार्थाय पुत्राणां पाण्डवो बली\n",
    "06084034c": "नूनं जातो महाबाहुर्यथा हन्ति स्म कौरवान्\n",
    "06084035a": "ततो दुर्योधनो राजा भीष्ममासाद्य मारिष\n",
    "06084035c": "दुःखेन महताविष्टो विललापातिकर्शितः\n",
    "06084036a": "निहता भ्रातरः शूरा भीमसेनेन मे युधि\n",
    "06084036c": "यतमानास्तथान्येऽपि हन्यन्ते सर्वसैनिकाः\n",
    "06084037a": "भवांश्च मध्यस्थतया नित्यमस्मानुपेक्षते\n",
    "06084037c": "सोऽहं कापथमारूढः पश्य दैवमिदं मम\n",
    "06084038a": "एतच्छ्रुत्वा वचः क्रूरं पिता देवव्रतस्तव\n",
    "06084038c": "दुर्योधनमिदं वाक्यमब्रवीत्साश्रुलोचनम्\n",
    "06084039a": "उक्तमेतन्मया पूर्वं द्रोणेन विदुरेण च\n",
    "06084039c": "गान्धार्या च यशस्विन्या तत्त्वं तात न बुद्धवान्\n",
    "06084040a": "समयश्च मया पूर्वं कृतो वः शत्रुकर्शन\n",
    "06084040c": "नाहं युधि विमोक्तव्यो नाप्याचार्यः कथंचन\n",
    "06084041a": "यं यं हि धार्तराष्ट्राणां भीमो द्रक्ष्यति संयुगे\n",
    "06084041c": "हनिष्यति रणे तं तं सत्यमेतद्ब्रवीमि ते\n",
    "06084042a": "स त्वं राजन्स्थिरो भूत्वा दृढां कृत्वा रणे मतिम्\n",
    "06084042c": "योधयस्व रणे पार्थान्स्वर्गं कृत्वा परायणम्\n",
    "06084043a": "न शक्याः पाण्डवा जेतुं सेन्द्रैरपि सुरासुरैः\n",
    "06084043c": "तस्माद्युद्धे मतिं कृत्वा स्थिरां युध्यस्व भारत\n",
    "06085001": "धृतराष्ट्र उवाच\n",
    "06085001a": "दृष्ट्वा मम हतान्पुत्रान्बहूनेकेन संजय\n",
    "06085001c": "भीष्मो द्रोणः कृपश्चैव किमकुर्वत संयुगे\n",
    "06085002a": "अहन्यहनि मे पुत्राः क्षयं गच्छन्ति संजय\n",
    "06085002c": "मन्येऽहं सर्वथा सूत दैवेनोपहता भृशम्\n",
    "06085003a": "यत्र मे तनयाः सर्वे जीयन्ते न जयन्त्युत\n",
    "06085003c": "यत्र भीष्मस्य द्रोणस्य कृपस्य च महात्मनः\n",
    "06085004a": "सौमदत्तेश्च वीरस्य भगदत्तस्य चोभयोः\n",
    "06085004c": "अश्वत्थाम्नस्तथा तात शूराणां सुमहात्मनाम्\n",
    "06085005a": "अन्येषां चैव वीराणां मध्यगास्तनया मम\n",
    "06085005c": "यदहन्यन्त संग्रामे किमन्यद्भागधेयतः\n",
    "06085006a": "न हि दुर्योधनो मन्दः पुरा प्रोक्तमबुध्यत\n",
    "06085006c": "वार्यमाणो मया तात भीष्मेण विदुरेण च\n",
    "06085007a": "गान्धार्या चैव दुर्मेधाः सततं हितकाम्यया\n",
    "06085007c": "नावबुध्यत्पुरा मोहात्तस्य प्राप्तमिदं फलम्\n",
    "06085008a": "यद्भीमसेनः समरे पुत्रान्मम विचेतसः\n",
    "06085008c": "अहन्यहनि संक्रुद्धो नयते यमसादनम्\n",
    "06085009": "संजय उवाच\n",
    "06085009a": "इदं तत्समनुप्राप्तं क्षत्तुर्वचनमुत्तमम्\n",
    "06085009c": "न बुद्धवानसि विभो प्रोच्यमानं हितं तदा\n",
    "06085010a": "निवारय सुतान्द्यूतात्पाण्डवान्मा द्रुहेति च\n",
    "06085010c": "सुहृदां हितकामानां ब्रुवतां तत्तदेव च\n",
    "06085011a": "न शुश्रूषसि यद्वाक्यं मर्त्यः पथ्यमिवौषधम्\n",
    "06085011c": "तदेव त्वामनुप्राप्तं वचनं साधु भाषितम्\n",
    "06085012a": "विदुरद्रोणभीष्माणां तथान्येषां हितैषिणाम्\n",
    "06085012c": "अकृत्वा वचनं पथ्यं क्षयं गच्छन्ति कौरवाः\n",
    "06085013a": "तदेतत्समतिक्रान्तं पूर्वमेव विशां पते\n",
    "06085013c": "तस्मान्मे शृणु तत्त्वेन यथा युद्धमवर्तत\n",
    "06085014a": "मध्याह्ने सुमहारौद्रः संग्रामः समपद्यत\n",
    "06085014c": "लोकक्षयकरो राजंस्तन्मे निगदतः शृणु\n",
    "06085015a": "ततः सर्वाणि सैन्यानि धर्मपुत्रस्य शासनात्\n",
    "06085015c": "संरब्धान्यभ्यधावन्त भीष्ममेव जिघांसया\n",
    "06085016a": "धृष्टद्युम्नः शिखण्डी च सात्यकिश्च महारथः\n",
    "06085016c": "युक्तानीका महाराज भीष्ममेव समभ्ययुः\n",
    "06085017a": "अर्जुनो द्रौपदेयाश्च चेकितानश्च संयुगे\n",
    "06085017c": "दुर्योधनसमादिष्टान्राज्ञः सर्वान्समभ्ययुः\n",
    "06085018a": "अभिमन्युस्तथा वीरो हैडिम्बश्च महारथः\n",
    "06085018c": "भीमसेनश्च संक्रुद्धस्तेऽभ्यधावन्त कौरवान्\n",
    "06085019a": "त्रिधाभूतैरवध्यन्त पाण्डवैः कौरवा युधि\n",
    "06085019c": "तथैव कौरवे राजन्नवध्यन्त परे रणे\n",
    "06085020a": "द्रोणस्तु रथिनां श्रेष्ठः सोमकान्सृञ्जयैः सह\n",
    "06085020c": "अभ्यद्रवत संक्रुद्धः प्रेषयिष्यन्यमक्षयम्\n",
    "06085021a": "तत्राक्रन्दो महानासीत्सृञ्जयानां महात्मनाम्\n",
    "06085021c": "वध्यतां समरे राजन्भारद्वाजेन धन्विना\n",
    "06085022a": "द्रोणेन निहतास्तत्र क्षत्रिया बहवो रणे\n",
    "06085022c": "विवेष्टन्तः स्म दृश्यन्ते व्याधिक्लिष्टा नरा इव\n",
    "06085023a": "कूजतां क्रन्दतां चैव स्तनतां चैव संयुगे\n",
    "06085023c": "अनिशं श्रूयते शब्दः क्षुत्कृशानां नृणामिव\n",
    "06085024a": "तथैव कौरवेयाणां भीमसेनो महाबलः\n",
    "06085024c": "चकार कदनं घोरं क्रुद्धः काल इवापरः\n",
    "06085025a": "वध्यतां तत्र सैन्यानामन्योन्येन महारणे\n",
    "06085025c": "प्रावर्तत नदी घोरा रुधिरौघप्रवाहिनी\n",
    "06085026a": "स संग्रामो महाराज घोररूपोऽभवन्महान्\n",
    "06085026c": "कुरूणां पाण्डवानां च यमराष्ट्रविवर्धनः\n",
    "06085027a": "ततो भीमो रणे क्रुद्धो रभसश्च विशेषतः\n",
    "06085027c": "गजानीकं समासाद्य प्रेषयामास मृत्यवे\n",
    "06085028a": "तत्र भारत भीमेन नाराचाभिहता गजाः\n",
    "06085028c": "पेतुः सेदुश्च नेदुश्च दिशश्च परिबभ्रमुः\n",
    "06085029a": "छिन्नहस्ता महानागाश्छिन्नपादाश्च मारिष\n",
    "06085029c": "क्रौञ्चवद्व्यनदन्भीताः पृथिवीमधिशिश्यिरे\n",
    "06085030a": "नकुलः सहदेवश्च हयानीकमभिद्रुतौ\n",
    "06085030c": "ते हयाः काञ्चनापीडा रुक्मभाण्डपरिच्छदाः\n",
    "06085030e": "वध्यमाना व्यदृश्यन्त शतशोऽथ सहस्रशः\n",
    "06085031a": "पतद्भिश्च हयै राजन्समास्तीर्यत मेदिनी\n",
    "06085031c": "निर्जिह्वैश्च श्वसद्भिश्च कूजद्भिश्च गतासुभिः\n",
    "06085031e": "हयैर्बभौ नरश्रेष्ठ नानारूपधरैर्धरा\n",
    "06085032a": "अर्जुनेन हतैः संख्ये तथा भारत वाजिभिः\n",
    "06085032c": "प्रबभौ वसुधा घोरा तत्र तत्र विशां पते\n",
    "06085033a": "रथैर्भग्नैर्ध्वजैश्छिन्नैश्छत्रैश्च सुमहाप्रभैः\n",
    "06085033c": "हारैर्निष्कैः सकेयूरैः शिरोभिश्च सकुण्डलैः\n",
    "06085034a": "उष्णीषैरपविद्धैश्च पताकाभिश्च सर्वषः\n",
    "06085034c": "अनुकर्षैः शुभै राजन्योक्त्रैश्चव्यसुरश्मिभिः\n",
    "06085034e": "संछन्ना वसुधा भाति वसन्ते कुसुमैरिव\n",
    "06085035a": "एवमेष क्षयो वृत्तः पाण्डूनामपि भारत\n",
    "06085035c": "क्रुद्धे शांतनवे भीष्मे द्रोणे च रथसत्तमे\n",
    "06085036a": "अश्वत्थाम्नि कृपे चैव तथैव कृतवर्मणि\n",
    "06085036c": "तथेतरेषु क्रुद्धेषु तावकानामपि क्षयः\n",
    "06086001": "संजय उवाच\n",
    "06086001a": "वर्तमाने तथा रौद्रे राजन्वीरवरक्षये\n",
    "06086001c": "शकुनिः सौबलः श्रीमान्पाण्डवान्समुपाद्रवत्\n",
    "06086002a": "तथैव सात्वतो राजन्हार्दिक्यः परवीरहा\n",
    "06086002c": "अभ्यद्रवत संग्रामे पाण्डवानामनीकिनीम्\n",
    "06086003a": "ततः काम्बोजमुख्यानां नदीजानां च वाजिनाम्\n",
    "06086003c": "आरट्टानां महीजानां सिन्धुजानां च सर्वशः\n",
    "06086004a": "वनायुजानां शुभ्राणां तथा पर्वतवासिनाम्\n",
    "06086004c": "ये चापरे तित्तिरजा जवना वातरंहसः\n",
    "06086005a": "सुवर्णालंकृतैरेतैर्वर्मवद्भिः सुकल्पितैः\n",
    "06086005c": "हयैर्वातजवैर्मुख्यैः पाण्डवस्य सुतो बली\n",
    "06086005e": "अभ्यवर्तत तत्सैन्यं हृष्टरूपः परंतपः\n",
    "06086006a": "अर्जुनस्याथ दायाद इरावान्नाम वीर्यवान्\n",
    "06086006c": "सुतायां नागराजस्य जातः पार्थेन धीमता\n",
    "06086007a": "ऐरावतेन सा दत्ता अनपत्या महात्मना\n",
    "06086007c": "पत्यौ हते सुपर्णेन कृपणा दीनचेतना\n",
    "06086008a": "भार्यार्थं तां च जग्राह पार्थः कामवशानुगाम्\n",
    "06086008c": "एवमेष समुत्पन्नः परक्षेत्रेऽर्जुनात्मजः\n",
    "06086009a": "स नागलोके संवृद्धो मात्रा च परिरक्षितः\n",
    "06086009c": "पितृव्येण परित्यक्तः पार्थद्वेषाद्दुरात्मना\n",
    "06086010a": "रूपवान्वीर्यसंपन्नो गुणवान्सत्यविक्रमः\n",
    "06086010c": "इन्द्रलोकं जगामाशु श्रुत्वा तत्रार्जुनं गतम्\n",
    "06086011a": "सोऽभिगम्य महात्मानं पितरं सत्यविक्रमम्\n",
    "06086011c": "अभ्यवादयदव्यग्रो विनयेन कृताञ्जलिः\n",
    "06086011e": "इरावानस्मि भद्रं ते पुत्रश्चाहं तवाभिभो\n",
    "06086012a": "मातुः समागमो यश्च तत्सर्वं प्रत्यवेदयत्\n",
    "06086012c": "तच्च सर्वं यथावृत्तमनुसस्मार पाण्डवः\n",
    "06086013a": "परिष्वज्य सुतं चापि सोऽऽत्मनः सदृशं गुणैः\n",
    "06086013c": "प्रीतिमानभवत्पार्थो देवराजनिवेशने\n",
    "06086014a": "सोऽर्जुनेन समाज्ञप्तो देवलोके तदा नृप\n",
    "06086014c": "प्रीतिपूर्वं महाबाहुः स्वकार्यं प्रति भारत\n",
    "06086014e": "युद्धकाले त्वयास्माकं साह्यं देयमिति प्रभो\n",
    "06086015a": "बाढमित्येवमुक्त्वा च युद्धकाल उपागतः\n",
    "06086015c": "कामवर्णजवैरश्वैः संवृतो बहुभिर्नृप\n",
    "06086016a": "ते हयाः काञ्चनापीडा नानावर्णा मनोजवाः\n",
    "06086016c": "उत्पेतुः सहसा राजन्हंसा इव महोदधौ\n",
    "06086017a": "ते त्वदीयान्समासाद्य हयसंघान्महाजवान्\n",
    "06086017c": "क्रोडैः क्रोडानभिघ्नन्तो घोणाभिश्च परस्परम्\n",
    "06086017e": "निपेतुः सहसा राजन्सुवेगाभिहता भुवि\n",
    "06086018a": "निपतद्भिस्तथा तैश्च हयसंघैः परस्परम्\n",
    "06086018c": "शुश्रुवे दारुणः शब्दः सुपर्णपतने यथा\n",
    "06086019a": "तथैव च महाराज समेत्यान्योन्यमाहवे\n",
    "06086019c": "परस्परवधं घोरं चक्रुस्ते हयसादिनः\n",
    "06086020a": "तस्मिंस्तथा वर्तमाने संकुले तुमुले भृशम्\n",
    "06086020c": "उभयोरपि संशान्ता हयसंघाः समन्ततः\n",
    "06086021a": "प्रक्षीणसायकाः शूरा निहताश्वाः श्रमातुराः\n",
    "06086021c": "विलयं समनुप्राप्तास्तक्षमाणाः परस्परम्\n",
    "06086022a": "ततः क्षीणे हयानीके किंचिच्छेषे च भारत\n",
    "06086022c": "सौबलस्यात्मजाः शूरा निर्गता रणमूर्धनि\n",
    "06086023a": "वायुवेगसमस्पर्शा जवे वायुसमांस्तथा\n",
    "06086023c": "आरुह्य शीलसंपन्नान्वयःस्थांस्तुरगोत्तमान्\n",
    "06086024a": "गजो गवाक्षो वृषकश्चर्मवानार्जवः शुकः\n",
    "06086024c": "षडेते बलसंपन्ना निर्ययुर्महतो बलात्\n",
    "06086025a": "वार्यमाणाः शकुनिना स्वैश्च योधैर्महाबलैः\n",
    "06086025c": "संनद्धा युद्धकुशला रौद्ररूपा महाबलाः\n",
    "06086026a": "तदनीकं महाबाहो भित्त्वा परमदुर्जयम्\n",
    "06086026c": "बलेन महता युक्ताः स्वर्गाय विजयैषिणः\n",
    "06086026e": "विविशुस्ते तदा हृष्टा गान्धारा युद्धदुर्मदाः\n",
    "06086027a": "तान्प्रविष्टांस्तदा दृष्ट्वा इरावानपि वीर्यवान्\n",
    "06086027c": "अब्रवीत्समरे योधान्विचित्राभरणायुधान्\n",
    "06086028a": "यथैते धार्तराष्ट्रस्य योधाः सानुगवाहनाः\n",
    "06086028c": "हन्यन्ते समरे सर्वे तथा नीतिर्विधीयताम्\n",
    "06086029a": "बाढमित्येवमुक्त्वा ते सर्वे योधा इरावतः\n",
    "06086029c": "जघ्नुस्ते वै परानीकं दुर्जयं समरे परैः\n",
    "06086030a": "तदनीकमनीकेन समरे वीक्ष्य पातितम्\n",
    "06086030c": "अमृष्यमाणास्ते सर्वे सुबलस्यात्मजा रणे\n",
    "06086030e": "इरावन्तमभिद्रुत्य सर्वतः पर्यवारयन्\n",
    "06086031a": "ताडयन्तः शितैः प्रासैश्चोदयन्तः परस्परम्\n",
    "06086031c": "ते शूराः पर्यधावन्त कुर्वन्तो महदाकुलम्\n",
    "06086032a": "इरावानथ निर्भिन्नः प्रासैस्तीक्ष्णैर्महात्मभिः\n",
    "06086032c": "स्रवता रुधिरेणाक्तस्तोत्त्रैर्विद्ध इव द्विपः\n",
    "06086033a": "उरस्यपि च पृष्ठे च पार्श्वयोश्च भृशाहतः\n",
    "06086033c": "एको बहुभिरत्यर्थं धैर्याद्राजन्न विव्यथे\n",
    "06086034a": "इरावानथ संक्रुद्धः सर्वांस्तान्निशितैः शरैः\n",
    "06086034c": "मोहयामास समरे विद्ध्वा परपुरंजयः\n",
    "06086035a": "प्रासानुद्धृत्य सर्वांश्च स्वशरीरादरिंदमः\n",
    "06086035c": "तैरेव ताडयामास सुबलस्यात्मजान्रणे\n",
    "06086036a": "निकृष्य निशितं खड्गं गृहीत्वा च शरावरम्\n",
    "06086036c": "पदातिस्तूर्णमागच्छज्जिघांसुः सौबलान्युधि\n",
    "06086037a": "ततः प्रत्यागतप्राणाः सर्वे ते सुबलात्मजाः\n",
    "06086037c": "भूयः क्रोधसमाविष्टा इरावन्तमथाद्रवन्\n",
    "06086038a": "इरावानपि खड्गेन दर्शयन्पाणिलाघवम्\n",
    "06086038c": "अभ्यवर्तत तान्सर्वान्सौबलान्बलदर्पितः\n",
    "06086039a": "लाघवेनाथ चरतः सर्वे ते सुबलात्मजाः\n",
    "06086039c": "अन्तरं नाध्यगच्छन्त चरन्तः शीघ्रगामिनः\n",
    "06086040a": "भूमिष्ठमथ तं संख्ये संप्रदृश्य ततः पुनः\n",
    "06086040c": "परिवार्य भृशं सर्वे ग्रहीतुमुपचक्रमुः\n",
    "06086041a": "अथाभ्याशगतानां स खड्गेनामित्रकर्शनः\n",
    "06086041c": "उपहस्तावहस्ताभ्यां तेषां गात्राण्यकृन्तत\n",
    "06086042a": "आयुधानि च सर्वेषां बाहूनपि च भूषितान्\n",
    "06086042c": "अपतन्त निकृत्ताङ्गा गता भूमिं गतासवः\n",
    "06086043a": "वृषकस्तु महाराज बहुधा परिविक्षतः\n",
    "06086043c": "अमुच्यत महारौद्रात्तस्माद्वीरावकर्तनात्\n",
    "06086044a": "तान्सर्वान्पतितान्दृष्ट्वा भीतो दुर्योधनस्ततः\n",
    "06086044c": "अभ्यभाषत संक्रुद्धो राक्षसं घोरदर्शनम्\n",
    "06086045a": "आर्श्यशृङ्गिं महेष्वासं मायाविनमरिंदमम्\n",
    "06086045c": "वैरिणं भीमसेनस्य पूर्वं बकवधेन वै\n",
    "06086046a": "पश्य वीर यथा ह्येष फल्गुनस्य सुतो बली\n",
    "06086046c": "मायावी विप्रियं घोरमकार्षीन्मे बलक्षयम्\n",
    "06086047a": "त्वं च कामगमस्तात मायास्त्रे च विशारदः\n",
    "06086047c": "कृतवैरश्च पार्थेन तस्मादेनं रणे जहि\n",
    "06086048a": "बाढमित्येवमुक्त्वा तु राक्षसो घोरदर्शनः\n",
    "06086048c": "प्रययौ सिंहनादेन यत्रार्जुनसुतो युवा\n",
    "06086049a": "स्वारूढैर्युद्धकुशलैर्विमलप्रासयोधिभिः\n",
    "06086049c": "वीरैः प्रहारिभिर्युक्तः स्वैरनीकैः समावृतः\n",
    "06086049e": "निहन्तुकामः समरे इरावन्तं महाबलम्\n",
    "06086050a": "इरावानपि संक्रुद्धस्त्वरमाणः पराक्रमी\n",
    "06086050c": "हन्तुकामममित्रघ्नो राक्षसं प्रत्यवारयत्\n",
    "06086051a": "तमापतन्तं संप्रेक्ष्य राक्षसः सुमहाबलः\n",
    "06086051c": "त्वरमाणस्ततो मायां प्रयोक्तुमुपचक्रमे\n",
    "06086052a": "तेन मायामयाः कॢप्ता हयास्तावन्त एव हि\n",
    "06086052c": "स्वारूढा राक्षसैर्घोरैः शूलपट्टिशपाणिभिः\n",
    "06086053a": "ते संरब्धाः समागम्य द्विसाहस्राः प्रहारिणः\n",
    "06086053c": "अचिराद्गमयामासुः प्रेतलोकं परस्परम्\n",
    "06086054a": "तस्मिंस्तु निहते सैन्ये तावुभौ युद्धदुर्मदौ\n",
    "06086054c": "संग्रामे व्यवतिष्ठेतां यथा वै वृत्रवासवौ\n",
    "06086055a": "आद्रवन्तमभिप्रेक्ष्य राक्षसं युद्धदुर्मदम्\n",
    "06086055c": "इरावान्क्रोधसंरब्धः प्रत्यधावन्महाबलः\n",
    "06086056a": "समभ्याशगतस्याजौ तस्य खड्गेन दुर्मतेः\n",
    "06086056c": "चिच्छेद कार्मुकं दीप्तं शरावापं च पञ्चकम्\n",
    "06086057a": "स निकृत्तं धनुर्दृष्ट्वा खं जवेन समाविशत्\n",
    "06086057c": "इरावन्तमभिक्रुद्धं मोहयन्निव मायया\n",
    "06086058a": "ततोऽन्तरिक्षमुत्पत्य इरावानपि राक्षसम्\n",
    "06086058c": "विमोहयित्वा मायाभिस्तस्य गात्राणि सायकैः\n",
    "06086058e": "चिच्छेद सर्वमर्मज्ञः कामरूपो दुरासदः\n",
    "06086059a": "तथा स राक्षसश्रेष्ठः शरैः कृत्तः पुनः पुनः\n",
    "06086059c": "संबभूव महाराज समवाप च यौवनम्\n",
    "06086060a": "माया हि सहजा तेषां वयो रूपं च कामजम्\n",
    "06086060c": "एवं तद्राक्षसस्याङ्गं छिन्नं छिन्नं व्यरोहत\n",
    "06086061a": "इरावानपि संक्रुद्धो राक्षसं तं महाबलम्\n",
    "06086061c": "परश्वधेन तीक्ष्णेन चिच्छेद च पुनः पुनः\n",
    "06086062a": "स तेन बलिना वीरश्छिद्यमान इव द्रुमः\n",
    "06086062c": "राक्षसो व्यनदद्घोरं स शब्दस्तुमुलोऽभवत्\n",
    "06086063a": "परश्वधक्षतं रक्षः सुस्राव रुधिरं बहु\n",
    "06086063c": "ततश्चुक्रोध बलवांश्चक्रे वेगं च संयुगे\n",
    "06086064a": "आर्श्यशृङ्गिस्ततो दृष्ट्वा समरे शत्रुमूर्जितम्\n",
    "06086064c": "कृत्वा घोरं महद्रूपं ग्रहीतुमुपचक्रमे\n",
    "06086064e": "संग्रामशिरसो मध्ये सर्वेषां तत्र पश्यताम्\n",
    "06086065a": "तां दृष्ट्वा तादृशीं मायां राक्षसस्य महात्मनः\n",
    "06086065c": "इरावानपि संक्रुद्धो मायां स्रष्टुं प्रचक्रमे\n",
    "06086066a": "तस्य क्रोधाभिभूतस्य संयुगेष्वनिवर्तिनः\n",
    "06086066c": "योऽन्वयो मातृकस्तस्य स एनमभिपेदिवान्\n",
    "06086067a": "स नागैर्बहुशो राजन्सर्वतः संवृतो रणे\n",
    "06086067c": "दधार सुमहद्रूपमनन्त इव भोगवान्\n",
    "06086067e": "ततो बहुविधैर्नागैश्छादयामास राक्षसम्\n",
    "06086068a": "छाद्यमानस्तु नागैः स ध्यात्वा राक्षसपुंगवः\n",
    "06086068c": "सौपर्णं रूपमास्थाय भक्षयामास पन्नगान्\n",
    "06086069a": "मायया भक्षिते तस्मिन्नन्वये तस्य मातृके\n",
    "06086069c": "विमोहितमिरावन्तमसिना राक्षसोऽवधीत्\n",
    "06086070a": "सकुण्डलं समुकुटं पद्मेन्दुसदृशप्रभम्\n",
    "06086070c": "इरावतः शिरो रक्षः पातयामास भूतले\n",
    "06086071a": "तस्मिंस्तु निहते वीरे राक्षसेनार्जुनात्मजे\n",
    "06086071c": "विशोकाः समपद्यन्त धार्तराष्ट्राः सराजकाः\n",
    "06086072a": "तस्मिन्महति संग्रामे तादृशे भैरवे पुनः\n",
    "06086072c": "महान्व्यतिकरो घोरः सेनयोः समपद्यत\n",
    "06086073a": "हया गजाः पदाताश्च विमिश्रा दन्तिभिर्हताः\n",
    "06086073c": "रथाश्च दन्तिनश्चैव पत्तिभिस्तत्र सूदिताः\n",
    "06086074a": "तथा पत्तिरथौघाश्च हयाश्च बहवो रणे\n",
    "06086074c": "रथिभिर्निहता राजंस्तव तेषां च संकुले\n",
    "06086075a": "अजानन्नर्जुनश्चापि निहतं पुत्रमौरसम्\n",
    "06086075c": "जघान समरे शूरान्राज्ञस्तान्भीष्मरक्षिणः\n",
    "06086076a": "तथैव तावका राजन्सृञ्जयाश्च महाबलाः\n",
    "06086076c": "जुह्वतः समरे प्राणान्निजघ्नुरितरेतरम्\n",
    "06086077a": "मुक्तकेशा विकवचा विरथाश्छिन्नकार्मुकाः\n",
    "06086077c": "बाहुभिः समयुध्यन्त समवेताः परस्परम्\n",
    "06086078a": "तथा मर्मातिगैर्भीष्मो निजघान महारथान्\n",
    "06086078c": "कम्पयन्समरे सेनां पाण्डवानां महाबलः\n",
    "06086079a": "तेन यौधिष्ठिरे सैन्ये बहवो मानवा हताः\n",
    "06086079c": "दन्तिनः सादिनश्चैव रथिनोऽथ हयास्तथा\n",
    "06086080a": "तत्र भारत भीष्मस्य रणे दृष्ट्वा पराक्रमम्\n",
    "06086080c": "अत्यद्भुतमपश्याम शक्रस्येव पराक्रमम्\n",
    "06086081a": "तथैव भीमसेनस्य पार्षतस्य च भारत\n",
    "06086081c": "रौद्रमासीत्तदा युद्धं सात्वतस्य च धन्विनः\n",
    "06086082a": "दृष्ट्वा द्रोणस्य विक्रान्तं पाण्डवान्भयमाविशत्\n",
    "06086082c": "एक एव रणे शक्तो हन्तुमस्मान्ससैनिकान्\n",
    "06086083a": "किं पुनः पृथिवीशूरैर्योधव्रातैः समावृतः\n",
    "06086083c": "इत्यब्रुवन्महाराज रणे द्रोणेन पीडिताः\n",
    "06086084a": "वर्तमाने तथा रौद्रे संग्रामे भरतर्षभ\n",
    "06086084c": "उभयोः सेनयोः शूरा नामृष्यन्त परस्परम्\n",
    "06086085a": "आविष्टा इव युध्यन्ते रक्षोभूता महाबलाः\n",
    "06086085c": "तावकाः पाण्डवेयाश्च संरब्धास्तात धन्विनः\n",
    "06086086a": "न स्म पश्यामहे कंचिद्यः प्राणान्परिरक्षति\n",
    "06086086c": "संग्रामे दैत्यसंकाशे तस्मिन्योद्धा नराधिप\n",
    "06087001": "धृतराष्ट्र उवाच\n",
    "06087001a": "इरावन्तं तु निहतं दृष्ट्वा पार्था महारथाः\n",
    "06087001c": "संग्रामे किमकुर्वन्त तन्ममाचक्ष्व संजय\n",
    "06087002": "संजय उवाच\n",
    "06087002a": "इरावन्तं तु निहतं संग्रामे वीक्ष्य राक्षसः\n",
    "06087002c": "व्यनदत्सुमहानादं भैमसेनिर्घटोत्कचः\n",
    "06087003a": "नदतस्तस्य शब्देन पृथिवी सागराम्बरा\n",
    "06087003c": "सपर्वतवना राजंश्चचाल सुभृशं तदा\n",
    "06087003e": "अन्तरिक्षं दिशश्चैव सर्वाश्च प्रदिशस्तथा\n",
    "06087004a": "तं श्रुत्वा सुमहानादं तव सैन्यस्य भारत\n",
    "06087004c": "ऊरुस्तम्भः समभवद्वेपथुः स्वेद एव च\n",
    "06087005a": "सर्व एव च राजेन्द्र तावका दीनचेतसः\n",
    "06087005c": "सर्पवत्समवेष्टन्त सिंहभीता गजा इव\n",
    "06087006a": "निनदत्सुमहानादं निर्घातमिव राक्षसः\n",
    "06087006c": "ज्वलितं शूलमुद्यम्य रूपं कृत्वा विभीषणम्\n",
    "06087007a": "नानाप्रहरणैर्घोरैर्वृतो राक्षसपुंगवैः\n",
    "06087007c": "आजगाम सुसंक्रुद्धः कालान्तकयमोपमः\n",
    "06087008a": "तमापतन्तं संप्रेक्ष्य संक्रुद्धं भीमदर्शनम्\n",
    "06087008c": "स्वबलं च भयात्तस्य प्रायशो विमुखीकृतम्\n",
    "06087009a": "ततो दुर्योधनो राजा घटोत्कचमुपाद्रवत्\n",
    "06087009c": "प्रगृह्य विपुलं चापं सिंहवद्विनदन्मुहुः\n",
    "06087010a": "पृष्ठतोऽनुययौ चैनं स्रवद्भिः पर्वतोपमैः\n",
    "06087010c": "कुञ्जरैर्दशसाहस्रैर्वङ्गानामधिपः स्वयम्\n",
    "06087011a": "तमापतन्तं संप्रेक्ष्य गजानीकेन संवृतम्\n",
    "06087011c": "पुत्रं तव महाराज चुकोप स निशाचरः\n",
    "06087012a": "ततः प्रववृते युद्धं तुमुलं लोमहर्षणम्\n",
    "06087012c": "राक्षसानां च राजेन्द्र दुर्योधनबलस्य च\n",
    "06087013a": "गजानीकं च संप्रेक्ष्य मेघवृन्दमिवोद्यतम्\n",
    "06087013c": "अभ्यधावन्त संक्रुद्धा राक्षसाः शस्त्रपाणयः\n",
    "06087014a": "नदन्तो विविधान्नादान्मेघा इव सविद्युतः\n",
    "06087014c": "शरशक्त्यृष्टिनाराचैर्निघ्नन्तो गजयोधिनः\n",
    "06087015a": "भिण्डिपालैस्तथा शूलैर्मुद्गरैः सपरश्वधैः\n",
    "06087015c": "पर्वताग्रैश्च वृक्षैश्च निजघ्नुस्ते महागजान्\n",
    "06087016a": "भिन्नकुम्भान्विरुधिरान्भिन्नगात्रांश्च वारणान्\n",
    "06087016c": "अपश्याम महाराज वध्यमानान्निशाचरैः\n",
    "06087017a": "तेषु प्रक्षीयमाणेषु भग्नेषु गजयोधिषु\n",
    "06087017c": "दुर्योधनो महाराज राक्षसान्समुपाद्रवत्\n",
    "06087018a": "अमर्षवशमापन्नस्त्यक्त्वा जीवितमात्मनः\n",
    "06087018c": "मुमोच निशितान्बाणान्राक्षसेषु महाबलः\n",
    "06087019a": "जघान च महेष्वासः प्रधानांस्तत्र राक्षसान्\n",
    "06087019c": "संक्रुद्धो भरतश्रेष्ठ पुत्रो दुर्योधनस्तव\n",
    "06087020a": "वेगवन्तं महारौद्रं विद्युज्जिह्वं प्रमाथिनम्\n",
    "06087020c": "शरैश्चतुर्भिश्चतुरो निजघान महारथः\n",
    "06087021a": "ततः पुनरमेयात्मा शरवर्षं दुरासदम्\n",
    "06087021c": "मुमोच भरतश्रेष्ठ निशाचरबलं प्रति\n",
    "06087022a": "तत्तु दृष्ट्वा महत्कर्म पुत्रस्य तव मारिष\n",
    "06087022c": "क्रोधेनाभिप्रजज्वाल भैमसेनिर्महाबलः\n",
    "06087023a": "विस्फार्य च महच्चापमिन्द्राशनिसमस्वनम्\n",
    "06087023c": "अभिदुद्राव वेगेन दुर्योधनमरिंदमम्\n",
    "06087024a": "तमापतन्तमुद्वीक्ष्य कालसृष्टमिवान्तकम्\n",
    "06087024c": "न विव्यथे महाराज पुत्रो दुर्योधनस्तव\n",
    "06087025a": "अथैनमब्रवीत्क्रुद्धः क्रूरः संरक्तलोचनः\n",
    "06087025c": "ये त्वया सुनृशंसेन दीर्घकालं प्रवासिताः\n",
    "06087025e": "यच्च ते पाण्डवा राजंश्छलद्यूते पराजिताः\n",
    "06087026a": "यच्चैव द्रौपदी कृष्णा एकवस्त्रा रजस्वला\n",
    "06087026c": "सभामानीय दुर्बुद्धे बहुधा क्लेशिता त्वया\n",
    "06087027a": "तव च प्रियकामेन आश्रमस्था दुरात्मना\n",
    "06087027c": "सैन्धवेन परिक्लिष्टा परिभूय पितॄन्मम\n",
    "06087028a": "एतेषामवमानानामन्येषां च कुलाधम\n",
    "06087028c": "अन्तमद्य गमिष्यामि यदि नोत्सृजसे रणम्\n",
    "06087029a": "एवमुक्त्वा तु हैडिम्बो महद्विस्फार्य कार्मुकम्\n",
    "06087029c": "संदश्य दशनैरोष्ठं सृक्किणी परिसंलिहन्\n",
    "06087030a": "शरवर्षेण महता दुर्योधनमवाकिरत्\n",
    "06087030c": "पर्वतं वारिधाराभिः प्रावृषीव बलाहकः\n",
    "06088001": "संजय उवाच\n",
    "06088001a": "ततस्तद्बाणवर्षं तु दुःसहं दानवैरपि\n",
    "06088001c": "दधार युधि राजेन्द्रो यथा वर्षं महाद्विपः\n",
    "06088002a": "ततः क्रोधसमाविष्टो निःश्वसन्निव पन्नगः\n",
    "06088002c": "संशयं परमं प्राप्तः पुत्रस्ते भरतर्षभ\n",
    "06088003a": "मुमोच निशितांस्तीक्ष्णान्नाराचान्पञ्चविंशतिम्\n",
    "06088003c": "तेऽपतन्सहसा राजंस्तस्मिन्राक्षसपुंगवे\n",
    "06088003e": "आशीविषा इव क्रुद्धाः पर्वते गन्धमादने\n",
    "06088004a": "स तैर्विद्धः स्रवन्रक्तं प्रभिन्न इव कुञ्जरः\n",
    "06088004c": "दध्रे मतिं विनाशाय राज्ञः स पिशिताशनः\n",
    "06088004e": "जग्राह च महाशक्तिं गिरीणामपि दारणीम्\n",
    "06088005a": "संप्रदीप्तां महोल्काभामशनीं मघवानिव\n",
    "06088005c": "समुद्यच्छन्महाबाहुर्जिघांसुस्तनयं तव\n",
    "06088006a": "तामुद्यतामभिप्रेक्ष्य वङ्गानामधिपस्त्वरन्\n",
    "06088006c": "कुञ्जरं गिरिसंकाशं राक्षसं प्रत्यचोदयत्\n",
    "06088007a": "स नागप्रवरेणाजौ बलिना शीघ्रगामिना\n",
    "06088007c": "यतो दुर्योधनरथस्तं मार्गं प्रत्यपद्यत\n",
    "06088007e": "रथं च वारयामास कुञ्जरेण सुतस्य ते\n",
    "06088008a": "मार्गमावारितं दृष्ट्वा राज्ञा वङ्गेन धीमता\n",
    "06088008c": "घटोत्कचो महाराज क्रोधसंरक्तलोचनः\n",
    "06088008e": "उद्यतां तां महाशक्तिं तस्मिंश्चिक्षेप वारणे\n",
    "06088009a": "स तयाभिहतो राजंस्तेन बाहुविमुक्तया\n",
    "06088009c": "संजातरुधिरोत्पीडः पपात च ममार च\n",
    "06088010a": "पतत्यथ गजे चापि वङ्गानामीश्वरो बली\n",
    "06088010c": "जवेन समभिद्रुत्य जगाम धरणीतलम्\n",
    "06088011a": "दुर्योधनोऽपि संप्रेक्ष्य पातितं वरवारणम्\n",
    "06088011c": "प्रभग्नं च बलं दृष्ट्वा जगाम परमां व्यथाम्\n",
    "06088012a": "क्षत्रधर्मं पुरस्कृत्य आत्मनश्चाभिमानिताम्\n",
    "06088012c": "प्राप्तेऽपक्रमणे राजा तस्थौ गिरिरिवाचलः\n",
    "06088013a": "संधाय च शितं बाणं कालाग्निसमतेजसम्\n",
    "06088013c": "मुमोच परमक्रुद्धस्तस्मिन्घोरे निशाचरे\n",
    "06088014a": "तमापतन्तं संप्रेक्ष्य बाणमिन्द्राशनिप्रभम्\n",
    "06088014c": "लाघवाद्वञ्चयामास महाकायो घटोत्कचः\n",
    "06088015a": "भूय एव ननादोग्रः क्रोधसंरक्तलोचनः\n",
    "06088015c": "त्रासयन्सर्वभूतानि युगान्ते जलदो यथा\n",
    "06088016a": "तं श्रुत्वा निनदं घोरं तस्य भीष्मस्य रक्षसः\n",
    "06088016c": "आचार्यमुपसंगम्य भीष्मः शांतनवोऽब्रवीत्\n",
    "06088017a": "यथैष निनदो घोरः श्रूयते राक्षसेरितः\n",
    "06088017c": "हैडिम्बो युध्यते नूनं राज्ञा दुर्योधनेन ह\n",
    "06088018a": "नैष शक्यो हि संग्रामे जेतुं भूतेन केनचित्\n",
    "06088018c": "तत्र गच्छत भद्रं वो राजानं परिरक्षत\n",
    "06088019a": "अभिद्रुतं महाभागं राक्षसेन दुरात्मना\n",
    "06088019c": "एतद्धि परमं कृत्यं सर्वेषां नः परंतपाः\n",
    "06088020a": "पितामहवचः श्रुत्वा त्वरमाणा महारथाः\n",
    "06088020c": "उत्तमं जवमास्थाय प्रययुर्यत्र कौरवः\n",
    "06088021a": "द्रोणश्च सोमदत्तश्च बाह्लिकश्च जयद्रथः\n",
    "06088021c": "कृपो भूरिश्रवाः शल्यश्चित्रसेनो विविंशतिः\n",
    "06088022a": "अश्वत्थामा विकर्णश्च आवन्त्यश्च बृहद्बलः\n",
    "06088022c": "रथाश्चानेकसाहस्रा ये तेषामनुयायिनः\n",
    "06088022e": "अभिद्रुतं परीप्सन्तः पुत्रं दुर्योधनं तव\n",
    "06088023a": "तदनीकमनाधृष्यं पालितं लोकसत्तमैः\n",
    "06088023c": "आततायिनमायान्तं प्रेक्ष्य राक्षससत्तमः\n",
    "06088023e": "नाकम्पत महाबाहुर्मैनाक इव पर्वतः\n",
    "06088024a": "प्रगृह्य विपुलं चापं ज्ञातिभिः परिवारितः\n",
    "06088024c": "शूलमुद्गरहस्तैश्च नानाप्रहरणैरपि\n",
    "06088025a": "ततः समभवद्युद्धं तुमुलं लोमहर्षणम्\n",
    "06088025c": "राक्षसानां च मुख्यस्य दुर्योधनबलस्य च\n",
    "06088026a": "धनुषां कूजतां शब्दः सर्वतस्तुमुलोऽभवत्\n",
    "06088026c": "अश्रूयत महाराज वंशानां दह्यतामिव\n",
    "06088027a": "शस्त्राणां पात्यमानानां कवचेषु शरीरिणाम्\n",
    "06088027c": "शब्दः समभवद्राजन्नद्रीणामिव दीर्यताम्\n",
    "06088028a": "वीरबाहुविसृष्टानां तोमराणां विशां पते\n",
    "06088028c": "रूपमासीद्वियत्स्थानां सर्पाणां सर्पतामिव\n",
    "06088029a": "ततः परमसंक्रुद्धो विस्फार्य सुमहद्धनुः\n",
    "06088029c": "राक्षसेन्द्रो महाबाहुर्विनदन्भैरवं रवम्\n",
    "06088030a": "आचार्यस्यार्धचन्द्रेण क्रुद्धश्चिच्छेद कार्मुकम्\n",
    "06088030c": "सोमदत्तस्य भल्लेन ध्वजमुन्मथ्य चानदत्\n",
    "06088031a": "बाह्लिकं च त्रिभिर्बाणैरभ्यविध्यत्स्तनान्तरे\n",
    "06088031c": "कृपमेकेन विव्याध चित्रसेनं त्रिभिः शरैः\n",
    "06088032a": "पूर्णायतविसृष्टेन सम्यक्प्रणिहितेन च\n",
    "06088032c": "जत्रुदेशे समासाद्य विकर्णं समताडयत्\n",
    "06088032e": "न्यषीदत्स रथोपस्थे शोणितेन परिप्लुतः\n",
    "06088033a": "ततः पुनरमेयात्मा नाराचान्दश पञ्च च\n",
    "06088033c": "भूरिश्रवसि संक्रुद्धः प्राहिणोद्भरतर्षभ\n",
    "06088033e": "ते वर्म भित्त्वा तस्याशु प्राविशन्मेदिनीतलम्\n",
    "06088034a": "विविंशतेश्च द्रौणेश्च यन्तारौ समताडयत्\n",
    "06088034c": "तौ पेततू रथोपस्थे रश्मीनुत्सृज्य वाजिनाम्\n",
    "06088035a": "सिन्धुराज्ञोऽर्धचन्द्रेण वाराहं स्वर्णभूषितम्\n",
    "06088035c": "उन्ममाथ महाराज द्वितीयेनाच्छिनद्धनुः\n",
    "06088036a": "चतुर्भिरथ नाराचैरावन्त्यस्य महात्मनः\n",
    "06088036c": "जघान चतुरो वाहान्क्रोधसंरक्तलोचनः\n",
    "06088037a": "पूर्णायतविसृष्टेन पीतेन निशितेन च\n",
    "06088037c": "निर्बिभेद महाराज राजपुत्रं बृहद्बलम्\n",
    "06088037e": "स गाढविद्धो व्यथितो रथोपस्थ उपाविशत्\n",
    "06088038a": "भृशं क्रोधेन चाविष्टो रथस्थो राक्षसाधिपः\n",
    "06088038c": "चिक्षेप निशितांस्तीक्ष्णाञ्शरानाशीविषोपमान्\n",
    "06088038e": "बिभिदुस्ते महाराज शल्यं युद्धविशारदम्\n",
    "06089001": "संजय उवाच\n",
    "06089001a": "विमुखीकृत्य तान्सर्वांस्तावकान्युधि राक्षसः\n",
    "06089001c": "जिघांसुर्भरतश्रेष्ठ दुर्योधनमुपाद्रवत्\n",
    "06089002a": "तमापतन्तं संप्रेक्ष्य राजानं प्रति वेगितम्\n",
    "06089002c": "अभ्यधावञ्जिघांसन्तस्तावका युद्धदुर्मदाः\n",
    "06089003a": "तालमात्राणि चापानि विकर्षन्तो महाबलाः\n",
    "06089003c": "तमेकमभ्यधावन्त नदन्तः सिंहसंघवत्\n",
    "06089004a": "अथैनं शरवर्षेण समन्तात्पर्यवारयन्\n",
    "06089004c": "पर्वतं वारिधाराभिः शरदीव बलाहकाः\n",
    "06089005a": "स गाढविद्धो व्यथितस्तोत्त्रार्दित इव द्विपः\n",
    "06089005c": "उत्पपात तदाकाशं समन्ताद्वैनतेयवत्\n",
    "06089006a": "व्यनदत्सुमहानादं जीमूत इव शारदः\n",
    "06089006c": "दिशः खं प्रदिशश्चैव नादयन्भैरवस्वनः\n",
    "06089007a": "राक्षसस्य तु तं शब्दं श्रुत्वा राजा युधिष्ठिरः\n",
    "06089007c": "उवाच भरतश्रेष्ठो भीमसेनमिदं वचः\n",
    "06089008a": "युध्यते राक्षसो नूनं धार्तराष्ट्रैर्महारथैः\n",
    "06089008c": "यथास्य श्रूयते शब्दो नदतो भैरवं स्वनम्\n",
    "06089008e": "अतिभारं च पश्यामि तत्र तात समाहितम्\n",
    "06089009a": "पितामहश्च संक्रुद्धः पाञ्चालान्हन्तुमुद्यतः\n",
    "06089009c": "तेषां च रक्षणार्थाय युध्यते फल्गुनः परैः\n",
    "06089010a": "एतच्छ्रुत्वा महाबाहो कार्यद्वयमुपस्थितम्\n",
    "06089010c": "गच्छ रक्षस्व हैडिम्बं संशयं परमं गतम्\n",
    "06089011a": "भ्रातुर्वचनमाज्ञाय त्वरमाणो वृकोदरः\n",
    "06089011c": "प्रययौ सिंहनादेन त्रासयन्सर्वपार्थिवान्\n",
    "06089011e": "वेगेन महता राजन्पर्वकाले यथोदधिः\n",
    "06089012a": "तमन्वयात्सत्यधृतिः सौचित्तिर्युद्धदुर्मदः\n",
    "06089012c": "श्रेणिमान्वसुदानश्च पुत्रः काश्यस्य चाभिभूः\n",
    "06089013a": "अभिमन्युमुखाश्चैव द्रौपदेया महारथाः\n",
    "06089013c": "क्षत्रदेवश्च विक्रान्तः क्षत्रधर्मा तथैव च\n",
    "06089014a": "अनूपाधिपतिश्चैव नीलः स्वबलमास्थितः\n",
    "06089014c": "महता रथवंशेन हैडिम्बं पर्यवारयन्\n",
    "06089015a": "कुञ्जरैश्च सदा मत्तैः षट्सहस्रैः प्रहारिभिः\n",
    "06089015c": "अभ्यरक्षन्त सहिता राक्षसेन्द्रं घटोत्कचम्\n",
    "06089016a": "सिंहनादेन महता नेमिघोषेण चैव हि\n",
    "06089016c": "खुरशब्दनिनादैश्च कम्पयन्तो वसुंधराम्\n",
    "06089017a": "तेषामापततां श्रुत्वा शब्दं तं तावकं बलम्\n",
    "06089017c": "भीमसेनभयोद्विग्नं विवर्णवदनं तथा\n",
    "06089017e": "परिवृत्तं महाराज परित्यज्य घटोत्कचम्\n",
    "06089018a": "ततः प्रववृते युद्धं तत्र तत्र महात्मनाम्\n",
    "06089018c": "तावकानां परेषां च संग्रामेष्वनिवर्तिनाम्\n",
    "06089019a": "नानारूपाणि शस्त्राणि विसृजन्तो महारथाः\n",
    "06089019c": "अन्योन्यमभिधावन्तः संप्रहारं प्रचक्रिरे\n",
    "06089019e": "व्यतिषक्तं महारौद्रं युद्धं भीरुभयावहम्\n",
    "06089020a": "हया गजैः समाजग्मुः पादाता रथिभिः सह\n",
    "06089020c": "अन्योन्यं समरे राजन्प्रार्थयाना महद्यशः\n",
    "06089021a": "सहसा चाभवत्तीव्रं संनिपातान्महद्रजः\n",
    "06089021c": "रथाश्वगजपत्तीनां पदनेमिसमुद्धतम्\n",
    "06089022a": "धूम्रारुणं रजस्तीव्रं रणभूमिं समावृणोत्\n",
    "06089022c": "नैव स्वे न परे राजन्समजानन्परस्परम्\n",
    "06089023a": "पिता पुत्रं न जानीते पुत्रो वा पितरं तथा\n",
    "06089023c": "निर्मर्यादे तथा भूते वैशसे लोमहर्षणे\n",
    "06089024a": "शस्त्राणां भरतश्रेष्ठ मनुष्याणां च गर्जताम्\n",
    "06089024c": "सुमहानभवच्छब्दो वंशानामिव दह्यताम्\n",
    "06089025a": "गजवाजिमनुष्याणां शोणितान्त्रतरङ्गिणी\n",
    "06089025c": "प्रावर्तत नदी तत्र केशशैवलशाद्वला\n",
    "06089026a": "नराणां चैव कायेभ्यः शिरसां पततां रणे\n",
    "06089026c": "शुश्रुवे सुमहाञ्शब्दः पततामश्मनामिव\n",
    "06089027a": "विशिरस्कैर्मनुष्यैश्च छिन्नगात्रैश्च वारणैः\n",
    "06089027c": "अश्वैः संभिन्नदेहैश्च संकीर्णाभूद्वसुंधरा\n",
    "06089028a": "नानाविधानि शस्त्राणि विसृजन्तो महारथाः\n",
    "06089028c": "अन्योन्यमभिधावन्तः संप्रहारं प्रचक्रिरे\n",
    "06089029a": "हया हयान्समासाद्य प्रेषिता हयसादिभिः\n",
    "06089029c": "समाहत्य रणेऽन्योन्यं निपेतुर्गतजीविताः\n",
    "06089030a": "नरा नरान्समासाद्य क्रोधरक्तेक्षणा भृशम्\n",
    "06089030c": "उरांस्युरोभिरन्योन्यं समाश्लिष्य निजघ्निरे\n",
    "06089031a": "प्रेषिताश्च महामात्रैर्वारणाः परवारणाः\n",
    "06089031c": "अभिघ्नन्ति विषाणाग्रैर्वारणानेव संयुगे\n",
    "06089032a": "ते जातरुधिरापीडाः पताकाभिरलंकृताः\n",
    "06089032c": "संसक्ताः प्रत्यदृश्यन्त मेघा इव सविद्युतः\n",
    "06089033a": "केचिद्भिन्ना विषाणाग्रैर्भिन्नकुम्भाश्च तोमरैः\n",
    "06089033c": "विनदन्तोऽभ्यधावन्त गर्जन्तो जलदा इव\n",
    "06089034a": "केचिद्धस्तैर्द्विधा छिन्नैश्छिन्नगात्रास्तथापरे\n",
    "06089034c": "निपेतुस्तुमुले तस्मिंश्छिन्नपक्षा इवाद्रयः\n",
    "06089035a": "पार्श्वैस्तु दारितैरन्ये वारणैर्वरवारणाः\n",
    "06089035c": "मुमुचुः शोणितं भूरि धातूनिव महीधराः\n",
    "06089036a": "नाराचाभिहतास्त्वन्ये तथा विद्धाश्च तोमरैः\n",
    "06089036c": "हतारोहा व्यदृश्यन्त विशृङ्गा इव पर्वताः\n",
    "06089037a": "केचित्क्रोधसमाविष्टा मदान्धा निरवग्रहाः\n",
    "06089037c": "रथान्हयान्पदातांश्च ममृदुः शतशो रणे\n",
    "06089038a": "तथा हया हयारोहैस्ताडिताः प्रासतोमरैः\n",
    "06089038c": "तेन तेनाभ्यवर्तन्त कुर्वन्तो व्याकुला दिशः\n",
    "06089039a": "रथिनो रथिभिः सार्धं कुलपुत्रास्तनुत्यजः\n",
    "06089039c": "परां शक्तिं समास्थाय चक्रुः कर्माण्यभीतवत्\n",
    "06089040a": "स्वयंवर इवामर्दे प्रजह्रुरितरेतरम्\n",
    "06089040c": "प्रार्थयाना यशो राजन्स्वर्गं वा युद्धशालिनः\n",
    "06089041a": "तस्मिंस्तथा वर्तमाने संग्रामे लोमहर्षणे\n",
    "06089041c": "धार्तराष्ट्रं महत्सैन्यं प्रायशो विमुखीकृतम्\n",
    "06090001": "संजय उवाच\n",
    "06090001a": "स्वसैन्यं निहतं दृष्ट्वा राजा दुर्योधनः स्वयम्\n",
    "06090001c": "अभ्यधावत संक्रुद्धो भीमसेनमरिंदमम्\n",
    "06090002a": "प्रगृह्य सुमहच्चापमिन्द्राशनिसमस्वनम्\n",
    "06090002c": "महता शरवर्षेण पाण्डवं समवाकिरत्\n",
    "06090003a": "अर्धचन्द्रं च संधाय सुतीक्ष्णं लोमवाहिनम्\n",
    "06090003c": "भीमसेनस्य चिच्छेद चापं क्रोधसमन्वितः\n",
    "06090004a": "तदन्तरं च संप्रेक्ष्य त्वरमाणो महारथः\n",
    "06090004c": "संदधे निशितं बाणं गिरीणामपि दारणम्\n",
    "06090004e": "तेनोरसि महाबाहुर्भीमसेनमताडयत्\n",
    "06090005a": "स गाढविद्धो व्यथितः सृक्किणी परिसंलिहन्\n",
    "06090005c": "समाललम्बे तेजस्वी ध्वजं हेमपरिष्कृतम्\n",
    "06090006a": "तथा विमनसं दृष्ट्वा भीमसेनं घटोत्कचः\n",
    "06090006c": "क्रोधेनाभिप्रजज्वाल दिधक्षन्निव पावकः\n",
    "06090007a": "अभिमन्युमुखाश्चैव पाण्डवानां महारथाः\n",
    "06090007c": "समभ्यधावन्क्रोशन्तो राजानं जातसंभ्रमाः\n",
    "06090008a": "संप्रेक्ष्य तानापततः संक्रुद्धाञ्जातसंभ्रमान्\n",
    "06090008c": "भारद्वाजोऽब्रवीद्वाक्यं तावकानां महारथान्\n",
    "06090009a": "क्षिप्रं गच्छत भद्रं वो राजानं परिरक्षत\n",
    "06090009c": "संशयं परमं प्राप्तं मज्जन्तं व्यसनार्णवे\n",
    "06090010a": "एते क्रुद्धा महेष्वासाः पाण्डवानां महारथाः\n",
    "06090010c": "भीमसेनं पुरस्कृत्य दुर्योधनमुपद्रुताः\n",
    "06090011a": "नानाविधानि शस्त्राणि विसृजन्तो जये रताः\n",
    "06090011c": "नदन्तो भैरवान्नादांस्त्रासयन्तश्च भूमिमाम्\n",
    "06090012a": "तदाचार्यवचः श्रुत्वा सोमदत्तपुरोगमाः\n",
    "06090012c": "तावकाः समवर्तन्त पाण्डवानामनीकिनीम्\n",
    "06090013a": "कृपो भूरिश्रवाः शल्यो द्रोणपुत्रो विविंशतिः\n",
    "06090013c": "चित्रसेनो विकर्णश्च सैन्धवोऽथ बृहद्बलः\n",
    "06090013e": "आवन्त्यौ च महेष्वासौ कौरवं पर्यवारयन्\n",
    "06090014a": "ते विंशतिपदं गत्वा संप्रहारं प्रचक्रिरे\n",
    "06090014c": "पाण्डवा धार्तराष्ट्राश्च परस्परजिघांसवः\n",
    "06090015a": "एवमुक्त्वा महाबाहुर्महद्विस्फार्य कार्मुकम्\n",
    "06090015c": "भारद्वाजस्ततो भीमं षड्विंशत्या समार्पयत्\n",
    "06090016a": "भूयश्चैनं महाबाहुः शरैः शीघ्रमवाकिरत्\n",
    "06090016c": "पर्वतं वारिधाराभिः शरदीव बलाहकः\n",
    "06090017a": "तं प्रत्यविध्यद्दशभिर्भीमसेनः शिलीमुखैः\n",
    "06090017c": "त्वरमाणो महेष्वासः सव्ये पार्श्वे महाबलः\n",
    "06090018a": "स गाढविद्धो व्यथितो वयोवृद्धश्च भारत\n",
    "06090018c": "प्रनष्टसंज्ञः सहसा रथोपस्थ उपाविशत्\n",
    "06090019a": "गुरुं प्रव्यथितं दृष्ट्वा राजा दुर्योधनः स्वयम्\n",
    "06090019c": "द्रौणायनिश्च संक्रुद्धौ भीमसेनमभिद्रुतौ\n",
    "06090020a": "तावापतन्तौ संप्रेक्ष्य कालान्तकयमोपमौ\n",
    "06090020c": "भीमसेनो महाबाहुर्गदामादाय सत्वरः\n",
    "06090021a": "अवप्लुत्य रथात्तूर्णं तस्थौ गिरिरिवाचलः\n",
    "06090021c": "समुद्यम्य गदां गुर्वीं यमदण्डोपमां रणे\n",
    "06090022a": "तमुद्यतगदं दृष्ट्वा कैलासमिव शृङ्गिणम्\n",
    "06090022c": "कौरवो द्रोणपुत्रश्च सहितावभ्यधावताम्\n",
    "06090023a": "तावापतन्तौ सहितौ त्वरितौ बलिनां वरौ\n",
    "06090023c": "अभ्यधावत वेगेन त्वरमाणो वृकोदरः\n",
    "06090024a": "तमापतन्तं संप्रेक्ष्य संक्रुद्धं भीमदर्शनम्\n",
    "06090024c": "समभ्यधावंस्त्वरिताः कौरवाणां महारथाः\n",
    "06090025a": "भारद्वाजमुखाः सर्वे भीमसेनजिघांसया\n",
    "06090025c": "नानाविधानि शस्त्राणि भीमस्योरस्यपातयन्\n",
    "06090025e": "सहिताः पाण्डवं सर्वे पीडयन्तः समन्ततः\n",
    "06090026a": "तं दृष्ट्वा संशयं प्राप्तं पीड्यमानं महारथम्\n",
    "06090026c": "अभिमन्युप्रभृतयः पाण्डवानां महारथाः\n",
    "06090026e": "अभ्यधावन्परीप्सन्तः प्राणांस्त्यक्त्वा सुदुस्त्यजान्\n",
    "06090027a": "अनूपाधिपतिः शूरो भीमस्य दयितः सखा\n",
    "06090027c": "नीलो नीलाम्बुदप्रख्यः संक्रुद्धो द्रौणिमभ्ययात्\n",
    "06090027e": "स्पर्धते हि महेष्वासो नित्यं द्रोणसुतेन यः\n",
    "06090028a": "स विस्फार्य महच्चापं द्रौणिं विव्याध पत्रिणा\n",
    "06090028c": "यथा शक्रो महाराज पुरा विव्याध दानवम्\n",
    "06090029a": "विप्रचित्तिं दुराधर्षं देवतानां भयंकरम्\n",
    "06090029c": "येन लोकत्रयं क्रोधात्त्रासितं स्वेन तेजसा\n",
    "06090030a": "तथा नीलेन निर्भिन्नः सुमुखेन पतत्रिणा\n",
    "06090030c": "संजातरुधिरोत्पीडो द्रौणिः क्रोधसमन्वितः\n",
    "06090031a": "स विस्फार्य धनुश्चित्रमिन्द्राशनिसमस्वनम्\n",
    "06090031c": "दध्रे नीलविनाशाय मतिं मतिमतां वरः\n",
    "06090032a": "ततः संधाय विमलान्भल्लान्कर्मारपायितान्\n",
    "06090032c": "जघान चतुरो वाहान्पातयामास च ध्वजम्\n",
    "06090033a": "सप्तमेन च भल्लेन नीलं विव्याध वक्षसि\n",
    "06090033c": "स गाढविद्धो व्यथितो रथोपस्थ उपाविशत्\n",
    "06090034a": "मोहितं वीक्ष्य राजानं नीलमभ्रचयोपमम्\n",
    "06090034c": "घटोत्कचोऽपि संक्रुद्धो भ्रातृभिः परिवारितः\n",
    "06090035a": "अभिदुद्राव वेगेन द्रौणिमाहवशोभिनम्\n",
    "06090035c": "तथेतरे अभ्यधावन्राक्षसा युद्धदुर्मदाः\n",
    "06090036a": "तमापतन्तं संप्रेक्ष्य राक्षसं घोरदर्शनम्\n",
    "06090036c": "अभ्यधावत तेजस्वी भारद्वाजात्मजस्त्वरन्\n",
    "06090037a": "निजघान च संक्रुद्धो राक्षसान्भीमदर्शनान्\n",
    "06090037c": "येऽभवन्नग्रतः क्रुद्धा राक्षसस्य पुरःसराः\n",
    "06090038a": "विमुखांश्चैव तान्दृष्ट्वा द्रौणिचापच्युतैः शरैः\n",
    "06090038c": "अक्रुध्यत महाकायो भैमसेनिर्घटोत्कचः\n",
    "06090039a": "प्रादुश्चक्रे महामायां घोररूपां सुदारुणाम्\n",
    "06090039c": "मोहयन्समरे द्रौणिं मायावी राक्षसाधिपः\n",
    "06090040a": "ततस्ते तावकाः सर्वे मायया विमुखीकृताः\n",
    "06090040c": "अन्योन्यं समपश्यन्त निकृत्तान्मेदिनीतले\n",
    "06090040e": "विचेष्टमानान्कृपणाञ्शोणितेन समुक्षितान्\n",
    "06090041a": "द्रोणं दुर्योधनं शल्यमश्वत्थामानमेव च\n",
    "06090041c": "प्रायशश्च महेष्वासा ये प्रधानाश्च कौरवाः\n",
    "06090042a": "विध्वस्ता रथिनः सर्वे गजाश्च विनिपातिताः\n",
    "06090042c": "हयाश्च सहयारोहा विनिकृत्ताः सहस्रशः\n",
    "06090043a": "तद्दृष्ट्वा तावकं सैन्यं विद्रुतं शिबिरं प्रति\n",
    "06090043c": "मम प्राक्रोशतो राजंस्तथा देवव्रतस्य च\n",
    "06090044a": "युध्यध्वं मा पलायध्वं मायैषा राक्षसी रणे\n",
    "06090044c": "घटोत्कचप्रयुक्तेति नातिष्ठन्त विमोहिताः\n",
    "06090044e": "नैव ते श्रद्दधुर्भीता वदतोरावयोर्वचः\n",
    "06090045a": "तांश्च प्रद्रवतो दृष्ट्वा जयं प्राप्ताश्च पाण्डवाः\n",
    "06090045c": "घटोत्कचेन सहिताः सिंहनादान्प्रचक्रिरे\n",
    "06090045e": "शङ्खदुन्दुभिघोषाश्च समन्तात्सस्वनुर्भृशम्\n",
    "06090046a": "एवं तव बलं सर्वं हैडिम्बेन दुरात्मना\n",
    "06090046c": "सूर्यास्तमनवेलायां प्रभग्नं विद्रुतं दिशः\n",
    "06091001": "संजय उवाच\n",
    "06091001a": "तस्मिन्महति संक्रन्दे राजा दुर्योधनस्तदा\n",
    "06091001c": "गाङ्गेयमुपसंगम्य विनयेनाभिवाद्य च\n",
    "06091002a": "तस्य सर्वं यथावृत्तमाख्यातुमुपचक्रमे\n",
    "06091002c": "घटोत्कचस्य विजयमात्मनश्च पराजयम्\n",
    "06091003a": "कथयामास दुर्धर्षो विनिःश्वस्य पुनः पुनः\n",
    "06091003c": "अब्रवीच्च तदा राजन्भीष्मं कुरुपितामहम्\n",
    "06091004a": "भवन्तं समुपाश्रित्य वासुदेवं यथा परैः\n",
    "06091004c": "पाण्डवैर्विग्रहो घोरः समारब्धो मया प्रभो\n",
    "06091005a": "एकादश समाख्याता अक्षौहिण्यश्च या मम\n",
    "06091005c": "निदेशे तव तिष्ठन्ति मया सार्धं परंतप\n",
    "06091006a": "सोऽहं भरतशार्दूल भीमसेनपुरोगमैः\n",
    "06091006c": "घटोत्कचं समाश्रित्य पाण्डवैर्युधि निर्जितः\n",
    "06091007a": "तन्मे दहति गात्राणि शुष्कवृक्षमिवानलः\n",
    "06091007c": "तदिच्छामि महाभाग त्वत्प्रसादात्परंतप\n",
    "06091008a": "राक्षसापसदं हन्तुं स्वयमेव पितामह\n",
    "06091008c": "त्वां समाश्रित्य दुर्धर्षं तन्मे कर्तुं त्वमर्हसि\n",
    "06091009a": "एतच्छ्रुत्वा तु वचनं राज्ञो भरतसत्तम\n",
    "06091009c": "दुर्योधनमिदं वाक्यं भीष्मः शांतनवोऽब्रवीत्\n",
    "06091010a": "शृणु राजन्मम वचो यत्त्वा वक्ष्यामि कौरव\n",
    "06091010c": "यथा त्वया महाराज वर्तितव्यं परंतप\n",
    "06091011a": "आत्मा रक्ष्यो रणे तात सर्वावस्थास्वरिंदम\n",
    "06091011c": "धर्मराजेन संग्रामस्त्वया कार्यः सदानघ\n",
    "06091012a": "अर्जुनेन यमाभ्यां वा भीमसेनेन वा पुनः\n",
    "06091012c": "राजधर्मं पुरस्कृत्य राजा राजानमृच्छति\n",
    "06091013a": "अहं द्रोणः कृपो द्रौणिः कृतवर्मा च सात्वतः\n",
    "06091013c": "शल्यश्च सौमदत्तिश्च विकर्णश्च महारथः\n",
    "06091014a": "तव च भ्रातरः शूरा दुःशासनपुरोगमाः\n",
    "06091014c": "त्वदर्थं प्रतियोत्स्यामो राक्षसं तं महाबलम्\n",
    "06091015a": "तस्मिन्रौद्रे राक्षसेन्द्रे यदि ते हृच्छयो महान्\n",
    "06091015c": "अयं वा गच्छतु रणे तस्य युद्धाय दुर्मतेः\n",
    "06091015e": "भगदत्तो महीपालः पुरंदरसमो युधि\n",
    "06091016a": "एतावदुक्त्वा राजानं भगदत्तमथाब्रवीत्\n",
    "06091016c": "समक्षं पार्थिवेन्द्रस्य वाक्यं वाक्यविशारदः\n",
    "06091017a": "गच्छ शीघ्रं महाराज हैडिम्बं युद्धदुर्मदम्\n",
    "06091017c": "वारयस्व रणे यत्तो मिषतां सर्वधन्विनाम्\n",
    "06091017e": "राक्षसं क्रूरकर्माणं यथेन्द्रस्तारकं पुरा\n",
    "06091018a": "तव दिव्यानि चास्त्राणि विक्रमश्च परंतप\n",
    "06091018c": "समागमश्च बहुभिः पुराभूदसुरैः सह\n",
    "06091019a": "त्वं तस्य राजशार्दूल प्रतियोद्धा महाहवे\n",
    "06091019c": "स्वबलेन वृतो राजञ्जहि राक्षसपुंगवम्\n",
    "06091020a": "एतच्छ्रुत्वा तु वचनं भीष्मस्य पृतनापतेः\n",
    "06091020c": "प्रययौ सिंहनादेन परानभिमुखो द्रुतम्\n",
    "06091021a": "तमाद्रवन्तं संप्रेक्ष्य गर्जन्तमिव तोयदम्\n",
    "06091021c": "अभ्यवर्तन्त संक्रुद्धाः पाण्डवानां महारथाः\n",
    "06091022a": "भीमसेनोऽभिमन्युश्च राक्षसश्च घटोत्कचः\n",
    "06091022c": "द्रौपदेयाः सत्यधृतिः क्षत्रदेवश्च मारिष\n",
    "06091023a": "चेदिपो वसुदानश्च दशार्णाधिपतिस्तथा\n",
    "06091023c": "सुप्रतीकेन तांश्चापि भगदत्तोऽप्युपाद्रवत्\n",
    "06091024a": "ततः समभवद्युद्धं घोररूपं भयानकम्\n",
    "06091024c": "पाण्डूनां भगदत्तेन यमराष्ट्रविवर्धनम्\n",
    "06091025a": "प्रमुक्ता रथिभिर्बाणा भीमवेगाः सुतेजनाः\n",
    "06091025c": "ते निपेतुर्महाराज नागेषु च रथेषु च\n",
    "06091026a": "प्रभिन्नाश्च महानागा विनीता हस्तिसादिभिः\n",
    "06091026c": "परस्परं समासाद्य संनिपेतुरभीतवत्\n",
    "06091027a": "मदान्धा रोषसंरब्धा विषाणाग्रैर्महाहवे\n",
    "06091027c": "बिभिदुर्दन्तमुसलैः समासाद्य परस्परम्\n",
    "06091028a": "हयाश्च चामरापीडाः प्रासपाणिभिरास्थिताः\n",
    "06091028c": "चोदिताः सादिभिः क्षिप्रं निपेतुरितरेतरम्\n",
    "06091029a": "पादाताश्च पदात्योघैस्ताडिताः शक्तितोमरैः\n",
    "06091029c": "न्यपतन्त तदा भूमौ शतशोऽथ सहस्रशः\n",
    "06091030a": "रथिनश्च तथा राजन्कर्णिनालीकसायकैः\n",
    "06091030c": "निहत्य समरे वीरान्सिंहनादान्विनेदिरे\n",
    "06091031a": "तस्मिंस्तथा वर्तमाने संग्रामे लोमहर्षणे\n",
    "06091031c": "भगदत्तो महेष्वासो भीमसेनमथाद्रवत्\n",
    "06091032a": "कुञ्जरेण प्रभिन्नेन सप्तधा स्रवता मदम्\n",
    "06091032c": "पर्वतेन यथा तोयं स्रवमाणेन सर्वतः\n",
    "06091033a": "किरञ्शरसहस्राणि सुप्रतीकशिरोगतः\n",
    "06091033c": "ऐरावतस्थो मघवान्वारिधारा इवानघ\n",
    "06091034a": "स भीमं शरधाराभिस्ताडयामास पार्थिवः\n",
    "06091034c": "पर्वतं वारिधाराभिः प्रावृषीव बलाहकः\n",
    "06091035a": "भीमसेनस्तु संक्रुद्धः पादरक्षान्परःशतान्\n",
    "06091035c": "निजघान महेष्वासः संक्रुद्धः शरवृष्टिभिः\n",
    "06091036a": "तान्दृष्ट्वा निहतान्क्रुद्धो भगदत्तः प्रतापवान्\n",
    "06091036c": "चोदयामास नागेन्द्रं भीमसेनरथं प्रति\n",
    "06091037a": "स नागः प्रेषितस्तेन बाणो ज्याचोदितो यथा\n",
    "06091037c": "अभ्यधावत वेगेन भीमसेनमरिंदमम्\n",
    "06091038a": "तमापतन्तं संप्रेक्ष्य पाण्डवानां महारथाः\n",
    "06091038c": "अभ्यवर्तन्त वेगेन भीमसेनपुरोगमाः\n",
    "06091039a": "केकयाश्चाभिमन्युश्च द्रौपदेयाश्च सर्वशः\n",
    "06091039c": "दशार्णाधिपतिः शूरः क्षत्रदेवश्च मारिष\n",
    "06091039e": "चेदिपश्चित्रकेतुश्च संक्रुद्धाः सर्व एव ते\n",
    "06091040a": "उत्तमास्त्राणि दिव्यानि दर्शयन्तो महाबलाः\n",
    "06091040c": "तमेकं कुञ्जरं क्रुद्धाः समन्तात्पर्यवारयन्\n",
    "06091041a": "स विद्धो बहुभिर्बाणैर्व्यरोचत महाद्विपः\n",
    "06091041c": "संजातरुधिरोत्पीडो धातुचित्र इवाद्रिराट्\n",
    "06091042a": "दशार्णाधिपतिश्चापि गजं भूमिधरोपमम्\n",
    "06091042c": "समास्थितोऽभिदुद्राव भगदत्तस्य वारणम्\n",
    "06091043a": "तमापतन्तं समरे गजं गजपतिः स च\n",
    "06091043c": "दधार सुप्रतीकोऽपि वेलेव मकरालयम्\n",
    "06091044a": "वारितं प्रेक्ष्य नागेन्द्रं दशार्णस्य महात्मनः\n",
    "06091044c": "साधु साध्विति सैन्यानि पाण्डवेयान्यपूजयन्\n",
    "06091045a": "ततः प्राग्ज्योतिषः क्रुद्धस्तोमरान्वै चतुर्दश\n",
    "06091045c": "प्राहिणोत्तस्य नागस्य प्रमुखे नृपसत्तम\n",
    "06091046a": "तस्य वर्म मुखत्राणं शातकुम्भपरिष्कृतम्\n",
    "06091046c": "विदार्य प्राविशन्क्षिप्रं वल्मीकमिव पन्नगाः\n",
    "06091047a": "स गाढविद्धो व्यथितो नागो भरतसत्तम\n",
    "06091047c": "उपावृत्तमदः क्षिप्रं स न्यवर्तत वेगतः\n",
    "06091048a": "प्रदुद्राव च वेगेन प्रणदन्भैरवं स्वनम्\n",
    "06091048c": "स मर्दमानः स्वबलं वायुर्वृक्षानिवौजसा\n",
    "06091049a": "तस्मिन्पराजिते नागे पाण्डवानां महारथाः\n",
    "06091049c": "सिंहनादं विनद्योच्चैर्युद्धायैवोपतस्थिरे\n",
    "06091050a": "ततो भीमं पुरस्कृत्य भगदत्तमुपाद्रवन्\n",
    "06091050c": "किरन्तो विविधान्बाणाञ्शस्त्राणि विविधानि च\n",
    "06091051a": "तेषामापततां राजन्संक्रुद्धानाममर्षिणाम्\n",
    "06091051c": "श्रुत्वा स निनदं घोरममर्षाद्गतसाध्वसः\n",
    "06091051e": "भगदत्तो महेष्वासः स्वनागं प्रत्यचोदयत्\n",
    "06091052a": "अङ्कुशाङ्गुष्ठनुदितः स गजप्रवरो युधि\n",
    "06091052c": "तस्मिन्क्षणे समभवत्संवर्तक इवानलः\n",
    "06091053a": "रथसंघांस्तथा नागान्हयांश्च सह सादिभिः\n",
    "06091053c": "पादातांश्च सुसंक्रुद्धः शतशोऽथ सहस्रशः\n",
    "06091053e": "अमृद्नात्समरे राजन्संप्रधावंस्ततस्ततः\n",
    "06091054a": "तेन संलोड्यमानं तु पाण्डूनां तद्बलं महत्\n",
    "06091054c": "संचुकोच महाराज चर्मेवाग्नौ समाहितम्\n",
    "06091055a": "भग्नं तु स्वबलं दृष्ट्वा भगदत्तेन धीमता\n",
    "06091055c": "घटोत्कचोऽथ संक्रुद्धो भगदत्तमुपाद्रवत्\n",
    "06091056a": "विकटः पुरुषो राजन्दीप्तास्यो दीप्तलोचनः\n",
    "06091056c": "रूपं विभीषणं कृत्वा रोषेण प्रज्वलन्निव\n",
    "06091057a": "जग्राह विपुलं शूलं गिरीणामपि दारणम्\n",
    "06091057c": "नागं जिघांसुः सहसा चिक्षेप च महाबलः\n",
    "06091057e": "सविष्फुलिङ्गज्वालाभिः समन्तात्परिवेष्टितम्\n",
    "06091058a": "तमापतन्तं सहसा दृष्ट्वा ज्वालाकुलं रणे\n",
    "06091058c": "चिक्षेप रुचिरं तीक्ष्णमर्धचन्द्रं स पार्थिवः\n",
    "06091058e": "चिच्छेद सुमहच्छूलं तेन बाणेन वेगवत्\n",
    "06091059a": "निपपात द्विधा छिन्नं शूलं हेमपरिष्कृतम्\n",
    "06091059c": "महाशनिर्यथा भ्रष्टा शक्रमुक्ता नभोगता\n",
    "06091060a": "शूलं निपतितं दृष्ट्वा द्विधा कृत्तं स पार्थिवः\n",
    "06091060c": "रुक्मदण्डां महाशक्तिं जग्राहाग्निशिखोपमाम्\n",
    "06091060e": "चिक्षेप तां राक्षसस्य तिष्ठ तिष्ठेति चाब्रवीत्\n",
    "06091061a": "तामापतन्तीं संप्रेक्ष्य वियत्स्थामशनीमिव\n",
    "06091061c": "उत्पत्य राक्षसस्तूर्णं जग्राह च ननाद च\n",
    "06091062a": "बभञ्ज चैनां त्वरितो जानुन्यारोप्य भारत\n",
    "06091062c": "पश्यतः पार्थिवेन्द्रस्य तदद्भुतमिवाभवत्\n",
    "06091063a": "तदवेक्ष्य कृतं कर्म राक्षसेन बलीयसा\n",
    "06091063c": "दिवि देवाः सगन्धर्वा मुनयश्चापि विस्मिताः\n",
    "06091064a": "पाण्डवाश्च महेष्वासा भीमसेनपुरोगमाः\n",
    "06091064c": "साधु साध्विति नादेन पृथिवीमनुनादयन्\n",
    "06091065a": "तं तु श्रुत्वा महानादं प्रहृष्टानां महात्मनाम्\n",
    "06091065c": "नामृष्यत महेष्वासो भगदत्तः प्रतापवान्\n",
    "06091066a": "स विस्फार्य महच्चापमिन्द्राशनिसमस्वनम्\n",
    "06091066c": "अभिदुद्राव वेगेन पाण्डवानां महारथान्\n",
    "06091066e": "विसृजन्विमलांस्तीक्ष्णान्नाराचाञ्ज्वलनप्रभान्\n",
    "06091067a": "भीममेकेन विव्याध राक्षसं नवभिः शरैः\n",
    "06091067c": "अभिमन्युं त्रिभिश्चैव केकयान्पञ्चभिस्तथा\n",
    "06091068a": "पूर्णायतविसृष्टेन स्वर्णपुङ्खेन पत्रिणा\n",
    "06091068c": "बिभेद दक्षिणं बाहुं क्षत्रदेवस्य चाहवे\n",
    "06091068e": "पपात सहसा तस्य सशरं धनुरुत्तमम्\n",
    "06091069a": "द्रौपदेयांस्ततः पञ्च पञ्चभिः समताडयत्\n",
    "06091069c": "भीमसेनस्य च क्रोधान्निजघान तुरंगमान्\n",
    "06091070a": "ध्वजं केसरिणं चास्य चिच्छेद विशिखैस्त्रिभिः\n",
    "06091070c": "निर्बिभेद त्रिभिश्चान्यैः सारथिं चास्य पत्रिभिः\n",
    "06091071a": "स गाढविद्धो व्यथितो रथोपस्थ उपाविशत्\n",
    "06091071c": "विशोको भरतश्रेष्ठ भगदत्तेन संयुगे\n",
    "06091072a": "ततो भीमो महाराज विरथो रथिनां वरः\n",
    "06091072c": "गदां प्रगृह्य वेगेन प्रचस्कन्द महारथात्\n",
    "06091073a": "तमुद्यतगदं दृष्ट्वा सशृङ्गमिव पर्वतम्\n",
    "06091073c": "तावकानां भयं घोरं समपद्यत भारत\n",
    "06091074a": "एतस्मिन्नेव काले तु पाण्डवः कृष्णसारथिः\n",
    "06091074c": "आजगाम महाराज निघ्नञ्शत्रून्सहस्रशः\n",
    "06091075a": "यत्र तौ पुरुषव्याघ्रौ पितापुत्रौ परंतपौ\n",
    "06091075c": "प्राग्ज्योतिषेण संसक्तौ भीमसेनघटोत्कचौ\n",
    "06091076a": "दृष्ट्वा तु पाण्डवो राजन्युध्यमानान्महारथान्\n",
    "06091076c": "त्वरितो भरतश्रेष्ठ तत्रायाद्विकिरञ्शरान्\n",
    "06091077a": "ततो दुर्योधनो राजा त्वरमाणो महारथः\n",
    "06091077c": "सेनामचोदयत्क्षिप्रं रथनागाश्वसंकुलाम्\n",
    "06091078a": "तामापतन्तीं सहसा कौरवाणां महाचमूम्\n",
    "06091078c": "अभिदुद्राव वेगेन पाण्डवः श्वेतवाहनः\n",
    "06091079a": "भगदत्तोऽपि समरे तेन नागेन भारत\n",
    "06091079c": "विमृद्नन्पाण्डवबलं युधिष्ठिरमुपाद्रवत्\n",
    "06091080a": "तदासीत्तुमुलं युद्धं भगदत्तस्य मारिष\n",
    "06091080c": "पाञ्चालैः सृञ्जयैश्चैव केकयैश्चोद्यतायुधैः\n",
    "06091081a": "भीमसेनोऽपि समरे तावुभौ केशवार्जुनौ\n",
    "06091081c": "आश्रावयद्यथावृत्तमिरावद्वधमुत्तमम्\n",
    "06092001": "संजय उवाच\n",
    "06092001a": "पुत्रं तु निहतं श्रुत्वा इरावन्तं धनंजयः\n",
    "06092001c": "दुःखेन महताविष्टो निःश्वसन्पन्नगो यथा\n",
    "06092002a": "अब्रवीत्समरे राजन्वासुदेवमिदं वचः\n",
    "06092002c": "इदं नूनं महाप्राज्ञो विदुरो दृष्टवान्पुरा\n",
    "06092003a": "कुरूणां पाण्डवानां च क्षयं घोरं महामतिः\n",
    "06092003c": "ततो निवारयितवान्धृतराष्ट्रं जनेश्वरम्\n",
    "06092004a": "अवध्या बहवो वीराः संग्रामे मधुसूदन\n",
    "06092004c": "निहताः कौरवैः संख्ये तथास्माभिश्च ते हताः\n",
    "06092005a": "अर्थहेतोर्नरश्रेष्ठ क्रियते कर्म कुत्सितम्\n",
    "06092005c": "धिगर्थान्यत्कृते ह्येवं क्रियते ज्ञातिसंक्षयः\n",
    "06092006a": "अधनस्य मृतं श्रेयो न च ज्ञातिवधाद्धनम्\n",
    "06092006c": "किं नु प्राप्स्यामहे कृष्ण हत्वा ज्ञातीन्समागतान्\n",
    "06092007a": "दुर्योधनापराधेन शकुनेः सौबलस्य च\n",
    "06092007c": "क्षत्रिया निधनं यान्ति कर्णदुर्मन्त्रितेन च\n",
    "06092008a": "इदानीं च विजानामि सुकृतं मधुसूदन\n",
    "06092008c": "कृतं राज्ञा महाबाहो याचता स्म सुयोधनम्\n",
    "06092008e": "राज्यार्धं पञ्च वा ग्रामान्नाकार्षीत्स च दुर्मतिः\n",
    "06092009a": "दृष्ट्वा हि क्षत्रियाञ्शूराञ्शयानान्धरणीतले\n",
    "06092009c": "निन्दामि भृशमात्मानं धिगस्तु क्षत्रजीविकाम्\n",
    "06092010a": "अशक्तमिति मामेते ज्ञास्यन्ति क्षत्रिया रणे\n",
    "06092010c": "युद्धं ममैभिरुचितं ज्ञातिभिर्मधुसूदन\n",
    "06092011a": "संचोदय हयान्क्षिप्रं धार्तराष्ट्रचमूं प्रति\n",
    "06092011c": "प्रतरिष्ये महापारं भुजाभ्यां समरोदधिम्\n",
    "06092011e": "नायं क्लीबयितुं कालो विद्यते माधव क्वचित्\n",
    "06092012a": "एवमुक्तस्तु पार्थेन केशवः परवीरहा\n",
    "06092012c": "चोदयामास तानश्वान्पाण्डुरान्वातरंहसः\n",
    "06092013a": "अथ शब्दो महानासीत्तव सैन्यस्य भारत\n",
    "06092013c": "मारुतोद्धूतवेगस्य सागरस्येव पर्वणि\n",
    "06092014a": "अपराह्णे महाराज संग्रामः समपद्यत\n",
    "06092014c": "पर्जन्यसमनिर्घोषो भीष्मस्य सह पाण्डवैः\n",
    "06092015a": "ततो राजंस्तव सुता भीमसेनमुपाद्रवन्\n",
    "06092015c": "परिवार्य रणे द्रोणं वसवो वासवं यथा\n",
    "06092016a": "ततः शांतनवो भीष्मः कृपश्च रथिनां वरः\n",
    "06092016c": "भगदत्तः सुशर्मा च धनंजयमुपाद्रवन्\n",
    "06092017a": "हार्दिक्यो बाह्लिकश्चैव सात्यकिं समभिद्रुतौ\n",
    "06092017c": "अम्बष्ठकस्तु नृपतिरभिमन्युमवारयत्\n",
    "06092018a": "शेषास्त्वन्ये महाराज शेषानेव महारथान्\n",
    "06092018c": "ततः प्रववृते युद्धं घोररूपं भयावहम्\n",
    "06092019a": "भीमसेनस्तु संप्रेक्ष्य पुत्रांस्तव जनेश्वर\n",
    "06092019c": "प्रजज्वाल रणे क्रुद्धो हविषा हव्यवाडिव\n",
    "06092020a": "पुत्रास्तु तव कौन्तेयं छादयां चक्रिरे शरैः\n",
    "06092020c": "प्रावृषीव महाराज जलदाः पर्वतं यथा\n",
    "06092021a": "स च्छाद्यमानो बहुधा पुत्रैस्तव विशां पते\n",
    "06092021c": "सृक्किणी विलिहन्वीरः शार्दूल इव दर्पितः\n",
    "06092022a": "व्यूढोरस्कं ततो भीमः पातयामास पार्थिव\n",
    "06092022c": "क्षुरप्रेण सुतीक्ष्णेन सोऽभवद्गतजीवितः\n",
    "06092023a": "अपरेण तु भल्लेन पीतेन निशितेन च\n",
    "06092023c": "अपातयत्कुण्डलिनं सिंहः क्षुद्रमृगं यथा\n",
    "06092024a": "ततः सुनिशितान्पीतान्समादत्त शिलीमुखान्\n",
    "06092024c": "स सप्त त्वरया युक्तः पुत्रांस्ते प्राप्य मारिष\n",
    "06092025a": "प्रेषिता भीमसेनेन शरास्ते दृढधन्वना\n",
    "06092025c": "अपातयन्त पुत्रांस्ते रथेभ्यः सुमहारथान्\n",
    "06092026a": "अनाधृष्टिं कुण्डभेदं वैराटं दीर्घलोचनम्\n",
    "06092026c": "दीर्घबाहुं सुबाहुं च तथैव कनकध्वजम्\n",
    "06092027a": "प्रपतन्त स्म ते वीरा विरेजुर्भरतर्षभ\n",
    "06092027c": "वसन्ते पुष्पशबलाश्चूताः प्रपतिता इव\n",
    "06092028a": "ततः प्रदुद्रुवुः शेषाः पुत्रास्तव विशां पते\n",
    "06092028c": "तं कालमिव मन्यन्तो भीमसेनं महाबलम्\n",
    "06092029a": "द्रोणस्तु समरे वीरं निर्दहन्तं सुतांस्तव\n",
    "06092029c": "यथाद्रिं वारिधाराभिः समन्ताद्व्यकिरच्छरैः\n",
    "06092030a": "तत्राद्भुतमपश्याम कुन्तीपुत्रस्य पौरुषम्\n",
    "06092030c": "द्रोणेन वार्यमाणोऽपि निजघ्ने यत्सुतांस्तव\n",
    "06092031a": "यथा हि गोवृषो वर्षं संधारयति खात्पतत्\n",
    "06092031c": "भीमस्तथा द्रोणमुक्तं शरवर्षमदीधरत्\n",
    "06092032a": "अद्भुतं च महाराज तत्र चक्रे वृकोदरः\n",
    "06092032c": "यत्पुत्रांस्तेऽवधीत्संख्ये द्रोणं चैव न्ययोधयत्\n",
    "06092033a": "पुत्रेषु तव वीरेषु चिक्रीडार्जुनपूर्वजः\n",
    "06092033c": "मृगेष्विव महाराज चरन्व्याघ्रो महाबलः\n",
    "06092034a": "यथा वा पशुमध्यस्थो द्रावयेत पशून्वृकः\n",
    "06092034c": "वृकोदरस्तव सुतांस्तथा व्यद्रावयद्रणे\n",
    "06092035a": "गाङ्गेयो भगदत्तश्च गौतमश्च महारथः\n",
    "06092035c": "पाण्डवं रभसं युद्धे वारयामासुरर्जुनम्\n",
    "06092036a": "अस्त्रैरस्त्राणि संवार्य तेषां सोऽतिरथो रणे\n",
    "06092036c": "प्रवीरांस्तव सैन्येषु प्रेषयामास मृत्यवे\n",
    "06092037a": "अभिमन्युश्च राजानमम्बष्ठं लोकविश्रुतम्\n",
    "06092037c": "विरथं रथिनां श्रेष्ठं कारयामास सायकैः\n",
    "06092038a": "विरथो वध्यमानः स सौभद्रेण यशस्विना\n",
    "06092038c": "अवप्लुत्य रथात्तूर्णं सव्रीडो मनुजाधिपः\n",
    "06092039a": "असिं चिक्षेप समरे सौभद्रस्य महात्मनः\n",
    "06092039c": "आरुरोह रथं चैव हार्दिक्यस्य महात्मनः\n",
    "06092040a": "आपतन्तं तु निस्त्रिंशं युद्धमार्गविशारदः\n",
    "06092040c": "लाघवाद्व्यंसयामास सौभद्रः परवीरहा\n",
    "06092041a": "व्यंसितं वीक्ष्य निस्त्रिंशं सौभद्रेण रणे तदा\n",
    "06092041c": "साधु साध्विति सैन्यानां प्रणादोऽभूद्विशां पते\n",
    "06092042a": "धृष्टद्युम्नमुखास्त्वन्ये तव सैन्यमयोधयन्\n",
    "06092042c": "तथैव तावकाः सर्वे पाण्डुसैन्यमयोधयन्\n",
    "06092043a": "तत्राक्रन्दो महानासीत्तव तेषां च भारत\n",
    "06092043c": "निघ्नतां भृशमन्योन्यं कुर्वतां कर्म दुष्करम्\n",
    "06092044a": "अन्योन्यं हि रणे शूराः केशेष्वाक्षिप्य मारिष\n",
    "06092044c": "नखैर्दन्तैरयुध्यन्त मुष्टिभिर्जानुभिस्तथा\n",
    "06092045a": "बाहुभिश्च तलैश्चैव निस्त्रिंशैश्च सुसंशितैः\n",
    "06092045c": "विवरं प्राप्य चान्योन्यमनयन्यमसादनम्\n",
    "06092046a": "न्यहनच्च पिता पुत्रं पुत्रश्च पितरं रणे\n",
    "06092046c": "व्याकुलीकृतसंकल्पा युयुधुस्तत्र मानवाः\n",
    "06092047a": "रणे चारूणि चापानि हेमपृष्ठानि भारत\n",
    "06092047c": "हतानामपविद्धानि कलापाश्च महाधनाः\n",
    "06092048a": "जातरूपमयैः पुङ्खै राजतैश्च शिताः शराः\n",
    "06092048c": "तैलधौता व्यराजन्त निर्मुक्तभुजगोपमाः\n",
    "06092049a": "हस्तिदन्तत्सरून्खड्गाञ्जातरूपपरिष्कृतान्\n",
    "06092049c": "चर्माणि चापविद्धानि रुक्मपृष्ठानि धन्विनाम्\n",
    "06092050a": "सुवर्णविकृतप्रासान्पट्टिशान्हेमभूषितान्\n",
    "06092050c": "जातरूपमयाश्चर्ष्टीः शक्त्यश्च कनकोज्ज्वलाः\n",
    "06092051a": "अपकृत्ताश्च पतिता मुसलानि गुरूणि च\n",
    "06092051c": "परिघान्पट्टिशांश्चैव भिण्डिपालांश्च मारिष\n",
    "06092052a": "पतितांस्तोमरांश्चापि चित्रा हेमपरिष्कृताः\n",
    "06092052c": "कुथाश्च बहुधाकाराश्चामरव्यजनानि च\n",
    "06092053a": "नानाविधानि शस्त्राणि विसृज्य पतिता नराः\n",
    "06092053c": "जीवन्त इव दृश्यन्ते गतसत्त्वा महारथाः\n",
    "06092054a": "गदाविमथितैर्गात्रैर्मुसलैर्भिन्नमस्तकाः\n",
    "06092054c": "गजवाजिरथक्षुण्णाः शेरते स्म नराः क्षितौ\n",
    "06092055a": "तथैवाश्वनृनागानां शरीरैराबभौ तदा\n",
    "06092055c": "संछन्ना वसुधा राजन्पर्वतैरिव सर्वतः\n",
    "06092056a": "समरे पतितैश्चैव शक्त्यृष्टिशरतोमरैः\n",
    "06092056c": "निस्त्रिंशैः पट्टिशैः प्रासैरयस्कुन्तैः परश्वधैः\n",
    "06092057a": "परिघैर्भिण्डिपालैश्च शतघ्नीभिस्तथैव च\n",
    "06092057c": "शरीरैः शस्त्रभिन्नैश्च समास्तीर्यत मेदिनी\n",
    "06092058a": "निःशब्दैरल्पशब्दैश्च शोणितौघपरिप्लुतैः\n",
    "06092058c": "गतासुभिरमित्रघ्न विबभौ संवृता मही\n",
    "06092059a": "सतलत्रैः सकेयूरैर्बाहुभिश्चन्दनोक्षितैः\n",
    "06092059c": "हस्तिहस्तोपमैश्छिन्नैरूरुभिश्च तरस्विनाम्\n",
    "06092060a": "बद्धचूडामणिधरैः शिरोभिश्च सकुण्डलैः\n",
    "06092060c": "पतितैर्वृषभाक्षाणां बभौ भारत मेदिनी\n",
    "06092061a": "कवचैः शोणितादिग्धैर्विप्रकीर्णैश्च काञ्चनैः\n",
    "06092061c": "रराज सुभृशं भूमिः शान्तार्चिभिरिवानलैः\n",
    "06092062a": "विप्रविद्धैः कलापैश्च पतितैश्च शरासनैः\n",
    "06092062c": "विप्रकीर्णैः शरैश्चापि रुक्मपुङ्खैः समन्ततः\n",
    "06092063a": "रथैश्च बहुभिर्भग्नैः किङ्किणीजालमालिभिः\n",
    "06092063c": "वाजिभिश्च हतैः कीर्णैः स्रस्तजिह्वैः सशोणितैः\n",
    "06092064a": "अनुकर्षैः पताकाभिरुपासङ्गैर्ध्वजैरपि\n",
    "06092064c": "प्रवीराणां महाशङ्खैर्विप्रकीर्णैश्च पाण्डुरैः\n",
    "06092065a": "स्रस्तहस्तैश्च मातङ्गैः शयानैर्विबभौ मही\n",
    "06092065c": "नानारूपैरलंकारैः प्रमदेवाभ्यलंकृता\n",
    "06092066a": "दन्तिभिश्चापरैस्तत्र सप्रासैर्गाढवेदनैः\n",
    "06092066c": "करैः शब्दं विमुञ्चद्भिः शीकरं च मुहुर्मुहुः\n",
    "06092066e": "विबभौ तद्रणस्थानं धम्यमानैरिवाचलैः\n",
    "06092067a": "नानारागैः कम्बलैश्च परिस्तोमैश्च दन्तिनाम्\n",
    "06092067c": "वैडूर्यमणिदण्डैश्च पतितैरङ्कुशैः शुभैः\n",
    "06092068a": "घण्टाभिश्च गजेन्द्राणां पतिताभिः समन्ततः\n",
    "06092068c": "विघाटितविचित्राभिः कुथाभी राङ्कवैस्तथा\n",
    "06092069a": "ग्रैवेयैश्चित्ररूपैश्च रुक्मकक्ष्याभिरेव च\n",
    "06092069c": "यन्त्रैश्च बहुधा छिन्नैस्तोमरैश्च सकम्पनैः\n",
    "06092070a": "अश्वानां रेणुकपिलै रुक्मच्छन्नैरुरश्छदैः\n",
    "06092070c": "सादिनां च भुजैश्छिन्नैः पतितैः साङ्गदैस्तथा\n",
    "06092071a": "प्रासैश्च विमलैस्तीक्ष्णैर्विमलाभिस्तथर्ष्टिभिः\n",
    "06092071c": "उष्णीषैश्च तथा छिन्नैः प्रविद्धैश्च ततस्ततः\n",
    "06092072a": "विचित्रैरर्धचन्द्रैश्च जातरूपपरिष्कृतैः\n",
    "06092072c": "अश्वास्तरपरिस्तोमै राङ्कवैर्मृदितैस्तथा\n",
    "06092073a": "नरेन्द्रचूडामणिभिर्विचित्रैश्च महाधनैः\n",
    "06092073c": "छत्रैस्तथापविद्धैश्च चामरव्यजनैरपि\n",
    "06092074a": "पद्मेन्दुद्युतिभिश्चैव वदनैश्चारुकुण्डलैः\n",
    "06092074c": "कॢप्तश्मश्रुभिरत्यर्थं वीराणां समलंकृतैः\n",
    "06092075a": "अपविद्धैर्महाराज सुवर्णोज्ज्वलकुण्डलैः\n",
    "06092075c": "ग्रहनक्षत्रशबला द्यौरिवासीद्वसुंधरा\n",
    "06092076a": "एवमेते महासेने मृदिते तत्र भारत\n",
    "06092076c": "परस्परं समासाद्य तव तेषां च संयुगे\n",
    "06092077a": "तेषु श्रान्तेषु भग्नेषु मृदितेषु च भारत\n",
    "06092077c": "रात्रिः समभवद्घोरा नापश्याम ततो रणम्\n",
    "06092078a": "ततोऽवहारं सैन्यानां प्रचक्रुः कुरुपाण्डवाः\n",
    "06092078c": "घोरे निशामुखे रौद्रे वर्तमाने सुदारुणे\n",
    "06092079a": "अवहारं ततः कृत्वा सहिताः कुरुपाण्डवाः\n",
    "06092079c": "न्यविशन्त यथाकालं गत्वा स्वशिबिरं तदा\n",
    "06093001": "संजय उवाच\n",
    "06093001a": "ततो दुर्योधनो राजा शकुनिश्चापि सौबलः\n",
    "06093001c": "दुःशासनश्च पुत्रस्ते सूतपुत्रश्च दुर्जयः\n",
    "06093002a": "समागम्य महाराज मन्त्रं चक्रूर्विवक्षितम्\n",
    "06093002c": "कथं पाण्डुसुता युद्धे जेतव्याः सगणा इति\n",
    "06093003a": "ततो दुर्योधनो राजा सर्वांस्तानाह मन्त्रिणः\n",
    "06093003c": "सूतपुत्रं समाभाष्य सौबलं च महाबलम्\n",
    "06093004a": "द्रोणो भीष्मः कृपः शल्यः सौमदत्तिश्च संयुगे\n",
    "06093004c": "न पार्थान्प्रतिबाधन्ते न जाने तत्र कारणम्\n",
    "06093005a": "अवध्यमानास्ते चापि क्षपयन्ति बलं मम\n",
    "06093005c": "सोऽस्मि क्षीणबलः कर्ण क्षीणशस्त्रश्च संयुगे\n",
    "06093006a": "निकृतः पाण्डवैः शूरैरवध्यैर्दैवतैरपि\n",
    "06093006c": "सोऽहं संशयमापन्नः प्रकरिष्ये कथं रणम्\n",
    "06093007a": "तमब्रवीन्महाराज सूतपुत्रो नराधिपम्\n",
    "06093007c": "मा शुचो भरतश्रेष्ठ प्रकरिष्ये प्रियं तव\n",
    "06093008a": "भीष्मः शांतनवस्तूर्णमपयातु महारणात्\n",
    "06093008c": "निवृत्ते युधि गाङ्गेये न्यस्तशस्त्रे च भारत\n",
    "06093009a": "अहं पार्थान्हनिष्यामि सहितान्सर्वसोमकैः\n",
    "06093009c": "पश्यतो युधि भीष्मस्य शपे सत्येन ते नृप\n",
    "06093010a": "पाण्डवेषु दयां राजन्सदा भीष्मः करोति वै\n",
    "06093010c": "अशक्तश्च रणे भीष्मो जेतुमेतान्महारथान्\n",
    "06093011a": "अभिमानी रणे भीष्मो नित्यं चापि रणप्रियः\n",
    "06093011c": "स कथं पाण्डवान्युद्धे जेष्यते तात संगतान्\n",
    "06093012a": "स त्वं शीघ्रमितो गत्वा भीष्मस्य शिबिरं प्रति\n",
    "06093012c": "अनुमान्य रणे भीष्मं शस्त्रं न्यासय भारत\n",
    "06093013a": "न्यस्तशस्त्रे ततो भीष्मे निहतान्पश्य पाण्डवान्\n",
    "06093013c": "मयैकेन रणे राजन्ससुहृद्गणबान्धवान्\n",
    "06093014a": "एवमुक्तस्तु कर्णेन पुत्रो दुर्योधनस्तव\n",
    "06093014c": "अब्रवीद्भ्रातरं तत्र दुःशासनमिदं वचः\n",
    "06093015a": "अनुयात्रं यथा सज्जं सर्वं भवति सर्वतः\n",
    "06093015c": "दुःशासन तथा क्षिप्रं सर्वमेवोपपादय\n",
    "06093016a": "एवमुक्त्वा ततो राजन्कर्णमाह जनेश्वरः\n",
    "06093016c": "अनुमान्य रणे भीष्ममितोऽहं द्विपदां वरम्\n",
    "06093017a": "आगमिष्ये ततः क्षिप्रं त्वत्सकाशमरिंदम\n",
    "06093017c": "ततस्त्वं पुरुषव्याघ्र प्रकरिष्यसि संयुगम्\n",
    "06093018a": "निष्पपात ततस्तूर्णं पुत्रस्तव विशां पते\n",
    "06093018c": "सहितो भ्रातृभिः सर्वैर्देवैरिव शतक्रतुः\n",
    "06093019a": "ततस्तं नृपशार्दूलं शार्दूलसमविक्रमम्\n",
    "06093019c": "आरोहयद्धयं तूर्णं भ्राता दुःशासनस्तदा\n",
    "06093020a": "अङ्गदी बद्धमुकुटो हस्ताभरणवान्नृपः\n",
    "06093020c": "धार्तराष्ट्रो महाराज विबभौ स महेन्द्रवत्\n",
    "06093021a": "भाण्डीपुष्पनिकाशेन तपनीयनिभेन च\n",
    "06093021c": "अनुलिप्तः परार्ध्येन चन्दनेन सुगन्धिना\n",
    "06093022a": "अरजोम्बरसंवीतः सिंहखेलगतिर्नृपः\n",
    "06093022c": "शुशुभे विमलार्चिष्मञ्शरदीव दिवाकरः\n",
    "06093023a": "तं प्रयान्तं नरव्याघ्रं भीष्मस्य शिबिरं प्रति\n",
    "06093023c": "अनुजग्मुर्महेष्वासाः सर्वलोकस्य धन्विनः\n",
    "06093023e": "भ्रातरश्च महेष्वासास्त्रिदशा इव वासवम्\n",
    "06093024a": "हयानन्ये समारुह्य गजानन्ये च भारत\n",
    "06093024c": "रथैरन्ये नरश्रेष्ठाः परिवव्रुः समन्ततः\n",
    "06093025a": "आत्तशस्त्राश्च सुहृदो रक्षणार्थं महीपतेः\n",
    "06093025c": "प्रादुर्बभूवुः सहिताः शक्रस्येवामरा दिवि\n",
    "06093026a": "संपूज्यमानः कुरुभिः कौरवाणां महारथः\n",
    "06093026c": "प्रययौ सदनं राजन्गाङ्गेयस्य यशस्विनः\n",
    "06093026e": "अन्वीयमानः सहितैः सोदरैः सर्वतो नृपः\n",
    "06093027a": "दक्षिणं दक्षिणः काले संभृत्य स्वभुजं तदा\n",
    "06093027c": "हस्तिहस्तोपमं शैक्षं सर्वशत्रुनिबर्हणम्\n",
    "06093028a": "प्रगृह्णन्नञ्जलीन्नॄणामुद्यतान्सर्वतोदिशम्\n",
    "06093028c": "शुश्राव मधुरा वाचो नानादेशनिवासिनाम्\n",
    "06093029a": "संस्तूयमानः सूतैश्च मागधैश्च महायशाः\n",
    "06093029c": "पूजयानश्च तान्सर्वान्सर्वलोकेश्वरेश्वरः\n",
    "06093030a": "प्रदीपैः काञ्चनैस्तत्र गन्धतैलावसेचनैः\n",
    "06093030c": "परिवव्रुर्महात्मानं प्रज्वलद्भिः समन्ततः\n",
    "06093031a": "स तैः परिवृतो राजा प्रदीपैः काञ्चनैः शुभैः\n",
    "06093031c": "शुशुभे चन्द्रमा युक्तो दीप्तैरिव महाग्रहैः\n",
    "06093032a": "कञ्चुकोष्णीषिणस्तत्र वेत्रझर्झरपाणयः\n",
    "06093032c": "प्रोत्सारयन्तः शनकैस्तं जनं सर्वतोदिशम्\n",
    "06093033a": "संप्राप्य तु ततो राजा भीष्मस्य सदनं शुभम्\n",
    "06093033c": "अवतीर्य हयाच्चापि भीष्मं प्राप्य जनेश्वरः\n",
    "06093034a": "अभिवाद्य ततो भीष्मं निषण्णः परमासने\n",
    "06093034c": "काञ्चने सर्वतोभद्रे स्पर्ध्यास्तरणसंवृते\n",
    "06093034e": "उवाच प्राञ्जलिर्भीष्मं बाष्पकण्ठोऽश्रुलोचनः\n",
    "06093035a": "त्वां वयं समुपाश्रित्य संयुगे शत्रुसूदन\n",
    "06093035c": "उत्सहेम रणे जेतुं सेन्द्रानपि सुरासुरान्\n",
    "06093036a": "किमु पाण्डुसुतान्वीरान्ससुहृद्गणबान्धवान्\n",
    "06093036c": "तस्मादर्हसि गाङ्गेय कृपां कर्तुं मयि प्रभो\n",
    "06093036e": "जहि पाण्डुसुतान्वीरान्महेन्द्र इव दानवान्\n",
    "06093037a": "पूर्वमुक्तं महाबाहो निहनिष्यामि सोमकान्\n",
    "06093037c": "पाञ्चालान्पाण्डवैः सार्धं करूषांश्चेति भारत\n",
    "06093038a": "तद्वचः सत्यमेवास्तु जहि पार्थान्समागतान्\n",
    "06093038c": "सोमकांश्च महेष्वासान्सत्यवाग्भव भारत\n",
    "06093039a": "दयया यदि वा राजन्द्वेष्यभावान्मम प्रभो\n",
    "06093039c": "मन्दभाग्यतया वापि मम रक्षसि पाण्डवान्\n",
    "06093040a": "अनुजानीहि समरे कर्णमाहवशोभिनम्\n",
    "06093040c": "स जेष्यति रणे पार्थान्ससुहृद्गणबान्धवान्\n",
    "06093041a": "एतावदुक्त्वा नृपतिः पुत्रो दुर्योधनस्तव\n",
    "06093041c": "नोवाच वचनं किंचिद्भीष्मं भीमपराक्रमम्\n",
    "06094001": "संजय उवाच\n",
    "06094001a": "वाक्शल्यैस्तव पुत्रेण सोऽतिविद्धः पितामहः\n",
    "06094001c": "दुःखेन महताविष्टो नोवाचाप्रियमण्वपि\n",
    "06094002a": "स ध्यात्वा सुचिरं कालं दुःखरोषसमन्वितः\n",
    "06094002c": "श्वसमानो यथा नागः प्रणुन्नो वै शलाकया\n",
    "06094003a": "उद्वृत्य चक्षुषी कोपान्निर्दहन्निव भारत\n",
    "06094003c": "सदेवासुरगन्धर्वं लोकं लोकविदां वरः\n",
    "06094003e": "अब्रवीत्तव पुत्रं तु सामपूर्वमिदं वचः\n",
    "06094004a": "किं नु दुर्योधनैवं मां वाक्शल्यैरुपविध्यसि\n",
    "06094004c": "घटमानं यथाशक्ति कुर्वाणं च तव प्रियम्\n",
    "06094004e": "जुह्वानं समरे प्राणांस्तवैव हितकाम्यया\n",
    "06094005a": "यदा तु पाण्डवः शूरः खाण्डवेऽग्निमतर्पयत्\n",
    "06094005c": "पराजित्य रणे शक्रं पर्याप्तं तन्निदर्शनम्\n",
    "06094006a": "यदा च त्वां महाबाहो गन्धर्वैर्हृतमोजसा\n",
    "06094006c": "अमोचयत्पाण्डुसुतः पर्याप्तं तन्निदर्शनम्\n",
    "06094007a": "द्रवमाणेषु शूरेषु सोदरेषु तथाभिभो\n",
    "06094007c": "सूतपुत्रे च राधेये पर्याप्तं तन्निदर्शनम्\n",
    "06094008a": "यच्च नः सहितान्सर्वान्विराटनगरे तदा\n",
    "06094008c": "एक एव समुद्यातः पर्याप्तं तन्निदर्शनम्\n",
    "06094009a": "द्रोणं च युधि संरब्धं मां च निर्जित्य संयुगे\n",
    "06094009c": "कर्णं च त्वां च द्रौणिं च कृपं च सुमहारथम्\n",
    "06094009e": "वासांसि स समादत्त पर्याप्तं तन्निदर्शनम्\n",
    "06094010a": "निवातकवचान्युद्धे वासवेनापि दुर्जयान्\n",
    "06094010c": "जितवान्समरे पार्थः पर्याप्तं तन्निदर्शनम्\n",
    "06094011a": "को हि शक्तो रणे जेतुं पाण्डवं रभसं रणे\n",
    "06094011c": "त्वं तु मोहान्न जानीषे वाच्यावाच्यं सुयोधन\n",
    "06094012a": "मुमूर्षुर्हि नरः सर्वान्वृक्षान्पश्यति काञ्चनान्\n",
    "06094012c": "तथा त्वमपि गान्धारे विपरीतानि पश्यसि\n",
    "06094013a": "स्वयं वैरं महत्कृत्वा पाण्डवैः सहसृञ्जयैः\n",
    "06094013c": "युध्यस्व तानद्य रणे पश्यामः पुरुषो भव\n",
    "06094014a": "अहं तु सोमकान्सर्वान्सपाञ्चालान्समागतान्\n",
    "06094014c": "निहनिष्ये नरव्याघ्र वर्जयित्वा शिखण्डिनम्\n",
    "06094015a": "तैर्वाहं निहतः संख्ये गमिष्ये यमसादनम्\n",
    "06094015c": "तान्वा निहत्य संग्रामे प्रीतिं दास्यामि वै तव\n",
    "06094016a": "पूर्वं हि स्त्री समुत्पन्ना शिखण्डी राजवेश्मनि\n",
    "06094016c": "वरदानात्पुमाञ्जातः सैषा वै स्त्री शिखण्डिनी\n",
    "06094017a": "तामहं न हनिष्यामि प्राणत्यागेऽपि भारत\n",
    "06094017c": "यासौ प्राङ्निर्मिता धात्रा सैषा वै स्त्री शिखण्डिनी\n",
    "06094018a": "सुखं स्वपिहि गान्धारे श्वोऽस्मि कर्ता महारणम्\n",
    "06094018c": "यज्जनाः कथयिष्यन्ति यावत्स्थास्यति मेदिनी\n",
    "06094019a": "एवमुक्तस्तव सुतो निर्जगाम जनेश्वर\n",
    "06094019c": "अभिवाद्य गुरुं मूर्ध्ना प्रययौ स्वं निवेशनम्\n",
    "06094020a": "आगम्य तु ततो राजा विसृज्य च महाजनम्\n",
    "06094020c": "प्रविवेश ततस्तूर्णं क्षयं शत्रुक्षयंकरः\n",
    "06094020e": "प्रविष्टः स निशां तां च गमयामास पार्थिवः\n",
    "06095001": "संजय उवाच\n",
    "06095001a": "प्रभातायां तु शर्वर्यां प्रातरुत्थाय वै नृपः\n",
    "06095001c": "राज्ञः समाज्ञापयत सेनां योजयतेति ह\n",
    "06095001e": "अद्य भीष्मो रणे क्रुद्धो निहनिष्यति सोमकान्\n",
    "06095002a": "दुर्योधनस्य तच्छ्रुत्वा रात्रौ विलपितं बहु\n",
    "06095002c": "मन्यमानः स तं राजन्प्रत्यादेशमिवात्मनः\n",
    "06095003a": "निर्वेदं परमं गत्वा विनिन्द्य परवाच्यताम्\n",
    "06095003c": "दीर्घं दध्यौ शांतनवो योद्धुकामोऽर्जुनं रणे\n",
    "06095004a": "इङ्गितेन तु तज्ज्ञात्वा गाङ्गेयेन विचिन्तितम्\n",
    "06095004c": "दुर्योधनो महाराज दुःशासनमचोदयत्\n",
    "06095005a": "दुःशासन रथास्तूर्णं युज्यन्तां भीष्मरक्षिणः\n",
    "06095005c": "द्वात्रिंशत्त्वमनीकानि सर्वाण्येवाभिचोदय\n",
    "06095006a": "इदं हि समनुप्राप्तं वर्षपूगाभिचिन्तितम्\n",
    "06095006c": "पाण्डवानां ससैन्यानां वधो राज्यस्य चागमः\n",
    "06095007a": "तत्र कार्यमहं मन्ये भीष्मस्यैवाभिरक्षणम्\n",
    "06095007c": "स नो गुप्तः सुखाय स्याद्धन्यात्पार्थांश्च संयुगे\n",
    "06095008a": "अब्रवीच्च विशुद्धात्मा नाहं हन्यां शिखण्डिनम्\n",
    "06095008c": "स्त्रीपूर्वको ह्यसौ जातस्तस्माद्वर्ज्यो रणे मया\n",
    "06095009a": "लोकस्तद्वेद यदहं पितुः प्रियचिकीर्षया\n",
    "06095009c": "राज्यं स्फीतं महाबाहो स्त्रियश्च त्यक्तवान्पुरा\n",
    "06095010a": "नैव चाहं स्त्रियं जातु न स्त्रीपूर्वं कथंचन\n",
    "06095010c": "हन्यां युधि नरश्रेष्ठ सत्यमेतद्ब्रवीमि ते\n",
    "06095011a": "अयं स्त्रीपूर्वको राजञ्शिखण्डी यदि ते श्रुतः\n",
    "06095011c": "उद्योगे कथितं यत्तत्तथा जाता शिखण्डिनी\n",
    "06095012a": "कन्या भूत्वा पुमाञ्जातः स च योत्स्यति भारत\n",
    "06095012c": "तस्याहं प्रमुखे बाणान्न मुञ्चेयं कथंचन\n",
    "06095013a": "युद्धे तु क्षत्रियांस्तात पाण्डवानां जयैषिणः\n",
    "06095013c": "सर्वानन्यान्हनिष्यामि संप्राप्तान्बाणगोचरान्\n",
    "06095014a": "एवं मां भरतश्रेष्ठो गाङ्गेयः प्राह शास्त्रवित्\n",
    "06095014c": "तत्र सर्वात्मना मन्ये भीष्मस्यैवाभिपालनम्\n",
    "06095015a": "अरक्ष्यमाणं हि वृको हन्यात्सिंहं महावने\n",
    "06095015c": "मा वृकेणेव शार्दूलं घातयेम शिखण्डिना\n",
    "06095016a": "मातुलः शकुनिः शल्यः कृपो द्रोणो विविंशतिः\n",
    "06095016c": "यत्ता रक्षन्तु गाङ्गेयं तस्मिन्गुप्ते ध्रुवो जयः\n",
    "06095017a": "एतच्छ्रुत्वा तु राजानो दुर्योधनवचस्तदा\n",
    "06095017c": "सर्वतो रथवंशेन गाङ्गेयं पर्यवारयन्\n",
    "06095018a": "पुत्राश्च तव गाङ्गेयं परिवार्य ययुर्मुदा\n",
    "06095018c": "कम्पयन्तो भुवं द्यां च क्षोभयन्तश्च पाण्डवान्\n",
    "06095019a": "तै रथैश्च सुसंयुक्तैर्दन्तिभिश्च महारथाः\n",
    "06095019c": "परिवार्य रणे भीष्मं दंशिताः समवस्थिताः\n",
    "06095020a": "यथा देवासुरे युद्धे त्रिदशा वज्रधारिणम्\n",
    "06095020c": "सर्वे ते स्म व्यतिष्ठन्त रक्षन्तस्तं महारथम्\n",
    "06095021a": "ततो दुर्योधनो राजा पुनर्भ्रातरमब्रवीत्\n",
    "06095021c": "सव्यं चक्रं युधामन्युरुत्तमौजाश्च दक्षिणम्\n",
    "06095021e": "गोप्तारावर्जुनस्यैतावर्जुनोऽपि शिखण्डिनः\n",
    "06095022a": "स रक्ष्यमाणः पार्थेन तथास्माभिर्विवर्जितः\n",
    "06095022c": "यथा भीष्मं न नो हन्याद्दुःशासन तथा कुरु\n",
    "06095023a": "भ्रातुस्तद्वचनं श्रुत्वा पुत्रो दुःशासनस्तव\n",
    "06095023c": "भीष्मं प्रमुखतः कृत्वा प्रययौ सेनया सह\n",
    "06095024a": "भीष्मं तु रथवंशेन दृष्ट्वा तमभिसंवृतम्\n",
    "06095024c": "अर्जुनो रथिनां श्रेष्ठो धृष्टद्युम्नमुवाच ह\n",
    "06095025a": "शिखण्डिनं नरव्याघ्र भीष्मस्य प्रमुखेऽनघ\n",
    "06095025c": "स्थापयस्वाद्य पाञ्चाल्य तस्य गोप्ताहमप्युत\n",
    "06095026a": "ततः शांतनवो भीष्मो निर्ययौ सेनया सह\n",
    "06095026c": "व्यूहं चाव्यूहत महत्सर्वतोभद्रमाहवे\n",
    "06095027a": "कृपश्च कृतवर्मा च शैब्यश्चैव महारथः\n",
    "06095027c": "शकुनिः सैन्धवश्चैव काम्बोजश्च सुदक्षिणः\n",
    "06095028a": "भीष्मेण सहिताः सर्वे पुत्रैश्च तव भारत\n",
    "06095028c": "अग्रतः सर्वसैन्यानां व्यूहस्य प्रमुखे स्थिताः\n",
    "06095029a": "द्रोणो भूरिश्रवाः शल्यो भगदत्तश्च मारिष\n",
    "06095029c": "दक्षिणं पक्षमाश्रित्य स्थिता व्यूहस्य दंशिताः\n",
    "06095030a": "अश्वत्थामा सोमदत्त आवन्त्यौ च महारथौ\n",
    "06095030c": "महत्या सेनया युक्ता वामं पक्षमपालयन्\n",
    "06095031a": "दुर्योधनो महाराज त्रिगर्तैः सर्वतो वृतः\n",
    "06095031c": "व्यूहमध्ये स्थितो राजन्पाण्डवान्प्रति भारत\n",
    "06095032a": "अलम्बुसो रथश्रेष्ठः श्रुतायुश्च महारथः\n",
    "06095032c": "पृष्ठतः सर्वसैन्यानां स्थितौ व्यूहस्य दंशितौ\n",
    "06095033a": "एवमेते तदा व्यूहं कृत्वा भारत तावकाः\n",
    "06095033c": "संनद्धाः समदृश्यन्त प्रतपन्त इवाग्नयः\n",
    "06095034a": "तथा युधिष्ठिरो राजा भीमसेनश्च पाण्डवः\n",
    "06095034c": "नकुलः सहदेवश्च माद्रीपुत्रावुभावपि\n",
    "06095034e": "अग्रतः सर्वसैन्यानां स्थिता व्यूहस्य दंशिताः\n",
    "06095035a": "धृष्टद्युम्नो विराटश्च सात्यकिश्च महारथः\n",
    "06095035c": "स्थिताः सैन्येन महता परानीकविनाशनाः\n",
    "06095036a": "शिखण्डी विजयश्चैव राक्षसश्च घटोत्कचः\n",
    "06095036c": "चेकितानो महाबाहुः कुन्तिभोजश्च वीर्यवान्\n",
    "06095036e": "स्थिता रणे महाराज महत्या सेनया वृताः\n",
    "06095037a": "अभिमन्युर्महेष्वासो द्रुपदश्च महारथः\n",
    "06095037c": "केकया भ्रातरः पञ्च स्थिता युद्धाय दंशिताः\n",
    "06095038a": "एवं तेऽपि महाव्यूहं प्रतिव्यूह्य सुदुर्जयम्\n",
    "06095038c": "पाण्डवाः समरे शूराः स्थिता युद्धाय मारिष\n",
    "06095039a": "तावकास्तु रणे यत्ताः सहसेना नराधिपाः\n",
    "06095039c": "अभ्युद्ययू रणे पार्थान्भीष्मं कृत्वाग्रतो नृप\n",
    "06095040a": "तथैव पाण्डवा राजन्भीमसेनपुरोगमाः\n",
    "06095040c": "भीष्मं युद्धपरिप्रेप्सुं संग्रामे विजिगीषवः\n",
    "06095041a": "क्ष्वेडाः किलिकिलाशब्दान्क्रकचान्गोविषाणिकाः\n",
    "06095041c": "भेरीमृदङ्गपणवान्नादयन्तश्च पुष्करान्\n",
    "06095041e": "पाण्डवा अभ्यधावन्त नदन्तो भैरवान्रवान्\n",
    "06095042a": "भेरीमृदङ्गशङ्खानां दुन्दुभीनां च निस्वनैः\n",
    "06095042c": "उत्क्रुष्टसिंहनादैश्च वल्गितैश्च पृथग्विधैः\n",
    "06095043a": "वयं प्रतिनदन्तस्तानभ्यगच्छाम सत्वराः\n",
    "06095043c": "सहसैवाभिसंक्रुद्धास्तदासीत्तुमुलं महत्\n",
    "06095044a": "ततोऽन्योन्यं प्रधावन्तः संप्रहारं प्रचक्रिरे\n",
    "06095044c": "ततः शब्देन महता प्रचकम्पे वसुंधरा\n",
    "06095045a": "पक्षिणश्च महाघोरं व्याहरन्तो विबभ्रमुः\n",
    "06095045c": "सप्रभश्चोदितः सूर्यो निष्प्रभः समपद्यत\n",
    "06095046a": "ववुश्च तुमुला वाताः शंसन्तः सुमहद्भयम्\n",
    "06095046c": "घोराश्च घोरनिर्ह्रादाः शिवास्तत्र ववाशिरे\n",
    "06095046e": "वेदयन्त्यो महाराज महद्वैशसमागतम्\n",
    "06095047a": "दिशः प्रज्वलिता राजन्पांसुवर्षं पपात च\n",
    "06095047c": "रुधिरेण समुन्मिश्रमस्थिवर्षं तथैव च\n",
    "06095048a": "रुदतां वाहनानां च नेत्रेभ्यः प्रापतज्जलम्\n",
    "06095048c": "सुस्रुवुश्च शकृन्मूत्रं प्रध्यायन्तो विशां पते\n",
    "06095049a": "अन्तर्हिता महानादाः श्रूयन्ते भरतर्षभ\n",
    "06095049c": "रक्षसां पुरुषादानां नदतां भैरवान्रवान्\n",
    "06095050a": "संपतन्तः स्म दृश्यन्ते गोमायुबकवायसाः\n",
    "06095050c": "श्वानश्च विविधैर्नादैर्भषन्तस्तत्र तस्थिरे\n",
    "06095051a": "ज्वलिताश्च महोल्का वै समाहत्य दिवाकरम्\n",
    "06095051c": "निपेतुः सहसा भूमौ वेदयाना महद्भयम्\n",
    "06095052a": "महान्त्यनीकानि महासमुच्छ्रये; समागमे पाण्डवधार्तराष्ट्रयोः\n",
    "06095052c": "प्रकाशिरे शङ्खमृदङ्गनिस्वनैः; प्रकम्पितानीव वनानि वायुना\n",
    "06095053a": "नरेन्द्रनागाश्वसमाकुलाना;मभ्यायतीनामशिवे मुहूर्ते\n",
    "06095053c": "बभूव घोषस्तुमुलश्चमूनां; वातोद्धुतानामिव सागराणाम्\n",
    "06096001": "संजय उवाच\n",
    "06096001a": "अभिमन्यू रथोदारः पिशङ्गैस्तुरगोत्तमैः\n",
    "06096001c": "अभिदुद्राव तेजस्वी दुर्योधनबलं महत्\n",
    "06096001e": "विकिरञ्शरवर्षाणि वारिधारा इवाम्बुदः\n",
    "06096002a": "न शेकुः समरे क्रुद्धं सौभद्रमरिसूदनम्\n",
    "06096002c": "शस्त्रौघिणं गाहमानं सेनासागरमक्षयम्\n",
    "06096002e": "निवारयितुमप्याजौ त्वदीयाः कुरुपुंगवाः\n",
    "06096003a": "तेन मुक्ता रणे राजञ्शराः शत्रुनिबर्हणाः\n",
    "06096003c": "क्षत्रियाननयञ्शूरान्प्रेतराजनिवेशनम्\n",
    "06096004a": "यमदण्डोपमान्घोराञ्ज्वलनाशीविषोपमान्\n",
    "06096004c": "सौभद्रः समरे क्रुद्धः प्रेषयामास सायकान्\n",
    "06096005a": "रथिनं च रथात्तूर्णं हयपृष्ठाच्च सादिनम्\n",
    "06096005c": "गजारोहांश्च सगजान्पातयामास फाल्गुनिः\n",
    "06096006a": "तस्य तत्कुर्वतः कर्म महत्संख्येऽद्भुतं नृपाः\n",
    "06096006c": "पूजयां चक्रिरे हृष्टाः प्रशशंसुश्च फाल्गुनिम्\n",
    "06096007a": "तान्यनीकानि सौभद्रो द्रावयन्बह्वशोभत\n",
    "06096007c": "तूलराशिमिवाधूय मारुतः सर्वतोदिशम्\n",
    "06096008a": "तेन विद्राव्यमाणानि तव सैन्यानि भारत\n",
    "06096008c": "त्रातारं नाध्यगच्छन्त पङ्के मग्ना इव द्विपाः\n",
    "06096009a": "विद्राव्य सर्वसैन्यानि तावकानि नरोत्तमः\n",
    "06096009c": "अभिमन्युः स्थितो राजन्विधूमोऽग्निरिव ज्वलन्\n",
    "06096010a": "न चैनं तावकाः सर्वे विषेहुररिघातिनम्\n",
    "06096010c": "प्रदीप्तं पावकं यद्वत्पतंगाः कालचोदिताः\n",
    "06096011a": "प्रहरन्सर्वशत्रुभ्यः पाण्डवानां महारथः\n",
    "06096011c": "अदृश्यत महेष्वासः सवज्र इव वज्रभृत्\n",
    "06096012a": "हेमपृष्ठं धनुश्चास्य ददृशे चरतो दिशः\n",
    "06096012c": "तोयदेषु यथा राजन्भ्राजमानाः शतह्रदाः\n",
    "06096013a": "शराश्च निशिताः पीता निश्चरन्ति स्म संयुगे\n",
    "06096013c": "वनात्फुल्लद्रुमाद्राजन्भ्रमराणामिव व्रजाः\n",
    "06096014a": "तथैव चरतस्तस्य सौभद्रस्य महात्मनः\n",
    "06096014c": "रथेन मेघघोषेण ददृशुर्नान्तरं जनाः\n",
    "06096015a": "मोहयित्वा कृपं द्रोणं द्रौणिं च स बृहद्बलम्\n",
    "06096015c": "सैन्धवं च महेष्वासं व्यचरल्लघु सुष्ठु च\n",
    "06096016a": "मण्डलीकृतमेवास्य धनुः पश्याम मारिष\n",
    "06096016c": "सूर्यमण्डलसंकाशं तपतस्तव वाहिनीम्\n",
    "06096017a": "तं दृष्ट्वा क्षत्रियाः शूराः प्रतपन्तं शरार्चिभिः\n",
    "06096017c": "द्विफल्गुनमिमं लोकं मेनिरे तस्य कर्मभिः\n",
    "06096018a": "तेनार्दिता महाराज भारती सा महाचमूः\n",
    "06096018c": "बभ्राम तत्र तत्रैव योषिन्मदवशादिव\n",
    "06096019a": "द्रावयित्वा च तत्सैन्यं कम्पयित्वा महारथान्\n",
    "06096019c": "नन्दयामास सुहृदो मयं जित्वेव वासवः\n",
    "06096020a": "तेन विद्राव्यमाणानि तव सैन्यानि संयुगे\n",
    "06096020c": "चक्रुरार्तस्वरं घोरं पर्जन्यनिनदोपमम्\n",
    "06096021a": "तं श्रुत्वा निनदं घोरं तव सैन्यस्य मारिष\n",
    "06096021c": "मारुतोद्धूतवेगस्य समुद्रस्येव पर्वणि\n",
    "06096021e": "दुर्योधनस्तदा राजा आर्श्यशृङ्गिमभाषत\n",
    "06096022a": "एष कार्ष्णिर्महेष्वासो द्वितीय इव फल्गुनः\n",
    "06096022c": "चमूं द्रावयते क्रोधाद्वृत्रो देवचमूमिव\n",
    "06096023a": "तस्य नान्यं प्रपश्यामि संयुगे भेषजं महत्\n",
    "06096023c": "ऋते त्वां राक्षसश्रेष्ठ सर्वविद्यासु पारगम्\n",
    "06096024a": "स गत्वा त्वरितं वीरं जहि सौभद्रमाहवे\n",
    "06096024c": "वयं पार्थान्हनिष्यामो भीष्मद्रोणपुरःसराः\n",
    "06096025a": "स एवमुक्तो बलवान्राक्षसेन्द्रः प्रतापवान्\n",
    "06096025c": "प्रययौ समरे तूर्णं तव पुत्रस्य शासनात्\n",
    "06096025e": "नर्दमानो महानादं प्रावृषीव बलाहकः\n",
    "06096026a": "तस्य शब्देन महता पाण्डवानां महद्बलम्\n",
    "06096026c": "प्राचलत्सर्वतो राजन्पूर्यमाण इवार्णवः\n",
    "06096027a": "बहवश्च नरा राजंस्तस्य नादेन भीषिताः\n",
    "06096027c": "प्रियान्प्राणान्परित्यज्य निपेतुर्धरणीतले\n",
    "06096028a": "कार्ष्णिश्चापि मुदा युक्तः प्रगृहीतशरासनः\n",
    "06096028c": "नृत्यन्निव रथोपस्थे तद्रक्षः समुपाद्रवत्\n",
    "06096029a": "ततः स राक्षसः क्रुद्धः संप्राप्यैवार्जुनिं रणे\n",
    "06096029c": "नातिदूरे स्थितस्तस्य द्रावयामास वै चमूम्\n",
    "06096030a": "सा वध्यमाना समरे पाण्डवानां महाचमूः\n",
    "06096030c": "प्रत्युद्ययौ रणे रक्षो देवसेना यथा बलिम्\n",
    "06096031a": "विमर्दः सुमहानासीत्तस्य सैन्यस्य मारिष\n",
    "06096031c": "रक्षसा घोररूपेण वध्यमानस्य संयुगे\n",
    "06096032a": "ततः शरसहस्रैस्तां पाण्डवानां महाचमूम्\n",
    "06096032c": "व्यद्रावयद्रणे रक्षो दर्शयद्वै पराक्रमम्\n",
    "06096033a": "सा वध्यमाना च तथा पाण्डवानामनीकिनी\n",
    "06096033c": "रक्षसा घोररूपेण प्रदुद्राव रणे भयात्\n",
    "06096034a": "तां प्रमृद्य ततः सेनां पद्मिनीं वारणो यथा\n",
    "06096034c": "ततोऽभिदुद्राव रणे द्रौपदेयान्महाबलान्\n",
    "06096035a": "ते तु क्रुद्धा महेष्वासा द्रौपदेयाः प्रहारिणः\n",
    "06096035c": "राक्षसं दुद्रुवुः सर्वे ग्रहाः पञ्च यथा रविम्\n",
    "06096036a": "वीर्यवद्भिस्ततस्तैस्तु पीडितो राक्षसोत्तमः\n",
    "06096036c": "यथा युगक्षये घोरे चन्द्रमाः पञ्चभिर्ग्रहैः\n",
    "06096037a": "प्रतिविन्ध्यस्ततो रक्षो बिभेद निशितैः शरैः\n",
    "06096037c": "सर्वपारशवैस्तूर्णमकुण्ठाग्रैर्महाबलः\n",
    "06096038a": "स तैर्भिन्नतनुत्राणः शुशुभे राक्षसोत्तमः\n",
    "06096038c": "मरीचिभिरिवार्कस्य संस्यूतो जलदो महान्\n",
    "06096039a": "विषक्तैः स शरैश्चापि तपनीयपरिच्छदैः\n",
    "06096039c": "आर्श्यशृङ्गिर्बभौ राजन्दीप्तशृङ्ग इवाचलः\n",
    "06096040a": "ततस्ते भ्रातरः पञ्च राक्षसेन्द्रं महाहवे\n",
    "06096040c": "विव्यधुर्निशितैर्बाणैस्तपनीयविभूषितैः\n",
    "06096041a": "स निर्भिन्नः शरैर्घोरैर्भुजगैः कोपितैरिव\n",
    "06096041c": "अलम्बुसो भृशं राजन्नागेन्द्र इव चुक्रुधे\n",
    "06096042a": "सोऽतिविद्धो महाराज मुहूर्तमथ मारिष\n",
    "06096042c": "प्रविवेश तमो दीर्घं पीडितस्तैर्महारथैः\n",
    "06096043a": "प्रतिलभ्य ततः संज्ञां क्रोधेन द्विगुणीकृतः\n",
    "06096043c": "चिच्छेद सायकैस्तेषां ध्वजांश्चैव धनूंषि च\n",
    "06096044a": "एकैकं च त्रिभिर्बाणैराजघान स्मयन्निव\n",
    "06096044c": "अलम्बुसो रथोपस्थे नृत्यन्निव महारथः\n",
    "06096045a": "त्वरमाणश्च संक्रुद्धो हयांस्तेषां महात्मनाम्\n",
    "06096045c": "जघान राक्षसः क्रुद्धः सारथींश्च महाबलः\n",
    "06096046a": "बिभेद च सुसंहृष्टः पुनश्चैनान्सुसंशितैः\n",
    "06096046c": "शरैर्बहुविधाकारैः शतशोऽथ सहस्रशः\n",
    "06096047a": "विरथांश्च महेष्वासान्कृत्वा तत्र स राक्षसः\n",
    "06096047c": "अभिदुद्राव वेगेन हन्तुकामो निशाचरः\n",
    "06096048a": "तानर्दितान्रणे तेन राक्षसेन दुरात्मना\n",
    "06096048c": "दृष्ट्वार्जुनसुतः संख्ये राक्षसं समुपाद्रवत्\n",
    "06096049a": "तयोः समभवद्युद्धं वृत्रवासवयोरिव\n",
    "06096049c": "ददृशुस्तावकाः सर्वे पाण्डवाश्च महारथाः\n",
    "06096050a": "तौ समेतौ महायुद्धे क्रोधदीप्तौ परस्परम्\n",
    "06096050c": "महाबलौ महाराज क्रोधसंरक्तलोचनौ\n",
    "06096050e": "परस्परमवेक्षेतां कालानलसमौ युधि\n",
    "06096051a": "तयोः समागमो घोरो बभूव कटुकोदयः\n",
    "06096051c": "यथा देवासुरे युद्धे शक्रशम्बरयोरिव\n",
    "06097001": "धृतराष्ट्र उवाच\n",
    "06097001a": "आर्जुनिं समरे शूरं विनिघ्नन्तं महारथम्\n",
    "06097001c": "अलम्बुसः कथं युद्धे प्रत्ययुध्यत संजय\n",
    "06097002a": "आर्श्यशृङ्गिं कथं चापि सौभद्रः परवीरहा\n",
    "06097002c": "तन्ममाचक्ष्व तत्त्वेन यथा वृत्तं स्म संयुगे\n",
    "06097003a": "धनंजयश्च किं चक्रे मम सैन्येषु संजय\n",
    "06097003c": "भीमो वा बलिनां श्रेष्ठो राक्षसो वा घटोत्कचः\n",
    "06097004a": "नकुलः सहदेवो वा सात्यकिर्वा महारथः\n",
    "06097004c": "एतदाचक्ष्व मे सर्वं कुशलो ह्यसि संजय\n",
    "06097005": "संजय उवाच\n",
    "06097005a": "हन्त तेऽहं प्रवक्ष्यामि संग्रामं लोमहर्षणम्\n",
    "06097005c": "यथाभूद्राक्षसेन्द्रस्य सौभद्रस्य च मारिष\n",
    "06097006a": "अर्जुनश्च यथा संख्ये भीमसेनश्च पाण्डवः\n",
    "06097006c": "नकुलः सहदेवश्च रणे चक्रुः पराक्रमम्\n",
    "06097007a": "तथैव तावकाः सर्वे भीष्मद्रोणपुरोगमाः\n",
    "06097007c": "अद्भुतानि विचित्राणि चक्रुः कर्माण्यभीतवत्\n",
    "06097008a": "अलम्बुसस्तु समरे अभिमन्युं महारथम्\n",
    "06097008c": "विनद्य सुमहानादं तर्जयित्वा मुहुर्मुहुः\n",
    "06097008e": "अभिदुद्राव वेगेन तिष्ठ तिष्ठेति चाब्रवीत्\n",
    "06097009a": "सौभद्रोऽपि रणे राजन्सिंहवद्विनदन्मुहुः\n",
    "06097009c": "आर्श्यशृङ्गिं महेष्वासं पितुरत्यन्तवैरिणम्\n",
    "06097010a": "ततः समेयतुः संख्ये त्वरितौ नरराक्षसौ\n",
    "06097010c": "रथाभ्यां रथिनां श्रेष्ठौ यथा वै देवदानवौ\n",
    "06097010e": "मायावी राक्षसश्रेष्ठो दिव्यास्त्रज्ञश्च फाल्गुनिः\n",
    "06097011a": "ततः कार्ष्णिर्महाराज निशितैः सायकैस्त्रिभिः\n",
    "06097011c": "आर्श्यशृङ्गिं रणे विद्ध्वा पुनर्विव्याध पञ्चभिः\n",
    "06097012a": "अलम्बुसोऽपि संक्रुद्धः कार्ष्णिं नवभिराशुगैः\n",
    "06097012c": "हृदि विव्याध वेगेन तोत्त्रैरिव महाद्विपम्\n",
    "06097013a": "ततः शरसहस्रेण क्षिप्रकारी निशाचरः\n",
    "06097013c": "अर्जुनस्य सुतं संख्ये पीडयामास भारत\n",
    "06097014a": "अभिमन्युस्ततः क्रुद्धो नवतिं नतपर्वणाम्\n",
    "06097014c": "चिक्षेप निशितान्बाणान्राक्षसस्य महोरसि\n",
    "06097015a": "ते तस्य विविशुस्तूर्णं कायं निर्भिद्य मर्मणि\n",
    "06097015c": "स तैर्विभिन्नसर्वाङ्गः शुशुभे राक्षसोत्तमः\n",
    "06097015e": "पुष्पितैः किंशुकै राजन्संस्तीर्ण इव पर्वतः\n",
    "06097016a": "स धारयञ्शरान्हेमपुङ्खानपि महाबलः\n",
    "06097016c": "विबभौ राक्षसश्रेष्ठः सज्वाल इव पर्वतः\n",
    "06097017a": "ततः क्रुद्धो महाराज आर्श्यशृङ्गिर्महाबलः\n",
    "06097017c": "महेन्द्रप्रतिमं कार्ष्णिं छादयामास पत्रिभिः\n",
    "06097018a": "तेन ते विशिखा मुक्ता यमदण्डोपमाः शिताः\n",
    "06097018c": "अभिमन्युं विनिर्भिद्य प्राविशन्धरणीतलम्\n",
    "06097019a": "तथैवार्जुनिनिर्मुक्ताः शराः काञ्चनभूषणाः\n",
    "06097019c": "अलम्बुसं विनिर्भिद्य प्राविशन्त धरातलम्\n",
    "06097020a": "सौभद्रस्तु रणे रक्षः शरैः संनतपर्वभिः\n",
    "06097020c": "चक्रे विमुखमासाद्य मयं शक्र इवाहवे\n",
    "06097021a": "विमुखं च ततो रक्षो वध्यमानं रणेऽरिणा\n",
    "06097021c": "प्रादुश्चक्रे महामायां तामसीं परतापनः\n",
    "06097022a": "ततस्ते तमसा सर्वे हृता ह्यासन्महीतले\n",
    "06097022c": "नाभिमन्युमपश्यन्त नैव स्वान्न परान्रणे\n",
    "06097023a": "अभिमन्युश्च तद्दृष्ट्वा घोररूपं महत्तमः\n",
    "06097023c": "प्रादुश्चक्रेऽस्त्रमत्युग्रं भास्करं कुरुनन्दनः\n",
    "06097024a": "ततः प्रकाशमभवज्जगत्सर्वं महीपते\n",
    "06097024c": "तां चापि जघ्निवान्मायां राक्षसस्य दुरात्मनः\n",
    "06097025a": "संक्रुद्धश्च महावीर्यो राक्षसेन्द्रं नरोत्तमः\n",
    "06097025c": "छादयामास समरे शरैः संनतपर्वभिः\n",
    "06097026a": "बह्वीस्तथान्या मायाश्च प्रयुक्तास्तेन रक्षसा\n",
    "06097026c": "सर्वास्त्रविदमेयात्मा वारयामास फाल्गुनिः\n",
    "06097027a": "हतमायं ततो रक्षो वध्यमानं च सायकैः\n",
    "06097027c": "रथं तत्रैव संत्यज्य प्राद्रवन्महतो भयात्\n",
    "06097028a": "तस्मिन्विनिर्जिते तूर्णं कूटयोधिनि राक्षसे\n",
    "06097028c": "आर्जुनिः समरे सैन्यं तावकं संममर्द ह\n",
    "06097028e": "मदान्धो वन्यनागेन्द्रः सपद्मां पद्मिनीमिव\n",
    "06097029a": "ततः शांतनवो भीष्मः सैन्यं दृष्ट्वाभिविद्रुतम्\n",
    "06097029c": "महता रथवंशेन सौभद्रं पर्यवारयत्\n",
    "06097030a": "कोष्ठकीकृत्य तं वीरं धार्तराष्ट्रा महारथाः\n",
    "06097030c": "एकं सुबहवो युद्धे ततक्षुः सायकैर्दृढम्\n",
    "06097031a": "स तेषां रथिनां वीरः पितुस्तुल्यपराक्रमः\n",
    "06097031c": "सदृशो वासुदेवस्य विक्रमेण बलेन च\n",
    "06097032a": "उभयोः सदृशं कर्म स पितुर्मातुलस्य च\n",
    "06097032c": "रणे बहुविधं चक्रे सर्वशस्त्रभृतां वरः\n",
    "06097033a": "ततो धनंजयो राजन्विनिघ्नंस्तव सैनिकान्\n",
    "06097033c": "आससाद रणे भीष्मं पुत्रप्रेप्सुरमर्षणः\n",
    "06097034a": "तथैव समरे राजन्पिता देवव्रतस्तव\n",
    "06097034c": "आससाद रणे पार्थं स्वर्भानुरिव भास्करम्\n",
    "06097035a": "ततः सरथनागाश्वाः पुत्रास्तव विशां पते\n",
    "06097035c": "परिवव्रू रणे भीष्मं जुगुपुश्च समन्ततः\n",
    "06097036a": "तथैव पाण्डवा राजन्परिवार्य धनंजयम्\n",
    "06097036c": "रणाय महते युक्ता दंशिता भरतर्षभ\n",
    "06097037a": "शारद्वतस्ततो राजन्भीष्मस्य प्रमुखे स्थितम्\n",
    "06097037c": "अर्जुनं पञ्चविंशत्या सायकानां समाचिनोत्\n",
    "06097038a": "प्रत्युद्गम्याथ विव्याध सात्यकिस्तं शितैः शरैः\n",
    "06097038c": "पाण्डवप्रियकामार्थं शार्दूल इव कुञ्जरम्\n",
    "06097039a": "गौतमोऽपि त्वरायुक्तो माधवं नवभिः शरैः\n",
    "06097039c": "हृदि विव्याध संक्रुद्धः कङ्कपत्रपरिच्छदैः\n",
    "06097040a": "शैनेयोऽपि ततः क्रुद्धो भृशं विद्धो महारथः\n",
    "06097040c": "गौतमान्तकरं घोरं समादत्त शिलीमुखम्\n",
    "06097041a": "तमापतन्तं वेगेन शक्राशनिसमद्युतिम्\n",
    "06097041c": "द्विधा चिच्छेद संक्रुद्धो द्रौणिः परमकोपनः\n",
    "06097042a": "समुत्सृज्याथ शैनेयो गौतमं रथिनां वरम्\n",
    "06097042c": "अभ्यद्रवद्रणे द्रौणिं राहुः खे शशिनं यथा\n",
    "06097043a": "तस्य द्रोणसुतश्चापं द्विधा चिच्छेद भारत\n",
    "06097043c": "अथैनं छिन्नधन्वानं ताडयामास सायकैः\n",
    "06097044a": "सोऽन्यत्कार्मुकमादाय शत्रुघ्नं भारसाधनम्\n",
    "06097044c": "द्रौणिं षष्ट्या महाराज बाह्वोरुरसि चार्पयत्\n",
    "06097045a": "स विद्धो व्यथितश्चैव मुहूर्तं कश्मलायुतः\n",
    "06097045c": "निषसाद रथोपस्थे ध्वजयष्टिमुपाश्रितः\n",
    "06097046a": "प्रतिलभ्य ततः संज्ञां द्रोणपुत्रः प्रतापवान्\n",
    "06097046c": "वार्ष्णेयं समरे क्रुद्धो नाराचेन समर्दयत्\n",
    "06097047a": "शैनेयं स तु निर्भिद्य प्राविशद्धरणीतलम्\n",
    "06097047c": "वसन्तकाले बलवान्बिलं सर्पशिशुर्यथा\n",
    "06097048a": "ततोऽपरेण भल्लेन माधवस्य ध्वजोत्तमम्\n",
    "06097048c": "चिच्छेद समरे द्रौणिः सिंहनादं ननाद च\n",
    "06097049a": "पुनश्चैनं शरैर्घोरैश्छादयामास भारत\n",
    "06097049c": "निदाघान्ते महाराज यथा मेघो दिवाकरम्\n",
    "06097050a": "सात्यकिश्च महाराज शरजालं निहत्य तत्\n",
    "06097050c": "द्रौणिमभ्यपतत्तूर्णं शरजालैरनेकधा\n",
    "06097051a": "तापयामास च द्रौणिं शैनेयः परवीरहा\n",
    "06097051c": "विमुक्तो मेघजालेन यथैव तपनस्तथा\n",
    "06097052a": "शराणां च सहस्रेण पुनरेनं समुद्यतम्\n",
    "06097052c": "सात्यकिश्छादयामास ननाद च महाबलः\n",
    "06097053a": "दृष्ट्वा पुत्रं तथा ग्रस्तं राहुणेव निशाकरम्\n",
    "06097053c": "अभ्यद्रवत शैनेयं भारद्वाजः प्रतापवान्\n",
    "06097054a": "विव्याध च पृषत्केन सुतीक्ष्णेन महामृधे\n",
    "06097054c": "परीप्सन्स्वसुतं राजन्वार्ष्णेयेनाभितापितम्\n",
    "06097055a": "सात्यकिस्तु रणे जित्वा गुरुपुत्रं महारथम्\n",
    "06097055c": "द्रोणं विव्याध विंशत्या सर्वपारशवैः शरैः\n",
    "06097056a": "तदन्तरममेयात्मा कौन्तेयः श्वेतवाहनः\n",
    "06097056c": "अभ्यद्रवद्रणे क्रुद्धो द्रोणं प्रति महारथः\n",
    "06097057a": "ततो द्रोणश्च पार्थश्च समेयातां महामृधे\n",
    "06097057c": "यथा बुधश्च शुक्रश्च महाराज नभस्तले\n",
    "06098001": "धृतराष्ट्र उवाच\n",
    "06098001a": "कथं द्रोणो महेष्वासः पाण्डवश्च धनंजयः\n",
    "06098001c": "समीयतू रणे शूरौ तन्ममाचक्ष्व संजय\n",
    "06098002a": "प्रियो हि पाण्डवो नित्यं भारद्वाजस्य धीमतः\n",
    "06098002c": "आचार्यश्च रणे नित्यं प्रियः पार्थस्य संजय\n",
    "06098003a": "तावुभौ रथिनौ संख्ये दृप्तौ सिंहाविवोत्कटौ\n",
    "06098003c": "कथं समीयतुर्युद्धे भारद्वाजधनंजयौ\n",
    "06098004": "संजय उवाच\n",
    "06098004a": "न द्रोणः समरे पार्थं जानीते प्रियमात्मनः\n",
    "06098004c": "क्षत्रधर्मं पुरस्कृत्य पार्थो वा गुरुमाहवे\n",
    "06098005a": "न क्षत्रिया रणे राजन्वर्जयन्ति परस्परम्\n",
    "06098005c": "निर्मर्यादं हि युध्यन्ते पितृभिर्भ्रातृभिः सह\n",
    "06098006a": "रणे भारत पार्थेन द्रोणो विद्धस्त्रिभिः शरैः\n",
    "06098006c": "नाचिन्तयत तान्बाणान्पार्थचापच्युतान्युधि\n",
    "06098007a": "शरवृष्ट्या पुनः पार्थश्छादयामास तं रणे\n",
    "06098007c": "प्रजज्वाल च रोषेण गहनेऽग्निरिवोत्थितः\n",
    "06098008a": "ततोऽर्जुनं रणे द्रोणः शरैः संनतपर्वभिः\n",
    "06098008c": "वारयामास राजेन्द्र नचिरादिव भारत\n",
    "06098009a": "ततो दुर्योधनो राजा सुशर्माणमचोदयत्\n",
    "06098009c": "द्रोणस्य समरे राजन्पार्ष्णिग्रहणकारणात्\n",
    "06098010a": "त्रिगर्तराडपि क्रुद्धो भृशमायम्य कार्मुकम्\n",
    "06098010c": "छादयामास समरे पार्थं बाणैरयोमुखैः\n",
    "06098011a": "ताभ्यां मुक्ताः शरा राजन्नन्तरिक्षे विरेजिरे\n",
    "06098011c": "हंसा इव महाराज शरत्काले नभस्तले\n",
    "06098012a": "ते शराः प्राप्य कौन्तेयं समस्ता विविशुः प्रभो\n",
    "06098012c": "फलभारनतं यद्वत्स्वादुवृक्षं विहंगमाः\n",
    "06098013a": "अर्जुनस्तु रणे नादं विनद्य रथिनां वरः\n",
    "06098013c": "त्रिगर्तराजं समरे सपुत्रं विव्यधे शरैः\n",
    "06098014a": "ते वध्यमानाः पार्थेन कालेनेव युगक्षये\n",
    "06098014c": "पार्थमेवाभ्यवर्तन्त मरणे कृतनिश्चयाः\n",
    "06098014e": "मुमुचुः शरवृष्टिं च पाण्डवस्य रथं प्रति\n",
    "06098015a": "शरवृष्टिं ततस्तां तु शरवर्षेण पाण्डवः\n",
    "06098015c": "प्रतिजग्राह राजेन्द्र तोयवृष्टिमिवाचलः\n",
    "06098016a": "तत्राद्भुतमपश्याम बीभत्सोर्हस्तलाघवम्\n",
    "06098016c": "विमुक्तां बहुभिः शूरैः शस्त्रवृष्टिं दुरासदाम्\n",
    "06098017a": "यदेको वारयामास मारुतोऽभ्रगणानिव\n",
    "06098017c": "कर्मणा तेन पार्थस्य तुतुषुर्देवदानवाः\n",
    "06098018a": "अथ क्रुद्धो रणे पार्थस्त्रिगर्तान्प्रति भारत\n",
    "06098018c": "मुमोचास्त्रं महाराज वायव्यं पृतनामुखे\n",
    "06098019a": "प्रादुरासीत्ततो वायुः क्षोभयाणो नभस्तलम्\n",
    "06098019c": "पातयन्वै तरुगणान्विनिघ्नंश्चैव सैनिकान्\n",
    "06098020a": "ततो द्रोणोऽभिवीक्ष्यैव वायव्यास्त्रं सुदारुणम्\n",
    "06098020c": "शैलमन्यन्महाराज घोरमस्त्रं मुमोच ह\n",
    "06098021a": "द्रोणेन युधि निर्मुक्ते तस्मिन्नस्त्रे महामृधे\n",
    "06098021c": "प्रशशाम ततो वायुः प्रसन्नाश्चाभवन्दिशः\n",
    "06098022a": "ततः पाण्डुसुतो वीरस्त्रिगर्तस्य रथव्रजान्\n",
    "06098022c": "निरुत्साहान्रणे चक्रे विमुखान्विपराक्रमान्\n",
    "06098023a": "ततो दुर्योधनो राजा कृपश्च रथिनां वरः\n",
    "06098023c": "अश्वत्थामा ततः शल्यः काम्बोजश्च सुदक्षिणः\n",
    "06098024a": "विन्दानुविन्दावावन्त्यौ बाह्लिकश्च सबाह्लिकः\n",
    "06098024c": "महता रथवंशेन पार्थस्यावारयन्दिशः\n",
    "06098025a": "तथैव भगदत्तश्च श्रुतायुश्च महाबलः\n",
    "06098025c": "गजानीकेन भीमस्य ताववारयतां दिशः\n",
    "06098026a": "भूरिश्रवाः शलश्चैव सौबलश्च विशां पते\n",
    "06098026c": "शरौघैर्विविधैस्तूर्णं माद्रीपुत्राववारयन्\n",
    "06098027a": "भीष्मस्तु सहितः सर्वैर्धार्तराष्ट्रस्य सैनिकैः\n",
    "06098027c": "युधिष्ठिरं समासाद्य सर्वतः पर्यवारयत्\n",
    "06098028a": "आपतन्तं गजानीकं दृष्ट्वा पार्थो वृकोदरः\n",
    "06098028c": "लेलिहन्सृक्किणी वीरो मृगराडिव कानने\n",
    "06098029a": "ततस्तु रथिनां श्रेष्ठो गदां गृह्य महाहवे\n",
    "06098029c": "अवप्लुत्य रथात्तूर्णं तव सैन्यमभीषयत्\n",
    "06098030a": "तमुद्वीक्ष्य गदाहस्तं ततस्ते गजसादिनः\n",
    "06098030c": "परिवव्रू रणे यत्ता भीमसेनं समन्ततः\n",
    "06098031a": "गजमध्यमनुप्राप्तः पाण्डवश्च व्यराजत\n",
    "06098031c": "मेघजालस्य महतो यथा मध्यगतो रविः\n",
    "06098032a": "व्यधमत्स गजानीकं गदया पाण्डवर्षभः\n",
    "06098032c": "महाभ्रजालमतुलं मातरिश्वेव संततम्\n",
    "06098033a": "ते वध्यमाना बलिना भीमसेनेन दन्तिनः\n",
    "06098033c": "आर्तनादं रणे चक्रुर्गर्जन्तो जलदा इव\n",
    "06098034a": "बहुधा दारितश्चैव विषाणैस्तत्र दन्तिभिः\n",
    "06098034c": "फुल्लाशोकनिभः पार्थः शुशुभे रणमूर्धनि\n",
    "06098035a": "विषाणे दन्तिनं गृह्य निर्विषाणमथाकरोत्\n",
    "06098035c": "विषाणेन च तेनैव कुम्भेऽभ्याहत्य दन्तिनम्\n",
    "06098035e": "पातयामास समरे दण्डहस्त इवान्तकः\n",
    "06098036a": "शोणिताक्तां गदां बिभ्रन्मेदोमज्जाकृतच्छविः\n",
    "06098036c": "कृताङ्गदः शोणितेन रुद्रवत्प्रत्यदृश्यत\n",
    "06098037a": "एवं ते वध्यमानास्तु हतशेषा महागजाः\n",
    "06098037c": "प्राद्रवन्त दिशो राजन्विमृद्नन्तः स्वकं बलम्\n",
    "06098038a": "द्रवद्भिस्तैर्महानागैः समन्ताद्भरतर्षभ\n",
    "06098038c": "दुर्योधनबलं सर्वं पुनरासीत्पराङ्मुखम्\n",
    "06099001": "संजय उवाच\n",
    "06099001a": "मध्याह्ने तु महाराज संग्रामः समपद्यत\n",
    "06099001c": "लोकक्षयकरो रौद्रो भीष्मस्य सह सोमकैः\n",
    "06099002a": "गाङ्गेयो रथिनां श्रेष्ठः पाण्डवानामनीकिनीम्\n",
    "06099002c": "व्यधमन्निशितैर्बाणैः शतशोऽथ सहस्रशः\n",
    "06099003a": "संममर्द च तत्सैन्यं पिता देवव्रतस्तव\n",
    "06099003c": "धान्यानामिव लूनानां प्रकरं गोगणा इव\n",
    "06099004a": "धृष्टद्युम्नः शिखण्डी च विराटो द्रुपदस्तथा\n",
    "06099004c": "भीष्ममासाद्य समरे शरैर्जघ्नुर्महारथम्\n",
    "06099005a": "धृष्टद्युम्नं ततो विद्ध्वा विराटं च त्रिभिः शरैः\n",
    "06099005c": "द्रुपदस्य च नाराचं प्रेषयामास भारत\n",
    "06099006a": "तेन विद्धा महेष्वासा भीष्मेणामित्रकर्शिना\n",
    "06099006c": "चुक्रुधुः समरे राजन्पादस्पृष्टा इवोरगाः\n",
    "06099007a": "शिखण्डी तं च विव्याध भरतानां पितामहम्\n",
    "06099007c": "स्त्रीमयं मनसा ध्यात्वा नास्मै प्राहरदच्युतः\n",
    "06099008a": "धृष्टद्युम्नस्तु समरे क्रोधादग्निरिव ज्वलन्\n",
    "06099008c": "पितामहं त्रिभिर्बाणैर्बाह्वोरुरसि चार्पयत्\n",
    "06099009a": "द्रुपदः पञ्चविंशत्या विराटो दशभिः शरैः\n",
    "06099009c": "शिखण्डी पञ्चविंशत्या भीष्मं विव्याध सायकैः\n",
    "06099010a": "सोऽतिविद्धो महाराज भीष्मः संख्ये महात्मभिः\n",
    "06099010c": "वसन्ते पुष्पशबलो रक्ताशोक इवाबभौ\n",
    "06099011a": "तान्प्रत्यविध्यद्गाङ्गेयस्त्रिभिस्त्रिभिरजिह्मगैः\n",
    "06099011c": "द्रुपदस्य च भल्लेन धनुश्चिच्छेद मारिष\n",
    "06099012a": "सोऽन्यत्कार्मुकमादाय भीष्मं विव्याध पञ्चभिः\n",
    "06099012c": "सारथिं च त्रिभिर्बाणैः सुशितै रणमूर्धनि\n",
    "06099013a": "ततो भीमो महाराज द्रौपद्याः पञ्च चात्मजाः\n",
    "06099013c": "केकया भ्रातरः पञ्च सात्यकिश्चैव सात्वतः\n",
    "06099014a": "अभ्यद्रवन्त गाङ्गेयं युधिष्ठिरहितेप्सया\n",
    "06099014c": "रिरक्षिषन्तः पाञ्चाल्यं धृष्टद्युम्नमुखान्रणे\n",
    "06099015a": "तथैव तावकाः सर्वे भीष्मरक्षार्थमुद्यताः\n",
    "06099015c": "प्रत्युद्ययुः पाण्डुसेनां सहसैन्या नराधिप\n",
    "06099016a": "तत्रासीत्सुमहद्युद्धं तव तेषां च संकुलम्\n",
    "06099016c": "नराश्वरथनागानां यमराष्ट्रविवर्धनम्\n",
    "06099017a": "रथी रथिनमासाद्य प्राहिणोद्यमसादनम्\n",
    "06099017c": "तथेतरान्समासाद्य नरनागाश्वसादिनः\n",
    "06099018a": "अनयन्परलोकाय शरैः संनतपर्वभिः\n",
    "06099018c": "अस्त्रैश्च विविधैर्घोरैस्तत्र तत्र विशां पते\n",
    "06099019a": "रथाश्च रथिभिर्हीना हतसारथयस्तथा\n",
    "06099019c": "विप्रद्रुताश्वाः समरे दिशो जग्मुः समन्ततः\n",
    "06099020a": "मर्दमाना नरान्राजन्हयांश्च सुबहून्रणे\n",
    "06099020c": "वातायमाना दृश्यन्ते गन्धर्वनगरोपमाः\n",
    "06099021a": "रथिनश्च रथैर्हीना वर्मिणस्तेजसा युताः\n",
    "06099021c": "कुण्डलोष्णीषिणः सर्वे निष्काङ्गदविभूषिताः\n",
    "06099022a": "देवपुत्रसमा रूपे शौर्ये शक्रसमा युधि\n",
    "06099022c": "ऋद्ध्या वैश्रवणं चाति नयेन च बृहस्पतिम्\n",
    "06099023a": "सर्वलोकेश्वराः शूरास्तत्र तत्र विशां पते\n",
    "06099023c": "विप्रद्रुता व्यदृश्यन्त प्राकृता इव मानवाः\n",
    "06099024a": "दन्तिनश्च नरश्रेष्ठ विहीना वरसादिभिः\n",
    "06099024c": "मृद्नन्तः स्वान्यनीकानि संपेतुः सर्वशब्दगाः\n",
    "06099025a": "वर्मभिश्चामरैश्छत्रैः पताकाभिश्च मारिष\n",
    "06099025c": "कक्ष्याभिरथ तोत्त्रैश्च घण्टाभिस्तोमरैस्तथा\n",
    "06099026a": "विशीर्णैर्विप्रधावन्तो दृश्यन्ते स्म दिशो दश\n",
    "06099026c": "नगमेघप्रतीकाशैर्जलदोदयनिस्वनैः\n",
    "06099027a": "तथैव दन्तिभिर्हीनान्गजारोहान्विशां पते\n",
    "06099027c": "प्रधावन्तोऽन्वपश्याम तव तेषां च संकुले\n",
    "06099028a": "नानादेशसमुत्थांश्च तुरगान्हेमभूषितान्\n",
    "06099028c": "वातायमानानद्राक्षं शतशोऽथ सहस्रशः\n",
    "06099029a": "अश्वारोहान्हतैरश्वैर्गृहीतासीन्समन्ततः\n",
    "06099029c": "द्रवमाणानपश्याम द्राव्यमाणांश्च संयुगे\n",
    "06099030a": "गजो गजं समासाद्य द्रवमाणं महारणे\n",
    "06099030c": "ययौ विमृद्नंस्तरसा पदातीन्वाजिनस्तथा\n",
    "06099031a": "तथैव च रथान्राजन्संममर्द रणे गजः\n",
    "06099031c": "रथश्चैव समासाद्य पदातिं तुरगं तथा\n",
    "06099032a": "व्यमृद्नात्समरे राजंस्तुरगांश्च नरान्रणे\n",
    "06099032c": "एवं ते बहुधा राजन्प्रमृद्नन्तः परस्परम्\n",
    "06099033a": "तस्मिन्रौद्रे तथा युद्धे वर्तमाने महाभये\n",
    "06099033c": "प्रावर्तत नदी घोरा शोणितान्त्रतरङ्गिणी\n",
    "06099034a": "अस्थिसंचयसंघाटा केशशैवलशाद्वला\n",
    "06099034c": "रथह्रदा शरावर्ता हयमीना दुरासदा\n",
    "06099035a": "शीर्षोपलसमाकीर्णा हस्तिग्राहसमाकुला\n",
    "06099035c": "कवचोष्णीषफेनाढ्या धनुर्द्वीपासिकच्छपा\n",
    "06099036a": "पताकाध्वजवृक्षाढ्या मर्त्यकूलापहारिणी\n",
    "06099036c": "क्रव्यादसंघसंकीर्णा यमराष्ट्रविवर्धिनी\n",
    "06099037a": "तां नदीं क्षत्रियाः शूरा हयनागरथप्लवैः\n",
    "06099037c": "प्रतेरुर्बहवो राजन्भयं त्यक्त्वा महाहवे\n",
    "06099038a": "अपोवाह रणे भीरून्कश्मलेनाभिसंवृतान्\n",
    "06099038c": "यथा वैतरणी प्रेतान्प्रेतराजपुरं प्रति\n",
    "06099039a": "प्राक्रोशन्क्षत्रियास्तत्र दृष्ट्वा तद्वैशसं महत्\n",
    "06099039c": "दुर्योधनापराधेन क्षयं गच्छन्ति कौरवाः\n",
    "06099040a": "गुणवत्सु कथं द्वेषं धार्तराष्ट्रो जनेश्वरः\n",
    "06099040c": "कृतवान्पाण्डुपुत्रेषु पापात्मा लोभमोहितः\n",
    "06099041a": "एवं बहुविधा वाचः श्रूयन्ते स्मात्र भारत\n",
    "06099041c": "पाण्डवस्तवसंयुक्ताः पुत्राणां ते सुदारुणाः\n",
    "06099042a": "ता निशम्य तदा वाचः सर्वयोधैरुदाहृताः\n",
    "06099042c": "आगस्कृत्सर्वलोकस्य पुत्रो दुर्योधनस्तव\n",
    "06099043a": "भीष्मं द्रोणं कृपं चैव शल्यं चोवाच भारत\n",
    "06099043c": "युध्यध्वमनहंकाराः किं चिरं कुरुथेति च\n",
    "06099044a": "ततः प्रववृते युद्धं कुरूणां पाण्डवैः सह\n",
    "06099044c": "अक्षद्यूतकृतं राजन्सुघोरं वैशसं तदा\n",
    "06099045a": "यत्पुरा न निगृह्णीषे वार्यमाणो महात्मभिः\n",
    "06099045c": "वैचित्रवीर्य तस्येदं फलं पश्य तथाविधम्\n",
    "06099046a": "न हि पाण्डुसुता राजन्ससैन्याः सपदानुगाः\n",
    "06099046c": "रक्षन्ति समरे प्राणान्कौरवा वा विशां पते\n",
    "06099047a": "एतस्मात्कारणाद्घोरो वर्तते स्म जनक्षयः\n",
    "06099047c": "दैवाद्वा पुरुषव्याघ्र तव चापनयान्नृप\n",
    "06100001": "संजय उवाच\n",
    "06100001a": "अर्जुनस्तु नरव्याघ्र सुशर्मप्रमुखान्नृपान्\n",
    "06100001c": "अनयत्प्रेतराजस्य भवनं सायकैः शितैः\n",
    "06100002a": "सुशर्मापि ततो बाणैः पार्थं विव्याध संयुगे\n",
    "06100002c": "वासुदेवं च सप्तत्या पार्थं च नवभिः पुनः\n",
    "06100003a": "तान्निवार्य शरौघेण शक्रसूनुर्महारथः\n",
    "06100003c": "सुशर्मणो रणे योधान्प्राहिणोद्यमसादनम्\n",
    "06100004a": "ते वध्यमानाः पार्थेन कालेनेव युगक्षये\n",
    "06100004c": "व्यद्रवन्त रणे राजन्भये जाते महारथाः\n",
    "06100005a": "उत्सृज्य तुरगान्केचिद्रथान्केचिच्च मारिष\n",
    "06100005c": "गजानन्ये समुत्सृज्य प्राद्रवन्त दिशो दश\n",
    "06100006a": "अपरे तुद्यमानास्तु वाजिनागरथा रणात्\n",
    "06100006c": "त्वरया परया युक्ताः प्राद्रवन्त विशां पते\n",
    "06100007a": "पादाताश्चापि शस्त्राणि समुत्सृज्य महारणे\n",
    "06100007c": "निरपेक्षा व्यधावन्त तेन तेन स्म भारत\n",
    "06100008a": "वार्यमाणाः स्म बहुशस्त्रैगर्तेन सुशर्मणा\n",
    "06100008c": "तथान्यैः पार्थिवश्रेष्ठैर्न व्यतिष्ठन्त संयुगे\n",
    "06100009a": "तद्बलं प्रद्रुतं दृष्ट्वा पुत्रो दुर्योधनस्तव\n",
    "06100009c": "पुरस्कृत्य रणे भीष्मं सर्वसैन्यपुरस्कृतम्\n",
    "06100010a": "सर्वोद्योगेन महता धनंजयमुपाद्रवत्\n",
    "06100010c": "त्रिगर्ताधिपतेरर्थे जीवितस्य विशां पते\n",
    "06100011a": "स एकः समरे तस्थौ किरन्बहुविधाञ्शरान्\n",
    "06100011c": "भ्रातृभिः सहितः सर्वैः शेषा विप्रद्रुता नराः\n",
    "06100012a": "तथैव पाण्डवा राजन्सर्वोद्योगेन दंशिताः\n",
    "06100012c": "प्रययुः फल्गुनार्थाय यत्र भीष्मो व्यवस्थितः\n",
    "06100013a": "जानन्तोऽपि रणे शौर्यं घोरं गाण्डीवधन्वनः\n",
    "06100013c": "हाहाकारकृतोत्साहा भीष्मं जग्मुः समन्ततः\n",
    "06100014a": "ततस्तालध्वजः शूरः पाण्डवानामनीकिनीम्\n",
    "06100014c": "छादयामास समरे शरैः संनतपर्वभिः\n",
    "06100015a": "एकीभूतास्ततः सर्वे कुरवः पाण्डवैः सह\n",
    "06100015c": "अयुध्यन्त महाराज मध्यं प्राप्ते दिवाकरे\n",
    "06100016a": "सात्यकिः कृतवर्माणं विद्ध्वा पञ्चभिरायसैः\n",
    "06100016c": "अतिष्ठदाहवे शूरः किरन्बाणान्सहस्रशः\n",
    "06100017a": "तथैव द्रुपदो राजा द्रोणं विद्ध्वा शितैः शरैः\n",
    "06100017c": "पुनर्विव्याध सप्तत्या सारथिं चास्य सप्तभिः\n",
    "06100018a": "भीमसेनस्तु राजानं बाह्लिकं प्रपितामहम्\n",
    "06100018c": "विद्ध्वानदन्महानादं शार्दूल इव कानने\n",
    "06100019a": "आर्जुनिश्चित्रसेनेन विद्धो बहुभिराशुगैः\n",
    "06100019c": "चित्रसेनं त्रिभिर्बाणैर्विव्याध हृदये भृशम्\n",
    "06100020a": "समागतौ तौ तु रणे महामात्रौ व्यरोचताम्\n",
    "06100020c": "यथा दिवि महाघोरौ राजन्बुधशनैश्चरौ\n",
    "06100021a": "तस्याश्वांश्चतुरो हत्वा सूतं च नवभिः शरैः\n",
    "06100021c": "ननाद बलवन्नादं सौभद्रः परवीरहा\n",
    "06100022a": "हताश्वात्तु रथात्तूर्णमवप्लुत्य महारथः\n",
    "06100022c": "आरुरोह रथं तूर्णं दुर्मुखस्य विशां पते\n",
    "06100023a": "द्रोणश्च द्रुपदं विद्ध्वा शरैः संनतपर्वभिः\n",
    "06100023c": "सारथिं चास्य विव्याध त्वरमाणः पराक्रमी\n",
    "06100024a": "पीड्यमानस्ततो राजा द्रुपदो वाहिनीमुखे\n",
    "06100024c": "अपायाज्जवनैरश्वैः पूर्ववैरमनुस्मरन्\n",
    "06100025a": "भीमसेनस्तु राजानं मुहूर्तादिव बाह्लिकम्\n",
    "06100025c": "व्यश्वसूतरथं चक्रे सर्वसैन्यस्य पश्यतः\n",
    "06100026a": "ससंभ्रमो महाराज संशयं परमं गतः\n",
    "06100026c": "अवप्लुत्य ततो वाहाद्बाह्लिकः पुरुषोत्तमः\n",
    "06100026e": "आरुरोह रथं तूर्णं लक्ष्मणस्य महारथः\n",
    "06100027a": "सात्यकिः कृतवर्माणं वारयित्वा महारथः\n",
    "06100027c": "शरैर्बहुविधै राजन्नाससाद पितामहम्\n",
    "06100028a": "स विद्ध्वा भारतं षष्ट्या निशितैर्लोमवाहिभिः\n",
    "06100028c": "ननर्तेव रथोपस्थे विधुन्वानो महद्धनुः\n",
    "06100029a": "तस्यायसीं महाशक्तिं चिक्षेपाथ पितामहः\n",
    "06100029c": "हेमचित्रां महावेगां नागकन्योपमां शुभाम्\n",
    "06100030a": "तामापतन्तीं सहसा मृत्युकल्पां सुतेजनाम्\n",
    "06100030c": "ध्वंसयामास वार्ष्णेयो लाघवेन महायशाः\n",
    "06100031a": "अनासाद्य तु वार्ष्णेयं शक्तिः परमदारुणा\n",
    "06100031c": "न्यपतद्धरणीपृष्ठे महोल्केव गतप्रभा\n",
    "06100032a": "वार्ष्णेयस्तु ततो राजन्स्वां शक्तिं घोरदर्शनाम्\n",
    "06100032c": "वेगवद्गृह्य चिक्षेप पितामहरथं प्रति\n",
    "06100033a": "वार्ष्णेयभुजवेगेन प्रणुन्ना सा महाहवे\n",
    "06100033c": "अभिदुद्राव वेगेन कालरात्रिर्यथा नरम्\n",
    "06100034a": "तामापतन्तीं सहसा द्विधा चिच्छेद भारत\n",
    "06100034c": "क्षुरप्राभ्यां सुतीक्ष्णाभ्यां सान्वकीर्यत भूतले\n",
    "06100035a": "छित्त्वा तु शक्तिं गाङ्गेयः सात्यकिं नवभिः शरैः\n",
    "06100035c": "आजघानोरसि क्रुद्धः प्रहसञ्शत्रुकर्शनः\n",
    "06100036a": "ततः सरथनागाश्वाः पाण्डवाः पाण्डुपूर्वज\n",
    "06100036c": "परिवव्रू रणे भीष्मं माधवत्राणकारणात्\n",
    "06100037a": "ततः प्रववृते युद्धं तुमुलं लोमहर्षणम्\n",
    "06100037c": "पाण्डवानां कुरूणां च समरे विजयैषिणाम्\n",
    "06101001": "संजय उवाच\n",
    "06101001a": "दृष्ट्वा भीष्मं रणे क्रुद्धं पाण्डवैरभिसंवृतम्\n",
    "06101001c": "यथा मेघैर्महाराज तपान्ते दिवि भास्करम्\n",
    "06101002a": "दुर्योधनो महाराज दुःशासनमभाषत\n",
    "06101002c": "एष शूरो महेष्वासो भीष्मः शत्रुनिषूदनः\n",
    "06101003a": "छादितः पाण्डवैः शूरैः समन्ताद्भरतर्षभ\n",
    "06101003c": "तस्य कार्यं त्वया वीर रक्षणं सुमहात्मनः\n",
    "06101004a": "रक्ष्यमाणो हि समरे भीष्मोऽस्माकं पितामहः\n",
    "06101004c": "निहन्यात्समरे यत्तान्पाञ्चालान्पाण्डवैः सह\n",
    "06101005a": "तत्र कार्यमहं मन्ये भीष्मस्यैवाभिरक्षणम्\n",
    "06101005c": "गोप्ता ह्येष महेष्वासो भीष्मोऽस्माकं पितामहः\n",
    "06101006a": "स भवान्सर्वसैन्येन परिवार्य पितामहम्\n",
    "06101006c": "समरे दुष्करं कर्म कुर्वाणं परिरक्षतु\n",
    "06101007a": "एवमुक्तस्तु समरे पुत्रो दुःशासनस्तव\n",
    "06101007c": "परिवार्य स्थितो भीष्मं सैन्येन महता वृतः\n",
    "06101008a": "ततः शतसहस्रेण हयानां सुबलात्मजः\n",
    "06101008c": "विमलप्रासहस्तानामृष्टितोमरधारिणाम्\n",
    "06101009a": "दर्पितानां सुवेगानां बलस्थानां पताकिनाम्\n",
    "06101009c": "शिक्षितैर्युद्धकुशलैरुपेतानां नरोत्तमैः\n",
    "06101010a": "नकुलं सहदेवं च धर्मराजं च पाण्डवम्\n",
    "06101010c": "न्यवारयन्नरश्रेष्ठं परिवार्य समन्ततः\n",
    "06101011a": "ततो दुर्योधनो राजा शूराणां हयसादिनाम्\n",
    "06101011c": "अयुतं प्रेषयामास पाण्डवानां निवारणे\n",
    "06101012a": "तैः प्रविष्टैर्महावेगैर्गरुत्मद्भिरिवाहवे\n",
    "06101012c": "खुराहता धरा राजंश्चकम्पे च ननाद च\n",
    "06101013a": "खुरशब्दश्च सुमहान्वाजिनां शुश्रुवे तदा\n",
    "06101013c": "महावंशवनस्येव दह्यमानस्य पर्वते\n",
    "06101014a": "उत्पतद्भिश्च तैस्तत्र समुद्धूतं महद्रजः\n",
    "06101014c": "दिवाकरपथं प्राप्य छादयामास भास्करम्\n",
    "06101015a": "वेगवद्भिर्हयैस्तैस्तु क्षोभितं पाण्डवं बलम्\n",
    "06101015c": "निपतद्भिर्महावेगैर्हंसैरिव महत्सरः\n",
    "06101015e": "हेषतां चैव शब्देन न प्राज्ञायत किंचन\n",
    "06101016a": "ततो युधिष्ठिरो राजा माद्रीपुत्रौ च पाण्डवौ\n",
    "06101016c": "प्रत्यघ्नंस्तरसा वेगं समरे हयसादिनाम्\n",
    "06101017a": "उद्वृत्तस्य महाराज प्रावृट्कालेन पूर्यतः\n",
    "06101017c": "पौर्णमास्यामम्बुवेगं यथा वेला महोदधेः\n",
    "06101018a": "ततस्ते रथिनो राजञ्शरैः संनतपर्वभिः\n",
    "06101018c": "न्यकृन्तन्नुत्तमाङ्गानि कायेभ्यो हयसादिनाम्\n",
    "06101019a": "ते निपेतुर्महाराज निहता दृढधन्विभिः\n",
    "06101019c": "नागैरिव महानागा यथा स्युर्गिरिगह्वरे\n",
    "06101020a": "तेऽपि प्रासैः सुनिशितैः शरैः संनतपर्वभिः\n",
    "06101020c": "न्यकृन्तन्नुत्तमाङ्गानि विचरन्तो दिशो दश\n",
    "06101021a": "अत्यासन्ना हयारोहा ऋष्टिभिर्भरतर्षभ\n",
    "06101021c": "अच्छिनन्नुत्तमाङ्गानि फलानीव महाद्रुमात्\n",
    "06101022a": "ससादिनो हया राजंस्तत्र तत्र निषूदिताः\n",
    "06101022c": "पतिताः पात्यमानाश्च शतशोऽथ सहस्रशः\n",
    "06101023a": "वध्यमाना हयास्ते तु प्राद्रवन्त भयार्दिताः\n",
    "06101023c": "यथा सिंहान्समासाद्य मृगाः प्राणपरायणाः\n",
    "06101024a": "पाण्डवास्तु महाराज जित्वा शत्रून्महाहवे\n",
    "06101024c": "दध्मुः शङ्खांश्च भेरीश्च ताडयामासुराहवे\n",
    "06101025a": "ततो दुर्योधनो दृष्ट्वा दीनं सैन्यमवस्थितम्\n",
    "06101025c": "अब्रवीद्भरतश्रेष्ठ मद्रराजमिदं वचः\n",
    "06101026a": "एष पाण्डुसुतो ज्येष्ठो जित्वा मातुल मामकान्\n",
    "06101026c": "पश्यतां नो महाबाहो सेनां द्रावयते बली\n",
    "06101027a": "तं वारय महाबाहो वेलेव मकरालयम्\n",
    "06101027c": "त्वं हि संश्रूयसेऽत्यर्थमसह्यबलविक्रमः\n",
    "06101028a": "पुत्रस्य तव तद्वाक्यं श्रुत्वा शल्यः प्रतापवान्\n",
    "06101028c": "प्रययौ रथवंशेन यत्र राजा युधिष्ठिरः\n",
    "06101029a": "तदापतद्वै सहसा शल्यस्य सुमहद्बलम्\n",
    "06101029c": "महौघवेगं समरे वारयामास पाण्डवः\n",
    "06101030a": "मद्रराजं च समरे धर्मराजो महारथः\n",
    "06101030c": "दशभिः सायकैस्तूर्णमाजघान स्तनान्तरे\n",
    "06101030e": "नकुलः सहदेवश्च त्रिभिस्त्रिभिरजिह्मगैः\n",
    "06101031a": "मद्रराजोऽपि तान्सर्वानाजघान त्रिभिस्त्रिभिः\n",
    "06101031c": "युधिष्ठिरं पुनः षष्ट्या विव्याध निशितैः शरैः\n",
    "06101031e": "माद्रीपुत्रौ च संरब्धौ द्वाभ्यां द्वाभ्यामताडयत्\n",
    "06101032a": "ततो भीमो महाबाहुर्दृष्ट्वा राजानमाहवे\n",
    "06101032c": "मद्रराजवशं प्राप्तं मृत्योरास्यगतं यथा\n",
    "06101032e": "अभ्यद्रवत संग्रामे युधिष्ठिरममित्रजित्\n",
    "06101033a": "ततो युद्धं महाघोरं प्रावर्तत सुदारुणम्\n",
    "06101033c": "अपरां दिशमास्थाय द्योतमाने दिवाकरे\n",
    "06102001": "संजय उवाच\n",
    "06102001a": "ततः पिता तव क्रुद्धो निशितैः सायकोत्तमैः\n",
    "06102001c": "आजघान रणे पार्थान्सहसेनान्समन्ततः\n",
    "06102002a": "भीमं द्वादशभिर्विद्ध्वा सात्यकिं नवभिः शरैः\n",
    "06102002c": "नकुलं च त्रिभिर्बाणैः सहदेवं च सप्तभिः\n",
    "06102003a": "युधिष्ठिरं द्वादशभिर्बाह्वोरुरसि चार्पयत्\n",
    "06102003c": "धृष्टद्युम्नं ततो विद्ध्वा विननाद महाबलः\n",
    "06102004a": "तं द्वादशार्धैर्नकुलो माधवश्च त्रिभिः शरैः\n",
    "06102004c": "धृष्टद्युम्नश्च सप्तत्या भीमसेनश्च पञ्चभिः\n",
    "06102004e": "युधिष्ठिरो द्वादशभिः प्रत्यविध्यत्पितामहम्\n",
    "06102005a": "द्रोणस्तु सात्यकिं विद्ध्वा भीमसेनमविध्यत\n",
    "06102005c": "एकैकं पञ्चभिर्बाणैर्यमदण्डोपमैः शितैः\n",
    "06102006a": "तौ च तं प्रत्यविध्येतां त्रिभिस्त्रिभिरजिह्मगैः\n",
    "06102006c": "तोत्त्रैरिव महानागं द्रोणं ब्राह्मणपुंगवम्\n",
    "06102007a": "सौवीराः कितवाः प्राच्याः प्रतीच्योदीच्यमालवाः\n",
    "06102007c": "अभीषाहाः शूरसेनाः शिबयोऽथ वसातयः\n",
    "06102007e": "संग्रामे नाजहुर्भीष्मं वध्यमानाः शितैः शरैः\n",
    "06102008a": "तथैवान्ये वध्यमानाः पाण्डवेयैर्महात्मभिः\n",
    "06102008c": "पाण्डवानभ्यवर्तन्त विविधायुधपाणयः\n",
    "06102008e": "तथैव पाण्डवा राजन्परिवव्रुः पितामहम्\n",
    "06102009a": "स समन्तात्परिवृतो रथौघैरपराजितः\n",
    "06102009c": "गहनेऽग्निरिवोत्सृष्टः प्रजज्वाल दहन्परान्\n",
    "06102010a": "रथाग्न्यगारश्चापार्चिरसिशक्तिगदेन्धनः\n",
    "06102010c": "शरस्फुलिङ्गो भीष्माग्निर्ददाह क्षत्रियर्षभान्\n",
    "06102011a": "सुवर्णपुङ्खैरिषुभिर्गार्ध्रपक्षैः सुतेजनैः\n",
    "06102011c": "कर्णिनालीकनाराचैश्छादयामास तद्बलम्\n",
    "06102012a": "अपातयद्ध्वजांश्चैव रथिनश्च शितैः शरैः\n",
    "06102012c": "मुण्डतालवनानीव चकार स रथव्रजान्\n",
    "06102013a": "निर्मनुष्यान्रथान्राजन्गजानश्वांश्च संयुगे\n",
    "06102013c": "अकरोत्स महाबाहुः सर्वशस्त्रभृतां वरः\n",
    "06102014a": "तस्य ज्यातलनिर्घोषं विस्फूर्जितमिवाशनेः\n",
    "06102014c": "निशम्य सर्वभूतानि समकम्पन्त भारत\n",
    "06102015a": "अमोघा ह्यपतन्बाणाः पितुस्ते भरतर्षभ\n",
    "06102015c": "नासज्जन्त तनुत्रेषु भीष्मचापच्युताः शराः\n",
    "06102016a": "हतवीरान्रथान्राजन्संयुक्ताञ्जवनैर्हयैः\n",
    "06102016c": "अपश्याम महाराज ह्रियमाणान्रणाजिरे\n",
    "06102017a": "चेदिकाशिकरूषाणां सहस्राणि चतुर्दश\n",
    "06102017c": "महारथाः समाख्याताः कुलपुत्रास्तनुत्यजः\n",
    "06102017e": "अपरावर्तिनः सर्वे सुवर्णविकृतध्वजाः\n",
    "06102018a": "संग्रामे भीष्ममासाद्य व्यादितास्यमिवान्तकम्\n",
    "06102018c": "निमग्नाः परलोकाय सवाजिरथकुञ्जराः\n",
    "06102019a": "भग्नाक्षोपस्करान्कांश्चिद्भग्नचक्रांश्च सर्वशः\n",
    "06102019c": "अपश्याम रथान्राजञ्शतशोऽथ सहस्रशः\n",
    "06102020a": "सवरूथै रथैर्भग्नै रथिभिश्च निपातितैः\n",
    "06102020c": "शरैः सुकवचैश्छिन्नैः पट्टिशैश्च विशां पते\n",
    "06102021a": "गदाभिर्मुसलैश्चैव निस्त्रिंशैश्च शिलीमुखैः\n",
    "06102021c": "अनुकर्षैरुपासङ्गैश्चक्रैर्भग्नैश्च मारिष\n",
    "06102022a": "बाहुभिः कार्मुकैः खड्गैः शिरोभिश्च सकुण्डलैः\n",
    "06102022c": "तलत्रैरङ्गुलित्रैश्च ध्वजैश्च विनिपातितैः\n",
    "06102022e": "चापैश्च बहुधा छिन्नैः समास्तीर्यत मेदिनी\n",
    "06102023a": "हतारोहा गजा राजन्हयाश्च हतसादिनः\n",
    "06102023c": "परिपेतुर्द्रुतं तत्र शतशोऽथ सहस्रशः\n",
    "06102024a": "यतमानाश्च ते वीरा द्रवमाणान्महारथान्\n",
    "06102024c": "नाशक्नुवन्वारयितुं भीष्मबाणप्रपीडितान्\n",
    "06102025a": "महेन्द्रसमवीर्येण वध्यमाना महाचमूः\n",
    "06102025c": "अभज्यत महाराज न च द्वौ सह धावतः\n",
    "06102026a": "आविद्धरथनागाश्वं पतितध्वजकूबरम्\n",
    "06102026c": "अनीकं पाण्डुपुत्राणां हाहाभूतमचेतनम्\n",
    "06102027a": "जघानात्र पिता पुत्रं पुत्रश्च पितरं तथा\n",
    "06102027c": "प्रियं सखायं चाक्रन्दे सखा दैवबलात्कृतः\n",
    "06102028a": "विमुच्य कवचानन्ये पाण्डुपुत्रस्य सैनिकाः\n",
    "06102028c": "प्रकीर्य केशान्धावन्तः प्रत्यदृश्यन्त भारत\n",
    "06102029a": "तद्गोकुलमिवोद्भ्रान्तमुद्भ्रान्तरथकुञ्जरम्\n",
    "06102029c": "ददृशे पाण्डुपुत्रस्य सैन्यमार्तस्वरं तदा\n",
    "06102030a": "प्रभज्यमानं सैन्यं तु दृष्ट्वा यादवनन्दनः\n",
    "06102030c": "उवाच पार्थं बीभत्सुं निगृह्य रथमुत्तमम्\n",
    "06102031a": "अयं स कालः संप्राप्तः पार्थ यः काङ्क्षितस्तव\n",
    "06102031c": "प्रहरास्मै नरव्याघ्र न चेन्मोहात्प्रमुह्यसे\n",
    "06102032a": "यत्पुरा कथितं वीर त्वया राज्ञां समागमे\n",
    "06102032c": "विराटनगरे पार्थ संजयस्य समीपतः\n",
    "06102033a": "भीष्मद्रोणमुखान्सर्वान्धार्तराष्ट्रस्य सैनिकान्\n",
    "06102033c": "सानुबन्धान्हनिष्यामि ये मां योत्स्यन्ति संयुगे\n",
    "06102034a": "इति तत्कुरु कौन्तेय सत्यं वाक्यमरिंदम\n",
    "06102034c": "क्षत्रधर्ममनुस्मृत्य युध्यस्व भरतर्षभ\n",
    "06102035a": "इत्युक्तो वासुदेवेन तिर्यग्दृष्टिरधोमुखः\n",
    "06102035c": "अकाम इव बीभत्सुरिदं वचनमब्रवीत्\n",
    "06102036a": "अवध्यानां वधं कृत्वा राज्यं वा नरकोत्तरम्\n",
    "06102036c": "दुःखानि वनवासे वा किं नु मे सुकृतं भवेत्\n",
    "06102037a": "चोदयाश्वान्यतो भीष्मः करिष्ये वचनं तव\n",
    "06102037c": "पातयिष्यामि दुर्धर्षं वृद्धं कुरुपितामहम्\n",
    "06102038a": "ततोऽश्वान्रजतप्रख्यांश्चोदयामास माधवः\n",
    "06102038c": "यतो भीष्मस्ततो राजन्दुष्प्रेक्ष्यो रश्मिवानिव\n",
    "06102039a": "ततस्तत्पुनरावृत्तं युधिष्ठिरबलं महत्\n",
    "06102039c": "दृष्ट्वा पार्थं महाबाहुं भीष्मायोद्यन्तमाहवे\n",
    "06102040a": "ततो भीष्मः कुरुश्रेष्ठः सिंहवद्विनदन्मुहुः\n",
    "06102040c": "धनंजयरथं शीघ्रं शरवर्षैरवाकिरत्\n",
    "06102041a": "क्षणेन स रथस्तस्य सहयः सहसारथिः\n",
    "06102041c": "शरवर्षेण महता न प्राज्ञायत किंचन\n",
    "06102042a": "वासुदेवस्त्वसंभ्रान्तो धैर्यमास्थाय सात्वतः\n",
    "06102042c": "चोदयामास तानश्वान्वितुन्नान्भीष्मसायकैः\n",
    "06102043a": "ततः पार्थो धनुर्गृह्य दिव्यं जलदनिस्वनम्\n",
    "06102043c": "पातयामास भीष्मस्य धनुश्छित्त्वा शितैः शरैः\n",
    "06102044a": "स च्छिन्नधन्वा कौरव्यः पुनरन्यन्महद्धनुः\n",
    "06102044c": "निमेषान्तरमात्रेण सज्यं चक्रे पिता तव\n",
    "06102045a": "विचकर्ष ततो दोर्भ्यां धनुर्जलदनिस्वनम्\n",
    "06102045c": "अथास्य तदपि क्रुद्धश्चिच्छेद धनुरर्जुनः\n",
    "06102046a": "तस्य तत्पूजयामास लाघवं शंतनोः सुतः\n",
    "06102046c": "साधु पार्थ महाबाहो साधु कुन्तीसुतेति च\n",
    "06102047a": "समाभाष्यैनमपरं प्रगृह्य रुचिरं धनुः\n",
    "06102047c": "मुमोच समरे भीष्मः शरान्पार्थरथं प्रति\n",
    "06102048a": "अदर्शयद्वासुदेवो हययाने परं बलम्\n",
    "06102048c": "मोघान्कुर्वञ्शरांस्तस्य मण्डलानि विदर्शयन्\n",
    "06102049a": "शुशुभाते नरव्याघ्रौ भीष्मपार्थौ शरक्षतौ\n",
    "06102049c": "गोवृषाविव संरब्धौ विषाणोल्लिखिताङ्कितौ\n",
    "06102050a": "वासुदेवस्तु संप्रेक्ष्य पार्थस्य मृदुयुद्धताम्\n",
    "06102050c": "भीष्मं च शरवर्षाणि सृजन्तमनिशं युधि\n",
    "06102051a": "प्रतपन्तमिवादित्यं मध्यमासाद्य सेनयोः\n",
    "06102051c": "वरान्वरान्विनिघ्नन्तं पाण्डुपुत्रस्य सैनिकान्\n",
    "06102052a": "युगान्तमिव कुर्वाणं भीष्मं यौधिष्ठिरे बले\n",
    "06102052c": "नामृष्यत महाबाहुर्माधवः परवीरहा\n",
    "06102053a": "उत्सृज्य रजतप्रख्यान्हयान्पार्थस्य मारिष\n",
    "06102053c": "क्रुद्धो नाम महायोगी प्रचस्कन्द महारथात्\n",
    "06102053e": "अभिदुद्राव भीष्मं स भुजप्रहरणो बली\n",
    "06102054a": "प्रतोदपाणिस्तेजस्वी सिंहवद्विनदन्मुहुः\n",
    "06102054c": "दारयन्निव पद्भ्यां स जगतीं जगतीश्वरः\n",
    "06102055a": "क्रोधताम्रेक्षणः कृष्णो जिघांसुरमितद्युतिः\n",
    "06102055c": "ग्रसन्निव च चेतांसि तावकानां महाहवे\n",
    "06102056a": "दृष्ट्वा माधवमाक्रन्दे भीष्मायोद्यन्तमाहवे\n",
    "06102056c": "हतो भीष्मो हतो भीष्म इति तत्र स्म सैनिकाः\n",
    "06102056e": "क्रोशन्तः प्राद्रवन्सर्वे वासुदेवभयान्नराः\n",
    "06102057a": "पीतकौशेयसंवीतो मणिश्यामो जनार्दनः\n",
    "06102057c": "शुशुभे विद्रवन्भीष्मं विद्युन्माली यथाम्बुदः\n",
    "06102058a": "स सिंह इव मातङ्गं यूथर्षभ इवर्षभम्\n",
    "06102058c": "अभिदुद्राव तेजस्वी विनदन्यादवर्षभः\n",
    "06102059a": "तमापतन्तं संप्रेक्ष्य पुण्डरीकाक्षमाहवे\n",
    "06102059c": "असंभ्रमं रणे भीष्मो विचकर्ष महद्धनुः\n",
    "06102059e": "उवाच चैनं गोविन्दमसंभ्रान्तेन चेतसा\n",
    "06102060a": "एह्येहि पुण्डरीकाक्ष देवदेव नमोऽस्तु ते\n",
    "06102060c": "मामद्य सात्वतश्रेष्ठ पातयस्व महाहवे\n",
    "06102061a": "त्वया हि देव संग्रामे हतस्यापि ममानघ\n",
    "06102061c": "श्रेय एव परं कृष्ण लोकेऽमुष्मिन्निहैव च\n",
    "06102061e": "संभावितोऽस्मि गोविन्द त्रैलोक्येनाद्य संयुगे\n",
    "06102062a": "अन्वगेव ततः पार्थस्तमनुद्रुत्य केशवम्\n",
    "06102062c": "निजग्राह महाबाहुर्बाहुभ्यां परिगृह्य वै\n",
    "06102063a": "निगृह्यमाणः पार्थेन कृष्णो राजीवलोचनः\n",
    "06102063c": "जगाम चैनमादाय वेगेन पुरुषोत्तमः\n",
    "06102064a": "पार्थस्तु विष्टभ्य बलाच्चरणौ परवीरहा\n",
    "06102064c": "निजघ्राह हृषीकेशं कथंचिद्दशमे पदे\n",
    "06102065a": "तत एनमुवाचार्तः क्रोधपर्याकुलेक्षणम्\n",
    "06102065c": "निःश्वसन्तं यथा नागमर्जुनः परवीरहा\n",
    "06102066a": "निवर्तस्व महाबाहो नानृतं कर्तुमर्हसि\n",
    "06102066c": "यत्त्वया कथितं पूर्वं न योत्स्यामीति केशव\n",
    "06102067a": "मिथ्यावादीति लोकस्त्वां कथयिष्यति माधव\n",
    "06102067c": "ममैष भारः सर्वो हि हनिष्यामि यतव्रतम्\n",
    "06102068a": "शपे माधव सख्येन सत्येन सुकृतेन च\n",
    "06102068c": "अन्तं यथा गमिष्यामि शत्रूणां शत्रुकर्शन\n",
    "06102069a": "अद्यैव पश्य दुर्धर्षं पात्यमानं महाव्रतम्\n",
    "06102069c": "तारापतिमिवापूर्णमन्तकाले यदृच्छया\n",
    "06102070a": "माधवस्तु वचः श्रुत्वा फल्गुनस्य महात्मनः\n",
    "06102070c": "नकिंचिदुक्त्वा सक्रोध आरुरोह रथं पुनः\n",
    "06102071a": "तौ रथस्थौ नरव्याघ्रौ भीष्मः शांतनवः पुनः\n",
    "06102071c": "ववर्ष शरवर्षेण मेघो वृष्ट्या यथाचलौ\n",
    "06102072a": "प्राणांश्चादत्त योधानां पिता देवव्रतस्तव\n",
    "06102072c": "गभस्तिभिरिवादित्यस्तेजांसि शिशिरात्यये\n",
    "06102073a": "यथा कुरूणां सैन्यानि बभञ्ज युधि पाण्डवः\n",
    "06102073c": "तथा पाण्डवसैन्यानि बभञ्ज युधि ते पिता\n",
    "06102074a": "हतविद्रुतसैन्यास्तु निरुत्साहा विचेतसः\n",
    "06102074c": "निरीक्षितुं न शेकुस्ते भीष्ममप्रतिमं रणे\n",
    "06102074e": "मध्यं गतमिवादित्यं प्रतपन्तं स्वतेजसा\n",
    "06102075a": "ते वध्यमाना भीष्मेण कालेनेव युगक्षये\n",
    "06102075c": "वीक्षां चक्रुर्महाराज पाण्डवा भयपीडिताः\n",
    "06102076a": "त्रातारं नाध्यगच्छन्त गावः पङ्कगता इव\n",
    "06102076c": "पिपीलिका इव क्षुण्णा दुर्बला बलिना रणे\n",
    "06102077a": "महारथं भारत दुष्प्रधर्षं; शरौघिणं प्रतपन्तं नरेन्द्रान्\n",
    "06102077c": "भीष्मं न शेकुः प्रतिवीक्षितुं ते; शरार्चिषं सूर्यमिवातपन्तम्\n",
    "06102078a": "विमृद्नतस्तस्य तु पाण्डुसेना;मस्तं जगामाथ सहस्ररश्मिः\n",
    "06102078c": "ततो बलानां श्रमकर्शितानां; मनोऽवहारं प्रति संबभूव\n",
    "06103001": "संजय उवाच\n",
    "06103001a": "युध्यतामेव तेषां तु भास्करेऽस्तमुपागते\n",
    "06103001c": "संध्या समभवद्घोरा नापश्याम ततो रणम्\n",
    "06103002a": "ततो युधिष्ठिरो राजा संध्यां संदृश्य भारत\n",
    "06103002c": "वध्यमानं बलं चापि भीष्मेणामित्रघातिना\n",
    "06103003a": "मुक्तशस्त्रं परावृत्तं पलायनपरायणम्\n",
    "06103003c": "भीष्मं च युधि संरब्धमनुयान्तं महारथान्\n",
    "06103004a": "सोमकांश्च जितान्दृष्ट्वा निरुत्साहान्महारथान्\n",
    "06103004c": "चिन्तयित्वा चिरं ध्यात्वा अवहारमरोचयत्\n",
    "06103005a": "ततोऽवहारं सैन्यानां चक्रे राजा युधिष्ठिरः\n",
    "06103005c": "तथैव तव सैन्यानामवहारो ह्यभूत्तदा\n",
    "06103006a": "ततोऽवहारं सैन्यानां कृत्वा तत्र महारथाः\n",
    "06103006c": "न्यविशन्त कुरुश्रेष्ठ संग्रामे क्षतविक्षताः\n",
    "06103007a": "भीष्मस्य समरे कर्म चिन्तयानास्तु पाण्डवाः\n",
    "06103007c": "नालभन्त तदा शान्तिं भृशं भीष्मेण पीडिताः\n",
    "06103008a": "भीष्मोऽपि समरे जित्वा पाण्डवान्सह सृञ्जयैः\n",
    "06103008c": "पूज्यमानस्तव सुतैर्वन्द्यमानश्च भारत\n",
    "06103009a": "न्यविशत्कुरुभिः सार्धं हृष्टरूपैः समन्ततः\n",
    "06103009c": "ततो रात्रिः समभवत्सर्वभूतप्रमोहिनी\n",
    "06103010a": "तस्मिन्रात्रिमुखे घोरे पाण्डवा वृष्णिभिः सह\n",
    "06103010c": "सृञ्जयाश्च दुराधर्षा मन्त्राय समुपाविशन्\n",
    "06103011a": "आत्मनिःश्रेयसं सर्वे प्राप्तकालं महाबलाः\n",
    "06103011c": "मन्त्रयामासुरव्यग्रा मन्त्रनिश्चयकोविदाः\n",
    "06103012a": "ततो युधिष्ठिरो राजा मन्त्रयित्वा चिरं नृप\n",
    "06103012c": "वासुदेवं समुद्वीक्ष्य वाक्यमेतदुवाच ह\n",
    "06103013a": "पश्य कृष्ण महात्मानं भीष्मं भीमपराक्रमम्\n",
    "06103013c": "गजं नलवनानीव विमृद्नन्तं बलं मम\n",
    "06103014a": "न चैवैनं महात्मानमुत्सहामो निरीक्षितुम्\n",
    "06103014c": "लेलिह्यमानं सैन्येषु प्रवृद्धमिव पावकम्\n",
    "06103015a": "यथा घोरो महानागस्तक्षको वै विषोल्बणः\n",
    "06103015c": "तथा भीष्मो रणे कृष्ण तीक्ष्णशस्त्रः प्रतापवान्\n",
    "06103016a": "गृहीतचापः समरे विमुञ्चंश्च शिताञ्शरान्\n",
    "06103016c": "शक्यो जेतुं यमः क्रुद्धो वज्रपाणिश्च देवराट्\n",
    "06103017a": "वरुणः पाशभृद्वापि सगदो वा धनेश्वरः\n",
    "06103017c": "न तु भीष्मः सुसंक्रुद्धः शक्यो जेतुं महाहवे\n",
    "06103018a": "सोऽहमेवं गते कृष्ण निमग्नः शोकसागरे\n",
    "06103018c": "आत्मनो बुद्धिदौर्बल्याद्भीष्ममासाद्य संयुगे\n",
    "06103019a": "वनं यास्यामि दुर्धर्ष श्रेयो मे तत्र वै गतम्\n",
    "06103019c": "न युद्धं रोचये कृष्ण हन्ति भीष्मो हि नः सदा\n",
    "06103020a": "यथा प्रज्वलितं वह्निं पतंगः समभिद्रवन्\n",
    "06103020c": "एकतो मृत्युमभ्येति तथाहं भीष्ममीयिवान्\n",
    "06103021a": "क्षयं नीतोऽस्मि वार्ष्णेय राज्यहेतोः पराक्रमी\n",
    "06103021c": "भ्रातरश्चैव मे शूराः सायकैर्भृशपीडिताः\n",
    "06103022a": "मत्कृते भ्रातृसौहार्दाद्राज्यात्प्रभ्रंशनं गताः\n",
    "06103022c": "परिक्लिष्टा तथा कृष्णा मत्कृते मधुसूदन\n",
    "06103023a": "जीवितं बहु मन्येऽहं जीवितं ह्यद्य दुर्लभम्\n",
    "06103023c": "जीवितस्याद्य शेषेण चरिष्ये धर्ममुत्तमम्\n",
    "06103024a": "यदि तेऽहमनुग्राह्यो भ्रातृभिः सह केशव\n",
    "06103024c": "स्वधर्मस्याविरोधेन तदुदाहर केशव\n",
    "06103025a": "एतच्छ्रुत्वा वचस्तस्य कारुण्याद्बहुविस्तरम्\n",
    "06103025c": "प्रत्युवाच ततः कृष्णः सान्त्वयानो युधिष्ठिरम्\n",
    "06103026a": "धर्मपुत्र विषादं त्वं मा कृथाः सत्यसंगर\n",
    "06103026c": "यस्य ते भ्रातरः शूरा दुर्जयाः शत्रुसूदनाः\n",
    "06103027a": "अर्जुनो भीमसेनश्च वाय्वग्निसमतेजसौ\n",
    "06103027c": "माद्रीपुत्रौ च विक्रान्तौ त्रिदशानामिवेश्वरौ\n",
    "06103028a": "मां वा नियुङ्क्ष्व सौहार्दाद्योत्स्ये भीष्मेण पाण्डव\n",
    "06103028c": "त्वत्प्रयुक्तो ह्यहं राजन्किं न कुर्यां महाहवे\n",
    "06103029a": "हनिष्यामि रणे भीष्ममाहूय पुरुषर्षभम्\n",
    "06103029c": "पश्यतां धार्तराष्ट्राणां यदि नेच्छति फल्गुनः\n",
    "06103030a": "यदि भीष्मे हते राजञ्जयं पश्यसि पाण्डव\n",
    "06103030c": "हन्तास्म्येकरथेनाद्य कुरुवृद्धं पितामहम्\n",
    "06103031a": "पश्य मे विक्रमं राजन्महेन्द्रस्येव संयुगे\n",
    "06103031c": "विमुञ्चन्तं महास्त्राणि पातयिष्यामि तं रथात्\n",
    "06103032a": "यः शत्रुः पाण्डुपुत्राणां मच्छत्रुः स न संशयः\n",
    "06103032c": "मदर्था भवदर्था ये ये मदीयास्तवैव ते\n",
    "06103033a": "तव भ्राता मम सखा संबन्धी शिष्य एव च\n",
    "06103033c": "मांसान्युत्कृत्य वै दद्यामर्जुनार्थे महीपते\n",
    "06103034a": "एष चापि नरव्याघ्रो मत्कृते जीवितं त्यजेत्\n",
    "06103034c": "एष नः समयस्तात तारयेम परस्परम्\n",
    "06103034e": "स मां नियुङ्क्ष्व राजेन्द्र यावद्द्वीपो भवाम्यहम्\n",
    "06103035a": "प्रतिज्ञातमुपप्लव्ये यत्तत्पार्थेन पूर्वतः\n",
    "06103035c": "घातयिष्यामि गाङ्गेयमित्युलूकस्य संनिधौ\n",
    "06103036a": "परिरक्ष्यं च मम तद्वचः पार्थस्य धीमतः\n",
    "06103036c": "अनुज्ञातं तु पार्थेन मया कार्यं न संशयः\n",
    "06103037a": "अथ वा फल्गुनस्यैष भारः परिमितो रणे\n",
    "06103037c": "निहनिष्यति संग्रामे भीष्मं परपुरंजयम्\n",
    "06103038a": "अशक्यमपि कुर्याद्धि रणे पार्थः समुद्यतः\n",
    "06103038c": "त्रिदशान्वा समुद्युक्तान्सहितान्दैत्यदानवैः\n",
    "06103038e": "निहन्यादर्जुनः संख्ये किमु भीष्मं नराधिप\n",
    "06103039a": "विपरीतो महावीर्यो गतसत्त्वोऽल्पजीवितः\n",
    "06103039c": "भीष्मः शांतनवो नूनं कर्तव्यं नावबुध्यते\n",
    "06103040": "युधिष्ठिर उवाच\n",
    "06103040a": "एवमेतन्महाबाहो यथा वदसि माधव\n",
    "06103040c": "सर्वे ह्येते न पर्याप्तास्तव वेगनिवारणे\n",
    "06103041a": "नियतं समवाप्स्यामि सर्वमेव यथेप्सितम्\n",
    "06103041c": "यस्य मे पुरुषव्याघ्र भवान्नाथो महाबलः\n",
    "06103042a": "सेन्द्रानपि रणे देवाञ्जयेयं जयतां वर\n",
    "06103042c": "त्वया नाथेन गोविन्द किमु भीष्मं महाहवे\n",
    "06103043a": "न तु त्वामनृतं कर्तुमुत्सहे स्वार्थगौरवात्\n",
    "06103043c": "अयुध्यमानः साहाय्यं यथोक्तं कुरु माधव\n",
    "06103044a": "समयस्तु कृतः कश्चिद्भीष्मेण मम माधव\n",
    "06103044c": "मन्त्रयिष्ये तवार्थाय न तु योत्स्ये कथंचन\n",
    "06103044e": "दुर्योधनार्थे योत्स्यामि सत्यमेतदिति प्रभो\n",
    "06103045a": "स हि राज्यस्य मे दाता मन्त्रस्यैव च माधव\n",
    "06103045c": "तस्माद्देवव्रतं भूयो वधोपायार्थमात्मनः\n",
    "06103045e": "भवता सहिताः सर्वे पृच्छामो मधुसूदन\n",
    "06103046a": "तद्वयं सहिता गत्वा भीष्ममाशु नरोत्तमम्\n",
    "06103046c": "रुचिते तव वार्ष्णेय मन्त्रं पृच्छाम कौरवम्\n",
    "06103047a": "स वक्ष्यति हितं वाक्यं तथ्यं चैव जनार्दन\n",
    "06103047c": "यथा स वक्ष्यते कृष्ण तथा कर्तास्मि संयुगे\n",
    "06103048a": "स नो जयस्य दाता च मन्त्रस्य च धृतव्रतः\n",
    "06103048c": "बालाः पित्रा विहीनाश्च तेन संवर्धिता वयम्\n",
    "06103049a": "तं चेत्पितामहं वृद्धं हन्तुमिच्छामि माधव\n",
    "06103049c": "पितुः पितरमिष्टं वै धिगस्तु क्षत्रजीविकाम्\n",
    "06103050": "संजय उवाच\n",
    "06103050a": "ततोऽब्रवीन्महाराज वार्ष्णेयः कुरुनन्दनम्\n",
    "06103050c": "रोचते मे महाबाहो सततं तव भाषितम्\n",
    "06103051a": "देवव्रतः कृती भीष्मः प्रेक्षितेनापि निर्दहेत्\n",
    "06103051c": "गम्यतां स वधोपायं प्रष्टुं सागरगासुतः\n",
    "06103051e": "वक्तुमर्हति सत्यं स त्वया पृष्टो विशेषतः\n",
    "06103052a": "ते वयं तत्र गच्छामः प्रष्टुं कुरुपितामहम्\n",
    "06103052c": "प्रणम्य शिरसा चैनं मन्त्रं पृच्छाम माधव\n",
    "06103052e": "स नो दास्यति यं मन्त्रं तेन योत्स्यामहे परान्\n",
    "06103053a": "एवं संमन्त्र्य वै वीराः पाण्डवाः पाण्डुपूर्वज\n",
    "06103053c": "जग्मुस्ते सहिताः सर्वे वासुदेवश्च वीर्यवान्\n",
    "06103053e": "विमुक्तशस्त्रकवचा भीष्मस्य सदनं प्रति\n",
    "06103054a": "प्रविश्य च तदा भीष्मं शिरोभिः प्रतिपेदिरे\n",
    "06103054c": "पूजयन्तो महाराज पाण्डवा भरतर्षभ\n",
    "06103054e": "प्रणम्य शिरसा चैनं भीष्मं शरणमन्वयुः\n",
    "06103055a": "तानुवाच महाबाहुर्भीष्मः कुरुपितामहः\n",
    "06103055c": "स्वागतं तव वार्ष्णेय स्वागतं ते धनंजय\n",
    "06103055e": "स्वागतं धर्मपुत्राय भीमाय यमयोस्तथा\n",
    "06103056a": "किं कार्यं वः करोम्यद्य युष्मत्प्रीतिविवर्धनम्\n",
    "06103056c": "सर्वात्मना च कर्तास्मि यद्यपि स्यात्सुदुष्करम्\n",
    "06103057a": "तथा ब्रुवाणं गाङ्गेयं प्रीतियुक्तं पुनः पुनः\n",
    "06103057c": "उवाच वाक्यं दीनात्मा धर्मपुत्रो युधिष्ठिरः\n",
    "06103058a": "कथं जयेम धर्मज्ञ कथं राज्यं लभेमहि\n",
    "06103058c": "प्रजानां संक्षयो न स्यात्कथं तन्मे वदाभिभो\n",
    "06103059a": "भवान्हि नो वधोपायं ब्रवीतु स्वयमात्मनः\n",
    "06103059c": "भवन्तं समरे राजन्विषहेम कथं वयम्\n",
    "06103060a": "न हि ते सूक्ष्ममप्यस्ति रन्ध्रं कुरुपितामह\n",
    "06103060c": "मण्डलेनैव धनुषा सदा दृश्योऽसि संयुगे\n",
    "06103061a": "नाददानं संदधानं विकर्षन्तं धनुर्न च\n",
    "06103061c": "पश्यामस्त्वा महाबाहो रथे सूर्यमिव स्थितम्\n",
    "06103062a": "नराश्वरथनागानां हन्तारं परवीरहन्\n",
    "06103062c": "क इवोत्सहते हन्तुं त्वां पुमान्भरतर्षभ\n",
    "06103063a": "वर्षता शरवर्षाणि महान्ति पुरुषोत्तम\n",
    "06103063c": "क्षयं नीता हि पृतना भवता महती मम\n",
    "06103064a": "यथा युधि जयेयं त्वां यथा राज्यं भवेन्मम\n",
    "06103064c": "भवेत्सैन्यस्य वा शान्तिस्तन्मे ब्रूहि पितामह\n",
    "06103065a": "ततोऽब्रवीच्छांतनवः पाण्डवान्पाण्डुपूर्वज\n",
    "06103065c": "न कथंचन कौन्तेय मयि जीवति संयुगे\n",
    "06103065e": "युष्मासु दृश्यते वृद्धिः सत्यमेतद्ब्रवीमि वः\n",
    "06103066a": "निर्जिते मयि युद्धे तु ध्रुवं जेष्यथ कौरवान्\n",
    "06103066c": "क्षिप्रं मयि प्रहरत यदीच्छथ रणे जयम्\n",
    "06103066e": "अनुजानामि वः पार्थाः प्रहरध्वं यथासुखम्\n",
    "06103067a": "एवं हि सुकृतं मन्ये भवतां विदितो ह्यहम्\n",
    "06103067c": "हते मयि हतं सर्वं तस्मादेवं विधीयताम्\n",
    "06103068": "युधिष्ठिर उवाच\n",
    "06103068a": "ब्रूहि तस्मादुपायं नो यथा युद्धे जयेमहि\n",
    "06103068c": "भवन्तं समरे क्रुद्धं दण्डपाणिमिवान्तकम्\n",
    "06103069a": "शक्यो वज्रधरो जेतुं वरुणोऽथ यमस्तथा\n",
    "06103069c": "न भवान्समरे शक्यः सेन्द्रैरपि सुरासुरैः\n",
    "06103070": "भीष्म उवाच\n",
    "06103070a": "सत्यमेतन्महाबाहो यथा वदसि पाण्डव\n",
    "06103070c": "नाहं शक्यो रणे जेतुं सेन्द्रैरपि सुरासुरैः\n",
    "06103071a": "आत्तशस्त्रो रणे यत्तो गृहीतवरकार्मुकः\n",
    "06103071c": "न्यस्तशस्त्रं तु मां राजन्हन्युर्युधि महारथाः\n",
    "06103072a": "निक्षिप्तशस्त्रे पतिते विमुक्तकवचध्वजे\n",
    "06103072c": "द्रवमाणे च भीते च तवास्मीति च वादिनि\n",
    "06103073a": "स्त्रियां स्त्रीनामधेये च विकले चैकपुत्रके\n",
    "06103073c": "अप्रसूते च दुष्प्रेक्ष्ये न युद्धं रोचते मम\n",
    "06103074a": "इमं च शृणु मे पार्थ संकल्पं पूर्वचिन्तितम्\n",
    "06103074c": "अमङ्गल्यध्वजं दृष्ट्वा न युध्येयं कथंचन\n",
    "06103075a": "य एष द्रौपदो राजंस्तव सैन्ये महारथः\n",
    "06103075c": "शिखण्डी समराकाङ्क्षी शूरश्च समितिंजयः\n",
    "06103076a": "यथाभवच्च स्त्री पूर्वं पश्चात्पुंस्त्वमुपागतः\n",
    "06103076c": "जानन्ति च भवन्तोऽपि सर्वमेतद्यथातथम्\n",
    "06103077a": "अर्जुनः समरे शूरः पुरस्कृत्य शिखण्डिनम्\n",
    "06103077c": "मामेव विशिखैस्तूर्णमभिद्रवतु दंशितः\n",
    "06103078a": "अमङ्गल्यध्वजे तस्मिन्स्त्रीपूर्वे च विशेषतः\n",
    "06103078c": "न प्रहर्तुमभीप्सामि गृहीतेषुं कथंचन\n",
    "06103079a": "तदन्तरं समासाद्य पाण्डवो मां धनंजयः\n",
    "06103079c": "शरैर्घातयतु क्षिप्रं समन्ताद्भरतर्षभ\n",
    "06103080a": "न तं पश्यामि लोकेषु यो मां हन्यात्समुद्यतम्\n",
    "06103080c": "ऋते कृष्णान्महाभागात्पाण्डवाद्वा धनंजयात्\n",
    "06103081a": "एष तस्मात्पुरोधाय कंचिदन्यं ममाग्रतः\n",
    "06103081c": "मां पातयतु बीभत्सुरेवं ते विजयो भवेत्\n",
    "06103082a": "एतत्कुरुष्व कौन्तेय यथोक्तं वचनं मम\n",
    "06103082c": "ततो जेष्यसि संग्रामे धार्तराष्ट्रान्समागतान्\n",
    "06103083": "संजय उवाच\n",
    "06103083a": "तेऽनुज्ञातास्ततः पार्था जग्मुः स्वशिबिरं प्रति\n",
    "06103083c": "अभिवाद्य महात्मानं भीष्मं कुरुपितामहम्\n",
    "06103084a": "तथोक्तवति गाङ्गेये परलोकाय दीक्षिते\n",
    "06103084c": "अर्जुनो दुःखसंतप्तः सव्रीडमिदमब्रवीत्\n",
    "06103085a": "गुरुणा कुलवृद्धेन कृतप्रज्ञेन धीमता\n",
    "06103085c": "पितामहेन संग्रामे कथं योत्स्यामि माधव\n",
    "06103086a": "क्रीडता हि मया बाल्ये वासुदेव महामनाः\n",
    "06103086c": "पांसुरूषितगात्रेण महात्मा परुषीकृतः\n",
    "06103087a": "यस्याहमधिरुह्याङ्कं बालः किल गदाग्रज\n",
    "06103087c": "तातेत्यवोचं पितरं पितुः पाण्डोर्महात्मनः\n",
    "06103088a": "नाहं तातस्तव पितुस्तातोऽस्मि तव भारत\n",
    "06103088c": "इति मामब्रवीद्बाल्ये यः स वध्यः कथं मया\n",
    "06103089a": "कामं वध्यतु मे सैन्यं नाहं योत्स्ये महात्मना\n",
    "06103089c": "जयो वास्तु वधो वा मे कथं वा कृष्ण मन्यसे\n",
    "06103090": "श्रीकृष्ण उवाच\n",
    "06103090a": "प्रतिज्ञाय वधं जिष्णो पुरा भीष्मस्य संयुगे\n",
    "06103090c": "क्षत्रधर्मे स्थितः पार्थ कथं नैनं हनिष्यसि\n",
    "06103091a": "पातयैनं रथात्पार्थ वज्राहतमिव द्रुमम्\n",
    "06103091c": "नाहत्वा युधि गाङ्गेयं विजयस्ते भविष्यति\n",
    "06103092a": "दिष्टमेतत्पुरा देवैर्भविष्यत्यवशस्य ते\n",
    "06103092c": "हन्ता भीष्मस्य पूर्वेन्द्र इति तन्न तदन्यथा\n",
    "06103093a": "न हि भीष्मं दुराधर्षं व्यात्ताननमिवान्तकम्\n",
    "06103093c": "त्वदन्यः शक्नुयाद्धन्तुमपि वज्रधरः स्वयम्\n",
    "06103094a": "जहि भीष्मं महाबाहो शृणु चेदं वचो मम\n",
    "06103094c": "यथोवाच पुरा शक्रं महाबुद्धिर्बृहस्पतिः\n",
    "06103095a": "ज्यायांसमपि चेच्छक्र गुणैरपि समन्वितम्\n",
    "06103095c": "आततायिनमामन्त्र्य हन्याद्घातकमागतम्\n",
    "06103096a": "शाश्वतोऽयं स्थितो धर्मः क्षत्रियाणां धनंजय\n",
    "06103096c": "योद्धव्यं रक्षितव्यं च यष्टव्यं चानसूयुभिः\n",
    "06103097": "अर्जुन उवाच\n",
    "06103097a": "शिखण्डी निधनं कृष्ण भीष्मस्य भविता ध्रुवम्\n",
    "06103097c": "दृष्ट्वैव हि सदा भीष्मः पाञ्चाल्यं विनिवर्तते\n",
    "06103098a": "ते वयं प्रमुखे तस्य स्थापयित्वा शिखण्डिनम्\n",
    "06103098c": "गाङ्गेयं पातयिष्याम उपायेनेति मे मतिः\n",
    "06103099a": "अहमन्यान्महेष्वासान्वारयिष्यामि सायकैः\n",
    "06103099c": "शिखण्ड्यपि युधां श्रेष्ठो भीष्ममेवाभियास्यतु\n",
    "06103100a": "श्रुतं ते कुरुमुख्यस्य नाहं हन्यां शिखण्डिनम्\n",
    "06103100c": "कन्या ह्येषा पुरा जाता पुरुषः समपद्यत\n",
    "06103101": "संजय उवाच\n",
    "06103101a": "इत्येवं निश्चयं कृत्वा पाण्डवाः सहमाधवाः\n",
    "06103101c": "शयनानि यथास्वानि भेजिरे पुरुषर्षभाः\n",
    "06104001": "धृतराष्ट्र उवाच\n",
    "06104001a": "कथं शिखण्डी गाङ्गेयमभ्यवर्तत संयुगे\n",
    "06104001c": "पाण्डवाश्च तथा भीष्मं तन्ममाचक्ष्व संजय\n",
    "06104002": "संजय उवाच\n",
    "06104002a": "ततः प्रभाते विमले सूर्यस्योदयनं प्रति\n",
    "06104002c": "वाद्यमानासु भेरीषु मृदङ्गेष्वानकेषु च\n",
    "06104003a": "ध्मायत्सु दधिवर्णेषु जलजेषु समन्ततः\n",
    "06104003c": "शिखण्डिनं पुरस्कृत्य निर्याताः पाण्डवा युधि\n",
    "06104004a": "कृत्वा व्यूहं महाराज सर्वशत्रुनिबर्हणम्\n",
    "06104004c": "शिखण्डी सर्वसैन्यानामग्र आसीद्विशां पते\n",
    "06104005a": "चक्ररक्षौ ततस्तस्य भीमसेनधनंजयौ\n",
    "06104005c": "पृष्ठतो द्रौपदेयाश्च सौभद्रश्चैव वीर्यवान्\n",
    "06104006a": "सात्यकिश्चेकितानश्च तेषां गोप्ता महारथः\n",
    "06104006c": "धृष्टद्युम्नस्ततः पश्चात्पाञ्चालैरभिरक्षितः\n",
    "06104007a": "ततो युधिष्ठिरो राजा यमाभ्यां सहितः प्रभुः\n",
    "06104007c": "प्रययौ सिंहनादेन नादयन्भरतर्षभ\n",
    "06104008a": "विराटस्तु ततः पश्चात्स्वेन सैन्येन संवृतः\n",
    "06104008c": "द्रुपदश्च महाराज ततः पश्चादुपाद्रवत्\n",
    "06104009a": "केकया भ्रातरः पञ्च धृष्टकेतुश्च वीर्यवान्\n",
    "06104009c": "जघनं पालयामास पाण्डुसैन्यस्य भारत\n",
    "06104010a": "एवं व्यूह्य महत्सैन्यं पाण्डवास्तव वाहिनीम्\n",
    "06104010c": "अभ्यद्रवन्त संग्रामे त्यक्त्वा जीवितमात्मनः\n",
    "06104011a": "तथैव कुरवो राजन्भीष्मं कृत्वा महाबलम्\n",
    "06104011c": "अग्रतः सर्वसैन्यानां प्रययुः पाण्डवान्प्रति\n",
    "06104012a": "पुत्रैस्तव दुराधर्षै रक्षितः सुमहाबलैः\n",
    "06104012c": "ततो द्रोणो महेष्वासः पुत्रश्चास्य महारथः\n",
    "06104013a": "भगदत्तस्ततः पश्चाद्गजानीकेन संवृतः\n",
    "06104013c": "कृपश्च कृतवर्मा च भगदत्तमनुव्रतौ\n",
    "06104014a": "काम्बोजराजो बलवांस्ततः पश्चात्सुदक्षिणः\n",
    "06104014c": "मागधश्च जयत्सेनः सौबलश्च बृहद्बलः\n",
    "06104015a": "तथेतरे महेष्वासाः सुशर्मप्रमुखा नृपाः\n",
    "06104015c": "जघनं पालयामासुस्तव सैन्यस्य भारत\n",
    "06104016a": "दिवसे दिवसे प्राप्ते भीष्मः शांतनवो युधि\n",
    "06104016c": "आसुरानकरोद्व्यूहान्पैशाचानथ राक्षसान्\n",
    "06104017a": "ततः प्रववृते युद्धं तव तेषां च भारत\n",
    "06104017c": "अन्योन्यं निघ्नतां राजन्यमराष्ट्रविवर्धनम्\n",
    "06104018a": "अर्जुनप्रमुखाः पार्थाः पुरस्कृत्य शिखण्डिनम्\n",
    "06104018c": "भीष्मं युद्धेऽभ्यवर्तन्त किरन्तो विविधाञ्शरान्\n",
    "06104019a": "तत्र भारत भीमेन पीडितास्तावकाः शरैः\n",
    "06104019c": "रुधिरौघपरिक्लिन्नाः परलोकं ययुस्तदा\n",
    "06104020a": "नकुलः सहदेवश्च सात्यकिश्च महारथः\n",
    "06104020c": "तव सैन्यं समासाद्य पीडयामासुरोजसा\n",
    "06104021a": "ते वध्यमानाः समरे तावका भरतर्षभ\n",
    "06104021c": "नाशक्नुवन्वारयितुं पाण्डवानां महद्बलम्\n",
    "06104022a": "ततस्तु तावकं सैन्यं वध्यमानं समन्ततः\n",
    "06104022c": "संप्राद्रवद्दिशो राजन्काल्यमानं महारथैः\n",
    "06104023a": "त्रातारं नाध्यगच्छन्त तावका भरतर्षभ\n",
    "06104023c": "वध्यमानाः शितैर्बाणैः पाण्डवैः सहसृञ्जयैः\n",
    "06104024": "धृतराष्ट्र उवाच\n",
    "06104024a": "पीड्यमानं बलं पार्थैर्दृष्ट्वा भीष्मः पराक्रमी\n",
    "06104024c": "यदकार्षीद्रणे क्रुद्धस्तन्ममाचक्ष्व संजय\n",
    "06104025a": "कथं वा पाण्डवान्युद्धे प्रत्युद्यातः परंतपः\n",
    "06104025c": "विनिघ्नन्सोमकान्वीरांस्तन्ममाचक्ष्व संजय\n",
    "06104026": "संजय उवाच\n",
    "06104026a": "आचक्षे ते महाराज यदकार्षीत्पितामहः\n",
    "06104026c": "पीडिते तव पुत्रस्य सैन्ये पाण्डवसृञ्जयैः\n",
    "06104027a": "प्रहृष्टमनसः शूराः पाण्डवाः पाण्डुपूर्वज\n",
    "06104027c": "अभ्यवर्तन्त निघ्नन्तस्तव पुत्रस्य वाहिनीम्\n",
    "06104028a": "तं विनाशं मनुष्येन्द्र नरवारणवाजिनाम्\n",
    "06104028c": "नामृष्यत तदा भीष्मः सैन्यघातं रणे परैः\n",
    "06104029a": "स पाण्डवान्महेष्वासः पाञ्चालांश्च ससृञ्जयान्\n",
    "06104029c": "अभ्यद्रवत दुर्धर्षस्त्यक्त्वा जीवितमात्मनः\n",
    "06104030a": "स पाण्डवानां प्रवरान्पञ्च राजन्महारथान्\n",
    "06104030c": "आत्तशस्त्रान्रणे यत्तान्वारयामास सायकैः\n",
    "06104030e": "नाराचैर्वत्सदन्तैश्च शितैरञ्जलिकैस्तथा\n",
    "06104031a": "निजघ्ने समरे क्रुद्धो हस्त्यश्वममितं बहु\n",
    "06104031c": "रथिनोऽपातयद्राजन्रथेभ्यः पुरुषर्षभः\n",
    "06104032a": "सादिनश्चाश्वपृष्ठेभ्यः पदातींश्च समागतान्\n",
    "06104032c": "गजारोहान्गजेभ्यश्च परेषां विदधद्भयम्\n",
    "06104033a": "तमेकं समरे भीष्मं त्वरमाणं महारथम्\n",
    "06104033c": "पाण्डवाः समवर्तन्त वज्रपाणिमिवासुराः\n",
    "06104034a": "शक्राशनिसमस्पर्शान्विमुञ्चन्निशिताञ्शरान्\n",
    "06104034c": "दिक्ष्वदृश्यत सर्वासु घोरं संधारयन्वपुः\n",
    "06104035a": "मण्डलीकृतमेवास्य नित्यं धनुरदृश्यत\n",
    "06104035c": "संग्रामे युध्यमानस्य शक्रचापनिभं महत्\n",
    "06104036a": "तद्दृष्ट्वा समरे कर्म तव पुत्रा विशां पते\n",
    "06104036c": "विस्मयं परमं प्राप्ताः पितामहमपूजयन्\n",
    "06104037a": "पार्था विमनसो भूत्वा प्रैक्षन्त पितरं तव\n",
    "06104037c": "युध्यमानं रणे शूरं विप्रचित्तिमिवामराः\n",
    "06104037e": "न चैनं वारयामासुर्व्यात्ताननमिवान्तकम्\n",
    "06104038a": "दशमेऽहनि संप्राप्ते रथानीकं शिखण्डिनः\n",
    "06104038c": "अदहन्निशितैर्बाणैः कृष्णवर्त्मेव काननम्\n",
    "06104039a": "तं शिखण्डी त्रिभिर्बाणैरभ्यविध्यत्स्तनान्तरे\n",
    "06104039c": "आशीविषमिव क्रुद्धं कालसृष्टमिवान्तकम्\n",
    "06104040a": "स तेनातिभृशं विद्धः प्रेक्ष्य भीष्मः शिखण्डिनम्\n",
    "06104040c": "अनिच्छन्नपि संक्रुद्धः प्रहसन्निदमब्रवीत्\n",
    "06104041a": "काममभ्यस वा मा वा न त्वां योत्स्ये कथंचन\n",
    "06104041c": "यैव हि त्वं कृता धात्रा सैव हि त्वं शिखण्डिनी\n",
    "06104042a": "तस्य तद्वचनं श्रुत्वा शिखण्डी क्रोधमूर्छितः\n",
    "06104042c": "उवाच भीष्मं समरे सृक्किणी परिलेलिहन्\n",
    "06104043a": "जानामि त्वां महाबाहो क्षत्रियाणां क्षयंकरम्\n",
    "06104043c": "मया श्रुतं च ते युद्धं जामदग्न्येन वै सह\n",
    "06104044a": "दिव्यश्च ते प्रभावोऽयं स मया बहुशः श्रुतः\n",
    "06104044c": "जानन्नपि प्रभावं ते योत्स्येऽद्याहं त्वया सह\n",
    "06104045a": "पाण्डवानां प्रियं कुर्वन्नात्मनश्च नरोत्तम\n",
    "06104045c": "अद्य त्वा योधयिष्यामि रणे पुरुषसत्तम\n",
    "06104046a": "ध्रुवं च त्वा हनिष्यामि शपे सत्येन तेऽग्रतः\n",
    "06104046c": "एतच्छ्रुत्वा वचो मह्यं यत्क्षमं तत्समाचर\n",
    "06104047a": "काममभ्यस वा मा वा न मे जीवन्विमोक्ष्यसे\n",
    "06104047c": "सुदृष्टः क्रियतां भीष्म लोकोऽयं समितिंजय\n",
    "06104048a": "एवमुक्त्वा ततो भीष्मं पञ्चभिर्नतपर्वभिः\n",
    "06104048c": "अविध्यत रणे राजन्प्रणुन्नं वाक्यसायकैः\n",
    "06104049a": "तस्य तद्वचनं श्रुत्वा सव्यसाची परंतपः\n",
    "06104049c": "कालोऽयमिति संचिन्त्य शिखण्डिनमचोदयत्\n",
    "06104050a": "अहं त्वामनुयास्यामि परान्विद्रावयञ्शरैः\n",
    "06104050c": "अभिद्रव सुसंरब्धो भीष्मं भीमपराक्रमम्\n",
    "06104051a": "न हि ते संयुगे पीडां शक्तः कर्तुं महाबलः\n",
    "06104051c": "तस्मादद्य महाबाहो वीर भीष्ममभिद्रव\n",
    "06104052a": "अहत्वा समरे भीष्मं यदि यास्यसि मारिष\n",
    "06104052c": "अवहास्योऽस्य लोकस्य भविष्यसि मया सह\n",
    "06104053a": "नावहास्या यथा वीर भवेम परमाहवे\n",
    "06104053c": "तथा कुरु रणे यत्नं साधयस्व पितामहम्\n",
    "06104054a": "अहं ते रक्षणं युद्धे करिष्यामि परंतप\n",
    "06104054c": "वारयन्रथिनः सर्वान्साधयस्व पितामहम्\n",
    "06104055a": "द्रोणं च द्रोणपुत्रं च कृपं चाथ सुयोधनम्\n",
    "06104055c": "चित्रसेनं विकर्णं च सैन्धवं च जयद्रथम्\n",
    "06104056a": "विन्दानुविन्दावावन्त्यौ काम्बोजं च सुदक्षिणम्\n",
    "06104056c": "भगदत्तं तथा शूरं मागधं च महारथम्\n",
    "06104057a": "सौमदत्तिं रणे शूरमार्श्यशृङ्गिं च राक्षसम्\n",
    "06104057c": "त्रिगर्तराजं च रणे सह सर्वैर्महारथैः\n",
    "06104057e": "अहमावारयिष्यामि वेलेव मकरालयम्\n",
    "06104058a": "कुरूंश्च सहितान्सर्वान्ये चैषां सैनिकाः स्थिताः\n",
    "06104058c": "निवारयिष्यामि रणे साधयस्व पितामहम्\n",
    "06105001": "धृतराष्ट्र उवाच\n",
    "06105001a": "कथं शिखण्डी गाङ्गेयमभ्यधावत्पितामहम्\n",
    "06105001c": "पाञ्चाल्यः समरे क्रुद्धो धर्मात्मानं यतव्रतम्\n",
    "06105002a": "केऽरक्षन्पाण्डवानीके शिखण्डिनमुदायुधम्\n",
    "06105002c": "त्वरमाणास्त्वराकाले जिगीषन्तो महारथाः\n",
    "06105003a": "कथं शांतनवो भीष्मः स तस्मिन्दशमेऽहनि\n",
    "06105003c": "अयुध्यत महावीर्यः पाण्डवैः सहसृञ्जयैः\n",
    "06105004a": "न मृष्यामि रणे भीष्मं प्रत्युद्यातं शिखण्डिनम्\n",
    "06105004c": "कच्चिन्न रथभङ्गोऽस्य धनुर्वाशीर्यतास्यतः\n",
    "06105005": "संजय उवाच\n",
    "06105005a": "नाशीर्यत धनुस्तस्य रथभङ्गो न चाप्यभूत्\n",
    "06105005c": "युध्यमानस्य संग्रामे भीष्मस्य भरतर्षभ\n",
    "06105005e": "निघ्नतः समरे शत्रूञ्शरैः संनतपर्वभिः\n",
    "06105006a": "अनेकशतसाहस्रास्तावकानां महारथाः\n",
    "06105006c": "रथदन्तिगणा राजन्हयाश्चैव सुसज्जिताः\n",
    "06105006e": "अभ्यवर्तन्त युद्धाय पुरस्कृत्य पितामहम्\n",
    "06105007a": "यथाप्रतिज्ञं कौरव्य स चापि समितिंजयः\n",
    "06105007c": "पार्थानामकरोद्भीष्मः सततं समितिक्षयम्\n",
    "06105008a": "युध्यमानं महेष्वासं विनिघ्नन्तं पराञ्शरैः\n",
    "06105008c": "पाञ्चालाः पाण्डवैः सार्धं सर्व एवाभ्यवारयन्\n",
    "06105009a": "दशमेऽहनि संप्राप्ते तताप रिपुवाहिनीम्\n",
    "06105009c": "कीर्यमाणां शितैर्बाणैः शतशोऽथ सहस्रशः\n",
    "06105010a": "न हि भीष्मं महेष्वासं पाण्डवाः पाण्डुपूर्वज\n",
    "06105010c": "अशक्नुवन्रणे जेतुं पाशहस्तमिवान्तकम्\n",
    "06105011a": "अथोपायान्महाराज सव्यसाची परंतपः\n",
    "06105011c": "त्रासयन्रथिनः सर्वान्बीभत्सुरपराजितः\n",
    "06105012a": "सिंहवद्विनदन्नुच्चैर्धनुर्ज्यां विक्षिपन्मुहुः\n",
    "06105012c": "शरौघान्विसृजन्पार्थो व्यचरत्कालवद्रणे\n",
    "06105013a": "तस्य शब्देन वित्रस्तास्तावका भरतर्षभ\n",
    "06105013c": "सिंहस्येव मृगा राजन्व्यद्रवन्त महाभयात्\n",
    "06105014a": "जयन्तं पाण्डवं दृष्ट्वा त्वत्सैन्यं चाभिपीडितम्\n",
    "06105014c": "दुर्योधनस्ततो भीष्ममब्रवीद्भृशपीडितः\n",
    "06105015a": "एष पाण्डुसुतस्तात श्वेताश्वः कृष्णसारथिः\n",
    "06105015c": "दहते मामकान्सर्वान्कृष्णवर्त्मेव काननम्\n",
    "06105016a": "पश्य सैन्यानि गाङ्गेय द्रवमाणानि सर्वशः\n",
    "06105016c": "पाण्डवेन युधां श्रेष्ठ काल्यमानानि संयुगे\n",
    "06105017a": "यथा पशुगणान्पालः संकालयति कानने\n",
    "06105017c": "तथेदं मामकं सैन्यं काल्यते शत्रुतापन\n",
    "06105018a": "धनंजयशरैर्भग्नं द्रवमाणमितस्ततः\n",
    "06105018c": "भीमो ह्येष दुराधर्षो विद्रावयति मे बलम्\n",
    "06105019a": "सात्यकिश्चेकितानश्च माद्रीपुत्रौ च पाण्डवौ\n",
    "06105019c": "अभिमन्युश्च विक्रान्तो वाहिनीं दहते मम\n",
    "06105020a": "धृष्टद्युम्नस्तथा शूरो राक्षसश्च घटोत्कचः\n",
    "06105020c": "व्यद्रावयेतां सहसा सैन्यं मम महाबलौ\n",
    "06105021a": "वध्यमानस्य सैन्यस्य सर्वैरेतैर्महाबलैः\n",
    "06105021c": "नान्यां गतिं प्रपश्यामि स्थाने युद्धे च भारत\n",
    "06105022a": "ऋते त्वां पुरुषव्याघ्र देवतुल्यपराक्रम\n",
    "06105022c": "पर्याप्तश्च भवान्क्षिप्रं पीडितानां गतिर्भव\n",
    "06105023a": "एवमुक्तो महाराज पिता देवव्रतस्तव\n",
    "06105023c": "चिन्तयित्वा मुहूर्तं तु कृत्वा निश्चयमात्मनः\n",
    "06105023e": "तव संधारयन्पुत्रमब्रवीच्छंतनोः सुतः\n",
    "06105024a": "दुर्योधन विजानीहि स्थिरो भव विशां पते\n",
    "06105024c": "पूर्वकालं तव मया प्रतिज्ञातं महाबल\n",
    "06105025a": "हत्वा दश सहस्राणि क्षत्रियाणां महात्मनाम्\n",
    "06105025c": "संग्रामाद्व्यपयातव्यमेतत्कर्म ममाह्निकम्\n",
    "06105025e": "इति तत्कृतवांश्चाहं यथोक्तं भरतर्षभ\n",
    "06105026a": "अद्य चापि महत्कर्म प्रकरिष्ये महाहवे\n",
    "06105026c": "अहं वा निहतः शेष्ये हनिष्ये वाद्य पाण्डवान्\n",
    "06105027a": "अद्य ते पुरुषव्याघ्र प्रतिमोक्ष्ये ऋणं महत्\n",
    "06105027c": "भर्तृपिण्डकृतं राजन्निहतः पृतनामुखे\n",
    "06105028a": "इत्युक्त्वा भरतश्रेष्ठः क्षत्रियान्प्रतपञ्शरैः\n",
    "06105028c": "आससाद दुराधर्षः पाण्डवानामनीकिनीम्\n",
    "06105029a": "अनीकमध्ये तिष्ठन्तं गाङ्गेयं भरतर्षभ\n",
    "06105029c": "आशीविषमिव क्रुद्धं पाण्डवाः पर्यवारयन्\n",
    "06105030a": "दशमेऽहनि तस्मिंस्तु दर्शयञ्शक्तिमात्मनः\n",
    "06105030c": "राजञ्शतसहस्राणि सोऽवधीत्कुरुनन्दन\n",
    "06105031a": "पञ्चालानां च ये श्रेष्ठा राजपुत्रा महाबलाः\n",
    "06105031c": "तेषामादत्त तेजांसि जलं सूर्य इवांशुभिः\n",
    "06105032a": "हत्वा दश सहस्राणि कुञ्जराणां तरस्विनाम्\n",
    "06105032c": "सारोहाणां महाराज हयानां चायुतं पुनः\n",
    "06105033a": "पूर्णे शतसहस्रे द्वे पदातीनां नरोत्तमः\n",
    "06105033c": "प्रजज्वाल रणे भीष्मो विधूम इव पावकः\n",
    "06105034a": "न चैनं पाण्डवेयानां केचिच्छेकुर्निरीक्षितुम्\n",
    "06105034c": "उत्तरं मार्गमास्थाय तपन्तमिव भास्करम्\n",
    "06105035a": "ते पाण्डवेयाः संरब्धा महेष्वासेन पीडिताः\n",
    "06105035c": "वधायाभ्यद्रवन्भीष्मं सृञ्जयाश्च महारथाः\n",
    "06105036a": "स युध्यमानो बहुभिर्भीष्मः शांतनवस्तदा\n",
    "06105036c": "अवकीर्णो महाबाहुः शैलो मेघैरिवासितैः\n",
    "06105037a": "पुत्रास्तु तव गाङ्गेयं समन्तात्पर्यवारयन्\n",
    "06105037c": "महत्या सेनया सार्धं ततो युद्धमवर्तत\n",
    "06106001": "संजय उवाच\n",
    "06106001a": "अर्जुनस्तु रणे राजन्दृष्ट्वा भीष्मस्य विक्रमम्\n",
    "06106001c": "शिखण्डिनमथोवाच समभ्येहि पितामहम्\n",
    "06106002a": "न चापि भीस्त्वया कार्या भीष्मादद्य कथंचन\n",
    "06106002c": "अहमेनं शरैस्तीक्ष्णैः पातयिष्ये रथोत्तमात्\n",
    "06106003a": "एवमुक्तस्तु पार्थेन शिखण्डी भरतर्षभ\n",
    "06106003c": "अभ्यद्रवत गाङ्गेयं श्रुत्वा पार्थस्य भाषितम्\n",
    "06106004a": "धृष्टद्युम्नस्तथा राजन्सौभद्रश्च महारथः\n",
    "06106004c": "हृष्टावाद्रवतां भीष्मं श्रुत्वा पार्थस्य भाषितम्\n",
    "06106005a": "विराटद्रुपदौ वृद्धौ कुन्तिभोजश्च दंशितः\n",
    "06106005c": "अभ्यद्रवत गाङ्गेयं पुत्रस्य तव पश्यतः\n",
    "06106006a": "नकुलः सहदेवश्च धर्मराजश्च वीर्यवान्\n",
    "06106006c": "तथेतराणि सैन्यानि सर्वाण्येव विशां पते\n",
    "06106006e": "समाद्रवन्त गाङ्गेयं श्रुत्वा पार्थस्य भाषितम्\n",
    "06106007a": "प्रत्युद्ययुस्तावकाश्च समेतास्तान्महारथान्\n",
    "06106007c": "यथाशक्ति यथोत्साहं तन्मे निगदतः शृणु\n",
    "06106008a": "चित्रसेनो महाराज चेकितानं समभ्ययात्\n",
    "06106008c": "भीष्मप्रेप्सुं रणे यान्तं वृषं व्याघ्रशिशुर्यथा\n",
    "06106009a": "धृष्टद्युम्नं महाराज भीष्मान्तिकमुपागतम्\n",
    "06106009c": "त्वरमाणो रणे यत्तं कृतवर्मा न्यवारयत्\n",
    "06106010a": "भीमसेनं सुसंक्रुद्धं गाङ्गेयस्य वधैषिणम्\n",
    "06106010c": "त्वरमाणो महाराज सौमदत्तिर्न्यवारयत्\n",
    "06106011a": "तथैव नकुलं वीरं किरन्तं सायकान्बहून्\n",
    "06106011c": "विकर्णो वारयामास इच्छन्भीष्मस्य जीवितम्\n",
    "06106012a": "सहदेवं तथा यान्तं यत्तं भीष्मरथं प्रति\n",
    "06106012c": "वारयामास संक्रुद्धः कृपः शारद्वतो युधि\n",
    "06106013a": "राक्षसं क्रूरकर्माणं भैमसेनिं महाबलम्\n",
    "06106013c": "भीष्मस्य निधनं प्रेप्सुं दुर्मुखोऽभ्यद्रवद्बली\n",
    "06106014a": "सात्यकिं समरे क्रुद्धमार्श्यशृङ्गिरवारयत्\n",
    "06106014c": "अभिमन्युं महाराज यान्तं भीष्मरथं प्रति\n",
    "06106014e": "सुदक्षिणो महाराज काम्बोजः प्रत्यवारयत्\n",
    "06106015a": "विराटद्रुपदौ वृद्धौ समेतावरिमर्दनौ\n",
    "06106015c": "अश्वत्थामा ततः क्रुद्धो वारयामास भारत\n",
    "06106016a": "तथा पाण्डुसुतं ज्येष्ठं भीष्मस्य वधकाङ्क्षिणम्\n",
    "06106016c": "भारद्वाजो रणे यत्तो धर्मपुत्रमवारयत्\n",
    "06106017a": "अर्जुनं रभसं युद्धे पुरस्कृत्य शिखण्डिनम्\n",
    "06106017c": "भीष्मप्रेप्सुं महाराज तापयन्तं दिशो दश\n",
    "06106017e": "दुःशासनो महेष्वासो वारयामास संयुगे\n",
    "06106018a": "अन्ये च तावका योधाः पाण्डवानां महारथान्\n",
    "06106018c": "भीष्मायाभिमुखं यातान्वारयामासुराहवे\n",
    "06106019a": "धृष्टद्युम्नस्तु सैन्यानि प्राक्रोशत पुनः पुनः\n",
    "06106019c": "अभिद्रवत संरब्धा भीष्ममेकं महाबलम्\n",
    "06106020a": "एषोऽर्जुनो रणे भीष्मं प्रयाति कुरुनन्दनः\n",
    "06106020c": "अभिद्रवत मा भैष्ट भीष्मो न प्राप्स्यते हि वः\n",
    "06106021a": "अर्जुनं समरे योद्धुं नोत्सहेतापि वासवः\n",
    "06106021c": "किमु भीष्मो रणे वीरा गतसत्त्वोऽल्पजीवितः\n",
    "06106022a": "इति सेनापतेः श्रुत्वा पाण्डवानां महारथाः\n",
    "06106022c": "अभ्यद्रवन्त संहृष्टा गाङ्गेयस्य रथं प्रति\n",
    "06106023a": "आगच्छतस्तान्समरे वार्योघान्प्रबलानिव\n",
    "06106023c": "न्यवारयन्त संहृष्टास्तावकाः पुरुषर्षभाः\n",
    "06106024a": "दुःशासनो महाराज भयं त्यक्त्वा महारथः\n",
    "06106024c": "भीष्मस्य जीविताकाङ्क्षी धनंजयमुपाद्रवत्\n",
    "06106025a": "तथैव पाण्डवाः शूरा गाङ्गेयस्य रथं प्रति\n",
    "06106025c": "अभ्यद्रवन्त संग्रामे तव पुत्रान्महारथान्\n",
    "06106026a": "तत्राद्भुतमपश्याम चित्ररूपं विशां पते\n",
    "06106026c": "दुःशासनरथं प्राप्तो यत्पार्थो नात्यवर्तत\n",
    "06106027a": "यथा वारयते वेला क्षुभितं वै महार्णवम्\n",
    "06106027c": "तथैव पाण्डवं क्रुद्धं तव पुत्रो न्यवारयत्\n",
    "06106028a": "उभौ हि रथिनां श्रेष्ठावुभौ भारत दुर्जयौ\n",
    "06106028c": "उभौ चन्द्रार्कसदृशौ कान्त्या दीप्त्या च भारत\n",
    "06106029a": "तौ तथा जातसंरम्भावन्योन्यवधकाङ्क्षिणौ\n",
    "06106029c": "समीयतुर्महासंख्ये मयशक्रौ यथा पुरा\n",
    "06106030a": "दुःशासनो महाराज पाण्डवं विशिखैस्त्रिभिः\n",
    "06106030c": "वासुदेवं च विंशत्या ताडयामास संयुगे\n",
    "06106031a": "ततोऽर्जुनो जातमन्युर्वार्ष्णेयं वीक्ष्य पीडितम्\n",
    "06106031c": "दुःशासनं शतेनाजौ नाराचानां समार्पयत्\n",
    "06106031e": "ते तस्य कवचं भित्त्वा पपुः शोणितमाहवे\n",
    "06106032a": "दुःशासनस्ततः क्रुद्धः पार्थं विव्याध पञ्चभिः\n",
    "06106032c": "ललाटे भरतश्रेष्ठ शरैः संनतपर्वभिः\n",
    "06106033a": "ललाटस्थैस्तु तैर्बाणैः शुशुभे पाण्डवोत्तमः\n",
    "06106033c": "यथा मेरुर्महाराज शृङ्गैरत्यर्थमुच्छ्रितैः\n",
    "06106034a": "सोऽतिविद्धो महेष्वासः पुत्रेण तव धन्विना\n",
    "06106034c": "व्यराजत रणे पार्थः किंशुकः पुष्पवानिव\n",
    "06106035a": "दुःशासनं ततः क्रुद्धः पीडयामास पाण्डवः\n",
    "06106035c": "पर्वणीव सुसंक्रुद्धो राहुरुग्रो निशाकरम्\n",
    "06106036a": "पीड्यमानो बलवता पुत्रस्तव विशां पते\n",
    "06106036c": "विव्याध समरे पार्थं कङ्कपत्रैः शिलाशितैः\n",
    "06106037a": "तस्य पार्थो धनुश्छित्त्वा त्वरमाणः पराक्रमी\n",
    "06106037c": "आजघान ततः पश्चात्पुत्रं ते नवभिः शरैः\n",
    "06106038a": "सोऽन्यत्कार्मुकमादाय भीष्मस्य प्रमुखे स्थितः\n",
    "06106038c": "अर्जुनं पञ्चविंशत्या बाह्वोरुरसि चार्पयत्\n",
    "06106039a": "तस्य क्रुद्धो महाराज पाण्डवः शत्रुकर्शनः\n",
    "06106039c": "अप्रैषीद्विशिखान्घोरान्यमदण्डोपमान्बहून्\n",
    "06106040a": "अप्राप्तानेव तान्बाणांश्चिच्छेद तनयस्तव\n",
    "06106040c": "यतमानस्य पार्थस्य तदद्भुतमिवाभवत्\n",
    "06106040e": "पार्थं च निशितैर्बाणैरविध्यत्तनयस्तव\n",
    "06106041a": "ततः क्रुद्धो रणे पार्थः शरान्संधाय कार्मुके\n",
    "06106041c": "प्रेषयामास समरे स्वर्णपुङ्खाञ्शिलाशितान्\n",
    "06106042a": "न्यमज्जंस्ते महाराज तस्य काये महात्मनः\n",
    "06106042c": "यथा हंसा महाराज तडागं प्राप्य भारत\n",
    "06106043a": "पीडितश्चैव पुत्रस्ते पाण्डवेन महात्मना\n",
    "06106043c": "हित्वा पार्थं रणे तूर्णं भीष्मस्य रथमाश्रयत्\n",
    "06106043e": "अगाधे मज्जतस्तस्य द्वीपो भीष्मोऽभवत्तदा\n",
    "06106044a": "प्रतिलभ्य ततः संज्ञां पुत्रस्तव विशां पते\n",
    "06106044c": "अवारयत्ततः शूरो भूय एव पराक्रमी\n",
    "06106045a": "शरैः सुनिशितैः पार्थं यथा वृत्रः पुरंदरम्\n",
    "06106045c": "निर्बिभेद महावीर्यो विव्यथे नैव चार्जुनात्\n",
    "06107001": "संजय उवाच\n",
    "06107001a": "सात्यकिं दंशितं युद्धे भीष्मायाभ्युद्यतं तदा\n",
    "06107001c": "आर्श्यशृङ्गिर्महेष्वासो वारयामास संयुगे\n",
    "06107002a": "माधवस्तु सुसंक्रुद्धो राक्षसं नवभिः शरैः\n",
    "06107002c": "आजघान रणे राजन्प्रहसन्निव भारत\n",
    "06107003a": "तथैव राक्षसो राजन्माधवं निशितैः शरैः\n",
    "06107003c": "अर्दयामास राजेन्द्र संक्रुद्धः शिनिपुंगवम्\n",
    "06107004a": "शैनेयः शरसंघं तु प्रेषयामास संयुगे\n",
    "06107004c": "राक्षसाय सुसंक्रुद्धो माधवः परवीरहा\n",
    "06107005a": "ततो रक्षो महाबाहुं सात्यकिं सत्यविक्रमम्\n",
    "06107005c": "विव्याध विशिखैस्तीक्ष्णैः सिंहनादं ननाद च\n",
    "06107006a": "माधवस्तु भृशं विद्धो राक्षसेन रणे तदा\n",
    "06107006c": "धैर्यमालम्ब्य तेजस्वी जहास च ननाद च\n",
    "06107007a": "भगदत्तस्ततः क्रुद्धो माधवं निशितैः शरैः\n",
    "06107007c": "ताडयामास समरे तोत्त्रैरिव महागजम्\n",
    "06107008a": "विहाय राक्षसं युद्धे शैनेयो रथिनां वरः\n",
    "06107008c": "प्राग्ज्योतिषाय चिक्षेप शरान्संनतपर्वणः\n",
    "06107009a": "तस्य प्राग्ज्योतिषो राजा माधवस्य महद्धनुः\n",
    "06107009c": "चिच्छेद शितधारेण भल्लेन कृतहस्तवत्\n",
    "06107010a": "अथान्यद्धनुरादाय वेगवत्परवीरहा\n",
    "06107010c": "भगदत्तं रणे क्रुद्धो विव्याध निशितैः शरैः\n",
    "06107011a": "सोऽतिविद्धो महेष्वासः सृक्किणी संलिहन्मुहुः\n",
    "06107011c": "शक्तिं कनकवैडूर्यभूषितामायसीं दृढाम्\n",
    "06107011e": "यमदण्डोपमां घोरां प्राहिणोत्सात्यकाय वै\n",
    "06107012a": "तामापतन्तीं सहसा तस्य बाहोर्बलेरिताम्\n",
    "06107012c": "सात्यकिः समरे राजंस्त्रिधा चिच्छेद सायकैः\n",
    "06107012e": "सा पपात तदा भूमौ महोल्केव हतप्रभा\n",
    "06107013a": "शक्तिं विनिहतां दृष्ट्वा पुत्रस्तव विशां पते\n",
    "06107013c": "महता रथवंशेन वारयामास माधवम्\n",
    "06107014a": "तथा परिवृतं दृष्ट्वा वार्ष्णेयानां महारथम्\n",
    "06107014c": "दुर्योधनो भृशं हृष्टो भ्रातॄन्सर्वानुवाच ह\n",
    "06107015a": "तथा कुरुत कौरव्या यथा वः सात्यको युधि\n",
    "06107015c": "न जीवन्प्रतिनिर्याति महतोऽस्माद्रथव्रजात्\n",
    "06107015e": "अस्मिन्हते हतं मन्ये पाण्डवानां महद्बलम्\n",
    "06107016a": "तत्तथेति वचस्तस्य परिगृह्य महारथाः\n",
    "06107016c": "शैनेयं योधयामासुर्भीष्मस्य प्रमुखे तदा\n",
    "06107017a": "अभिमन्युं तदायान्तं भीष्मायाभ्युद्यतं मृधे\n",
    "06107017c": "काम्बोजराजो बलवान्वारयामास संयुगे\n",
    "06107018a": "आर्जुनिर्नृपतिं विद्ध्वा शरैः संनतपर्वभिः\n",
    "06107018c": "पुनरेव चतुःषष्ट्या राजन्विव्याध तं नृपम्\n",
    "06107019a": "सुदक्षिणस्तु समरे कार्ष्णिं विव्याध पञ्चभिः\n",
    "06107019c": "सारथिं चास्य नवभिरिच्छन्भीष्मस्य जीवितम्\n",
    "06107020a": "तद्युद्धमासीत्सुमहत्तयोस्तत्र पराक्रमे\n",
    "06107020c": "यदभ्यधावद्गाङ्गेयं शिखण्डी शत्रुतापनः\n",
    "06107021a": "विराटद्रुपदौ वृद्धौ वारयन्तौ महाचमूम्\n",
    "06107021c": "भीष्मं च युधि संरब्धावाद्रवन्तौ महारथौ\n",
    "06107022a": "अश्वत्थामा ततः क्रुद्धः समायाद्रथसत्तमः\n",
    "06107022c": "ततः प्रववृते युद्धं तव तेषां च भारत\n",
    "06107023a": "विराटो दशभिर्भल्लैराजघान परंतप\n",
    "06107023c": "यतमानं महेष्वासं द्रौणिमाहवशोभिनम्\n",
    "06107024a": "द्रुपदश्च त्रिभिर्बाणैर्विव्याध निशितैस्तथा\n",
    "06107024c": "गुरुपुत्रं समासाद्य भीष्मस्य पुरतः स्थितम्\n",
    "06107025a": "अश्वत्थामा ततस्तौ तु विव्याध दशभिः शरैः\n",
    "06107025c": "विराटद्रुपदौ वृद्धौ भीष्मं प्रति समुद्यतौ\n",
    "06107026a": "तत्राद्भुतमपश्याम वृद्धयोश्चरितं महत्\n",
    "06107026c": "यद्द्रौणेः सायकान्घोरान्प्रत्यवारयतां युधि\n",
    "06107027a": "सहदेवं तथा यान्तं कृपः शारद्वतोऽभ्ययात्\n",
    "06107027c": "यथा नागो वने नागं मत्तो मत्तमुपाद्रवत्\n",
    "06107028a": "कृपश्च समरे राजन्माद्रीपुत्रं महारथम्\n",
    "06107028c": "आजघान शरैस्तूर्णं सप्तत्या रुक्मभूषणैः\n",
    "06107029a": "तस्य माद्रीसुतश्चापं द्विधा चिच्छेद सायकैः\n",
    "06107029c": "अथैनं छिन्नधन्वानं विव्याध नवभिः शरैः\n",
    "06107030a": "सोऽन्यत्कार्मुकमादाय समरे भारसाधनम्\n",
    "06107030c": "माद्रीपुत्रं सुसंहृष्टो दशभिर्निशितैः शरैः\n",
    "06107030e": "आजघानोरसि क्रुद्ध इच्छन्भीष्मस्य जीवितम्\n",
    "06107031a": "तथैव पाण्डवो राजञ्शारद्वतममर्षणम्\n",
    "06107031c": "आजघानोरसि क्रुद्धो भीष्मस्य वधकाङ्क्षया\n",
    "06107031e": "तयोर्युद्धं समभवद्घोररूपं भयावहम्\n",
    "06107032a": "नकुलं तु रणे क्रुद्धं विकर्णः शत्रुतापनः\n",
    "06107032c": "विव्याध सायकैः षष्ट्या रक्षन्भीष्मस्य जीवितम्\n",
    "06107033a": "नकुलोऽपि भृशं विद्धस्तव पुत्रेण धन्विना\n",
    "06107033c": "विकर्णं सप्तसप्तत्या निर्बिभेद शिलीमुखैः\n",
    "06107034a": "तत्र तौ नरशार्दूलौ भीष्महेतोः परंतपौ\n",
    "06107034c": "अन्योन्यं जघ्नतुर्वीरौ गोष्ठे गोवृषभाविव\n",
    "06107035a": "घटोत्कचं रणे यत्तं निघ्नन्तं तव वाहिनीम्\n",
    "06107035c": "दुर्मुखः समरे प्रायाद्भीष्महेतोः पराक्रमी\n",
    "06107036a": "हैडिम्बस्तु ततो राजन्दुर्मुखं शत्रुतापनम्\n",
    "06107036c": "आजघानोरसि क्रुद्धो नवत्या निशितैः शरैः\n",
    "06107037a": "भीमसेनसुतं चापि दुर्मुखः सुमुखैः शरैः\n",
    "06107037c": "षष्ट्या वीरो नदन्हृष्टो विव्याध रणमूर्धनि\n",
    "06107038a": "धृष्टद्युम्नं रणे यान्तं भीष्मस्य वधकाङ्क्षिणम्\n",
    "06107038c": "हार्दिक्यो वारयामास रक्षन्भीष्मस्य जीवितम्\n",
    "06107039a": "वार्ष्णेयः पार्षतं शूरं विद्ध्वा पञ्चभिरायसैः\n",
    "06107039c": "पुनः पञ्चाशता तूर्णमाजघान स्तनान्तरे\n",
    "06107040a": "तथैव पार्षतो राजन्हार्दिक्यं नवभिः शरैः\n",
    "06107040c": "विव्याध निशितैस्तीक्ष्णैः कङ्कपत्रपरिच्छदैः\n",
    "06107041a": "तयोः समभवद्युद्धं भीष्महेतोर्महारणे\n",
    "06107041c": "अन्योन्यातिशयैर्युक्तं यथा वृत्रमहेन्द्रयोः\n",
    "06107042a": "भीमसेनमथायान्तं भीष्मं प्रति महाबलम्\n",
    "06107042c": "भूरिश्रवाभ्ययात्तूर्णं तिष्ठ तिष्ठेति चाब्रवीत्\n",
    "06107043a": "सौमदत्तिरथो भीममाजघान स्तनान्तरे\n",
    "06107043c": "नाराचेन सुतीक्ष्णेन रुक्मपुङ्खेन संयुगे\n",
    "06107044a": "उरःस्थेन बभौ तेन भीमसेनः प्रतापवान्\n",
    "06107044c": "स्कन्दशक्त्या यथा क्रौञ्चः पुरा नृपतिसत्तम\n",
    "06107045a": "तौ शरान्सूर्यसंकाशान्कर्मारपरिमार्जितान्\n",
    "06107045c": "अन्योन्यस्य रणे क्रुद्धौ चिक्षिपाते मुहुर्मुहुः\n",
    "06107046a": "भीमो भीष्मवधाकाङ्क्षी सौमदत्तिं महारथम्\n",
    "06107046c": "तथा भीष्मजये गृध्नुः सौमदत्तिश्च पाण्डवम्\n",
    "06107046e": "कृतप्रतिकृते यत्तौ योधयामासतू रणे\n",
    "06107047a": "युधिष्ठिरं महाराज महत्या सेनया वृतम्\n",
    "06107047c": "भीष्मायाभिमुखं यान्तं भारद्वाजो न्यवारयत्\n",
    "06107048a": "द्रोणस्य रथनिर्घोषं पर्जन्यनिनदोपमम्\n",
    "06107048c": "श्रुत्वा प्रभद्रका राजन्समकम्पन्त मारिष\n",
    "06107049a": "सा सेना महती राजन्पाण्डुपुत्रस्य संयुगे\n",
    "06107049c": "द्रोणेन वारिता यत्ता न चचाल पदात्पदम्\n",
    "06107050a": "चेकितानं रणे क्रुद्धं भीष्मं प्रति जनेश्वर\n",
    "06107050c": "चित्रसेनस्तव सुतः क्रुद्धरूपमवारयत्\n",
    "06107051a": "भीष्महेतोः पराक्रान्तश्चित्रसेनो महारथः\n",
    "06107051c": "चेकितानं परं शक्त्या योधयामास भारत\n",
    "06107052a": "तथैव चेकितानोऽपि चित्रसेनमयोधयत्\n",
    "06107052c": "तद्युद्धमासीत्सुमहत्तयोस्तत्र पराक्रमे\n",
    "06107053a": "अर्जुनो वार्यमाणस्तु बहुशस्तनयेन ते\n",
    "06107053c": "विमुखीकृत्य पुत्रं ते तव सेनां ममर्द ह\n",
    "06107054a": "दुःशासनोऽपि परया शक्त्या पार्थमवारयत्\n",
    "06107054c": "कथं भीष्मं परो हन्यादिति निश्चित्य भारत\n",
    "06107055a": "सा वध्यमाना समरे पुत्रस्य तव वाहिनी\n",
    "06107055c": "लोड्यते रथिभिः श्रेष्ठैस्तत्र तत्रैव भारत\n",
    "06108001": "संजय उवाच\n",
    "06108001a": "अथ वीरो महेष्वासो मत्तवारणविक्रमः\n",
    "06108001c": "समादाय महच्चापं मत्तवारणवारणम्\n",
    "06108002a": "विधुन्वानो धनुः श्रेष्ठं द्रावयाणो महारथान्\n",
    "06108002c": "पृतनां पाण्डवेयानां पातयानो महारथः\n",
    "06108003a": "निमित्तानि निमित्तज्ञः सर्वतो वीक्ष्य वीर्यवान्\n",
    "06108003c": "प्रतपन्तमनीकानि द्रोणः पुत्रमभाषत\n",
    "06108004a": "अयं स दिवसस्तात यत्र पार्थो महारथः\n",
    "06108004c": "जिघांसुः समरे भीष्मं परं यत्नं करिष्यति\n",
    "06108005a": "उत्पतन्ति हि मे बाणा धनुः प्रस्फुरतीव मे\n",
    "06108005c": "योगमस्त्राणि गच्छन्ति क्रूरे मे वर्तते मतिः\n",
    "06108006a": "दिक्षु शान्तासु घोराणि व्याहरन्ति मृगद्विजाः\n",
    "06108006c": "नीचैर्गृध्रा निलीयन्ते भारतानां चमूं प्रति\n",
    "06108007a": "नष्टप्रभ इवादित्यः सर्वतो लोहिता दिशः\n",
    "06108007c": "रसते व्यथते भूमिरनुष्टनति वाहनम्\n",
    "06108008a": "कङ्का गृध्रा बलाकाश्च व्याहरन्ति मुहुर्मुहुः\n",
    "06108008c": "शिवाश्चाशिवनिर्घोषा वेदयन्त्यो महद्भयम्\n",
    "06108009a": "पपात महती चोल्का मध्येनादित्यमण्डलात्\n",
    "06108009c": "सकबन्धश्च परिघो भानुमावृत्य तिष्ठति\n",
    "06108010a": "परिवेषस्तथा घोरश्चन्द्रभास्करयोरभूत्\n",
    "06108010c": "वेदयानो भयं घोरं राज्ञां देहावकर्तनम्\n",
    "06108011a": "देवतायतनस्थाश्च कौरवेन्द्रस्य देवताः\n",
    "06108011c": "कम्पन्ते च हसन्ते च नृत्यन्ति च रुदन्ति च\n",
    "06108012a": "अपसव्यं ग्रहाश्चक्रुरलक्ष्माणं निशाकरम्\n",
    "06108012c": "अवाक्शिराश्च भगवानुदतिष्ठत चन्द्रमाः\n",
    "06108013a": "वपूंषि च नरेन्द्राणां विगतानीव लक्षये\n",
    "06108013c": "धार्तराष्ट्रस्य सैन्येषु न च भ्राजन्ति दंशिताः\n",
    "06108014a": "सेनयोरुभयोश्चैव समन्ताच्छ्रूयते महान्\n",
    "06108014c": "पाञ्चजन्यस्य निर्घोषो गाण्डीवस्य च निस्वनः\n",
    "06108015a": "ध्रुवमास्थाय बीभत्सुरुत्तमास्त्राणि संयुगे\n",
    "06108015c": "अपास्यान्यान्रणे योधानभ्यस्यति पितामहम्\n",
    "06108016a": "हृष्यन्ति रोमकूपानि सीदतीव च मे मनः\n",
    "06108016c": "चिन्तयित्वा महाबाहो भीष्मार्जुनसमागमम्\n",
    "06108017a": "तं चैव निकृतिप्रज्ञं पाञ्चाल्यं पापचेतसम्\n",
    "06108017c": "पुरस्कृत्य रणे पार्थो भीष्मस्यायोधनं गतः\n",
    "06108018a": "अब्रवीच्च पुरा भीष्मो नाहं हन्यां शिखण्डिनम्\n",
    "06108018c": "स्त्री ह्येषा विहिता धात्रा दैवाच्च स पुनः पुमान्\n",
    "06108019a": "अमङ्गल्यध्वजश्चैव याज्ञसेनिर्महारथः\n",
    "06108019c": "न चामङ्गलकेतोः स प्रहरेदापगासुतः\n",
    "06108020a": "एतद्विचिन्तयानस्य प्रज्ञा सीदति मे भृशम्\n",
    "06108020c": "अद्यैव तु रणे पार्थः कुरुवृद्धमुपाद्रवत्\n",
    "06108021a": "युधिष्ठिरस्य च क्रोधो भीष्मार्जुनसमागमः\n",
    "06108021c": "मम चास्त्राभिसंरम्भः प्रजानामशुभं ध्रुवम्\n",
    "06108022a": "मनस्वी बलवाञ्शूरः कृतास्त्रो दृढविक्रमः\n",
    "06108022c": "दूरपाती दृढेषुश्च निमित्तज्ञश्च पाण्डवः\n",
    "06108023a": "अजेयः समरे चैव देवैरपि सवासवैः\n",
    "06108023c": "बलवान्बुद्धिमांश्चैव जितक्लेशो युधां वरः\n",
    "06108024a": "विजयी च रणे नित्यं भैरवास्त्रश्च पाण्डवः\n",
    "06108024c": "तस्य मार्गं परिहरन्द्रुतं गच्छ यतव्रतम्\n",
    "06108025a": "पश्य चैतन्महाबाहो वैशसं समुपस्थितम्\n",
    "06108025c": "हेमचित्राणि शूराणां महान्ति च शुभानि च\n",
    "06108026a": "कवचान्यवदीर्यन्ते शरैः संनतपर्वभिः\n",
    "06108026c": "छिद्यन्ते च ध्वजाग्राणि तोमराणि धनूंषि च\n",
    "06108027a": "प्रासाश्च विमलास्तीक्ष्णाः शक्त्यश्च कनकोज्ज्वलाः\n",
    "06108027c": "वैजयन्त्यश्च नागानां संक्रुद्धेन किरीटिना\n",
    "06108028a": "नायं संरक्षितुं कालः प्राणान्पुत्रोपजीविभिः\n",
    "06108028c": "याहि स्वर्गं पुरस्कृत्य यशसे विजयाय च\n",
    "06108029a": "हयनागरथावर्तां महाघोरां सुदुस्तराम्\n",
    "06108029c": "रथेन संग्रामनदीं तरत्येष कपिध्वजः\n",
    "06108030a": "ब्रह्मण्यता दमो दानं तपश्च चरितं महत्\n",
    "06108030c": "इहैव दृश्यते राज्ञो भ्राता यस्य धनंजयः\n",
    "06108031a": "भीमसेनश्च बलवान्माद्रीपुत्रौ च पाण्डवौ\n",
    "06108031c": "वासुदेवश्च वार्ष्णेयो यस्य नाथो व्यवस्थितः\n",
    "06108032a": "तस्यैष मन्युप्रभवो धार्तराष्ट्रस्य दुर्मतेः\n",
    "06108032c": "तपोदग्धशरीरस्य कोपो दहति भारतान्\n",
    "06108033a": "एष संदृश्यते पार्थो वासुदेवव्यपाश्रयः\n",
    "06108033c": "दारयन्सर्वसैन्यानि धार्तराष्ट्राणि सर्वशः\n",
    "06108034a": "एतदालोक्यते सैन्यं क्षोभ्यमाणं किरीटिना\n",
    "06108034c": "महोर्मिनद्धं सुमहत्तिमिनेव नदीमुखम्\n",
    "06108035a": "हाहाकिलकिलाशब्दाः श्रूयन्ते च चमूमुखे\n",
    "06108035c": "याहि पाञ्चालदायादमहं यास्ये युधिष्ठिरम्\n",
    "06108036a": "दुर्लभं ह्यन्तरं राज्ञो व्यूहस्यामिततेजसः\n",
    "06108036c": "समुद्रकुक्षिप्रतिमं सर्वतोऽतिरथैः स्थितैः\n",
    "06108037a": "सात्यकिश्चाभिमन्युश्च धृष्टद्युम्नवृकोदरौ\n",
    "06108037c": "परिरक्षन्ति राजानं यमौ च मनुजेश्वरम्\n",
    "06108038a": "उपेन्द्रसदृशः श्यामो महाशाल इवोद्गतः\n",
    "06108038c": "एष गच्छत्यनीकानि द्वितीय इव फल्गुनः\n",
    "06108039a": "उत्तमास्त्राणि चादत्स्व गृहीत्वान्यन्महद्धनुः\n",
    "06108039c": "पार्श्वतो याहि राजानं युध्यस्व च वृकोदरम्\n",
    "06108040a": "को हि नेच्छेत्प्रियं पुत्रं जीवन्तं शाश्वतीः समाः\n",
    "06108040c": "क्षत्रधर्मं पुरस्कृत्य ततस्त्वा विनियुज्महे\n",
    "06108041a": "एष चापि रणे भीष्मो दहते वै महाचमूम्\n",
    "06108041c": "युद्धे सुसदृशस्तात यमस्य वरुणस्य च\n",
    "06109001": "संजय उवाच\n",
    "06109001a": "भगदत्तः कृपः शल्यः कृतवर्मा च सात्वतः\n",
    "06109001c": "विन्दानुविन्दावावन्त्यौ सैन्धवश्च जयद्रथः\n",
    "06109002a": "चित्रसेनो विकर्णश्च तथा दुर्मर्षणो युवा\n",
    "06109002c": "दशैते तावका योधा भीमसेनमयोधयन्\n",
    "06109003a": "महत्या सेनया युक्ता नानादेशसमुत्थया\n",
    "06109003c": "भीष्मस्य समरे राजन्प्रार्थयाना महद्यशः\n",
    "06109004a": "शल्यस्तु नवभिर्बाणैर्भीमसेनमताडयत्\n",
    "06109004c": "कृतवर्मा त्रिभिर्बाणैः कृपश्च नवभिः शरैः\n",
    "06109005a": "चित्रसेनो विकर्णश्च भगदत्तश्च मारिष\n",
    "06109005c": "दशभिर्दशभिर्भल्लैर्भीमसेनमताडयन्\n",
    "06109006a": "सैन्धवश्च त्रिभिर्बाणैर्जत्रुदेशेऽभ्यताडयत्\n",
    "06109006c": "विन्दानुविन्दावावन्त्यौ पञ्चभिः पञ्चभिः शरैः\n",
    "06109006e": "दुर्मर्षणश्च विंशत्या पाण्डवं निशितैः शरैः\n",
    "06109007a": "स तान्सर्वान्महाराज भ्राजमानान्पृथक्पृथक्\n",
    "06109007c": "प्रवीरान्सर्वलोकस्य धार्तराष्ट्रान्महारथान्\n",
    "06109007e": "विव्याध बहुभिर्बाणैर्भीमसेनो महाबलः\n",
    "06109008a": "शल्यं पञ्चाशता विद्ध्वा कृतवर्माणमष्टभिः\n",
    "06109008c": "कृपस्य सशरं चापं मध्ये चिच्छेद भारत\n",
    "06109008e": "अथैनं छिन्नधन्वानं पुनर्विव्याध पञ्चभिः\n",
    "06109009a": "विन्दानुविन्दौ च तथा त्रिभिस्त्रिभिरताडयत्\n",
    "06109009c": "दुर्मर्षणं च विंशत्या चित्रसेनं च पञ्चभिः\n",
    "06109010a": "विकर्णं दशभिर्बाणैः पञ्चभिश्च जयद्रथम्\n",
    "06109010c": "विद्ध्वा भीमोऽनदद्धृष्टः सैन्धवं च पुनस्त्रिभिः\n",
    "06109011a": "अथान्यद्धनुरादाय गौतमो रथिनां वरः\n",
    "06109011c": "भीमं विव्याध संरब्धो दशभिर्निशितैः शरैः\n",
    "06109012a": "स विद्धो बहुभिर्बाणैस्तोत्त्रैरिव महाद्विपः\n",
    "06109012c": "ततः क्रुद्धो महाबाहुर्भीमसेनः प्रतापवान्\n",
    "06109012e": "गौतमं ताडयामास शरैर्बहुभिराहवे\n",
    "06109013a": "सैन्धवस्य तथाश्वांश्च सारथिं च त्रिभिः शरैः\n",
    "06109013c": "प्राहिणोन्मृत्युलोकाय कालान्तकसमद्युतिः\n",
    "06109014a": "हताश्वात्तु रथात्तूर्णमवप्लुत्य महारथः\n",
    "06109014c": "शरांश्चिक्षेप निशितान्भीमसेनस्य संयुगे\n",
    "06109015a": "तस्य भीमो धनुर्मध्ये द्वाभ्यां चिच्छेद भारत\n",
    "06109015c": "भल्लाभ्यां भरतश्रेष्ठ सैन्धवस्य महात्मनः\n",
    "06109016a": "स च्छिन्नधन्वा विरथो हताश्वो हतसारथिः\n",
    "06109016c": "चित्रसेनरथं राजन्नारुरोह त्वरान्वितः\n",
    "06109017a": "अत्यद्भुतं रणे कर्म कृतवांस्तत्र पाण्डवः\n",
    "06109017c": "महारथाञ्शरैर्विद्ध्वा वारयित्वा महारथः\n",
    "06109017e": "विरथं सैन्धवं चक्रे सर्वलोकस्य पश्यतः\n",
    "06109018a": "नातीव ममृषे शल्यो भीमसेनस्य विक्रमम्\n",
    "06109018c": "स संधाय शरांस्तीक्ष्णान्कर्मारपरिमार्जितान्\n",
    "06109018e": "भीमं विव्याध सप्तत्या तिष्ठ तिष्ठेति चाब्रवीत्\n",
    "06109019a": "कृपश्च कृतवर्मा च भगदत्तश्च मारिष\n",
    "06109019c": "विन्दानुविन्दावावन्त्यौ चित्रसेनश्च संयुगे\n",
    "06109020a": "दुर्मर्षणो विकर्णश्च सिन्धुराजश्च वीर्यवान्\n",
    "06109020c": "भीमं ते विव्यधुस्तूर्णं शल्यहेतोररिंदमाः\n",
    "06109021a": "स तु तान्प्रतिविव्याध पञ्चभिः पञ्चभिः शरैः\n",
    "06109021c": "शल्यं विव्याध सप्तत्या पुनश्च दशभिः शरैः\n",
    "06109022a": "तं शल्यो नवभिर्विद्ध्वा पुनर्विव्याध पञ्चभिः\n",
    "06109022c": "सारथिं चास्य भल्लेन गाढं विव्याध मर्मणि\n",
    "06109023a": "विशोकं वीक्ष्य निर्भिन्नं भीमसेनः प्रतापवान्\n",
    "06109023c": "मद्रराजं त्रिभिर्बाणैर्बाह्वोरुरसि चार्पयत्\n",
    "06109024a": "तथेतरान्महेष्वासांस्त्रिभिस्त्रिभिरजिह्मगैः\n",
    "06109024c": "ताडयामास समरे सिंहवच्च ननाद च\n",
    "06109025a": "ते हि यत्ता महेष्वासाः पाण्डवं युद्धदुर्मदम्\n",
    "06109025c": "त्रिभिस्त्रिभिरकुण्ठाग्रैर्भृशं मर्मस्वताडयन्\n",
    "06109026a": "सोऽतिविद्धो महेष्वासो भीमसेनो न विव्यथे\n",
    "06109026c": "पर्वतो वारिधाराभिर्वर्षमाणैरिवाम्बुदैः\n",
    "06109027a": "शल्यं च नवभिर्बाणैर्भृशं विद्ध्वा महायशाः\n",
    "06109027c": "प्राग्ज्योतिषं शतेनाजौ राजन्विव्याध वै दृढम्\n",
    "06109028a": "ततस्तु सशरं चापं सात्वतस्य महात्मनः\n",
    "06109028c": "क्षुरप्रेण सुतीक्ष्णेन चिच्छेद कृतहस्तवत्\n",
    "06109029a": "अथान्यद्धनुरादाय कृतवर्मा वृकोदरम्\n",
    "06109029c": "आजघान भ्रुवोर्मध्ये नाराचेन परंतप\n",
    "06109030a": "भीमस्तु समरे विद्ध्वा शल्यं नवभिरायसैः\n",
    "06109030c": "भगदत्तं त्रिभिश्चैव कृतवर्माणमष्टभिः\n",
    "06109031a": "द्वाभ्यां द्वाभ्यां च विव्याध गौतमप्रभृतीन्रथान्\n",
    "06109031c": "ते तु तं समरे राजन्विव्यधुर्निशितैः शरैः\n",
    "06109032a": "स तथा पीड्यमानोऽपि सर्वतस्तैर्महारथैः\n",
    "06109032c": "मत्वा तृणेन तांस्तुल्यान्विचचार गतव्यथः\n",
    "06109033a": "ते चापि रथिनां श्रेष्ठा भीमाय निशिताञ्शरान्\n",
    "06109033c": "प्रेषयामासुरव्यग्राः शतशोऽथ सहस्रशः\n",
    "06109034a": "तस्य शक्तिं महावेगां भगदत्तो महारथः\n",
    "06109034c": "चिक्षेप समरे वीरः स्वर्णदण्डां महाधनाम्\n",
    "06109035a": "तोमरं सैन्धवो राजा पट्टिशं च महाभुजः\n",
    "06109035c": "शतघ्नीं च कृपो राजञ्शरं शल्यश्च संयुगे\n",
    "06109036a": "अथेतरे महेष्वासाः पञ्च पञ्च शिलीमुखान्\n",
    "06109036c": "भीमसेनं समुद्दिश्य प्रेषयामासुरोजसा\n",
    "06109037a": "तोमरं स द्विधा चक्रे क्षुरप्रेणानिलात्मजः\n",
    "06109037c": "पट्टिशं च त्रिभिर्बाणैश्चिच्छेद तिलकाण्डवत्\n",
    "06109038a": "स बिभेद शतघ्नीं च नवभिः कङ्कपत्रिभिः\n",
    "06109038c": "मद्रराजप्रयुक्तं च शरं छित्त्वा महाबलः\n",
    "06109039a": "शक्तिं चिच्छेद सहसा भगदत्तेरितां रणे\n",
    "06109039c": "तथेतराञ्शरान्घोराञ्शरैः संनतपर्वभिः\n",
    "06109040a": "भीमसेनो रणश्लाघी त्रिधैकैकं समाच्छिनत्\n",
    "06109040c": "तांश्च सर्वान्महेष्वासांस्त्रिभिस्त्रिभिरताडयत्\n",
    "06109041a": "ततो धनंजयस्तत्र वर्तमाने महारणे\n",
    "06109041c": "जगाम स रथेनाजौ भीमं दृष्ट्वा महारथम्\n",
    "06109041e": "निघ्नन्तं समरे शत्रून्योधयानं च सायकैः\n",
    "06109042a": "तौ तु तत्र महात्मानौ समेतौ वीक्ष्य पाण्डवौ\n",
    "06109042c": "नाशशंसुर्जयं तत्र तावकाः पुरुषर्षभ\n",
    "06109043a": "अथार्जुनो रणे भीष्मं योधयन्वै महारथम्\n",
    "06109043c": "भीष्मस्य निधनाकाङ्क्षी पुरस्कृत्य शिखण्डिनम्\n",
    "06109044a": "आससाद रणे योधांस्तावकान्दश भारत\n",
    "06109044c": "ये स्म भीमं रणे राजन्योधयन्तो व्यवस्थिताः\n",
    "06109044e": "बीभत्सुस्तानथाविध्यद्भीमस्य प्रियकाम्यया\n",
    "06109045a": "ततो दुर्योधनो राजा सुशर्माणमचोदयत्\n",
    "06109045c": "अर्जुनस्य वधार्थाय भीमसेनस्य चोभयोः\n",
    "06109046a": "सुशर्मन्गच्छ शीघ्रं त्वं बलौघैः परिवारितः\n",
    "06109046c": "जहि पाण्डुसुतावेतौ धनंजयवृकोदरौ\n",
    "06109047a": "तच्छ्रुत्वा शासनं तस्य त्रिगर्तः प्रस्थलाधिपः\n",
    "06109047c": "अभिद्रुत्य रणे भीममर्जुनं चैव धन्विनौ\n",
    "06109048a": "रथैरनेकसाहस्रैः परिवव्रे समन्ततः\n",
    "06109048c": "ततः प्रववृते युद्धमर्जुनस्य परैः सह\n",
    "06110001": "संजय उवाच\n",
    "06110001a": "अर्जुनस्तु रणे शल्यं यतमानं महारथम्\n",
    "06110001c": "छादयामास समरे शरैः संनतपर्वभिः\n",
    "06110002a": "सुशर्माणं कृपं चैव त्रिभिस्त्रिभिरविध्यत\n",
    "06110002c": "प्राग्ज्योतिषं च समरे सैन्धवं च जयद्रथम्\n",
    "06110003a": "चित्रसेनं विकर्णं च कृतवर्माणमेव च\n",
    "06110003c": "दुर्मर्षणं च राजेन्द्र आवन्त्यौ च महारथौ\n",
    "06110004a": "एकैकं त्रिभिरानर्छत्कङ्कबर्हिणवाजितैः\n",
    "06110004c": "शरैरतिरथो युद्धे पीडयन्वाहिनीं तव\n",
    "06110005a": "जयद्रथो रणे पार्थं भित्त्वा भारत सायकैः\n",
    "06110005c": "भीमं विव्याध तरसा चित्रसेनरथे स्थितः\n",
    "06110006a": "शल्यश्च समरे जिष्णुं कृपश्च रथिनां वरः\n",
    "06110006c": "विव्यधाते महाबाहुं बहुधा मर्मभेदिभिः\n",
    "06110007a": "चित्रसेनादयश्चैव पुत्रास्तव विशां पते\n",
    "06110007c": "पञ्चभिः पञ्चभिस्तूर्णं संयुगे निशितैः शरैः\n",
    "06110007e": "आजघ्नुरर्जुनं संख्ये भीमसेनं च मारिष\n",
    "06110008a": "तौ तत्र रथिनां श्रेष्ठौ कौन्तेयौ भरतर्षभौ\n",
    "06110008c": "अपीडयेतां समरे त्रिगर्तानां महद्बलम्\n",
    "06110009a": "सुशर्मापि रणे पार्थं विद्ध्वा बहुभिरायसैः\n",
    "06110009c": "ननाद बलवन्नादं नादयन्वै नभस्तलम्\n",
    "06110010a": "अन्ये च रथिनः शूरा भीमसेनधनंजयौ\n",
    "06110010c": "विव्यधुर्निशितैर्बाणै रुक्मपुङ्खैरजिह्मगैः\n",
    "06110011a": "तेषां तु रथिनां मध्ये कौन्तेयौ रथिनां वरौ\n",
    "06110011c": "क्रीडमानौ रथोदारौ चित्ररूपौ व्यरोचताम्\n",
    "06110011e": "आमिषेप्सू गवां मध्ये सिंहाविव बलोत्कटौ\n",
    "06110012a": "छित्त्वा धनूंषि वीराणां शरांश्च बहुधा रणे\n",
    "06110012c": "पातयामासतुर्वीरौ शिरांसि शतशो नृणाम्\n",
    "06110013a": "रथाश्च बहवो भग्ना हयाश्च शतशो हताः\n",
    "06110013c": "गजाश्च सगजारोहाः पेतुरुर्व्यां महामृधे\n",
    "06110014a": "रथिनः सादिनश्चैव तत्र तत्र निसूदिताः\n",
    "06110014c": "दृश्यन्ते बहुधा राजन्वेष्टमानाः समन्ततः\n",
    "06110015a": "हतैर्गजपदात्योघैर्वाजिभिश्च निसूदितैः\n",
    "06110015c": "रथैश्च बहुधा भग्नैः समास्तीर्यत मेदिनी\n",
    "06110016a": "छत्रैश्च बहुधा छिन्नैर्ध्वजैश्च विनिपातितैः\n",
    "06110016c": "अङ्कुशैरपविद्धैश्च परिस्तोमैश्च भारत\n",
    "06110017a": "केयूरैरङ्गदैर्हारै राङ्कवैर्मृदितैस्तथा\n",
    "06110017c": "उष्णीषैरपविद्धैश्च चामरव्यजनैरपि\n",
    "06110018a": "तत्र तत्रापविद्धैश्च बाहुभिश्चन्दनोक्षितैः\n",
    "06110018c": "ऊरुभिश्च नरेन्द्राणां समास्तीर्यत मेदिनी\n",
    "06110019a": "तत्राद्भुतमपश्याम रणे पार्थस्य विक्रमम्\n",
    "06110019c": "शरैः संवार्य तान्वीरान्निजघान बलं तव\n",
    "06110020a": "पुत्रस्तु तव तं दृष्ट्वा भीमार्जुनसमागमम्\n",
    "06110020c": "गाङ्गेयस्य रथाभ्याशमुपजग्मे महाभये\n",
    "06110021a": "कृपश्च कृतवर्मा च सैन्धवश्च जयद्रथः\n",
    "06110021c": "विन्दानुविन्दावावन्त्यावाजग्मुः संयुगं तदा\n",
    "06110022a": "ततो भीमो महेष्वासः फल्गुनश्च महारथः\n",
    "06110022c": "कौरवाणां चमूं घोरां भृशं दुद्रुवतू रणे\n",
    "06110023a": "ततो बर्हिणवाजानामयुतान्यर्बुदानि च\n",
    "06110023c": "धनंजयरथे तूर्णं पातयन्ति स्म संयुगे\n",
    "06110024a": "ततस्ताञ्शरजालेन संनिवार्य महारथान्\n",
    "06110024c": "पार्थः समन्तात्समरे प्रेषयामास मृत्यवे\n",
    "06110025a": "शल्यस्तु समरे जिष्णुं क्रीडन्निव महारथः\n",
    "06110025c": "आजघानोरसि क्रुद्धो भल्लैः संनतपर्वभिः\n",
    "06110026a": "तस्य पार्थो धनुश्छित्त्वा हस्तावापं च पञ्चभिः\n",
    "06110026c": "अथैनं सायकैस्तीक्ष्णैर्भृशं विव्याध मर्मणि\n",
    "06110027a": "अथान्यद्धनुरादाय समरे भारसाधनम्\n",
    "06110027c": "मद्रेश्वरो रणे जिष्णुं ताडयामास रोषितः\n",
    "06110028a": "त्रिभिः शरैर्महाराज वासुदेवं च पञ्चभिः\n",
    "06110028c": "भीमसेनं च नवभिर्बाह्वोरुरसि चार्पयत्\n",
    "06110029a": "ततो द्रोणो महाराज मागधश्च महारथः\n",
    "06110029c": "दुर्योधनसमादिष्टौ तं देशमुपजग्मतुः\n",
    "06110030a": "यत्र पार्थो महाराज भीमसेनश्च पाण्डवः\n",
    "06110030c": "कौरव्यस्य महासेनां जघ्नतुस्तौ महारथौ\n",
    "06110031a": "जयत्सेनस्तु समरे भीमं भीमायुधं युवा\n",
    "06110031c": "विव्याध निशितैर्बाणैरष्टभिर्भरतर्षभ\n",
    "06110032a": "तं भीमो दशभिर्विद्ध्वा पुनर्विव्याध सप्तभिः\n",
    "06110032c": "सारथिं चास्य भल्लेन रथनीडादपाहरत्\n",
    "06110033a": "उद्भ्रान्तैस्तुरगैः सोऽथ द्रवमाणैः समन्ततः\n",
    "06110033c": "मागधोऽपहृतो राजा सर्वसैन्यस्य पश्यतः\n",
    "06110034a": "द्रोणस्तु विवरं लब्ध्वा भीमसेनं शिलीमुखैः\n",
    "06110034c": "विव्याध बाणैः सुशितैः पञ्चषष्ट्या तमायसैः\n",
    "06110035a": "तं भीमः समरश्लाघी गुरुं पितृसमं रणे\n",
    "06110035c": "विव्याध नवभिर्भल्लैस्तथा षष्ट्या च भारत\n",
    "06110036a": "अर्जुनस्तु सुशर्माणं विद्ध्वा बहुभिरायसैः\n",
    "06110036c": "व्यधमत्तस्य तत्सैन्यं महाभ्राणि यथानिलः\n",
    "06110037a": "ततो भीष्मश्च राजा च सौबलश्च बृहद्बलः\n",
    "06110037c": "अभ्यद्रवन्त संक्रुद्धा भीमसेनधनंजयौ\n",
    "06110038a": "तथैव पाण्डवाः शूरा धृष्टद्युम्नश्च पार्षतः\n",
    "06110038c": "अभ्यद्रवन्रणे भीष्मं व्यादितास्यमिवान्तकम्\n",
    "06110039a": "शिखण्डी तु समासाद्य भारतानां पितामहम्\n",
    "06110039c": "अभ्यद्रवत संहृष्टो भयं त्यक्त्वा यतव्रतम्\n",
    "06110040a": "युधिष्ठिरमुखाः पार्थाः पुरस्कृत्य शिखण्डिनम्\n",
    "06110040c": "अयोधयन्रणे भीष्मं संहताः सह सृञ्जयैः\n",
    "06110041a": "तथैव तावकाः सर्वे पुरस्कृत्य यतव्रतम्\n",
    "06110041c": "शिखण्डिप्रमुखान्पार्थान्योधयन्ति स्म संयुगे\n",
    "06110042a": "ततः प्रववृते युद्धं कौरवाणां भयावहम्\n",
    "06110042c": "तत्र पाण्डुसुतैः सार्धं भीष्मस्य विजयं प्रति\n",
    "06110043a": "तावकानां रणे भीष्मो ग्लह आसीद्विशां पते\n",
    "06110043c": "तत्र हि द्यूतमायातं विजयायेतराय वा\n",
    "06110044a": "धृष्टद्युम्नो महाराज सर्वसैन्यान्यचोदयत्\n",
    "06110044c": "अभिद्रवत गाङ्गेयं मा भैष्ट नरसत्तमाः\n",
    "06110045a": "सेनापतिवचः श्रुत्वा पाण्डवानां वरूथिनी\n",
    "06110045c": "भीष्ममेवाभ्ययात्तूर्णं प्राणांस्त्यक्त्वा महाहवे\n",
    "06110046a": "भीष्मोऽपि रथिनां श्रेष्ठः प्रतिजग्राह तां चमूम्\n",
    "06110046c": "आपतन्तीं महाराज वेलामिव महोदधिः\n",
    "06111001": "धृतराष्ट्र उवाच\n",
    "06111001a": "कथं शांतनवो भीष्मो दशमेऽहनि संजय\n",
    "06111001c": "अयुध्यत महावीर्यैः पाण्डवैः सहसृञ्जयैः\n",
    "06111002a": "कुरवश्च कथं युद्धे पाण्डवान्प्रत्यवारयन्\n",
    "06111002c": "आचक्ष्व मे महायुद्धं भीष्मस्याहवशोभिनः\n",
    "06111003": "संजय उवाच\n",
    "06111003a": "कुरवः पाण्डवैः सार्धं यथायुध्यन्त भारत\n",
    "06111003c": "यथा च तदभूद्युद्धं तत्ते वक्ष्यामि शृण्वतः\n",
    "06111004a": "प्रेषिताः परलोकाय परमास्त्रैः किरीटिना\n",
    "06111004c": "अहन्यहनि संप्राप्तास्तावकानां रथव्रजाः\n",
    "06111005a": "यथाप्रतिज्ञं कौरव्यः स चापि समितिंजयः\n",
    "06111005c": "पार्थानामकरोद्भीष्मः सततं समितिक्षयम्\n",
    "06111006a": "कुरुभिः सहितं भीष्मं युध्यमानं महारथम्\n",
    "06111006c": "अर्जुनं च सपाञ्चाल्यं दृष्ट्वा संशयिता जनाः\n",
    "06111007a": "दशमेऽहनि तस्मिंस्तु भीष्मार्जुनसमागमे\n",
    "06111007c": "अवर्तत महारौद्रः सततं समितिक्षयः\n",
    "06111008a": "तस्मिन्नयुतशो राजन्भूयश्च स परंतपः\n",
    "06111008c": "भीष्मः शांतनवो योधाञ्जघान परमास्त्रवित्\n",
    "06111009a": "येषामज्ञातकल्पानि नामगोत्राणि पार्थिव\n",
    "06111009c": "ते हतास्तत्र भीष्मेण शूराः सर्वेऽनिवर्तिनः\n",
    "06111010a": "दशाहानि ततस्तप्त्वा भीष्मः पाण्डववाहिनीम्\n",
    "06111010c": "निरविद्यत धर्मात्मा जीवितेन परंतपः\n",
    "06111011a": "स क्षिप्रं वधमन्विच्छन्नात्मनोऽभिमुखं रणे\n",
    "06111011c": "न हन्यां मानवश्रेष्ठान्संग्रामेऽभिमुखानिति\n",
    "06111012a": "चिन्तयित्वा महाबाहुः पिता देवव्रतस्तव\n",
    "06111012c": "अभ्याशस्थं महाराज पाण्डवं वाक्यमब्रवीत्\n",
    "06111013a": "युधिष्ठिर महाप्राज्ञ सर्वशास्त्रविशारद\n",
    "06111013c": "शृणु मे वचनं तात धर्म्यं स्वर्ग्यं च जल्पतः\n",
    "06111014a": "निर्विण्णोऽस्मि भृशं तात देहेनानेन भारत\n",
    "06111014c": "घ्नतश्च मे गतः कालः सुबहून्प्राणिनो रणे\n",
    "06111015a": "तस्मात्पार्थं पुरोधाय पाञ्चालान्सृञ्जयांस्तथा\n",
    "06111015c": "मद्वधे क्रियतां यत्नो मम चेदिच्छसि प्रियम्\n",
    "06111016a": "तस्य तन्मतमाज्ञाय पाण्डवः सत्यदर्शनः\n",
    "06111016c": "भीष्मं प्रतिययौ यत्तः संग्रामे सह सृञ्जयैः\n",
    "06111017a": "धृष्टद्युम्नस्ततो राजन्पाण्डवश्च युधिष्ठिरः\n",
    "06111017c": "श्रुत्वा भीष्मस्य तां वाचं चोदयामासतुर्बलम्\n",
    "06111018a": "अभिद्रवत युध्यध्वं भीष्मं जयत संयुगे\n",
    "06111018c": "रक्षिताः सत्यसंधेन जिष्णुना रिपुजिष्णुना\n",
    "06111019a": "अयं चापि महेष्वासः पार्षतो वाहिनीपतिः\n",
    "06111019c": "भीमसेनश्च समरे पालयिष्यति वो ध्रुवम्\n",
    "06111020a": "न वै भीष्माद्भयं किंचित्कर्तव्यं युधि सृञ्जयाः\n",
    "06111020c": "ध्रुवं भीष्मं विजेष्यामः पुरस्कृत्य शिखण्डिनम्\n",
    "06111021a": "तथा तु समयं कृत्वा दशमेऽहनि पाण्डवाः\n",
    "06111021c": "ब्रह्मलोकपरा भूत्वा संजग्मुः क्रोधमूर्छिताः\n",
    "06111022a": "शिखण्डिनं पुरस्कृत्य पाण्डवं च धनंजयम्\n",
    "06111022c": "भीष्मस्य पातने यत्नं परमं ते समास्थिताः\n",
    "06111023a": "ततस्तव सुतादिष्टा नानाजनपदेश्वराः\n",
    "06111023c": "द्रोणेन सहपुत्रेण सहसेना महाबलाः\n",
    "06111024a": "दुःशासनश्च बलवान्सह सर्वैः सहोदरैः\n",
    "06111024c": "भीष्मं समरमध्यस्थं पालयां चक्रिरे तदा\n",
    "06111025a": "ततस्तु तावकाः शूराः पुरस्कृत्य यतव्रतम्\n",
    "06111025c": "शिखण्डिप्रमुखान्पार्थान्योधयन्ति स्म संयुगे\n",
    "06111026a": "चेदिभिश्च सपाञ्चालैः सहितो वानरध्वजः\n",
    "06111026c": "ययौ शांतनवं भीष्मं पुरस्कृत्य शिखण्डिनम्\n",
    "06111027a": "द्रोणपुत्रं शिनेर्नप्ता धृष्टकेतुस्तु पौरवम्\n",
    "06111027c": "युधामन्युः सहामात्यं दुर्योधनमयोधयत्\n",
    "06111028a": "विराटस्तु सहानीकः सहसेनं जयद्रथम्\n",
    "06111028c": "वृद्धक्षत्रस्य दायादमाससाद परंतपः\n",
    "06111029a": "मद्रराजं महेष्वासं सहसैन्यं युधिष्ठिरः\n",
    "06111029c": "भीमसेनाभिगुप्तश्च नागानीकमुपाद्रवत्\n",
    "06111030a": "अप्रधृष्यमनावार्यं सर्वशस्त्रभृतां वरम्\n",
    "06111030c": "द्रोणं प्रति ययौ यत्तः पाञ्चाल्यः सह सोमकैः\n",
    "06111031a": "कर्णिकारध्वजं चापि सिंहकेतुररिंदमः\n",
    "06111031c": "प्रत्युज्जगाम सौभद्रं राजपुत्रो बृहद्बलः\n",
    "06111032a": "शिखण्डिनं च पुत्रास्ते पाण्डवं च धनंजयम्\n",
    "06111032c": "राजभिः समरे सार्धमभिपेतुर्जिघांसवः\n",
    "06111033a": "तस्मिन्नतिमहाभीमे सेनयोर्वै पराक्रमे\n",
    "06111033c": "संप्रधावत्स्वनीकेषु मेदिनी समकम्पत\n",
    "06111034a": "तान्यनीकान्यनीकेषु समसज्जन्त भारत\n",
    "06111034c": "तावकानां परेषां च दृष्ट्वा शांतनवं रणे\n",
    "06111035a": "ततस्तेषां प्रयततामन्योन्यमभिधावताम्\n",
    "06111035c": "प्रादुरासीन्महाञ्शब्दो दिक्षु सर्वासु भारत\n",
    "06111036a": "शङ्खदुन्दुभिघोषैश्च वारणानां च बृंहितैः\n",
    "06111036c": "सिंहनादैश्च सैन्यानां दारुणः समपद्यत\n",
    "06111037a": "सा च सर्वनरेन्द्राणां चन्द्रार्कसदृशी प्रभा\n",
    "06111037c": "वीराङ्गदकिरीटेषु निष्प्रभा समपद्यत\n",
    "06111038a": "रजोमेघाश्च संजज्ञुः शस्त्रविद्युद्भिरावृताः\n",
    "06111038c": "धनुषां चैव निर्घोषो दारुणः समपद्यत\n",
    "06111039a": "बाणशङ्खप्रणादाश्च भेरीणां च महास्वनाः\n",
    "06111039c": "रथघोषश्च संजग्मुः सेनयोरुभयोरपि\n",
    "06111040a": "प्रासशक्त्यृष्टिसंघैश्च बाणौघैश्च समाकुलम्\n",
    "06111040c": "निष्प्रकाशमिवाकाशं सेनयोः समपद्यत\n",
    "06111041a": "अन्योन्यं रथिनः पेतुर्वाजिनश्च महाहवे\n",
    "06111041c": "कुञ्जराः कुञ्जराञ्जघ्नुः पदातींश्च पदातयः\n",
    "06111042a": "तदासीत्सुमहद्युद्धं कुरूणां पाण्डवैः सह\n",
    "06111042c": "भीष्महेतोर्नरव्याघ्र श्येनयोरामिषे यथा\n",
    "06111043a": "तयोः समागमो घोरो बभूव युधि भारत\n",
    "06111043c": "अन्योन्यस्य वधार्थाय जिगीषूणां रणाजिरे\n",
    "06112001": "संजय उवाच\n",
    "06112001a": "अभिमन्युर्महाराज तव पुत्रमयोधयत्\n",
    "06112001c": "महत्या सेनया युक्तो भीष्महेतोः पराक्रमी\n",
    "06112002a": "दुर्योधनो रणे कार्ष्णिं नवभिर्नतपर्वभिः\n",
    "06112002c": "आजघान रणे क्रुद्धः पुनश्चैनं त्रिभिः शरैः\n",
    "06112003a": "तस्य शक्तिं रणे कार्ष्णिर्मृत्योर्घोरामिव स्वसाम्\n",
    "06112003c": "प्रेषयामास संक्रुद्धो दुर्योधनरथं प्रति\n",
    "06112004a": "तामापतन्तीं सहसा घोररूपां विशां पते\n",
    "06112004c": "द्विधा चिच्छेद ते पुत्रः क्षुरप्रेण महारथः\n",
    "06112005a": "तां शक्तिं पतितां दृष्ट्वा कार्ष्णिः परमकोपनः\n",
    "06112005c": "दुर्योधनं त्रिभिर्बाणैर्बाह्वोरुरसि चार्पयत्\n",
    "06112006a": "पुनश्चैनं शरैर्घोरैराजघान स्तनान्तरे\n",
    "06112006c": "दशभिर्भरतश्रेष्ठ दुर्योधनममर्षणम्\n",
    "06112007a": "तद्युद्धमभवद्घोरं चित्ररूपं च भारत\n",
    "06112007c": "ईक्षितृप्रीतिजननं सर्वपार्थिवपूजितम्\n",
    "06112008a": "भीष्मस्य निधनार्थाय पार्थस्य विजयाय च\n",
    "06112008c": "युयुधाते रणे वीरौ सौभद्रकुरुपुंगवौ\n",
    "06112009a": "सात्यकिं रभसं युद्धे द्रौणिर्ब्राह्मणपुंगवः\n",
    "06112009c": "आजघानोरसि क्रुद्धो नाराचेन परंतपः\n",
    "06112010a": "शैनेयोऽपि गुरोः पुत्रं सर्वमर्मसु भारत\n",
    "06112010c": "अताडयदमेयात्मा नवभिः कङ्कपत्रिभिः\n",
    "06112011a": "अश्वत्थामा तु समरे सात्यकिं नवभिः शरैः\n",
    "06112011c": "त्रिंशता च पुनस्तूर्णं बाह्वोरुरसि चार्पयत्\n",
    "06112012a": "सोऽतिविद्धो महेष्वासो द्रोणपुत्रेण सात्वतः\n",
    "06112012c": "द्रोणपुत्रं त्रिभिर्बाणैराजघान महायशाः\n",
    "06112013a": "पौरवो धृष्टकेतुं च शरैरासाद्य संयुगे\n",
    "06112013c": "बहुधा दारयां चक्रे महेष्वासं महारथम्\n",
    "06112014a": "तथैव पौरवं युद्धे धृष्टकेतुर्महारथः\n",
    "06112014c": "त्रिंशता निशितैर्बाणैर्विव्याध सुमहाबलः\n",
    "06112015a": "पौरवस्तु धनुश्छित्त्वा धृष्टकेतोर्महारथः\n",
    "06112015c": "ननाद बलवन्नादं विव्याध दशभिः शरैः\n",
    "06112016a": "सोऽन्यत्कार्मुकमादाय पौरवं निशितैः शरैः\n",
    "06112016c": "आजघान महाराज त्रिसप्तत्या शिलीमुखैः\n",
    "06112017a": "तौ तु तत्र महेष्वासौ महामात्रौ महारथौ\n",
    "06112017c": "महता शरवर्षेण परस्परमवर्षताम्\n",
    "06112018a": "अन्योन्यस्य धनुश्छित्त्वा हयान्हत्वा च भारत\n",
    "06112018c": "विरथावसियुद्धाय संगतौ तौ महारथौ\n",
    "06112019a": "आर्षभे चर्मणी चित्रे शतचन्द्रपरिष्कृते\n",
    "06112019c": "तारकाशतचित्रौ च निस्त्रिंशौ सुमहाप्रभौ\n",
    "06112020a": "प्रगृह्य विमलौ राजंस्तावन्योन्यमभिद्रुतौ\n",
    "06112020c": "वाशितासंगमे यत्तौ सिंहाविव महावने\n",
    "06112021a": "मण्डलानि विचित्राणि गतप्रत्यागतानि च\n",
    "06112021c": "चेरतुर्दर्शयन्तौ च प्रार्थयन्तौ परस्परम्\n",
    "06112022a": "पौरवो धृष्टकेतुं तु शङ्खदेशे महासिना\n",
    "06112022c": "ताडयामास संक्रुद्धस्तिष्ठ तिष्ठेति चाब्रवीत्\n",
    "06112023a": "चेदिराजोऽपि समरे पौरवं पुरुषर्षभम्\n",
    "06112023c": "आजघान शिताग्रेण जत्रुदेशे महासिना\n",
    "06112024a": "तावन्योन्यं महाराज समासाद्य महाहवे\n",
    "06112024c": "अन्योन्यवेगाभिहतौ निपेततुररिंदमौ\n",
    "06112025a": "ततः स्वरथमारोप्य पौरवं तनयस्तव\n",
    "06112025c": "जयत्सेनो रथे राजन्नपोवाह रणाजिरात्\n",
    "06112026a": "धृष्टकेतुं च समरे माद्रीपुत्रः परंतपः\n",
    "06112026c": "अपोवाह रणे राजन्सहदेवः प्रतापवान्\n",
    "06112027a": "चित्रसेनः सुशर्माणं विद्ध्वा नवभिराशुगैः\n",
    "06112027c": "पुनर्विव्याध तं षष्ट्या पुनश्च नवभिः शरैः\n",
    "06112028a": "सुशर्मा तु रणे क्रुद्धस्तव पुत्रं विशां पते\n",
    "06112028c": "दशभिर्दशभिश्चैव विव्याध निशितैः शरैः\n",
    "06112029a": "चित्रसेनश्च तं राजंस्त्रिंशता नतपर्वणाम्\n",
    "06112029c": "आजघान रणे क्रुद्धः स च तं प्रत्यविध्यत\n",
    "06112029e": "भीष्मस्य समरे राजन्यशो मानं च वर्धयन्\n",
    "06112030a": "सौभद्रो राजपुत्रं तु बृहद्बलमयोधयत्\n",
    "06112030c": "आर्जुनिं कोसलेन्द्रस्तु विद्ध्वा पञ्चभिरायसैः\n",
    "06112030e": "पुनर्विव्याध विंशत्या शरैः संनतपर्वभिः\n",
    "06112031a": "बृहद्बलं च सौभद्रो विद्ध्वा नवभिरायसैः\n",
    "06112031c": "नाकम्पयत संग्रामे विव्याध च पुनः पुनः\n",
    "06112032a": "कौसल्यस्य पुनश्चापि धनुश्चिच्छेद फाल्गुणिः\n",
    "06112032c": "आजघान शरैश्चैव त्रिंशता कङ्कपत्रिभिः\n",
    "06112033a": "सोऽन्यत्कार्मुकमादाय राजपुत्रो बृहद्बलः\n",
    "06112033c": "फाल्गुनिं समरे क्रुद्धो विव्याध बहुभिः शरैः\n",
    "06112034a": "तयोर्युद्धं समभवद्भीष्महेतोः परंतप\n",
    "06112034c": "संरब्धयोर्महाराज समरे चित्रयोधिनोः\n",
    "06112034e": "यथा देवासुरे युद्धे मयवासवयोरभूत्\n",
    "06112035a": "भीमसेनो गजानीकं योधयन्बह्वशोभत\n",
    "06112035c": "यथा शक्रो वज्रपाणिर्दारयन्पर्वतोत्तमान्\n",
    "06112036a": "ते वध्यमाना भीमेन मातङ्गा गिरिसंनिभाः\n",
    "06112036c": "निपेतुरुर्व्यां सहिता नादयन्तो वसुंधराम्\n",
    "06112037a": "गिरिमात्रा हि ते नागा भिन्नाञ्जनचयोपमाः\n",
    "06112037c": "विरेजुर्वसुधां प्राप्य विकीर्णा इव पर्वताः\n",
    "06112038a": "युधिष्ठिरो महेष्वासो मद्रराजानमाहवे\n",
    "06112038c": "महत्या सेनया गुप्तं पीडयामास संगतः\n",
    "06112039a": "मद्रेश्वरश्च समरे धर्मपुत्रं महारथम्\n",
    "06112039c": "पीडयामास संरब्धो भीष्महेतोः पराक्रमी\n",
    "06112040a": "विराटं सैन्धवो राजा विद्ध्वा संनतपर्वभिः\n",
    "06112040c": "नवभिः सायकैस्तीक्ष्णैस्त्रिंशता पुनरर्दयत्\n",
    "06112041a": "विराटश्च महाराज सैन्धवं वाहिनीमुखे\n",
    "06112041c": "त्रिंशता निशितैर्बाणैराजघान स्तनान्तरे\n",
    "06112042a": "चित्रकार्मुकनिस्त्रिंशौ चित्रवर्मायुधध्वजौ\n",
    "06112042c": "रेजतुश्चित्ररूपौ तौ संग्रामे मत्स्यसैन्धवौ\n",
    "06112043a": "द्रोणः पाञ्चालपुत्रेण समागम्य महारणे\n",
    "06112043c": "महासमुदयं चक्रे शरैः संनतपर्वभिः\n",
    "06112044a": "ततो द्रोणो महाराज पार्षतस्य महद्धनुः\n",
    "06112044c": "छित्त्वा पञ्चाशतेषूणां पार्षतं समविध्यत\n",
    "06112045a": "सोऽन्यत्कार्मुकमादाय पार्षतः परवीरहा\n",
    "06112045c": "द्रोणस्य मिषतो युद्धे प्रेषयामास सायकान्\n",
    "06112046a": "ताञ्शराञ्शरसंघैस्तु संनिवार्य महारथः\n",
    "06112046c": "द्रोणो द्रुपदपुत्राय प्राहिणोत्पञ्च सायकान्\n",
    "06112047a": "तस्य क्रुद्धो महाराज पार्षतः परवीरहा\n",
    "06112047c": "द्रोणाय चिक्षेप गदां यमदण्डोपमां रणे\n",
    "06112048a": "तामापतन्तीं सहसा हेमपट्टविभूषिताम्\n",
    "06112048c": "शरैः पञ्चाशता द्रोणो वारयामास संयुगे\n",
    "06112049a": "सा छिन्ना बहुधा राजन्द्रोणचापच्युतैः शरैः\n",
    "06112049c": "चूर्णीकृता विशीर्यन्ती पपात वसुधातले\n",
    "06112050a": "गदां विनिहतां दृष्ट्वा पार्षतः शत्रुसूदनः\n",
    "06112050c": "द्रोणाय शक्तिं चिक्षेप सर्वपारशवीं शुभाम्\n",
    "06112051a": "तां द्रोणो नवभिर्बाणैश्चिच्छेद युधि भारत\n",
    "06112051c": "पार्षतं च महेष्वासं पीडयामास संयुगे\n",
    "06112052a": "एवमेतन्महद्युद्धं द्रोणपार्षतयोरभूत्\n",
    "06112052c": "भीष्मं प्रति महाराज घोररूपं भयानकम्\n",
    "06112053a": "अर्जुनः प्राप्य गाङ्गेयं पीडयन्निशितैः शरैः\n",
    "06112053c": "अभ्यद्रवत संयत्तं वने मत्तमिव द्विपम्\n",
    "06112054a": "प्रत्युद्ययौ च तं पार्थं भगदत्तः प्रतापवान्\n",
    "06112054c": "त्रिधा भिन्नेन नागेन मदान्धेन महाबलः\n",
    "06112055a": "तमापतन्तं सहसा महेन्द्रगजसंनिभम्\n",
    "06112055c": "परं यत्नं समास्थाय बीभत्सुः प्रत्यपद्यत\n",
    "06112056a": "ततो गजगतो राजा भगदत्तः प्रतापवान्\n",
    "06112056c": "अर्जुनं शरवर्षेण वारयामास संयुगे\n",
    "06112057a": "अर्जुनस्तु रणे नागमायान्तं रजतोपमम्\n",
    "06112057c": "विमलैरायसैस्तीक्ष्णैरविध्यत महारणे\n",
    "06112058a": "शिखण्डिनं च कौन्तेयो याहि याहीत्यचोदयत्\n",
    "06112058c": "भीष्मं प्रति महाराज जह्येनमिति चाब्रवीत्\n",
    "06112059a": "प्राग्ज्योतिषस्ततो हित्वा पाण्डवं पाण्डुपूर्वज\n",
    "06112059c": "प्रययौ त्वरितो राजन्द्रुपदस्य रथं प्रति\n",
    "06112060a": "ततोऽर्जुनो महाराज भीष्ममभ्यद्रवद्द्रुतम्\n",
    "06112060c": "शिखण्डिनं पुरस्कृत्य ततो युद्धमवर्तत\n",
    "06112061a": "ततस्ते तावकाः शूराः पाण्डवं रभसं रणे\n",
    "06112061c": "सर्वेऽभ्यधावन्क्रोशन्तस्तदद्भुतमिवाभवत्\n",
    "06112062a": "नानाविधान्यनीकानि पुत्राणां ते जनाधिप\n",
    "06112062c": "अर्जुनो व्यधमत्काले दिवीवाभ्राणि मारुतः\n",
    "06112063a": "शिखण्डी तु समासाद्य भरतानां पितामहम्\n",
    "06112063c": "इषुभिस्तूर्णमव्यग्रो बहुभिः स समाचिनोत्\n",
    "06112064a": "सोमकांश्च रणे भीष्मो जघ्ने पार्थपदानुगान्\n",
    "06112064c": "न्यवारयत सैन्यं च पाण्डवानां महारथः\n",
    "06112065a": "रथाग्न्यगारश्चापार्चिरसिशक्तिगदेन्धनः\n",
    "06112065c": "शरसंघमहाज्वालः क्षत्रियान्समरेऽदहत्\n",
    "06112066a": "यथा हि सुमहानग्निः कक्षे चरति सानिलः\n",
    "06112066c": "तथा जज्वाल भीष्मोऽपि दिव्यान्यस्त्राण्युदीरयन्\n",
    "06112067a": "सुवर्णपुङ्खैरिषुभिः शितैः संनतपर्वभिः\n",
    "06112067c": "नादयन्स दिशो भीष्मः प्रदिशश्च महायशाः\n",
    "06112068a": "पातयन्रथिनो राजन्गजांश्च सह सादिभिः\n",
    "06112068c": "मुण्डतालवनानीव चकार स रथव्रजान्\n",
    "06112069a": "निर्मनुष्यान्रथान्राजन्गजानश्वांश्च संयुगे\n",
    "06112069c": "चकार स तदा भीष्मः सर्वशस्त्रभृतां वरः\n",
    "06112070a": "तस्य ज्यातलनिर्घोषं विस्फूर्जितमिवाशनेः\n",
    "06112070c": "निशम्य सर्वतो राजन्समकम्पन्त सैनिकाः\n",
    "06112071a": "अमोघा ह्यपतन्बाणाः पितुस्ते मनुजेश्वर\n",
    "06112071c": "नासज्जन्त शरीरेषु भीष्मचापच्युताः शराः\n",
    "06112072a": "निर्मनुष्यान्रथान्राजन्सुयुक्ताञ्जवनैर्हयैः\n",
    "06112072c": "वातायमानान्पश्याम ह्रियमाणान्विशां पते\n",
    "06112073a": "चेदिकाशिकरूषाणां सहस्राणि चतुर्दश\n",
    "06112073c": "महारथाः समाख्याताः कुलपुत्रास्तनुत्यजः\n",
    "06112074a": "अपरावर्तिनः शूराः सुवर्णविकृतध्वजाः\n",
    "06112074c": "संग्रामे भीष्ममासाद्य सवाजिरथकुञ्जराः\n",
    "06112074e": "जग्मुस्ते परलोकाय व्यादितास्यमिवान्तकम्\n",
    "06112075a": "न तत्रासीन्महाराज सोमकानां महारथः\n",
    "06112075c": "यः संप्राप्य रणे भीष्मं जीविते स्म मनो दधे\n",
    "06112076a": "तांश्च सर्वान्रणे योधान्प्रेतराजपुरं प्रति\n",
    "06112076c": "नीतानमन्यन्त जना दृष्ट्वा भीष्मस्य विक्रमम्\n",
    "06112077a": "न कश्चिदेनं समरे प्रत्युद्याति महारथः\n",
    "06112077c": "ऋते पाण्डुसुतं वीरं श्वेताश्वं कृष्णसारथिम्\n",
    "06112077e": "शिखण्डिनं च समरे पाञ्चाल्यममितौजसम्\n",
    "06112078a": "शिखण्डी तु रणे भीष्ममासाद्य भरतर्षभ\n",
    "06112078c": "दशभिर्दशभिर्बाणैराजघान महाहवे\n",
    "06112079a": "शिखण्डिनं तु गाङ्गेयः क्रोधदीप्तेन चक्षुषा\n",
    "06112079c": "अवैक्षत कटाक्षेण निर्दहन्निव भारत\n",
    "06112080a": "स्त्रीत्वं तत्संस्मरन्राजन्सर्वलोकस्य पश्यतः\n",
    "06112080c": "न जघान रणे भीष्मः स च तं नावबुद्धवान्\n",
    "06112081a": "अर्जुनस्तु महाराज शिखण्डिनमभाषत\n",
    "06112081c": "अभित्वरस्व त्वरितो जहि चैनं पितामहम्\n",
    "06112082a": "किं ते विवक्षया वीर जहि भीष्मं महारथम्\n",
    "06112082c": "न ह्यन्यमनुपश्यामि कंचिद्यौधिष्ठिरे बले\n",
    "06112083a": "यः शक्तः समरे भीष्मं योधयेत पितामहम्\n",
    "06112083c": "ऋते त्वां पुरुषव्याघ्र सत्यमेतद्ब्रवीमि ते\n",
    "06112084a": "एवमुक्तस्तु पार्थेन शिखण्डी भरतर्षभ\n",
    "06112084c": "शरैर्नानाविधैस्तूर्णं पितामहमुपाद्रवत्\n",
    "06112085a": "अचिन्तयित्वा तान्बाणान्पिता देवव्रतस्तव\n",
    "06112085c": "अर्जुनं समरे क्रुद्धं वारयामास सायकैः\n",
    "06112086a": "तथैव च चमूं सर्वां पाण्डवानां महारथः\n",
    "06112086c": "अप्रैषीत्समरे तीक्ष्णैः परलोकाय मारिष\n",
    "06112087a": "तथैव पाण्डवा राजन्सैन्येन महता वृताः\n",
    "06112087c": "भीष्मं प्रच्छादयामासुर्मेघा इव दिवाकरम्\n",
    "06112088a": "स समन्तात्परिवृतो भारतो भरतर्षभ\n",
    "06112088c": "निर्ददाह रणे शूरान्वनं वह्निरिव ज्वलन्\n",
    "06112089a": "तत्राद्भुतमपश्याम तव पुत्रस्य पौरुषम्\n",
    "06112089c": "अयोधयत यत्पार्थं जुगोप च यतव्रतम्\n",
    "06112090a": "कर्मणा तेन समरे तव पुत्रस्य धन्विनः\n",
    "06112090c": "दुःशासनस्य तुतुषुः सर्वे लोका महात्मनः\n",
    "06112091a": "यदेकः समरे पार्थान्सानुगान्समयोधयत्\n",
    "06112091c": "न चैनं पाण्डवा युद्धे वारयामासुरुल्बणम्\n",
    "06112092a": "दुःशासनेन समरे रथिनो विरथीकृताः\n",
    "06112092c": "सादिनश्च महाराज दन्तिनश्च महाबलाः\n",
    "06112093a": "विनिर्भिन्नाः शरैस्तीक्ष्णैर्निपेतुर्धरणीतले\n",
    "06112093c": "शरातुरास्तथैवान्ये दन्तिनो विद्रुता दिशः\n",
    "06112094a": "यथाग्निरिन्धनं प्राप्य ज्वलेद्दीप्तार्चिरुल्बणः\n",
    "06112094c": "तथा जज्वाल पुत्रस्ते पाण्डवान्वै विनिर्दहन्\n",
    "06112095a": "तं भारतमहामात्रं पाण्डवानां महारथः\n",
    "06112095c": "जेतुं नोत्सहते कश्चिन्नाप्युद्यातुं कथंचन\n",
    "06112095e": "ऋते महेन्द्रतनयं श्वेताश्वं कृष्णसारथिम्\n",
    "06112096a": "स हि तं समरे राजन्विजित्य विजयोऽर्जुनः\n",
    "06112096c": "भीष्ममेवाभिदुद्राव सर्वसैन्यस्य पश्यतः\n",
    "06112097a": "विजितस्तव पुत्रोऽपि भीष्मबाहुव्यपाश्रयः\n",
    "06112097c": "पुनः पुनः समाश्वस्य प्रायुध्यत रणोत्कटः\n",
    "06112097e": "अर्जुनं च रणे राजन्योधयन्स व्यराजत\n",
    "06112098a": "शिखण्डी तु रणे राजन्विव्याधैव पितामहम्\n",
    "06112098c": "शरैरशनिसंस्पर्शैस्तथा सर्पविषोपमैः\n",
    "06112099a": "न च तेऽस्य रुजं चक्रुः पितुस्तव जनेश्वर\n",
    "06112099c": "स्मयमानश्च गाङ्गेयस्तान्बाणाञ्जगृहे तदा\n",
    "06112100a": "उष्णार्तो हि नरो यद्वज्जलधाराः प्रतीच्छति\n",
    "06112100c": "तथा जग्राह गाङ्गेयः शरधाराः शिखण्डिनः\n",
    "06112101a": "तं क्षत्रिया महाराज ददृशुर्घोरमाहवे\n",
    "06112101c": "भीष्मं दहन्तं सैन्यानि पाण्डवानां महात्मनाम्\n",
    "06112102a": "ततोऽब्रवीत्तव सुतः सर्वसैन्यानि मारिष\n",
    "06112102c": "अभिद्रवत संग्रामे फल्गुनं सर्वतो रथैः\n",
    "06112103a": "भीष्मो वः समरे सर्वान्पालयिष्यति धर्मवित्\n",
    "06112103c": "ते भयं सुमहत्त्यक्त्वा पाण्डवान्प्रतियुध्यत\n",
    "06112104a": "एष तालेन दीप्तेन भीष्मस्तिष्ठति पालयन्\n",
    "06112104c": "सर्वेषां धार्तराष्ट्राणां रणे शर्म च वर्म च\n",
    "06112105a": "त्रिदशापि समुद्युक्ता नालं भीष्मं समासितुम्\n",
    "06112105c": "किमु पार्था महात्मानं मर्त्यभूतास्तथाबलाः\n",
    "06112105e": "तस्माद्द्रवत हे योधाः फल्गुनं प्राप्य संयुगे\n",
    "06112106a": "अहमद्य रणे यत्तो योधयिष्यामि फल्गुनम्\n",
    "06112106c": "सहितः सर्वतो यत्तैर्भवद्भिर्वसुधाधिपाः\n",
    "06112107a": "तच्छ्रुत्वा तु वचो राजंस्तव पुत्रस्य धन्विनः\n",
    "06112107c": "अर्जुनं प्रति संयत्ता बलवन्तो महारथाः\n",
    "06112108a": "ते विदेहाः कलिङ्गाश्च दाशेरकगणैः सह\n",
    "06112108c": "अभिपेतुर्निषादाश्च सौवीराश्च महारणे\n",
    "06112109a": "बाह्लिका दरदाश्चैव प्राच्योदीच्याश्च मालवाः\n",
    "06112109c": "अभीषाहाः शूरसेनाः शिबयोऽथ वसातयः\n",
    "06112110a": "शाल्वाश्रयास्त्रिगर्ताश्च अम्बष्ठाः केकयैः सह\n",
    "06112110c": "अभिपेतू रणे पार्थं पतंगा इव पावकम्\n",
    "06112111a": "स तान्सर्वान्सहानीकान्महाराज महारथान्\n",
    "06112111c": "दिव्यान्यस्त्राणि संचिन्त्य प्रसंधाय धनंजयः\n",
    "06112112a": "स तैरस्त्रैर्महावेगैर्ददाहाशु महाबलः\n",
    "06112112c": "शरप्रतापैर्बीभत्सुः पतंगानिव पावकः\n",
    "06112113a": "तस्य बाणसहस्राणि सृजतो दृढधन्विनः\n",
    "06112113c": "दीप्यमानमिवाकाशे गाण्डीवं समदृश्यत\n",
    "06112114a": "ते शरार्ता महाराज विप्रकीर्णरथध्वजाः\n",
    "06112114c": "नाभ्यवर्तन्त राजानः सहिता वानरध्वजम्\n",
    "06112115a": "सध्वजा रथिनः पेतुर्हयारोहा हयैः सह\n",
    "06112115c": "गजाः सह गजारोहैः किरीटिशरताडिताः\n",
    "06112116a": "ततोऽर्जुनभुजोत्सृष्टैरावृतासीद्वसुंधरा\n",
    "06112116c": "विद्रवद्भिश्च बहुधा बलै राज्ञां समन्ततः\n",
    "06112117a": "अथ पार्थो महाबाहुर्द्रावयित्वा वरूथिनीम्\n",
    "06112117c": "दुःशासनाय समरे प्रेषयामास सायकान्\n",
    "06112118a": "ते तु भित्त्वा तव सुतं दुःशासनमयोमुखाः\n",
    "06112118c": "धरणीं विविशुः सर्वे वल्मीकमिव पन्नगाः\n",
    "06112118e": "हयांश्चास्य ततो जघ्ने सारथिं च न्यपातयत्\n",
    "06112119a": "विविंशतिं च विंशत्या विरथं कृतवान्प्रभो\n",
    "06112119c": "आजघान भृशं चैव पञ्चभिर्नतपर्वभिः\n",
    "06112120a": "कृपं शल्यं विकर्णं च विद्ध्वा बहुभिरायसैः\n",
    "06112120c": "चकार विरथांश्चैव कौन्तेयः श्वेतवाहनः\n",
    "06112121a": "एवं ते विरथाः पञ्च कृपः शल्यश्च मारिष\n",
    "06112121c": "दुःशासनो विकर्णश्च तथैव च विविंशतिः\n",
    "06112121e": "संप्राद्रवन्त समरे निर्जिताः सव्यसाचिना\n",
    "06112122a": "पूर्वाह्णे तु तथा राजन्पराजित्य महारथान्\n",
    "06112122c": "प्रजज्वाल रणे पार्थो विधूम इव पावकः\n",
    "06112123a": "तथैव शरवर्षेण भास्करो रश्मिवानिव\n",
    "06112123c": "अन्यानपि महाराज पातयामास पार्थिवान्\n",
    "06112124a": "पराङ्मुखीकृत्य तदा शरवर्षैर्महारथान्\n",
    "06112124c": "प्रावर्तयत संग्रामे शोणितोदां महानदीम्\n",
    "06112124e": "मध्येन कुरुसैन्यानां पाण्डवानां च भारत\n",
    "06112125a": "गजाश्च रथसंघाश्च बहुधा रथिभिर्हताः\n",
    "06112125c": "रथाश्च निहता नागैर्नागा हयपदातिभिः\n",
    "06112126a": "अन्तरा छिध्यमानानि शरीराणि शिरांसि च\n",
    "06112126c": "निपेतुर्दिक्षु सर्वासु गजाश्वरथयोधिनाम्\n",
    "06112127a": "छन्नमायोधनं रेजे कुण्डलाङ्गदधारिभिः\n",
    "06112127c": "पतितैः पात्यमानैश्च राजपुत्रैर्महारथैः\n",
    "06112128a": "रथनेमिनिकृत्ताश्च गजैश्चैवावपोथिताः\n",
    "06112128c": "पादाताश्चाप्यदृश्यन्त साश्वाः सहयसादिनः\n",
    "06112129a": "गजाश्वरथसंघाश्च परिपेतुः समन्ततः\n",
    "06112129c": "विशीर्णाश्च रथा भूमौ भग्नचक्रयुगध्वजाः\n",
    "06112130a": "तद्गजाश्वरथौघानां रुधिरेण समुक्षितम्\n",
    "06112130c": "छन्नमायोधनं रेजे रक्ताभ्रमिव शारदम्\n",
    "06112131a": "श्वानः काकाश्च गृध्राश्च वृका गोमायुभिः सह\n",
    "06112131c": "प्रणेदुर्भक्ष्यमासाद्य विकृताश्च मृगद्विजाः\n",
    "06112132a": "ववुर्बहुविधाश्चैव दिक्षु सर्वासु मारुताः\n",
    "06112132c": "दृश्यमानेषु रक्षःसु भूतेषु विनदत्सु च\n",
    "06112133a": "काञ्चनानि च दामानि पताकाश्च महाधनाः\n",
    "06112133c": "धूमायमाना दृश्यन्ते सहसा मारुतेरिताः\n",
    "06112134a": "श्वेतच्छत्रसहस्राणि सध्वजाश्च महारथाः\n",
    "06112134c": "विनिकीर्णाः स्म दृश्यन्ते शतशोऽथ सहस्रशः\n",
    "06112134e": "सपताकाश्च मातङ्गा दिशो जग्मुः शरातुराः\n",
    "06112135a": "क्षत्रियाश्च मनुष्येन्द्र गदाशक्तिधनुर्धराः\n",
    "06112135c": "समन्ततो व्यदृश्यन्त पतिता धरणीतले\n",
    "06112136a": "ततो भीष्मो महाराज दिव्यमस्त्रमुदीरयन्\n",
    "06112136c": "अभ्यधावत कौन्तेयं मिषतां सर्वधन्विनाम्\n",
    "06112137a": "तं शिखण्डी रणे यत्तमभ्यधावत दंशितः\n",
    "06112137c": "संजहार ततो भीष्मस्तदस्त्रं पावकोपमम्\n",
    "06112138a": "एतस्मिन्नेव काले तु कौन्तेयः श्वेतवाहनः\n",
    "06112138c": "निजघ्ने तावकं सैन्यं मोहयित्वा पितामहम्\n",
    "06113001": "संजय उवाच\n",
    "06113001a": "एवं व्यूढेष्वनीकेषु भूयिष्ठमनुवर्तिषु\n",
    "06113001c": "ब्रह्मलोकपराः सर्वे समपद्यन्त भारत\n",
    "06113002a": "न ह्यनीकमनीकेन समसज्जत संकुले\n",
    "06113002c": "न रथा रथिभिः सार्धं न पदाताः पदातिभिः\n",
    "06113003a": "अश्वा नाश्वैरयुध्यन्त न गजा गजयोधिभिः\n",
    "06113003c": "महान्व्यतिकरो रौद्रः सेनयोः समपद्यत\n",
    "06113004a": "नरनागरथेष्वेवं व्यवकीर्णेषु सर्वशः\n",
    "06113004c": "क्षये तस्मिन्महारौद्रे निर्विशेषमजायत\n",
    "06113005a": "ततः शल्यः कृपश्चैव चित्रसेनश्च भारत\n",
    "06113005c": "दुःशासनो विकर्णश्च रथानास्थाय सत्वराः\n",
    "06113005e": "पाण्डवानां रणे शूरा ध्वजिनीं समकम्पयन्\n",
    "06113006a": "सा वध्यमाना समरे पाण्डुसेना महात्मभिः\n",
    "06113006c": "त्रातारं नाध्यगच्छद्वै मज्जमानेव नौर्जले\n",
    "06113007a": "यथा हि शैशिरः कालो गवां मर्माणि कृन्तति\n",
    "06113007c": "तथा पाण्डुसुतानां वै भीष्मो मर्माण्यकृन्तत\n",
    "06113008a": "अतीव तव सैन्यस्य पार्थेन च महात्मना\n",
    "06113008c": "नगमेघप्रतीकाशाः पातिता बहुधा गजाः\n",
    "06113009a": "मृद्यमानाश्च दृश्यन्ते पार्थेन नरयूथपाः\n",
    "06113009c": "इषुभिस्ताड्यमानाश्च नाराचैश्च सहस्रशः\n",
    "06113010a": "पेतुरार्तस्वरं कृत्वा तत्र तत्र महागजाः\n",
    "06113010c": "आबद्धाभरणैः कायैर्निहतानां महात्मनाम्\n",
    "06113011a": "छन्नमायोधनं रेजे शिरोभिश्च सकुण्डलैः\n",
    "06113011c": "तस्मिन्नतिमहाभीमे राजन्वीरवरक्षये\n",
    "06113011e": "भीष्मे च युधि विक्रान्ते पाण्डवे च धनंजये\n",
    "06113012a": "ते पराक्रान्तमालोक्य राजन्युधि पितामहम्\n",
    "06113012c": "न न्यवर्तन्त कौरव्या ब्रह्मलोकपुरस्कृताः\n",
    "06113013a": "इच्छन्तो निधनं युद्धे स्वर्गं कृत्वा परायणम्\n",
    "06113013c": "पाण्डवानभ्यवर्तन्त तस्मिन्वीरवरक्षये\n",
    "06113014a": "पाण्डवापि महाराज स्मरन्तो विविधान्बहून्\n",
    "06113014c": "क्लेशान्कृतान्सपुत्रेण त्वया पूर्वं नराधिप\n",
    "06113015a": "भयं त्यक्त्वा रणे शूरा ब्रह्मलोकपुरस्कृताः\n",
    "06113015c": "तावकांस्तव पुत्रांश्च योधयन्ति स्म हृष्टवत्\n",
    "06113016a": "सेनापतिस्तु समरे प्राह सेनां महारथः\n",
    "06113016c": "अभिद्रवत गाङ्गेयं सोमकाः सृञ्जयैः सह\n",
    "06113017a": "सेनापतिवचः श्रुत्वा सोमकाः सह सृञ्जयैः\n",
    "06113017c": "अभ्यद्रवन्त गाङ्गेयं शस्त्रवृष्ट्या समन्ततः\n",
    "06113018a": "वध्यमानस्ततो राजन्पिता शांतनवस्तव\n",
    "06113018c": "अमर्षवशमापन्नो योधयामास सृञ्जयान्\n",
    "06113019a": "तस्य कीर्तिमतस्तात पुरा रामेण धीमता\n",
    "06113019c": "संप्रदत्तास्त्रशिक्षा वै परानीकविनाशिनी\n",
    "06113020a": "स तां शिक्षामधिष्ठाय कृत्वा परबलक्षयम्\n",
    "06113020c": "अहन्यहनि पार्थानां वृद्धः कुरुपितामहः\n",
    "06113020e": "भीष्मो दश सहस्राणि जघान परवीरहा\n",
    "06113021a": "तस्मिंस्तु दिवसे प्राप्ते दशमे भरतर्षभ\n",
    "06113021c": "भीष्मेणैकेन मत्स्येषु पाञ्चालेषु च संयुगे\n",
    "06113021e": "गजाश्वममितं हत्वा हताः सप्त महारथाः\n",
    "06113022a": "हत्वा पञ्च सहस्राणि रथिनां प्रपितामहः\n",
    "06113022c": "नराणां च महायुद्धे सहस्राणि चतुर्दश\n",
    "06113023a": "तथा दन्तिसहस्रं च हयानामयुतं पुनः\n",
    "06113023c": "शिक्षाबलेन निहतं पित्रा तव विशां पते\n",
    "06113024a": "ततः सर्वमहीपानां क्षोभयित्वा वरूथिनीम्\n",
    "06113024c": "विराटस्य प्रियो भ्राता शतानीको निपातितः\n",
    "06113025a": "शतानीकं च समरे हत्वा भीष्मः प्रतापवान्\n",
    "06113025c": "सहस्राणि महाराज राज्ञां भल्लैर्न्यपातयत्\n",
    "06113026a": "ये च केचन पार्थानामभियाता धनंजयम्\n",
    "06113026c": "राजानो भीष्ममासाद्य गतास्ते यमसादनम्\n",
    "06113027a": "एवं दश दिशो भीष्मः शरजालैः समन्ततः\n",
    "06113027c": "अतीत्य सेनां पार्थानामवतस्थे चमूमुखे\n",
    "06113028a": "स कृत्वा सुमहत्कर्म तस्मिन्वै दशमेऽहनि\n",
    "06113028c": "सेनयोरन्तरे तिष्ठन्प्रगृहीतशरासनः\n",
    "06113029a": "न चैनं पार्थिवा राजञ्शेकुः केचिन्निरीक्षितुम्\n",
    "06113029c": "मध्यं प्राप्तं यथा ग्रीष्मे तपन्तं भास्करं दिवि\n",
    "06113030a": "यथा दैत्यचमूं शक्रस्तापयामास संयुगे\n",
    "06113030c": "तथा भीष्मः पाण्डवेयांस्तापयामास भारत\n",
    "06113031a": "तथा च तं पराक्रान्तमालोक्य मधुसूदनः\n",
    "06113031c": "उवाच देवकीपुत्रः प्रीयमाणो धनंजयम्\n",
    "06113032a": "एष शांतनवो भीष्मः सेनयोरन्तरे स्थितः\n",
    "06113032c": "नानिहत्य बलादेनं विजयस्ते भविष्यति\n",
    "06113033a": "यत्तः संस्तम्भयस्वैनं यत्रैषा भिद्यते चमूः\n",
    "06113033c": "न हि भीष्मशरानन्यः सोढुमुत्सहते विभो\n",
    "06113034a": "ततस्तस्मिन्क्षणे राजंश्चोदितो वानरध्वजः\n",
    "06113034c": "सध्वजं सरथं साश्वं भीष्ममन्तर्दधे शरैः\n",
    "06113035a": "स चापि कुरुमुख्यानामृषभः पाण्डवेरितान्\n",
    "06113035c": "शरव्रातैः शरव्रातान्बहुधा विदुधाव तान्\n",
    "06113036a": "तेन पाञ्चालराजश्च धृष्टकेतुश्च वीर्यवान्\n",
    "06113036c": "पाण्डवो भीमसेनश्च धृष्टद्युम्नश्च पार्षतः\n",
    "06113037a": "यमौ च चेकितानश्च केकयाः पञ्च चैव ह\n",
    "06113037c": "सात्यकिश्च महाराज सौभद्रोऽथ घटोत्कचः\n",
    "06113038a": "द्रौपदेयाः शिखण्डी च कुन्तिभोजश्च वीर्यवान्\n",
    "06113038c": "सुशर्मा च विराटश्च पाण्डवेया महाबलाः\n",
    "06113039a": "एते चान्ये च बहवः पीडिता भीष्मसायकैः\n",
    "06113039c": "समुद्धृताः फल्गुनेन निमग्नाः शोकसागरे\n",
    "06113040a": "ततः शिखण्डी वेगेन प्रगृह्य परमायुधम्\n",
    "06113040c": "भीष्ममेवाभिदुद्राव रक्ष्यमाणः किरीटिना\n",
    "06113041a": "ततोऽस्यानुचरान्हत्वा सर्वान्रणविभागवित्\n",
    "06113041c": "भीष्ममेवाभिदुद्राव बीभत्सुरपराजितः\n",
    "06113042a": "सात्यकिश्चेकितानश्च धृष्टद्युम्नश्च पार्षतः\n",
    "06113042c": "विराटो द्रुपदश्चैव माद्रीपुत्रौ च पाण्डवौ\n",
    "06113042e": "दुद्रुवुर्भीष्ममेवाजौ रक्षिता दृढधन्वना\n",
    "06113043a": "अभिमन्युश्च समरे द्रौपद्याः पञ्च चात्मजाः\n",
    "06113043c": "दुद्रुवुः समरे भीष्मं समुद्यतमहायुधाः\n",
    "06113044a": "ते सर्वे दृढधन्वानः संयुगेष्वपलायिनः\n",
    "06113044c": "बहुधा भीष्ममानर्छन्मार्गणैः कृतमार्गणाः\n",
    "06113045a": "विधूय तान्बाणगणान्ये मुक्ताः पार्थिवोत्तमैः\n",
    "06113045c": "पाण्डवानामदीनात्मा व्यगाहत वरूथिनीम्\n",
    "06113045e": "कृत्वा शरविघातं च क्रीडन्निव पितामहः\n",
    "06113046a": "नाभिसंधत्त पाञ्चाल्यं स्मयमानो मुहुर्मुहुः\n",
    "06113046c": "स्त्रीत्वं तस्यानुसंस्मृत्य भीष्मो बाणाञ्शिखण्डिनः\n",
    "06113046e": "जघान द्रुपदानीके रथान्सप्त महारथः\n",
    "06113047a": "ततः किलकिलाशब्दः क्षणेन समपद्यत\n",
    "06113047c": "मत्स्यपाञ्चालचेदीनां तमेकमभिधावताम्\n",
    "06113048a": "ते वराश्वरथव्रातैर्वारणैः सपदातिभिः\n",
    "06113048c": "तमेकं छादयामासुर्मेघा इव दिवाकरम्\n",
    "06113048e": "भीष्मं भागीरथीपुत्रं प्रतपन्तं रणे रिपून्\n",
    "06113049a": "ततस्तस्य च तेषां च युद्धे देवासुरोपमे\n",
    "06113049c": "किरीटी भीष्ममानर्छत्पुरस्कृत्य शिखण्डिनम्\n",
    "06114001": "संजय उवाच\n",
    "06114001a": "एवं ते पाण्डवाः सर्वे पुरस्कृत्य शिखण्डिनम्\n",
    "06114001c": "विव्यधुः समरे भीष्मं परिवार्य समन्ततः\n",
    "06114002a": "शतघ्नीभिः सुघोराभिः पट्टिशैः सपरश्वधैः\n",
    "06114002c": "मुद्गरैर्मुसलैः प्रासैः क्षेपणीभिश्च सर्वशः\n",
    "06114003a": "शरैः कनकपुङ्खैश्च शक्तितोमरकम्पनैः\n",
    "06114003c": "नाराचैर्वत्सदन्तैश्च भुशुण्डीभिश्च भारत\n",
    "06114003e": "अताडयन्रणे भीष्मं सहिताः सर्वसृञ्जयाः\n",
    "06114004a": "स विशीर्णतनुत्राणः पीडितो बहुभिस्तदा\n",
    "06114004c": "विव्यथे नैव गाङ्गेयो भिद्यमानेषु मर्मसु\n",
    "06114005a": "स दीप्तशरचापार्चिरस्त्रप्रसृतमारुतः\n",
    "06114005c": "नेमिनिर्ह्रादसंनादो महास्त्रोदयपावकः\n",
    "06114006a": "चित्रचापमहाज्वालो वीरक्षयमहेन्धनः\n",
    "06114006c": "युगान्ताग्निसमो भीष्मः परेषां समपद्यत\n",
    "06114007a": "निपत्य रथसंघानामन्तरेण विनिःसृतः\n",
    "06114007c": "दृश्यते स्म नरेन्द्राणां पुनर्मध्यगतश्चरन्\n",
    "06114008a": "ततः पाञ्चालराजं च धृष्टकेतुमतीत्य च\n",
    "06114008c": "पाण्डवानीकिनीमध्यमाससाद स वेगितः\n",
    "06114009a": "ततः सात्यकिभीमौ च पाण्डवं च धनंजयम्\n",
    "06114009c": "द्रुपदं च विराटं च धृष्टद्युम्नं च पार्षतम्\n",
    "06114010a": "भीमघोषैर्महावेगैर्वैरिवारणभेदिभिः\n",
    "06114010c": "षडेतान्षड्भिरानर्छद्भास्करप्रतिमैः शरैः\n",
    "06114011a": "तस्य ते निशितान्बाणान्संनिवार्य महारथाः\n",
    "06114011c": "दशभिर्दशभिर्भीष्ममर्दयामासुरोजसा\n",
    "06114012a": "शिखण्डी तु रणे बाणान्यान्मुमोच महाव्रते\n",
    "06114012c": "ते भीष्मं विविशुस्तूर्णं स्वर्णपुङ्खाः शिलाशिताः\n",
    "06114013a": "ततः किरीटी संरब्धो भीष्ममेवाभ्यवर्तत\n",
    "06114013c": "शिखण्डिनं पुरस्कृत्य धनुश्चास्य समाच्छिनत्\n",
    "06114014a": "भीष्मस्य धनुषश्छेदं नामृष्यन्त महारथाः\n",
    "06114014c": "द्रोणश्च कृतवर्मा च सैन्धवश्च जयद्रथः\n",
    "06114015a": "भूरिश्रवाः शलः शल्यो भगदत्तस्तथैव च\n",
    "06114015c": "सप्तैते परमक्रुद्धाः किरीटिनमभिद्रुताः\n",
    "06114016a": "उत्तमास्त्राणि दिव्यानि दर्शयन्तो महारथाः\n",
    "06114016c": "अभिपेतुर्भृशं क्रुद्धाश्छादयन्त स्म पाण्डवान्\n",
    "06114017a": "तेषामापततां शब्दः शुश्रुवे फल्गुनं प्रति\n",
    "06114017c": "उद्वृत्तानां यथा शब्दः समुद्राणां युगक्षये\n",
    "06114018a": "हतानयत गृह्णीत युध्यतापि च कृन्तत\n",
    "06114018c": "इत्यासीत्तुमुलः शब्दः फल्गुनस्य रथं प्रति\n",
    "06114019a": "तं शब्दं तुमुलं श्रुत्वा पाण्डवानां महारथाः\n",
    "06114019c": "अभ्यधावन्परीप्सन्तः फल्गुनं भरतर्षभ\n",
    "06114020a": "सात्यकिर्भीमसेनश्च धृष्टद्युम्नश्च पार्षतः\n",
    "06114020c": "विराटद्रुपदौ चोभौ राक्षसश्च घटोत्कचः\n",
    "06114021a": "अभिमन्युश्च संक्रुद्धः सप्तैते क्रोधमूर्छिताः\n",
    "06114021c": "समभ्यधावंस्त्वरिताश्चित्रकार्मुकधारिणः\n",
    "06114022a": "तेषां समभवद्युद्धं तुमुलं लोमहर्षणम्\n",
    "06114022c": "संग्रामे भरतश्रेष्ठ देवानां दानवैरिव\n",
    "06114023a": "शिखण्डी तु रथश्रेष्ठो रक्ष्यमाणः किरीटिना\n",
    "06114023c": "अविध्यद्दशभिर्भीष्मं छिन्नधन्वानमाहवे\n",
    "06114023e": "सारथिं दशभिश्चास्य ध्वजं चैकेन चिच्छिदे\n",
    "06114024a": "सोऽन्यत्कार्मुकमादाय गाङ्गेयो वेगवत्तरम्\n",
    "06114024c": "तदप्यस्य शितैर्भल्लैस्त्रिभिश्चिच्छेद फल्गुनः\n",
    "06114025a": "एवं स पाण्डवः क्रुद्ध आत्तमात्तं पुनः पुनः\n",
    "06114025c": "धनुर्भीष्मस्य चिच्छेद सव्यसाची परंतपः\n",
    "06114026a": "स च्छिन्नधन्वा संक्रुद्धः सृक्किणी परिसंलिहन्\n",
    "06114026c": "शक्तिं जग्राह संक्रुद्धो गिरीणामपि दारणीम्\n",
    "06114026e": "तां च चिक्षेप संक्रुद्धः फल्गुनस्य रथं प्रति\n",
    "06114027a": "तामापतन्तीं संप्रेक्ष्य ज्वलन्तीमशनीमिव\n",
    "06114027c": "समादत्त शितान्भल्लान्पञ्च पाण्डवनन्दनः\n",
    "06114028a": "तस्य चिच्छेद तां शक्तिं पञ्चधा पञ्चभिः शरैः\n",
    "06114028c": "संक्रुद्धो भरतश्रेष्ठ भीष्मबाहुबलेरिताम्\n",
    "06114029a": "सा पपात परिच्छिन्ना संक्रुद्धेन किरीटिना\n",
    "06114029c": "मेघवृन्दपरिभ्रष्टा विच्छिन्नेव शतह्रदा\n",
    "06114030a": "छिन्नां तां शक्तिमालोक्य भीष्मः क्रोधसमन्वितः\n",
    "06114030c": "अचिन्तयद्रणे वीरो बुद्ध्या परपुरंजयः\n",
    "06114031a": "शक्तोऽहं धनुषैकेन निहन्तुं सर्वपाण्डवान्\n",
    "06114031c": "यद्येषां न भवेद्गोप्ता विष्वक्सेनो महाबलः\n",
    "06114032a": "कारणद्वयमास्थाय नाहं योत्स्यामि पाण्डवैः\n",
    "06114032c": "अवध्यत्वाच्च पाण्डूनां स्त्रीभावाच्च शिखण्डिनः\n",
    "06114033a": "पित्रा तुष्टेन मे पूर्वं यदा कालीमुदावहत्\n",
    "06114033c": "स्वच्छन्दमरणं दत्तमवध्यत्वं रणे तथा\n",
    "06114033e": "तस्मान्मृत्युमहं मन्ये प्राप्तकालमिवात्मनः\n",
    "06114034a": "एवं ज्ञात्वा व्यवसितं भीष्मस्यामिततेजसः\n",
    "06114034c": "ऋषयो वसवश्चैव वियत्स्था भीष्ममब्रुवन्\n",
    "06114035a": "यत्ते व्यवसितं वीर अस्माकं सुमहत्प्रियम्\n",
    "06114035c": "तत्कुरुष्व महेष्वास युद्धाद्बुद्धिं निवर्तय\n",
    "06114036a": "तस्य वाक्यस्य निधने प्रादुरासीच्छिवोऽनिलः\n",
    "06114036c": "अनुलोमः सुगन्धी च पृषतैश्च समन्वितः\n",
    "06114037a": "देवदुन्दुभयश्चैव संप्रणेदुर्महास्वनाः\n",
    "06114037c": "पपात पुष्पवृष्टिश्च भीष्मस्योपरि पार्थिव\n",
    "06114038a": "न च तच्छुश्रुवे कश्चित्तेषां संवदतां नृप\n",
    "06114038c": "ऋते भीष्मं महाबाहुं मां चापि मुनितेजसा\n",
    "06114039a": "संभ्रमश्च महानासीत्त्रिदशानां विशां पते\n",
    "06114039c": "पतिष्यति रथाद्भीष्मे सर्वलोकप्रिये तदा\n",
    "06114040a": "इति देवगणानां च श्रुत्वा वाक्यं महामनाः\n",
    "06114040c": "ततः शांतनवो भीष्मो बीभत्सुं नाभ्यवर्तत\n",
    "06114040e": "भिद्यमानः शितैर्बाणैः सर्वावरणभेदिभिः\n",
    "06114041a": "शिखण्डी तु महाराज भरतानां पितामहम्\n",
    "06114041c": "आजघानोरसि क्रुद्धो नवभिर्निशितैः शरैः\n",
    "06114042a": "स तेनाभिहतः संख्ये भीष्मः कुरुपितामहः\n",
    "06114042c": "नाकम्पत महाराज क्षितिकम्पे यथाचलः\n",
    "06114043a": "ततः प्रहस्य बीभत्सुर्व्याक्षिपन्गाण्डिवं धनुः\n",
    "06114043c": "गाङ्गेयं पञ्चविंशत्या क्षुद्रकाणां समर्पयत्\n",
    "06114044a": "पुनः शरशतेनैनं त्वरमाणो धनंजयः\n",
    "06114044c": "सर्वगात्रेषु संक्रुद्धः सर्वमर्मस्वताडयत्\n",
    "06114045a": "एवमन्यैरपि भृशं वध्यमानो महारणे\n",
    "06114045c": "न चक्रुस्ते रुजं तस्य रुक्मपुङ्खाः शिलाशिताः\n",
    "06114046a": "ततः किरीटी संरब्धो भीष्ममेवाभ्यवर्तत\n",
    "06114046c": "शिखण्डिनं पुरस्कृत्य धनुश्चास्य समाच्छिनत्\n",
    "06114047a": "अथैनं दशभिर्विद्ध्वा ध्वजमेकेन चिच्छिदे\n",
    "06114047c": "सारथिं विशिखैश्चास्य दशभिः समकम्पयत्\n",
    "06114048a": "सोऽन्यत्कार्मुकमादत्त गाङ्गेयो बलवत्तरम्\n",
    "06114048c": "तदप्यस्य शितैर्भल्लैस्त्रिधा त्रिभिरुपानुदत्\n",
    "06114048e": "निमेषान्तरमात्रेण आत्तमात्तं महारणे\n",
    "06114049a": "एवमस्य धनूंष्याजौ चिच्छेद सुबहून्यपि\n",
    "06114049c": "ततः शांतनवो भीष्मो बीभत्सुं नाभ्यवर्तत\n",
    "06114050a": "अथैनं पञ्चविंशत्या क्षुद्रकाणां समर्दयत्\n",
    "06114050c": "सोऽतिविद्धो महेष्वासो दुःशासनमभाषत\n",
    "06114051a": "एष पार्थो रणे क्रुद्धः पाण्डवानां महारथः\n",
    "06114051c": "शरैरनेकसाहस्रैर्मामेवाभ्यसते रणे\n",
    "06114052a": "न चैष शक्यः समरे जेतुं वज्रभृता अपि\n",
    "06114052c": "न चापि सहिता वीरा देवदानवराक्षसाः\n",
    "06114052e": "मां चैव शक्ता निर्जेतुं किमु मर्त्याः सुदुर्बलाः\n",
    "06114053a": "एवं तयोः संवदतोः फल्गुनो निशितैः शरैः\n",
    "06114053c": "शिखण्डिनं पुरस्कृत्य भीष्मं विव्याध संयुगे\n",
    "06114054a": "ततो दुःशासनं भूयः स्मयमानोऽभ्यभाषत\n",
    "06114054c": "अतिविद्धः शितैर्बाणैर्भृशं गाण्डीवधन्वना\n",
    "06114055a": "वज्राशनिसमस्पर्शाः शिताग्राः संप्रवेशिताः\n",
    "06114055c": "विमुक्ता अव्यवच्छिन्ना नेमे बाणाः शिखण्डिनः\n",
    "06114056a": "निकृन्तमाना मर्माणि दृढावरणभेदिनः\n",
    "06114056c": "मुसलानीव मे घ्नन्ति नेमे बाणाः शिखण्डिनः\n",
    "06114057a": "ब्रह्मदण्डसमस्पर्शा वज्रवेगा दुरासदाः\n",
    "06114057c": "मम प्राणानारुजन्ति नेमे बाणाः शिखण्डिनः\n",
    "06114058a": "भुजगा इव संक्रुद्धा लेलिहाना विषोल्बणाः\n",
    "06114058c": "ममाविशन्ति मर्माणि नेमे बाणाः शिखण्डिनः\n",
    "06114059a": "नाशयन्तीव मे प्राणान्यमदूता इवाहिताः\n",
    "06114059c": "गदापरिघसंस्पर्शा नेमे बाणाः शिखण्डिनः\n",
    "06114060a": "कृन्तन्ति मम गात्राणि माघमासे गवामिव\n",
    "06114060c": "अर्जुनस्य इमे बाणा नेमे बाणाः शिखण्डिनः\n",
    "06114061a": "सर्वे ह्यपि न मे दुःखं कुर्युरन्ये नराधिपाः\n",
    "06114061c": "वीरं गण्डीवधन्वानमृते जिष्णुं कपिध्वजम्\n",
    "06114062a": "इति ब्रुवञ्शांतनवो दिधक्षुरिव पाण्डवम्\n",
    "06114062c": "सविष्फुलिङ्गां दीप्ताग्रां शक्तिं चिक्षेप भारत\n",
    "06114063a": "तामस्य विशिखैश्छित्त्वा त्रिधा त्रिभिरपातयत्\n",
    "06114063c": "पश्यतां कुरुवीराणां सर्वेषां तत्र भारत\n",
    "06114064a": "चर्माथादत्त गाङ्गेयो जातरूपपरिष्कृतम्\n",
    "06114064c": "खड्गं चान्यतरं प्रेप्सुर्मृत्योरग्रे जयाय वा\n",
    "06114065a": "तस्य तच्छतधा चर्म व्यधमद्दंशितात्मनः\n",
    "06114065c": "रथादनवरूढस्य तदद्भुतमिवाभवत्\n",
    "06114066a": "विनद्योच्चैः सिंह इव स्वान्यनीकान्यचोदयत्\n",
    "06114066c": "अभिद्रवत गाङ्गेयं मा वोऽस्तु भयमण्वपि\n",
    "06114067a": "अथ ते तोमरैः प्रासैर्बाणौघैश्च समन्ततः\n",
    "06114067c": "पट्टिशैश्च सनिस्त्रिंशैर्नानाप्रहरणैस्तथा\n",
    "06114068a": "वत्सदन्तैश्च भल्लैश्च तमेकमभिदुद्रुवुः\n",
    "06114068c": "सिंहनादस्ततो घोरः पाण्डवानामजायत\n",
    "06114069a": "तथैव तव पुत्राश्च राजन्भीष्मजयैषिणः\n",
    "06114069c": "तमेकमभ्यवर्तन्त सिंहनादांश्च नेदिरे\n",
    "06114070a": "तत्रासीत्तुमुलं युद्धं तावकानां परैः सह\n",
    "06114070c": "दशमेऽहनि राजेन्द्र भीष्मार्जुनसमागमे\n",
    "06114071a": "आसीद्गाङ्ग इवावर्तो मुहूर्तमुदधेरिव\n",
    "06114071c": "सैन्यानां युध्यमानानां निघ्नतामितरेतरम्\n",
    "06114072a": "अगम्यरूपा पृथिवी शोणिताक्ता तदाभवत्\n",
    "06114072c": "समं च विषमं चैव न प्राज्ञायत किंचन\n",
    "06114073a": "योधानामयुतं हत्वा तस्मिन्स दशमेऽहनि\n",
    "06114073c": "अतिष्ठदाहवे भीष्मो भिद्यमानेषु मर्मसु\n",
    "06114074a": "ततः सेनामुखे तस्मिन्स्थितः पार्थो धनंजयः\n",
    "06114074c": "मध्येन कुरुसैन्यानां द्रावयामास वाहिनीम्\n",
    "06114075a": "वयं श्वेतहयाद्भीताः कुन्तीपुत्राद्धनंजयात्\n",
    "06114075c": "पीड्यमानाः शितैः शस्त्रैः प्रद्रवाम महारणात्\n",
    "06114076a": "सौवीराः कितवाः प्राच्याः प्रतीच्योदीच्यमालवाः\n",
    "06114076c": "अभीषाहाः शूरसेनाः शिबयोऽथ वसातयः\n",
    "06114077a": "शाल्वाश्रयास्त्रिगर्ताश्च अम्बष्ठाः केकयैः सह\n",
    "06114077c": "द्वादशैते जनपदाः शरार्ता व्रणपीडिताः\n",
    "06114077e": "संग्रामे न जहुर्भीष्मं युध्यमानं किरीटिना\n",
    "06114078a": "ततस्तमेकं बहवः परिवार्य समन्ततः\n",
    "06114078c": "परिकाल्य कुरून्सर्वाञ्शरवर्षैरवाकिरन्\n",
    "06114079a": "निपातयत गृह्णीत विध्यताथ च कर्षत\n",
    "06114079c": "इत्यासीत्तुमुलः शब्दो राजन्भीष्मरथं प्रति\n",
    "06114080a": "अभिहत्य शरौघैस्तं शतशोऽथ सहस्रशः\n",
    "06114080c": "न तस्यासीदनिर्भिन्नं गात्रेष्वङ्गुलमात्रकम्\n",
    "06114081a": "एवं विभो तव पिता शरैर्विशकलीकृतः\n",
    "06114081c": "शिताग्रैः फल्गुनेनाजौ प्राक्शिराः प्रापतद्रथात्\n",
    "06114081e": "किंचिच्छेषे दिनकरे पुत्राणां तव पश्यताम्\n",
    "06114082a": "हा हेति दिवि देवानां पार्थिवानां च सर्वशः\n",
    "06114082c": "पतमाने रथाद्भीष्मे बभूव सुमहान्स्वनः\n",
    "06114083a": "तं पतन्तमभिप्रेक्ष्य महात्मानं पितामहम्\n",
    "06114083c": "सह भीष्मेण सर्वेषां प्रापतन्हृदयानि नः\n",
    "06114084a": "स पपात महाबाहुर्वसुधामनुनादयन्\n",
    "06114084c": "इन्द्रध्वज इवोत्सृष्टः केतुः सर्वधनुष्मताम्\n",
    "06114084e": "धरणीं नास्पृशच्चापि शरसंघैः समाचितः\n",
    "06114085a": "शरतल्पे महेष्वासं शयानं पुरुषर्षभम्\n",
    "06114085c": "रथात्प्रपतितं चैनं दिव्यो भावः समाविशत्\n",
    "06114086a": "अभ्यवर्षत पर्जन्यः प्राकम्पत च मेदिनी\n",
    "06114086c": "पतन्स ददृशे चापि खर्वितं च दिवाकरम्\n",
    "06114087a": "संज्ञां चैवालभद्वीरः कालं संचिन्त्य भारत\n",
    "06114087c": "अन्तरिक्षे च शुश्राव दिव्यां वाचं समन्ततः\n",
    "06114088a": "कथं महात्मा गाङ्गेयः सर्वशस्त्रभृतां वरः\n",
    "06114088c": "कालं कर्ता नरव्याघ्रः संप्राप्ते दक्षिणायने\n",
    "06114089a": "स्थितोऽस्मीति च गाङ्गेयस्तच्छ्रुत्वा वाक्यमब्रवीत्\n",
    "06114089c": "धारयामास च प्राणान्पतितोऽपि हि भूतले\n",
    "06114089e": "उत्तरायणमन्विच्छन्भीष्मः कुरुपितामहः\n",
    "06114090a": "तस्य तन्मतमाज्ञाय गङ्गा हिमवतः सुता\n",
    "06114090c": "महर्षीन्हंसरूपेण प्रेषयामास तत्र वै\n",
    "06114091a": "ततः संपातिनो हंसास्त्वरिता मानसौकसः\n",
    "06114091c": "आजग्मुः सहिता द्रष्टुं भीष्मं कुरुपितामहम्\n",
    "06114091e": "यत्र शेते नरश्रेष्ठः शरतल्पे पितामहः\n",
    "06114092a": "ते तु भीष्मं समासाद्य मुनयो हंसरूपिणः\n",
    "06114092c": "अपश्यञ्शरतल्पस्थं भीष्मं कुरुपितामहम्\n",
    "06114093a": "ते तं दृष्ट्वा महात्मानं कृत्वा चापि प्रदक्षिणम्\n",
    "06114093c": "गाङ्गेयं भरतश्रेष्ठं दक्षिणेन च भास्करम्\n",
    "06114094a": "इतरेतरमामन्त्र्य प्राहुस्तत्र मनीषिणः\n",
    "06114094c": "भीष्म एव महात्मा सन्संस्थाता दक्षिणायने\n",
    "06114095a": "इत्युक्त्वा प्रस्थितान्हंसान्दक्षिणामभितो दिशम्\n",
    "06114095c": "संप्रेक्ष्य वै महाबुद्धिश्चिन्तयित्वा च भारत\n",
    "06114096a": "तानब्रवीच्छांतनवो नाहं गन्ता कथंचन\n",
    "06114096c": "दक्षिणावृत्त आदित्ये एतन्मे मनसि स्थितम्\n",
    "06114097a": "गमिष्यामि स्वकं स्थानमासीद्यन्मे पुरातनम्\n",
    "06114097c": "उदगावृत्त आदित्ये हंसाः सत्यं ब्रवीमि वः\n",
    "06114098a": "धारयिष्याम्यहं प्राणानुत्तरायणकाङ्क्षया\n",
    "06114098c": "ऐश्वर्यभूतः प्राणानामुत्सर्गे नियतो ह्यहम्\n",
    "06114098e": "तस्मात्प्राणान्धारयिष्ये मुमूर्षुरुदगायने\n",
    "06114099a": "यश्च दत्तो वरो मह्यं पित्रा तेन महात्मना\n",
    "06114099c": "छन्दतो मृत्युरित्येवं तस्य चास्तु वरस्तथा\n",
    "06114100a": "धारयिष्ये ततः प्राणानुत्सर्गे नियते सति\n",
    "06114100c": "इत्युक्त्वा तांस्तदा हंसानशेत शरतल्पगः\n",
    "06114101a": "एवं कुरूणां पतिते शृङ्गे भीष्मे महौजसि\n",
    "06114101c": "पाण्डवाः सृञ्जयाश्चैव सिंहनादं प्रचक्रिरे\n",
    "06114102a": "तस्मिन्हते महासत्त्वे भरतानाममध्यमे\n",
    "06114102c": "न किंचित्प्रत्यपद्यन्त पुत्रास्ते भरतर्षभ\n",
    "06114102e": "संमोहश्चैव तुमुलः कुरूणामभवत्तदा\n",
    "06114103a": "नृपा दुर्योधनमुखा निःश्वस्य रुरुदुस्ततः\n",
    "06114103c": "विषादाच्च चिरं कालमतिष्ठन्विगतेन्द्रियाः\n",
    "06114104a": "दध्युश्चैव महाराज न युद्धे दधिरे मनः\n",
    "06114104c": "ऊरुग्राहगृहीताश्च नाभ्यधावन्त पाण्डवान्\n",
    "06114105a": "अवध्ये शंतनोः पुत्रे हते भीष्मे महौजसि\n",
    "06114105c": "अभावः सुमहान्राजन्कुरूनागादतन्द्रितः\n",
    "06114106a": "हतप्रवीराश्च वयं निकृत्ताश्च शितैः शरैः\n",
    "06114106c": "कर्तव्यं नाभिजानीमो निर्जिताः सव्यसाचिना\n",
    "06114107a": "पाण्डवास्तु जयं लब्ध्वा परत्र च परां गतिम्\n",
    "06114107c": "सर्वे दध्मुर्महाशङ्खाञ्शूराः परिघबाहवः\n",
    "06114107e": "सोमकाश्च सपञ्चालाः प्राहृष्यन्त जनेश्वर\n",
    "06114108a": "ततस्तूर्यसहस्रेषु नदत्सु सुमहाबलः\n",
    "06114108c": "आस्फोटयामास भृशं भीमसेनो ननर्त च\n",
    "06114109a": "सेनयोरुभयोश्चापि गाङ्गेये विनिपातिते\n",
    "06114109c": "संन्यस्य वीराः शस्त्राणि प्राध्यायन्त समन्ततः\n",
    "06114110a": "प्राक्रोशन्प्रापतंश्चान्ये जग्मुर्मोहं तथापरे\n",
    "06114110c": "क्षत्रं चान्येऽभ्यनिन्दन्त भीष्मं चैकेऽभ्यपूजयन्\n",
    "06114111a": "ऋषयः पितरश्चैव प्रशशंसुर्महाव्रतम्\n",
    "06114111c": "भरतानां च ये पूर्वे ते चैनं प्रशशंसिरे\n",
    "06114112a": "महोपनिषदं चैव योगमास्थाय वीर्यवान्\n",
    "06114112c": "जपञ्शांतनवो धीमान्कालाकाङ्क्षी स्थितोऽभवत्\n",
    "06115001": "धृतराष्ट्र उवाच\n",
    "06115001a": "कथमासंस्तदा योधा हीना भीष्मेण संजय\n",
    "06115001c": "बलिना देवकल्पेन गुर्वर्थे ब्रह्मचारिणा\n",
    "06115002a": "तदैव निहतान्मन्ये कुरूनन्यांश्च पार्थिवान्\n",
    "06115002c": "न प्राहरद्यदा भीष्मो घृणित्वाद्द्रुपदात्मजे\n",
    "06115003a": "ततो दुःखतरं मन्ये किमन्यत्प्रभविष्यति\n",
    "06115003c": "यदद्य पितरं श्रुत्वा निहतं मम दुर्मतेः\n",
    "06115004a": "अश्मसारमयं नूनं हृदयं मम संजय\n",
    "06115004c": "श्रुत्वा विनिहतं भीष्मं शतधा यन्न दीर्यते\n",
    "06115005a": "पुनः पुनर्न मृष्यामि हतं देवव्रतं रणे\n",
    "06115005c": "न हतो जामदग्न्येन दिव्यैरस्त्रैः स्म यः पुरा\n",
    "06115006a": "यदद्य निहतेनाजौ भीष्मेण जयमिच्छता\n",
    "06115006c": "चेष्टितं नरसिंहेन तन्मे कथय संजय\n",
    "06115007": "संजय उवाच\n",
    "06115007a": "सायाह्ने न्यपतद्भूमौ धार्तराष्ट्रान्विषादयन्\n",
    "06115007c": "पाञ्चालानां ददद्धर्षं कुरुवृद्धः पितामहः\n",
    "06115008a": "स शेते शरतल्पस्थो मेदिनीमस्पृशंस्तदा\n",
    "06115008c": "भीष्मो रथात्प्रपतितः प्रच्युतो धरणीतले\n",
    "06115009a": "हा हेति तुमुलः शब्दो भूतानां समपद्यत\n",
    "06115009c": "सीमावृक्षे निपतिते कुरूणां समितिक्षये\n",
    "06115010a": "उभयोः सेनयो राजन्क्षत्रियान्भयमाविशत्\n",
    "06115010c": "भीष्मं शंतनवं दृष्ट्वा विशीर्णकवचध्वजम्\n",
    "06115010e": "कुरवः पर्यवर्तन्त पाण्डवाश्च विशां पते\n",
    "06115011a": "खं तमोवृतमासीच्च नासीद्भानुमतः प्रभा\n",
    "06115011c": "ररास पृथिवी चैव भीष्मे शांतनवे हते\n",
    "06115012a": "अयं ब्रह्मविदां श्रेष्ठो अयं ब्रह्मविदां गतिः\n",
    "06115012c": "इत्यभाषन्त भूतानि शयानं भरतर्षभम्\n",
    "06115013a": "अयं पितरमाज्ञाय कामार्तं शंतनुं पुरा\n",
    "06115013c": "ऊर्ध्वरेतसमात्मानं चकार पुरुषर्षभः\n",
    "06115014a": "इति स्म शरतल्पस्थं भरतानाममध्यमम्\n",
    "06115014c": "ऋषयः पर्यधावन्त सहिताः सिद्धचारणैः\n",
    "06115015a": "हते शांतनवे भीष्मे भरतानां पितामहे\n",
    "06115015c": "न किंचित्प्रत्यपद्यन्त पुत्रास्तव च भारत\n",
    "06115016a": "विवर्णवदनाश्चासन्गतश्रीकाश्च भारत\n",
    "06115016c": "अतिष्ठन्व्रीडिताश्चैव ह्रिया युक्ता ह्यधोमुखाः\n",
    "06115017a": "पाण्डवाश्च जयं लब्ध्वा संग्रामशिरसि स्थिताः\n",
    "06115017c": "सर्वे दध्मुर्महाशङ्खान्हेमजालपरिष्कृतान्\n",
    "06115018a": "भृशं तूर्यनिनादेषु वाद्यमानेषु चानघ\n",
    "06115018c": "अपश्याम रणे राजन्भीमसेनं महाबलम्\n",
    "06115018e": "आक्रीडमानं कौन्तेयं हर्षेण महता युतम्\n",
    "06115019a": "निहत्य समरे शत्रून्महाबलसमन्वितान्\n",
    "06115019c": "संमोहश्चापि तुमुलः कुरूणामभवत्तदा\n",
    "06115020a": "कर्णदुर्योधनौ चापि निःश्वसेतां मुहुर्मुहुः\n",
    "06115020c": "तथा निपतिते भीष्मे कौरवाणां धुरंधरे\n",
    "06115020e": "हाहाकारमभूत्सर्वं निर्मर्यादमवर्तत\n",
    "06115021a": "दृष्ट्वा च पतितं भीष्मं पुत्रो दुःशासनस्तव\n",
    "06115021c": "उत्तमं जवमास्थाय द्रोणानीकं समाद्रवत्\n",
    "06115022a": "भ्रात्रा प्रस्थापितो वीरः स्वेनानीकेन दंशितः\n",
    "06115022c": "प्रययौ पुरुषव्याघ्रः स्वसैन्यमभिचोदयन्\n",
    "06115023a": "तमायान्तमभिप्रेक्ष्य कुरवः पर्यवारयन्\n",
    "06115023c": "दुःशासनं महाराज किमयं वक्ष्यतीति वै\n",
    "06115024a": "ततो द्रोणाय निहतं भीष्ममाचष्ट कौरवः\n",
    "06115024c": "द्रोणस्तदप्रियं श्रुत्वा सहसा न्यपतद्रथात्\n",
    "06115025a": "स संज्ञामुपलभ्याथ भारद्वाजः प्रतापवान्\n",
    "06115025c": "निवारयामास तदा स्वान्यनीकानि मारिष\n",
    "06115026a": "विनिवृत्तान्कुरून्दृष्ट्वा पाण्डवापि स्वसैनिकान्\n",
    "06115026c": "दूतैः शीघ्राश्वसंयुक्तैरवहारमकारयन्\n",
    "06115027a": "विनिवृत्तेषु सैन्येषु पारंपर्येण सर्वशः\n",
    "06115027c": "विमुक्तकवचाः सर्वे भीष्ममीयुर्नराधिपाः\n",
    "06115028a": "व्युपारम्य ततो युद्धाद्योधाः शतसहस्रशः\n",
    "06115028c": "उपतस्थुर्महात्मानं प्रजापतिमिवामराः\n",
    "06115029a": "ते तु भीष्मं समासाद्य शयानं भरतर्षभम्\n",
    "06115029c": "अभिवाद्य व्यतिष्ठन्त पाण्डवाः कुरुभिः सह\n",
    "06115030a": "अथ पाण्डून्कुरूंश्चैव प्रणिपत्याग्रतः स्थितान्\n",
    "06115030c": "अभ्यभाषत धर्मात्मा भीष्मः शांतनवस्तदा\n",
    "06115031a": "स्वागतं वो महाभागाः स्वागतं वो महारथाः\n",
    "06115031c": "तुष्यामि दर्शनाच्चाहं युष्माकममरोपमाः\n",
    "06115032a": "अभिनन्द्य स तानेवं शिरसा लम्बताब्रवीत्\n",
    "06115032c": "शिरो मे लम्बतेऽत्यर्थमुपधानं प्रदीयताम्\n",
    "06115033a": "ततो नृपाः समाजह्रुस्तनूनि च मृदूनि च\n",
    "06115033c": "उपधानानि मुख्यानि नैच्छत्तानि पितामहः\n",
    "06115034a": "अब्रवीच्च नरव्याघ्रः प्रहसन्निव तान्नृपान्\n",
    "06115034c": "नैतानि वीरशय्यासु युक्तरूपाणि पार्थिवाः\n",
    "06115035a": "ततो वीक्ष्य नरश्रेष्ठमभ्यभाषत पाण्डवम्\n",
    "06115035c": "धनंजयं दीर्घबाहुं सर्वलोकमहारथम्\n",
    "06115036a": "धनंजय महाबाहो शिरसो मेऽस्य लम्बतः\n",
    "06115036c": "दीयतामुपधानं वै यद्युक्तमिह मन्यसे\n",
    "06115037a": "स संन्यस्य महच्चापमभिवाद्य पितामहम्\n",
    "06115037c": "नेत्राभ्यामश्रुपूर्णाभ्यामिदं वचनमब्रवीत्\n",
    "06115038a": "आज्ञापय कुरुश्रेष्ठ सर्वशस्त्रभृतां वर\n",
    "06115038c": "प्रेष्योऽहं तव दुर्धर्ष क्रियतां किं पितामह\n",
    "06115039a": "तमब्रवीच्छांतनवः शिरो मे तात लम्बते\n",
    "06115039c": "उपधानं कुरुश्रेष्ठ फल्गुनोपनयस्व मे\n",
    "06115039e": "शयनस्यानुरूपं हि शीघ्रं वीर प्रयच्छ मे\n",
    "06115040a": "त्वं हि पार्थ महाबाहो श्रेष्ठः सर्वधनुष्मताम्\n",
    "06115040c": "क्षत्रधर्मस्य वेत्ता च बुद्धिसत्त्वगुणान्वितः\n",
    "06115041a": "फल्गुनस्तु तथेत्युक्त्वा व्यवसायपुरोजवः\n",
    "06115041c": "प्रगृह्यामन्त्र्य गाण्डीवं शरांश्च नतपर्वणः\n",
    "06115042a": "अनुमान्य महात्मानं भरतानाममध्यमम्\n",
    "06115042c": "त्रिभिस्तीक्ष्णैर्महावेगैरुदगृह्णाच्छिरः शरैः\n",
    "06115043a": "अभिप्राये तु विदिते धर्मात्मा सव्यसाचिना\n",
    "06115043c": "अतुष्यद्भरतश्रेष्ठो भीष्मो धर्मार्थतत्त्ववित्\n",
    "06115044a": "उपधानेन दत्तेन प्रत्यनन्दद्धनंजयम्\n",
    "06115044c": "कुन्तीपुत्रं युधां श्रेष्ठं सुहृदां प्रीतिवर्धनम्\n",
    "06115045a": "अनुरूपं शयानस्य पाण्डवोपहितं त्वया\n",
    "06115045c": "यद्यन्यथा प्रवर्तेथाः शपेयं त्वामहं रुषा\n",
    "06115046a": "एवमेतन्महाबाहो धर्मेषु परिनिष्ठितम्\n",
    "06115046c": "स्वप्तव्यं क्षत्रियेणाजौ शरतल्पगतेन वै\n",
    "06115047a": "एवमुक्त्वा तु बीभत्सुं सर्वांस्तानब्रवीद्वचः\n",
    "06115047c": "राज्ञश्च राजपुत्रांश्च पाण्डवेनाभि संस्थितान्\n",
    "06115048a": "शयेयमस्यां शय्यायां यावदावर्तनं रवेः\n",
    "06115048c": "ये तदा पारयिष्यन्ति ते मां द्रक्ष्यन्ति वै नृपाः\n",
    "06115049a": "दिशं वैश्रवणाक्रान्तां यदा गन्ता दिवाकरः\n",
    "06115049c": "अर्चिष्मान्प्रतपँल्लोकान्रथेनोत्तमतेजसा\n",
    "06115049e": "विमोक्ष्येऽहं तदा प्राणान्सुहृदः सुप्रियानपि\n",
    "06115050a": "परिखा खन्यतामत्र ममावसदने नृपाः\n",
    "06115050c": "उपासिष्ये विवस्वन्तमेवं शरशताचितः\n",
    "06115050e": "उपारमध्वं संग्रामाद्वैराण्युत्सृज्य पार्थिवाः\n",
    "06115051a": "उपातिष्ठन्नथो वैद्याः शल्योद्धरणकोविदाः\n",
    "06115051c": "सर्वोपकरणैर्युक्ताः कुशलास्ते सुशिक्षिताः\n",
    "06115052a": "तान्दृष्ट्वा जाह्नवीपुत्रः प्रोवाच वचनं तदा\n",
    "06115052c": "दत्तदेया विसृज्यन्तां पूजयित्वा चिकित्सकाः\n",
    "06115053a": "एवंगते न हीदानीं वैद्यैः कार्यमिहास्ति मे\n",
    "06115053c": "क्षत्रधर्मप्रशस्तां हि प्राप्तोऽस्मि परमां गतिम्\n",
    "06115054a": "नैष धर्मो महीपालाः शरतल्पगतस्य मे\n",
    "06115054c": "एतैरेव शरैश्चाहं दग्धव्योऽन्ते नराधिपाः\n",
    "06115055a": "तच्छ्रुत्वा वचनं तस्य पुत्रो दुर्योधनस्तव\n",
    "06115055c": "वैद्यान्विसर्जयामास पूजयित्वा यथार्हतः\n",
    "06115056a": "ततस्ते विस्मयं जग्मुर्नानाजनपदेश्वराः\n",
    "06115056c": "स्थितिं धर्मे परां दृष्ट्वा भीष्मस्यामिततेजसः\n",
    "06115057a": "उपधानं ततो दत्त्वा पितुस्तव जनेश्वर\n",
    "06115057c": "सहिताः पाण्डवाः सर्वे कुरवश्च महारथाः\n",
    "06115058a": "उपगम्य महात्मानं शयानं शयने शुभे\n",
    "06115058c": "तेऽभिवाद्य ततो भीष्मं कृत्वा चाभिप्रदक्षिणम्\n",
    "06115059a": "विधाय रक्षां भीष्मस्य सर्व एव समन्ततः\n",
    "06115059c": "वीराः स्वशिबिराण्येव ध्यायन्तः परमातुराः\n",
    "06115059e": "निवेशायाभ्युपागच्छन्सायाह्ने रुधिरोक्षिताः\n",
    "06115060a": "निविष्टान्पाण्डवांश्चापि प्रीयमाणान्महारथान्\n",
    "06115060c": "भीष्मस्य पतनाद्धृष्टानुपगम्य महारथान्\n",
    "06115060e": "उवाच यादवः काले धर्मपुत्रं युधिष्ठिरम्\n",
    "06115061a": "दिष्ट्या जयसि कौरव्य दिष्ट्या भीष्मो निपातितः\n",
    "06115061c": "अवध्यो मानुषैरेष सत्यसंधो महारथः\n",
    "06115062a": "अथ वा दैवतैः पार्थ सर्वशस्त्रास्त्रपारगः\n",
    "06115062c": "त्वां तु चक्षुर्हणं प्राप्य दग्धो घोरेण चक्षुषा\n",
    "06115063a": "एवमुक्तो धर्मराजः प्रत्युवाच जनार्दनम्\n",
    "06115063c": "तव प्रसादाद्विजयः क्रोधात्तव पराजयः\n",
    "06115063e": "त्वं हि नः शरणं कृष्ण भक्तानामभयंकरः\n",
    "06115064a": "अनाश्चर्यो जयस्तेषां येषां त्वमसि केशव\n",
    "06115064c": "रक्षिता समरे नित्यं नित्यं चापि हिते रतः\n",
    "06115064e": "सर्वथा त्वां समासाद्य नाश्चर्यमिति मे मतिः\n",
    "06115065a": "एवमुक्तः प्रत्युवाच स्मयमानो जनार्दनः\n",
    "06115065c": "त्वय्येवैतद्युक्तरूपं वचनं पार्थिवोत्तम\n",
    "06116001": "संजय उवाच\n",
    "06116001a": "व्युष्टायां तु महाराज रजन्यां सर्वपार्थिवाः\n",
    "06116001c": "पाण्डवा धार्तराष्ट्राश्च अभिजग्मुः पितामहम्\n",
    "06116002a": "तं वीरशयने वीरं शयानं कुरुसत्तमम्\n",
    "06116002c": "अभिवाद्योपतस्थुर्वै क्षत्रियाः क्षत्रियर्षभम्\n",
    "06116003a": "कन्याश्चन्दनचूर्णैश्च लाजैर्माल्यैश्च सर्वशः\n",
    "06116003c": "स्त्रियो बालास्तथा वृद्धाः प्रेक्षकाश्च पृथग्जनाः\n",
    "06116003e": "समभ्ययुः शांतनवं भूतानीव तमोनुदम्\n",
    "06116004a": "तूर्याणि गणिका वारास्तथैव नटनर्तकाः\n",
    "06116004c": "उपानृत्यञ्जगुश्चैव वृद्धं कुरुपितामहम्\n",
    "06116005a": "उपारम्य च युद्धेभ्यः संनाहान्विप्रमुच्य च\n",
    "06116005c": "आयुधानि च निक्षिप्य सहिताः कुरुपाण्डवाः\n",
    "06116006a": "अन्वासत दुराधर्षं देवव्रतमरिंदमम्\n",
    "06116006c": "अन्योन्यं प्रीतिमन्तस्ते यथापूर्वं यथावयः\n",
    "06116007a": "सा पार्थिवशताकीर्णा समितिर्भीष्मशोभिता\n",
    "06116007c": "शुशुभे भारती दीप्ता दिवीवादित्यमण्डलम्\n",
    "06116008a": "विबभौ च नृपाणां सा पितामहमुपासताम्\n",
    "06116008c": "देवानामिव देवेशं पितामहमुपासताम्\n",
    "06116009a": "भीष्मस्तु वेदनां धैर्यान्निगृह्य भरतर्षभ\n",
    "06116009c": "अभितप्तः शरैश्चैव नातिहृष्टमनाब्रवीत्\n",
    "06116010a": "शराभितप्तकायोऽहं शरसंतापमूर्छितः\n",
    "06116010c": "पानीयमभिकाङ्क्षेऽहं राज्ञस्तान्प्रत्यभाषत\n",
    "06116011a": "ततस्ते क्षत्रिया राजन्समाजह्रुः समन्ततः\n",
    "06116011c": "भक्ष्यानुच्चावचांस्तत्र वारिकुम्भांश्च शीतलान्\n",
    "06116012a": "उपनीतं च तद्दृष्ट्वा भीष्मः शांतनवोऽब्रवीत्\n",
    "06116012c": "नाद्य तात मया शक्यं भोगान्कांश्चन मानुषान्\n",
    "06116013a": "उपभोक्तुं मनुष्येभ्यः शरशय्यागतो ह्यहम्\n",
    "06116013c": "प्रतीक्षमाणस्तिष्ठामि निवृत्तिं शशिसूर्ययोः\n",
    "06116014a": "एवमुक्त्वा शांतनवो दीनवाक्सर्वपार्थिवान्\n",
    "06116014c": "धनंजयं महाबाहुमभ्यभाषत भारत\n",
    "06116015a": "अथोपेत्य महाबाहुरभिवाद्य पितामहम्\n",
    "06116015c": "अतिष्ठत्प्राञ्जलिः प्रह्वः किं करोमीति चाब्रवीत्\n",
    "06116016a": "तं दृष्ट्वा पाण्डवं राजन्नभिवाद्याग्रतः स्थितम्\n",
    "06116016c": "अभ्यभाषत धर्मात्मा भीष्मः प्रीतो धनंजयम्\n",
    "06116017a": "दह्यतेऽदः शरीरं मे संस्यूतोऽस्मि महेषुभिः\n",
    "06116017c": "मर्माणि परिदूयन्ते वदनं मम शुष्यति\n",
    "06116018a": "ह्लादनार्थं शरीरस्य प्रयच्छापो ममार्जुन\n",
    "06116018c": "त्वं हि शक्तो महेष्वास दातुमम्भो यथाविधि\n",
    "06116019a": "अर्जुनस्तु तथेत्युक्त्वा रथमारुह्य वीर्यवान्\n",
    "06116019c": "अधिज्यं बलवत्कृत्वा गाण्डीवं व्याक्षिपद्धनुः\n",
    "06116020a": "तस्य ज्यातलनिर्घोषं विस्फूर्जितमिवाशनेः\n",
    "06116020c": "वित्रेसुः सर्वभूतानि श्रुत्वा सर्वे च पार्थिवाः\n",
    "06116021a": "ततः प्रदक्षिणं कृत्वा रथेन रथिनां वरः\n",
    "06116021c": "शयानं भरतश्रेष्ठं सर्वशस्त्रभृतां वरम्\n",
    "06116022a": "संधाय च शरं दीप्तमभिमन्त्र्य महायशाः\n",
    "06116022c": "पर्जन्यास्त्रेण संयोज्य सर्वलोकस्य पश्यतः\n",
    "06116022e": "अविध्यत्पृथिवीं पार्थः पार्श्वे भीष्मस्य दक्षिणे\n",
    "06116023a": "उत्पपात ततो धारा विमला वारिणः शिवा\n",
    "06116023c": "शीतस्यामृतकल्पस्य दिव्यगन्धरसस्य च\n",
    "06116024a": "अतर्पयत्ततः पार्थः शीतया वारिधारया\n",
    "06116024c": "भीष्मं कुरूणामृषभं दिव्यकर्मपराक्रमः\n",
    "06116025a": "कर्मणा तेन पार्थस्य शक्रष्येव विकुर्वतः\n",
    "06116025c": "विस्मयं परमं जग्मुस्ततस्ते वसुधाधिपाः\n",
    "06116026a": "तत्कर्म प्रेक्ष्य बीभत्सोरतिमानुषमद्भुतम्\n",
    "06116026c": "संप्रावेपन्त कुरवो गावः शीतार्दिता इव\n",
    "06116027a": "विस्मयाच्चोत्तरीयाणि व्याविध्यन्सर्वतो नृपाः\n",
    "06116027c": "शङ्खदुन्दुभिनिर्घोषैस्तुमुलं सर्वतोऽभवत्\n",
    "06116028a": "तृप्तः शांतनवश्चापि राजन्बीभत्सुमब्रवीत्\n",
    "06116028c": "सर्वपार्थिववीराणां संनिधौ पूजयन्निव\n",
    "06116029a": "नैतच्चित्रं महाबाहो त्वयि कौरवनन्दन\n",
    "06116029c": "कथितो नारदेनासि पूर्वर्षिरमितद्युतिः\n",
    "06116030a": "वासुदेवसहायस्त्वं महत्कर्म करिष्यसि\n",
    "06116030c": "यन्नोत्सहति देवेन्द्रः सह देवैरपि ध्रुवम्\n",
    "06116031a": "विदुस्त्वां निधनं पार्थ सर्वक्षत्रस्य तद्विदः\n",
    "06116031c": "धनुर्धराणामेकस्त्वं पृथिव्यां प्रवरो नृषु\n",
    "06116032a": "मनुष्या जगति श्रेष्ठाः पक्षिणां गरुडो वरः\n",
    "06116032c": "सरसां सागरः श्रेष्ठो गौर्वरिष्ठा चतुष्पदाम्\n",
    "06116033a": "आदित्यस्तेजसां श्रेष्ठो गिरीणां हिमवान्वरः\n",
    "06116033c": "जातीनां ब्राह्मणः श्रेष्ठः श्रेष्ठस्त्वमसि धन्विनाम्\n",
    "06116034a": "न वै श्रुतं धार्तराष्ट्रेण वाक्यं; संबोध्यमानं विदुरेण चैव\n",
    "06116034c": "द्रोणेन रामेण जनार्दनेन; मुहुर्मुहुः संजयेनापि चोक्तम्\n",
    "06116035a": "परीतबुद्धिर्हि विसंज्ञकल्पो; दुर्योधनो नाभ्यनन्दद्वचो मे\n",
    "06116035c": "स शेष्यते वै निहतश्चिराय; शास्त्रातिगो भीमबलाभिभूतः\n",
    "06116036a": "ततः श्रुत्वा तद्वचः कौरवेन्द्रो; दुर्योधनो दीनमना बभूव\n",
    "06116036c": "तमब्रवीच्छांतनवोऽभिवीक्ष्य; निबोध राजन्भव वीतमन्युः\n",
    "06116037a": "दृष्टं दुर्योधनेदं ते यथा पार्थेन धीमता\n",
    "06116037c": "जलस्य धारा जनिता शीतस्यामृतगन्धिनः\n",
    "06116037e": "एतस्य कर्ता लोकेऽस्मिन्नान्यः कश्चन विद्यते\n",
    "06116038a": "आग्नेयं वारुणं सौम्यं वायव्यमथ वैष्णवम्\n",
    "06116038c": "ऐन्द्रं पाशुपतं ब्राह्मं पारमेष्ठ्यं प्रजापतेः\n",
    "06116038e": "धातुस्त्वष्टुश्च सवितुर्दिव्यान्यस्त्राणि सर्वशः\n",
    "06116039a": "सर्वस्मिन्मानुषे लोके वेत्त्येको हि धनंजयः\n",
    "06116039c": "कृष्णो वा देवकीपुत्रो नान्यो वै वेद कश्चन\n",
    "06116039e": "न शक्याः पाण्डवास्तात युद्धे जेतुं कथंचन\n",
    "06116040a": "अमानुषाणि कर्माणि यस्यैतानि महात्मनः\n",
    "06116040c": "तेन सत्त्ववता संख्ये शूरेणाहवशोभिना\n",
    "06116040e": "कृतिना समरे राजन्संधिस्ते तात युज्यताम्\n",
    "06116041a": "यावत्कृष्णो महाबाहुः स्वाधीनः कुरुसंसदि\n",
    "06116041c": "तावत्पार्थेन शूरेण संधिस्ते तात युज्यताम्\n",
    "06116042a": "यावच्चमूं न ते शेषां शरैः संनतपर्वभिः\n",
    "06116042c": "नाशयत्यर्जुनस्तावत्संधिस्ते तात युज्यताम्\n",
    "06116043a": "यावत्तिष्ठन्ति समरे हतशेषाः सहोदराः\n",
    "06116043c": "नृपाश्च बहवो राजंस्तावत्संधिः प्रयुज्यताम्\n",
    "06116044a": "न निर्दहति ते यावत्क्रोधदीप्तेक्षणश्चमूम्\n",
    "06116044c": "युधिष्ठिरो हि तावद्वै संधिस्ते तात युज्यताम्\n",
    "06116045a": "नकुलः सहदेवश्च भीमसेनश्च पाण्डवः\n",
    "06116045c": "यावच्चमूं महाराज नाशयन्ति न सर्वशः\n",
    "06116045e": "तावत्ते पाण्डवैः सार्धं सौभ्रात्रं तात रोचताम्\n",
    "06116046a": "युद्धं मदन्तमेवास्तु तात संशाम्य पाण्डवैः\n",
    "06116046c": "एतत्ते रोचतां वाक्यं यदुक्तोऽसि मयानघ\n",
    "06116046e": "एतत्क्षेममहं मन्ये तव चैव कुलस्य च\n",
    "06116047a": "त्यक्त्वा मन्युमुपशाम्यस्व पार्थैः; पर्याप्तमेतद्यत्कृतं फल्गुनेन\n",
    "06116047c": "भीष्मस्यान्तादस्तु वः सौहृदं वा; संप्रश्लेषः साधु राजन्प्रसीद\n",
    "06116048a": "राज्यस्यार्धं दीयतां पाण्डवाना;मिन्द्रप्रस्थं धर्मराजोऽनुशास्तु\n",
    "06116048c": "मा मित्रध्रुक्पार्थिवानां जघन्यः; पापां कीर्तिं प्राप्स्यसे कौरवेन्द्र\n",
    "06116049a": "ममावसानाच्छान्तिरस्तु प्रजानां; संगच्छन्तां पार्थिवाः प्रीतिमन्तः\n",
    "06116049c": "पिता पुत्रं मातुलं भागिनेयो; भ्राता चैव भ्रातरं प्रैतु राजन्\n",
    "06116050a": "न चेदेवं प्राप्तकालं वचो मे; मोहाविष्टः प्रतिपत्स्यस्यबुद्ध्या\n",
    "06116050c": "भीष्मस्यान्तादेतदन्ताः स्थ सर्वे; सत्यामेतां भारतीमीरयामि\n",
    "06116051a": "एतद्वाक्यं सौहृदादापगेयो; मध्ये राज्ञां भारतं श्रावयित्वा\n",
    "06116051c": "तूष्णीमासीच्छल्यसंतप्तमर्मा; यत्वात्मानं वेदनां संनिगृह्य\n",
    "06117001": "संजय उवाच\n",
    "06117001a": "ततस्ते पार्थिवाः सर्वे जग्मुः स्वानालयान्पुनः\n",
    "06117001c": "तूष्णींभूते महाराज भीष्मे शंतनुनन्दने\n",
    "06117002a": "श्रुत्वा तु निहतं भीष्मं राधेयः पुरुषर्षभः\n",
    "06117002c": "ईषदागतसंत्रासः त्वरयोपजगाम ह\n",
    "06117003a": "स ददर्श महात्मानं शरतल्पगतं तदा\n",
    "06117003c": "जन्मशय्यागतं देवं कार्त्तिकेयमिव प्रभुम्\n",
    "06117004a": "निमीलिताक्षं तं वीरं साश्रुकण्ठस्तदा वृषः\n",
    "06117004c": "अभ्येत्य पादयोस्तस्य निपपात महाद्युतिः\n",
    "06117005a": "राधेयोऽहं कुरुश्रेष्ठ नित्यं चाक्षिगतस्तव\n",
    "06117005c": "द्वेष्योऽत्यन्तमनागाः सन्निति चैनमुवाच ह\n",
    "06117006a": "तच्छ्रुत्वा कुरुवृद्धः स बलात्संवृत्तलोचनः\n",
    "06117006c": "शनैरुद्वीक्ष्य सस्नेहमिदं वचनमब्रवीत्\n",
    "06117007a": "रहितं धिष्ण्यमालोक्य समुत्सार्य च रक्षिणः\n",
    "06117007c": "पितेव पुत्रं गाङ्गेयः परिष्वज्यैकबाहुना\n",
    "06117008a": "एह्येहि मे विप्रतीप स्पर्धसे त्वं मया सह\n",
    "06117008c": "यदि मां नाभिगच्छेथा न ते श्रेयो भवेद्ध्रुवम्\n",
    "06117009a": "कौन्तेयस्त्वं न राधेयो विदितो नारदान्मम\n",
    "06117009c": "कृष्णद्वैपायनाच्चैव केशवाच्च न संशयः\n",
    "06117010a": "न च द्वेषोऽस्ति मे तात त्वयि सत्यं ब्रवीमि ते\n",
    "06117010c": "तेजोवधनिमित्तं तु परुषाण्यहमुक्तवान्\n",
    "06117011a": "अकस्मात्पाण्डवान्हि त्वं द्विषसीति मतिर्मम\n",
    "06117011c": "येनासि बहुशो रूक्षं चोदितः सूर्यनन्दन\n",
    "06117012a": "जानामि समरे वीर्यं शत्रुभिर्दुःसहं तव\n",
    "06117012c": "ब्रह्मण्यतां च शौर्यं च दाने च परमां गतिम्\n",
    "06117013a": "न त्वया सदृशः कश्चित्पुरुषेष्वमरोपम\n",
    "06117013c": "कुलभेदं च मत्वाहं सदा परुषमुक्तवान्\n",
    "06117014a": "इष्वस्त्रे भारसंधाने लाघवेऽस्त्रबले तथा\n",
    "06117014c": "सदृशः फल्गुनेनासि कृष्णेन च महात्मना\n",
    "06117015a": "कर्ण राजपुरं गत्वा त्वयैकेन धनुष्मता\n",
    "06117015c": "तस्यार्थे कुरुराजस्य राजानो मृदिता युधि\n",
    "06117016a": "तथा च बलवान्राजा जरासंधो दुरासदः\n",
    "06117016c": "समरे समरश्लाघी त्वया न सदृशोऽभवत्\n",
    "06117017a": "ब्रह्मण्यः सत्यवादी च तेजसार्क इवापरः\n",
    "06117017c": "देवगर्भोऽजितः संख्ये मनुष्यैरधिको भुवि\n",
    "06117018a": "व्यपनीतोऽद्य मन्युर्मे यस्त्वां प्रति पुरा कृतः\n",
    "06117018c": "दैवं पुरुषकारेण न शक्यमतिवर्तितुम्\n",
    "06117019a": "सोदर्याः पाण्डवा वीरा भ्रातरस्तेऽरिसूदन\n",
    "06117019c": "संगच्छ तैर्महाबाहो मम चेदिच्छसि प्रियम्\n",
    "06117020a": "मया भवतु निर्वृत्तं वैरमादित्यनन्दन\n",
    "06117020c": "पृथिव्यां सर्वराजानो भवन्त्वद्य निरामयाः\n",
    "06117021": "कर्ण उवाच\n",
    "06117021a": "जानाम्यहं महाप्राज्ञ सर्वमेतन्न संशयः\n",
    "06117021c": "यथा वदसि दुर्धर्ष कौन्तेयोऽहं न सूतजः\n",
    "06117022a": "अवकीर्णस्त्वहं कुन्त्या सूतेन च विवर्धितः\n",
    "06117022c": "भुक्त्वा दुर्योधनैश्वर्यं न मिथ्या कर्तुमुत्सहे\n",
    "06117023a": "वसु चैव शरीरं च यदुदारं तथा यशः\n",
    "06117023c": "सर्वं दुर्योधनस्यार्थे त्यक्तं मे भूरिदक्षिण\n",
    "06117023e": "कोपिताः पाण्डवा नित्यं मयाश्रित्य सुयोधनम्\n",
    "06117024a": "अवश्यभावी वै योऽर्थो न स शक्यो निवर्तितुम्\n",
    "06117024c": "दैवं पुरुषकारेण को निवर्तितुमुत्सहेत्\n",
    "06117025a": "पृथिवीक्षयशंसीनि निमित्तानि पितामह\n",
    "06117025c": "भवद्भिरुपलब्धानि कथितानि च संसदि\n",
    "06117026a": "पाण्डवा वासुदेवश्च विदिता मम सर्वशः\n",
    "06117026c": "अजेयाः पुरुषैरन्यैरिति तांश्चोत्सहामहे\n",
    "06117027a": "अनुजानीष्व मां तात युद्धे प्रीतमनाः सदा\n",
    "06117027c": "अनुज्ञातस्त्वया वीर युध्येयमिति मे मतिः\n",
    "06117028a": "दुरुक्तं विप्रतीपं वा संरम्भाच्चापलात्तथा\n",
    "06117028c": "यन्मयापकृतं किंचित्तदनुक्षन्तुमर्हसि\n",
    "06117029": "भीष्म उवाच\n",
    "06117029a": "न चेच्छक्यमथोत्स्रष्टुं वैरमेतत्सुदारुणम्\n",
    "06117029c": "अनुजानामि कर्ण त्वां युध्यस्व स्वर्गकाम्यया\n",
    "06117030a": "विमन्युर्गतसंरम्भः कुरु कर्म नृपस्य हि\n",
    "06117030c": "यथाशक्ति यथोत्साहं सतां वृत्तेषु वृत्तवान्\n",
    "06117031a": "अहं त्वामनुजानामि यदिच्छसि तदाप्नुहि\n",
    "06117031c": "क्षत्रधर्मजिताँल्लोकान्संप्राप्स्यसि न संशयः\n",
    "06117032a": "युध्यस्व निरहंकारो बलवीर्यव्यपाश्रयः\n",
    "06117032c": "धर्मो हि युद्धाच्छ्रेयोऽन्यत्क्षत्रियस्य न विद्यते\n",
    "06117033a": "प्रशमे हि कृतो यत्नः सुचिरात्सुचिरं मया\n",
    "06117033c": "न चैव शकितः कर्तुं यतो धर्मस्ततो जयः\n",
    "06117034": "संजय उवाच\n",
    "06117034a": "एवं ब्रुवन्तं गाङ्गेयमभिवाद्य प्रसाद्य च\n",
    "06117034c": "राधेयो रथमारुह्य प्रायात्तव सुतं प्रति\n"
}