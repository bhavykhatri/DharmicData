{
    "14001001": "वैशंपायन उवाच\n",
    "14001001a": "कृतोदकं तु राजानं धृतराष्ट्रं युधिष्ठिरः\n",
    "14001001c": "पुरस्कृत्य महाबाहुरुत्तताराकुलेन्द्रियः\n",
    "14001002a": "उत्तीर्य च महीपालो बाष्पव्याकुललोचनः\n",
    "14001002c": "पपात तीरे गङ्गाया व्याधविद्ध इव द्विपः\n",
    "14001003a": "तं सीदमानं जग्राह भीमः कृष्णेन चोदितः\n",
    "14001003c": "मैवमित्यब्रवीच्चैनं कृष्णः परबलार्दनः\n",
    "14001004a": "तमार्तं पतितं भूमौ निश्वसन्तं पुनः पुनः\n",
    "14001004c": "ददृशुः पाण्डवा राजन्धर्मात्मानं युधिष्ठिरम्\n",
    "14001005a": "तं दृष्ट्वा दीनमनसं गतसत्त्वं जनेश्वरम्\n",
    "14001005c": "भूयः शोकसमाविष्टाः पाण्डवाः समुपाविशन्\n",
    "14001006a": "राजा च धृतराष्ट्रस्तमुपासीनो महाभुजः\n",
    "14001006c": "वाक्यमाह महाप्राज्ञो महाशोकप्रपीडितम्\n",
    "14001007a": "उत्तिष्ठ कुरुशार्दूल कुरु कार्यमनन्तरम्\n",
    "14001007c": "क्षत्रधर्मेण कौरव्य जितेयमवनिस्त्वया\n",
    "14001008a": "तां भुङ्क्ष्व भ्रातृभिः सार्धं सुहृद्भिश्च जनेश्वर\n",
    "14001008c": "न शोचितव्यं पश्यामि त्वया धर्मभृतां वर\n",
    "14001009a": "शोचितव्यं मया चैव गान्धार्या च विशां पते\n",
    "14001009c": "पुत्रैर्विहीनो राज्येन स्वप्नलब्धधनो यथा\n",
    "14001010a": "अश्रुत्वा हितकामस्य विदुरस्य महात्मनः\n",
    "14001010c": "वाक्यानि सुमहार्थानि परितप्यामि दुर्मतिः\n",
    "14001011a": "उक्तवानेष मां पूर्वं धर्मात्मा दिव्यदर्शनः\n",
    "14001011c": "दुर्योधनापराधेन कुलं ते विनशिष्यति\n",
    "14001012a": "स्वस्ति चेदिच्छसे राजन्कुलस्यात्मन एव च\n",
    "14001012c": "वध्यतामेष दुष्टात्मा मन्दो राजा सुयोधनः\n",
    "14001013a": "कर्णश्च शकुनिश्चैव मैनं पश्यतु कर्हिचित्\n",
    "14001013c": "द्यूतसंपातमप्येषामप्रमत्तो निवारय\n",
    "14001014a": "अभिषेचय राजानं धर्मात्मानं युधिष्ठिरम्\n",
    "14001014c": "स पालयिष्यति वशी धर्मेण पृथिवीमिमाम्\n",
    "14001015a": "अथ नेच्छसि राजानं कुन्तीपुत्रं युधिष्ठिरम्\n",
    "14001015c": "मेढीभूतः स्वयं राज्यं प्रतिगृह्णीष्व पार्थिव\n",
    "14001016a": "समं सर्वेषु भूतेषु वर्तमानं नराधिप\n",
    "14001016c": "अनुजीवन्तु सर्वे त्वां ज्ञातयो ज्ञातिवर्धन\n",
    "14001017a": "एवं ब्रुवति कौन्तेय विदुरे दीर्घदर्शिनि\n",
    "14001017c": "दुर्योधनमहं पापमन्ववर्तं वृथामतिः\n",
    "14001018a": "अश्रुत्वा ह्यस्य वीरस्य वाक्यानि मधुराण्यहम्\n",
    "14001018c": "फलं प्राप्य महद्दुःखं निमग्नः शोकसागरे\n",
    "14001019a": "वृद्धौ हि ते स्वः पितरौ पश्यावां दुःखितौ नृप\n",
    "14001019c": "न शोचितव्यं भवता पश्यामीह जनाधिप\n",
    "14002001": "वैशंपायन उवाच\n",
    "14002001a": "एवमुक्तस्तु राज्ञा स धृतराष्ट्रेण धीमता\n",
    "14002001c": "तूष्णीं बभूव मेधावी तमुवाचाथ केशवः\n",
    "14002002a": "अतीव मनसा शोकः क्रियमाणो जनाधिप\n",
    "14002002c": "संतापयति वैतस्य पूर्वप्रेतान्पितामहान्\n",
    "14002003a": "यजस्व विविधैर्यज्ञैर्बहुभिः स्वाप्तदक्षिणैः\n",
    "14002003c": "देवांस्तर्पय सोमेन स्वधया च पितॄनपि\n",
    "14002004a": "त्वद्विधस्य महाबुद्धे नैतदद्योपपद्यते\n",
    "14002004c": "विदितं वेदितव्यं ते कर्तव्यमपि ते कृतम्\n",
    "14002005a": "श्रुताश्च राजधर्मास्ते भीष्माद्भागीरथीसुतात्\n",
    "14002005c": "कृष्णद्वैपायनाच्चैव नारदाद्विदुरात्तथा\n",
    "14002006a": "नेमामर्हसि मूढानां वृत्तिं त्वमनुवर्तितुम्\n",
    "14002006c": "पितृपैतामहीं वृत्तिमास्थाय धुरमुद्वह\n",
    "14002007a": "युक्तं हि यशसा क्षत्रं स्वर्गं प्राप्तुमसंशयम्\n",
    "14002007c": "न हि कश्चन शूराणां निहतोऽत्र पराङ्मुखः\n",
    "14002008a": "त्यज शोकं महाराज भवितव्यं हि तत्तथा\n",
    "14002008c": "न शक्यास्ते पुनर्द्रष्टुं त्वया ह्यस्मिन्रणे हताः\n",
    "14002009a": "एतावदुक्त्वा गोविन्दो धर्मराजं युधिष्ठिरम्\n",
    "14002009c": "विरराम महातेजास्तमुवाच युधिष्ठिरः\n",
    "14002010a": "गोविन्द मयि या प्रीतिस्तव सा विदिता मम\n",
    "14002010c": "सौहृदेन तथा प्रेम्णा सदा मामनुकम्पसे\n",
    "14002011a": "प्रियं तु मे स्यात्सुमहत्कृतं चक्रगदाधर\n",
    "14002011c": "श्रीमन्प्रीतेन मनसा सर्वं यादवनन्दन\n",
    "14002012a": "यदि मामनुजानीयाद्भवान्गन्तुं तपोवनम्\n",
    "14002012c": "न हि शान्तिं प्रपश्यामि घातयित्वा पितामहम्\n",
    "14002012e": "कर्णं च पुरुषव्याघ्रं संग्रामेष्वपलायिनम्\n",
    "14002013a": "कर्मणा येन मुच्येयमस्मात्क्रूरादरिंदम\n",
    "14002013c": "कर्मणस्तद्विधत्स्वेह येन शुध्यति मे मनः\n",
    "14002014a": "तमेवंवादिनं व्यासस्ततः प्रोवाच धर्मवित्\n",
    "14002014c": "सान्त्वयन्सुमहातेजाः शुभं वचनमर्थवत्\n",
    "14002015a": "अकृता ते मतिस्तात पुनर्बाल्येन मुह्यसे\n",
    "14002015c": "किमाकाशे वयं सर्वे प्रलपाम मुहुर्मुहुः\n",
    "14002016a": "विदिताः क्षत्रधर्मास्ते येषां युद्धेन जीविका\n",
    "14002016c": "यथा प्रवृत्तो नृपतिर्नाधिबन्धेन युज्यते\n",
    "14002017a": "मोक्षधर्माश्च निखिला याथातथ्येन ते श्रुताः\n",
    "14002017c": "असकृच्चैव संदेहाश्छिन्नास्ते कामजा मया\n",
    "14002018a": "अश्रद्दधानो दुर्मेधा लुप्तस्मृतिरसि ध्रुवम्\n",
    "14002018c": "मैवं भव न ते युक्तमिदमज्ञानमीदृशम्\n",
    "14002019a": "प्रायश्चित्तानि सर्वाणि विदितानि च तेऽनघ\n",
    "14002019c": "युद्धधर्माश्च ते सर्वे दानधर्माश्च ते श्रुताः\n",
    "14002020a": "स कथं सर्वधर्मज्ञः सर्वागमविशारदः\n",
    "14002020c": "परिमुह्यसि भूयस्त्वमज्ञानादिव भारत\n",
    "14003001": "व्यास उवाच\n",
    "14003001a": "युधिष्ठिर तव प्रज्ञा न सम्यगिति मे मतिः\n",
    "14003001c": "न हि कश्चित्स्वयं मर्त्यः स्ववशः कुरुते क्रियाः\n",
    "14003002a": "ईश्वरेण नियुक्तोऽयं साध्वसाधु च मानवः\n",
    "14003002c": "करोति पुरुषः कर्म तत्र का परिदेवना\n",
    "14003003a": "आत्मानं मन्यसे चाथ पापकर्माणमन्ततः\n",
    "14003003c": "शृणु तत्र यथा पापमपकृष्येत भारत\n",
    "14003004a": "तपोभिः क्रतुभिश्चैव दानेन च युधिष्ठिर\n",
    "14003004c": "तरन्ति नित्यं पुरुषा ये स्म पापानि कुर्वते\n",
    "14003005a": "यज्ञेन तपसा चैव दानेन च नराधिप\n",
    "14003005c": "पूयन्ते राजशार्दूल नरा दुष्कृतकर्मिणः\n",
    "14003006a": "असुराश्च सुराश्चैव पुण्यहेतोर्मखक्रियाम्\n",
    "14003006c": "प्रयतन्ते महात्मानस्तस्माद्यज्ञाः परायणम्\n",
    "14003007a": "यज्ञैरेव महात्मानो बभूवुरधिकाः सुराः\n",
    "14003007c": "ततो देवाः क्रियावन्तो दानवानभ्यधर्षयन्\n",
    "14003008a": "राजसूयाश्वमेधौ च सर्वमेधं च भारत\n",
    "14003008c": "नरमेधं च नृपते त्वमाहर युधिष्ठिर\n",
    "14003009a": "यजस्व वाजिमेधेन विधिवद्दक्षिणावता\n",
    "14003009c": "बहुकामान्नवित्तेन रामो दाशरथिर्यथा\n",
    "14003010a": "यथा च भरतो राजा दौःषन्तिः पृथिवीपतिः\n",
    "14003010c": "शाकुन्तलो महावीर्यस्तव पूर्वपितामहः\n",
    "14003011": "युधिष्ठिर उवाच\n",
    "14003011a": "असंशयं वाजिमेधः पावयेत्पृथिवीमपि\n",
    "14003011c": "अभिप्रायस्तु मे कश्चित्तं त्वं श्रोतुमिहार्हसि\n",
    "14003012a": "इमं ज्ञातिवधं कृत्वा सुमहान्तं द्विजोत्तम\n",
    "14003012c": "दानमल्पं न शक्यामि दातुं वित्तं च नास्ति मे\n",
    "14003013a": "न च बालानिमान्दीनानुत्सहे वसु याचितुम्\n",
    "14003013c": "तथैवार्द्रव्रणान्कृच्छ्रे वर्तमानान्नृपात्मजान्\n",
    "14003014a": "स्वयं विनाश्य पृथिवीं यज्ञार्थे द्विजसत्तम\n",
    "14003014c": "करमाहारयिष्यामि कथं शोकपरायणान्\n",
    "14003015a": "दुर्योधनापराधेन वसुधा वसुधाधिपाः\n",
    "14003015c": "प्रनष्टा योजयित्वास्मानकीर्त्या मुनिसत्तम\n",
    "14003016a": "दुर्योधनेन पृथिवी क्षयिता वित्तकारणात्\n",
    "14003016c": "कोशश्चापि विशीर्णोऽसौ धार्तराष्ट्रस्य दुर्मतेः\n",
    "14003017a": "पृथिवी दक्षिणा चात्र विधिः प्रथमकल्पिकः\n",
    "14003017c": "विद्वद्भिः परिदृष्टोऽयं शिष्टो विधिविपर्ययः\n",
    "14003018a": "न च प्रतिनिधिं कर्तुं चिकीर्षामि तपोधन\n",
    "14003018c": "अत्र मे भगवन्सम्यक्साचिव्यं कर्तुमर्हसि\n",
    "14003019": "वैशंपायन उवाच\n",
    "14003019a": "एवमुक्तस्तु पार्थेन कृष्णद्वैपायनस्तदा\n",
    "14003019c": "मुहूर्तमनुसंचिन्त्य धर्मराजानमब्रवीत्\n",
    "14003020a": "विद्यते द्रविणं पार्थ गिरौ हिमवति स्थितम्\n",
    "14003020c": "उत्सृष्टं ब्राह्मणैर्यज्ञे मरुत्तस्य महीपतेः\n",
    "14003020e": "तदानयस्व कौन्तेय पर्याप्तं तद्भविष्यति\n",
    "14003021": "युधिष्ठिर उवाच\n",
    "14003021a": "कथं यज्ञे मरुत्तस्य द्रविणं तत्समाचितम्\n",
    "14003021c": "कस्मिंश्च काले स नृपो बभूव वदतां वर\n",
    "14003022": "व्यास उवाच\n",
    "14003022a": "यदि शुश्रूषसे पार्थ शृणु कारंधमं नृपम्\n",
    "14003022c": "यस्मिन्काले महावीर्यः स राजासीन्महाधनः\n",
    "14004001": "युधिष्ठिर उवाच\n",
    "14004001a": "शुश्रूषे तस्य धर्मज्ञ राजर्षेः परिकीर्तनम्\n",
    "14004001c": "द्वैपायन मरुत्तस्य कथां प्रब्रूहि मेऽनघ\n",
    "14004002": "व्यास उवाच\n",
    "14004002a": "आसीत्कृतयुगे पूर्वं मनुर्दण्डधरः प्रभुः\n",
    "14004002c": "तस्य पुत्रो महेष्वासः प्रजातिरिति विश्रुतः\n",
    "14004003a": "प्रजातेरभवत्पुत्रः क्षुप इत्यभिविश्रुतः\n",
    "14004003c": "क्षुपस्य पुत्रस्त्विक्ष्वाकुर्महीपालोऽभवत्प्रभुः\n",
    "14004004a": "तस्य पुत्रशतं राजन्नासीत्परमधार्मिकम्\n",
    "14004004c": "तांस्तु सर्वान्महीपालानिक्ष्वाकुरकरोत्प्रभुः\n",
    "14004005a": "तेषां ज्येष्ठस्तु विंशोऽभूत्प्रतिमानं धनुष्मताम्\n",
    "14004005c": "विंशस्य पुत्रः कल्याणो विविंशो नाम भारत\n",
    "14004006a": "विविंशस्य सुता राजन्बभूवुर्दश पञ्च च\n",
    "14004006c": "सर्वे धनुषि विक्रान्ता ब्रह्मण्याः सत्यवादिनः\n",
    "14004007a": "दानधर्मरताः सन्तः सततं प्रियवादिनः\n",
    "14004007c": "तेषां ज्येष्ठः खनीनेत्रः स तान्सर्वानपीडयत्\n",
    "14004008a": "खनीनेत्रस्तु विक्रान्तो जित्वा राज्यमकण्टकम्\n",
    "14004008c": "नाशक्नोद्रक्षितुं राज्यं नान्वरज्यन्त तं प्रजाः\n",
    "14004009a": "तमपास्य च तद्राष्ट्रं तस्य पुत्रं सुवर्चसम्\n",
    "14004009c": "अभ्यषिञ्चत राजेन्द्र मुदितं चाभवत्तदा\n",
    "14004010a": "स पितुर्विक्रियां दृष्ट्वा राज्यान्निरसनं तथा\n",
    "14004010c": "नियतो वर्तयामास प्रजाहितचिकीर्षया\n",
    "14004011a": "ब्रह्मण्यः सत्यवादी च शुचिः शमदमान्वितः\n",
    "14004011c": "प्रजास्तं चान्वरज्यन्त धर्मनित्यं मनस्विनम्\n",
    "14004012a": "तस्य धर्मप्रवृत्तस्य व्यशीर्यत्कोशवाहनम्\n",
    "14004012c": "तं क्षीणकोशं सामन्ताः समन्तात्पर्यपीडयन्\n",
    "14004013a": "स पीड्यमानो बहुभिः क्षीणकोशस्त्ववाहनः\n",
    "14004013c": "आर्तिमार्छत्परां राजा सह भृत्यैः पुरेण च\n",
    "14004014a": "न चैनं परिहर्तुं तेऽशक्नुवन्परिसंक्षये\n",
    "14004014c": "सम्यग्वृत्तो हि राजा स धर्मनित्यो युधिष्ठिर\n",
    "14004015a": "यदा तु परमामार्तिं गतोऽसौ सपुरो नृपः\n",
    "14004015c": "ततः प्रदध्मौ स करं प्रादुरासीत्ततो बलम्\n",
    "14004016a": "ततस्तानजयत्सर्वान्प्रातिसीमान्नराधिपान्\n",
    "14004016c": "एतस्मात्कारणाद्राजन्विश्रुतः स करंधमः\n",
    "14004017a": "तस्य कारंधमः पुत्रस्त्रेतायुगमुखेऽभवत्\n",
    "14004017c": "इन्द्रादनवरः श्रीमान्देवैरपि सुदुर्जयः\n",
    "14004018a": "तस्य सर्वे महीपाला वर्तन्ते स्म वशे तदा\n",
    "14004018c": "स हि सम्राडभूत्तेषां वृत्तेन च बलेन च\n",
    "14004019a": "अविक्षिन्नाम धर्मात्मा शौर्येणेन्द्रसमोऽभवत्\n",
    "14004019c": "यज्ञशीलः कर्मरतिर्धृतिमान्संयतेन्द्रियः\n",
    "14004020a": "तेजसादित्यसदृशः क्षमया पृथिवीसमः\n",
    "14004020c": "बृहस्पतिसमो बुद्ध्या हिमवानिव सुस्थिरः\n",
    "14004021a": "कर्मणा मनसा वाचा दमेन प्रशमेन च\n",
    "14004021c": "मनांस्याराधयामास प्रजानां स महीपतिः\n",
    "14004022a": "य ईजे हयमेधानां शतेन विधिवत्प्रभुः\n",
    "14004022c": "याजयामास यं विद्वान्स्वयमेवाङ्गिराः प्रभुः\n",
    "14004023a": "तस्य पुत्रोऽतिचक्राम पितरं गुणवत्तया\n",
    "14004023c": "मरुत्तो नाम धर्मज्ञश्चक्रवर्ती महायशाः\n",
    "14004024a": "नागायुतसमप्राणः साक्षाद्विष्णुरिवापरः\n",
    "14004024c": "स यक्ष्यमाणो धर्मात्मा शातकुम्भमयान्युत\n",
    "14004024e": "कारयामास शुभ्राणि भाजनानि सहस्रशः\n",
    "14004025a": "मेरुं पर्वतमासाद्य हिमवत्पार्श्व उत्तरे\n",
    "14004025c": "काञ्चनः सुमहान्पादस्तत्र कर्म चकार सः\n",
    "14004026a": "ततः कुण्डानि पात्रीश्च पिठराण्यासनानि च\n",
    "14004026c": "चक्रुः सुवर्णकर्तारो येषां संख्या न विद्यते\n",
    "14004027a": "तस्यैव च समीपे स यज्ञवाटो बभूव ह\n",
    "14004027c": "ईजे तत्र स धर्मात्मा विधिवत्पृथिवीपतिः\n",
    "14004027e": "मरुत्तः सहितैः सर्वैः प्रजापालैर्नराधिपः\n",
    "14005001": "युधिष्ठिर उवाच\n",
    "14005001a": "कथंवीर्यः समभवत्स राजा वदतां वरः\n",
    "14005001c": "कथं च जातरूपेण समयुज्यत स द्विज\n",
    "14005002a": "क्व च तत्सांप्रतं द्रव्यं भगवन्नवतिष्ठते\n",
    "14005002c": "कथं च शक्यमस्माभिस्तदवाप्तुं तपोधन\n",
    "14005003": "व्यास उवाच\n",
    "14005003a": "असुराश्चैव देवाश्च दक्षस्यासन्प्रजापतेः\n",
    "14005003c": "अपत्यं बहुलं तात तेऽस्पर्धन्त परस्परम्\n",
    "14005004a": "तथैवाङ्गिरसः पुत्रौ व्रततुल्यौ बभूवतुः\n",
    "14005004c": "बृहस्पतिर्बृहत्तेजाः संवर्तश्च तपोधनः\n",
    "14005005a": "तावपि स्पर्धिनौ राजन्पृथगास्तां परस्परम्\n",
    "14005005c": "बृहस्पतिश्च संवर्तं बाधते स्म पुनः पुनः\n",
    "14005006a": "स बाध्यमानः सततं भ्रात्रा ज्येष्ठेन भारत\n",
    "14005006c": "अर्थानुत्सृज्य दिग्वासा वनवासमरोचयत्\n",
    "14005007a": "वासवोऽप्यसुरान्सर्वान्निर्जित्य च निहत्य च\n",
    "14005007c": "इन्द्रत्वं प्राप्य लोकेषु ततो वव्रे पुरोहितम्\n",
    "14005007e": "पुत्रमङ्गिरसो ज्येष्ठं विप्रश्रेष्ठं बृहस्पतिम्\n",
    "14005008a": "याज्यस्त्वङ्गिरसः पूर्वमासीद्राजा करंधमः\n",
    "14005008c": "वीर्येणाप्रतिमो लोके वृत्तेन च बलेन च\n",
    "14005008e": "शतक्रतुरिवौजस्वी धर्मात्मा संशितव्रतः\n",
    "14005009a": "वाहनं यस्य योधाश्च द्रव्याणि विविधानि च\n",
    "14005009c": "ध्यानादेवाभवद्राजन्मुखवातेन सर्वशः\n",
    "14005010a": "स गुणैः पार्थिवान्सर्वान्वशे चक्रे नराधिपः\n",
    "14005010c": "संजीव्य कालमिष्टं च सशरीरो दिवं गतः\n",
    "14005011a": "बभूव तस्य पुत्रस्तु ययातिरिव धर्मवित्\n",
    "14005011c": "अविक्षिन्नाम शत्रुक्षित्स वशे कृतवान्महीम्\n",
    "14005011e": "विक्रमेण गुणैश्चैव पितेवासीत्स पार्थिवः\n",
    "14005012a": "तस्य वासवतुल्योऽभून्मरुत्तो नाम वीर्यवान्\n",
    "14005012c": "पुत्रस्तमनुरक्ताभूत्पृथिवी सागराम्बरा\n",
    "14005013a": "स्पर्धते सततं स स्म देवराजेन पार्थिवः\n",
    "14005013c": "वासवोऽपि मरुत्तेन स्पर्धते पाण्डुनन्दन\n",
    "14005014a": "शुचिः स गुणवानासीन्मरुत्तः पृथिवीपतिः\n",
    "14005014c": "यतमानोऽपि यं शक्रो न विशेषयति स्म ह\n",
    "14005015a": "सोऽशक्नुवन्विशेषाय समाहूय बृहस्पतिम्\n",
    "14005015c": "उवाचेदं वचो देवैः सहितो हरिवाहनः\n",
    "14005016a": "बृहस्पते मरुत्तस्य मा स्म कार्षीः कथंचन\n",
    "14005016c": "दैवं कर्माथ वा पित्र्यं कर्तासि मम चेत्प्रियम्\n",
    "14005017a": "अहं हि त्रिषु लोकेषु सुराणां च बृहस्पते\n",
    "14005017c": "इन्द्रत्वं प्राप्तवानेको मरुत्तस्तु महीपतिः\n",
    "14005018a": "कथं ह्यमर्त्यं ब्रह्मंस्त्वं याजयित्वा सुराधिपम्\n",
    "14005018c": "याजयेर्मृत्युसंयुक्तं मरुत्तमविशङ्कया\n",
    "14005019a": "मां वा वृणीष्व भद्रं ते मरुत्तं वा महीपतिम्\n",
    "14005019c": "परित्यज्य मरुत्तं वा यथाजोषं भजस्व माम्\n",
    "14005020a": "एवमुक्तः स कौरव्य देवराज्ञा बृहस्पतिः\n",
    "14005020c": "मुहूर्तमिव संचिन्त्य देवराजानमब्रवीत्\n",
    "14005021a": "त्वं भूतानामधिपतिस्त्वयि लोकाः प्रतिष्ठिताः\n",
    "14005021c": "नमुचेर्विश्वरूपस्य निहन्ता त्वं बलस्य च\n",
    "14005022a": "त्वमाजहर्थ देवानामेको वीर श्रियं पराम्\n",
    "14005022c": "त्वं बिभर्षि भुवं द्यां च सदैव बलसूदन\n",
    "14005023a": "पौरोहित्यं कथं कृत्वा तव देवगणेश्वर\n",
    "14005023c": "याजयेयमहं मर्त्यं मरुत्तं पाकशासन\n",
    "14005024a": "समाश्वसिहि देवेश नाहं मर्त्याय कर्हिचित्\n",
    "14005024c": "ग्रहीष्यामि स्रुवं यज्ञे शृणु चेदं वचो मम\n",
    "14005025a": "हिरण्यरेतसोऽम्भः स्यात्परिवर्तेत मेदिनी\n",
    "14005025c": "भासं च न रविः कुर्यान्मत्सत्यं विचलेद्यदि\n",
    "14005026a": "बृहस्पतिवचः श्रुत्वा शक्रो विगतमत्सरः\n",
    "14005026c": "प्रशस्यैनं विवेशाथ स्वमेव भवनं तदा\n",
    "14006001": "व्यास उवाच\n",
    "14006001a": "अत्राप्युदाहरन्तीममितिहासं पुरातनम्\n",
    "14006001c": "बृहस्पतेश्च संवादं मरुत्तस्य च भारत\n",
    "14006002a": "देवराजस्य समयं कृतमाङ्गिरसेन ह\n",
    "14006002c": "श्रुत्वा मरुत्तो नृपतिर्मन्युमाहारयत्तदा\n",
    "14006003a": "संकल्प्य मनसा यज्ञं करंधमसुतात्मजः\n",
    "14006003c": "बृहस्पतिमुपागम्य वाग्मी वचनमब्रवीत्\n",
    "14006004a": "भगवन्यन्मया पूर्वमभिगम्य तपोधन\n",
    "14006004c": "कृतोऽभिसंधिर्यज्ञाय भवतो वचनाद्गुरो\n",
    "14006005a": "तमहं यष्टुमिच्छामि संभाराः संभृताश्च मे\n",
    "14006005c": "याज्योऽस्मि भवतः साधो तत्प्राप्नुहि विधत्स्व च\n",
    "14006006": "बृहस्पतिरुवाच\n",
    "14006006a": "न कामये याजयितुं त्वामहं पृथिवीपते\n",
    "14006006c": "वृतोऽस्मि देवराजेन प्रतिज्ञातं च तस्य मे\n",
    "14006007": "मरुत्त उवाच\n",
    "14006007a": "पित्र्यमस्मि तव क्षेत्रं बहु मन्ये च ते भृशम्\n",
    "14006007c": "न चास्म्ययाज्यतां प्राप्तो भजमानं भजस्व माम्\n",
    "14006008": "बृहस्पतिरुवाच\n",
    "14006008a": "अमर्त्यं याजयित्वाहं याजयिष्ये न मानुषम्\n",
    "14006008c": "मरुत्त गच्छ वा मा वा निवृत्तोऽस्म्यद्य याजनात्\n",
    "14006009a": "न त्वां याजयितास्म्यद्य वृणु त्वं यमिहेच्छसि\n",
    "14006009c": "उपाध्यायं महाबाहो यस्ते यज्ञं करिष्यति\n",
    "14006010": "व्यास उवाच\n",
    "14006010a": "एवमुक्तस्तु नृपतिर्मरुत्तो व्रीडितोऽभवत्\n",
    "14006010c": "प्रत्यागच्छच्च संविग्नो ददर्श पथि नारदम्\n",
    "14006011a": "देवर्षिणा समागम्य नारदेन स पार्थिवः\n",
    "14006011c": "विधिवत्प्राञ्जलिस्तस्थावथैनं नारदोऽब्रवीत्\n",
    "14006012a": "राजर्षे नातिहृष्टोऽसि कच्चित्क्षेमं तवानघ\n",
    "14006012c": "क्व गतोऽसि कुतो वेदमप्रीतिस्थानमागतम्\n",
    "14006013a": "श्रोतव्यं चेन्मया राजन्ब्रूहि मे पार्थिवर्षभ\n",
    "14006013c": "व्यपनेष्यामि ते मन्युं सर्वयत्नैर्नराधिप\n",
    "14006014a": "एवमुक्तो मरुत्तस्तु नारदेन महर्षिणा\n",
    "14006014c": "विप्रलम्भमुपाध्यायात्सर्वमेव न्यवेदयत्\n",
    "14006015a": "गतोऽस्म्यङ्गिरसः पुत्रं देवाचार्यं बृहस्पतिम्\n",
    "14006015c": "यज्ञार्थमृत्विजं द्रष्टुं स च मां नाभ्यनन्दत\n",
    "14006016a": "प्रत्याख्यातश्च तेनाहं जीवितुं नाद्य कामये\n",
    "14006016c": "परित्यक्तश्च गुरुणा दूषितश्चास्मि नारद\n",
    "14006017a": "एवमुक्तस्तु राज्ञा स नारदः प्रत्युवाच ह\n",
    "14006017c": "आविक्षितं महाराज वाचा संजीवयन्निव\n",
    "14006018a": "राजन्नङ्गिरसः पुत्रः संवर्तो नाम धार्मिकः\n",
    "14006018c": "चङ्क्रमीति दिशः सर्वा दिग्वासा मोहयन्प्रजाः\n",
    "14006019a": "तं गच्छ यदि याज्यं त्वां न वाञ्छति बृहस्पतिः\n",
    "14006019c": "प्रसन्नस्त्वां महाराज संवर्तो याजयिष्यति\n",
    "14006020": "मरुत्त उवाच\n",
    "14006020a": "संजीवितोऽहं भवता वाक्येनानेन नारद\n",
    "14006020c": "पश्येयं क्व नु संवर्तं शंस मे वदतां वर\n",
    "14006021a": "कथं च तस्मै वर्तेयं कथं मां न परित्यजेत्\n",
    "14006021c": "प्रत्याख्यातश्च तेनापि नाहं जीवितुमुत्सहे\n",
    "14006022": "नारद उवाच\n",
    "14006022a": "उन्मत्तवेषं बिभ्रत्स चङ्क्रमीति यथासुखम्\n",
    "14006022c": "वाराणसीं तु नगरीमभीक्ष्णमुपसेवते\n",
    "14006023a": "तस्या द्वारं समासाद्य न्यसेथाः कुणपं क्वचित्\n",
    "14006023c": "तं दृष्ट्वा यो निवर्तेत स संवर्तो महीपते\n",
    "14006024a": "तं पृष्ठतोऽनुगच्छेथा यत्र गच्छेत्स वीर्यवान्\n",
    "14006024c": "तमेकान्ते समासाद्य प्राञ्जलिः शरणं व्रजेः\n",
    "14006025a": "पृच्छेत्त्वां यदि केनाहं तवाख्यात इति स्म ह\n",
    "14006025c": "ब्रूयास्त्वं नारदेनेति संतप्त इव शत्रुहन्\n",
    "14006026a": "स चेत्त्वामनुयुञ्जीत ममाभिगमनेप्सया\n",
    "14006026c": "शंसेथा वह्निमारूढं मामपि त्वमशङ्कया\n",
    "14006027": "व्यास उवाच\n",
    "14006027a": "स तथेति प्रतिश्रुत्य पूजयित्वा च नारदम्\n",
    "14006027c": "अभ्यनुज्ञाय राजर्षिर्ययौ वाराणसीं पुरीम्\n",
    "14006028a": "तत्र गत्वा यथोक्तं स पुर्या द्वारे महायशाः\n",
    "14006028c": "कुणपं स्थापयामास नारदस्य वचः स्मरन्\n",
    "14006029a": "यौगपद्येन विप्रश्च स पुरीद्वारमाविशत्\n",
    "14006029c": "ततः स कुणपं दृष्ट्वा सहसा स न्यवर्तत\n",
    "14006030a": "स तं निवृत्तमालक्ष्य प्राञ्जलिः पृष्ठतोऽन्वगात्\n",
    "14006030c": "आविक्षितो महीपालः संवर्तमुपशिक्षितुम्\n",
    "14006031a": "स एनं विजने दृष्ट्वा पांसुभिः कर्दमेन च\n",
    "14006031c": "श्लेष्मणा चापि राजानं ष्ठीवनैश्च समाकिरत्\n",
    "14006032a": "स तथा बाध्यमानोऽपि संवर्तेन महीपतिः\n",
    "14006032c": "अन्वगादेव तमृषिं प्राञ्जलिः संप्रसादयन्\n",
    "14006033a": "ततो निवृत्य संवर्तः परिश्रान्त उपाविशत्\n",
    "14006033c": "शीतलच्छायमासाद्य न्यग्रोधं बहुशाखिनम्\n",
    "14007001": "संवर्त उवाच\n",
    "14007001a": "कथमस्मि त्वया ज्ञातः केन वा कथितोऽस्मि ते\n",
    "14007001c": "एतदाचक्ष्व मे तत्त्वमिच्छसे चेत्प्रियं मम\n",
    "14007002a": "सत्यं ते ब्रुवतः सर्वे संपत्स्यन्ते मनोरथाः\n",
    "14007002c": "मिथ्या तु ब्रुवतो मूर्धा सप्तधा ते फलिष्यति\n",
    "14007003": "मरुत्त उवाच\n",
    "14007003a": "नारदेन भवान्मह्यमाख्यातो ह्यटता पथि\n",
    "14007003c": "गुरुपुत्रो ममेति त्वं ततो मे प्रीतिरुत्तमा\n",
    "14007004": "संवर्त उवाच\n",
    "14007004a": "सत्यमेतद्भवानाह स मां जानाति सत्रिणम्\n",
    "14007004c": "कथयस्वैतदेकं मे क्व नु संप्रति नारदः\n",
    "14007005": "मरुत्त उवाच\n",
    "14007005a": "भवन्तं कथयित्वा तु मम देवर्षिसत्तमः\n",
    "14007005c": "ततो मामभ्यनुज्ञाय प्रविष्टो हव्यवाहनम्\n",
    "14007006": "व्यास उवाच\n",
    "14007006a": "श्रुत्वा तु पार्थिवस्यैतत्संवर्तः परया मुदा\n",
    "14007006c": "एतावदहमप्येनं कुर्यामिति तदाब्रवीत्\n",
    "14007007a": "ततो मरुत्तमुन्मत्तो वाचा निर्भर्त्सयन्निव\n",
    "14007007c": "रूक्षया ब्राह्मणो राजन्पुनः पुनरथाब्रवीत्\n",
    "14007008a": "वातप्रधानेन मया स्वचित्तवशवर्तिना\n",
    "14007008c": "एवं विकृतरूपेण कथं याजितुमिच्छसि\n",
    "14007009a": "भ्राता मम समर्थश्च वासवेन च सत्कृतः\n",
    "14007009c": "वर्तते याजने चैव तेन कर्माणि कारय\n",
    "14007010a": "गृहं स्वं चैव याज्याश्च सर्वा गृह्याश्च देवताः\n",
    "14007010c": "पूर्वजेन ममाक्षिप्तं शरीरं वर्जितं त्विदम्\n",
    "14007011a": "नाहं तेनाननुज्ञातस्त्वामाविक्षित कर्हिचित्\n",
    "14007011c": "याजयेयं कथंचिद्वै स हि पूज्यतमो मम\n",
    "14007012a": "स त्वं बृहस्पतिं गच्छ तमनुज्ञाप्य चाव्रज\n",
    "14007012c": "ततोऽहं याजयिष्ये त्वां यदि यष्टुमिहेच्छसि\n",
    "14007013": "मरुत्त उवाच\n",
    "14007013a": "बृहस्पतिं गतः पूर्वमहं संवर्त तच्छृणु\n",
    "14007013c": "न मां कामयते याज्यमसौ वासववारितः\n",
    "14007014a": "अमरं याज्यमासाद्य मामृषे मा स्म मानुषम्\n",
    "14007014c": "याजयेथा मरुत्तं त्वं मर्त्यधर्माणमातुरम्\n",
    "14007015a": "स्पर्धते च मया विप्र सदा वै स हि पार्थिवः\n",
    "14007015c": "एवमस्त्विति चाप्युक्तो भ्रात्रा ते बलवृत्रहा\n",
    "14007016a": "स मामभिगतं प्रेम्णा याज्यवन्न बुभूषति\n",
    "14007016c": "देवराजमुपाश्रित्य तद्विद्धि मुनिपुंगव\n",
    "14007017a": "सोऽहमिच्छामि भवता सर्वस्वेनापि याजितुम्\n",
    "14007017c": "कामये समतिक्रान्तुं वासवं त्वत्कृतैर्गुणैः\n",
    "14007018a": "न हि मे वर्तते बुद्धिर्गन्तुं ब्रह्मन्बृहस्पतिम्\n",
    "14007018c": "प्रत्याख्यातो हि तेनास्मि तथानपकृते सति\n",
    "14007019": "संवर्त उवाच\n",
    "14007019a": "चिकीर्षसि यथाकामं सर्वमेतत्त्वयि ध्रुवम्\n",
    "14007019c": "यदि सर्वानभिप्रायान्कर्तासि मम पार्थिव\n",
    "14007020a": "याज्यमानं मया हि त्वां बृहस्पतिपुरंदरौ\n",
    "14007020c": "द्विषेतां समभिक्रुद्धावेतदेकं समर्थय\n",
    "14007021a": "स्थैर्यमत्र कथं ते स्यात्स त्वं निःसंशयं कुरु\n",
    "14007021c": "कुपितस्त्वां न हीदानीं भस्म कुर्यां सबान्धवम्\n",
    "14007022": "मरुत्त उवाच\n",
    "14007022a": "यावत्तपेत्सहस्रांशुस्तिष्ठेरंश्चापि पर्वताः\n",
    "14007022c": "तावल्लोकान्न लभेयं त्यजेयं संगतं यदि\n",
    "14007023a": "मा चापि शुभबुद्धित्वं लभेयमिह कर्हिचित्\n",
    "14007023c": "सम्यग्ज्ञाने वैषये वा त्यजेयं संगतं यदि\n",
    "14007024": "संवर्त उवाच\n",
    "14007024a": "आविक्षित शुभा बुद्धिर्धीयतां तव कर्मसु\n",
    "14007024c": "याजनं हि ममाप्येवं वर्तते त्वयि पार्थिव\n",
    "14007025a": "संविधास्ये च ते राजन्नक्षयं द्रव्यमुत्तमम्\n",
    "14007025c": "येन देवान्सगन्धर्वाञ्शक्रं चाभिभविष्यसि\n",
    "14007026a": "न तु मे वर्तते बुद्धिर्धने याज्येषु वा पुनः\n",
    "14007026c": "विप्रियं तु चिकीर्षामि भ्रातुश्चेन्द्रस्य चोभयोः\n",
    "14007027a": "गमयिष्यामि चेन्द्रेण समतामपि ते ध्रुवम्\n",
    "14007027c": "प्रियं च ते करिष्यामि सत्यमेतद्ब्रवीमि ते\n",
    "14008001": "संवर्त उवाच\n",
    "14008001a": "गिरेर्हिमवतः पृष्ठे मुञ्जवान्नाम पर्वतः\n",
    "14008001c": "तप्यते यत्र भगवांस्तपो नित्यमुमापतिः\n",
    "14008002a": "वनस्पतीनां मूलेषु टङ्केषु शिखरेषु च\n",
    "14008002c": "गुहासु शैलराजस्य यथाकामं यथासुखम्\n",
    "14008003a": "उमासहायो भगवान्यत्र नित्यं महेश्वरः\n",
    "14008003c": "आस्ते शूली महातेजा नानाभूतगणावृतः\n",
    "14008004a": "तत्र रुद्राश्च साध्याश्च विश्वेऽथ वसवस्तथा\n",
    "14008004c": "यमश्च वरुणश्चैव कुबेरश्च सहानुगः\n",
    "14008005a": "भूतानि च पिशाचाश्च नासत्यावश्विनावपि\n",
    "14008005c": "गन्धर्वाप्सरसश्चैव यक्षा देवर्षयस्तथा\n",
    "14008006a": "आदित्या मरुतश्चैव यातुधानाश्च सर्वशः\n",
    "14008006c": "उपासन्ते महात्मानं बहुरूपमुमापतिम्\n",
    "14008007a": "रमते भगवांस्तत्र कुबेरानुचरैः सह\n",
    "14008007c": "विकृतैर्विकृताकारैः क्रीडद्भिः पृथिवीपते\n",
    "14008007e": "श्रिया ज्वलन्दृश्यते वै बालादित्यसमद्युतिः\n",
    "14008008a": "न रूपं दृश्यते तस्य संस्थानं वा कथंचन\n",
    "14008008c": "निर्देष्टुं प्राणिभिः कैश्चित्प्राकृतैर्मांसलोचनैः\n",
    "14008009a": "नोष्णं न शिशिरं तत्र न वायुर्न च भास्करः\n",
    "14008009c": "न जरा क्षुत्पिपासे वा न मृत्युर्न भयं नृप\n",
    "14008010a": "तस्य शैलस्य पार्श्वेषु सर्वेषु जयतां वर\n",
    "14008010c": "धातवो जातरूपस्य रश्मयः सवितुर्यथा\n",
    "14008011a": "रक्ष्यन्ते ते कुबेरस्य सहायैरुद्यतायुधैः\n",
    "14008011c": "चिकीर्षद्भिः प्रियं राजन्कुबेरस्य महात्मनः\n",
    "14008012a": "तस्मै भगवते कृत्वा नमः शर्वाय वेधसे\n",
    "14008012c": "रुद्राय शितिकण्ठाय सुरूपाय सुवर्चसे\n",
    "14008013a": "कपर्दिने करालाय हर्यक्ष्णे वरदाय च\n",
    "14008013c": "त्र्यक्ष्णे पूष्णो दन्तभिदे वामनाय शिवाय च\n",
    "14008014a": "याम्यायाव्यक्तकेशाय सद्वृत्ते शंकराय च\n",
    "14008014c": "क्षेम्याय हरिनेत्राय स्थाणवे पुरुषाय च\n",
    "14008015a": "हरिकेशाय मुण्डाय कृशायोत्तारणाय च\n",
    "14008015c": "भास्कराय सुतीर्थाय देवदेवाय रंहसे\n",
    "14008016a": "उष्णीषिणे सुवक्त्राय सहस्राक्षाय मीढुषे\n",
    "14008016c": "गिरिशाय प्रशान्ताय यतये चीरवाससे\n",
    "14008017a": "बिल्वदण्डाय सिद्धाय सर्वदण्डधराय च\n",
    "14008017c": "मृगव्याधाय महते धन्विनेऽथ भवाय च\n",
    "14008018a": "वराय सौम्यवक्त्राय पशुहस्ताय वर्षिणे\n",
    "14008018c": "हिरण्यबाहवे राजन्नुग्राय पतये दिशाम्\n",
    "14008019a": "पशूनां पतये चैव भूतानां पतये तथा\n",
    "14008019c": "वृषाय मातृभक्ताय सेनान्ये मध्यमाय च\n",
    "14008020a": "स्रुवहस्ताय पतये धन्विने भार्गवाय च\n",
    "14008020c": "अजाय कृष्णनेत्राय विरूपाक्षाय चैव ह\n",
    "14008021a": "तीक्ष्णदंष्ट्राय तीक्ष्णाय वैश्वानरमुखाय च\n",
    "14008021c": "महाद्युतयेऽनङ्गाय सर्वाङ्गाय प्रजावते\n",
    "14008022a": "तथा शुक्राधिपतये पृथवे कृत्तिवाससे\n",
    "14008022c": "कपालमालिने नित्यं सुवर्णमुकुटाय च\n",
    "14008023a": "महादेवाय कृष्णाय त्र्यम्बकायानघाय च\n",
    "14008023c": "क्रोधनाय नृशंसाय मृदवे बाहुशालिने\n",
    "14008024a": "दण्डिने तप्ततपसे तथैव क्रूरकर्मणे\n",
    "14008024c": "सहस्रशिरसे चैव सहस्रचरणाय च\n",
    "14008024e": "नमः स्वधास्वरूपाय बहुरूपाय दंष्ट्रिणे\n",
    "14008025a": "पिनाकिनं महादेवं महायोगिनमव्ययम्\n",
    "14008025c": "त्रिशूलपाणिं वरदं त्र्यम्बकं भुवनेश्वरम्\n",
    "14008026a": "त्रिपुरघ्नं त्रिनयनं त्रिलोकेशं महौजसम्\n",
    "14008026c": "प्रभवं सर्वभूतानां धारणं धरणीधरम्\n",
    "14008027a": "ईशानं शंकरं सर्वं शिवं विश्वेश्वरं भवम्\n",
    "14008027c": "उमापतिं पशुपतिं विश्वरूपं महेश्वरम्\n",
    "14008028a": "विरूपाक्षं दशभुजं तिष्यगोवृषभध्वजम्\n",
    "14008028c": "उग्रं स्थाणुं शिवं घोरं शर्वं गौरीशमीश्वरम्\n",
    "14008029a": "शितिकण्ठमजं शुक्रं पृथुं पृथुहरं हरम्\n",
    "14008029c": "विश्वरूपं विरूपाक्षं बहुरूपमुमापतिम्\n",
    "14008030a": "प्रणम्य शिरसा देवमनङ्गाङ्गहरं हरम्\n",
    "14008030c": "शरण्यं शरणं याहि महादेवं चतुर्मुखम्\n",
    "14008031a": "एवं कृत्वा नमस्तस्मै महादेवाय रंहसे\n",
    "14008031c": "महात्मने क्षितिपते तत्सुवर्णमवाप्स्यसि\n",
    "14008031e": "सुवर्णमाहरिष्यन्तस्तत्र गच्छन्तु ते नराः\n",
    "14008032": "व्यास उवाच\n",
    "14008032a": "इत्युक्तः स वचस्तस्य चक्रे कारंधमात्मजः\n",
    "14008032c": "ततोऽतिमानुषं सर्वं चक्रे यज्ञस्य संविधिम्\n",
    "14008032e": "सौवर्णानि च भाण्डानि संचक्रुस्तत्र शिल्पिनः\n",
    "14008033a": "बृहस्पतिस्तु तां श्रुत्वा मरुत्तस्य महीपतेः\n",
    "14008033c": "समृद्धिमति देवेभ्यः संतापमकरोद्भृशम्\n",
    "14008034a": "स तप्यमानो वैवर्ण्यं कृशत्वं चागमत्परम्\n",
    "14008034c": "भविष्यति हि मे शत्रुः संवर्तो वसुमानिति\n",
    "14008035a": "तं श्रुत्वा भृशसंतप्तं देवराजो बृहस्पतिम्\n",
    "14008035c": "अभिगम्यामरवृतः प्रोवाचेदं वचस्तदा\n",
    "14009001": "इन्द्र उवाच\n",
    "14009001a": "कच्चित्सुखं स्वपिषि त्वं बृहस्पते; कच्चिन्मनोज्ञाः परिचारकास्ते\n",
    "14009001c": "कच्चिद्देवानां सुखकामोऽसि विप्र; कच्चिद्देवास्त्वां परिपालयन्ति\n",
    "14009002": "बृहस्पतिरुवाच\n",
    "14009002a": "सुखं शयेऽहं शयने महेन्द्र; तथा मनोज्ञाः परिचारका मे\n",
    "14009002c": "तथा देवानां सुखकामोऽस्मि शक्र; देवाश्च मां सुभृशं पालयन्ति\n",
    "14009003": "इन्द्र उवाच\n",
    "14009003a": "कुतो दुःखं मानसं देहजं वा; पाण्डुर्विवर्णश्च कुतस्त्वमद्य\n",
    "14009003c": "आचक्ष्व मे तद्द्विज यावदेता;न्निहन्मि सर्वांस्तव दुःखकर्तॄन्\n",
    "14009004": "बृहस्पतिरुवाच\n",
    "14009004a": "मरुत्तमाहुर्मघवन्यक्ष्यमाणं; महायज्ञेनोत्तमदक्षिणेन\n",
    "14009004c": "तं संवर्तो याजयितेति मे श्रुतं; तदिच्छामि न स तं याजयेत\n",
    "14009005": "इन्द्र उवाच\n",
    "14009005a": "सर्वान्कामाननुजातोऽसि विप्र; यस्त्वं देवानां मन्त्रयसे पुरोधाः\n",
    "14009005c": "उभौ च ते जन्ममृत्यू व्यतीतौ; किं संवर्तस्तव कर्ताद्य विप्र\n",
    "14009006": "बृहस्पतिरुवाच\n",
    "14009006a": "देवैः सह त्वमसुरान्संप्रणुद्य; जिघांससेऽद्याप्युत सानुबन्धान्\n",
    "14009006c": "यं यं समृद्धं पश्यसि तत्र तत्र; दुःखं सपत्नेषु समृद्धभावः\n",
    "14009007a": "अतोऽस्मि देवेन्द्र विवर्णरूपः; सपत्नो मे वर्धते तन्निशम्य\n",
    "14009007c": "सर्वोपायैर्मघवन्संनियच्छ; संवर्तं वा पार्थिवं वा मरुत्तम्\n",
    "14009008": "इन्द्र उवाच\n",
    "14009008a": "एहि गच्छ प्रहितो जातवेदो; बृहस्पतिं परिदातुं मरुत्ते\n",
    "14009008c": "अयं वै त्वा याजयिता बृहस्पति;स्तथामरं चैव करिष्यतीति\n",
    "14009009": "अग्निरुवाच\n",
    "14009009a": "अयं गच्छामि तव शक्राद्य दूतो; बृहस्पतिं परिदातुं मरुत्ते\n",
    "14009009c": "वाचं सत्यां पुरुहूतस्य कर्तुं; बृहस्पतेश्चापचितिं चिकीर्षुः\n",
    "14009010": "व्यास उवाच\n",
    "14009010a": "ततः प्रायाद्धूमकेतुर्महात्मा; वनस्पतीन्वीरुधश्चावमृद्नन्\n",
    "14009010c": "कामाद्धिमान्ते परिवर्तमानः; काष्ठातिगो मातरिश्वेव नर्दन्\n",
    "14009011": "मरुत्त उवाच\n",
    "14009011a": "आश्चर्यमद्य पश्यामि रूपिणं वह्निमागतम्\n",
    "14009011c": "आसनं सलिलं पाद्यं गां चोपानय वै मुने\n",
    "14009012": "अग्निरुवाच\n",
    "14009012a": "आसनं सलिलं पाद्यं प्रतिनन्दामि तेऽनघ\n",
    "14009012c": "इन्द्रेण तु समादिष्टं विद्धि मां दूतमागतम्\n",
    "14009013": "मरुत्त उवाच\n",
    "14009013a": "कच्चिच्छ्रीमान्देवराजः सुखी च; कच्चिच्चास्मान्प्रीयते धूमकेतो\n",
    "14009013c": "कच्चिद्देवाश्चास्य वशे यथाव;त्तद्ब्रूहि त्वं मम कार्त्स्न्येन देव\n",
    "14009014": "अग्निरुवाच\n",
    "14009014a": "शक्रो भृशं सुसुखी पार्थिवेन्द्र; प्रीतिं चेच्छत्यजरां वै त्वया सः\n",
    "14009014c": "देवाश्च सर्वे वशगास्तस्य राज;न्संदेशं त्वं शृणु मे देवराज्ञः\n",
    "14009015a": "यदर्थं मां प्राहिणोत्त्वत्सकाशं; बृहस्पतिं परिदातुं मरुत्ते\n",
    "14009015c": "अयं गुरुर्याजयिता नृप त्वां; मर्त्यं सन्तममरं त्वां करोतु\n",
    "14009016": "मरुत्त उवाच\n",
    "14009016a": "संवर्तोऽयं याजयिता द्विजो मे; बृहस्पतेरञ्जलिरेष तस्य\n",
    "14009016c": "नासौ देवं याजयित्वा महेन्द्रं; मर्त्यं सन्तं याजयन्नद्य शोभेत्\n",
    "14009017": "अग्निरुवाच\n",
    "14009017a": "ये वै लोका देवलोके महान्तः; संप्राप्स्यसे तान्देवराजप्रसादात्\n",
    "14009017c": "त्वां चेदसौ याजयेद्वै बृहस्पति;र्नूनं स्वर्गं त्वं जयेः कीर्तियुक्तः\n",
    "14009018a": "तथा लोका मानुषा ये च दिव्याः; प्रजापतेश्चापि ये वै महान्तः\n",
    "14009018c": "ते ते जिता देवराज्यं च कृत्स्नं; बृहस्पतिश्चेद्याजयेत्त्वां नरेन्द्र\n",
    "14009019": "संवर्त उवाच\n",
    "14009019a": "मास्मानेवं त्वं पुनरागाः कथंचि;द्बृहस्पतिं परिदातुं मरुत्ते\n",
    "14009019c": "मा त्वां धक्ष्ये चक्षुषा दारुणेन; संक्रुद्धोऽहं पावक तन्निबोध\n",
    "14009020": "व्यास उवाच\n",
    "14009020a": "ततो देवानगमद्धूमकेतु;र्दाहाद्भीतो व्यथितोऽश्वत्थपर्णवत्\n",
    "14009020c": "तं वै दृष्ट्वा प्राह शक्रो महात्मा; बृहस्पतेः संनिधौ हव्यवाहम्\n",
    "14009021a": "यत्त्वं गतः प्रहितो जातवेदो; बृहस्पतिं परिदातुं मरुत्ते\n",
    "14009021c": "तत्किं प्राह स नृपो यक्ष्यमाणः; कच्चिद्वचः प्रतिगृह्णाति तच्च\n",
    "14009022": "अग्निरुवाच\n",
    "14009022a": "न ते वाचं रोचयते मरुत्तो; बृहस्पतेरञ्जलिं प्राहिणोत्सः\n",
    "14009022c": "संवर्तो मां याजयितेत्यभीक्ष्णं; पुनः पुनः स मया प्रोच्यमानः\n",
    "14009023a": "उवाचेदं मानुषा ये च दिव्याः; प्रजापतेर्ये च लोका महान्तः\n",
    "14009023c": "तांश्चेल्लभेयं संविदं तेन कृत्वा; तथापि नेच्छेयमिति प्रतीतः\n",
    "14009024": "इन्द्र उवाच\n",
    "14009024a": "पुनर्भवान्पार्थिवं तं समेत्य; वाक्यं मदीयं प्रापय स्वार्थयुक्तम्\n",
    "14009024c": "पुनर्यद्युक्तो न करिष्यते वच;स्ततो वज्रं संप्रहर्तास्मि तस्मै\n",
    "14009025": "अग्निरुवाच\n",
    "14009025a": "गन्धर्वराड्यात्वयं तत्र दूतो; बिभेम्यहं वासव तत्र गन्तुम्\n",
    "14009025c": "संरब्धो मामब्रवीत्तीक्ष्णरोषः; संवर्तो वाक्यं चरितब्रह्मचर्यः\n",
    "14009026a": "यद्यागच्छेः पुनरेवं कथंचि;द्बृहस्पतिं परिदातुं मरुत्ते\n",
    "14009026c": "दहेयं त्वां चक्षुषा दारुणेन; संक्रुद्ध इत्येतदवैहि शक्र\n",
    "14009027": "इन्द्र उवाच\n",
    "14009027a": "त्वमेवान्यान्दहसे जातवेदो; न हि त्वदन्यो विद्यते भस्मकर्ता\n",
    "14009027c": "त्वत्संस्पर्शात्सर्वलोको बिभे;त्यश्रद्धेयं वदसे हव्यवाह\n",
    "14009028": "अग्निरुवाच\n",
    "14009028a": "दिवं देवेन्द्र पृथिवीं चैव सर्वां; संवेष्टयेस्त्वं स्वबलेनैव शक्र\n",
    "14009028c": "एवंविधस्येह सतस्तवासौ; कथं वृत्रस्त्रिदिवं प्राग्जहार\n",
    "14009029": "इन्द्र उवाच\n",
    "14009029a": "न चण्डिका जङ्गमा नो करेणु;र्न वारिसोमं प्रपिबामि वह्ने\n",
    "14009029c": "न दुर्बले वै विसृजामि वज्रं; को मेऽसुखाय प्रहरेन्मनुष्यः\n",
    "14009030a": "प्रव्राजयेयं कालकेयान्पृथिव्या;मपाकर्षं दानवानन्तरिक्षात्\n",
    "14009030c": "दिवः प्रह्रादमवसानमानयं; को मेऽसुखाय प्रहरेत मर्त्यः\n",
    "14009031": "अग्निरुवाच\n",
    "14009031a": "यत्र शर्यातिं च्यवनो याजयिष्य;न्सहाश्विभ्यां सोममगृह्णदेकः\n",
    "14009031c": "तं त्वं क्रुद्धः प्रत्यषेधीः पुरस्ता;च्छर्यातियज्ञं स्मर तं महेन्द्र\n",
    "14009032a": "वज्रं गृहीत्वा च पुरंदर त्वं; संप्राहार्षीश्च्यवनस्यातिघोरम्\n",
    "14009032c": "स ते विप्रः सह वज्रेण बाहु;मपागृह्णात्तपसा जातमन्युः\n",
    "14009033a": "ततो रोषात्सर्वतो घोररूपं; सपत्नं ते जनयामास भूयः\n",
    "14009033c": "मदं नामासुरं विश्वरूपं; यं त्वं दृष्ट्वा चक्षुषी संन्यमीलः\n",
    "14009034a": "हनुरेका जगतीस्था तथैका; दिवं गता महतो दानवस्य\n",
    "14009034c": "सहस्रं दन्तानां शतयोजनानां; सुतीक्ष्णानां घोररूपं बभूव\n",
    "14009035a": "वृत्ताः स्थूला रजतस्तम्भवर्णा; दंष्ट्राश्चतस्रो द्वे शते योजनानाम्\n",
    "14009035c": "स त्वां दन्तान्विदशन्नभ्यधाव;ज्जिघांसया शूलमुद्यम्य घोरम्\n",
    "14009036a": "अपश्यस्त्वं तं तदा घोररूपं; सर्वे त्वन्ये ददृशुर्दर्शनीयम्\n",
    "14009036c": "यस्माद्भीतः प्राञ्जलिस्त्वं महर्षि;मागच्छेथाः शरणं दानवघ्न\n",
    "14009037a": "क्षत्रादेवं ब्रह्मबलं गरीयो; न ब्रह्मतः किंचिदन्यद्गरीयः\n",
    "14009037c": "सोऽहं जानन्ब्रह्मतेजो यथाव;न्न संवर्तं गन्तुमिच्छामि शक्र\n",
    "14010001": "इन्द्र उवाच\n",
    "14010001a": "एवमेतद्ब्रह्मबलं गरीयो; न ब्रह्मतः किंचिदन्यद्गरीयः\n",
    "14010001c": "आविक्षितस्य तु बलं न मृष्ये; वज्रमस्मै प्रहरिष्यामि घोरम्\n",
    "14010002a": "धृतराष्ट्र प्रहितो गच्छ मरुत्तं; संवर्तेन सहितं तं वदस्व\n",
    "14010002c": "बृहस्पतिं त्वमुपशिक्षस्व राज;न्वज्रं वा ते प्रहरिष्यामि घोरम्\n",
    "14010003": "व्यास उवाच\n",
    "14010003a": "ततो गत्वा धृतराष्ट्रो नरेन्द्रं; प्रोवाचेदं वचनं वासवस्य\n",
    "14010003c": "गन्धर्वं मां धृतराष्ट्रं निबोध; त्वामागतं वक्तुकामं नरेन्द्र\n",
    "14010004a": "ऐन्द्रं वाक्यं शृणु मे राजसिंह; यत्प्राह लोकाधिपतिर्महात्मा\n",
    "14010004c": "बृहस्पतिं याजकं त्वं वृणीष्व; वज्रं वा ते प्रहरिष्यामि घोरम्\n",
    "14010004e": "वचश्चेदेतन्न करिष्यसे मे; प्राहैतदेतावदचिन्त्यकर्मा\n",
    "14010005": "मरुत्त उवाच\n",
    "14010005a": "त्वं चैवैतद्वेत्थ पुरंदरश्च; विश्वेदेवा वसवश्चाश्विनौ च\n",
    "14010005c": "मित्रद्रोहे निष्कृतिर्वै यथैव; नास्तीति लोकेषु सदैव वादः\n",
    "14010006a": "बृहस्पतिर्याजयिता महेन्द्रं; देवश्रेष्ठं वज्रभृतां वरिष्ठम्\n",
    "14010006c": "संवर्तो मां याजयिताद्य राज;न्न ते वाक्यं तस्य वा रोचयामि\n",
    "14010007": "गन्धर्व उवाच\n",
    "14010007a": "घोरो नादः श्रूयते वासवस्य; नभस्तले गर्जतो राजसिंह\n",
    "14010007c": "व्यक्तं वज्रं मोक्ष्यते ते महेन्द्रः; क्षेमं राजंश्चिन्त्यतामेष कालः\n",
    "14010008": "व्यास उवाच\n",
    "14010008a": "इत्येवमुक्तो धृतराष्ट्रेण राजा; श्रुत्वा नादं नदतो वासवस्य\n",
    "14010008c": "तपोनित्यं धर्मविदां वरिष्ठं; संवर्तं तं ज्ञापयामास कार्यम्\n",
    "14010009": "मरुत्त उवाच\n",
    "14010009a": "इममश्मानं प्लवमानमारा;दध्वा दूरं तेन न दृश्यतेऽद्य\n",
    "14010009c": "प्रपद्येऽहं शर्म विप्रेन्द्र त्वत्तः; प्रयच्छ तस्मादभयं विप्रमुख्य\n",
    "14010010a": "अयमायाति वै वज्री दिशो विद्योतयन्दश\n",
    "14010010c": "अमानुषेण घोरेण सदस्यास्त्रासिता हि नः\n",
    "14010011": "संवर्त उवाच\n",
    "14010011a": "भयं शक्राद्व्येतु ते राजसिंह; प्रणोत्स्येऽहं भयमेतत्सुघोरम्\n",
    "14010011c": "संस्तम्भिन्या विद्यया क्षिप्रमेव; मा भैस्त्वमस्माद्भव चापि प्रतीतः\n",
    "14010012a": "अहं संस्तम्भयिष्यामि मा भैस्त्वं शक्रतो नृप\n",
    "14010012c": "सर्वेषामेव देवानां क्षपितान्यायुधानि मे\n",
    "14010013a": "दिशो वज्रं व्रजतां वायुरेतु; वर्षं भूत्वा निपततु काननेषु\n",
    "14010013c": "आपः प्लवन्त्वन्तरिक्षे वृथा च; सौदामिनी दृश्यतां मा बिभस्त्वम्\n",
    "14010014a": "अथो वह्निस्त्रातु वा सर्वतस्ते; कामं वर्षं वर्षतु वासवो वा\n",
    "14010014c": "वज्रं तथा स्थापयतां च वायु;र्महाघोरं प्लवमानं जलौघैः\n",
    "14010015": "मरुत्त उवाच\n",
    "14010015a": "घोरः शब्दः श्रूयते वै महास्वनो; वज्रस्यैष सहितो मारुतेन\n",
    "14010015c": "आत्मा हि मे प्रव्यथते मुहुर्मुहु;र्न मे स्वास्थ्यं जायते चाद्य विप्र\n",
    "14010016": "संवर्त उवाच\n",
    "14010016a": "वज्रादुग्राद्व्येतु भयं तवाद्य; वातो भूत्वा हन्मि नरेन्द्र वज्रम्\n",
    "14010016c": "भयं त्यक्त्वा वरमन्यं वृणीष्व; कं ते कामं तपसा साधयामि\n",
    "14010017": "मरुत्त उवाच\n",
    "14010017a": "इन्द्रः साक्षात्सहसाभ्येतु विप्र; हविर्यज्ञे प्रतिगृह्णातु चैव\n",
    "14010017c": "स्वं स्वं धिष्ण्यं चैव जुषन्तु देवाः; सुतं सोमं प्रतिगृह्णन्तु चैव\n",
    "14010018": "संवर्त उवाच\n",
    "14010018a": "अयमिन्द्रो हरिभिरायाति राज;न्देवैः सर्वैः सहितः सोमपीथी\n",
    "14010018c": "मन्त्राहूतो यज्ञमिमं मयाद्य; पश्यस्वैनं मन्त्रविस्रस्तकायम्\n",
    "14010019": "व्यास उवाच\n",
    "14010019a": "ततो देवैः सहितो देवराजो; रथे युक्त्वा तान्हरीन्वाजिमुख्यान्\n",
    "14010019c": "आयाद्यज्ञमधि राज्ञः पिपासु;राविक्षितस्याप्रमेयस्य सोमम्\n",
    "14010020a": "तमायान्तं सहितं देवसंघैः; प्रत्युद्ययौ सपुरोधा मरुत्तः\n",
    "14010020c": "चक्रे पूजां देवराजाय चाग्र्यां; यथाशास्त्रं विधिवत्प्रीयमाणः\n",
    "14010021": "संवर्त उवाच\n",
    "14010021a": "स्वागतं ते पुरुहूतेह विद्व;न्यज्ञोऽद्यायं संनिहिते त्वयीन्द्र\n",
    "14010021c": "शोशुभ्यते बलवृत्रघ्न भूयः; पिबस्व सोमं सुतमुद्यतं मया\n",
    "14010022": "मरुत्त उवाच\n",
    "14010022a": "शिवेन मां पश्य नमश्च तेऽस्तु; प्राप्तो यज्ञः सफलं जीवितं मे\n",
    "14010022c": "अयं यज्ञं कुरुते मे सुरेन्द्र; बृहस्पतेरवरो जन्मना यः\n",
    "14010023": "इन्द्र उवाच\n",
    "14010023a": "जानामि ते गुरुमेनं तपोधनं; बृहस्पतेरनुजं तिग्मतेजसम्\n",
    "14010023c": "यस्याह्वानादागतोऽहं नरेन्द्र; प्रीतिर्मेऽद्य त्वयि मन्युः प्रनष्टः\n",
    "14010024": "संवर्त उवाच\n",
    "14010024a": "यदि प्रीतस्त्वमसि वै देवराज; तस्मात्स्वयं शाधि यज्ञे विधानम्\n",
    "14010024c": "स्वयं सर्वान्कुरु मार्गान्सुरेन्द्र; जानात्वयं सर्वलोकश्च देव\n",
    "14010025": "व्यास उवाच\n",
    "14010025a": "एवमुक्तस्त्वाङ्गिरसेन शक्रः; समादिदेश स्वयमेव देवान्\n",
    "14010025c": "सभाः क्रियन्तामावसथाश्च मुख्याः; सहस्रशश्चित्रभौमाः समृद्धाः\n",
    "14010026a": "कॢप्तस्थूणाः कुरुतारोहणानि; गन्धर्वाणामप्सरसां च शीघ्रम्\n",
    "14010026c": "येषु नृत्येरन्नप्सरसः सहस्रशः; स्वर्गोद्देशः क्रियतां यज्ञवाटः\n",
    "14010027a": "इत्युक्तास्ते चक्रुराशु प्रतीता; दिवौकसः शक्रवाक्यान्नरेन्द्र\n",
    "14010027c": "ततो वाक्यं प्राह राजानमिन्द्रः; प्रीतो राजन्पूजयानो मरुत्तम्\n",
    "14010028a": "एष त्वयाहमिह राजन्समेत्य; ये चाप्यन्ये तव पूर्वे नरेन्द्राः\n",
    "14010028c": "सर्वाश्चान्या देवताः प्रीयमाणा; हविस्तुभ्यं प्रतिगृह्णन्तु राजन्\n",
    "14010029a": "आग्नेयं वै लोहितमालभन्तां; वैश्वदेवं बहुरूपं विराजन्\n",
    "14010029c": "नीलं चोक्षाणं मेध्यमभ्यालभन्तां; चलच्छिश्नं मत्प्रदिष्टं द्विजेन्द्राः\n",
    "14010030a": "ततो यज्ञो ववृधे तस्य राज्ञो; यत्र देवाः स्वयमन्नानि जह्रुः\n",
    "14010030c": "यस्मिञ्शक्रो ब्राह्मणैः पूज्यमानः; सदस्योऽभूद्धरिमान्देवराजः\n",
    "14010031a": "ततः संवर्तश्चित्यगतो महात्मा; यथा वह्निः प्रज्वलितो द्वितीयः\n",
    "14010031c": "हवींष्युच्चैराह्वयन्देवसंघा;ञ्जुहावाग्नौ मन्त्रवत्सुप्रतीतः\n",
    "14010032a": "ततः पीत्वा बलभित्सोममग्र्यं; ये चाप्यन्ये सोमपा वै दिवौकसः\n",
    "14010032c": "सर्वेऽनुज्ञाताः प्रययुः पार्थिवेन; यथाजोषं तर्पिताः प्रीतिमन्तः\n",
    "14010033a": "ततो राजा जातरूपस्य राशी;न्पदे पदे कारयामास हृष्टः\n",
    "14010033c": "द्विजातिभ्यो विसृजन्भूरि वित्तं; रराज वित्तेश इवारिहन्ता\n",
    "14010034a": "ततो वित्तं विविधं संनिधाय; यथोत्साहं कारयित्वा च कोशम्\n",
    "14010034c": "अनुज्ञातो गुरुणा संनिवृत्य; शशास गामखिलां सागरान्ताम्\n",
    "14010035a": "एवंगुणः संबभूवेह राजा; यस्य क्रतौ तत्सुवर्णं प्रभूतम्\n",
    "14010035c": "तत्त्वं समादाय नरेन्द्र वित्तं; यजस्व देवांस्तर्पयानो विधानैः\n",
    "14010036": "वैशंपायन उवाच\n",
    "14010036a": "ततो राजा पाण्डवो हृष्टरूपः; श्रुत्वा वाक्यं सत्यवत्याः सुतस्य\n",
    "14010036c": "मनश्चक्रे तेन वित्तेन यष्टुं; ततोऽमात्यैर्मन्त्रयामास भूयः\n",
    "14011001": "वैशंपायन उवाच\n",
    "14011001a": "इत्युक्ते नृपतौ तस्मिन्व्यासेनाद्भुतकर्मणा\n",
    "14011001c": "वासुदेवो महातेजास्ततो वचनमाददे\n",
    "14011002a": "तं नृपं दीनमनसं निहतज्ञातिबान्धवम्\n",
    "14011002c": "उपप्लुतमिवादित्यं सधूममिव पावकम्\n",
    "14011003a": "निर्विण्णमनसं पार्थं ज्ञात्वा वृष्णिकुलोद्वहः\n",
    "14011003c": "आश्वासयन्धर्मसुतं प्रवक्तुमुपचक्रमे\n",
    "14011004": "वासुदेव उवाच\n",
    "14011004a": "सर्वं जिह्मं मृत्युपदमार्जवं ब्रह्मणः पदम्\n",
    "14011004c": "एतावाञ्ज्ञानविषयः किं प्रलापः करिष्यति\n",
    "14011005a": "नैव ते निष्ठितं कर्म नैव ते शत्रवो जिताः\n",
    "14011005c": "कथं शत्रुं शरीरस्थमात्मानं नावबुध्यसे\n",
    "14011006a": "अत्र ते वर्तयिष्यामि यथाधर्मं यथाश्रुतम्\n",
    "14011006c": "इन्द्रस्य सह वृत्रेण यथा युद्धमवर्तत\n",
    "14011007a": "वृत्रेण पृथिवी व्याप्ता पुरा किल नराधिप\n",
    "14011007c": "दृष्ट्वा स पृथिवीं व्याप्तां गन्धस्य विषये हृते\n",
    "14011007e": "धराहरणदुर्गन्धो विषयः समपद्यत\n",
    "14011008a": "शतक्रतुश्चुकोपाथ गन्धस्य विषये हृते\n",
    "14011008c": "वृत्रस्य स ततः क्रुद्धो वज्रं घोरमवासृजत्\n",
    "14011009a": "स वध्यमानो वज्रेण पृथिव्यां भूरितेजसा\n",
    "14011009c": "विवेश सहसैवापो जग्राह विषयं ततः\n",
    "14011010a": "व्याप्तास्वथाप्सु वृत्रेण रसे च विषये हृते\n",
    "14011010c": "शतक्रतुरभिक्रुद्धस्तासु वज्रमवासृजत्\n",
    "14011011a": "स वध्यमानो वज्रेण सलिले भूरितेजसा\n",
    "14011011c": "विवेश सहसा ज्योतिर्जग्राह विषयं ततः\n",
    "14011012a": "व्याप्ते ज्योतिषि वृत्रेण रूपेऽथ विषये हृते\n",
    "14011012c": "शतक्रतुरभिक्रुद्धस्तत्र वज्रमवासृजत्\n",
    "14011013a": "स वध्यमानो वज्रेण सुभृशं भूरितेजसा\n",
    "14011013c": "विवेश सहसा वायुं जग्राह विषयं ततः\n",
    "14011014a": "व्याप्ते वायौ तु वृत्रेण स्पर्शेऽथ विषये हृते\n",
    "14011014c": "शतक्रतुरभिक्रुद्धस्तत्र वज्रमवासृजत्\n",
    "14011015a": "स वध्यमानो वज्रेण तस्मिन्नमिततेजसा\n",
    "14011015c": "आकाशमभिदुद्राव जग्राह विषयं ततः\n",
    "14011016a": "आकाशे वृत्रभूते च शब्दे च विषये हृते\n",
    "14011016c": "शतक्रतुरभिक्रुद्धस्तत्र वज्रमवासृजत्\n",
    "14011017a": "स वध्यमानो वज्रेण तस्मिन्नमिततेजसा\n",
    "14011017c": "विवेश सहसा शक्रं जग्राह विषयं ततः\n",
    "14011018a": "तस्य वृत्रगृहीतस्य मोहः समभवन्महान्\n",
    "14011018c": "रथंतरेण तं तात वसिष्ठः प्रत्यबोधयत्\n",
    "14011019a": "ततो वृत्रं शरीरस्थं जघान भरतर्षभ\n",
    "14011019c": "शतक्रतुरदृश्येन वज्रेणेतीह नः श्रुतम्\n",
    "14011020a": "इदं धर्मरहस्यं च शक्रेणोक्तं महर्षिषु\n",
    "14011020c": "ऋषिभिश्च मम प्रोक्तं तन्निबोध नराधिप\n",
    "14012001": "वासुदेव उवाच\n",
    "14012001a": "द्विविधो जायते व्याधिः शारीरो मानसस्तथा\n",
    "14012001c": "परस्परं तयोर्जन्म निर्द्वंद्वं नोपलभ्यते\n",
    "14012002a": "शरीरे जायते व्याधिः शारीरो नात्र संशयः\n",
    "14012002c": "मानसो जायते व्याधिर्मनस्येवेति निश्चयः\n",
    "14012003a": "शीतोष्णे चैव वायुश्च गुणा राजञ्शरीरजाः\n",
    "14012003c": "तेषां गुणानां साम्यं चेत्तदाहुः स्वस्थलक्षणम्\n",
    "14012003e": "उष्णेन बाध्यते शीतं शीतेनोष्णं च बाध्यते\n",
    "14012004a": "सत्त्वं रजस्तमश्चेति त्रयस्त्वात्मगुणाः स्मृताः\n",
    "14012004c": "तेषां गुणानां साम्यं चेत्तदाहुः स्वस्थलक्षणम्\n",
    "14012004e": "तेषामन्यतमोत्सेके विधानमुपदिश्यते\n",
    "14012005a": "हर्षेण बाध्यते शोको हर्षः शोकेन बाध्यते\n",
    "14012005c": "कश्चिद्दुःखे वर्तमानः सुखस्य स्मर्तुमिच्छति\n",
    "14012005e": "कश्चित्सुखे वर्तमानो दुःखस्य स्मर्तुमिच्छति\n",
    "14012006a": "स त्वं न दुःखी दुःखस्य न सुखी सुसुखस्य वा\n",
    "14012006c": "स्मर्तुमिच्छसि कौन्तेय दिष्टं हि बलवत्तरम्\n",
    "14012007a": "अथ वा ते स्वभावोऽयं येन पार्थावकृष्यसे\n",
    "14012007c": "दृष्ट्वा सभागतां कृष्णामेकवस्त्रां रजस्वलाम्\n",
    "14012007e": "मिषतां पाण्डवेयानां न तत्संस्मर्तुमिच्छसि\n",
    "14012008a": "प्रव्राजनं च नगरादजिनैश्च विवासनम्\n",
    "14012008c": "महारण्यनिवासश्च न तस्य स्मर्तुमिच्छसि\n",
    "14012009a": "जटासुरात्परिक्लेशश्चित्रसेनेन चाहवः\n",
    "14012009c": "सैन्धवाच्च परिक्लेशो न तस्य स्मर्तुमिच्छसि\n",
    "14012010a": "पुनरज्ञातचर्यायां कीचकेन पदा वधः\n",
    "14012010c": "याज्ञसेन्यास्तदा पार्थ न तस्य स्मर्तुमिच्छसि\n",
    "14012011a": "यच्च ते द्रोणभीष्माभ्यां युद्धमासीदरिंदम\n",
    "14012011c": "मनसैकेन योद्धव्यं तत्ते युद्धमुपस्थितम्\n",
    "14012011e": "तस्मादभ्युपगन्तव्यं युद्धाय भरतर्षभ\n",
    "14012012a": "परमव्यक्तरूपस्य परं मुक्त्वा स्वकर्मभिः\n",
    "14012012c": "यत्र नैव शरैः कार्यं न भृत्यैर्न च बन्धुभिः\n",
    "14012012e": "आत्मनैकेन योद्धव्यं तत्ते युद्धमुपस्थितम्\n",
    "14012013a": "तस्मिन्ननिर्जिते युद्धे कामवस्थां गमिष्यसि\n",
    "14012013c": "एतज्ज्ञात्वा तु कौन्तेय कृतकृत्यो भविष्यसि\n",
    "14012014a": "एतां बुद्धिं विनिश्चित्य भूतानामागतिं गतिम्\n",
    "14012014c": "पितृपैतामहे वृत्ते शाधि राज्यं यथोचितम्\n",
    "14013001": "वासुदेव उवाच\n",
    "14013001a": "न बाह्यं द्रव्यमुत्सृज्य सिद्धिर्भवति भारत\n",
    "14013001c": "शारीरं द्रव्यमुत्सृज्य सिद्धिर्भवति वा न वा\n",
    "14013002a": "बाह्यद्रव्यविमुक्तस्य शारीरेषु च गृध्यतः\n",
    "14013002c": "यो धर्मो यत्सुखं चैव द्विषतामस्तु तत्तथा\n",
    "14013003a": "द्व्यक्षरस्तु भवेन्मृत्युस्त्र्यक्षरं ब्रह्म शाश्वतम्\n",
    "14013003c": "ममेति द्व्यक्षरो मृत्युर्न ममेति च शाश्वतम्\n",
    "14013004a": "ब्रह्म मृत्युश्च तौ राजन्नात्मन्येव व्यवस्थितौ\n",
    "14013004c": "अदृश्यमानौ भूतानि योधयेतामसंशयम्\n",
    "14013005a": "अविनाशोऽस्य सत्त्वस्य नियतो यदि भारत\n",
    "14013005c": "भित्त्वा शरीरं भूतानामहिंसां प्रतिपद्यते\n",
    "14013006a": "लब्ध्वापि पृथिवीं सर्वां सहस्थावरजङ्गमाम्\n",
    "14013006c": "ममत्वं यस्य नैव स्यात्किं तया स करिष्यति\n",
    "14013007a": "अथ वा वसतः पार्थ वने वन्येन जीवतः\n",
    "14013007c": "ममता यस्य द्रव्येषु मृत्योरास्ये स वर्तते\n",
    "14013008a": "बाह्यान्तराणां शत्रूणां स्वभावं पश्य भारत\n",
    "14013008c": "यन्न पश्यति तद्भूतं मुच्यते स महाभयात्\n",
    "14013009a": "कामात्मानं न प्रशंसन्ति लोके; न चाकामात्काचिदस्ति प्रवृत्तिः\n",
    "14013009c": "दानं हि वेदाध्ययनं तपश्च; कामेन कर्माणि च वैदिकानि\n",
    "14013010a": "व्रतं यज्ञान्नियमान्ध्यानयोगा;न्कामेन यो नारभते विदित्वा\n",
    "14013010c": "यद्यद्ध्ययं कामयते स धर्मो; न यो धर्मो नियमस्तस्य मूलम्\n",
    "14013011a": "अत्र गाथाः कामगीताः कीर्तयन्ति पुराविदः\n",
    "14013011c": "शृणु संकीर्त्यमानास्ता निखिलेन युधिष्ठिर\n",
    "14013012a": "नाहं शक्योऽनुपायेन हन्तुं भूतेन केनचित्\n",
    "14013012c": "यो मां प्रयतते हन्तुं ज्ञात्वा प्रहरणे बलम्\n",
    "14013012e": "तस्य तस्मिन्प्रहरणे पुनः प्रादुर्भवाम्यहम्\n",
    "14013013a": "यो मां प्रयतते हन्तुं यज्ञैर्विविधदक्षिणैः\n",
    "14013013c": "जङ्गमेष्विव कर्मात्मा पुनः प्रादुर्भवाम्यहम्\n",
    "14013014a": "यो मां प्रयतते हन्तुं वेदैर्वेदान्तसाधनैः\n",
    "14013014c": "स्थावरेष्विव शान्तात्मा तस्य प्रादुर्भवाम्यहम्\n",
    "14013015a": "यो मां प्रयतते हन्तुं धृत्या सत्यपराक्रमः\n",
    "14013015c": "भावो भवामि तस्याहं स च मां नावबुध्यते\n",
    "14013016a": "यो मां प्रयतते हन्तुं तपसा संशितव्रतः\n",
    "14013016c": "ततस्तपसि तस्याथ पुनः प्रादुर्भवाम्यहम्\n",
    "14013017a": "यो मां प्रयतते हन्तुं मोक्षमास्थाय पण्डितः\n",
    "14013017c": "तस्य मोक्षरतिस्थस्य नृत्यामि च हसामि च\n",
    "14013017e": "अवध्यः सर्वभूतानामहमेकः सनातनः\n",
    "14013018a": "तस्मात्त्वमपि तं कामं यज्ञैर्विविधदक्षिणैः\n",
    "14013018c": "धर्मं कुरु महाराज तत्र ते स भविष्यति\n",
    "14013019a": "यजस्व वाजिमेधेन विधिवद्दक्षिणावता\n",
    "14013019c": "अन्यैश्च विविधैर्यज्ञैः समृद्धैराप्तदक्षिणैः\n",
    "14013020a": "मा ते व्यथास्तु निहतान्बन्धून्वीक्ष्य पुनः पुनः\n",
    "14013020c": "न शक्यास्ते पुनर्द्रष्टुं ये हतास्मिन्रणाजिरे\n",
    "14013021a": "स त्वमिष्ट्वा महायज्ञैः समृद्धैराप्तदक्षिणैः\n",
    "14013021c": "लोके कीर्तिं परां प्राप्य गतिमग्र्यां गमिष्यसि\n",
    "14014001": "वैशंपायन उवाच\n",
    "14014001a": "एवं बहुविधैर्वाक्यैर्मुनिभिस्तैस्तपोधनैः\n",
    "14014001c": "समाश्वस्यत राजर्षिर्हतबन्धुर्युधिष्ठिरः\n",
    "14014002a": "सोऽनुनीतो भगवता विष्टरश्रवसा स्वयम्\n",
    "14014002c": "द्वैपायनेन कृष्णेन देवस्थानेन चाभिभूः\n",
    "14014003a": "नारदेनाथ भीमेन नकुलेन च पार्थिवः\n",
    "14014003c": "कृष्णया सहदेवेन विजयेन च धीमता\n",
    "14014004a": "अन्यैश्च पुरुषव्याघ्रैर्ब्राह्मणैः शास्त्रदृष्टिभिः\n",
    "14014004c": "व्यजहाच्छोकजं दुःखं संतापं चैव मानसम्\n",
    "14014005a": "अर्चयामास देवांश्च ब्राह्मणांश्च युधिष्ठिरः\n",
    "14014005c": "कृत्वाथ प्रेतकार्याणि बन्धूनां स पुनर्नृपः\n",
    "14014005e": "अन्वशासत धर्मात्मा पृथिवीं सागराम्बराम्\n",
    "14014006a": "प्रशान्तचेताः कौरव्यः स्वराज्यं प्राप्य केवलम्\n",
    "14014006c": "व्यासं च नारदं चैव तांश्चान्यानब्रवीन्नृपः\n",
    "14014007a": "आश्वासितोऽहं प्राग्वृद्धैर्भवद्भिर्मुनिपुंगवैः\n",
    "14014007c": "न सूक्ष्ममपि मे किंचिद्व्यलीकमिह विद्यते\n",
    "14014008a": "अर्थश्च सुमहान्प्राप्तो येन यक्ष्यामि देवताः\n",
    "14014008c": "पुरस्कृत्येह भवतः समानेष्यामहे मखम्\n",
    "14014009a": "हिमवन्तं त्वया गुप्ता गमिष्यामः पितामह\n",
    "14014009c": "बह्वाश्चर्यो हि देशः स श्रूयते द्विजसत्तम\n",
    "14014010a": "तथा भगवता चित्रं कल्याणं बहु भाषितम्\n",
    "14014010c": "देवर्षिणा नारदेन देवस्थानेन चैव ह\n",
    "14014011a": "नाभागधेयः पुरुषः कश्चिदेवंविधान्गुरून्\n",
    "14014011c": "लभते व्यसनं प्राप्य सुहृदः साधुसंमतान्\n",
    "14014012a": "एवमुक्तास्तु ते राज्ञा सर्व एव महर्षयः\n",
    "14014012c": "अभ्यनुज्ञाप्य राजानं तथोभौ कृष्णफल्गुनौ\n",
    "14014012e": "पश्यतामेव सर्वेषां तत्रैवादर्शनं ययुः\n",
    "14014013a": "ततो धर्मसुतो राजा तत्रैवोपाविशत्प्रभुः\n",
    "14014013c": "एवं नातिमहान्कालः स तेषामभ्यवर्तत\n",
    "14014014a": "कुर्वतां शौचकर्माणि भीष्मस्य निधने तदा\n",
    "14014014c": "महादानानि विप्रेभ्यो ददतामौर्ध्वदैहिकम्\n",
    "14014015a": "भीष्मकर्णपुरोगाणां कुरूणां कुरुनन्दन\n",
    "14014015c": "सहितो धृतराष्ट्रेण प्रददावौर्ध्वदैहिकम्\n",
    "14014016a": "ततो दत्त्वा बहु धनं विप्रेभ्यः पाण्डवर्षभः\n",
    "14014016c": "धृतराष्ट्रं पुरस्कृत्य विवेश गजसाह्वयम्\n",
    "14014017a": "स समाश्वास्य पितरं प्रज्ञाचक्षुषमीश्वरम्\n",
    "14014017c": "अन्वशाद्वै स धर्मात्मा पृथिवीं भ्रातृभिः सह\n",
    "14015001": "जनमेजय उवाच\n",
    "14015001a": "विजिते पाण्डवेयैस्तु प्रशान्ते च द्विजोत्तम\n",
    "14015001c": "राष्ट्रे किं चक्रतुर्वीरौ वासुदेवधनंजयौ\n",
    "14015002": "वैशंपायन उवाच\n",
    "14015002a": "विजिते पाण्डवेयैस्तु प्रशान्ते च विशां पते\n",
    "14015002c": "राष्ट्रे बभूवतुर्हृष्टौ वासुदेवधनंजयौ\n",
    "14015003a": "विजह्राते मुदा युक्तौ दिवि देवेश्वराविव\n",
    "14015003c": "तौ वनेषु विचित्रेषु पर्वतानां च सानुषु\n",
    "14015004a": "शैलेषु रमणीयेषु पल्वलेषु नदीषु च\n",
    "14015004c": "चङ्क्रम्यमाणौ संहृष्टावश्विनाविव नन्दने\n",
    "14015005a": "इन्द्रप्रस्थे महात्मानौ रेमाते कृष्णपाण्डवौ\n",
    "14015005c": "प्रविश्य तां सभां रम्यां विजह्राते च भारत\n",
    "14015006a": "तत्र युद्धकथाश्चित्राः परिक्लेशांश्च पार्थिव\n",
    "14015006c": "कथायोगे कथायोगे कथयामासतुस्तदा\n",
    "14015007a": "ऋषीणां देवतानां च वंशांस्तावाहतुस्तदा\n",
    "14015007c": "प्रीयमाणौ महात्मानौ पुराणावृषिसत्तमौ\n",
    "14015008a": "मधुरास्तु कथाश्चित्राश्चित्रार्थपदनिश्चयाः\n",
    "14015008c": "निश्चयज्ञः स पार्थाय कथयामास केशवः\n",
    "14015009a": "पुत्रशोकाभिसंतप्तं ज्ञातीनां च सहस्रशः\n",
    "14015009c": "कथाभिः शमयामास पार्थं शौरिर्जनार्दनः\n",
    "14015010a": "स तमाश्वास्य विधिवद्विधानज्ञो महातपाः\n",
    "14015010c": "अपहृत्यात्मनो भारं विशश्रामेव सात्वतः\n",
    "14015011a": "ततः कथान्ते गोविन्दो गुडाकेशमुवाच ह\n",
    "14015011c": "सान्त्वयञ्श्लक्ष्णया वाचा हेतुयुक्तमिदं वचः\n",
    "14015012a": "विजितेयं धरा कृत्स्ना सव्यसाचिन्परंतप\n",
    "14015012c": "त्वद्बाहुबलमाश्रित्य राज्ञा धर्मसुतेन ह\n",
    "14015013a": "असपत्नां महीं भुङ्क्ते धर्मराजो युधिष्ठिरः\n",
    "14015013c": "भीमसेनप्रभावेन यमयोश्च नरोत्तम\n",
    "14015014a": "धर्मेण राज्ञा धर्मज्ञ प्राप्तं राज्यमकण्टकम्\n",
    "14015014c": "धर्मेण निहतः संख्ये स च राजा सुयोधनः\n",
    "14015015a": "अधर्मरुचयो लुब्धाः सदा चाप्रियवादिनः\n",
    "14015015c": "धार्तराष्ट्रा दुरात्मानः सानुबन्धा निपातिताः\n",
    "14015016a": "प्रशान्तामखिलां पार्थ पृथिवीं पृथिवीपतिः\n",
    "14015016c": "भुङ्क्ते धर्मसुतो राजा त्वया गुप्तः कुरूद्वह\n",
    "14015017a": "रमे चाहं त्वया सार्धमरण्येष्वपि पाण्डव\n",
    "14015017c": "किमु यत्र जनोऽयं वै पृथा चामित्रकर्शन\n",
    "14015018a": "यत्र धर्मसुतो राजा यत्र भीमो महाबलः\n",
    "14015018c": "यत्र माद्रवतीपुत्रौ रतिस्तत्र परा मम\n",
    "14015019a": "तथैव स्वर्गकल्पेषु सभोद्देशेषु भारत\n",
    "14015019c": "रमणीयेषु पुण्येषु सहितस्य त्वयानघ\n",
    "14015020a": "कालो महांस्त्वतीतो मे शूरपुत्रमपश्यतः\n",
    "14015020c": "बलदेवं च कौरव्य तथान्यान्वृष्णिपुंगवान्\n",
    "14015021a": "सोऽहं गन्तुमभीप्सामि पुरीं द्वारवतीं प्रति\n",
    "14015021c": "रोचतां गमनं मह्यं तवापि पुरुषर्षभ\n",
    "14015022a": "उक्तो बहुविधं राजा तत्र तत्र युधिष्ठिरः\n",
    "14015022c": "स ह भीष्मेण यद्युक्तमस्माभिः शोककारिते\n",
    "14015023a": "शिष्टो युधिष्ठिरोऽस्माभिः शास्ता सन्नपि पाण्डवः\n",
    "14015023c": "तेन तच्च वचः सम्यग्गृहीतं सुमहात्मना\n",
    "14015024a": "धर्मपुत्रे हि धर्मज्ञे कृतज्ञे सत्यवादिनि\n",
    "14015024c": "सत्यं धर्मो मतिश्चाग्र्या स्थितिश्च सततं स्थिरा\n",
    "14015025a": "तद्गत्वा तं महात्मानं यदि ते रोचतेऽर्जुन\n",
    "14015025c": "अस्मद्गमनसंयुक्तं वचो ब्रूहि जनाधिपम्\n",
    "14015026a": "न हि तस्याप्रियं कुर्यां प्राणत्यागेऽप्युपस्थिते\n",
    "14015026c": "कुतो गन्तुं महाबाहो पुरीं द्वारवतीं प्रति\n",
    "14015027a": "सर्वं त्विदमहं पार्थ त्वत्प्रीतिहितकाम्यया\n",
    "14015027c": "ब्रवीमि सत्यं कौरव्य न मिथ्यैतत्कथंचन\n",
    "14015028a": "प्रयोजनं च निर्वृत्तमिह वासे ममार्जुन\n",
    "14015028c": "धार्तराष्ट्रो हतो राजा सबलः सपदानुगः\n",
    "14015029a": "पृथिवी च वशे तात धर्मपुत्रस्य धीमतः\n",
    "14015029c": "स्थिता समुद्रवसना सशैलवनकानना\n",
    "14015029e": "चिता रत्नैर्बहुविधैः कुरुराजस्य पाण्डव\n",
    "14015030a": "धर्मेण राजा धर्मज्ञः पातु सर्वां वसुंधराम्\n",
    "14015030c": "उपास्यमानो बहुभिः सिद्धैश्चापि महात्मभिः\n",
    "14015030e": "स्तूयमानश्च सततं बन्दिभिर्भरतर्षभ\n",
    "14015031a": "तन्मया सह गत्वाद्य राजानं कुरुवर्धनम्\n",
    "14015031c": "आपृच्छ कुरुशार्दूल गमनं द्वारकां प्रति\n",
    "14015032a": "इदं शरीरं वसु यच्च मे गृहे; निवेदितं पार्थ सदा युधिष्ठिरे\n",
    "14015032c": "प्रियश्च मान्यश्च हि मे युधिष्ठिरः; सदा कुरूणामधिपो महामतिः\n",
    "14015033a": "प्रयोजनं चापि निवासकारणे; न विद्यते मे त्वदृते महाभुज\n",
    "14015033c": "स्थिता हि पृथ्वी तव पार्थ शासने; गुरोः सुवृत्तस्य युधिष्ठिरस्य ह\n",
    "14015034a": "इतीदमुक्तं स तदा महात्मना; जनार्दनेनामितविक्रमोऽर्जुनः\n",
    "14015034c": "तथेति कृच्छ्रादिव वाचमीरय;ज्जनार्दनं संप्रतिपूज्य पार्थिव\n",
    "14016001": "जनमेजय उवाच\n",
    "14016001a": "सभायां वसतोस्तस्यां निहत्यारीन्महात्मनोः\n",
    "14016001c": "केशवार्जुनयोः का नु कथा समभवद्द्विज\n",
    "14016002": "वैशंपायन उवाच\n",
    "14016002a": "कृष्णेन सहितः पार्थः स्वराज्यं प्राप्य केवलम्\n",
    "14016002c": "तस्यां सभायां रम्यायां विजहार मुदा युतः\n",
    "14016003a": "ततः कंचित्सभोद्देशं स्वर्गोद्देशसमं नृप\n",
    "14016003c": "यदृच्छया तौ मुदितौ जग्मतुः स्वजनावृतौ\n",
    "14016004a": "ततः प्रतीतः कृष्णेन सहितः पाण्डवोऽर्जुनः\n",
    "14016004c": "निरीक्ष्य तां सभां रम्यामिदं वचनमब्रवीत्\n",
    "14016005a": "विदितं ते महाबाहो संग्रामे समुपस्थिते\n",
    "14016005c": "माहात्म्यं देवकीमातस्तच्च ते रूपमैश्वरम्\n",
    "14016006a": "यत्तु तद्भवता प्रोक्तं तदा केशव सौहृदात्\n",
    "14016006c": "तत्सर्वं पुरुषव्याघ्र नष्टं मे नष्टचेतसः\n",
    "14016007a": "मम कौतूहलं त्वस्ति तेष्वर्थेषु पुनः प्रभो\n",
    "14016007c": "भवांश्च द्वारकां गन्ता नचिरादिव माधव\n",
    "14016008a": "एवमुक्तस्ततः कृष्णः फल्गुनं प्रत्यभाषत\n",
    "14016008c": "परिष्वज्य महातेजा वचनं वदतां वरः\n",
    "14016009a": "श्रावितस्त्वं मया गुह्यं ज्ञापितश्च सनातनम्\n",
    "14016009c": "धर्मं स्वरूपिणं पार्थ सर्वलोकांश्च शाश्वतान्\n",
    "14016010a": "अबुद्ध्वा यन्न गृह्णीथास्तन्मे सुमहदप्रियम्\n",
    "14016010c": "नूनमश्रद्दधानोऽसि दुर्मेधाश्चासि पाण्डव\n",
    "14016011a": "स हि धर्मः सुपर्याप्तो ब्रह्मणः पदवेदने\n",
    "14016011c": "न शक्यं तन्मया भूयस्तथा वक्तुमशेषतः\n",
    "14016012a": "परं हि ब्रह्म कथितं योगयुक्तेन तन्मया\n",
    "14016012c": "इतिहासं तु वक्ष्यामि तस्मिन्नर्थे पुरातनम्\n",
    "14016013a": "यथा तां बुद्धिमास्थाय गतिमग्र्यां गमिष्यसि\n",
    "14016013c": "शृणु धर्मभृतां श्रेष्ठ गदतः सर्वमेव मे\n",
    "14016014a": "आगच्छद्ब्राह्मणः कश्चित्स्वर्गलोकादरिंदम\n",
    "14016014c": "ब्रह्मलोकाच्च दुर्धर्षः सोऽस्माभिः पूजितोऽभवत्\n",
    "14016015a": "अस्माभिः परिपृष्टश्च यदाह भरतर्षभ\n",
    "14016015c": "दिव्येन विधिना पार्थ तच्छृणुष्वाविचारयन्\n",
    "14016016": "ब्राह्मण उवाच\n",
    "14016016a": "मोक्षधर्मं समाश्रित्य कृष्ण यन्मानुपृच्छसि\n",
    "14016016c": "भूतानामनुकम्पार्थं यन्मोहच्छेदनं प्रभो\n",
    "14016017a": "तत्तेऽहं संप्रवक्ष्यामि यथावन्मधुसूदन\n",
    "14016017c": "शृणुष्वावहितो भूत्वा गदतो मम माधव\n",
    "14016018a": "कश्चिद्विप्रस्तपोयुक्तः काश्यपो धर्मवित्तमः\n",
    "14016018c": "आससाद द्विजं कंचिद्धर्माणामागतागमम्\n",
    "14016019a": "गतागते सुबहुशो ज्ञानविज्ञानपारगम्\n",
    "14016019c": "लोकतत्त्वार्थकुशलं ज्ञातारं सुखदुःखयोः\n",
    "14016020a": "जातीमरणतत्त्वज्ञं कोविदं पुण्यपापयोः\n",
    "14016020c": "द्रष्टारमुच्चनीचानां कर्मभिर्देहिनां गतिम्\n",
    "14016021a": "चरन्तं मुक्तवत्सिद्धं प्रशान्तं संयतेन्द्रियम्\n",
    "14016021c": "दीप्यमानं श्रिया ब्राह्म्या क्रममाणं च सर्वशः\n",
    "14016022a": "अन्तर्धानगतिज्ञं च श्रुत्वा तत्त्वेन काश्यपः\n",
    "14016022c": "तथैवान्तर्हितैः सिद्धैर्यान्तं चक्रधरैः सह\n",
    "14016023a": "संभाषमाणमेकान्ते समासीनं च तैः सह\n",
    "14016023c": "यदृच्छया च गच्छन्तमसक्तं पवनं यथा\n",
    "14016024a": "तं समासाद्य मेधावी स तदा द्विजसत्तमः\n",
    "14016024c": "चरणौ धर्मकामो वै तपस्वी सुसमाहितः\n",
    "14016024e": "प्रतिपेदे यथान्यायं भक्त्या परमया युतः\n",
    "14016025a": "विस्मितश्चाद्भुतं दृष्ट्वा काश्यपस्तं द्विजोत्तमम्\n",
    "14016025c": "परिचारेण महता गुरुं वैद्यमतोषयत्\n",
    "14016026a": "प्रीतात्मा चोपपन्नश्च श्रुतचारित्रसंयुतः\n",
    "14016026c": "भावेन तोषयच्चैनं गुरुवृत्त्या परंतपः\n",
    "14016027a": "तस्मै तुष्टः स शिष्याय प्रसन्नोऽथाब्रवीद्गुरुः\n",
    "14016027c": "सिद्धिं परामभिप्रेक्ष्य शृणु तन्मे जनार्दन\n",
    "14016028a": "विविधैः कर्मभिस्तात पुण्ययोगैश्च केवलैः\n",
    "14016028c": "गच्छन्तीह गतिं मर्त्या देवलोकेऽपि च स्थितिम्\n",
    "14016029a": "न क्वचित्सुखमत्यन्तं न क्वचिच्छाश्वती स्थितिः\n",
    "14016029c": "स्थानाच्च महतो भ्रंशो दुःखलब्धात्पुनः पुनः\n",
    "14016030a": "अशुभा गतयः प्राप्ताः कष्टा मे पापसेवनात्\n",
    "14016030c": "काममन्युपरीतेन तृष्णया मोहितेन च\n",
    "14016031a": "पुनः पुनश्च मरणं जन्म चैव पुनः पुनः\n",
    "14016031c": "आहारा विविधा भुक्ताः पीता नानाविधाः स्तनाः\n",
    "14016032a": "मातरो विविधा दृष्टाः पितरश्च पृथग्विधाः\n",
    "14016032c": "सुखानि च विचित्राणि दुःखानि च मयानघ\n",
    "14016033a": "प्रियैर्विवासो बहुशः संवासश्चाप्रियैः सह\n",
    "14016033c": "धननाशश्च संप्राप्तो लब्ध्वा दुःखेन तद्धनम्\n",
    "14016034a": "अवमानाः सुकष्टाश्च परतः स्वजनात्तथा\n",
    "14016034c": "शारीरा मानसाश्चापि वेदना भृशदारुणाः\n",
    "14016035a": "प्राप्ता विमाननाश्चोग्रा वधबन्धाश्च दारुणाः\n",
    "14016035c": "पतनं निरये चैव यातनाश्च यमक्षये\n",
    "14016036a": "जरा रोगाश्च सततं वासनानि च भूरिशः\n",
    "14016036c": "लोकेऽस्मिन्ननुभूतानि द्वंद्वजानि भृशं मया\n",
    "14016037a": "ततः कदाचिन्निर्वेदान्निकारान्निकृतेन च\n",
    "14016037c": "लोकतन्त्रं परित्यक्तं दुःखार्तेन भृशं मया\n",
    "14016037e": "ततः सिद्धिरियं प्राप्ता प्रसादादात्मनो मया\n",
    "14016038a": "नाहं पुनरिहागन्ता लोकानालोकयाम्यहम्\n",
    "14016038c": "आ सिद्धेरा प्रजासर्गादात्मनो मे गतिः शुभा\n",
    "14016039a": "उपलब्धा द्विजश्रेष्ठ तथेयं सिद्धिरुत्तमा\n",
    "14016039c": "इतः परं गमिष्यामि ततः परतरं पुनः\n",
    "14016039e": "ब्रह्मणः पदमव्यग्रं मा ते भूदत्र संशयः\n",
    "14016040a": "नाहं पुनरिहागन्ता मर्त्यलोकं परंतप\n",
    "14016040c": "प्रीतोऽस्मि ते महाप्राज्ञ ब्रूहि किं करवाणि ते\n",
    "14016041a": "यदीप्सुरुपपन्नस्त्वं तस्य कालोऽयमागतः\n",
    "14016041c": "अभिजाने च तदहं यदर्थं मा त्वमागतः\n",
    "14016041e": "अचिरात्तु गमिष्यामि येनाहं त्वामचूचुदम्\n",
    "14016042a": "भृशं प्रीतोऽस्मि भवतश्चारित्रेण विचक्षण\n",
    "14016042c": "परिपृच्छ यावद्भवते भाषेयं यत्तवेप्सितम्\n",
    "14016043a": "बहु मन्ये च ते बुद्धिं भृशं संपूजयामि च\n",
    "14016043c": "येनाहं भवता बुद्धो मेधावी ह्यसि काश्यप\n",
    "14017001": "वासुदेव उवाच\n",
    "14017001a": "ततस्तस्योपसंगृह्य पादौ प्रश्नान्सुदुर्वचान्\n",
    "14017001c": "पप्रच्छ तांश्च सर्वान्स प्राह धर्मभृतां वरः\n",
    "14017002": "काश्यप उवाच\n",
    "14017002a": "कथं शरीरं च्यवते कथं चैवोपपद्यते\n",
    "14017002c": "कथं कष्टाच्च संसारात्संसरन्परिमुच्यते\n",
    "14017003a": "आत्मानं वा कथं युक्त्वा तच्छरीरं विमुञ्चति\n",
    "14017003c": "शरीरतश्च निर्मुक्तः कथमन्यत्प्रपद्यते\n",
    "14017004a": "कथं शुभाशुभे चायं कर्मणी स्वकृते नरः\n",
    "14017004c": "उपभुङ्क्ते क्व वा कर्म विदेहस्योपतिष्ठति\n",
    "14017005": "ब्राह्मण उवाच\n",
    "14017005a": "एवं संचोदितः सिद्धः प्रश्नांस्तान्प्रत्यभाषत\n",
    "14017005c": "आनुपूर्व्येण वार्ष्णेय यथा तन्मे वचः शृणु\n",
    "14017006": "सिद्ध उवाच\n",
    "14017006a": "आयुःकीर्तिकराणीह यानि कर्माणि सेवते\n",
    "14017006c": "शरीरग्रहणेऽन्यस्मिंस्तेषु क्षीणेषु सर्वशः\n",
    "14017007a": "आयुःक्षयपरीतात्मा विपरीतानि सेवते\n",
    "14017007c": "बुद्धिर्व्यावर्तते चास्य विनाशे प्रत्युपस्थिते\n",
    "14017008a": "सत्त्वं बलं च कालं चाप्यविदित्वात्मनस्तथा\n",
    "14017008c": "अतिवेलमुपाश्नाति तैर्विरुद्धान्यनात्मवान्\n",
    "14017009a": "यदायमतिकष्टानि सर्वाण्युपनिषेवते\n",
    "14017009c": "अत्यर्थमपि वा भुङ्क्ते न वा भुङ्क्ते कदाचन\n",
    "14017010a": "दुष्टान्नं विषमान्नं च सोऽन्योन्येन विरोधि च\n",
    "14017010c": "गुरु वापि समं भुङ्क्ते नातिजीर्णेऽपि वा पुनः\n",
    "14017011a": "व्यायाममतिमात्रं वा व्यवायं चोपसेवते\n",
    "14017011c": "सततं कर्मलोभाद्वा प्राप्तं वेगविधारणम्\n",
    "14017012a": "रसातियुक्तमन्नं वा दिवास्वप्नं निषेवते\n",
    "14017012c": "अपक्वानागते काले स्वयं दोषान्प्रकोपयन्\n",
    "14017013a": "स्वदोषकोपनाद्रोगं लभते मरणान्तिकम्\n",
    "14017013c": "अथ चोद्बन्धनादीनि परीतानि व्यवस्यति\n",
    "14017014a": "तस्य तैः कारणैर्जन्तोः शरीराच्च्यवते यथा\n",
    "14017014c": "जीवितं प्रोच्यमानं तद्यथावदुपधारय\n",
    "14017015a": "ऊष्मा प्रकुपितः काये तीव्रवायुसमीरितः\n",
    "14017015c": "शरीरमनुपर्येति सर्वान्प्राणान्रुणद्धि वै\n",
    "14017016a": "अत्यर्थं बलवानूष्मा शरीरे परिकोपितः\n",
    "14017016c": "भिनत्ति जीवस्थानानि तानि मर्माणि विद्धि च\n",
    "14017017a": "ततः सवेदनः सद्यो जीवः प्रच्यवते क्षरन्\n",
    "14017017c": "शरीरं त्यजते जन्तुश्छिद्यमानेषु मर्मसु\n",
    "14017017e": "वेदनाभिः परीतात्मा तद्विद्धि द्विजसत्तम\n",
    "14017018a": "जातीमरणसंविग्नाः सततं सर्वजन्तवः\n",
    "14017018c": "दृश्यन्ते संत्यजन्तश्च शरीराणि द्विजर्षभ\n",
    "14017019a": "गर्भसंक्रमणे चापि मर्मणामतिसर्पणे\n",
    "14017019c": "तादृशीमेव लभते वेदनां मानवः पुनः\n",
    "14017020a": "भिन्नसंधिरथ क्लेदमद्भिः स लभते नरः\n",
    "14017020c": "यथा पञ्चसु भूतेषु संश्रितत्वं निगच्छति\n",
    "14017020e": "शैत्यात्प्रकुपितः काये तीव्रवायुसमीरितः\n",
    "14017021a": "यः स पञ्चसु भूतेषु प्राणापाने व्यवस्थितः\n",
    "14017021c": "स गच्छत्यूर्ध्वगो वायुः कृच्छ्रान्मुक्त्वा शरीरिणम्\n",
    "14017022a": "शरीरं च जहात्येव निरुच्छ्वासश्च दृश्यते\n",
    "14017022c": "निरूष्मा स निरुच्छ्वासो निःश्रीको गतचेतनः\n",
    "14017023a": "ब्रह्मणा संपरित्यक्तो मृत इत्युच्यते नरः\n",
    "14017023c": "स्रोतोभिर्यैर्विजानाति इन्द्रियार्थाञ्शरीरभृत्\n",
    "14017023e": "तैरेव न विजानाति प्राणमाहारसंभवम्\n",
    "14017024a": "तत्रैव कुरुते काये यः स जीवः सनातनः\n",
    "14017024c": "तेषां यद्यद्भवेद्युक्तं संनिपाते क्वचित्क्वचित्\n",
    "14017024e": "तत्तन्मर्म विजानीहि शास्त्रदृष्टं हि तत्तथा\n",
    "14017025a": "तेषु मर्मसु भिन्नेषु ततः स समुदीरयन्\n",
    "14017025c": "आविश्य हृदयं जन्तोः सत्त्वं चाशु रुणद्धि वै\n",
    "14017025e": "ततः स चेतनो जन्तुर्नाभिजानाति किंचन\n",
    "14017026a": "तमसा संवृतज्ञानः संवृतेष्वथ मर्मसु\n",
    "14017026c": "स जीवो निरधिष्ठानश्चाव्यते मातरिश्वना\n",
    "14017027a": "ततः स तं महोच्छ्वासं भृशमुच्छ्वस्य दारुणम्\n",
    "14017027c": "निष्क्रामन्कम्पयत्याशु तच्छरीरमचेतनम्\n",
    "14017028a": "स जीवः प्रच्युतः कायात्कर्मभिः स्वैः समावृतः\n",
    "14017028c": "अङ्कितः स्वैः शुभैः पुण्यैः पापैर्वाप्युपपद्यते\n",
    "14017029a": "ब्राह्मणा ज्ञानसंपन्ना यथावच्छ्रुतनिश्चयाः\n",
    "14017029c": "इतरं कृतपुण्यं वा तं विजानन्ति लक्षणैः\n",
    "14017030a": "यथान्धकारे खद्योतं लीयमानं ततस्ततः\n",
    "14017030c": "चक्षुष्मन्तः प्रपश्यन्ति तथा तं ज्ञानचक्षुषः\n",
    "14017031a": "पश्यन्त्येवंविधाः सिद्धा जीवं दिव्येन चक्षुषा\n",
    "14017031c": "च्यवन्तं जायमानं च योनिं चानुप्रवेशितम्\n",
    "14017032a": "तस्य स्थानानि दृष्टानि त्रिविधानीह शास्त्रतः\n",
    "14017032c": "कर्मभूमिरियं भूमिर्यत्र तिष्ठन्ति जन्तवः\n",
    "14017033a": "ततः शुभाशुभं कृत्वा लभन्ते सर्वदेहिनः\n",
    "14017033c": "इहैवोच्चावचान्भोगान्प्राप्नुवन्ति स्वकर्मभिः\n",
    "14017034a": "इहैवाशुभकर्मा तु कर्मभिर्निरयं गतः\n",
    "14017034c": "अवाक्स निरये पापो मानवः पच्यते भृशम्\n",
    "14017034e": "तस्मात्सुदुर्लभो मोक्ष आत्मा रक्ष्यो भृशं ततः\n",
    "14017035a": "ऊर्ध्वं तु जन्तवो गत्वा येषु स्थानेष्ववस्थिताः\n",
    "14017035c": "कीर्त्यमानानि तानीह तत्त्वतः संनिबोध मे\n",
    "14017035e": "तच्छ्रुत्वा नैष्ठिकीं बुद्धिं बुध्येथाः कर्मनिश्चयात्\n",
    "14017036a": "तारारूपाणि सर्वाणि यच्चैतच्चन्द्रमण्डलम्\n",
    "14017036c": "यच्च विभ्राजते लोके स्वभासा सूर्यमण्डलम्\n",
    "14017036e": "स्थानान्येतानि जानीहि नराणां पुण्यकर्मणाम्\n",
    "14017037a": "कर्मक्षयाच्च ते सर्वे च्यवन्ते वै पुनः पुनः\n",
    "14017037c": "तत्रापि च विशेषोऽस्ति दिवि नीचोच्चमध्यमः\n",
    "14017038a": "न तत्राप्यस्ति संतोषो दृष्ट्वा दीप्ततरां श्रियम्\n",
    "14017038c": "इत्येता गतयः सर्वाः पृथक्त्वे समुदीरिताः\n",
    "14017039a": "उपपत्तिं तु गर्भस्य वक्ष्याम्यहमतः परम्\n",
    "14017039c": "यथावत्तां निगदतः शृणुष्वावहितो द्विज\n",
    "14018001": "ब्राह्मण उवाच\n",
    "14018001a": "शुभानामशुभानां च नेह नाशोऽस्ति कर्मणाम्\n",
    "14018001c": "प्राप्य प्राप्य तु पच्यन्ते क्षेत्रं क्षेत्रं तथा तथा\n",
    "14018002a": "यथा प्रसूयमानस्तु फली दद्यात्फलं बहु\n",
    "14018002c": "तथा स्याद्विपुलं पुण्यं शुद्धेन मनसा कृतम्\n",
    "14018003a": "पापं चापि तथैव स्यात्पापेन मनसा कृतम्\n",
    "14018003c": "पुरोधाय मनो हीह कर्मण्यात्मा प्रवर्तते\n",
    "14018004a": "यथा कर्मसमादिष्टं काममन्युसमावृतः\n",
    "14018004c": "नरो गर्भं प्रविशति तच्चापि शृणु चोत्तरम्\n",
    "14018005a": "शुक्रं शोणितसंसृष्टं स्त्रिया गर्भाशयं गतम्\n",
    "14018005c": "क्षेत्रं कर्मजमाप्नोति शुभं वा यदि वाशुभम्\n",
    "14018006a": "सौक्ष्म्यादव्यक्तभावाच्च न स क्वचन सज्जते\n",
    "14018006c": "संप्राप्य ब्रह्मणः कायं तस्मात्तद्ब्रह्म शाश्वतम्\n",
    "14018006e": "तद्बीजं सर्वभूतानां तेन जीवन्ति जन्तवः\n",
    "14018007a": "स जीवः सर्वगात्राणि गर्भस्याविश्य भागशः\n",
    "14018007c": "दधाति चेतसा सद्यः प्राणस्थानेष्ववस्थितः\n",
    "14018007e": "ततः स्पन्दयतेऽङ्गानि स गर्भश्चेतनान्वितः\n",
    "14018008a": "यथा हि लोहनिष्यन्दो निषिक्तो बिम्बविग्रहम्\n",
    "14018008c": "उपैति तद्वज्जानीहि गर्भे जीवप्रवेशनम्\n",
    "14018009a": "लोहपिण्डं यथा वह्निः प्रविशत्यभितापयन्\n",
    "14018009c": "तथा त्वमपि जानीहि गर्भे जीवोपपादनम्\n",
    "14018010a": "यथा च दीपः शरणं दीप्यमानः प्रकाशयेत्\n",
    "14018010c": "एवमेव शरीराणि प्रकाशयति चेतना\n",
    "14018011a": "यद्यच्च कुरुते कर्म शुभं वा यदि वाशुभम्\n",
    "14018011c": "पूर्वदेहकृतं सर्वमवश्यमुपभुज्यते\n",
    "14018012a": "ततस्तत्क्षीयते चैव पुनश्चान्यत्प्रचीयते\n",
    "14018012c": "यावत्तन्मोक्षयोगस्थं धर्मं नैवावबुध्यते\n",
    "14018013a": "तत्र धर्मं प्रवक्ष्यामि सुखी भवति येन वै\n",
    "14018013c": "आवर्तमानो जातीषु तथान्योन्यासु सत्तम\n",
    "14018014a": "दानं व्रतं ब्रह्मचर्यं यथोक्तव्रतधारणम्\n",
    "14018014c": "दमः प्रशान्तता चैव भूतानां चानुकम्पनम्\n",
    "14018015a": "संयमश्चानृशंस्यं च परस्वादानवर्जनम्\n",
    "14018015c": "व्यलीकानामकरणं भूतानां यत्र सा भुवि\n",
    "14018016a": "मातापित्रोश्च शुश्रूषा देवतातिथिपूजनम्\n",
    "14018016c": "गुरुपूजा घृणा शौचं नित्यमिन्द्रियसंयमः\n",
    "14018017a": "प्रवर्तनं शुभानां च तत्सतां वृत्तमुच्यते\n",
    "14018017c": "ततो धर्मः प्रभवति यः प्रजाः पाति शाश्वतीः\n",
    "14018018a": "एवं सत्सु सदा पश्येत्तत्र ह्येषा ध्रुवा स्थितिः\n",
    "14018018c": "आचारो धर्ममाचष्टे यस्मिन्सन्तो व्यवस्थिताः\n",
    "14018019a": "तेषु तद्धर्मनिक्षिप्तं यः स धर्मः सनातनः\n",
    "14018019c": "यस्तं समभिपद्येत न स दुर्गतिमाप्नुयात्\n",
    "14018020a": "अतो नियम्यते लोकः प्रमुह्य धर्मवर्त्मसु\n",
    "14018020c": "यस्तु योगी च मुक्तश्च स एतेभ्यो विशिष्यते\n",
    "14018021a": "वर्तमानस्य धर्मेण पुरुषस्य यथा तथा\n",
    "14018021c": "संसारतारणं ह्यस्य कालेन महता भवेत्\n",
    "14018022a": "एवं पूर्वकृतं कर्म सर्वो जन्तुर्निषेवते\n",
    "14018022c": "सर्वं तत्कारणं येन निकृतोऽयमिहागतः\n",
    "14018023a": "शरीरग्रहणं चास्य केन पूर्वं प्रकल्पितम्\n",
    "14018023c": "इत्येवं संशयो लोके तच्च वक्ष्याम्यतः परम्\n",
    "14018024a": "शरीरमात्मनः कृत्वा सर्वभूतपितामहः\n",
    "14018024c": "त्रैलोक्यमसृजद्ब्रह्मा कृत्स्नं स्थावरजङ्गमम्\n",
    "14018025a": "ततः प्रधानमसृजच्चेतना सा शरीरिणाम्\n",
    "14018025c": "यया सर्वमिदं व्याप्तं यां लोके परमां विदुः\n",
    "14018026a": "इह तत्क्षरमित्युक्तं परं त्वमृतमक्षरम्\n",
    "14018026c": "त्रयाणां मिथुनं सर्वमेकैकस्य पृथक्पृथक्\n",
    "14018027a": "असृजत्सर्वभूतानि पूर्वसृष्टः प्रजापतिः\n",
    "14018027c": "स्थावराणि च भूतानि इत्येषा पौर्विकी श्रुतिः\n",
    "14018028a": "तस्य कालपरीमाणमकरोत्स पितामहः\n",
    "14018028c": "भूतेषु परिवृत्तिं च पुनरावृत्तिमेव च\n",
    "14018029a": "यथात्र कश्चिन्मेधावी दृष्टात्मा पूर्वजन्मनि\n",
    "14018029c": "यत्प्रवक्ष्यामि तत्सर्वं यथावदुपपद्यते\n",
    "14018030a": "सुखदुःखे सदा सम्यगनित्ये यः प्रपश्यति\n",
    "14018030c": "कायं चामेध्यसंघातं विनाशं कर्मसंहितम्\n",
    "14018031a": "यच्च किंचित्सुखं तच्च सर्वं दुःखमिति स्मरन्\n",
    "14018031c": "संसारसागरं घोरं तरिष्यति सुदुस्तरम्\n",
    "14018032a": "जातीमरणरोगैश्च समाविष्टः प्रधानवित्\n",
    "14018032c": "चेतनावत्सु चैतन्यं समं भूतेषु पश्यति\n",
    "14018033a": "निर्विद्यते ततः कृत्स्नं मार्गमाणः परं पदम्\n",
    "14018033c": "तस्योपदेशं वक्ष्यामि याथातथ्येन सत्तम\n",
    "14018034a": "शाश्वतस्याव्ययस्याथ पदस्य ज्ञानमुत्तमम्\n",
    "14018034c": "प्रोच्यमानं मया विप्र निबोधेदमशेषतः\n",
    "14019001": "ब्राह्मण उवाच\n",
    "14019001a": "यः स्यादेकायने लीनस्तूष्णीं किंचिदचिन्तयन्\n",
    "14019001c": "पूर्वं पूर्वं परित्यज्य स निरारम्भको भवेत्\n",
    "14019002a": "सर्वमित्रः सर्वसहः समरक्तो जितेन्द्रियः\n",
    "14019002c": "व्यपेतभयमन्युश्च कामहा मुच्यते नरः\n",
    "14019003a": "आत्मवत्सर्वभूतेषु यश्चरेन्नियतः शुचिः\n",
    "14019003c": "अमानी निरभीमानः सर्वतो मुक्त एव सः\n",
    "14019004a": "जीवितं मरणं चोभे सुखदुःखे तथैव च\n",
    "14019004c": "लाभालाभे प्रियद्वेष्ये यः समः स च मुच्यते\n",
    "14019005a": "न कस्यचित्स्पृहयते नावजानाति किंचन\n",
    "14019005c": "निर्द्वंद्वो वीतरागात्मा सर्वतो मुक्त एव सः\n",
    "14019006a": "अनमित्रोऽथ निर्बन्धुरनपत्यश्च यः क्वचित्\n",
    "14019006c": "त्यक्तधर्मार्थकामश्च निराकाङ्क्षी स मुच्यते\n",
    "14019007a": "नैव धर्मी न चाधर्मी पूर्वोपचितहा च यः\n",
    "14019007c": "धातुक्षयप्रशान्तात्मा निर्द्वंद्वः स विमुच्यते\n",
    "14019008a": "अकर्मा चाविकाङ्क्षश्च पश्यञ्जगदशाश्वतम्\n",
    "14019008c": "अस्वस्थमवशं नित्यं जन्मसंसारमोहितम्\n",
    "14019009a": "वैराग्यबुद्धिः सततं तापदोषव्यपेक्षकः\n",
    "14019009c": "आत्मबन्धविनिर्मोक्षं स करोत्यचिरादिव\n",
    "14019010a": "अगन्धरसमस्पर्शमशब्दमपरिग्रहम्\n",
    "14019010c": "अरूपमनभिज्ञेयं दृष्ट्वात्मानं विमुच्यते\n",
    "14019011a": "पञ्चभूतगुणैर्हीनममूर्तिमदलेपकम्\n",
    "14019011c": "अगुणं गुणभोक्तारं यः पश्यति स मुच्यते\n",
    "14019012a": "विहाय सर्वसंकल्पान्बुद्ध्या शारीरमानसान्\n",
    "14019012c": "शनैर्निर्वाणमाप्नोति निरिन्धन इवानलः\n",
    "14019013a": "विमुक्तः सर्वसंस्कारैस्ततो ब्रह्म सनातनम्\n",
    "14019013c": "परमाप्नोति संशान्तमचलं दिव्यमक्षरम्\n",
    "14019014a": "अतः परं प्रवक्ष्यामि योगशास्त्रमनुत्तमम्\n",
    "14019014c": "यज्ज्ञात्वा सिद्धमात्मानं लोके पश्यन्ति योगिनः\n",
    "14019015a": "तस्योपदेशं पश्यामि यथावत्तन्निबोध मे\n",
    "14019015c": "यैर्द्वारैश्चारयन्नित्यं पश्यत्यात्मानमात्मनि\n",
    "14019016a": "इन्द्रियाणि तु संहृत्य मन आत्मनि धारयेत्\n",
    "14019016c": "तीव्रं तप्त्वा तपः पूर्वं ततो योक्तुमुपक्रमेत्\n",
    "14019017a": "तपस्वी त्यक्तसंकल्पो दम्भाहंकारवर्जितः\n",
    "14019017c": "मनीषी मनसा विप्रः पश्यत्यात्मानमात्मनि\n",
    "14019018a": "स चेच्छक्नोत्ययं साधुर्योक्तुमात्मानमात्मनि\n",
    "14019018c": "तत एकान्तशीलः स पश्यत्यात्मानमात्मनि\n",
    "14019019a": "संयतः सततं युक्त आत्मवान्विजितेन्द्रियः\n",
    "14019019c": "तथायमात्मनात्मानं साधु युक्तः प्रपश्यति\n",
    "14019020a": "यथा हि पुरुषः स्वप्ने दृष्ट्वा पश्यत्यसाविति\n",
    "14019020c": "तथारूपमिवात्मानं साधु युक्तः प्रपश्यति\n",
    "14019021a": "इषीकां वा यथा मुञ्जात्कश्चिन्निर्हृत्य दर्शयेत्\n",
    "14019021c": "योगी निष्कृष्टमात्मानं तथा संपश्यते तनौ\n",
    "14019022a": "मुञ्जं शरीरं तस्याहुरिषीकामात्मनि श्रिताम्\n",
    "14019022c": "एतन्निदर्शनं प्रोक्तं योगविद्भिरनुत्तमम्\n",
    "14019023a": "यदा हि युक्तमात्मानं सम्यक्पश्यति देहभृत्\n",
    "14019023c": "तदास्य नेशते कश्चित्त्रैलोक्यस्यापि यः प्रभुः\n",
    "14019024a": "अन्योन्याश्चैव तनवो यथेष्टं प्रतिपद्यते\n",
    "14019024c": "विनिवृत्य जरामृत्यू न हृष्यति न शोचति\n",
    "14019025a": "देवानामपि देवत्वं युक्तः कारयते वशी\n",
    "14019025c": "ब्रह्म चाव्ययमाप्नोति हित्वा देहमशाश्वतम्\n",
    "14019026a": "विनश्यत्स्वपि लोकेषु न भयं तस्य जायते\n",
    "14019026c": "क्लिश्यमानेषु भूतेषु न स क्लिश्यति केनचित्\n",
    "14019027a": "दुःखशोकमयैर्घोरैः सङ्गस्नेहसमुद्भवैः\n",
    "14019027c": "न विचाल्येत युक्तात्मा निःस्पृहः शान्तमानसः\n",
    "14019028a": "नैनं शस्त्राणि विध्यन्ते न मृत्युश्चास्य विद्यते\n",
    "14019028c": "नातः सुखतरं किंचिल्लोके क्वचन विद्यते\n",
    "14019029a": "सम्यग्युक्त्वा यदात्मानमात्मन्येव प्रपश्यति\n",
    "14019029c": "तदैव न स्पृहयते साक्षादपि शतक्रतोः\n",
    "14019030a": "निर्वेदस्तु न गन्तव्यो युञ्जानेन कथंचन\n",
    "14019030c": "योगमेकान्तशीलस्तु यथा युञ्जीत तच्छृणु\n",
    "14019031a": "दृष्टपूर्वां दिशं चिन्त्य यस्मिन्संनिवसेत्पुरे\n",
    "14019031c": "पुरस्याभ्यन्तरे तस्य मनश्चार्यं न बाह्यतः\n",
    "14019032a": "पुरस्याभ्यन्तरे तिष्ठन्यस्मिन्नावसथे वसेत्\n",
    "14019032c": "तस्मिन्नावसथे धार्यं सबाह्याभ्यन्तरं मनः\n",
    "14019033a": "प्रचिन्त्यावसथं कृत्स्नं यस्मिन्कायेऽवतिष्ठते\n",
    "14019033c": "तस्मिन्काये मनश्चार्यं न कथंचन बाह्यतः\n",
    "14019034a": "संनियम्येन्द्रियग्रामं निर्घोषे निर्जने वने\n",
    "14019034c": "कायमभ्यन्तरं कृत्स्नमेकाग्रः परिचिन्तयेत्\n",
    "14019035a": "दन्तांस्तालु च जिह्वां च गलं ग्रीवां तथैव च\n",
    "14019035c": "हृदयं चिन्तयेच्चापि तथा हृदयबन्धनम्\n",
    "14019036a": "इत्युक्तः स मया शिष्यो मेधावी मधुसूदन\n",
    "14019036c": "पप्रच्छ पुनरेवेमं मोक्षधर्मं सुदुर्वचम्\n",
    "14019037a": "भुक्तं भुक्तं कथमिदमन्नं कोष्ठे विपच्यते\n",
    "14019037c": "कथं रसत्वं व्रजति शोणितं जायते कथम्\n",
    "14019037e": "तथा मांसं च मेदश्च स्नाय्वस्थीनि च पोषति\n",
    "14019038a": "कथमेतानि सर्वाणि शरीराणि शरीरिणाम्\n",
    "14019038c": "वर्धन्ते वर्धमानस्य वर्धते च कथं बलम्\n",
    "14019038e": "निरोजसां निष्क्रमणं मलानां च पृथक्पृथक्\n",
    "14019039a": "कुतो वायं प्रश्वसिति उच्छ्वसित्यपि वा पुनः\n",
    "14019039c": "कं च देशमधिष्ठाय तिष्ठत्यात्मायमात्मनि\n",
    "14019040a": "जीवः कायं वहति चेच्चेष्टयानः कलेवरम्\n",
    "14019040c": "किंवर्णं कीदृशं चैव निवेशयति वै मनः\n",
    "14019040e": "याथातथ्येन भगवन्वक्तुमर्हसि मेऽनघ\n",
    "14019041a": "इति संपरिपृष्टोऽहं तेन विप्रेण माधव\n",
    "14019041c": "प्रत्यब्रुवं महाबाहो यथाश्रुतमरिंदम\n",
    "14019042a": "यथा स्वकोष्ठे प्रक्षिप्य कोष्ठं भाण्डमना भवेत्\n",
    "14019042c": "तथा स्वकाये प्रक्षिप्य मनो द्वारैरनिश्चलैः\n",
    "14019042e": "आत्मानं तत्र मार्गेत प्रमादं परिवर्जयेत्\n",
    "14019043a": "एवं सततमुद्युक्तः प्रीतात्मा नचिरादिव\n",
    "14019043c": "आसादयति तद्ब्रह्म यद्दृष्ट्वा स्यात्प्रधानवित्\n",
    "14019044a": "न त्वसौ चक्षुषा ग्राह्यो न च सर्वैरपीन्द्रियैः\n",
    "14019044c": "मनसैव प्रदीपेन महानात्मनि दृश्यते\n",
    "14019045a": "सर्वतःपाणिपादं तं सर्वतोक्षिशिरोमुखम्\n",
    "14019045c": "जीवो निष्क्रान्तमात्मानं शरीरात्संप्रपश्यति\n",
    "14019046a": "स तदुत्सृज्य देहं स्वं धारयन्ब्रह्म केवलम्\n",
    "14019046c": "आत्मानमालोकयति मनसा प्रहसन्निव\n",
    "14019047a": "इदं सर्वरहस्यं ते मयोक्तं द्विजसत्तम\n",
    "14019047c": "आपृच्छे साधयिष्यामि गच्छ शिष्य यथासुखम्\n",
    "14019048a": "इत्युक्तः स तदा कृष्ण मया शिष्यो महातपाः\n",
    "14019048c": "अगच्छत यथाकामं ब्राह्मणश्छिन्नसंशयः\n",
    "14019049": "वासुदेव उवाच\n",
    "14019049a": "इत्युक्त्वा स तदा वाक्यं मां पार्थ द्विजपुंगवः\n",
    "14019049c": "मोक्षधर्माश्रितः सम्यक्तत्रैवान्तरधीयत\n",
    "14019050a": "कच्चिदेतत्त्वया पार्थ श्रुतमेकाग्रचेतसा\n",
    "14019050c": "तदापि हि रथस्थस्त्वं श्रुतवानेतदेव हि\n",
    "14019051a": "नैतत्पार्थ सुविज्ञेयं व्यामिश्रेणेति मे मतिः\n",
    "14019051c": "नरेणाकृतसंज्ञेन विदग्धेनाकृतात्मना\n",
    "14019052a": "सुरहस्यमिदं प्रोक्तं देवानां भरतर्षभ\n",
    "14019052c": "कच्चिन्नेदं श्रुतं पार्थ मर्त्येनान्येन केनचित्\n",
    "14019053a": "न ह्येतच्छ्रोतुमर्होऽन्यो मनुष्यस्त्वामृतेऽनघ\n",
    "14019053c": "नैतदद्य सुविज्ञेयं व्यामिश्रेणान्तरात्मना\n",
    "14019054a": "क्रियावद्भिर्हि कौन्तेय देवलोकः समावृतः\n",
    "14019054c": "न चैतदिष्टं देवानां मर्त्यै रूपनिवर्तनम्\n",
    "14019055a": "परा हि सा गतिः पार्थ यत्तद्ब्रह्म सनातनम्\n",
    "14019055c": "यत्रामृतत्वं प्राप्नोति त्यक्त्वा दुःखं सदा सुखी\n",
    "14019056a": "एवं हि धर्ममास्थाय येऽपि स्युः पापयोनयः\n",
    "14019056c": "स्त्रियो वैश्यास्तथा शूद्रास्तेऽपि यान्ति परां गतिम्\n",
    "14019057a": "किं पुनर्ब्राह्मणाः पार्थ क्षत्रिया वा बहुश्रुताः\n",
    "14019057c": "स्वधर्मरतयो नित्यं ब्रह्मलोकपरायणाः\n",
    "14019058a": "हेतुमच्चैतदुद्दिष्टमुपायाश्चास्य साधने\n",
    "14019058c": "सिद्धेः फलं च मोक्षश्च दुःखस्य च विनिर्णयः\n",
    "14019058e": "अतः परं सुखं त्वन्यत्किं नु स्याद्भरतर्षभ\n",
    "14019059a": "श्रुतवाञ्श्रद्दधानश्च पराक्रान्तश्च पाण्डव\n",
    "14019059c": "यः परित्यजते मर्त्यो लोकतन्त्रमसारवत्\n",
    "14019059e": "एतैरुपायैः स क्षिप्रं परां गतिमवाप्नुयात्\n",
    "14019060a": "एतावदेव वक्तव्यं नातो भूयोऽस्ति किंचन\n",
    "14019060c": "षण्मासान्नित्ययुक्तस्य योगः पार्थ प्रवर्तते\n",
    "14020001": "वासुदेव उवाच\n",
    "14020001a": "अत्राप्युदाहरन्तीममितिहासं पुरातनम्\n",
    "14020001c": "दंपत्योः पार्थ संवादमभयं नाम नामतः\n",
    "14020002a": "ब्राह्मणी ब्राह्मणं कंचिज्ज्ञानविज्ञानपारगम्\n",
    "14020002c": "दृष्ट्वा विविक्त आसीनं भार्या भर्तारमब्रवीत्\n",
    "14020003a": "कं नु लोकं गमिष्यामि त्वामहं पतिमाश्रिता\n",
    "14020003c": "न्यस्तकर्माणमासीनं कीनाशमविचक्षणम्\n",
    "14020004a": "भार्याः पतिकृताँल्लोकानाप्नुवन्तीति नः श्रुतम्\n",
    "14020004c": "त्वामहं पतिमासाद्य कां गमिष्यामि वै गतिम्\n",
    "14020005a": "एवमुक्तः स शान्तात्मा तामुवाच हसन्निव\n",
    "14020005c": "सुभगे नाभ्यसूयामि वाक्यस्यास्य तवानघे\n",
    "14020006a": "ग्राह्यं दृश्यं च श्राव्यं च यदिदं कर्म विद्यते\n",
    "14020006c": "एतदेव व्यवस्यन्ति कर्म कर्मेति कर्मिणः\n",
    "14020007a": "मोहमेव नियच्छन्ति कर्मणा ज्ञानवर्जिताः\n",
    "14020007c": "नैष्कर्म्यं न च लोकेऽस्मिन्मौर्तमित्युपलभ्यते\n",
    "14020008a": "कर्मणा मनसा वाचा शुभं वा यदि वाशुभम्\n",
    "14020008c": "जन्मादिमूर्तिभेदानां कर्म भूतेषु वर्तते\n",
    "14020009a": "रक्षोभिर्वध्यमानेषु दृश्यद्रव्येषु कर्मसु\n",
    "14020009c": "आत्मस्थमात्मना तेन दृष्टमायतनं मया\n",
    "14020010a": "यत्र तद्ब्रह्म निर्द्वंद्वं यत्र सोमः सहाग्निना\n",
    "14020010c": "व्यवायं कुरुते नित्यं धीरो भूतानि धारयन्\n",
    "14020011a": "यत्र ब्रह्मादयो युक्तास्तदक्षरमुपासते\n",
    "14020011c": "विद्वांसः सुव्रता यत्र शान्तात्मानो जितेन्द्रियाः\n",
    "14020012a": "घ्राणेन न तदाघ्रेयं न तदाद्यं च जिह्वया\n",
    "14020012c": "स्पर्शेन च न तत्स्पृश्यं मनसा त्वेव गम्यते\n",
    "14020013a": "चक्षुषा न विषह्यं च यत्किंचिच्छ्रवणात्परम्\n",
    "14020013c": "अगन्धमरसस्पर्शमरूपाशब्दमव्ययम्\n",
    "14020014a": "यतः प्रवर्तते तन्त्रं यत्र च प्रतितिष्ठति\n",
    "14020014c": "प्राणोऽपानः समानश्च व्यानश्चोदान एव च\n",
    "14020015a": "तत एव प्रवर्तन्ते तमेव प्रविशन्ति च\n",
    "14020015c": "समानव्यानयोर्मध्ये प्राणापानौ विचेरतुः\n",
    "14020016a": "तस्मिन्सुप्ते प्रलीयेते समानो व्यान एव च\n",
    "14020016c": "अपानप्राणयोर्मध्ये उदानो व्याप्य तिष्ठति\n",
    "14020016e": "तस्माच्छयानं पुरुषं प्राणापानौ न मुञ्चतः\n",
    "14020017a": "प्राणानायम्यते येन तमुदानं प्रचक्षते\n",
    "14020017c": "तस्मात्तपो व्यवस्यन्ति तद्भवं ब्रह्मवादिनः\n",
    "14020018a": "तेषामन्योन्यभक्षाणां सर्वेषां देहचारिणाम्\n",
    "14020018c": "अग्निर्वैश्वानरो मध्ये सप्तधा विहितोऽन्तरा\n",
    "14020019a": "घ्राणं जिह्वा च चक्षुश्च त्वक्च श्रोत्रं च पञ्चमम्\n",
    "14020019c": "मनो बुद्धिश्च सप्तैता जिह्वा वैश्वानरार्चिषः\n",
    "14020020a": "घ्रेयं पेयं च दृश्यं च स्पृश्यं श्रव्यं तथैव च\n",
    "14020020c": "मन्तव्यमथ बोद्धव्यं ताः सप्त समिधो मम\n",
    "14020021a": "घ्राता भक्षयिता द्रष्टा स्प्रष्टा श्रोता च पञ्चमः\n",
    "14020021c": "मन्ता बोद्धा च सप्तैते भवन्ति परमर्त्विजः\n",
    "14020022a": "घ्रेये पेये च दृश्ये च स्पृश्ये श्रव्ये तथैव च\n",
    "14020022c": "हवींष्यग्निषु होतारः सप्तधा सप्त सप्तसु\n",
    "14020022e": "सम्यक्प्रक्षिप्य विद्वांसो जनयन्ति स्वयोनिषु\n",
    "14020023a": "पृथिवी वायुराकाशमापो ज्योतिश्च पञ्चमम्\n",
    "14020023c": "मनो बुद्धिश्च सप्तैते योनिरित्येव शब्दिताः\n",
    "14020024a": "हविर्भूता गुणाः सर्वे प्रविशन्त्यग्निजं मुखम्\n",
    "14020024c": "अन्तर्वासमुषित्वा च जायन्ते स्वासु योनिषु\n",
    "14020024e": "तत्रैव च निरुध्यन्ते प्रलये भूतभावने\n",
    "14020025a": "ततः संजायते गन्धस्ततः संजायते रसः\n",
    "14020025c": "ततः संजायते रूपं ततः स्पर्शोऽभिजायते\n",
    "14020026a": "ततः संजायते शब्दः संशयस्तत्र जायते\n",
    "14020026c": "ततः संजायते निष्ठा जन्मैतत्सप्तधा विदुः\n",
    "14020027a": "अनेनैव प्रकारेण प्रगृहीतं पुरातनैः\n",
    "14020027c": "पूर्णाहुतिभिरापूर्णास्तेऽभिपूर्यन्ति तेजसा\n",
    "14021001": "ब्राह्मण उवाच\n",
    "14021001a": "अत्राप्युदाहरन्तीममितिहासं पुरातनम्\n",
    "14021001c": "निबोध दशहोतॄणां विधानमिह यादृशम्\n",
    "14021002a": "सर्वमेवात्र विज्ञेयं चित्तं ज्ञानमवेक्षते\n",
    "14021002c": "रेतः शरीरभृत्काये विज्ञाता तु शरीरभृत्\n",
    "14021003a": "शरीरभृद्गार्हपत्यस्तस्मादन्यः प्रणीयते\n",
    "14021003c": "ततश्चाहवनीयस्तु तस्मिन्संक्षिप्यते हविः\n",
    "14021004a": "ततो वाचस्पतिर्जज्ञे समानः पर्यवेक्षते\n",
    "14021004c": "रूपं भवति वै व्यक्तं तदनुद्रवते मनः\n",
    "14021005": "ब्राह्मण्युवाच\n",
    "14021005a": "कस्माद्वागभवत्पूर्वं कस्मात्पश्चान्मनोऽभवत्\n",
    "14021005c": "मनसा चिन्तितं वाक्यं यदा समभिपद्यते\n",
    "14021006a": "केन विज्ञानयोगेन मतिश्चित्तं समास्थिता\n",
    "14021006c": "समुन्नीता नाध्यगच्छत्को वैनां प्रतिषेधति\n",
    "14021007": "ब्राह्मण उवाच\n",
    "14021007a": "तामपानः पतिर्भूत्वा तस्मात्प्रेष्यत्यपानताम्\n",
    "14021007c": "तां मतिं मनसः प्राहुर्मनस्तस्मादवेक्षते\n",
    "14021008a": "प्रश्नं तु वाङ्मनसोर्मां यस्मात्त्वमनुपृच्छसि\n",
    "14021008c": "तस्मात्ते वर्तयिष्यामि तयोरेव समाह्वयम्\n",
    "14021009a": "उभे वाङ्मनसी गत्वा भूतात्मानमपृच्छताम्\n",
    "14021009c": "आवयोः श्रेष्ठमाचक्ष्व छिन्धि नौ संशयं विभो\n",
    "14021010a": "मन इत्येव भगवांस्तदा प्राह सरस्वतीम्\n",
    "14021010c": "अहं वै कामधुक्तुभ्यमिति तं प्राह वागथ\n",
    "14021011a": "स्थावरं जङ्गमं चैव विद्ध्युभे मनसी मम\n",
    "14021011c": "स्थावरं मत्सकाशे वै जङ्गमं विषये तव\n",
    "14021012a": "यस्तु ते विषयं गच्छेन्मन्त्रो वर्णः स्वरोऽपि वा\n",
    "14021012c": "तन्मनो जङ्गमं नाम तस्मादसि गरीयसी\n",
    "14021013a": "यस्मादसि च मा वोचः स्वयमभ्येत्य शोभने\n",
    "14021013c": "तस्मादुच्छ्वासमासाद्य न वक्ष्यसि सरस्वति\n",
    "14021014a": "प्राणापानान्तरे देवी वाग्वै नित्यं स्म तिष्ठति\n",
    "14021014c": "प्रेर्यमाणा महाभागे विना प्राणमपानती\n",
    "14021014e": "प्रजापतिमुपाधावत्प्रसीद भगवन्निति\n",
    "14021015a": "ततः प्राणः प्रादुरभूद्वाचमाप्याययन्पुनः\n",
    "14021015c": "तस्मादुच्छ्वासमासाद्य न वाग्वदति कर्हिचित्\n",
    "14021016a": "घोषिणी जातनिर्घोषा नित्यमेव प्रवर्तते\n",
    "14021016c": "तयोरपि च घोषिण्योर्निर्घोषैव गरीयसी\n",
    "14021017a": "गौरिव प्रस्रवत्येषा रसमुत्तमशालिनी\n",
    "14021017c": "सततं स्यन्दते ह्येषा शाश्वतं ब्रह्मवादिनी\n",
    "14021018a": "दिव्यादिव्यप्रभावेन भारती गौः शुचिस्मिते\n",
    "14021018c": "एतयोरन्तरं पश्य सूक्ष्मयोः स्यन्दमानयोः\n",
    "14021019a": "अनुत्पन्नेषु वाक्येषु चोद्यमाना सिसृक्षया\n",
    "14021019c": "किं नु पूर्वं ततो देवी व्याजहार सरस्वती\n",
    "14021020a": "प्राणेन या संभवते शरीरे; प्राणादपानं प्रतिपद्यते च\n",
    "14021020c": "उदानभूता च विसृज्य देहं; व्यानेन सर्वं दिवमावृणोति\n",
    "14021021a": "ततः समाने प्रतितिष्ठतीह; इत्येव पूर्वं प्रजजल्प चापि\n",
    "14021021c": "तस्मान्मनः स्थावरत्वाद्विशिष्टं; तथा देवी जङ्गमत्वाद्विशिष्टा\n",
    "14022001": "ब्राह्मण उवाच\n",
    "14022001a": "अत्राप्युदाहरन्तीममितिहासं पुरातनम्\n",
    "14022001c": "सुभगे सप्तहोतॄणां विधानमिह यादृशम्\n",
    "14022002a": "घ्राणं चक्षुश्च जिह्वा च त्वक्श्रोत्रं चैव पञ्चमम्\n",
    "14022002c": "मनो बुद्धिश्च सप्तैते होतारः पृथगाश्रिताः\n",
    "14022003a": "सूक्ष्मेऽवकाशे सन्तस्ते न पश्यन्तीतरेतरम्\n",
    "14022003c": "एतान्वै सप्तहोतॄंस्त्वं स्वभावाद्विद्धि शोभने\n",
    "14022004": "ब्राह्मण्युवाच\n",
    "14022004a": "सूक्ष्मेऽवकाशे सन्तस्ते कथं नान्योन्यदर्शिनः\n",
    "14022004c": "कथंस्वभावा भगवन्नेतदाचक्ष्व मे विभो\n",
    "14022005": "ब्राह्मण उवाच\n",
    "14022005a": "गुणाज्ञानमविज्ञानं गुणिज्ञानमभिज्ञता\n",
    "14022005c": "परस्परगुणानेते न विजानन्ति कर्हिचित्\n",
    "14022006a": "जिह्वा चक्षुस्तथा श्रोत्रं त्वङ्मनो बुद्धिरेव च\n",
    "14022006c": "न गन्धानधिगच्छन्ति घ्राणस्तानधिगच्छति\n",
    "14022007a": "घ्राणं चक्षुस्तथा श्रोत्रं त्वङ्मनो बुद्धिरेव च\n",
    "14022007c": "न रसानधिगच्छन्ति जिह्वा तानधिगच्छति\n",
    "14022008a": "घ्राणं जिह्वा तथा श्रोत्रं त्वङ्मनो बुद्धिरेव च\n",
    "14022008c": "न रूपाण्यधिगच्छन्ति चक्षुस्तान्यधिगच्छति\n",
    "14022009a": "घ्राणं जिह्वा च चक्षुश्च श्रोत्रं बुद्धिर्मनस्तथा\n",
    "14022009c": "न स्पर्शानधिगच्छन्ति त्वक्च तानधिगच्छति\n",
    "14022010a": "घ्राणं जिह्वा च चक्षुश्च त्वङ्मनो बुद्धिरेव च\n",
    "14022010c": "न शब्दानधिगच्छन्ति श्रोत्रं तानधिगच्छति\n",
    "14022011a": "घ्राणं जिह्वा च चक्षुश्च त्वक्श्रोत्रं बुद्धिरेव च\n",
    "14022011c": "संशयान्नाधिगच्छन्ति मनस्तानधिगच्छति\n",
    "14022012a": "घ्राणं जिह्वा च चक्षुश्च त्वक्श्रोत्रं मन एव च\n",
    "14022012c": "न निष्ठामधिगच्छन्ति बुद्धिस्तामधिगच्छति\n",
    "14022013a": "अत्राप्युदाहरन्तीममितिहासं पुरातनम्\n",
    "14022013c": "इन्द्रियाणां च संवादं मनसश्चैव भामिनि\n",
    "14022014": "मन उवाच\n",
    "14022014a": "न घ्राति मामृते घ्राणं रसं जिह्वा न बुध्यते\n",
    "14022014c": "रूपं चक्षुर्न गृह्णाति त्वक्स्पर्शं नावबुध्यते\n",
    "14022015a": "न श्रोत्रं बुध्यते शब्दं मया हीनं कथंचन\n",
    "14022015c": "प्रवरं सर्वभूतानामहमस्मि सनातनम्\n",
    "14022016a": "अगाराणीव शून्यानि शान्तार्चिष इवाग्नयः\n",
    "14022016c": "इन्द्रियाणि न भासन्ते मया हीनानि नित्यशः\n",
    "14022017a": "काष्ठानीवार्द्रशुष्काणि यतमानैरपीन्द्रियैः\n",
    "14022017c": "गुणार्थान्नाधिगच्छन्ति मामृते सर्वजन्तवः\n",
    "14022018": "इन्द्रियाण्यूचुः\n",
    "14022018a": "एवमेतद्भवेत्सत्यं यथैतन्मन्यते भवान्\n",
    "14022018c": "ऋतेऽस्मानस्मदर्थांस्तु भोगान्भुङ्क्ते भवान्यदि\n",
    "14022019a": "यद्यस्मासु प्रलीनेषु तर्पणं प्राणधारणम्\n",
    "14022019c": "भोगान्भुङ्क्षे रसान्भुङ्क्षे यथैतन्मन्यते तथा\n",
    "14022020a": "अथ वास्मासु लीनेषु तिष्ठत्सु विषयेषु च\n",
    "14022020c": "यदि संकल्पमात्रेण भुङ्क्ते भोगान्यथार्थवत्\n",
    "14022021a": "अथ चेन्मन्यसे सिद्धिमस्मदर्थेषु नित्यदा\n",
    "14022021c": "घ्राणेन रूपमादत्स्व रसमादत्स्व चक्षुषा\n",
    "14022022a": "श्रोत्रेण गन्धमादत्स्व निष्ठामादत्स्व जिह्वया\n",
    "14022022c": "त्वचा च शब्दमादत्स्व बुद्ध्या स्पर्शमथापि च\n",
    "14022023a": "बलवन्तो ह्यनियमा नियमा दुर्बलीयसाम्\n",
    "14022023c": "भोगानपूर्वानादत्स्व नोच्छिष्टं भोक्तुमर्हसि\n",
    "14022024a": "यथा हि शिष्यः शास्तारं श्रुत्यर्थमभिधावति\n",
    "14022024c": "ततः श्रुतमुपादाय श्रुतार्थमुपतिष्ठति\n",
    "14022025a": "विषयानेवमस्माभिर्दर्शितानभिमन्यसे\n",
    "14022025c": "अनागतानतीतांश्च स्वप्ने जागरणे तथा\n",
    "14022026a": "वैमनस्यं गतानां च जन्तूनामल्पचेतसाम्\n",
    "14022026c": "अस्मदर्थे कृते कार्ये दृश्यते प्राणधारणम्\n",
    "14022027a": "बहूनपि हि संकल्पान्मत्वा स्वप्नानुपास्य च\n",
    "14022027c": "बुभुक्षया पीड्यमानो विषयानेव धावसि\n",
    "14022028a": "अगारमद्वारमिव प्रविश्य; संकल्पभोगो विषयानविन्दन्\n",
    "14022028c": "प्राणक्षये शान्तिमुपैति नित्यं; दारुक्षयेऽग्निर्ज्वलितो यथैव\n",
    "14022029a": "कामं तु नः स्वेषु गुणेषु सङ्गः; कामं च नान्योन्यगुणोपलब्धिः\n",
    "14022029c": "अस्मानृते नास्ति तवोपलब्धि;स्त्वामप्यृतेऽस्मान्न भजेत हर्षः\n",
    "14023001": "ब्राह्मण उवाच\n",
    "14023001a": "अत्राप्युदाहरन्तीममितिहासं पुरातनम्\n",
    "14023001c": "सुभगे पञ्चहोतॄणां विधानमिह यादृशम्\n",
    "14023002a": "प्राणापानावुदानश्च समानो व्यान एव च\n",
    "14023002c": "पञ्चहोतॄनथैतान्वै परं भावं विदुर्बुधाः\n",
    "14023003": "ब्राह्मण्युवाच\n",
    "14023003a": "स्वभावात्सप्त होतार इति ते पूर्विका मतिः\n",
    "14023003c": "यथा वै पञ्च होतारः परो भावस्तथोच्यताम्\n",
    "14023004": "ब्राह्मण उवाच\n",
    "14023004a": "प्राणेन संभृतो वायुरपानो जायते ततः\n",
    "14023004c": "अपाने संभृतो वायुस्ततो व्यानः प्रवर्तते\n",
    "14023005a": "व्यानेन संभृतो वायुस्ततोदानः प्रवर्तते\n",
    "14023005c": "उदाने संभृतो वायुः समानः संप्रवर्तते\n",
    "14023006a": "तेऽपृच्छन्त पुरा गत्वा पूर्वजातं प्रजापतिम्\n",
    "14023006c": "यो नो ज्येष्ठस्तमाचक्ष्व स नः श्रेष्ठो भविष्यति\n",
    "14023007": "ब्रह्मोवाच\n",
    "14023007a": "यस्मिन्प्रलीने प्रलयं व्रजन्ति; सर्वे प्राणाः प्राणभृतां शरीरे\n",
    "14023007c": "यस्मिन्प्रचीर्णे च पुनश्चरन्ति; स वै श्रेष्ठो गच्छत यत्र कामः\n",
    "14023008": "प्राण उवाच\n",
    "14023008a": "मयि प्रलीने प्रलयं व्रजन्ति; सर्वे प्राणाः प्राणभृतां शरीरे\n",
    "14023008c": "मयि प्रचीर्णे च पुनश्चरन्ति; श्रेष्ठो ह्यहं पश्यत मां प्रलीनम्\n",
    "14023009": "ब्राह्मण उवाच\n",
    "14023009a": "प्राणः प्रलीयत ततः पुनश्च प्रचचार ह\n",
    "14023009c": "समानश्चाप्युदानश्च वचोऽब्रूतां ततः शुभे\n",
    "14023010a": "न त्वं सर्वमिदं व्याप्य तिष्ठसीह यथा वयम्\n",
    "14023010c": "न त्वं श्रेष्ठोऽसि नः प्राण अपानो हि वशे तव\n",
    "14023010e": "प्रचचार पुनः प्राणस्तमपानोऽभ्यभाषत\n",
    "14023011a": "मयि प्रलीने प्रलयं व्रजन्ति; सर्वे प्राणाः प्राणभृतां शरीरे\n",
    "14023011c": "मयि प्रचीर्णे च पुनश्चरन्ति; श्रेष्ठो ह्यहं पश्यत मां प्रलीनम्\n",
    "14023012a": "व्यानश्च तमुदानश्च भाषमाणमथोचतुः\n",
    "14023012c": "अपान न त्वं श्रेष्ठोऽसि प्राणो हि वशगस्तव\n",
    "14023013a": "अपानः प्रचचाराथ व्यानस्तं पुनरब्रवीत्\n",
    "14023013c": "श्रेष्ठोऽहमस्मि सर्वेषां श्रूयतां येन हेतुना\n",
    "14023014a": "मयि प्रलीने प्रलयं व्रजन्ति; सर्वे प्राणाः प्राणभृतां शरीरे\n",
    "14023014c": "मयि प्रचीर्णे च पुनश्चरन्ति; श्रेष्ठो ह्यहं पश्यत मां प्रलीनम्\n",
    "14023015a": "प्रालीयत ततो व्यानः पुनश्च प्रचचार ह\n",
    "14023015c": "प्राणापानावुदानश्च समानश्च तमब्रुवन्\n",
    "14023015e": "न त्वं श्रेष्ठोऽसि नो व्यान समानो हि वशे तव\n",
    "14023016a": "प्रचचार पुनर्व्यानः समानः पुनरब्रवीत्\n",
    "14023016c": "श्रेष्ठोऽहमस्मि सर्वेषां श्रूयतां येन हेतुना\n",
    "14023017a": "मयि प्रलीने प्रलयं व्रजन्ति; सर्वे प्राणाः प्राणभृतां शरीरे\n",
    "14023017c": "मयि प्रचीर्णे च पुनश्चरन्ति; श्रेष्ठो ह्यहं पश्यत मां प्रलीनम्\n",
    "14023018a": "ततः समानः प्रालिल्ये पुनश्च प्रचचार ह\n",
    "14023018c": "प्राणापानावुदानश्च व्यानश्चैव तमब्रुवन्\n",
    "14023018e": "समान न त्वं श्रेष्ठोऽसि व्यान एव वशे तव\n",
    "14023019a": "समानः प्रचचाराथ उदानस्तमुवाच ह\n",
    "14023019c": "श्रेष्ठोऽहमस्मि सर्वेषां श्रूयतां येन हेतुना\n",
    "14023020a": "मयि प्रलीने प्रलयं व्रजन्ति; सर्वे प्राणाः प्राणभृतां शरीरे\n",
    "14023020c": "मयि प्रचीर्णे च पुनश्चरन्ति; श्रेष्ठो ह्यहं पश्यत मां प्रलीनम्\n",
    "14023021a": "ततः प्रालीयतोदानः पुनश्च प्रचचार ह\n",
    "14023021c": "प्राणापानौ समानश्च व्यानश्चैव तमब्रुवन्\n",
    "14023021e": "उदान न त्वं श्रेष्ठोऽसि व्यान एव वशे तव\n",
    "14023022a": "ततस्तानब्रवीद्ब्रह्मा समवेतान्प्रजापतिः\n",
    "14023022c": "सर्वे श्रेष्ठा न वा श्रेष्ठाः सर्वे चान्योन्यधर्मिणः\n",
    "14023022e": "सर्वे स्वविषये श्रेष्ठाः सर्वे चान्योन्यरक्षिणः\n",
    "14023023a": "एकः स्थिरश्चास्थिरश्च विशेषात्पञ्च वायवः\n",
    "14023023c": "एक एव ममैवात्मा बहुधाप्युपचीयते\n",
    "14023024a": "परस्परस्य सुहृदो भावयन्तः परस्परम्\n",
    "14023024c": "स्वस्ति व्रजत भद्रं वो धारयध्वं परस्परम्\n",
    "14024001": "ब्राह्मण उवाच\n",
    "14024001a": "अत्राप्युदाहरन्तीममितिहासं पुरातनम्\n",
    "14024001c": "नारदस्य च संवादमृषेर्देवमतस्य च\n",
    "14024002": "देवमत उवाच\n",
    "14024002a": "जन्तोः संजायमानस्य किं नु पूर्वं प्रवर्तते\n",
    "14024002c": "प्राणोऽपानः समानो वा व्यानो वोदान एव च\n",
    "14024003": "नारद उवाच\n",
    "14024003a": "येनायं सृज्यते जन्तुस्ततोऽन्यः पूर्वमेति तम्\n",
    "14024003c": "प्राणद्वंद्वं च विज्ञेयं तिर्यगं चोर्ध्वगं च यत्\n",
    "14024004": "देवमत उवाच\n",
    "14024004a": "केनायं सृज्यते जन्तुः कश्चान्यः पूर्वमेति तम्\n",
    "14024004c": "प्राणद्वंद्वं च मे ब्रूहि तिर्यगूर्ध्वं च निश्चयात्\n",
    "14024005": "नारद उवाच\n",
    "14024005a": "संकल्पाज्जायते हर्षः शब्दादपि च जायते\n",
    "14024005c": "रसात्संजायते चापि रूपादपि च जायते\n",
    "14024006a": "स्पर्शात्संजायते चापि गन्धादपि च जायते\n",
    "14024006c": "एतद्रूपमुदानस्य हर्षो मिथुनसंभवः\n",
    "14024007a": "कामात्संजायते शुक्रं कामात्संजायते रसः\n",
    "14024007c": "समानव्यानजनिते सामान्ये शुक्रशोणिते\n",
    "14024008a": "शुक्राच्छोणितसंसृष्टात्पूर्वं प्राणः प्रवर्तते\n",
    "14024008c": "प्राणेन विकृते शुक्रे ततोऽपानः प्रवर्तते\n",
    "14024009a": "प्राणापानाविदं द्वंद्वमवाक्चोर्ध्वं च गच्छतः\n",
    "14024009c": "व्यानः समानश्चैवोभौ तिर्यग्द्वंद्वत्वमुच्यते\n",
    "14024010a": "अग्निर्वै देवताः सर्वा इति वेदस्य शासनम्\n",
    "14024010c": "संजायते ब्राह्मणेषु ज्ञानं बुद्धिसमन्वितम्\n",
    "14024011a": "तस्य धूमस्तमोरूपं रजो भस्म सुरेतसः\n",
    "14024011c": "सत्त्वं संजायते तस्य यत्र प्रक्षिप्यते हविः\n",
    "14024012a": "आघारौ समानो व्यानश्च इति यज्ञविदो विदुः\n",
    "14024012c": "प्राणापानावाज्यभागौ तयोर्मध्ये हुताशनः\n",
    "14024012e": "एतद्रूपमुदानस्य परमं ब्राह्मणा विदुः\n",
    "14024013a": "निर्द्वंद्वमिति यत्त्वेतत्तन्मे निगदतः शृणु\n",
    "14024014a": "अहोरात्रमिदं द्वंद्वं तयोर्मध्ये हुताशनः\n",
    "14024014c": "एतद्रूपमुदानस्य परमं ब्राह्मणा विदुः\n",
    "14024015a": "उभे चैवायने द्वंद्वं तयोर्मध्ये हुताशनः\n",
    "14024015c": "एतद्रूपमुदानस्य परमं ब्राह्मणा विदुः\n",
    "14024016a": "उभे सत्यानृते द्वंद्वं तयोर्मध्ये हुताशनः\n",
    "14024016c": "एतद्रूपमुदानस्य परमं ब्राह्मणा विदुः\n",
    "14024017a": "उभे शुभाशुभे द्वंद्वं तयोर्मध्ये हुताशनः\n",
    "14024017c": "एतद्रूपमुदानस्य परमं ब्राह्मणा विदुः\n",
    "14024018a": "सच्चासच्चैव तद्द्वंद्वं तयोर्मध्ये हुताशनः\n",
    "14024018c": "एतद्रूपमुदानस्य परमं ब्राह्मणा विदुः\n",
    "14024019a": "प्रथमं समानो व्यानो व्यस्यते कर्म तेन तत्\n",
    "14024019c": "तृतीयं तु समानेन पुनरेव व्यवस्यते\n",
    "14024020a": "शान्त्यर्थं वामदेवं च शान्तिर्ब्रह्म सनातनम्\n",
    "14024020c": "एतद्रूपमुदानस्य परमं ब्राह्मणा विदुः\n",
    "14025001": "ब्राह्मण उवाच\n",
    "14025001a": "अत्राप्युदाहरन्तीममितिहासं पुरातनम्\n",
    "14025001c": "चातुर्होत्रविधानस्य विधानमिह यादृशम्\n",
    "14025002a": "तस्य सर्वस्य विधिवद्विधानमुपदेक्ष्यते\n",
    "14025002c": "शृणु मे गदतो भद्रे रहस्यमिदमुत्तमम्\n",
    "14025003a": "करणं कर्म कर्ता च मोक्ष इत्येव भामिनि\n",
    "14025003c": "चत्वार एते होतारो यैरिदं जगदावृतम्\n",
    "14025004a": "होतॄणां साधनं चैव शृणु सर्वमशेषतः\n",
    "14025004c": "घ्राणं जिह्वा च चक्षुश्च त्वक्च श्रोत्रं च पञ्चमम्\n",
    "14025004e": "मनो बुद्धिश्च सप्तैते विज्ञेया गुणहेतवः\n",
    "14025005a": "गन्धो रसश्च रूपं च शब्दः स्पर्शश्च पञ्चमः\n",
    "14025005c": "मन्तव्यमथ बोद्धव्यं सप्तैते कर्महेतवः\n",
    "14025006a": "घ्राता भक्षयिता द्रष्टा स्प्रष्टा श्रोता च पञ्चमः\n",
    "14025006c": "मन्ता बोद्धा च सप्तैते विज्ञेयाः कर्तृहेतवः\n",
    "14025007a": "स्वगुणं भक्षयन्त्येते गुणवन्तः शुभाशुभम्\n",
    "14025007c": "अहं च निर्गुणोऽत्रेति सप्तैते मोक्षहेतवः\n",
    "14025008a": "विदुषां बुध्यमानानां स्वं स्वं स्थानं यथाविधि\n",
    "14025008c": "गुणास्ते देवताभूताः सततं भुञ्जते हविः\n",
    "14025009a": "अदन्ह्यविद्वानन्नानि ममत्वेनोपपद्यते\n",
    "14025009c": "आत्मार्थं पाचयन्नित्यं ममत्वेनोपहन्यते\n",
    "14025010a": "अभक्ष्यभक्षणं चैव मद्यपानं च हन्ति तम्\n",
    "14025010c": "स चान्नं हन्ति तच्चान्नं स हत्वा हन्यते बुधः\n",
    "14025011a": "अत्ता ह्यन्नमिदं विद्वान्पुनर्जनयतीश्वरः\n",
    "14025011c": "स चान्नाज्जायते तस्मिन्सूक्ष्मो नाम व्यतिक्रमः\n",
    "14025012a": "मनसा गम्यते यच्च यच्च वाचा निरुद्यते\n",
    "14025012c": "श्रोत्रेण श्रूयते यच्च चक्षुषा यच्च दृश्यते\n",
    "14025013a": "स्पर्शेन स्पृश्यते यच्च घ्राणेन घ्रायते च यत्\n",
    "14025013c": "मनःषष्ठानि संयम्य हवींष्येतानि सर्वशः\n",
    "14025014a": "गुणवत्पावको मह्यं दीप्यते हव्यवाहनः\n",
    "14025014c": "योगयज्ञः प्रवृत्तो मे ज्ञानब्रह्ममनोद्भवः\n",
    "14025014e": "प्राणस्तोत्रोऽपानशस्त्रः सर्वत्यागसुदक्षिणः\n",
    "14025015a": "कर्मानुमन्ता ब्रह्मा मे कर्ताध्वर्युः कृतस्तुतिः\n",
    "14025015c": "कृतप्रशास्ता तच्छास्त्रमपवर्गोऽस्य दक्षिणा\n",
    "14025016a": "ऋचश्चाप्यत्र शंसन्ति नारायणविदो जनाः\n",
    "14025016c": "नारायणाय देवाय यदबध्नन्पशून्पुरा\n",
    "14025017a": "तत्र सामानि गायन्ति तानि चाहुर्निदर्शनम्\n",
    "14025017c": "देवं नारायणं भीरु सर्वात्मानं निबोध मे\n",
    "14026001": "ब्राह्मण उवाच\n",
    "14026001a": "एकः शास्ता न द्वितीयोऽस्ति शास्ता; यथा नियुक्तोऽस्मि तथा चरामि\n",
    "14026001c": "हृद्येष तिष्ठन्पुरुषः शास्ति शास्ता; तेनैव युक्तः प्रवणादिवोदकम्\n",
    "14026002a": "एको गुरुर्नास्ति ततो द्वितीयो; यो हृच्छयस्तमहमनुब्रवीमि\n",
    "14026002c": "तेनानुशिष्टा गुरुणा सदैव; पराभूता दानवाः सर्व एव\n",
    "14026003a": "एको बन्धुर्नास्ति ततो द्वितीयो; यो हृच्छयस्तमहमनुब्रवीमि\n",
    "14026003c": "तेनानुशिष्टा बान्धवा बन्धुमन्तः; सप्तर्षयः सप्त दिवि प्रभान्ति\n",
    "14026004a": "एकः श्रोता नास्ति ततो द्वितीयो; यो हृच्छयस्तमहमनुब्रवीमि\n",
    "14026004c": "तस्मिन्गुरौ गुरुवासं निरुष्य; शक्रो गतः सर्वलोकामरत्वम्\n",
    "14026005a": "एको द्वेष्टा नास्ति ततो द्वितीयो; यो हृच्छयस्तमहमनुब्रवीमि\n",
    "14026005c": "तेनानुशिष्टा गुरुणा सदैव; लोकद्विष्टाः पन्नगाः सर्व एव\n",
    "14026006a": "अत्राप्युदाहरन्तीममितिहासं पुरातनम्\n",
    "14026006c": "प्रजापतौ पन्नगानां देवर्षीणां च संविदम्\n",
    "14026007a": "देवर्षयश्च नागाश्च असुराश्च प्रजापतिम्\n",
    "14026007c": "पर्यपृच्छन्नुपासीनाः श्रेयो नः प्रोच्यतामिति\n",
    "14026008a": "तेषां प्रोवाच भगवाञ्श्रेयः समनुपृच्छताम्\n",
    "14026008c": "ओमित्येकाक्षरं ब्रह्म ते श्रुत्वा प्राद्रवन्दिशः\n",
    "14026009a": "तेषां प्राद्रवमाणानामुपदेशार्थमात्मनः\n",
    "14026009c": "सर्पाणां दशने भावः प्रवृत्तः पूर्वमेव तु\n",
    "14026010a": "असुराणां प्रवृत्तस्तु दम्भभावः स्वभावजः\n",
    "14026010c": "दानं देवा व्यवसिता दममेव महर्षयः\n",
    "14026011a": "एकं शास्तारमासाद्य शब्देनैकेन संस्कृताः\n",
    "14026011c": "नाना व्यवसिताः सर्वे सर्पदेवर्षिदानवाः\n",
    "14026012a": "शृणोत्ययं प्रोच्यमानं गृह्णाति च यथातथम्\n",
    "14026012c": "पृच्छतस्तावतो भूयो गुरुरन्योऽनुमन्यते\n",
    "14026013a": "तस्य चानुमते कर्म ततः पश्चात्प्रवर्तते\n",
    "14026013c": "गुरुर्बोद्धा च शत्रुश्च द्वेष्टा च हृदि संश्रितः\n",
    "14026014a": "पापेन विचरँल्लोके पापचारी भवत्ययम्\n",
    "14026014c": "शुभेन विचरँल्लोके शुभचारी भवत्युत\n",
    "14026015a": "कामचारी तु कामेन य इन्द्रियसुखे रतः\n",
    "14026015c": "व्रतचारी सदैवैष य इन्द्रियजये रतः\n",
    "14026016a": "अपेतव्रतकर्मा तु केवलं ब्रह्मणि श्रितः\n",
    "14026016c": "ब्रह्मभूतश्चरँल्लोके ब्रह्मचारी भवत्ययम्\n",
    "14026017a": "ब्रह्मैव समिधस्तस्य ब्रह्माग्निर्ब्रह्मसंस्तरः\n",
    "14026017c": "आपो ब्रह्म गुरुर्ब्रह्म स ब्रह्मणि समाहितः\n",
    "14026018a": "एतदेतादृशं सूक्ष्मं ब्रह्मचर्यं विदुर्बुधाः\n",
    "14026018c": "विदित्वा चान्वपद्यन्त क्षेत्रज्ञेनानुदर्शिनः\n",
    "14027001": "ब्राह्मण उवाच\n",
    "14027001a": "संकल्पदंशमशकं शोकहर्षहिमातपम्\n",
    "14027001c": "मोहान्धकारतिमिरं लोभव्यालसरीसृपम्\n",
    "14027002a": "विषयैकात्ययाध्वानं कामक्रोधविरोधकम्\n",
    "14027002c": "तदतीत्य महादुर्गं प्रविष्टोऽस्मि महद्वनम्\n",
    "14027003": "ब्राह्मण्युवाच\n",
    "14027003a": "क्व तद्वनं महाप्राज्ञ के वृक्षाः सरितश्च काः\n",
    "14027003c": "गिरयः पर्वताश्चैव कियत्यध्वनि तद्वनम्\n",
    "14027004": "ब्राह्मण उवाच\n",
    "14027004a": "न तदस्ति पृथग्भावे किंचिदन्यत्ततः समम्\n",
    "14027004c": "न तदस्त्यपृथग्भावे किंचिद्दूरतरं ततः\n",
    "14027005a": "तस्माद्ध्रस्वतरं नास्ति न ततोऽस्ति बृहत्तरम्\n",
    "14027005c": "नास्ति तस्माद्दुःखतरं नास्त्यन्यत्तत्समं सुखम्\n",
    "14027006a": "न तत्प्रविश्य शोचन्ति न प्रहृष्यन्ति च द्विजाः\n",
    "14027006c": "न च बिभ्यति केषांचित्तेभ्यो बिभ्यति के च न\n",
    "14027007a": "तस्मिन्वने सप्त महाद्रुमाश्च; फलानि सप्तातिथयश्च सप्त\n",
    "14027007c": "सप्ताश्रमाः सप्त समाधयश्च; दीक्षाश्च सप्तैतदरण्यरूपम्\n",
    "14027008a": "पञ्चवर्णानि दिव्यानि पुष्पाणि च फलानि च\n",
    "14027008c": "सृजन्तः पादपास्तत्र व्याप्य तिष्ठन्ति तद्वनम्\n",
    "14027009a": "सुवर्णानि द्विवर्णानि पुष्पाणि च फलानि च\n",
    "14027009c": "सृजन्तः पादपास्तत्र व्याप्य तिष्ठन्ति तद्वनम्\n",
    "14027010a": "चतुर्वर्णानि दिव्यानि पुष्पाणि च फलानि च\n",
    "14027010c": "सृजन्तः पादपास्तत्र व्याप्य तिष्ठन्ति तद्वनम्\n",
    "14027011a": "शंकराणि त्रिवर्णानि पुष्पाणि च फलानि च\n",
    "14027011c": "सृजन्तः पादपास्तत्र व्याप्य तिष्ठन्ति तद्वनम्\n",
    "14027012a": "सुरभीण्येकवर्णानि पुष्पाणि च फलानि च\n",
    "14027012c": "सृजन्तः पादपास्तत्र व्याप्य तिष्ठन्ति तद्वनम्\n",
    "14027013a": "बहून्यव्यक्तवर्णानि पुष्पाणि च फलानि च\n",
    "14027013c": "विसृजन्तौ महावृक्षौ तद्वनं व्याप्य तिष्ठतः\n",
    "14027014a": "एको ह्यग्निः सुमना ब्राह्मणोऽत्र; पञ्चेन्द्रियाणि समिधश्चात्र सन्ति\n",
    "14027014c": "तेभ्यो मोक्षाः सप्त भवन्ति दीक्षा; गुणाः फलान्यतिथयः फलाशाः\n",
    "14027015a": "आतिथ्यं प्रतिगृह्णन्ति तत्र सप्त महर्षयः\n",
    "14027015c": "अर्चितेषु प्रलीनेषु तेष्वन्यद्रोचते वनम्\n",
    "14027016a": "प्रतिज्ञावृक्षमफलं शान्तिच्छायासमन्वितम्\n",
    "14027016c": "ज्ञानाश्रयं तृप्तितोयमन्तःक्षेत्रज्ञभास्करम्\n",
    "14027017a": "येऽधिगच्छन्ति तत्सन्तस्तेषां नास्ति भयं पुनः\n",
    "14027017c": "ऊर्ध्वं चावाक्च तिर्यक्च तस्य नान्तोऽधिगम्यते\n",
    "14027018a": "सप्त स्त्रियस्तत्र वसन्ति सद्यो; अवाङ्मुखा भानुमत्यो जनित्र्यः\n",
    "14027018c": "ऊर्ध्वं रसानां ददते प्रजाभ्यः; सर्वान्यथा सर्वमनित्यतां च\n",
    "14027019a": "तत्रैव प्रतितिष्ठन्ति पुनस्तत्रोदयन्ति च\n",
    "14027019c": "सप्त सप्तर्षयः सिद्धा वसिष्ठप्रमुखाः सह\n",
    "14027020a": "यशो वर्चो भगश्चैव विजयः सिद्धितेजसी\n",
    "14027020c": "एवमेवानुवर्तन्ते सप्त ज्योतींषि भास्करम्\n",
    "14027021a": "गिरयः पर्वताश्चैव सन्ति तत्र समासतः\n",
    "14027021c": "नद्यश्च सरितो वारि वहन्त्यो ब्रह्मसंभवम्\n",
    "14027022a": "नदीनां संगमस्तत्र वैतानः समुपह्वरे\n",
    "14027022c": "स्वात्मतृप्ता यतो यान्ति साक्षाद्दान्ताः पितामहम्\n",
    "14027023a": "कृशाशाः सुव्रताशाश्च तपसा दग्धकिल्बिषाः\n",
    "14027023c": "आत्मन्यात्मानमावेश्य ब्रह्माणं समुपासते\n",
    "14027024a": "ऋचमप्यत्र शंसन्ति विद्यारण्यविदो जनाः\n",
    "14027024c": "तदरण्यमभिप्रेत्य यथाधीरमजायत\n",
    "14027025a": "एतदेतादृशं दिव्यमरण्यं ब्राह्मणा विदुः\n",
    "14027025c": "विदित्वा चान्वतिष्ठन्त क्षेत्रज्ञेनानुदर्शितम्\n",
    "14028001": "ब्राह्मण उवाच\n",
    "14028001a": "गन्धान्न जिघ्रामि रसान्न वेद्मि; रूपं न पश्यामि न च स्पृशामि\n",
    "14028001c": "न चापि शब्दान्विविधाञ्शृणोमि; न चापि संकल्पमुपैमि किंचित्\n",
    "14028002a": "अर्थानिष्टान्कामयते स्वभावः; सर्वान्द्वेष्यान्प्रद्विषते स्वभावः\n",
    "14028002c": "कामद्वेषावुद्भवतः स्वभावा;त्प्राणापानौ जन्तुदेहान्निवेश्य\n",
    "14028003a": "तेभ्यश्चान्यांस्तेष्वनित्यांश्च भावा;न्भूतात्मानं लक्षयेयं शरीरे\n",
    "14028003c": "तस्मिंस्तिष्ठन्नास्मि शक्यः कथंचि;त्कामक्रोधाभ्यां जरया मृत्युना च\n",
    "14028004a": "अकामयानस्य च सर्वकामा;नविद्विषाणस्य च सर्वदोषान्\n",
    "14028004c": "न मे स्वभावेषु भवन्ति लेपा;स्तोयस्य बिन्दोरिव पुष्करेषु\n",
    "14028005a": "नित्यस्य चैतस्य भवन्ति नित्या; निरीक्षमाणस्य बहून्स्वभावान्\n",
    "14028005c": "न सज्जते कर्मसु भोगजालं; दिवीव सूर्यस्य मयूखजालम्\n",
    "14028006a": "अत्राप्युदाहरन्तीममितिहासं पुरातनम्\n",
    "14028006c": "अध्वर्युयतिसंवादं तं निबोध यशस्विनि\n",
    "14028007a": "प्रोक्ष्यमाणं पशुं दृष्ट्वा यज्ञकर्मण्यथाब्रवीत्\n",
    "14028007c": "यतिरध्वर्युमासीनो हिंसेयमिति कुत्सयन्\n",
    "14028008a": "तमध्वर्युः प्रत्युवाच नायं छागो विनश्यति\n",
    "14028008c": "श्रेयसा योक्ष्यते जन्तुर्यदि श्रुतिरियं तथा\n",
    "14028009a": "यो ह्यस्य पार्थिवो भागः पृथिवीं स गमिष्यति\n",
    "14028009c": "यदस्य वारिजं किंचिदपस्तत्प्रतिपद्यते\n",
    "14028010a": "सूर्यं चक्षुर्दिशः श्रोत्रे प्राणोऽस्य दिवमेव च\n",
    "14028010c": "आगमे वर्तमानस्य न मे दोषोऽस्ति कश्चन\n",
    "14028011": "यतिरुवाच\n",
    "14028011a": "प्राणैर्वियोगे छागस्य यदि श्रेयः प्रपश्यसि\n",
    "14028011c": "छागार्थे वर्तते यज्ञो भवतः किं प्रयोजनम्\n",
    "14028012a": "अनु त्वा मन्यतां माता पिता भ्राता सखापि च\n",
    "14028012c": "मन्त्रयस्वैनमुन्नीय परवन्तं विशेषतः\n",
    "14028013a": "य एवमनुमन्येरंस्तान्भवान्प्रष्टुमर्हति\n",
    "14028013c": "तेषामनुमतं श्रुत्वा शक्या कर्तुं विचारणा\n",
    "14028014a": "प्राणा अप्यस्य छागस्य प्रापितास्ते स्वयोनिषु\n",
    "14028014c": "शरीरं केवलं शिष्टं निश्चेष्टमिति मे मतिः\n",
    "14028015a": "इन्धनस्य तु तुल्येन शरीरेण विचेतसा\n",
    "14028015c": "हिंसा निर्वेष्टुकामानामिन्धनं पशुसंज्ञितम्\n",
    "14028016a": "अहिंसा सर्वधर्माणामिति वृद्धानुशासनम्\n",
    "14028016c": "यदहिंस्रं भवेत्कर्म तत्कार्यमिति विद्महे\n",
    "14028017a": "अहिंसेति प्रतिज्ञेयं यदि वक्ष्याम्यतः परम्\n",
    "14028017c": "शक्यं बहुविधं वक्तुं भवतः कार्यदूषणम्\n",
    "14028018a": "अहिंसा सर्वभूतानां नित्यमस्मासु रोचते\n",
    "14028018c": "प्रत्यक्षतः साधयामो न परोक्षमुपास्महे\n",
    "14028019": "अध्वर्युरुवाच\n",
    "14028019a": "भूमेर्गन्धगुणान्भुङ्क्षे पिबस्यापोमयान्रसान्\n",
    "14028019c": "ज्योतिषां पश्यसे रूपं स्पृशस्यनिलजान्गुणान्\n",
    "14028020a": "शृणोष्याकाशजं शब्दं मनसा मन्यसे मतिम्\n",
    "14028020c": "सर्वाण्येतानि भूतानि प्राणा इति च मन्यसे\n",
    "14028021a": "प्राणादाने च नित्योऽसि हिंसायां वर्तते भवान्\n",
    "14028021c": "नास्ति चेष्टा विना हिंसां किं वा त्वं मन्यसे द्विज\n",
    "14028022": "यतिरुवाच\n",
    "14028022a": "अक्षरं च क्षरं चैव द्वैधीभावोऽयमात्मनः\n",
    "14028022c": "अक्षरं तत्र सद्भावः स्वभावः क्षर उच्यते\n",
    "14028023a": "प्राणो जिह्वा मनः सत्त्वं स्वभावो रजसा सह\n",
    "14028023c": "भावैरेतैर्विमुक्तस्य निर्द्वंद्वस्य निराशिषः\n",
    "14028024a": "समस्य सर्वभूतेषु निर्ममस्य जितात्मनः\n",
    "14028024c": "समन्तात्परिमुक्तस्य न भयं विद्यते क्वचित्\n",
    "14028025": "अध्वर्युरुवाच\n",
    "14028025a": "सद्भिरेवेह संवासः कार्यो मतिमतां वर\n",
    "14028025c": "भवतो हि मतं श्रुत्वा प्रतिभाति मतिर्मम\n",
    "14028026a": "भगवन्भगवद्बुद्ध्या प्रतिबुद्धो ब्रवीम्यहम्\n",
    "14028026c": "मतं मन्तुं क्रतुं कर्तुं नापराधोऽस्ति मे द्विज\n",
    "14028027": "ब्राह्मण उवाच\n",
    "14028027a": "उपपत्त्या यतिस्तूष्णीं वर्तमानस्ततः परम्\n",
    "14028027c": "अध्वर्युरपि निर्मोहः प्रचचार महामखे\n",
    "14028028a": "एवमेतादृशं मोक्षं सुसूक्ष्मं ब्राह्मणा विदुः\n",
    "14028028c": "विदित्वा चानुतिष्ठन्ति क्षेत्रज्ञेनानुदर्शिना\n",
    "14029001": "ब्राह्मण उवाच\n",
    "14029001a": "अत्राप्युदाहरन्तीममितिहासं पुरातनम्\n",
    "14029001c": "कार्तवीर्यस्य संवादं समुद्रस्य च भामिनि\n",
    "14029002a": "कार्तवीर्यार्जुनो नाम राजा बाहुसहस्रवान्\n",
    "14029002c": "येन सागरपर्यन्ता धनुषा निर्जिता मही\n",
    "14029003a": "स कदाचित्समुद्रान्ते विचरन्बलदर्पितः\n",
    "14029003c": "अवाकिरच्छरशतैः समुद्रमिति नः श्रुतम्\n",
    "14029004a": "तं समुद्रो नमस्कृत्य कृताञ्जलिरुवाच ह\n",
    "14029004c": "मा मुञ्च वीर नाराचान्ब्रूहि किं करवाणि ते\n",
    "14029005a": "मदाश्रयाणि भूतानि त्वद्विसृष्टैर्महेषुभिः\n",
    "14029005c": "वध्यन्ते राजशार्दूल तेभ्यो देह्यभयं विभो\n",
    "14029006": "अर्जुन उवाच\n",
    "14029006a": "मत्समो यदि संग्रामे शरासनधरः क्वचित्\n",
    "14029006c": "विद्यते तं ममाचक्ष्व यः समासीत मां मृधे\n",
    "14029007": "समुद्र उवाच\n",
    "14029007a": "महर्षिर्जमदग्निस्ते यदि राजन्परिश्रुतः\n",
    "14029007c": "तस्य पुत्रस्तवातिथ्यं यथावत्कर्तुमर्हति\n",
    "14029008a": "ततः स राजा प्रययौ क्रोधेन महता वृतः\n",
    "14029008c": "स तमाश्रममागम्य राममेवान्वपद्यत\n",
    "14029009a": "स रामप्रतिकूलानि चकार सह बन्धुभिः\n",
    "14029009c": "आयासं जनयामास रामस्य च महात्मनः\n",
    "14029010a": "ततस्तेजः प्रजज्वाल रामस्यामिततेजसः\n",
    "14029010c": "प्रदहद्रिपुसैन्यानि तदा कमललोचने\n",
    "14029011a": "ततः परशुमादाय स तं बाहुसहस्रिणम्\n",
    "14029011c": "चिच्छेद सहसा रामो बाहुशाखमिव द्रुमम्\n",
    "14029012a": "तं हतं पतितं दृष्ट्वा समेताः सर्वबान्धवाः\n",
    "14029012c": "असीनादाय शक्तीश्च भार्गवं पर्यवारयन्\n",
    "14029013a": "रामोऽपि धनुरादाय रथमारुह्य सत्वरः\n",
    "14029013c": "विसृजञ्शरवर्षाणि व्यधमत्पार्थिवं बलम्\n",
    "14029014a": "ततस्तु क्षत्रियाः केचिज्जमदग्निं निहत्य च\n",
    "14029014c": "विविशुर्गिरिदुर्गाणि मृगाः सिंहार्दिता इव\n",
    "14029015a": "तेषां स्वविहितं कर्म तद्भयान्नानुतिष्ठताम्\n",
    "14029015c": "प्रजा वृषलतां प्राप्ता ब्राह्मणानामदर्शनात्\n",
    "14029016a": "त एते द्रमिडाः काशाः पुण्ड्राश्च शबरैः सह\n",
    "14029016c": "वृषलत्वं परिगता व्युत्थानात्क्षत्रधर्मतः\n",
    "14029017a": "ततस्तु हतवीरासु क्षत्रियासु पुनः पुनः\n",
    "14029017c": "द्विजैरुत्पादितं क्षत्रं जामदग्न्यो न्यकृन्तत\n",
    "14029018a": "एकविंशतिमेधान्ते रामं वागशरीरिणी\n",
    "14029018c": "दिव्या प्रोवाच मधुरा सर्वलोकपरिश्रुता\n",
    "14029019a": "राम राम निवर्तस्व कं गुणं तात पश्यसि\n",
    "14029019c": "क्षत्रबन्धूनिमान्प्राणैर्विप्रयोज्य पुनः पुनः\n",
    "14029020a": "तथैव तं महात्मानमृचीकप्रमुखास्तदा\n",
    "14029020c": "पितामहा महाभाग निवर्तस्वेत्यथाब्रुवन्\n",
    "14029021a": "पितुर्वधममृष्यंस्तु रामः प्रोवाच तानृषीन्\n",
    "14029021c": "नार्हन्तीह भवन्तो मां निवारयितुमित्युत\n",
    "14029022": "पितर ऊचुः\n",
    "14029022a": "नार्हसे क्षत्रबन्धूंस्त्वं निहन्तुं जयतां वर\n",
    "14029022c": "न हि युक्तं त्वया हन्तुं ब्राह्मणेन सता नृपान्\n",
    "14030001": "पितर ऊचुः\n",
    "14030001a": "अत्राप्युदाहरन्तीममितिहासं पुरातनम्\n",
    "14030001c": "श्रुत्वा च तत्तथा कार्यं भवता द्विजसत्तम\n",
    "14030002a": "अलर्को नाम राजर्षिरभवत्सुमहातपाः\n",
    "14030002c": "धर्मज्ञः सत्यसंधश्च महात्मा सुमहाव्रतः\n",
    "14030003a": "स सागरान्तां धनुषा विनिर्जित्य महीमिमाम्\n",
    "14030003c": "कृत्वा सुदुष्करं कर्म मनः सूक्ष्मे समादधे\n",
    "14030004a": "स्थितस्य वृक्षमूलेऽथ तस्य चिन्ता बभूव ह\n",
    "14030004c": "उत्सृज्य सुमहद्राज्यं सूक्ष्मं प्रति महामते\n",
    "14030005": "अलर्क उवाच\n",
    "14030005a": "मनसो मे बलं जातं मनो जित्वा ध्रुवो जयः\n",
    "14030005c": "अन्यत्र बाणानस्यामि शत्रुभिः परिवारितः\n",
    "14030006a": "यदिदं चापलान्मूर्तेः सर्वमेतच्चिकीर्षति\n",
    "14030006c": "मनः प्रति सुतीक्ष्णाग्रानहं मोक्ष्यामि सायकान्\n",
    "14030007": "मन उवाच\n",
    "14030007a": "नेमे बाणास्तरिष्यन्ति मामलर्क कथंचन\n",
    "14030007c": "तवैव मर्म भेत्स्यन्ति भिन्नमर्मा मरिष्यसि\n",
    "14030008a": "अन्यान्बाणान्समीक्षस्व यैस्त्वं मां सूदयिष्यसि\n",
    "14030008c": "तच्छ्रुत्वा स विचिन्त्याथ ततो वचनमब्रवीत्\n",
    "14030009": "अलर्क उवाच\n",
    "14030009a": "आघ्राय सुबहून्गन्धांस्तानेव प्रतिगृध्यति\n",
    "14030009c": "तस्माद्घ्राणं प्रति शरान्प्रतिमोक्ष्याम्यहं शितान्\n",
    "14030010": "घ्राण उवाच\n",
    "14030010a": "नेमे बाणास्तरिष्यन्ति मामलर्क कथंचन\n",
    "14030010c": "तवैव मर्म भेत्स्यन्ति भिन्नमर्मा मरिष्यसि\n",
    "14030011a": "अन्यान्बाणान्समीक्षस्व यैस्त्वं मां सूदयिष्यसि\n",
    "14030011c": "तच्छ्रुत्वा स विचिन्त्याथ ततो वचनमब्रवीत्\n",
    "14030012": "अलर्क उवाच\n",
    "14030012a": "इयं स्वादून्रसान्भुक्त्वा तानेव प्रतिगृध्यति\n",
    "14030012c": "तस्माज्जिह्वां प्रति शरान्प्रतिमोक्ष्याम्यहं शितान्\n",
    "14030013": "जिह्वोवाच\n",
    "14030013a": "नेमे बाणास्तरिष्यन्ति मामलर्क कथंचन\n",
    "14030013c": "तवैव मर्म भेत्स्यन्ति भिन्नमर्मा मरिष्यसि\n",
    "14030014a": "अन्यान्बाणान्समीक्षस्व यैस्त्वं मां सूदयिष्यसि\n",
    "14030014c": "तच्छ्रुत्वा स विचिन्त्याथ ततो वचनमब्रवीत्\n",
    "14030015": "अलर्क उवाच\n",
    "14030015a": "स्पृष्ट्वा त्वग्विविधान्स्पर्शांस्तानेव प्रतिगृध्यति\n",
    "14030015c": "तस्मात्त्वचं पाटयिष्ये विविधैः कङ्कपत्रिभिः\n",
    "14030016": "त्वगुवाच\n",
    "14030016a": "नेमे बाणास्तरिष्यन्ति मामलर्क कथंचन\n",
    "14030016c": "तवैव मर्म भेत्स्यन्ति भिन्नमर्मा मरिष्यसि\n",
    "14030017a": "अन्यान्बाणान्समीक्षस्व यैस्त्वं मां सूदयिष्यसि\n",
    "14030017c": "तच्छ्रुत्वा स विचिन्त्याथ ततो वचनमब्रवीत्\n",
    "14030018": "अलर्क उवाच\n",
    "14030018a": "श्रुत्वा वै विविधाञ्शब्दांस्तानेव प्रतिगृध्यति\n",
    "14030018c": "तस्माच्छ्रोत्रं प्रति शरान्प्रतिमोक्ष्याम्यहं शितान्\n",
    "14030019": "श्रोत्र उवाच\n",
    "14030019a": "नेमे बाणास्तरिष्यन्ति मामलर्क कथंचन\n",
    "14030019c": "तवैव मर्म भेत्स्यन्ति ततो हास्यसि जीवितम्\n",
    "14030020a": "अन्यान्बाणान्समीक्षस्व यैस्त्वं मां सूदयिष्यसि\n",
    "14030020c": "तच्छ्रुत्वा स विचिन्त्याथ ततो वचनमब्रवीत्\n",
    "14030021": "अलर्क उवाच\n",
    "14030021a": "दृष्ट्वा वै विविधान्भावांस्तानेव प्रतिगृध्यति\n",
    "14030021c": "तस्माच्चक्षुः प्रति शरान्प्रतिमोक्ष्याम्यहं शितान्\n",
    "14030022": "चक्षुरुवाच\n",
    "14030022a": "नेमे बाणास्तरिष्यन्ति मामलर्क कथंचन\n",
    "14030022c": "तवैव मर्म भेत्स्यन्ति भिन्नमर्मा मरिष्यसि\n",
    "14030023a": "अन्यान्बाणान्समीक्षस्व यैस्त्वं मां सूदयिष्यसि\n",
    "14030023c": "तच्छ्रुत्वा स विचिन्त्याथ ततो वचनमब्रवीत्\n",
    "14030024": "अलर्क उवाच\n",
    "14030024a": "इयं निष्ठा बहुविधा प्रज्ञया त्वध्यवस्यति\n",
    "14030024c": "तस्माद्बुद्धिं प्रति शरान्प्रतिमोक्ष्याम्यहं शितान्\n",
    "14030025": "बुद्धिरुवाच\n",
    "14030025a": "नेमे बाणास्तरिष्यन्ति मामलर्क कथंचन\n",
    "14030025c": "तवैव मर्म भेत्स्यन्ति भिन्नमर्मा मरिष्यसि\n",
    "14030026": "पितर ऊचुः\n",
    "14030026a": "ततोऽलर्कस्तपो घोरमास्थायाथ सुदुष्करम्\n",
    "14030026c": "नाध्यगच्छत्परं शक्त्या बाणमेतेषु सप्तसु\n",
    "14030026e": "सुसमाहितचेतास्तु ततोऽचिन्तयत प्रभुः\n",
    "14030027a": "स विचिन्त्य चिरं कालमलर्को द्विजसत्तम\n",
    "14030027c": "नाध्यगच्छत्परं श्रेयो योगान्मतिमतां वरः\n",
    "14030028a": "स एकाग्रं मनः कृत्वा निश्चलो योगमास्थितः\n",
    "14030028c": "इन्द्रियाणि जघानाशु बाणेनैकेन वीर्यवान्\n",
    "14030028e": "योगेनात्मानमाविश्य संसिद्धिं परमां ययौ\n",
    "14030029a": "विस्मितश्चापि राजर्षिरिमां गाथां जगाद ह\n",
    "14030029c": "अहो कष्टं यदस्माभिः पूर्वं राज्यमनुष्ठितम्\n",
    "14030029e": "इति पश्चान्मया ज्ञातं योगान्नास्ति परं सुखम्\n",
    "14030030a": "इति त्वमपि जानीहि राम मा क्षत्रियाञ्जहि\n",
    "14030030c": "तपो घोरमुपातिष्ठ ततः श्रेयोऽभिपत्स्यसे\n",
    "14030031": "ब्राह्मण उवाच\n",
    "14030031a": "इत्युक्तः स तपो घोरं जामदग्न्यः पितामहैः\n",
    "14030031c": "आस्थितः सुमहाभागो ययौ सिद्धिं च दुर्गमाम्\n",
    "14031001": "ब्राह्मण उवाच\n",
    "14031001a": "त्रयो वै रिपवो लोके नव वै गुणतः स्मृताः\n",
    "14031001c": "हर्षः स्तम्भोऽभिमानश्च त्रयस्ते सात्त्विका गुणाः\n",
    "14031002a": "शोकः क्रोधोऽतिसंरम्भो राजसास्ते गुणाः स्मृताः\n",
    "14031002c": "स्वप्नस्तन्द्री च मोहश्च त्रयस्ते तामसा गुणाः\n",
    "14031003a": "एतान्निकृत्य धृतिमान्बाणसंघैरतन्द्रितः\n",
    "14031003c": "जेतुं परानुत्सहते प्रशान्तात्मा जितेन्द्रियः\n",
    "14031004a": "अत्र गाथाः कीर्तयन्ति पुराकल्पविदो जनाः\n",
    "14031004c": "अम्बरीषेण या गीता राज्ञा राज्यं प्रशासता\n",
    "14031005a": "समुदीर्णेषु दोषेषु वध्यमानेषु साधुषु\n",
    "14031005c": "जग्राह तरसा राज्यमम्बरीष इति श्रुतिः\n",
    "14031006a": "स निगृह्य महादोषान्साधून्समभिपूज्य च\n",
    "14031006c": "जगाम महतीं सिद्धिं गाथां चेमां जगाद ह\n",
    "14031007a": "भूयिष्ठं मे जिता दोषा निहताः सर्वशत्रवः\n",
    "14031007c": "एको दोषोऽवशिष्टस्तु वध्यः स न हतो मया\n",
    "14031008a": "येन युक्तो जन्तुरयं वैतृष्ण्यं नाधिगच्छति\n",
    "14031008c": "तृष्णार्त इव निम्नानि धावमानो न बुध्यते\n",
    "14031009a": "अकार्यमपि येनेह प्रयुक्तः सेवते नरः\n",
    "14031009c": "तं लोभमसिभिस्तीक्ष्णैर्निकृन्तन्तं निकृन्तत\n",
    "14031010a": "लोभाद्धि जायते तृष्णा ततश्चिन्ता प्रसज्यते\n",
    "14031010c": "स लिप्समानो लभते भूयिष्ठं राजसान्गुणान्\n",
    "14031011a": "स तैर्गुणैः संहतदेहबन्धनः; पुनः पुनर्जायति कर्म चेहते\n",
    "14031011c": "जन्मक्षये भिन्नविकीर्णदेहः; पुनर्मृत्युं गच्छति जन्मनि स्वे\n",
    "14031012a": "तस्मादेनं सम्यगवेक्ष्य लोभं; निगृह्य धृत्यात्मनि राज्यमिच्छेत्\n",
    "14031012c": "एतद्राज्यं नान्यदस्तीति विद्या;द्यस्त्वत्र राजा विजितो ममैकः\n",
    "14031013a": "इति राज्ञाम्बरीषेण गाथा गीता यशस्विना\n",
    "14031013c": "आधिराज्यं पुरस्कृत्य लोभमेकं निकृन्तता\n",
    "14032001": "ब्राह्मण उवाच\n",
    "14032001a": "अत्राप्युदाहरन्तीममितिहासं पुरातनम्\n",
    "14032001c": "ब्राह्मणस्य च संवादं जनकस्य च भामिनि\n",
    "14032002a": "ब्राह्मणं जनको राजा सन्नं कस्मिंश्चिदागमे\n",
    "14032002c": "विषये मे न वस्तव्यमिति शिष्ट्यर्थमब्रवीत्\n",
    "14032003a": "इत्युक्तः प्रत्युवाचाथ ब्राह्मणो राजसत्तमम्\n",
    "14032003c": "आचक्ष्व विषयं राजन्यावांस्तव वशे स्थितः\n",
    "14032004a": "सोऽन्यस्य विषये राज्ञो वस्तुमिच्छाम्यहं विभो\n",
    "14032004c": "वचस्ते कर्तुमिच्छामि यथाशास्त्रं महीपते\n",
    "14032005a": "इत्युक्तः स तदा राजा ब्राह्मणेन यशस्विना\n",
    "14032005c": "मुहुरुष्णं च निःश्वस्य न स तं प्रत्यभाषत\n",
    "14032006a": "तमासीनं ध्यायमानं राजानममितौजसम्\n",
    "14032006c": "कश्मलं सहसागच्छद्भानुमन्तमिव ग्रहः\n",
    "14032007a": "समाश्वास्य ततो राजा व्यपेते कश्मले तदा\n",
    "14032007c": "ततो मुहूर्तादिव तं ब्राह्मणं वाक्यमब्रवीत्\n",
    "14032008a": "पितृपैतामहे राज्ये वश्ये जनपदे सति\n",
    "14032008c": "विषयं नाधिगच्छामि विचिन्वन्पृथिवीमिमाम्\n",
    "14032009a": "नाध्यगच्छं यदा पृथ्व्यां मिथिला मार्गिता मया\n",
    "14032009c": "नाध्यगच्छं यदा तस्यां स्वप्रजा मार्गिता मया\n",
    "14032010a": "नाध्यगच्छं यदा तासु तदा मे कश्मलोऽभवत्\n",
    "14032010c": "ततो मे कश्मलस्यान्ते मतिः पुनरुपस्थिता\n",
    "14032011a": "तया न विषयं मन्ये सर्वो वा विषयो मम\n",
    "14032011c": "आत्मापि चायं न मम सर्वा वा पृथिवी मम\n",
    "14032011e": "उष्यतां यावदुत्साहो भुज्यतां यावदिष्यते\n",
    "14032012a": "पितृपैतामहे राज्ये वश्ये जनपदे सति\n",
    "14032012c": "ब्रूहि कां बुद्धिमास्थाय ममत्वं वर्जितं त्वया\n",
    "14032013a": "कां वा बुद्धिं विनिश्चित्य सर्वो वै विषयस्तव\n",
    "14032013c": "नावैषि विषयं येन सर्वो वा विषयस्तव\n",
    "14032014": "जनक उवाच\n",
    "14032014a": "अन्तवन्त इहारम्भा विदिताः सर्वकर्मसु\n",
    "14032014c": "नाध्यगच्छमहं यस्मान्ममेदमिति यद्भवेत्\n",
    "14032015a": "कस्येदमिति कस्य स्वमिति वेदवचस्तथा\n",
    "14032015c": "नाध्यगच्छमहं बुद्ध्या ममेदमिति यद्भवेत्\n",
    "14032016a": "एतां बुद्धिं विनिश्चित्य ममत्वं वर्जितं मया\n",
    "14032016c": "शृणु बुद्धिं तु यां ज्ञात्वा सर्वत्र विषयो मम\n",
    "14032017a": "नाहमात्मार्थमिच्छामि गन्धान्घ्राणगतानपि\n",
    "14032017c": "तस्मान्मे निर्जिता भूमिर्वशे तिष्ठति नित्यदा\n",
    "14032018a": "नाहमात्मार्थमिच्छामि रसानास्येऽपि वर्ततः\n",
    "14032018c": "आपो मे निर्जितास्तस्माद्वशे तिष्ठन्ति नित्यदा\n",
    "14032019a": "नाहमात्मार्थमिच्छामि रूपं ज्योतिश्च चक्षुषा\n",
    "14032019c": "तस्मान्मे निर्जितं ज्योतिर्वशे तिष्ठति नित्यदा\n",
    "14032020a": "नाहमात्मार्थमिच्छामि स्पर्शांस्त्वचि गताश्च ये\n",
    "14032020c": "तस्मान्मे निर्जितो वायुर्वशे तिष्ठति नित्यदा\n",
    "14032021a": "नाहमात्मार्थमिच्छामि शब्दाञ्श्रोत्रगतानपि\n",
    "14032021c": "तस्मान्मे निर्जिताः शब्दा वशे तिष्ठन्ति नित्यदा\n",
    "14032022a": "नाहमात्मार्थमिच्छामि मनो नित्यं मनोन्तरे\n",
    "14032022c": "मनो मे निर्जितं तस्माद्वशे तिष्ठति नित्यदा\n",
    "14032023a": "देवेभ्यश्च पितृभ्यश्च भूतेभ्योऽतिथिभिः सह\n",
    "14032023c": "इत्यर्थं सर्व एवेमे समारम्भा भवन्ति वै\n",
    "14032024a": "ततः प्रहस्य जनकं ब्राह्मणः पुनरब्रवीत्\n",
    "14032024c": "त्वज्जिज्ञासार्थमद्येह विद्धि मां धर्ममागतम्\n",
    "14032025a": "त्वमस्य ब्रह्मनाभस्य बुद्ध्यारस्यानिवर्तिनः\n",
    "14032025c": "सत्त्वनेमिनिरुद्धस्य चक्रस्यैकः प्रवर्तकः\n",
    "14033001": "ब्राह्मण उवाच\n",
    "14033001a": "नाहं तथा भीरु चरामि लोके; तथा त्वं मां तर्कयसे स्वबुद्ध्या\n",
    "14033001c": "विप्रोऽस्मि मुक्तोऽस्मि वनेचरोऽस्मि; गृहस्थधर्मा ब्रह्मचारी तथास्मि\n",
    "14033002a": "नाहमस्मि यथा मां त्वं पश्यसे चक्षुषा शुभे\n",
    "14033002c": "मया व्याप्तमिदं सर्वं यत्किंचिज्जगतीगतम्\n",
    "14033003a": "ये केचिज्जन्तवो लोके जङ्गमाः स्थावराश्च ह\n",
    "14033003c": "तेषां मामन्तकं विद्धि दारूणामिव पावकम्\n",
    "14033004a": "राज्यं पृथिव्यां सर्वस्यामथ वापि त्रिविष्टपे\n",
    "14033004c": "तथा बुद्धिरियं वेत्ति बुद्धिरेव धनं मम\n",
    "14033005a": "एकः पन्था ब्राह्मणानां येन गच्छन्ति तद्विदः\n",
    "14033005c": "गृहेषु वनवासेषु गुरुवासेषु भिक्षुषु\n",
    "14033005e": "लिङ्गैर्बहुभिरव्यग्रैरेका बुद्धिरुपास्यते\n",
    "14033006a": "नानालिङ्गाश्रमस्थानां येषां बुद्धिः शमात्मिका\n",
    "14033006c": "ते भावमेकमायान्ति सरितः सागरं यथा\n",
    "14033007a": "बुद्ध्यायं गम्यते मार्गः शरीरेण न गम्यते\n",
    "14033007c": "आद्यन्तवन्ति कर्माणि शरीरं कर्मबन्धनम्\n",
    "14033008a": "तस्मात्ते सुभगे नास्ति परलोककृतं भयम्\n",
    "14033008c": "मद्भावभावनिरता ममैवात्मानमेष्यसि\n",
    "14034001": "ब्राह्मण्युवाच\n",
    "14034001a": "नेदमल्पात्मना शक्यं वेदितुं नाकृतात्मना\n",
    "14034001c": "बहु चाल्पं च संक्षिप्तं विप्लुतं च मतं मम\n",
    "14034002a": "उपायं तु मम ब्रूहि येनैषा लभ्यते मतिः\n",
    "14034002c": "तन्मन्ये कारणतमं यत एषा प्रवर्तते\n",
    "14034003": "ब्राह्मण उवाच\n",
    "14034003a": "अरणीं ब्राह्मणीं विद्धि गुरुरस्योत्तरारणिः\n",
    "14034003c": "तपःश्रुतेऽभिमथ्नीतो ज्ञानाग्निर्जायते ततः\n",
    "14034004": "ब्राह्मण्युवाच\n",
    "14034004a": "यदिदं ब्रह्मणो लिङ्गं क्षेत्रज्ञमिति संज्ञितम्\n",
    "14034004c": "ग्रहीतुं येन तच्छक्यं लक्षणं तस्य तत्क्व नु\n",
    "14034005": "ब्राह्मण उवाच\n",
    "14034005a": "अलिङ्गो निर्गुणश्चैव कारणं नास्य विद्यते\n",
    "14034005c": "उपायमेव वक्ष्यामि येन गृह्येत वा न वा\n",
    "14034006a": "सम्यगप्युपदिष्टश्च भ्रमरैरिव लक्ष्यते\n",
    "14034006c": "कर्मबुद्धिरबुद्धित्वाज्ज्ञानलिङ्गैरिवाश्रितम्\n",
    "14034007a": "इदं कार्यमिदं नेति न मोक्षेषूपदिश्यते\n",
    "14034007c": "पश्यतः शृण्वतो बुद्धिरात्मनो येषु जायते\n",
    "14034008a": "यावन्त इह शक्येरंस्तावतोंऽशान्प्रकल्पयेत्\n",
    "14034008c": "व्यक्तानव्यक्तरूपांश्च शतशोऽथ सहस्रशः\n",
    "14034009a": "सर्वान्नानात्वयुक्तांश्च सर्वान्प्रत्यक्षहेतुकान्\n",
    "14034009c": "यतः परं न विद्येत ततोऽभ्यासे भविष्यति\n",
    "14034010": "वासुदेव उवाच\n",
    "14034010a": "ततस्तु तस्या ब्राह्मण्या मतिः क्षेत्रज्ञसंक्षये\n",
    "14034010c": "क्षेत्रज्ञादेव परतः क्षेत्रज्ञोऽन्यः प्रवर्तते\n",
    "14034011": "अर्जुन उवाच\n",
    "14034011a": "क्व नु सा ब्राह्मणी कृष्ण क्व चासौ ब्राह्मणर्षभः\n",
    "14034011c": "याभ्यां सिद्धिरियं प्राप्ता तावुभौ वद मेऽच्युत\n",
    "14034012": "वासुदेव उवाच\n",
    "14034012a": "मनो मे ब्राह्मणं विद्धि बुद्धिं मे विद्धि ब्राह्मणीम्\n",
    "14034012c": "क्षेत्रज्ञ इति यश्चोक्तः सोऽहमेव धनंजय\n",
    "14035001": "अर्जुन उवाच\n",
    "14035001a": "ब्रह्म यत्परमं वेद्यं तन्मे व्याख्यातुमर्हसि\n",
    "14035001c": "भवतो हि प्रसादेन सूक्ष्मे मे रमते मतिः\n",
    "14035002": "वासुदेव उवाच\n",
    "14035002a": "अत्राप्युदाहरन्तीममितिहासं पुरातनम्\n",
    "14035002c": "संवादं मोक्षसंयुक्तं शिष्यस्य गुरुणा सह\n",
    "14035003a": "कश्चिद्ब्राह्मणमासीनमाचार्यं संशितव्रतम्\n",
    "14035003c": "शिष्यः पप्रच्छ मेधावी किं स्विच्छ्रेयः परंतप\n",
    "14035004a": "भगवन्तं प्रपन्नोऽहं निःश्रेयसपरायणः\n",
    "14035004c": "याचे त्वां शिरसा विप्र यद्ब्रूयां तद्विचक्ष्व मे\n",
    "14035005a": "तमेवंवादिनं पार्थ शिष्यं गुरुरुवाच ह\n",
    "14035005c": "कथयस्व प्रवक्ष्यामि यत्र ते संशयो द्विज\n",
    "14035006a": "इत्युक्तः स कुरुश्रेष्ठ गुरुणा गुरुवत्सलः\n",
    "14035006c": "प्राञ्जलिः परिपप्रच्छ यत्तच्छृणु महामते\n",
    "14035007": "शिष्य उवाच\n",
    "14035007a": "कुतश्चाहं कुतश्च त्वं तत्सत्यं ब्रूहि यत्परम्\n",
    "14035007c": "कुतो जातानि भूतानि स्थावराणि चराणि च\n",
    "14035008a": "केन जीवन्ति भूतानि तेषामायुः किमात्मकम्\n",
    "14035008c": "किं सत्यं किं तपो विप्र के गुणाः सद्भिरीरिताः\n",
    "14035008e": "के पन्थानः शिवाः सन्ति किं सुखं किं च दुष्कृतम्\n",
    "14035009a": "एतान्मे भगवन्प्रश्नान्याथातथ्येन सत्तम\n",
    "14035009c": "वक्तुमर्हसि विप्रर्षे यथावदिह तत्त्वतः\n",
    "14035010": "वासुदेव उवाच\n",
    "14035010a": "तस्मै संप्रतिपन्नाय यथावत्परिपृच्छते\n",
    "14035010c": "शिष्याय गुणयुक्ताय शान्ताय गुरुवर्तिने\n",
    "14035010e": "छायाभूताय दान्ताय यतये ब्रह्मचारिणे\n",
    "14035011a": "तान्प्रश्नानब्रवीत्पार्थ मेधावी स धृतव्रतः\n",
    "14035011c": "गुरुः कुरुकुलश्रेष्ठ सम्यक्सर्वानरिंदम\n",
    "14035012a": "ब्रह्मप्रोक्तमिदं धर्ममृषिप्रवरसेवितम्\n",
    "14035012c": "वेदविद्यासमावाप्यं तत्त्वभूतार्थभावनम्\n",
    "14035013a": "भूतभव्यभविष्यादिधर्मकामार्थनिश्चयम्\n",
    "14035013c": "सिद्धसंघपरिज्ञातं पुराकल्पं सनातनम्\n",
    "14035014a": "प्रवक्ष्येऽहं महाप्राज्ञ पदमुत्तममद्य ते\n",
    "14035014c": "बुद्ध्वा यदिह संसिद्धा भवन्तीह मनीषिणः\n",
    "14035015a": "उपगम्यर्षयः पूर्वं जिज्ञासन्तः परस्परम्\n",
    "14035015c": "बृहस्पतिभरद्वाजौ गौतमो भार्गवस्तथा\n",
    "14035016a": "वसिष्ठः काश्यपश्चैव विश्वामित्रोऽत्रिरेव च\n",
    "14035016c": "मार्गान्सर्वान्परिक्रम्य परिश्रान्ताः स्वकर्मभिः\n",
    "14035017a": "ऋषिमाङ्गिरसं वृद्धं पुरस्कृत्य तु ते द्विजाः\n",
    "14035017c": "ददृशुर्ब्रह्मभवने ब्रह्माणं वीतकल्मषम्\n",
    "14035018a": "तं प्रणम्य महात्मानं सुखासीनं महर्षयः\n",
    "14035018c": "पप्रच्छुर्विनयोपेता निःश्रेयसमिदं परम्\n",
    "14035019a": "कथं कर्म क्रियात्साधु कथं मुच्येत किल्बिषात्\n",
    "14035019c": "के नो मार्गाः शिवाश्च स्युः किं सत्यं किं च दुष्कृतम्\n",
    "14035020a": "केनोभौ कर्मपन्थानौ महत्त्वं केन विन्दति\n",
    "14035020c": "प्रलयं चापवर्गं च भूतानां प्रभवाप्ययौ\n",
    "14035021a": "इत्युक्तः स मुनिश्रेष्ठैर्यदाह प्रपितामहः\n",
    "14035021c": "तत्तेऽहं संप्रवक्ष्यामि शृणु शिष्य यथागमम्\n",
    "14035022": "ब्रह्मोवाच\n",
    "14035022a": "सत्याद्भूतानि जातानि स्थावराणि चराणि च\n",
    "14035022c": "तपसा तानि जीवन्ति इति तद्वित्त सुव्रताः\n",
    "14035023a": "स्वां योनिं पुनरागम्य वर्तन्ते स्वेन कर्मणा\n",
    "14035023c": "सत्यं हि गुणसंयुक्तं नियतं पञ्चलक्षणम्\n",
    "14035024a": "ब्रह्म सत्यं तपः सत्यं सत्यं चैव प्रजापतिः\n",
    "14035024c": "सत्याद्भूतानि जातानि भूतं सत्यमयं महत्\n",
    "14035025a": "तस्मात्सत्याश्रया विप्रा नित्यं योगपरायणाः\n",
    "14035025c": "अतीतक्रोधसंतापा नियता धर्मसेतवः\n",
    "14035026a": "अन्योन्यनियतान्वैद्यान्धर्मसेतुप्रवर्तकान्\n",
    "14035026c": "तानहं संप्रवक्ष्यामि शाश्वतान्लोकभावनान्\n",
    "14035027a": "चातुर्विद्यं तथा वर्णांश्चतुरश्चाश्रमान्पृथक्\n",
    "14035027c": "धर्ममेकं चतुष्पादं नित्यमाहुर्मनीषिणः\n",
    "14035028a": "पन्थानं वः प्रवक्ष्यामि शिवं क्षेमकरं द्विजाः\n",
    "14035028c": "नियतं ब्रह्मभावाय यातं पूर्वं मनीषिभिः\n",
    "14035029a": "गदतस्तं ममाद्येह पन्थानं दुर्विदं परम्\n",
    "14035029c": "निबोधत महाभागा निखिलेन परं पदम्\n",
    "14035030a": "ब्रह्मचारिकमेवाहुराश्रमं प्रथमं पदम्\n",
    "14035030c": "गार्हस्थ्यं तु द्वितीयं स्याद्वानप्रस्थमतः परम्\n",
    "14035030e": "ततः परं तु विज्ञेयमध्यात्मं परमं पदम्\n",
    "14035031a": "ज्योतिराकाशमादित्यो वायुरिन्द्रः प्रजापतिः\n",
    "14035031c": "नोपैति यावदध्यात्मं तावदेतान्न पश्यति\n",
    "14035031e": "तस्योपायं प्रवक्ष्यामि पुरस्तात्तं निबोधत\n",
    "14035032a": "फलमूलानिलभुजां मुनीनां वसतां वने\n",
    "14035032c": "वानप्रस्थं द्विजातीनां त्रयाणामुपदिश्यते\n",
    "14035033a": "सर्वेषामेव वर्णानां गार्हस्थ्यं तद्विधीयते\n",
    "14035033c": "श्रद्धालक्षणमित्येवं धर्मं धीराः प्रचक्षते\n",
    "14035034a": "इत्येते देवयाना वः पन्थानः परिकीर्तिताः\n",
    "14035034c": "सद्भिरध्यासिता धीरैः कर्मभिर्धर्मसेतवः\n",
    "14035035a": "एतेषां पृथगध्यास्ते यो धर्मं संशितव्रतः\n",
    "14035035c": "कालात्पश्यति भूतानां सदैव प्रभवाप्ययौ\n",
    "14035036a": "अतस्तत्त्वानि वक्ष्यामि याथातथ्येन हेतुना\n",
    "14035036c": "विषयस्थानि सर्वाणि वर्तमानानि भागशः\n",
    "14035037a": "महानात्मा तथाव्यक्तमहंकारस्तथैव च\n",
    "14035037c": "इन्द्रियाणि दशैकं च महाभूतानि पञ्च च\n",
    "14035038a": "विशेषाः पञ्चभूतानामित्येषा वैदिकी श्रुतिः\n",
    "14035038c": "चतुर्विंशतिरेषा वस्तत्त्वानां संप्रकीर्तिता\n",
    "14035039a": "तत्त्वानामथ यो वेद सर्वेषां प्रभवाप्ययौ\n",
    "14035039c": "स धीरः सर्वभूतेषु न मोहमधिगच्छति\n",
    "14035040a": "तत्त्वानि यो वेदयते यथातथं; गुणांश्च सर्वानखिलाश्च देवताः\n",
    "14035040c": "विधूतपाप्मा प्रविमुच्य बन्धनं; स सर्वलोकानमलान्समश्नुते\n",
    "14036001": "ब्रह्मोवाच\n",
    "14036001a": "तदव्यक्तमनुद्रिक्तं सर्वव्यापि ध्रुवं स्थिरम्\n",
    "14036001c": "नवद्वारं पुरं विद्यात्त्रिगुणं पञ्चधातुकम्\n",
    "14036002a": "एकादशपरिक्षेपं मनो व्याकरणात्मकम्\n",
    "14036002c": "बुद्धिस्वामिकमित्येतत्परमेकादशं भवेत्\n",
    "14036003a": "त्रीणि स्रोतांसि यान्यस्मिन्नाप्यायन्ते पुनः पुनः\n",
    "14036003c": "प्रणाड्यस्तिस्र एवैताः प्रवर्तन्ते गुणात्मिकाः\n",
    "14036004a": "तमो रजस्तथा सत्त्वं गुणानेतान्प्रचक्षते\n",
    "14036004c": "अन्योन्यमिथुनाः सर्वे तथान्योन्यानुजीविनः\n",
    "14036005a": "अन्योन्यापाश्रयाश्चैव तथान्योन्यानुवर्तिनः\n",
    "14036005c": "अन्योन्यव्यतिषक्ताश्च त्रिगुणाः पञ्च धातवः\n",
    "14036006a": "तमसो मिथुनं सत्त्वं सत्त्वस्य मिथुनं रजः\n",
    "14036006c": "रजसश्चापि सत्त्वं स्यात्सत्त्वस्य मिथुनं तमः\n",
    "14036007a": "नियम्यते तमो यत्र रजस्तत्र प्रवर्तते\n",
    "14036007c": "नियम्यते रजो यत्र सत्त्वं तत्र प्रवर्तते\n",
    "14036008a": "नैशात्मकं तमो विद्यात्त्रिगुणं मोहसंज्ञितम्\n",
    "14036008c": "अधर्मलक्षणं चैव नियतं पापकर्मसु\n",
    "14036009a": "प्रवृत्त्यात्मकमेवाहू रजः पर्यायकारकम्\n",
    "14036009c": "प्रवृत्तं सर्वभूतेषु दृश्यतोत्पत्तिलक्षणम्\n",
    "14036010a": "प्रकाशं सर्वभूतेषु लाघवं श्रद्दधानता\n",
    "14036010c": "सात्त्विकं रूपमेवं तु लाघवं साधुसंमितम्\n",
    "14036011a": "एतेषां गुणतत्त्वं हि वक्ष्यते हेत्वहेतुभिः\n",
    "14036011c": "समासव्यासयुक्तानि तत्त्वतस्तानि वित्त मे\n",
    "14036012a": "संमोहोऽज्ञानमत्यागः कर्मणामविनिर्णयः\n",
    "14036012c": "स्वप्नः स्तम्भो भयं लोभः शोकः सुकृतदूषणम्\n",
    "14036013a": "अस्मृतिश्चाविपाकश्च नास्तिक्यं भिन्नवृत्तिता\n",
    "14036013c": "निर्विशेषत्वमन्धत्वं जघन्यगुणवृत्तिता\n",
    "14036014a": "अकृते कृतमानित्वमज्ञाने ज्ञानमानिता\n",
    "14036014c": "अमैत्री विकृतो भावो अश्रद्धा मूढभावना\n",
    "14036015a": "अनार्जवमसंज्ञत्वं कर्म पापमचेतना\n",
    "14036015c": "गुरुत्वं सन्नभावत्वमसितत्वमवाग्गतिः\n",
    "14036016a": "सर्व एते गुणा विप्रास्तामसाः संप्रकीर्तिताः\n",
    "14036016c": "ये चान्ये नियता भावा लोकेऽस्मिन्मोहसंज्ञिताः\n",
    "14036017a": "तत्र तत्र नियम्यन्ते सर्वे ते तामसा गुणाः\n",
    "14036017c": "परिवादकथा नित्यं देवब्राह्मणवैदिकाः\n",
    "14036018a": "अत्यागश्चाभिमानश्च मोहो मन्युस्तथाक्षमा\n",
    "14036018c": "मत्सरश्चैव भूतेषु तामसं वृत्तमिष्यते\n",
    "14036019a": "वृथारम्भाश्च ये केचिद्वृथादानानि यानि च\n",
    "14036019c": "वृथाभक्षणमित्येतत्तामसं वृत्तमिष्यते\n",
    "14036020a": "अतिवादोऽतितिक्षा च मात्सर्यमतिमानिता\n",
    "14036020c": "अश्रद्दधानता चैव तामसं वृत्तमिष्यते\n",
    "14036021a": "एवंविधास्तु ये केचिल्लोकेऽस्मिन्पापकर्मिणः\n",
    "14036021c": "मनुष्या भिन्नमर्यादाः सर्वे ते तामसा जनाः\n",
    "14036022a": "तेषां योनिं प्रवक्ष्यामि नियतां पापकर्मणाम्\n",
    "14036022c": "अवाङ्निरयभावाय तिर्यङ्निरयगामिनः\n",
    "14036023a": "स्थावराणि च भूतानि पशवो वाहनानि च\n",
    "14036023c": "क्रव्यादा दन्दशूकाश्च कृमिकीटविहंगमाः\n",
    "14036024a": "अण्डजा जन्तवो ये च सर्वे चापि चतुष्पदाः\n",
    "14036024c": "उन्मत्ता बधिरा मूका ये चान्ये पापरोगिणः\n",
    "14036025a": "मग्नास्तमसि दुर्वृत्ताः स्वकर्मकृतलक्षणाः\n",
    "14036025c": "अवाक्स्रोतस इत्येते मग्नास्तमसि तामसाः\n",
    "14036026a": "तेषामुत्कर्षमुद्रेकं वक्ष्याम्यहमतः परम्\n",
    "14036026c": "यथा ते सुकृताँल्लोकाँल्लभन्ते पुण्यकर्मिणः\n",
    "14036027a": "अन्यथा प्रतिपन्नास्तु विवृद्धा ये च कर्मसु\n",
    "14036027c": "स्वकर्मनिरतानां च ब्राह्मणानां शुभैषिणाम्\n",
    "14036028a": "संस्कारेणोर्ध्वमायान्ति यतमानाः सलोकताम्\n",
    "14036028c": "स्वर्गं गच्छन्ति देवानामित्येषा वैदिकी श्रुतिः\n",
    "14036029a": "अन्यथा प्रतिपन्नास्तु विवृद्धाः स्वेषु कर्मसु\n",
    "14036029c": "पुनरावृत्तिधर्माणस्ते भवन्तीह मानुषाः\n",
    "14036030a": "पापयोनिं समापन्नाश्चण्डाला मूकचूचुकाः\n",
    "14036030c": "वर्णान्पर्यायशश्चापि प्राप्नुवन्त्युत्तरोत्तरम्\n",
    "14036031a": "शूद्रयोनिमतिक्रम्य ये चान्ये तामसा गुणाः\n",
    "14036031c": "स्रोतोमध्ये समागम्य वर्तन्ते तामसे गुणे\n",
    "14036032a": "अभिषङ्गस्तु कामेषु महामोह इति स्मृतः\n",
    "14036032c": "ऋषयो मुनयो देवा मुह्यन्त्यत्र सुखेप्सवः\n",
    "14036033a": "तमो मोहो महामोहस्तामिस्रः क्रोधसंज्ञितः\n",
    "14036033c": "मरणं त्वन्धतामिस्रं तामिस्रं क्रोध उच्यते\n",
    "14036034a": "भावतो गुणतश्चैव योनितश्चैव तत्त्वतः\n",
    "14036034c": "सर्वमेतत्तमो विप्राः कीर्तितं वो यथाविधि\n",
    "14036035a": "को न्वेतद्बुध्यते साधु को न्वेतत्साधु पश्यति\n",
    "14036035c": "अतत्त्वे तत्त्वदर्शी यस्तमसस्तत्त्वलक्षणम्\n",
    "14036036a": "तमोगुणा वो बहुधा प्रकीर्तिता; यथावदुक्तं च तमः परावरम्\n",
    "14036036c": "नरो हि यो वेद गुणानिमान्सदा; स तामसैः सर्वगुणैः प्रमुच्यते\n",
    "14037001": "ब्रह्मोवाच\n",
    "14037001a": "रजोऽहं वः प्रवक्ष्यामि याथातथ्येन सत्तमाः\n",
    "14037001c": "निबोधत महाभागा गुणवृत्तं च सर्वशः\n",
    "14037002a": "संघातो रूपमायासः सुखदुःखे हिमातपौ\n",
    "14037002c": "ऐश्वर्यं विग्रहः संधिर्हेतुवादोऽरतिः क्षमा\n",
    "14037003a": "बलं शौर्यं मदो रोषो व्यायामकलहावपि\n",
    "14037003c": "ईर्ष्येप्सा पैशुनं युद्धं ममत्वं परिपालनम्\n",
    "14037004a": "वधबन्धपरिक्लेशाः क्रयो विक्रय एव च\n",
    "14037004c": "निकृन्त छिन्धि भिन्धीति परमर्मावकर्तनम्\n",
    "14037005a": "उग्रं दारुणमाक्रोशः परवित्तानुशासनम्\n",
    "14037005c": "लोकचिन्ता विचिन्ता च मत्सरः परिभाषणम्\n",
    "14037006a": "मृषावादो मृषादानं विकल्पः परिभाषणम्\n",
    "14037006c": "निन्दा स्तुतिः प्रशंसा च प्रतापः परितर्पणम्\n",
    "14037007a": "परिचर्या च शुश्रूषा सेवा तृष्णा व्यपाश्रयः\n",
    "14037007c": "व्यूहोऽनयः प्रमादश्च परितापः परिग्रहः\n",
    "14037008a": "संस्कारा ये च लोकेऽस्मिन्प्रवर्तन्ते पृथक्पृथक्\n",
    "14037008c": "नृषु नारीषु भूतेषु द्रव्येषु शरणेषु च\n",
    "14037009a": "संतापोऽप्रत्ययश्चैव व्रतानि नियमाश्च ये\n",
    "14037009c": "प्रदानमाशीर्युक्तं च सततं मे भवत्विति\n",
    "14037010a": "स्वधाकारो नमस्कारः स्वाहाकारो वषट्क्रिया\n",
    "14037010c": "याजनाध्यापने चोभे तथैवाहुः परिग्रहम्\n",
    "14037011a": "इदं मे स्यादिदं मे स्यात्स्नेहो गुणसमुद्भवः\n",
    "14037011c": "अभिद्रोहस्तथा माया निकृतिर्मान एव च\n",
    "14037012a": "स्तैन्यं हिंसा परीवादः परितापः प्रजागरः\n",
    "14037012c": "स्तम्भो दम्भोऽथ रागश्च भक्तिः प्रीतिः प्रमोदनम्\n",
    "14037013a": "द्यूतं च जनवादश्च संबन्धाः स्त्रीकृताश्च ये\n",
    "14037013c": "नृत्तवादित्रगीतानि प्रसङ्गा ये च केचन\n",
    "14037013e": "सर्व एते गुणा विप्रा राजसाः संप्रकीर्तिताः\n",
    "14037014a": "भूतभव्यभविष्याणां भावानां भुवि भावनाः\n",
    "14037014c": "त्रिवर्गनिरता नित्यं धर्मोऽर्थः काम इत्यपि\n",
    "14037015a": "कामवृत्ताः प्रमोदन्ते सर्वकामसमृद्धिभिः\n",
    "14037015c": "अर्वाक्स्रोतस इत्येते तैजसा रजसावृताः\n",
    "14037016a": "अस्मिँल्लोके प्रमोदन्ते जायमानाः पुनः पुनः\n",
    "14037016c": "प्रेत्यभाविकमीहन्त इह लौकिकमेव च\n",
    "14037016e": "ददति प्रतिगृह्णन्ति जपन्त्यथ च जुह्वति\n",
    "14037017a": "रजोगुणा वो बहुधानुकीर्तिता; यथावदुक्तं गुणवृत्तमेव च\n",
    "14037017c": "नरो हि यो वेद गुणानिमान्सदा; स राजसैः सर्वगुणैर्विमुच्यते\n",
    "14038001": "ब्रह्मोवाच\n",
    "14038001a": "अतः परं प्रवक्ष्यामि तृतीयं गुणमुत्तमम्\n",
    "14038001c": "सर्वभूतहितं लोके सतां धर्ममनिन्दितम्\n",
    "14038002a": "आनन्दः प्रीतिरुद्रेकः प्राकाश्यं सुखमेव च\n",
    "14038002c": "अकार्पण्यमसंरम्भः संतोषः श्रद्दधानता\n",
    "14038003a": "क्षमा धृतिरहिंसा च समता सत्यमार्जवम्\n",
    "14038003c": "अक्रोधश्चानसूया च शौचं दाक्ष्यं पराक्रमः\n",
    "14038004a": "मुधा ज्ञानं मुधा वृत्तं मुधा सेवा मुधा श्रमः\n",
    "14038004c": "एवं यो युक्तधर्मः स्यात्सोऽमुत्रानन्त्यमश्नुते\n",
    "14038005a": "निर्ममो निरहंकारो निराशीः सर्वतः समः\n",
    "14038005c": "अकामहत इत्येष सतां धर्मः सनातनः\n",
    "14038006a": "विश्रम्भो ह्रीस्तितिक्षा च त्यागः शौचमतन्द्रिता\n",
    "14038006c": "आनृशंस्यमसंमोहो दया भूतेष्वपैशुनम्\n",
    "14038007a": "हर्षस्तुष्टिर्विस्मयश्च विनयः साधुवृत्तता\n",
    "14038007c": "शान्तिकर्म विशुद्धिश्च शुभा बुद्धिर्विमोचनम्\n",
    "14038008a": "उपेक्षा ब्रह्मचर्यं च परित्यागश्च सर्वशः\n",
    "14038008c": "निर्ममत्वमनाशीस्त्वमपरिक्रीतधर्मता\n",
    "14038009a": "मुधा दानं मुधा यज्ञो मुधाधीतं मुधा व्रतम्\n",
    "14038009c": "मुधा प्रतिग्रहश्चैव मुधा धर्मो मुधा तपः\n",
    "14038010a": "एवंवृत्तास्तु ये केचिल्लोकेऽस्मिन्सत्त्वसंश्रयाः\n",
    "14038010c": "ब्राह्मणा ब्रह्मयोनिस्थास्ते धीराः साधुदर्शिनः\n",
    "14038011a": "हित्वा सर्वाणि पापानि निःशोका ह्यजरामराः\n",
    "14038011c": "दिवं प्राप्य तु ते धीराः कुर्वते वै ततस्ततः\n",
    "14038012a": "ईशित्वं च वशित्वं च लघुत्वं मनसश्च ते\n",
    "14038012c": "विकुर्वते महात्मानो देवास्त्रिदिवगा इव\n",
    "14038013a": "ऊर्ध्वस्रोतस इत्येते देवा वैकारिकाः स्मृताः\n",
    "14038013c": "विकुर्वते प्रकृत्या वै दिवं प्राप्तास्ततस्ततः\n",
    "14038013e": "यद्यदिच्छन्ति तत्सर्वं भजन्ते विभजन्ति च\n",
    "14038014a": "इत्येतत्सात्त्विकं वृत्तं कथितं वो द्विजर्षभाः\n",
    "14038014c": "एतद्विज्ञाय विधिवल्लभते यद्यदिच्छति\n",
    "14038015a": "प्रकीर्तिताः सत्त्वगुणा विशेषतो; यथावदुक्तं गुणवृत्तमेव च\n",
    "14038015c": "नरस्तु यो वेद गुणानिमान्सदा; गुणान्स भुङ्क्ते न गुणैः स भुज्यते\n",
    "14039001": "ब्रह्मोवाच\n",
    "14039001a": "नैव शक्या गुणा वक्तुं पृथक्त्वेनेह सर्वशः\n",
    "14039001c": "अविच्छिन्नानि दृश्यन्ते रजः सत्त्वं तमस्तथा\n",
    "14039002a": "अन्योन्यमनुषज्जन्ते अन्योन्यं चानुजीविनः\n",
    "14039002c": "अन्योन्यापाश्रयाः सर्वे तथान्योन्यानुवर्तिनः\n",
    "14039003a": "यावत्सत्त्वं तमस्तावद्वर्तते नात्र संशयः\n",
    "14039003c": "यावत्तमश्च सत्त्वं च रजस्तावदिहोच्यते\n",
    "14039004a": "संहत्य कुर्वते यात्रां सहिताः संघचारिणः\n",
    "14039004c": "संघातवृत्तयो ह्येते वर्तन्ते हेत्वहेतुभिः\n",
    "14039005a": "उद्रेकव्यतिरेकाणां तेषामन्योन्यवर्तिनाम्\n",
    "14039005c": "वर्तते तद्यथान्यूनं व्यतिरिक्तं च सर्वशः\n",
    "14039006a": "व्यतिरिक्तं तमो यत्र तिर्यग्भावगतं भवेत्\n",
    "14039006c": "अल्पं तत्र रजो ज्ञेयं सत्त्वं चाल्पतरं ततः\n",
    "14039007a": "उद्रिक्तं च रजो यत्र मध्यस्रोतोगतं भवेत्\n",
    "14039007c": "अल्पं तत्र तमो ज्ञेयं सत्त्वं चाल्पतरं ततः\n",
    "14039008a": "उद्रिक्तं च यदा सत्त्वमूर्ध्वस्रोतोगतं भवेत्\n",
    "14039008c": "अल्पं तत्र रजो ज्ञेयं तमश्चाल्पतरं ततः\n",
    "14039009a": "सत्त्वं वैकारिकं योनिरिन्द्रियाणां प्रकाशिका\n",
    "14039009c": "न हि सत्त्वात्परो भावः कश्चिदन्यो विधीयते\n",
    "14039010a": "ऊर्ध्वं गच्छन्ति सत्त्वस्था मध्ये तिष्ठन्ति राजसाः\n",
    "14039010c": "जघन्यगुणसंयुक्ता यान्त्यधस्तामसा जनाः\n",
    "14039011a": "तमः शूद्रे रजः क्षत्रे ब्राह्मणे सत्त्वमुत्तमम्\n",
    "14039011c": "इत्येवं त्रिषु वर्णेषु विवर्तन्ते गुणास्त्रयः\n",
    "14039012a": "दूरादपि हि दृश्यन्ते सहिताः संघचारिणः\n",
    "14039012c": "तमः सत्त्वं रजश्चैव पृथक्त्वं नानुशुश्रुम\n",
    "14039013a": "दृष्ट्वा चादित्यमुद्यन्तं कुचोराणां भयं भवेत्\n",
    "14039013c": "अध्वगाः परितप्येरंस्तृष्णार्ता दुःखभागिनः\n",
    "14039014a": "आदित्यः सत्त्वमुद्दिष्टं कुचोरास्तु यथा तमः\n",
    "14039014c": "परितापोऽध्वगानां च राजसो गुण उच्यते\n",
    "14039015a": "प्राकाश्यं सत्त्वमादित्ये संतापो राजसो गुणः\n",
    "14039015c": "उपप्लवस्तु विज्ञेयस्तामसस्तस्य पर्वसु\n",
    "14039016a": "एवं ज्योतिःषु सर्वेषु विवर्तन्ते गुणास्त्रयः\n",
    "14039016c": "पर्यायेण च वर्तन्ते तत्र तत्र तथा तथा\n",
    "14039017a": "स्थावरेषु च भूतेषु तिर्यग्भावगतं तमः\n",
    "14039017c": "राजसास्तु विवर्तन्ते स्नेहभावस्तु सात्त्विकः\n",
    "14039018a": "अहस्त्रिधा तु विज्ञेयं त्रिधा रात्रिर्विधीयते\n",
    "14039018c": "मासार्धमासवर्षाणि ऋतवः संधयस्तथा\n",
    "14039019a": "त्रिधा दानानि दीयन्ते त्रिधा यज्ञः प्रवर्तते\n",
    "14039019c": "त्रिधा लोकास्त्रिधा वेदास्त्रिधा विद्यास्त्रिधा गतिः\n",
    "14039020a": "भूतं भव्यं भविष्यच्च धर्मोऽर्थः काम इत्यपि\n",
    "14039020c": "प्राणापानावुदानश्चाप्येत एव त्रयो गुणाः\n",
    "14039021a": "यत्किंचिदिह वै लोके सर्वमेष्वेव तत्त्रिषु\n",
    "14039021c": "त्रयो गुणाः प्रवर्तन्ते अव्यक्ता नित्यमेव तु\n",
    "14039021e": "सत्त्वं रजस्तमश्चैव गुणसर्गः सनातनः\n",
    "14039022a": "तमोऽव्यक्तं शिवं नित्यमजं योनिः सनातनः\n",
    "14039022c": "प्रकृतिर्विकारः प्रलयः प्रधानं प्रभवाप्ययौ\n",
    "14039023a": "अनुद्रिक्तमनूनं च ह्यकम्पमचलं ध्रुवम्\n",
    "14039023c": "सदसच्चैव तत्सर्वमव्यक्तं त्रिगुणं स्मृतम्\n",
    "14039023e": "ज्ञेयानि नामधेयानि नरैरध्यात्मचिन्तकैः\n",
    "14039024a": "अव्यक्तनामानि गुणांश्च तत्त्वतो; यो वेद सर्वाणि गतीश्च केवलाः\n",
    "14039024c": "विमुक्तदेहः प्रविभागतत्त्ववि;त्स मुच्यते सर्वगुणैर्निरामयः\n",
    "14040001": "ब्रह्मोवाच\n",
    "14040001a": "अव्यक्तात्पूर्वमुत्पन्नो महानात्मा महामतिः\n",
    "14040001c": "आदिर्गुणानां सर्वेषां प्रथमः सर्ग उच्यते\n",
    "14040002a": "महानात्मा मतिर्विष्णुर्विश्वः शंभुश्च वीर्यवान्\n",
    "14040002c": "बुद्धिः प्रज्ञोपलब्धिश्च तथा ख्यातिर्धृतिः स्मृतिः\n",
    "14040003a": "पर्यायवाचकैः शब्दैर्महानात्मा विभाव्यते\n",
    "14040003c": "तं जानन्ब्राह्मणो विद्वान्न प्रमोहं निगच्छति\n",
    "14040004a": "सर्वतःपाणिपादश्च सर्वतोक्षिशिरोमुखः\n",
    "14040004c": "सर्वतःश्रुतिमाँल्लोके सर्वं व्याप्य स तिष्ठति\n",
    "14040005a": "महाप्रभार्चिः पुरुषः सर्वस्य हृदि निश्रितः\n",
    "14040005c": "अणिमा लघिमा प्राप्तिरीशानो ज्योतिरव्ययः\n",
    "14040006a": "तत्र बुद्धिमतां लोकाः संन्यासनिरताश्च ये\n",
    "14040006c": "ध्यानिनो नित्ययोगाश्च सत्यसंधा जितेन्द्रियाः\n",
    "14040007a": "ज्ञानवन्तश्च ये केचिदलुब्धा जितमन्यवः\n",
    "14040007c": "प्रसन्नमनसो धीरा निर्ममा निरहंकृताः\n",
    "14040007e": "विमुक्ताः सर्व एवैते महत्त्वमुपयान्ति वै\n",
    "14040008a": "आत्मनो महतो वेद यः पुण्यां गतिमुत्तमाम्\n",
    "14040008c": "स धीरः सर्वलोकेषु न मोहमधिगच्छति\n",
    "14040008e": "विष्णुरेवादिसर्गेषु स्वयंभूर्भवति प्रभुः\n",
    "14040009a": "एवं हि यो वेद गुहाशयं प्रभुं; नरः पुराणं पुरुषं विश्वरूपम्\n",
    "14040009c": "हिरण्मयं बुद्धिमतां परां गतिं; स बुद्धिमान्बुद्धिमतीत्य तिष्ठति\n",
    "14041001": "ब्रह्मोवाच\n",
    "14041001a": "य उत्पन्नो महान्पूर्वमहंकारः स उच्यते\n",
    "14041001c": "अहमित्येव संभूतो द्वितीयः सर्ग उच्यते\n",
    "14041002a": "अहंकारश्च भूतादिर्वैकारिक इति स्मृतः\n",
    "14041002c": "तेजसश्चेतना धातुः प्रजासर्गः प्रजापतिः\n",
    "14041003a": "देवानां प्रभवो देवो मनसश्च त्रिलोककृत्\n",
    "14041003c": "अहमित्येव तत्सर्वमभिमन्ता स उच्यते\n",
    "14041004a": "अध्यात्मज्ञाननित्यानां मुनीनां भावितात्मनाम्\n",
    "14041004c": "स्वाध्यायक्रतुसिद्धानामेष लोकः सनातनः\n",
    "14041005a": "अहंकारेणाहरतो गुणानिमा;न्भूतादिरेवं सृजते स भूतकृत्\n",
    "14041005c": "वैकारिकः सर्वमिदं विचेष्टते; स्वतेजसा रञ्जयते जगत्तथा\n",
    "14042001": "ब्रह्मोवाच\n",
    "14042001a": "अहंकारात्प्रसूतानि महाभूतानि पञ्च वै\n",
    "14042001c": "पृथिवी वायुराकाशमापो ज्योतिश्च पञ्चमम्\n",
    "14042002a": "तेषु भूतानि मुह्यन्ते महाभूतेषु पञ्चसु\n",
    "14042002c": "शब्दस्पर्शनरूपेषु रसगन्धक्रियासु च\n",
    "14042003a": "महाभूतविनाशान्ते प्रलये प्रत्युपस्थिते\n",
    "14042003c": "सर्वप्राणभृतां धीरा महदुत्पद्यते भयम्\n",
    "14042004a": "यद्यस्माज्जायते भूतं तत्र तत्प्रविलीयते\n",
    "14042004c": "लीयन्ते प्रतिलोमानि जायन्ते चोत्तरोत्तरम्\n",
    "14042005a": "ततः प्रलीने सर्वस्मिन्भूते स्थावरजङ्गमे\n",
    "14042005c": "स्मृतिमन्तस्तदा धीरा न लीयन्ते कदाचन\n",
    "14042006a": "शब्दः स्पर्शस्तथा रूपं रसो गन्धश्च पञ्चमः\n",
    "14042006c": "क्रियाकारणयुक्ताः स्युरनित्या मोहसंज्ञिताः\n",
    "14042007a": "लोभप्रजनसंयुक्ता निर्विशेषा ह्यकिंचनाः\n",
    "14042007c": "मांसशोणितसंघाता अन्योन्यस्योपजीविनः\n",
    "14042008a": "बहिरात्मान इत्येते दीनाः कृपणवृत्तयः\n",
    "14042008c": "प्राणापानावुदानश्च समानो व्यान एव च\n",
    "14042009a": "अन्तरात्मेति चाप्येते नियताः पञ्च वायवः\n",
    "14042009c": "वाङ्मनोबुद्धिरित्येभिः सार्धमष्टात्मकं जगत्\n",
    "14042010a": "त्वग्घ्राणश्रोत्रचक्षूंषि रसनं वाक्च संयता\n",
    "14042010c": "विशुद्धं च मनो यस्य बुद्धिश्चाव्यभिचारिणी\n",
    "14042011a": "अष्टौ यस्याग्नयो ह्येते न दहन्ते मनः सदा\n",
    "14042011c": "स तद्ब्रह्म शुभं याति यस्माद्भूयो न विद्यते\n",
    "14042012a": "एकादश च यान्याहुरिन्द्रियाणि विशेषतः\n",
    "14042012c": "अहंकारप्रसूतानि तानि वक्ष्याम्यहं द्विजाः\n",
    "14042013a": "श्रोत्रं त्वक्चक्षुषी जिह्वा नासिका चैव पञ्चमी\n",
    "14042013c": "पादौ पायुरुपस्थं च हस्तौ वाग्दशमी भवेत्\n",
    "14042014a": "इन्द्रियग्राम इत्येष मन एकादशं भवेत्\n",
    "14042014c": "एतं ग्रामं जयेत्पूर्वं ततो ब्रह्म प्रकाशते\n",
    "14042015a": "बुद्धीन्द्रियाणि पञ्चाहुः पञ्च कर्मेन्द्रियाणि च\n",
    "14042015c": "श्रोत्रादीन्यपि पञ्चाहुर्बुद्धियुक्तानि तत्त्वतः\n",
    "14042016a": "अविशेषाणि चान्यानि कर्मयुक्तानि तानि तु\n",
    "14042016c": "उभयत्र मनो ज्ञेयं बुद्धिर्द्वादशमी भवेत्\n",
    "14042017a": "इत्युक्तानीन्द्रियाणीमान्येकादश मया क्रमात्\n",
    "14042017c": "मन्यन्ते कृतमित्येव विदित्वैतानि पण्डिताः\n",
    "14042018a": "त्रीणि स्थानानि भूतानां चतुर्थं नोपपद्यते\n",
    "14042018c": "स्थलमापस्तथाकाशं जन्म चापि चतुर्विधम्\n",
    "14042019a": "अण्डजोद्भिज्जसंस्वेदजरायुजमथापि च\n",
    "14042019c": "चतुर्धा जन्म इत्येतद्भूतग्रामस्य लक्ष्यते\n",
    "14042020a": "अचराण्यपि भूतानि खेचराणि तथैव च\n",
    "14042020c": "अण्डजानि विजानीयात्सर्वांश्चैव सरीसृपान्\n",
    "14042021a": "संस्वेदाः कृमयः प्रोक्ता जन्तवश्च तथाविधाः\n",
    "14042021c": "जन्म द्वितीयमित्येतज्जघन्यतरमुच्यते\n",
    "14042022a": "भित्त्वा तु पृथिवीं यानि जायन्ते कालपर्ययात्\n",
    "14042022c": "उद्भिज्जानीति तान्याहुर्भूतानि द्विजसत्तमाः\n",
    "14042023a": "द्विपादबहुपादानि तिर्यग्गतिमतीनि च\n",
    "14042023c": "जरायुजानि भूतानि वित्त तान्यपि सत्तमाः\n",
    "14042024a": "द्विविधापीह विज्ञेया ब्रह्मयोनिः सनातना\n",
    "14042024c": "तपः कर्म च यत्पुण्यमित्येष विदुषां नयः\n",
    "14042025a": "द्विविधं कर्म विज्ञेयमिज्या दानं च यन्मखे\n",
    "14042025c": "जातस्याध्ययनं पुण्यमिति वृद्धानुशासनम्\n",
    "14042026a": "एतद्यो वेद विधिवत्स मुक्तः स्याद्द्विजर्षभाः\n",
    "14042026c": "विमुक्तः सर्वपापेभ्य इति चैव निबोधत\n",
    "14042027a": "आकाशं प्रथमं भूतं श्रोत्रमध्यात्ममुच्यते\n",
    "14042027c": "अधिभूतं तथा शब्दो दिशस्तत्राधिदैवतम्\n",
    "14042028a": "द्वितीयं मारुतो भूतं त्वगध्यात्मं च विश्रुतम्\n",
    "14042028c": "स्प्रष्टव्यमधिभूतं च विद्युत्तत्राधिदैवतम्\n",
    "14042029a": "तृतीयं ज्योतिरित्याहुश्चक्षुरध्यात्ममुच्यते\n",
    "14042029c": "अधिभूतं ततो रूपं सूर्यस्तत्राधिदैवतम्\n",
    "14042030a": "चतुर्थमापो विज्ञेयं जिह्वा चाध्यात्ममिष्यते\n",
    "14042030c": "अधिभूतं रसश्चात्र सोमस्तत्राधिदैवतम्\n",
    "14042031a": "पृथिवी पञ्चमं भूतं घ्राणश्चाध्यात्ममिष्यते\n",
    "14042031c": "अधिभूतं तथा गन्धो वायुस्तत्राधिदैवतम्\n",
    "14042032a": "एष पञ्चसु भूतेषु चतुष्टयविधिः स्मृतः\n",
    "14042032c": "अतः परं प्रवक्ष्यामि सर्वं त्रिविधमिन्द्रियम्\n",
    "14042033a": "पादावध्यात्ममित्याहुर्ब्राह्मणास्तत्त्वदर्शिनः\n",
    "14042033c": "अधिभूतं तु गन्तव्यं विष्णुस्तत्राधिदैवतम्\n",
    "14042034a": "अवाग्गतिरपानश्च पायुरध्यात्ममिष्यते\n",
    "14042034c": "अधिभूतं विसर्गश्च मित्रस्तत्राधिदैवतम्\n",
    "14042035a": "प्रजनः सर्वभूतानामुपस्थोऽध्यात्ममुच्यते\n",
    "14042035c": "अधिभूतं तथा शुक्रं दैवतं च प्रजापतिः\n",
    "14042036a": "हस्तावध्यात्ममित्याहुरध्यात्मविदुषो जनाः\n",
    "14042036c": "अधिभूतं तु कर्माणि शक्रस्तत्राधिदैवतम्\n",
    "14042037a": "वैश्वदेवी मनःपूर्वा वागध्यात्ममिहोच्यते\n",
    "14042037c": "वक्तव्यमधिभूतं च वह्निस्तत्राधिदैवतम्\n",
    "14042038a": "अध्यात्मं मन इत्याहुः पञ्चभूतानुचारकम्\n",
    "14042038c": "अधिभूतं च मन्तव्यं चन्द्रमाश्चाधिदैवतम्\n",
    "14042039a": "अध्यात्मं बुद्धिरित्याहुः षडिन्द्रियविचारिणी\n",
    "14042039c": "अधिभूतं तु विज्ञेयं ब्रह्मा तत्राधिदैवतम्\n",
    "14042040a": "यथावदध्यात्मविधिरेष वः कीर्तितो मया\n",
    "14042040c": "ज्ञानमस्य हि धर्मज्ञाः प्राप्तं बुद्धिमतामिह\n",
    "14042041a": "इन्द्रियाणीन्द्रियार्थाश्च महाभूतानि पञ्च च\n",
    "14042041c": "सर्वाण्येतानि संधाय मनसा संप्रधारयेत्\n",
    "14042042a": "क्षीणे मनसि सर्वस्मिन्न जन्मसुखमिष्यते\n",
    "14042042c": "ज्ञानसंपन्नसत्त्वानां तत्सुखं विदुषां मतम्\n",
    "14042043a": "अतः परं प्रवक्ष्यामि सूक्ष्मभावकरीं शिवाम्\n",
    "14042043c": "निवृत्तिं सर्वभूतेषु मृदुना दारुणेन वा\n",
    "14042044a": "गुणागुणमनासङ्गमेकचर्यमनन्तरम्\n",
    "14042044c": "एतद्ब्राह्मणतो वृत्तमाहुरेकपदं सुखम्\n",
    "14042045a": "विद्वान्कूर्म इवाङ्गानि कामान्संहृत्य सर्वशः\n",
    "14042045c": "विरजाः सर्वतो मुक्तो यो नरः स सुखी सदा\n",
    "14042046a": "कामानात्मनि संयम्य क्षीणतृष्णः समाहितः\n",
    "14042046c": "सर्वभूतसुहृन्मैत्रो ब्रह्मभूयं स गच्छति\n",
    "14042047a": "इन्द्रियाणां निरोधेन सर्वेषां विषयैषिणाम्\n",
    "14042047c": "मुनेर्जनपदत्यागादध्यात्माग्निः समिध्यते\n",
    "14042048a": "यथाग्निरिन्धनैरिद्धो महाज्योतिः प्रकाशते\n",
    "14042048c": "तथेन्द्रियनिरोधेन महानात्मा प्रकाशते\n",
    "14042049a": "यदा पश्यति भूतानि प्रसन्नात्मात्मनो हृदि\n",
    "14042049c": "स्वयंयोनिस्तदा सूक्ष्मात्सूक्ष्ममाप्नोत्यनुत्तमम्\n",
    "14042050a": "अग्नी रूपं पयः स्रोतो वायुः स्पर्शनमेव च\n",
    "14042050c": "मही पङ्कधरं घोरमाकाशं श्रवणं तथा\n",
    "14042051a": "रागशोकसमाविष्टं पञ्चस्रोतःसमावृतम्\n",
    "14042051c": "पञ्चभूतसमायुक्तं नवद्वारं द्विदैवतम्\n",
    "14042052a": "रजस्वलमथादृश्यं त्रिगुणं च त्रिधातुकम्\n",
    "14042052c": "संसर्गाभिरतं मूढं शरीरमिति धारणा\n",
    "14042053a": "दुश्चरं जीवलोकेऽस्मिन्सत्त्वं प्रति समाश्रितम्\n",
    "14042053c": "एतदेव हि लोकेऽस्मिन्कालचक्रं प्रवर्तते\n",
    "14042054a": "एतन्महार्णवं घोरमगाधं मोहसंज्ञितम्\n",
    "14042054c": "विसृजेत्संक्षिपेच्चैव बोधयेत्सामरं जगत्\n",
    "14042055a": "कामक्रोधौ भयं मोहमभिद्रोहमथानृतम्\n",
    "14042055c": "इन्द्रियाणां निरोधेन स तांस्त्यजति दुस्त्यजान्\n",
    "14042056a": "यस्यैते निर्जिता लोके त्रिगुणाः पञ्च धातवः\n",
    "14042056c": "व्योम्नि तस्य परं स्थानमनन्तमथ लक्ष्यते\n",
    "14042057a": "कामकूलामपारान्तां मनःस्रोतोभयावहाम्\n",
    "14042057c": "नदीं दुर्गह्रदां तीर्णः कामक्रोधावुभौ जयेत्\n",
    "14042058a": "स सर्वदोषनिर्मुक्तस्ततः पश्यति यत्परम्\n",
    "14042058c": "मनो मनसि संधाय पश्यत्यात्मानमात्मनि\n",
    "14042059a": "सर्ववित्सर्वभूतेषु वीक्षत्यात्मानमात्मनि\n",
    "14042059c": "एकधा बहुधा चैव विकुर्वाणस्ततस्ततः\n",
    "14042060a": "ध्रुवं पश्यति रूपाणि दीपाद्दीपशतं यथा\n",
    "14042060c": "स वै विष्णुश्च मित्रश्च वरुणोऽग्निः प्रजापतिः\n",
    "14042061a": "स हि धाता विधाता च स प्रभुः सर्वतोमुखः\n",
    "14042061c": "हृदयं सर्वभूतानां महानात्मा प्रकाशते\n",
    "14042062a": "तं विप्रसंघाश्च सुरासुराश्च; यक्षाः पिशाचाः पितरो वयांसि\n",
    "14042062c": "रक्षोगणा भूतगणाश्च सर्वे; महर्षयश्चैव सदा स्तुवन्ति\n",
    "14043001": "ब्रह्मोवाच\n",
    "14043001a": "मनुष्याणां तु राजन्यः क्षत्रियो मध्यमो गुणः\n",
    "14043001c": "कुञ्जरो वाहनानां च सिंहश्चारण्यवासिनाम्\n",
    "14043002a": "अविः पशूनां सर्वेषामाखुश्च बिलवासिनाम्\n",
    "14043002c": "गवां गोवृषभश्चैव स्त्रीणां पुरुष एव च\n",
    "14043003a": "न्यग्रोधो जम्बुवृक्षश्च पिप्पलः शाल्मलिस्तथा\n",
    "14043003c": "शिंशपा मेषशृङ्गश्च तथा कीचकवेणवः\n",
    "14043003e": "एते द्रुमाणां राजानो लोकेऽस्मिन्नात्र संशयः\n",
    "14043004a": "हिमवान्पारियात्रश्च सह्यो विन्ध्यस्त्रिकूटवान्\n",
    "14043004c": "श्वेतो नीलश्च भासश्च काष्ठवांश्चैव पर्वतः\n",
    "14043005a": "शुभस्कन्धो महेन्द्रश्च माल्यवान्पर्वतस्तथा\n",
    "14043005c": "एते पर्वतराजानो गणानां मरुतस्तथा\n",
    "14043006a": "सूर्यो ग्रहाणामधिपो नक्षत्राणां च चन्द्रमाः\n",
    "14043006c": "यमः पितॄणामधिपः सरितामथ सागरः\n",
    "14043007a": "अम्भसां वरुणो राजा सत्त्वानां मित्र उच्यते\n",
    "14043007c": "अर्कोऽधिपतिरुष्णानां ज्योतिषामिन्दुरुच्यते\n",
    "14043008a": "अग्निर्भूतपतिर्नित्यं ब्राह्मणानां बृहस्पतिः\n",
    "14043008c": "ओषधीनां पतिः सोमो विष्णुर्बलवतां वरः\n",
    "14043009a": "त्वष्टाधिराजो रूपाणां पशूनामीश्वरः शिवः\n",
    "14043009c": "दक्षिणानां तथा यज्ञो वेदानामृषयस्तथा\n",
    "14043010a": "दिशामुदीची विप्राणां सोमो राजा प्रतापवान्\n",
    "14043010c": "कुबेरः सर्वयक्षाणां देवतानां पुरंदरः\n",
    "14043010e": "एष भूतादिकः सर्गः प्रजानां च प्रजापतिः\n",
    "14043011a": "सर्वेषामेव भूतानामहं ब्रह्ममयो महान्\n",
    "14043011c": "भूतं परतरं मत्तो विष्णोर्वापि न विद्यते\n",
    "14043012a": "राजाधिराजः सर्वासां विष्णुर्ब्रह्ममयो महान्\n",
    "14043012c": "ईश्वरं तं विजानीमः स विभुः स प्रजापतिः\n",
    "14043013a": "नरकिंनरयक्षाणां गन्धर्वोरगरक्षसाम्\n",
    "14043013c": "देवदानवनागानां सर्वेषामीश्वरो हि सः\n",
    "14043014a": "भगदेवानुयातानां सर्वासां वामलोचना\n",
    "14043014c": "माहेश्वरी महादेवी प्रोच्यते पार्वतीति या\n",
    "14043015a": "उमां देवीं विजानीत नारीणामुत्तमां शुभाम्\n",
    "14043015c": "रतीनां वसुमत्यस्तु स्त्रीणामप्सरसस्तथा\n",
    "14043016a": "धर्मकामाश्च राजानो ब्राह्मणा धर्मलक्षणाः\n",
    "14043016c": "तस्माद्राजा द्विजातीनां प्रयतेतेह रक्षणे\n",
    "14043017a": "राज्ञां हि विषये येषामवसीदन्ति साधवः\n",
    "14043017c": "हीनास्ते स्वगुणैः सर्वैः प्रेत्यावाङ्मार्गगामिनः\n",
    "14043018a": "राज्ञां तु विषये येषां साधवः परिरक्षिताः\n",
    "14043018c": "तेऽस्मिँल्लोके प्रमोदन्ते प्रेत्य चानन्त्यमेव च\n",
    "14043018e": "प्राप्नुवन्ति महात्मान इति वित्त द्विजर्षभाः\n",
    "14043019a": "अत ऊर्ध्वं प्रवक्ष्यामि नियतं धर्मलक्षणम्\n",
    "14043019c": "अहिंसालक्षणो धर्मो हिंसा चाधर्मलक्षणा\n",
    "14043020a": "प्रकाशलक्षणा देवा मनुष्याः कर्मलक्षणाः\n",
    "14043020c": "शब्दलक्षणमाकाशं वायुस्तु स्पर्शलक्षणः\n",
    "14043021a": "ज्योतिषां लक्षणं रूपमापश्च रसलक्षणाः\n",
    "14043021c": "धरणी सर्वभूतानां पृथिवी गन्धलक्षणा\n",
    "14043022a": "स्वरव्यञ्जनसंस्कारा भारती सत्यलक्षणा\n",
    "14043022c": "मनसो लक्षणं चिन्ता तथोक्ता बुद्धिरन्वयात्\n",
    "14043023a": "मनसा चिन्तयानोऽर्थान्बुद्ध्या चैव व्यवस्यति\n",
    "14043023c": "बुद्धिर्हि व्यवसायेन लक्ष्यते नात्र संशयः\n",
    "14043024a": "लक्षणं महतो ध्यानमव्यक्तं साधुलक्षणम्\n",
    "14043024c": "प्रवृत्तिलक्षणो योगो ज्ञानं संन्यासलक्षणम्\n",
    "14043025a": "तस्माज्ज्ञानं पुरस्कृत्य संन्यसेदिह बुद्धिमान्\n",
    "14043025c": "संन्यासी ज्ञानसंयुक्तः प्राप्नोति परमां गतिम्\n",
    "14043025e": "अतीतोऽद्वंद्वमभ्येति तमोमृत्युजरातिगम्\n",
    "14043026a": "धर्मलक्षणसंयुक्तमुक्तं वो विधिवन्मया\n",
    "14043026c": "गुणानां ग्रहणं सम्यग्वक्ष्याम्यहमतः परम्\n",
    "14043027a": "पार्थिवो यस्तु गन्धो वै घ्राणेनेह स गृह्यते\n",
    "14043027c": "घ्राणस्थश्च तथा वायुर्गन्धज्ञाने विधीयते\n",
    "14043028a": "अपां धातुरसो नित्यं जिह्वया स तु गृह्यते\n",
    "14043028c": "जिह्वास्थश्च तथा सोमो रसज्ञाने विधीयते\n",
    "14043029a": "ज्योतिषश्च गुणो रूपं चक्षुषा तच्च गृह्यते\n",
    "14043029c": "चक्षुःस्थश्च तथादित्यो रूपज्ञाने विधीयते\n",
    "14043030a": "वायव्यस्तु तथा स्पर्शस्त्वचा प्रज्ञायते च सः\n",
    "14043030c": "त्वक्स्थश्चैव तथा वायुः स्पर्शज्ञाने विधीयते\n",
    "14043031a": "आकाशस्य गुणो घोषः श्रोत्रेण स तु गृह्यते\n",
    "14043031c": "श्रोत्रस्थाश्च दिशः सर्वाः शब्दज्ञाने प्रकीर्तिताः\n",
    "14043032a": "मनसस्तु गुणश्चिन्ता प्रज्ञया स तु गृह्यते\n",
    "14043032c": "हृदिस्थचेतनाधातुर्मनोज्ञाने विधीयते\n",
    "14043033a": "बुद्धिरध्यवसायेन ध्यानेन च महांस्तथा\n",
    "14043033c": "निश्चित्य ग्रहणं नित्यमव्यक्तं नात्र संशयः\n",
    "14043034a": "अलिङ्गग्रहणो नित्यः क्षेत्रज्ञो निर्गुणात्मकः\n",
    "14043034c": "तस्मादलिङ्गः क्षेत्रज्ञः केवलं ज्ञानलक्षणः\n",
    "14043035a": "अव्यक्तं क्षेत्रमुद्दिष्टं गुणानां प्रभवाप्ययम्\n",
    "14043035c": "सदा पश्याम्यहं लीनं विजानामि शृणोमि च\n",
    "14043036a": "पुरुषस्तद्विजानीते तस्मात्क्षेत्रज्ञ उच्यते\n",
    "14043036c": "गुणवृत्तं तथा कृत्स्नं क्षेत्रज्ञः परिपश्यति\n",
    "14043037a": "आदिमध्यावसानान्तं सृज्यमानमचेतनम्\n",
    "14043037c": "न गुणा विदुरात्मानं सृज्यमानं पुनः पुनः\n",
    "14043038a": "न सत्यं वेद वै कश्चित्क्षेत्रज्ञस्त्वेव विन्दति\n",
    "14043038c": "गुणानां गुणभूतानां यत्परं परतो महत्\n",
    "14043039a": "तस्माद्गुणांश्च तत्त्वं च परित्यज्येह तत्त्ववित्\n",
    "14043039c": "क्षीणदोषो गुणान्हित्वा क्षेत्रज्ञं प्रविशत्यथ\n",
    "14043040a": "निर्द्वंद्वो निर्नमस्कारो निःस्वधाकार एव च\n",
    "14043040c": "अचलश्चानिकेतश्च क्षेत्रज्ञः स परो विभुः\n",
    "14044001": "ब्रह्मोवाच\n",
    "14044001a": "यदादिमध्यपर्यन्तं ग्रहणोपायमेव च\n",
    "14044001c": "नामलक्षणसंयुक्तं सर्वं वक्ष्यामि तत्त्वतः\n",
    "14044002a": "अहः पूर्वं ततो रात्रिर्मासाः शुक्लादयः स्मृताः\n",
    "14044002c": "श्रविष्ठादीनि ऋक्षाणि ऋतवः शिशिरादयः\n",
    "14044003a": "भूमिरादिस्तु गन्धानां रसानामाप एव च\n",
    "14044003c": "रूपाणां ज्योतिरादिस्तु स्पर्शादिर्वायुरुच्यते\n",
    "14044003e": "शब्दस्यादिस्तथाकाशमेष भूतकृतो गुणः\n",
    "14044004a": "अतः परं प्रवक्ष्यामि भूतानामादिमुत्तमम्\n",
    "14044004c": "आदित्यो ज्योतिषामादिरग्निर्भूतादिरिष्यते\n",
    "14044005a": "सावित्री सर्वविद्यानां देवतानां प्रजापतिः\n",
    "14044005c": "ओंकारः सर्ववेदानां वचसां प्राण एव च\n",
    "14044005e": "यद्यस्मिन्नियतं लोके सर्वं सावित्रमुच्यते\n",
    "14044006a": "गायत्री छन्दसामादिः पशूनामज उच्यते\n",
    "14044006c": "गावश्चतुष्पदामादिर्मनुष्याणां द्विजातयः\n",
    "14044007a": "श्येनः पतत्रिणामादिर्यज्ञानां हुतमुत्तमम्\n",
    "14044007c": "परिसर्पिणां तु सर्वेषां ज्येष्ठः सर्पो द्विजोत्तमाः\n",
    "14044008a": "कृतमादिर्युगानां च सर्वेषां नात्र संशयः\n",
    "14044008c": "हिरण्यं सर्वरत्नानामोषधीनां यवास्तथा\n",
    "14044009a": "सर्वेषां भक्ष्यभोज्यानामन्नं परममुच्यते\n",
    "14044009c": "द्रवाणां चैव सर्वेषां पेयानामाप उत्तमाः\n",
    "14044010a": "स्थावराणां च भूतानां सर्वेषामविशेषतः\n",
    "14044010c": "ब्रह्मक्षेत्रं सदा पुण्यं प्लक्षः प्रथमजः स्मृतः\n",
    "14044011a": "अहं प्रजापतीनां च सर्वेषां नात्र संशयः\n",
    "14044011c": "मम विष्णुरचिन्त्यात्मा स्वयंभूरिति स स्मृतः\n",
    "14044012a": "पर्वतानां महामेरुः सर्वेषामग्रजः स्मृतः\n",
    "14044012c": "दिशां च प्रदिशां चोर्ध्वा दिग्जाता प्रथमं तथा\n",
    "14044013a": "तथा त्रिपथगा गङ्गा नदीनामग्रजा स्मृता\n",
    "14044013c": "तथा सरोदपानानां सर्वेषां सागरोऽग्रजः\n",
    "14044014a": "देवदानवभूतानां पिशाचोरगरक्षसाम्\n",
    "14044014c": "नरकिंनरयक्षाणां सर्वेषामीश्वरः प्रभुः\n",
    "14044015a": "आदिर्विश्वस्य जगतो विष्णुर्ब्रह्ममयो महान्\n",
    "14044015c": "भूतं परतरं तस्मात्त्रैलोक्ये नेह विद्यते\n",
    "14044016a": "आश्रमाणां च गार्हस्थ्यं सर्वेषां नात्र संशयः\n",
    "14044016c": "लोकानामादिरव्यक्तं सर्वस्यान्तस्तदेव च\n",
    "14044017a": "अहान्यस्तमयान्तानि उदयान्ता च शर्वरी\n",
    "14044017c": "सुखस्यान्तः सदा दुःखं दुःखस्यान्तः सदा सुखम्\n",
    "14044018a": "सर्वे क्षयान्ता निचयाः पतनान्ताः समुच्छ्रयाः\n",
    "14044018c": "संयोगा विप्रयोगान्ता मरणान्तं हि जीवितम्\n",
    "14044019a": "सर्वं कृतं विनाशान्तं जातस्य मरणं ध्रुवम्\n",
    "14044019c": "अशाश्वतं हि लोकेऽस्मिन्सर्वं स्थावरजङ्गमम्\n",
    "14044020a": "इष्टं दत्तं तपोऽधीतं व्रतानि नियमाश्च ये\n",
    "14044020c": "सर्वमेतद्विनाशान्तं ज्ञानस्यान्तो न विद्यते\n",
    "14044021a": "तस्माज्ज्ञानेन शुद्धेन प्रसन्नात्मा समाहितः\n",
    "14044021c": "निर्ममो निरहंकारो मुच्यते सर्वपाप्मभिः\n",
    "14045001": "ब्रह्मोवाच\n",
    "14045001a": "बुद्धिसारं मनस्तम्भमिन्द्रियग्रामबन्धनम्\n",
    "14045001c": "महाभूतारविष्कम्भं निमेषपरिवेष्टनम्\n",
    "14045002a": "जराशोकसमाविष्टं व्याधिव्यसनसंचरम्\n",
    "14045002c": "देशकालविचारीदं श्रमव्यायामनिस्वनम्\n",
    "14045003a": "अहोरात्रपरिक्षेपं शीतोष्णपरिमण्डलम्\n",
    "14045003c": "सुखदुःखान्तसंक्लेशं क्षुत्पिपासावकीलनम्\n",
    "14045004a": "छायातपविलेखं च निमेषोन्मेषविह्वलम्\n",
    "14045004c": "घोरमोहजनाकीर्णं वर्तमानमचेतनम्\n",
    "14045005a": "मासार्धमासगणितं विषमं लोकसंचरम्\n",
    "14045005c": "तमोनिचयपङ्कं च रजोवेगप्रवर्तकम्\n",
    "14045006a": "सत्त्वालंकारदीप्तं च गुणसंघातमण्डलम्\n",
    "14045006c": "स्वरविग्रहनाभीकं शोकसंघातवर्तनम्\n",
    "14045007a": "क्रियाकारणसंयुक्तं रागविस्तारमायतम्\n",
    "14045007c": "लोभेप्सापरिसंख्यातं विविक्तज्ञानसंभवम्\n",
    "14045008a": "भयमोहपरीवारं भूतसंमोहकारकम्\n",
    "14045008c": "आनन्दप्रीतिधारं च कामक्रोधपरिग्रहम्\n",
    "14045009a": "महदादिविशेषान्तमसक्तप्रभवाव्ययम्\n",
    "14045009c": "मनोजवनमश्रान्तं कालचक्रं प्रवर्तते\n",
    "14045010a": "एतद्द्वंद्वसमायुक्तं कालचक्रमचेतनम्\n",
    "14045010c": "विसृजेत्संक्षिपेच्चापि बोधयेत्सामरं जगत्\n",
    "14045011a": "कालचक्रप्रवृत्तिं च निवृत्तिं चैव तत्त्वतः\n",
    "14045011c": "यस्तु वेद नरो नित्यं न स भूतेषु मुह्यति\n",
    "14045012a": "विमुक्तः सर्वसंक्लेशैः सर्वद्वंद्वातिगो मुनिः\n",
    "14045012c": "विमुक्तः सर्वपापेभ्यः प्राप्नोति परमां गतिम्\n",
    "14045013a": "गृहस्थो ब्रह्मचारी च वानप्रस्थोऽथ भिक्षुकः\n",
    "14045013c": "चत्वार आश्रमाः प्रोक्ताः सर्वे गार्हस्थ्यमूलकाः\n",
    "14045014a": "यः कश्चिदिह लोके च ह्यागमः संप्रकीर्तितः\n",
    "14045014c": "तस्यान्तगमनं श्रेयः कीर्तिरेषा सनातनी\n",
    "14045015a": "संस्कारैः संस्कृतः पूर्वं यथावच्चरितव्रतः\n",
    "14045015c": "जातौ गुणविशिष्टायां समावर्तेत वेदवित्\n",
    "14045016a": "स्वदारनिरतो दान्तः शिष्टाचारो जितेन्द्रियः\n",
    "14045016c": "पञ्चभिश्च महायज्ञैः श्रद्दधानो यजेत ह\n",
    "14045017a": "देवतातिथिशिष्टाशी निरतो वेदकर्मसु\n",
    "14045017c": "इज्याप्रदानयुक्तश्च यथाशक्ति यथाविधि\n",
    "14045018a": "न पाणिपादचपलो न नेत्रचपलो मुनिः\n",
    "14045018c": "न च वागङ्गचपल इति शिष्टस्य गोचरः\n",
    "14045019a": "नित्ययज्ञोपवीती स्याच्छुक्लवासाः शुचिव्रतः\n",
    "14045019c": "नियतो दमदानाभ्यां सदा शिष्टैश्च संविशेत्\n",
    "14045020a": "जितशिश्नोदरो मैत्रः शिष्टाचारसमाहितः\n",
    "14045020c": "वैणवीं धारयेद्यष्टिं सोदकं च कमण्डलुम्\n",
    "14045021a": "अधीत्याध्यापनं कुर्यात्तथा यजनयाजने\n",
    "14045021c": "दानं प्रतिग्रहं चैव षड्गुणां वृत्तिमाचरेत्\n",
    "14045022a": "त्रीणि कर्माणि यानीह ब्राह्मणानां तु जीविका\n",
    "14045022c": "याजनाध्यापने चोभे शुद्धाच्चापि प्रतिग्रहः\n",
    "14045023a": "अवशेषाणि चान्यानि त्रीणि कर्माणि यानि तु\n",
    "14045023c": "दानमध्ययनं यज्ञो धर्मयुक्तानि तानि तु\n",
    "14045024a": "तेष्वप्रमादं कुर्वीत त्रिषु कर्मसु धर्मवित्\n",
    "14045024c": "दान्तो मैत्रः क्षमायुक्तः सर्वभूतसमो मुनिः\n",
    "14045025a": "सर्वमेतद्यथाशक्ति विप्रो निर्वर्तयञ्शुचिः\n",
    "14045025c": "एवं युक्तो जयेत्स्वर्गं गृहस्थः संशितव्रतः\n",
    "14046001": "ब्रह्मोवाच\n",
    "14046001a": "एवमेतेन मार्गेण पूर्वोक्तेन यथाविधि\n",
    "14046001c": "अधीतवान्यथाशक्ति तथैव ब्रह्मचर्यवान्\n",
    "14046002a": "स्वधर्मनिरतो विद्वान्सर्वेन्द्रिययतो मुनिः\n",
    "14046002c": "गुरोः प्रियहिते युक्तः सत्यधर्मपरः शुचिः\n",
    "14046003a": "गुरुणा समनुज्ञातो भुञ्जीतान्नमकुत्सयन्\n",
    "14046003c": "हविष्यभैक्ष्यभुक्चापि स्थानासनविहारवान्\n",
    "14046004a": "द्विकालमग्निं जुह्वानः शुचिर्भूत्वा समाहितः\n",
    "14046004c": "धारयीत सदा दण्डं बैल्वं पालाशमेव वा\n",
    "14046005a": "क्षौमं कार्पासिकं वापि मृगाजिनमथापि वा\n",
    "14046005c": "सर्वं काषायरक्तं स्याद्वासो वापि द्विजस्य ह\n",
    "14046006a": "मेखला च भवेन्मौञ्जी जटी नित्योदकस्तथा\n",
    "14046006c": "यज्ञोपवीती स्वाध्यायी अलुप्तनियतव्रतः\n",
    "14046007a": "पूताभिश्च तथैवाद्भिः सदा दैवततर्पणम्\n",
    "14046007c": "भावेन नियतः कुर्वन्ब्रह्मचारी प्रशस्यते\n",
    "14046008a": "एवं युक्तो जयेत्स्वर्गमूर्ध्वरेताः समाहितः\n",
    "14046008c": "न संसरति जातीषु परमं स्थानमाश्रितः\n",
    "14046009a": "संस्कृतः सर्वसंस्कारैस्तथैव ब्रह्मचर्यवान्\n",
    "14046009c": "ग्रामान्निष्क्रम्य चारण्यं मुनिः प्रव्रजितो वसेत्\n",
    "14046010a": "चर्मवल्कलसंवीतः स्वयं प्रातरुपस्पृशेत्\n",
    "14046010c": "अरण्यगोचरो नित्यं न ग्रामं प्रविशेत्पुनः\n",
    "14046011a": "अर्चयन्नतिथीन्काले दद्याच्चापि प्रतिश्रयम्\n",
    "14046011c": "फलपत्रावरैर्मूलैः श्यामाकेन च वर्तयन्\n",
    "14046012a": "प्रवृत्तमुदकं वायुं सर्वं वानेयमा तृणात्\n",
    "14046012c": "प्राश्नीयादानुपूर्व्येण यथादीक्षमतन्द्रितः\n",
    "14046013a": "आमूलफलभिक्षाभिरर्चेदतिथिमागतम्\n",
    "14046013c": "यद्भक्षः स्यात्ततो दद्याद्भिक्षां नित्यमतन्द्रितः\n",
    "14046014a": "देवतातिथिपूर्वं च सदा भुञ्जीत वाग्यतः\n",
    "14046014c": "अस्कन्दितमनाश्चैव लघ्वाशी देवताश्रयः\n",
    "14046015a": "दान्तो मैत्रः क्षमायुक्तः केशश्मश्रु च धारयन्\n",
    "14046015c": "जुह्वन्स्वाध्यायशीलश्च सत्यधर्मपरायणः\n",
    "14046016a": "त्यक्तदेहः सदा दक्षो वननित्यः समाहितः\n",
    "14046016c": "एवं युक्तो जयेत्स्वर्गं वानप्रस्थो जितेन्द्रियः\n",
    "14046017a": "गृहस्थो ब्रह्मचारी च वानप्रस्थोऽथ वा पुनः\n",
    "14046017c": "य इच्छेन्मोक्षमास्थातुमुत्तमां वृत्तिमाश्रयेत्\n",
    "14046018a": "अभयं सर्वभूतेभ्यो दत्त्वा नैष्कर्म्यमाचरेत्\n",
    "14046018c": "सर्वभूतहितो मैत्रः सर्वेन्द्रिययतो मुनिः\n",
    "14046019a": "अयाचितमसंकॢप्तमुपपन्नं यदृच्छया\n",
    "14046019c": "जोषयेत सदा भोज्यं ग्रासमागतमस्पृहः\n",
    "14046020a": "यात्रामात्रं च भुञ्जीत केवलं प्राणयात्रिकम्\n",
    "14046020c": "धर्मलब्धं तथाश्नीयान्न काममनुवर्तयेत्\n",
    "14046021a": "ग्रासादाच्छादनाच्चान्यन्न गृह्णीयात्कथंचन\n",
    "14046021c": "यावदाहारयेत्तावत्प्रतिगृह्णीत नान्यथा\n",
    "14046022a": "परेभ्यो न प्रतिग्राह्यं न च देयं कदाचन\n",
    "14046022c": "दैन्यभावाच्च भूतानां संविभज्य सदा बुधः\n",
    "14046023a": "नाददीत परस्वानि न गृह्णीयादयाचितम्\n",
    "14046023c": "न किंचिद्विषयं भुक्त्वा स्पृहयेत्तस्य वै पुनः\n",
    "14046024a": "मृदमापस्तथाश्मानं पत्रपुष्पफलानि च\n",
    "14046024c": "असंवृतानि गृह्णीयात्प्रवृत्तानीह कार्यवान्\n",
    "14046025a": "न शिल्पजीविकां जीवेद्द्विरन्नं नोत कामयेत्\n",
    "14046025c": "न द्वेष्टा नोपदेष्टा च भवेत निरुपस्कृतः\n",
    "14046025e": "श्रद्धापूतानि भुञ्जीत निमित्तानि विवर्जयेत्\n",
    "14046026a": "मुधावृत्तिरसक्तश्च सर्वभूतैरसंविदम्\n",
    "14046026c": "कृत्वा वह्निं चरेद्भैक्ष्यं विधूमे भुक्तवज्जने\n",
    "14046027a": "वृत्ते शरावसंपाते भैक्ष्यं लिप्सेत मोक्षवित्\n",
    "14046027c": "लाभे न च प्रहृष्येत नालाभे विमना भवेत्\n",
    "14046028a": "मात्राशी कालमाकाङ्क्षंश्चरेद्भैक्ष्यं समाहितः\n",
    "14046028c": "लाभं साधारणं नेच्छेन्न भुञ्जीताभिपूजितः\n",
    "14046028e": "अभिपूजितलाभाद्धि विजुगुप्सेत भिक्षुकः\n",
    "14046029a": "शुक्तान्यम्लानि तिक्तानि कषायकटुकानि च\n",
    "14046029c": "नास्वादयीत भुञ्जानो रसांश्च मधुरांस्तथा\n",
    "14046029e": "यात्रामात्रं च भुञ्जीत केवलं प्राणयात्रिकम्\n",
    "14046030a": "असंरोधेन भूतानां वृत्तिं लिप्सेत मोक्षवित्\n",
    "14046030c": "न चान्यमनुभिक्षेत भिक्षमाणः कथंचन\n",
    "14046031a": "न संनिकाशयेद्धर्मं विविक्ते विरजाश्चरेत्\n",
    "14046031c": "शून्यागारमरण्यं वा वृक्षमूलं नदीं तथा\n",
    "14046031e": "प्रतिश्रयार्थं सेवेत पार्वतीं वा पुनर्गुहाम्\n",
    "14046032a": "ग्रामैकरात्रिको ग्रीष्मे वर्षास्वेकत्र वा वसेत्\n",
    "14046032c": "अध्वा सूर्येण निर्दिष्टः कीटवच्च चरेन्महीम्\n",
    "14046033a": "दयार्थं चैव भूतानां समीक्ष्य पृथिवीं चरेत्\n",
    "14046033c": "संचयांश्च न कुर्वीत स्नेहवासं च वर्जयेत्\n",
    "14046034a": "पूतेन चाम्भसा नित्यं कार्यं कुर्वीत मोक्षवित्\n",
    "14046034c": "उपस्पृशेदुद्धृताभिरद्भिश्च पुरुषः सदा\n",
    "14046035a": "अहिंसा ब्रह्मचर्यं च सत्यमार्जवमेव च\n",
    "14046035c": "अक्रोधश्चानसूया च दमो नित्यमपैशुनम्\n",
    "14046036a": "अष्टास्वेतेषु युक्तः स्याद्व्रतेषु नियतेन्द्रियः\n",
    "14046036c": "अपापमशठं वृत्तमजिह्मं नित्यमाचरेत्\n",
    "14046037a": "आशीर्युक्तानि कर्माणि हिंसायुक्तानि यानि च\n",
    "14046037c": "लोकसंग्रहधर्मं च नैव कुर्यान्न कारयेत्\n",
    "14046038a": "सर्वभावानतिक्रम्य लघुमात्रः परिव्रजेत्\n",
    "14046038c": "समः सर्वेषु भूतेषु स्थावरेषु चरेषु च\n",
    "14046039a": "परं नोद्वेजयेत्कंचिन्न च कस्यचिदुद्विजेत्\n",
    "14046039c": "विश्वास्यः सर्वभूतानामग्र्यो मोक्षविदुच्यते\n",
    "14046040a": "अनागतं च न ध्यायेन्नातीतमनुचिन्तयेत्\n",
    "14046040c": "वर्तमानमुपेक्षेत कालाकाङ्क्षी समाहितः\n",
    "14046041a": "न चक्षुषा न मनसा न वाचा दूषयेत्क्वचित्\n",
    "14046041c": "न प्रत्यक्षं परोक्षं वा किंचिद्दुष्टं समाचरेत्\n",
    "14046042a": "इन्द्रियाण्युपसंहृत्य कूर्मोऽङ्गानीव सर्वशः\n",
    "14046042c": "क्षीणेन्द्रियमनोबुद्धिर्निरीक्षेत निरिन्द्रियः\n",
    "14046043a": "निर्द्वंद्वो निर्नमस्कारो निःस्वाहाकार एव च\n",
    "14046043c": "निर्ममो निरहंकारो निर्योगक्षेम एव च\n",
    "14046044a": "निराशीः सर्वभूतेषु निरासङ्गो निराश्रयः\n",
    "14046044c": "सर्वज्ञः सर्वतो मुक्तो मुच्यते नात्र संशयः\n",
    "14046045a": "अपाणिपादपृष्ठं तमशिरस्कमनूदरम्\n",
    "14046045c": "प्रहीणगुणकर्माणं केवलं विमलं स्थिरम्\n",
    "14046046a": "अगन्धरसमस्पर्शमरूपाशब्दमेव च\n",
    "14046046c": "अत्वगस्थ्यथ वामज्जममांसमपि चैव ह\n",
    "14046047a": "निश्चिन्तमव्ययं नित्यं हृदिस्थमपि नित्यदा\n",
    "14046047c": "सर्वभूतस्थमात्मानं ये पश्यन्ति न ते मृताः\n",
    "14046048a": "न तत्र क्रमते बुद्धिर्नेन्द्रियाणि न देवताः\n",
    "14046048c": "वेदा यज्ञाश्च लोकाश्च न तपो न पराक्रमः\n",
    "14046048e": "यत्र ज्ञानवतां प्राप्तिरलिङ्गग्रहणा स्मृता\n",
    "14046049a": "तस्मादलिङ्गो धर्मज्ञो धर्मव्रतमनुव्रतः\n",
    "14046049c": "गूढधर्माश्रितो विद्वानज्ञातचरितं चरेत्\n",
    "14046050a": "अमूढो मूढरूपेण चरेद्धर्ममदूषयन्\n",
    "14046050c": "यथैनमवमन्येरन्परे सततमेव हि\n",
    "14046051a": "तथावृत्तश्चरेद्धर्मं सतां वर्त्माविदूषयन्\n",
    "14046051c": "यो ह्येवं वृत्तसंपन्नः स मुनिः श्रेष्ठ उच्यते\n",
    "14046052a": "इन्द्रियाणीन्द्रियार्थांश्च महाभूतानि पञ्च च\n",
    "14046052c": "मनोबुद्धिरथात्मानमव्यक्तं पुरुषं तथा\n",
    "14046053a": "सर्वमेतत्प्रसंख्याय सम्यक्संत्यज्य निर्मलः\n",
    "14046053c": "ततः स्वर्गमवाप्नोति विमुक्तः सर्वबन्धनैः\n",
    "14046054a": "एतदेवान्तवेलायां परिसंख्याय तत्त्ववित्\n",
    "14046054c": "ध्यायेदेकान्तमास्थाय मुच्यतेऽथ निराश्रयः\n",
    "14046055a": "निर्मुक्तः सर्वसङ्गेभ्यो वायुराकाशगो यथा\n",
    "14046055c": "क्षीणकोशो निरातङ्कः प्राप्नोति परमं पदम्\n",
    "14047001": "ब्रह्मोवाच\n",
    "14047001a": "संन्यासं तप इत्याहुर्वृद्धा निश्चितदर्शिनः\n",
    "14047001c": "ब्राह्मणा ब्रह्मयोनिस्था ज्ञानं ब्रह्म परं विदुः\n",
    "14047002a": "अविदूरात्परं ब्रह्म वेदविद्याव्यपाश्रयम्\n",
    "14047002c": "निर्द्वंद्वं निर्गुणं नित्यमचिन्त्यं गुह्यमुत्तमम्\n",
    "14047003a": "ज्ञानेन तपसा चैव धीराः पश्यन्ति तत्पदम्\n",
    "14047003c": "निर्णिक्ततमसः पूता व्युत्क्रान्तरजसोऽमलाः\n",
    "14047004a": "तपसा क्षेममध्वानं गच्छन्ति परमैषिणः\n",
    "14047004c": "संन्यासनिरता नित्यं ये ब्रह्मविदुषो जनाः\n",
    "14047005a": "तपः प्रदीप इत्याहुराचारो धर्मसाधकः\n",
    "14047005c": "ज्ञानं त्वेव परं विद्म संन्यासस्तप उत्तमम्\n",
    "14047006a": "यस्तु वेद निराबाधं ज्ञानं तत्त्वविनिश्चयात्\n",
    "14047006c": "सर्वभूतस्थमात्मानं स सर्वगतिरिष्यते\n",
    "14047007a": "यो विद्वान्सहवासं च विवासं चैव पश्यति\n",
    "14047007c": "तथैवैकत्वनानात्वे स दुःखात्परिमुच्यते\n",
    "14047008a": "यो न कामयते किंचिन्न किंचिदवमन्यते\n",
    "14047008c": "इहलोकस्थ एवैष ब्रह्मभूयाय कल्पते\n",
    "14047009a": "प्रधानगुणतत्त्वज्ञः सर्वभूतविधानवित्\n",
    "14047009c": "निर्ममो निरहंकारो मुच्यते नात्र संशयः\n",
    "14047010a": "निर्द्वंद्वो निर्नमस्कारो निःस्वधाकार एव च\n",
    "14047010c": "निर्गुणं नित्यमद्वंद्वं प्रशमेनैव गच्छति\n",
    "14047011a": "हित्वा गुणमयं सर्वं कर्म जन्तुः शुभाशुभम्\n",
    "14047011c": "उभे सत्यानृते हित्वा मुच्यते नात्र संशयः\n",
    "14047012a": "अव्यक्तबीजप्रभवो बुद्धिस्कन्धमयो महान्\n",
    "14047012c": "महाहंकारविटप इन्द्रियान्तरकोटरः\n",
    "14047013a": "महाभूतविशाखश्च विशेषप्रतिशाखवान्\n",
    "14047013c": "सदापर्णः सदापुष्पः शुभाशुभफलोदयः\n",
    "14047013e": "आजीवः सर्वभूतानां ब्रह्मवृक्षः सनातनः\n",
    "14047014a": "एतच्छित्त्वा च भित्त्वा च ज्ञानेन परमासिना\n",
    "14047014c": "हित्वा चामरतां प्राप्य जह्याद्वै मृत्युजन्मनी\n",
    "14047014e": "निर्ममो निरहंकारो मुच्यते नात्र संशयः\n",
    "14047015a": "द्वावेतौ पक्षिणौ नित्यौ सखायौ चाप्यचेतनौ\n",
    "14047015c": "एताभ्यां तु परो यस्य चेतनावानिति स्मृतः\n",
    "14047016a": "अचेतनः सत्त्वसंघातयुक्तः; सत्त्वात्परं चेतयतेऽन्तरात्मा\n",
    "14047016c": "स क्षेत्रज्ञः सत्त्वसंघातबुद्धि;र्गुणातिगो मुच्यते मृत्युपाशात्\n",
    "14048001": "ब्रह्मोवाच\n",
    "14048001a": "केचिद्ब्रह्ममयं वृक्षं केचिद्ब्रह्ममयं महत्\n",
    "14048001c": "केचित्पुरुषमव्यक्तं केचित्परमनामयम्\n",
    "14048001e": "मन्यन्ते सर्वमप्येतदव्यक्तप्रभवाव्ययम्\n",
    "14048002a": "उच्छ्वासमात्रमपि चेद्योऽन्तकाले समो भवेत्\n",
    "14048002c": "आत्मानमुपसंगम्य सोऽमृतत्वाय कल्पते\n",
    "14048003a": "निमेषमात्रमपि चेत्संयम्यात्मानमात्मनि\n",
    "14048003c": "गच्छत्यात्मप्रसादेन विदुषां प्राप्तिमव्ययाम्\n",
    "14048004a": "प्राणायामैरथ प्राणान्संयम्य स पुनः पुनः\n",
    "14048004c": "दशद्वादशभिर्वापि चतुर्विंशात्परं ततः\n",
    "14048005a": "एवं पूर्वं प्रसन्नात्मा लभते यद्यदिच्छति\n",
    "14048005c": "अव्यक्तात्सत्त्वमुद्रिक्तममृतत्वाय कल्पते\n",
    "14048006a": "सत्त्वात्परतरं नान्यत्प्रशंसन्तीह तद्विदः\n",
    "14048006c": "अनुमानाद्विजानीमः पुरुषं सत्त्वसंश्रयम्\n",
    "14048006e": "न शक्यमन्यथा गन्तुं पुरुषं तमथो द्विजाः\n",
    "14048007a": "क्षमा धृतिरहिंसा च समता सत्यमार्जवम्\n",
    "14048007c": "ज्ञानं त्यागोऽथ संन्यासः सात्त्विकं वृत्तमिष्यते\n",
    "14048008a": "एतेनैवानुमानेन मन्यन्तेऽथ मनीषिणः\n",
    "14048008c": "सत्त्वं च पुरुषश्चैकस्तत्र नास्ति विचारणा\n",
    "14048009a": "आहुरेके च विद्वांसो ये ज्ञाने सुप्रतिष्ठिताः\n",
    "14048009c": "क्षेत्रज्ञसत्त्वयोरैक्यमित्येतन्नोपपद्यते\n",
    "14048010a": "पृथग्भूतस्ततो नित्यमित्येतदविचारितम्\n",
    "14048010c": "पृथग्भावश्च विज्ञेयः सहजश्चापि तत्त्वतः\n",
    "14048011a": "तथैवैकत्वनानात्वमिष्यते विदुषां नयः\n",
    "14048011c": "मशकोदुम्बरे त्वैक्यं पृथक्त्वमपि दृश्यते\n",
    "14048012a": "मत्स्यो यथान्यः स्यादप्सु संप्रयोगस्तथानयोः\n",
    "14048012c": "संबन्धस्तोयबिन्दूनां पर्णे कोकनदस्य च\n",
    "14048013": "गुरुरुवाच\n",
    "14048013a": "इत्युक्तवन्तं ते विप्रास्तदा लोकपितामहम्\n",
    "14048013c": "पुनः संशयमापन्नाः पप्रच्छुर्द्विजसत्तमाः\n",
    "14048014": "ऋषय ऊचुः\n",
    "14048014a": "किं स्विदेवेह धर्माणामनुष्ठेयतमं स्मृतम्\n",
    "14048014c": "व्याहतामिव पश्यामो धर्मस्य विविधां गतिम्\n",
    "14048015a": "ऊर्ध्वं देहाद्वदन्त्येके नैतदस्तीति चापरे\n",
    "14048015c": "केचित्संशयितं सर्वं निःसंशयमथापरे\n",
    "14048016a": "अनित्यं नित्यमित्येके नास्त्यस्तीत्यपि चापरे\n",
    "14048016c": "एकरूपं द्विधेत्येके व्यामिश्रमिति चापरे\n",
    "14048016e": "एकमेके पृथक्चान्ये बहुत्वमिति चापरे\n",
    "14048017a": "मन्यन्ते ब्राह्मणा एवं प्राज्ञास्तत्त्वार्थदर्शिनः\n",
    "14048017c": "जटाजिनधराश्चान्ये मुण्डाः केचिदसंवृताः\n",
    "14048018a": "अस्नानं केचिदिच्छन्ति स्नानमित्यपि चापरे\n",
    "14048018c": "आहारं केचिदिच्छन्ति केचिच्चानशने रताः\n",
    "14048019a": "कर्म केचित्प्रशंसन्ति प्रशान्तिमपि चापरे\n",
    "14048019c": "देशकालावुभौ केचिन्नैतदस्तीति चापरे\n",
    "14048019e": "केचिन्मोक्षं प्रशंसन्ति केचिद्भोगान्पृथग्विधान्\n",
    "14048020a": "धनानि केचिदिच्छन्ति निर्धनत्वं तथापरे\n",
    "14048020c": "उपास्यसाधनं त्वेके नैतदस्तीति चापरे\n",
    "14048021a": "अहिंसानिरताश्चान्ये केचिद्धिंसापरायणाः\n",
    "14048021c": "पुण्येन यशसेत्येके नैतदस्तीति चापरे\n",
    "14048022a": "सद्भावनिरताश्चान्ये केचित्संशयिते स्थिताः\n",
    "14048022c": "दुःखादन्ये सुखादन्ये ध्यानमित्यपरे स्थिताः\n",
    "14048023a": "यज्ञमित्यपरे धीराः प्रदानमिति चापरे\n",
    "14048023c": "सर्वमेके प्रशंसन्ति न सर्वमिति चापरे\n",
    "14048024a": "तपस्त्वन्ये प्रशंसन्ति स्वाध्यायमपरे जनाः\n",
    "14048024c": "ज्ञानं संन्यासमित्येके स्वभावं भूतचिन्तकाः\n",
    "14048025a": "एवं व्युत्थापिते धर्मे बहुधा विप्रधावति\n",
    "14048025c": "निश्चयं नाधिगच्छामः संमूढाः सुरसत्तम\n",
    "14048026a": "इदं श्रेय इदं श्रेय इत्येवं प्रस्थितो जनः\n",
    "14048026c": "यो हि यस्मिन्रतो धर्मे स तं पूजयते सदा\n",
    "14048027a": "तत्र नो विहता प्रज्ञा मनश्च बहुलीकृतम्\n",
    "14048027c": "एतदाख्यातुमिच्छामः श्रेयः किमिति सत्तम\n",
    "14048028a": "अतः परं च यद्गुह्यं तद्भवान्वक्तुमर्हति\n",
    "14048028c": "सत्त्वक्षेत्रज्ञयोश्चैव संबन्धः केन हेतुना\n",
    "14048029a": "एवमुक्तः स तैर्विप्रैर्भगवाँल्लोकभावनः\n",
    "14048029c": "तेभ्यः शशंस धर्मात्मा याथातथ्येन बुद्धिमान्\n",
    "14049001": "ब्रह्मोवाच\n",
    "14049001a": "हन्त वः संप्रवक्ष्यामि यन्मां पृच्छथ सत्तमाः\n",
    "14049001c": "समस्तमिह तच्छ्रुत्वा सम्यगेवावधार्यताम्\n",
    "14049002a": "अहिंसा सर्वभूतानामेतत्कृत्यतमं मतम्\n",
    "14049002c": "एतत्पदमनुद्विग्नं वरिष्ठं धर्मलक्षणम्\n",
    "14049003a": "ज्ञानं निःश्रेय इत्याहुर्वृद्धा निश्चयदर्शिनः\n",
    "14049003c": "तस्माज्ज्ञानेन शुद्धेन मुच्यते सर्वपातकैः\n",
    "14049004a": "हिंसापराश्च ये लोके ये च नास्तिकवृत्तयः\n",
    "14049004c": "लोभमोहसमायुक्तास्ते वै निरयगामिनः\n",
    "14049005a": "आशीर्युक्तानि कर्माणि कुर्वते ये त्वतन्द्रिताः\n",
    "14049005c": "तेऽस्मिँल्लोके प्रमोदन्ते जायमानाः पुनः पुनः\n",
    "14049006a": "कुर्वते ये तु कर्माणि श्रद्दधाना विपश्चितः\n",
    "14049006c": "अनाशीर्योगसंयुक्तास्ते धीराः साधुदर्शिनः\n",
    "14049007a": "अतः परं प्रवक्ष्यामि सत्त्वक्षेत्रज्ञयोर्यथा\n",
    "14049007c": "संयोगो विप्रयोगश्च तन्निबोधत सत्तमाः\n",
    "14049008a": "विषयो विषयित्वं च संबन्धोऽयमिहोच्यते\n",
    "14049008c": "विषयी पुरुषो नित्यं सत्त्वं च विषयः स्मृतः\n",
    "14049009a": "व्याख्यातं पूर्वकल्पेन मशकोदुम्बरं यथा\n",
    "14049009c": "भुज्यमानं न जानीते नित्यं सत्त्वमचेतनम्\n",
    "14049009e": "यस्त्वेव तु विजानीते यो भुङ्क्ते यश्च भुज्यते\n",
    "14049010a": "अनित्यं द्वंद्वसंयुक्तं सत्त्वमाहुर्गुणात्मकम्\n",
    "14049010c": "निर्द्वंद्वो निष्कलो नित्यः क्षेत्रज्ञो निर्गुणात्मकः\n",
    "14049011a": "समः संज्ञागतस्त्वेवं यदा सर्वत्र दृश्यते\n",
    "14049011c": "उपभुङ्क्ते सदा सत्त्वमापः पुष्करपर्णवत्\n",
    "14049012a": "सर्वैरपि गुणैर्विद्वान्व्यतिषक्तो न लिप्यते\n",
    "14049012c": "जलबिन्दुर्यथा लोलः पद्मिनीपत्रसंस्थितः\n",
    "14049012e": "एवमेवाप्यसंसक्तः पुरुषः स्यान्न संशयः\n",
    "14049013a": "द्रव्यमात्रमभूत्सत्त्वं पुरुषस्येति निश्चयः\n",
    "14049013c": "यथा द्रव्यं च कर्ता च संयोगोऽप्यनयोस्तथा\n",
    "14049014a": "यथा प्रदीपमादाय कश्चित्तमसि गच्छति\n",
    "14049014c": "तथा सत्त्वप्रदीपेन गच्छन्ति परमैषिणः\n",
    "14049015a": "यावद्द्रव्यगुणस्तावत्प्रदीपः संप्रकाशते\n",
    "14049015c": "क्षीणद्रव्यगुणं ज्योतिरन्तर्धानाय गच्छति\n",
    "14049016a": "व्यक्तः सत्त्वगुणस्त्वेवं पुरुषोऽव्यक्त इष्यते\n",
    "14049016c": "एतद्विप्रा विजानीत हन्त भूयो ब्रवीमि वः\n",
    "14049017a": "सहस्रेणापि दुर्मेधा न वृद्धिमधिगच्छति\n",
    "14049017c": "चतुर्थेनाप्यथांशेन बुद्धिमान्सुखमेधते\n",
    "14049018a": "एवं धर्मस्य विज्ञेयं संसाधनमुपायतः\n",
    "14049018c": "उपायज्ञो हि मेधावी सुखमत्यन्तमश्नुते\n",
    "14049019a": "यथाध्वानमपाथेयः प्रपन्नो मानवः क्वचित्\n",
    "14049019c": "क्लेशेन याति महता विनश्यत्यन्तरापि वा\n",
    "14049020a": "तथा कर्मसु विज्ञेयं फलं भवति वा न वा\n",
    "14049020c": "पुरुषस्यात्मनिःश्रेयः शुभाशुभनिदर्शनम्\n",
    "14049021a": "यथा च दीर्घमध्वानं पद्भ्यामेव प्रपद्यते\n",
    "14049021c": "अदृष्टपूर्वं सहसा तत्त्वदर्शनवर्जितः\n",
    "14049022a": "तमेव च यथाध्वानं रथेनेहाशुगामिना\n",
    "14049022c": "यायादश्वप्रयुक्तेन तथा बुद्धिमतां गतिः\n",
    "14049023a": "उच्चं पर्वतमारुह्य नान्ववेक्षेत भूगतम्\n",
    "14049023c": "रथेन रथिनं पश्येत्क्लिश्यमानमचेतनम्\n",
    "14049024a": "यावद्रथपथस्तावद्रथेन स तु गच्छति\n",
    "14049024c": "क्षीणे रथपथे प्राज्ञो रथमुत्सृज्य गच्छति\n",
    "14049025a": "एवं गच्छति मेधावी तत्त्वयोगविधानवित्\n",
    "14049025c": "समाज्ञाय महाबुद्धिरुत्तरादुत्तरोत्तरम्\n",
    "14049026a": "यथा महार्णवं घोरमप्लवः संप्रगाहते\n",
    "14049026c": "बाहुभ्यामेव संमोहाद्वधं चर्च्छत्यसंशयम्\n",
    "14049027a": "नावा चापि यथा प्राज्ञो विभागज्ञस्तरित्रया\n",
    "14049027c": "अक्लान्तः सलिलं गाहेत्क्षिप्रं संतरति ध्रुवम्\n",
    "14049028a": "तीर्णो गच्छेत्परं पारं नावमुत्सृज्य निर्ममः\n",
    "14049028c": "व्याख्यातं पूर्वकल्पेन यथा रथिपदातिनौ\n",
    "14049029a": "स्नेहात्संमोहमापन्नो नावि दाशो यथा तथा\n",
    "14049029c": "ममत्वेनाभिभूतः स तत्रैव परिवर्तते\n",
    "14049030a": "नावं न शक्यमारुह्य स्थले विपरिवर्तितुम्\n",
    "14049030c": "तथैव रथमारुह्य नाप्सु चर्या विधीयते\n",
    "14049031a": "एवं कर्म कृतं चित्रं विषयस्थं पृथक्पृथक्\n",
    "14049031c": "यथा कर्म कृतं लोके तथा तदुपपद्यते\n",
    "14049032a": "यन्नैव गन्धिनो रस्यं न रूपस्पर्शशब्दवत्\n",
    "14049032c": "मन्यन्ते मुनयो बुद्ध्या तत्प्रधानं प्रचक्षते\n",
    "14049033a": "तत्र प्रधानमव्यक्तमव्यक्तस्य गुणो महान्\n",
    "14049033c": "महतः प्रधानभूतस्य गुणोऽहंकार एव च\n",
    "14049034a": "अहंकारप्रधानस्य महाभूतकृतो गुणः\n",
    "14049034c": "पृथक्त्वेन हि भूतानां विषया वै गुणाः स्मृताः\n",
    "14049035a": "बीजधर्मं यथाव्यक्तं तथैव प्रसवात्मकम्\n",
    "14049035c": "बीजधर्मा महानात्मा प्रसवश्चेति नः श्रुतम्\n",
    "14049036a": "बीजधर्मा त्वहंकारः प्रसवश्च पुनः पुनः\n",
    "14049036c": "बीजप्रसवधर्माणि महाभूतानि पञ्च वै\n",
    "14049037a": "बीजधर्मिण इत्याहुः प्रसवं च न कुर्वते\n",
    "14049037c": "विशेषाः पञ्चभूतानां तेषां वित्तं विशेषणम्\n",
    "14049038a": "तत्रैकगुणमाकाशं द्विगुणो वायुरुच्यते\n",
    "14049038c": "त्रिगुणं ज्योतिरित्याहुरापश्चापि चतुर्गुणाः\n",
    "14049039a": "पृथ्वी पञ्चगुणा ज्ञेया त्रसस्थावरसंकुला\n",
    "14049039c": "सर्वभूतकरी देवी शुभाशुभनिदर्शना\n",
    "14049040a": "शब्दः स्पर्शस्तथा रूपं रसो गन्धश्च पञ्चमः\n",
    "14049040c": "एते पञ्च गुणा भूमेर्विज्ञेया द्विजसत्तमाः\n",
    "14049041a": "पार्थिवश्च सदा गन्धो गन्धश्च बहुधा स्मृतः\n",
    "14049041c": "तस्य गन्धस्य वक्ष्यामि विस्तरेण बहून्गुणान्\n",
    "14049042a": "इष्टश्चानिष्टगन्धश्च मधुरोऽम्लः कटुस्तथा\n",
    "14049042c": "निर्हारी संहतः स्निग्धो रूक्षो विशद एव च\n",
    "14049042e": "एवं दशविधो ज्ञेयः पार्थिवो गन्ध इत्युत\n",
    "14049043a": "शब्दः स्पर्शस्तथा रूपं रसश्चापां गुणाः स्मृताः\n",
    "14049043c": "रसज्ञानं तु वक्ष्यामि रसस्तु बहुधा स्मृतः\n",
    "14049044a": "मधुरोऽम्लः कटुस्तिक्तः कषायो लवणस्तथा\n",
    "14049044c": "एवं षड्विधविस्तारो रसो वारिमयः स्मृतः\n",
    "14049045a": "शब्दः स्पर्शस्तथा रूपं त्रिगुणं ज्योतिरुच्यते\n",
    "14049045c": "ज्योतिषश्च गुणो रूपं रूपं च बहुधा स्मृतम्\n",
    "14049046a": "शुक्लं कृष्णं तथा रक्तं नीलं पीतारुणं तथा\n",
    "14049046c": "ह्रस्वं दीर्घं तथा स्थूलं चतुरस्राणु वृत्तकम्\n",
    "14049047a": "एवं द्वादशविस्तारं तेजसो रूपमुच्यते\n",
    "14049047c": "विज्ञेयं ब्राह्मणैर्नित्यं धर्मज्ञैः सत्यवादिभिः\n",
    "14049048a": "शब्दस्पर्शौ च विज्ञेयौ द्विगुणो वायुरुच्यते\n",
    "14049048c": "वायोश्चापि गुणः स्पर्शः स्पर्शश्च बहुधा स्मृतः\n",
    "14049049a": "उष्णः शीतः सुखो दुःखः स्निग्धो विशद एव च\n",
    "14049049c": "कठिनश्चिक्कणः श्लक्ष्णः पिच्छिलो दारुणो मृदुः\n",
    "14049050a": "एवं द्वादशविस्तारो वायव्यो गुण उच्यते\n",
    "14049050c": "विधिवद्ब्रह्मणैः सिद्धैर्धर्मज्ञैस्तत्त्वदर्शिभिः\n",
    "14049051a": "तत्रैकगुणमाकाशं शब्द इत्येव च स्मृतः\n",
    "14049051c": "तस्य शब्दस्य वक्ष्यामि विस्तरेण बहून्गुणान्\n",
    "14049052a": "षड्जर्षभौ च गान्धारो मध्यमः पञ्चमस्तथा\n",
    "14049052c": "अतः परं तु विज्ञेयो निषादो धैवतस्तथा\n",
    "14049053a": "इष्टोऽनिष्टश्च शब्दस्तु संहतः प्रविभागवान्\n",
    "14049053c": "एवं बहुविधो ज्ञेयः शब्द आकाशसंभवः\n",
    "14049054a": "आकाशमुत्तमं भूतमहंकारस्ततः परम्\n",
    "14049054c": "अहंकारात्परा बुद्धिर्बुद्धेरात्मा ततः परः\n",
    "14049055a": "तस्मात्तु परमव्यक्तमव्यक्तात्पुरुषः परः\n",
    "14049055c": "परावरज्ञो भूतानां यं प्राप्यानन्त्यमश्नुते\n",
    "14050001": "ब्रह्मोवाच\n",
    "14050001a": "भूतानामथ पञ्चानां यथैषामीश्वरं मनः\n",
    "14050001c": "नियमे च विसर्गे च भूतात्मा मन एव च\n",
    "14050002a": "अधिष्ठाता मनो नित्यं भूतानां महतां तथा\n",
    "14050002c": "बुद्धिरैश्वर्यमाचष्टे क्षेत्रज्ञः सर्व उच्यते\n",
    "14050003a": "इन्द्रियाणि मनो युङ्क्ते सदश्वानिव सारथिः\n",
    "14050003c": "इन्द्रियाणि मनो बुद्धिं क्षेत्रज्ञो युञ्जते सदा\n",
    "14050004a": "महाभूतसमायुक्तं बुद्धिसंयमनं रथम्\n",
    "14050004c": "तमारुह्य स भूतात्मा समन्तात्परिधावति\n",
    "14050005a": "इन्द्रियग्रामसंयुक्तो मनःसारथिरेव च\n",
    "14050005c": "बुद्धिसंयमनो नित्यं महान्ब्रह्ममयो रथः\n",
    "14050006a": "एवं यो वेत्ति विद्वान्वै सदा ब्रह्ममयं रथम्\n",
    "14050006c": "स धीरः सर्वलोकेषु न मोहमधिगच्छति\n",
    "14050007a": "अव्यक्तादि विशेषान्तं त्रसस्थावरसंकुलम्\n",
    "14050007c": "चन्द्रसूर्यप्रभालोकं ग्रहनक्षत्रमण्डितम्\n",
    "14050008a": "नदीपर्वतजालैश्च सर्वतः परिभूषितम्\n",
    "14050008c": "विविधाभिस्तथाद्भिश्च सततं समलंकृतम्\n",
    "14050009a": "आजीवः सर्वभूतानां सर्वप्राणभृतां गतिः\n",
    "14050009c": "एतद्ब्रह्मवनं नित्यं यस्मिंश्चरति क्षेत्रवित्\n",
    "14050010a": "लोकेऽस्मिन्यानि भूतानि स्थावराणि चराणि च\n",
    "14050010c": "तान्येवाग्रे प्रलीयन्ते पश्चाद्भूतकृता गुणाः\n",
    "14050010e": "गुणेभ्यः पञ्चभूतानि एष भूतसमुच्छ्रयः\n",
    "14050011a": "देवा मनुष्या गन्धर्वाः पिशाचासुरराक्षसाः\n",
    "14050011c": "सर्वे स्वभावतः सृष्टा न क्रियाभ्यो न कारणात्\n",
    "14050012a": "एते विश्वकृतो विप्रा जायन्ते ह पुनः पुनः\n",
    "14050012c": "तेभ्यः प्रसूतास्तेष्वेव महाभूतेषु पञ्चसु\n",
    "14050012e": "प्रलीयन्ते यथाकालमूर्मयः सागरे यथा\n",
    "14050013a": "विश्वसृग्भ्यस्तु भूतेभ्यो महाभूतानि गच्छति\n",
    "14050013c": "भूतेभ्यश्चापि पञ्चभ्यो मुक्तो गच्छेत्प्रजापतिम्\n",
    "14050014a": "प्रजापतिरिदं सर्वं तपसैवासृजत्प्रभुः\n",
    "14050014c": "तथैव वेदानृषयस्तपसा प्रतिपेदिरे\n",
    "14050015a": "तपसश्चानुपूर्व्येण फलमूलाशिनस्तथा\n",
    "14050015c": "त्रैलोक्यं तपसा सिद्धाः पश्यन्तीह समाहिताः\n",
    "14050016a": "ओषधान्यगदादीनी नानाविद्याश्च सर्वशः\n",
    "14050016c": "तपसैव प्रसिध्यन्ति तपोमूलं हि साधनम्\n",
    "14050017a": "यद्दुरापं दुराम्नायं दुराधर्षं दुरन्वयम्\n",
    "14050017c": "तत्सर्वं तपसा साध्यं तपो हि दुरतिक्रमम्\n",
    "14050018a": "सुरापो ब्रह्महा स्तेयी भ्रूणहा गुरुतल्पगः\n",
    "14050018c": "तपसैव सुतप्तेन मुच्यन्ते किल्बिषात्ततः\n",
    "14050019a": "मनुष्याः पितरो देवाः पशवो मृगपक्षिणः\n",
    "14050019c": "यानि चान्यानि भूतानि त्रसानि स्थावराणि च\n",
    "14050020a": "तपःपरायणा नित्यं सिध्यन्ते तपसा सदा\n",
    "14050020c": "तथैव तपसा देवा महाभागा दिवं गताः\n",
    "14050021a": "आशीर्युक्तानि कर्माणि कुर्वते ये त्वतन्द्रिताः\n",
    "14050021c": "अहंकारसमायुक्तास्ते सकाशे प्रजापतेः\n",
    "14050022a": "ध्यानयोगेन शुद्धेन निर्ममा निरहंकृताः\n",
    "14050022c": "प्राप्नुवन्ति महात्मानो महान्तं लोकमुत्तमम्\n",
    "14050023a": "ध्यानयोगादुपागम्य प्रसन्नमतयः सदा\n",
    "14050023c": "सुखोपचयमव्यक्तं प्रविशन्त्यात्मवत्तया\n",
    "14050024a": "ध्यानयोगादुपागम्य निर्ममा निरहंकृताः\n",
    "14050024c": "अव्यक्तं प्रविशन्तीह महान्तं लोकमुत्तमम्\n",
    "14050025a": "अव्यक्तादेव संभूतः समयज्ञो गतः पुनः\n",
    "14050025c": "तमोरजोभ्यां निर्मुक्तः सत्त्वमास्थाय केवलम्\n",
    "14050026a": "विमुक्तः सर्वपापेभ्यः सर्वं त्यजति निष्कलः\n",
    "14050026c": "क्षेत्रज्ञ इति तं विद्याद्यस्तं वेद स वेदवित्\n",
    "14050027a": "चित्तं चित्तादुपागम्य मुनिरासीत संयतः\n",
    "14050027c": "यच्चित्तस्तन्मना भूत्वा गुह्यमेतत्सनातनम्\n",
    "14050028a": "अव्यक्तादि विशेषान्तमविद्यालक्षणं स्मृतम्\n",
    "14050028c": "निबोधत यथा हीदं गुणैर्लक्षणमित्युत\n",
    "14050029a": "द्व्यक्षरस्तु भवेन्मृत्युस्त्र्यक्षरं ब्रह्म शाश्वतम्\n",
    "14050029c": "ममेति च भवेन्मृत्युर्न ममेति च शाश्वतम्\n",
    "14050030a": "कर्म केचित्प्रशंसन्ति मन्दबुद्धितरा नराः\n",
    "14050030c": "ये तु बुद्धा महात्मानो न प्रशंसन्ति कर्म ते\n",
    "14050031a": "कर्मणा जायते जन्तुर्मूर्तिमान्षोडशात्मकः\n",
    "14050031c": "पुरुषं सृजतेऽविद्या अग्राह्यममृताशिनम्\n",
    "14050032a": "तस्मात्कर्मसु निःस्नेहा ये केचित्पारदर्शिनः\n",
    "14050032c": "विद्यामयोऽयं पुरुषो न तु कर्ममयः स्मृतः\n",
    "14050033a": "अपूर्वममृतं नित्यं य एनमविचारिणम्\n",
    "14050033c": "य एनं विन्दतेऽऽत्मानमग्राह्यममृताशिनम्\n",
    "14050033e": "अग्राह्योऽमृतो भवति य एभिः कारणैर्ध्रुवः\n",
    "14050034a": "अपोह्य सर्वसंकल्पान्संयम्यात्मानमात्मनि\n",
    "14050034c": "स तद्ब्रह्म शुभं वेत्ति यस्माद्भूयो न विद्यते\n",
    "14050035a": "प्रसादेनैव सत्त्वस्य प्रसादं समवाप्नुयात्\n",
    "14050035c": "लक्षणं हि प्रसादस्य यथा स्यात्स्वप्नदर्शनम्\n",
    "14050036a": "गतिरेषा तु मुक्तानां ये ज्ञानपरिनिष्ठिताः\n",
    "14050036c": "प्रवृत्तयश्च याः सर्वाः पश्यन्ति परिणामजाः\n",
    "14050037a": "एषा गतिरसक्तानामेष धर्मः सनातनः\n",
    "14050037c": "एषा ज्ञानवतां प्राप्तिरेतद्वृत्तमनिन्दितम्\n",
    "14050038a": "समेन सर्वभूतेषु निःस्पृहेण निराशिषा\n",
    "14050038c": "शक्या गतिरियं गन्तुं सर्वत्र समदर्शिना\n",
    "14050039a": "एतद्वः सर्वमाख्यातं मया विप्रर्षिसत्तमाः\n",
    "14050039c": "एवमाचरत क्षिप्रं ततः सिद्धिमवाप्स्यथ\n",
    "14050040": "गुरुरुवाच\n",
    "14050040a": "इत्युक्तास्ते तु मुनयो ब्रह्मणा गुरुणा तथा\n",
    "14050040c": "कृतवन्तो महात्मानस्ततो लोकानवाप्नुवन्\n",
    "14050041a": "त्वमप्येतन्महाभाग यथोक्तं ब्रह्मणो वचः\n",
    "14050041c": "सम्यगाचर शुद्धात्मंस्ततः सिद्धिमवाप्स्यसि\n",
    "14050042": "वासुदेव उवाच\n",
    "14050042a": "इत्युक्तः स तदा शिष्यो गुरुणा धर्ममुत्तमम्\n",
    "14050042c": "चकार सर्वं कौन्तेय ततो मोक्षमवाप्तवान्\n",
    "14050043a": "कृतकृत्यश्च स तदा शिष्यः कुरुकुलोद्वह\n",
    "14050043c": "तत्पदं समनुप्राप्तो यत्र गत्वा न शोचति\n",
    "14050044": "अर्जुन उवाच\n",
    "14050044a": "को न्वसौ ब्राह्मणः कृष्ण कश्च शिष्यो जनार्दन\n",
    "14050044c": "श्रोतव्यं चेन्मयैतद्वै तत्त्वमाचक्ष्व मे विभो\n",
    "14050045": "वासुदेव उवाच\n",
    "14050045a": "अहं गुरुर्महाबाहो मनः शिष्यं च विद्धि मे\n",
    "14050045c": "त्वत्प्रीत्या गुह्यमेतच्च कथितं मे धनंजय\n",
    "14050046a": "मयि चेदस्ति ते प्रीतिर्नित्यं कुरुकुलोद्वह\n",
    "14050046c": "अध्यात्ममेतच्छ्रुत्वा त्वं सम्यगाचर सुव्रत\n",
    "14050047a": "ततस्त्वं सम्यगाचीर्णे धर्मेऽस्मिन्कुरुनन्दन\n",
    "14050047c": "सर्वपापविशुद्धात्मा मोक्षं प्राप्स्यसि केवलम्\n",
    "14050048a": "पूर्वमप्येतदेवोक्तं युद्धकाल उपस्थिते\n",
    "14050048c": "मया तव महाबाहो तस्मादत्र मनः कुरु\n",
    "14050049a": "मया तु भरतश्रेष्ठ चिरदृष्टः पिता विभो\n",
    "14050049c": "तमहं द्रष्टुमिच्छामि संमते तव फल्गुन\n",
    "14050050": "वैशंपायन उवाच\n",
    "14050050a": "इत्युक्तवचनं कृष्णं प्रत्युवाच धनंजयः\n",
    "14050050c": "गच्छावो नगरं कृष्ण गजसाह्वयमद्य वै\n",
    "14050051a": "समेत्य तत्र राजानं धर्मात्मानं युधिष्ठिरम्\n",
    "14050051c": "समनुज्ञाप्य दुर्धर्षं स्वां पुरीं यातुमर्हसि\n",
    "14051001": "वैशंपायन उवाच\n",
    "14051001a": "ततोऽभ्यचोदयत्कृष्णो युज्यतामिति दारुकम्\n",
    "14051001c": "मुहूर्तादिव चाचष्ट युक्तमित्येव दारुकः\n",
    "14051002a": "तथैव चानुयात्राणि चोदयामास पाण्डवः\n",
    "14051002c": "सज्जयध्वं प्रयास्यामो नगरं गजसाह्वयम्\n",
    "14051003a": "इत्युक्ताः सैनिकास्ते तु सज्जीभूता विशां पते\n",
    "14051003c": "आचख्युः सज्जमित्येव पार्थायामिततेजसे\n",
    "14051004a": "ततस्तौ रथमास्थाय प्रयातौ कृष्णपाण्डवौ\n",
    "14051004c": "विकुर्वाणौ कथाश्चित्राः प्रीयमाणौ विशां पते\n",
    "14051005a": "रथस्थं तु महातेजा वासुदेवं धनंजयः\n",
    "14051005c": "पुनरेवाब्रवीद्वाक्यमिदं भरतसत्तम\n",
    "14051006a": "त्वत्प्रसादाज्जयः प्राप्तो राज्ञा वृष्णिकुलोद्वह\n",
    "14051006c": "निहताः शत्रवश्चापि प्राप्तं राज्यमकण्टकम्\n",
    "14051007a": "नाथवन्तश्च भवता पाण्डवा मधुसूदन\n",
    "14051007c": "भवन्तं प्लवमासाद्य तीर्णाः स्म कुरुसागरम्\n",
    "14051008a": "विश्वकर्मन्नमस्तेऽस्तु विश्वात्मन्विश्वसंभव\n",
    "14051008c": "यथाहं त्वा विजानामि यथा चाहं भवन्मनाः\n",
    "14051009a": "त्वत्तेजःसंभवो नित्यं हुताशो मधुसूदन\n",
    "14051009c": "रतिः क्रीडामयी तुभ्यं माया ते रोदसी विभो\n",
    "14051010a": "त्वयि सर्वमिदं विश्वं यदिदं स्थाणुजङ्गमम्\n",
    "14051010c": "त्वं हि सर्वं विकुरुषे भूतग्रामं सनातनम्\n",
    "14051011a": "पृथिवीं चान्तरिक्षं च तथा स्थावरजङ्गमम्\n",
    "14051011c": "हसितं तेऽमला ज्योत्स्ना ऋतवश्चेन्द्रियान्वयाः\n",
    "14051012a": "प्राणो वायुः सततगः क्रोधो मृत्युः सनातनः\n",
    "14051012c": "प्रसादे चापि पद्मा श्रीर्नित्यं त्वयि महामते\n",
    "14051013a": "रतिस्तुष्टिर्धृतिः क्षान्तिस्त्वयि चेदं चराचरम्\n",
    "14051013c": "त्वमेवेह युगान्तेषु निधनं प्रोच्यसेऽनघ\n",
    "14051014a": "सुदीर्घेणापि कालेन न ते शक्या गुणा मया\n",
    "14051014c": "आत्मा च परमो वक्तुं नमस्ते नलिनेक्षण\n",
    "14051015a": "विदितो मेऽसि दुर्धर्ष नारदाद्देवलात्तथा\n",
    "14051015c": "कृष्णद्वैपायनाच्चैव तथा कुरुपितामहात्\n",
    "14051016a": "त्वयि सर्वं समासक्तं त्वमेवैको जनेश्वरः\n",
    "14051016c": "यच्चानुग्रहसंयुक्तमेतदुक्तं त्वयानघ\n",
    "14051017a": "एतत्सर्वमहं सम्यगाचरिष्ये जनार्दन\n",
    "14051017c": "इदं चाद्भुतमत्यर्थं कृतमस्मत्प्रियेप्सया\n",
    "14051018a": "यत्पापो निहतः संख्ये कौरव्यो धृतराष्ट्रजः\n",
    "14051018c": "त्वया दग्धं हि तत्सैन्यं मया विजितमाहवे\n",
    "14051019a": "भवता तत्कृतं कर्म येनावाप्तो जयो मया\n",
    "14051019c": "दुर्योधनस्य संग्रामे तव बुद्धिपराक्रमैः\n",
    "14051020a": "कर्णस्य च वधोपायो यथावत्संप्रदर्शितः\n",
    "14051020c": "सैन्धवस्य च पापस्य भूरिश्रवस एव च\n",
    "14051021a": "अहं च प्रीयमाणेन त्वया देवकिनन्दन\n",
    "14051021c": "यदुक्तस्तत्करिष्यामि न हि मेऽत्र विचारणा\n",
    "14051022a": "राजानं च समासाद्य धर्मात्मानं युधिष्ठिरम्\n",
    "14051022c": "चोदयिष्यामि धर्मज्ञ गमनार्थं तवानघ\n",
    "14051023a": "रुचितं हि ममैतत्ते द्वारकागमनं प्रभो\n",
    "14051023c": "अचिराच्चैव दृष्टा त्वं मातुलं मधुसूदन\n",
    "14051023e": "बलदेवं च दुर्धर्षं तथान्यान्वृष्णिपुंगवान्\n",
    "14051024a": "एवं संभाषमाणौ तौ प्राप्तौ वारणसाह्वयम्\n",
    "14051024c": "तथा विविशतुश्चोभौ संप्रहृष्टनराकुलम्\n",
    "14051025a": "तौ गत्वा धृतराष्ट्रस्य गृहं शक्रगृहोपमम्\n",
    "14051025c": "ददृशाते महाराज धृतराष्ट्रं जनेश्वरम्\n",
    "14051026a": "विदुरं च महाबुद्धिं राजानं च युधिष्ठिरम्\n",
    "14051026c": "भीमसेनं च दुर्धर्षं माद्रीपुत्रौ च पाण्डवौ\n",
    "14051026e": "धृतराष्ट्रमुपासीनं युयुत्सुं चापराजितम्\n",
    "14051027a": "गान्धारीं च महाप्राज्ञां पृथां कृष्णां च भामिनीम्\n",
    "14051027c": "सुभद्राद्याश्च ताः सर्वा भरतानां स्त्रियस्तथा\n",
    "14051027e": "ददृशाते स्थिताः सर्वा गान्धारीं परिवार्य वै\n",
    "14051028a": "ततः समेत्य राजानं धृतराष्ट्रमरिंदमौ\n",
    "14051028c": "निवेद्य नामधेये स्वे तस्य पादावगृह्णताम्\n",
    "14051029a": "गान्धार्याश्च पृथायाश्च धर्मराज्ञस्तथैव च\n",
    "14051029c": "भीमस्य च महात्मानौ तथा पादावगृह्णताम्\n",
    "14051030a": "क्षत्तारं चापि संपूज्य पृष्ट्वा कुशलमव्ययम्\n",
    "14051030c": "तैः सार्धं नृपतिं वृद्धं ततस्तं पर्युपासताम्\n",
    "14051031a": "ततो निशि महाराज धृतराष्ट्रः कुरूद्वहान्\n",
    "14051031c": "जनार्दनं च मेधावी व्यसर्जयत वै गृहान्\n",
    "14051032a": "तेऽनुज्ञाता नृपतिना ययुः स्वं स्वं निवेशनम्\n",
    "14051032c": "धनंजयगृहानेव ययौ कृष्णस्तु वीर्यवान्\n",
    "14051033a": "तत्रार्चितो यथान्यायं सर्वकामैरुपस्थितः\n",
    "14051033c": "कृष्णः सुष्वाप मेधावी धनंजयसहायवान्\n",
    "14051034a": "प्रभातायां तु शर्वर्यां कृतपूर्वाह्णिकक्रियौ\n",
    "14051034c": "धर्मराजस्य भवनं जग्मतुः परमार्चितौ\n",
    "14051034e": "यत्रास्ते स सहामात्यो धर्मराजो महामनाः\n",
    "14051035a": "ततस्तौ तत्प्रविश्याथ ददृशाते महाबलौ\n",
    "14051035c": "धर्मराजानमासीनं देवराजमिवाश्विनौ\n",
    "14051036a": "तौ समासाद्य राजानं वार्ष्णेयकुरुपुंगवौ\n",
    "14051036c": "निषीदतुरनुज्ञातौ प्रीयमाणेन तेन वै\n",
    "14051037a": "ततः स राजा मेधावी विवक्षू प्रेक्ष्य तावुभौ\n",
    "14051037c": "प्रोवाच वदतां श्रेष्ठो वचनं राजसत्तमः\n",
    "14051038a": "विवक्षू हि युवां मन्ये वीरौ यदुकुरूद्वहौ\n",
    "14051038c": "ब्रूत कर्तास्मि सर्वं वां न चिरान्मा विचार्यताम्\n",
    "14051039a": "इत्युक्ते फल्गुनस्तत्र धर्मराजानमब्रवीत्\n",
    "14051039c": "विनीतवदुपागम्य वाक्यं वाक्यविशारदः\n",
    "14051040a": "अयं चिरोषितो राजन्वासुदेवः प्रतापवान्\n",
    "14051040c": "भवन्तं समनुज्ञाप्य पितरं द्रष्टुमिच्छति\n",
    "14051041a": "स गच्छेदभ्यनुज्ञातो भवता यदि मन्यसे\n",
    "14051041c": "आनर्तनगरीं वीरस्तदनुज्ञातुमर्हसि\n",
    "14051042": "युधिष्ठिर उवाच\n",
    "14051042a": "पुण्डरीकाक्ष भद्रं ते गच्छ त्वं मधुसूदन\n",
    "14051042c": "पुरीं द्वारवतीमद्य द्रष्टुं शूरसुतं प्रभुम्\n",
    "14051043a": "रोचते मे महाबाहो गमनं तव केशव\n",
    "14051043c": "मातुलश्चिरदृष्टो मे त्वया देवी च देवकी\n",
    "14051044a": "मातुलं वसुदेवं त्वं बलदेवं च माधव\n",
    "14051044c": "पूजयेथा महाप्राज्ञ मद्वाक्येन यथार्हतः\n",
    "14051045a": "स्मरेथाश्चापि मां नित्यं भीमं च बलिनां वरम्\n",
    "14051045c": "फल्गुनं नकुलं चैव सहदेवं च माधव\n",
    "14051046a": "आनर्तानवलोक्य त्वं पितरं च महाभुज\n",
    "14051046c": "वृष्णींश्च पुनरागच्छेर्हयमेधे ममानघ\n",
    "14051047a": "स गच्छ रत्नान्यादाय विविधानि वसूनि च\n",
    "14051047c": "यच्चाप्यन्यन्मनोज्ञं ते तदप्यादत्स्व सात्वत\n",
    "14051048a": "इयं हि वसुधा सर्वा प्रसादात्तव माधव\n",
    "14051048c": "अस्मानुपगता वीर निहताश्चापि शत्रवः\n",
    "14051049a": "एवं ब्रुवति कौरव्ये धर्मराजे युधिष्ठिरे\n",
    "14051049c": "वासुदेवो वरः पुंसामिदं वचनमब्रवीत्\n",
    "14051050a": "तवैव रत्नानि धनं च केवल;म्धरा च कृत्स्ना तु महाभुजाद्य वै\n",
    "14051050c": "यदस्ति चान्यद्द्रविणं गृहेषु मे; त्वमेव तस्येश्वर नित्यमीश्वरः\n",
    "14051051a": "तथेत्यथोक्तः प्रतिपूजितस्तदा; गदाग्रजो धर्मसुतेन वीर्यवान्\n",
    "14051051c": "पितृष्वसामभ्यवदद्यथाविधि; संपूजितश्चाप्यगमत्प्रदक्षिणम्\n",
    "14051052a": "तया स सम्यक्प्रतिनन्दितस्तदा; तथैव सर्वैर्विदुरादिभिस्ततः\n",
    "14051052c": "विनिर्ययौ नागपुराद्गदाग्रजो; रथेन दिव्येन चतुर्युजा हरिः\n",
    "14051053a": "रथं सुभद्रामधिरोप्य भामिनीं; युधिष्ठिरस्यानुमते जनार्दनः\n",
    "14051053c": "पितृष्वसायाश्च तथा महाभुजो; विनिर्ययौ पौरजनाभिसंवृतः\n",
    "14051054a": "तमन्वगाद्वानरवर्यकेतनः; ससात्यकिर्माद्रवतीसुतावपि\n",
    "14051054c": "अगाधबुद्धिर्विदुरश्च माधवं; स्वयं च भीमो गजराजविक्रमः\n",
    "14051055a": "निवर्तयित्वा कुरुराष्ट्रवर्धनां;स्ततः स सर्वान्विदुरं च वीर्यवान्\n",
    "14051055c": "जनार्दनो दारुकमाह सत्वरः; प्रचोदयाश्वानिति सात्यकिस्तदा\n",
    "14051056a": "ततो ययौ शत्रुगणप्रमर्दनः; शिनिप्रवीरानुगतो जनार्दनः\n",
    "14051056c": "यथा निहत्यारिगणाञ्शतक्रतु;र्दिवं तथानर्तपुरीं प्रतापवान्\n",
    "14052001": "वैशंपायन उवाच\n",
    "14052001a": "तथा प्रयान्तं वार्ष्णेयं द्वारकां भरतर्षभाः\n",
    "14052001c": "परिष्वज्य न्यवर्तन्त सानुयात्राः परंतपाः\n",
    "14052002a": "पुनः पुनश्च वार्ष्णेयं पर्यष्वजत फल्गुनः\n",
    "14052002c": "आ चक्षुर्विषयाच्चैनं ददर्श च पुनः पुनः\n",
    "14052003a": "कृच्छ्रेणैव च तां पार्थो गोविन्दे विनिवेशिताम्\n",
    "14052003c": "संजहार तदा दृष्टिं कृष्णश्चाप्यपराजितः\n",
    "14052004a": "तस्य प्रयाणे यान्यासन्निमित्तानि महात्मनः\n",
    "14052004c": "बहून्यद्भुतरूपाणि तानि मे गदतः शृणु\n",
    "14052005a": "वायुर्वेगेन महता रथस्य पुरतो ववौ\n",
    "14052005c": "कुर्वन्निःशर्करं मार्गं विरजस्कमकण्टकम्\n",
    "14052006a": "ववर्ष वासवश्चापि तोयं शुचि सुगन्धि च\n",
    "14052006c": "दिव्यानि चैव पुष्पाणि पुरतः शार्ङ्गधन्वनः\n",
    "14052007a": "स प्रयातो महाबाहुः समेषु मरुधन्वसु\n",
    "14052007c": "ददर्शाथ मुनिश्रेष्ठमुत्तङ्कममितौजसम्\n",
    "14052008a": "स तं संपूज्य तेजस्वी मुनिं पृथुललोचनः\n",
    "14052008c": "पूजितस्तेन च तदा पर्यपृच्छदनामयम्\n",
    "14052009a": "स पृष्टः कुशलं तेन संपूज्य मधुसूदनम्\n",
    "14052009c": "उत्तङ्को ब्राह्मणश्रेष्ठस्ततः पप्रच्छ माधवम्\n",
    "14052010a": "कच्चिच्छौरे त्वया गत्वा कुरुपाण्डवसद्म तत्\n",
    "14052010c": "कृतं सौभ्रात्रमचलं तन्मे व्याख्यातुमर्हसि\n",
    "14052011a": "अभिसंधाय तान्वीरानुपावृत्तोऽसि केशव\n",
    "14052011c": "संबन्धिनः सुदयितान्सततं वृष्णिपुंगव\n",
    "14052012a": "कच्चित्पाण्डुसुताः पञ्च धृतराष्ट्रस्य चात्मजाः\n",
    "14052012c": "लोकेषु विहरिष्यन्ति त्वया सह परंतप\n",
    "14052013a": "स्वराष्ट्रेषु च राजानः कच्चित्प्राप्स्यन्ति वै सुखम्\n",
    "14052013c": "कौरवेषु प्रशान्तेषु त्वया नाथेन माधव\n",
    "14052014a": "या मे संभावना तात त्वयि नित्यमवर्तत\n",
    "14052014c": "अपि सा सफला कृष्ण कृता ते भरतान्प्रति\n",
    "14052015": "वासुदेव उवाच\n",
    "14052015a": "कृतो यत्नो मया ब्रह्मन्सौभ्रात्रे कौरवान्प्रति\n",
    "14052015c": "न चाशक्यन्त संधातुं तेऽधर्मरुचयो मया\n",
    "14052016a": "ततस्ते निधनं प्राप्ताः सर्वे ससुतबान्धवाः\n",
    "14052016c": "न दिष्टमभ्यतिक्रान्तुं शक्यं बुद्ध्या बलेन वा\n",
    "14052016e": "महर्षे विदितं नूनं सर्वमेतत्तवानघ\n",
    "14052017a": "तेऽत्यक्रामन्मतिं मह्यं भीष्मस्य विदुरस्य च\n",
    "14052017c": "ततो यमक्षयं जग्मुः समासाद्येतरेतरम्\n",
    "14052018a": "पञ्च वै पाण्डवाः शिष्टा हतमित्रा हतात्मजाः\n",
    "14052018c": "धार्तराष्ट्राश्च निहताः सर्वे ससुतबान्धवाः\n",
    "14052019a": "इत्युक्तवचने कृष्णे भृशं क्रोधसमन्वितः\n",
    "14052019c": "उत्तङ्कः प्रत्युवाचैनं रोषादुत्फाल्य लोचने\n",
    "14052020a": "यस्माच्छक्तेन ते कृष्ण न त्राताः कुरुपाण्डवाः\n",
    "14052020c": "संबन्धिनः प्रियास्तस्माच्छप्स्येऽहं त्वामसंशयम्\n",
    "14052021a": "न च ते प्रसभं यस्मात्ते निगृह्य निवर्तिताः\n",
    "14052021c": "तस्मान्मन्युपरीतस्त्वां शप्स्यामि मधुसूदन\n",
    "14052022a": "त्वया हि शक्तेन सता मिथ्याचारेण माधव\n",
    "14052022c": "उपचीर्णाः कुरुश्रेष्ठा यस्त्वेतान्समुपेक्षथाः\n",
    "14052023": "वासुदेव उवाच\n",
    "14052023a": "शृणु मे विस्तरेणेदं यद्वक्ष्ये भृगुनन्दन\n",
    "14052023c": "गृहाणानुनयं चापि तपस्वी ह्यसि भार्गव\n",
    "14052024a": "श्रुत्वा त्वमेतदध्यात्मं मुञ्चेथाः शापमद्य वै\n",
    "14052024c": "न च मां तपसाल्पेन शक्तोऽभिभवितुं पुमान्\n",
    "14052025a": "न च ते तपसो नाशमिच्छामि जपतां वर\n",
    "14052025c": "तपस्ते सुमहद्दीप्तं गुरवश्चापि तोषिताः\n",
    "14052026a": "कौमारं ब्रह्मचर्यं ते जानामि द्विजसत्तम\n",
    "14052026c": "दुःखार्जितस्य तपसस्तस्मान्नेच्छामि ते व्ययम्\n",
    "14053001": "उत्तङ्क उवाच\n",
    "14053001a": "ब्रूहि केशव तत्त्वेन त्वमध्यात्ममनिन्दितम्\n",
    "14053001c": "श्रुत्वा श्रेयोऽभिधास्यामि शापं वा ते जनार्दन\n",
    "14053002": "वासुदेव उवाच\n",
    "14053002a": "तमो रजश्च सत्त्वं च विद्धि भावान्मदाश्रयान्\n",
    "14053002c": "तथा रुद्रान्वसूंश्चापि विद्धि मत्प्रभवान्द्विज\n",
    "14053003a": "मयि सर्वाणि भूतानि सर्वभूतेषु चाप्यहम्\n",
    "14053003c": "स्थित इत्यभिजानीहि मा तेऽभूदत्र संशयः\n",
    "14053004a": "तथा दैत्यगणान्सर्वान्यक्षराक्षसपन्नगान्\n",
    "14053004c": "गन्धर्वाप्सरसश्चैव विद्धि मत्प्रभवान्द्विज\n",
    "14053005a": "सदसच्चैव यत्प्राहुरव्यक्तं व्यक्तमेव च\n",
    "14053005c": "अक्षरं च क्षरं चैव सर्वमेतन्मदात्मकम्\n",
    "14053006a": "ये चाश्रमेषु वै धर्माश्चतुर्षु विहिता मुने\n",
    "14053006c": "दैवानि चैव कर्माणि विद्धि सर्वं मदात्मकम्\n",
    "14053007a": "असच्च सदसच्चैव यद्विश्वं सदसतः परम्\n",
    "14053007c": "ततः परं नास्ति चैव देवदेवात्सनातनात्\n",
    "14053008a": "ओंकारप्रभवान्वेदान्विद्धि मां त्वं भृगूद्वह\n",
    "14053008c": "यूपं सोमं तथैवेह त्रिदशाप्यायनं मखे\n",
    "14053009a": "होतारमपि हव्यं च विद्धि मां भृगुनन्दन\n",
    "14053009c": "अध्वर्युः कल्पकश्चापि हविः परमसंस्कृतम्\n",
    "14053010a": "उद्गाता चापि मां स्तौति गीतघोषैर्महाध्वरे\n",
    "14053010c": "प्रायश्चित्तेषु मां ब्रह्मञ्शान्तिमङ्गलवाचकाः\n",
    "14053010e": "स्तुवन्ति विश्वकर्माणं सततं द्विजसत्तमाः\n",
    "14053011a": "विद्धि मह्यं सुतं धर्ममग्रजं द्विजसत्तम\n",
    "14053011c": "मानसं दयितं विप्र सर्वभूतदयात्मकम्\n",
    "14053012a": "तत्राहं वर्तमानैश्च निवृत्तैश्चैव मानवैः\n",
    "14053012c": "बह्वीः संसरमाणो वै योनीर्हि द्विजसत्तम\n",
    "14053013a": "धर्मसंरक्षणार्थाय धर्मसंस्थापनाय च\n",
    "14053013c": "तैस्तैर्वेषैश्च रूपैश्च त्रिषु लोकेषु भार्गव\n",
    "14053014a": "अहं विष्णुरहं ब्रह्मा शक्रोऽथ प्रभवाप्ययः\n",
    "14053014c": "भूतग्रामस्य सर्वस्य स्रष्टा संहार एव च\n",
    "14053015a": "अधर्मे वर्तमानानां सर्वेषामहमप्युत\n",
    "14053015c": "धर्मस्य सेतुं बध्नामि चलिते चलिते युगे\n",
    "14053015e": "तास्ता योनीः प्रविश्याहं प्रजानां हितकाम्यया\n",
    "14053016a": "यदा त्वहं देवयोनौ वर्तामि भृगुनन्दन\n",
    "14053016c": "तदाहं देववत्सर्वमाचरामि न संशयः\n",
    "14053017a": "यदा गन्धर्वयोनौ तु वर्तामि भृगुनन्दन\n",
    "14053017c": "तदा गन्धर्ववच्चेष्टाः सर्वाश्चेष्टामि भार्गव\n",
    "14053018a": "नागयोनौ यदा चैव तदा वर्तामि नागवत्\n",
    "14053018c": "यक्षराक्षसयोनीश्च यथावद्विचराम्यहम्\n",
    "14053019a": "मानुष्ये वर्तमाने तु कृपणं याचिता मया\n",
    "14053019c": "न च ते जातसंमोहा वचो गृह्णन्ति मे हितम्\n",
    "14053020a": "भयं च महदुद्दिश्य त्रासिताः कुरवो मया\n",
    "14053020c": "क्रुद्धेव भूत्वा च पुनर्यथावदनुदर्शिताः\n",
    "14053021a": "तेऽधर्मेणेह संयुक्ताः परीताः कालधर्मणा\n",
    "14053021c": "धर्मेण निहता युद्धे गताः स्वर्गं न संशयः\n",
    "14053022a": "लोकेषु पाण्डवाश्चैव गताः ख्यातिं द्विजोत्तम\n",
    "14053022c": "एतत्ते सर्वमाख्यातं यन्मां त्वं परिपृच्छसि\n",
    "14054001": "उत्तङ्क उवाच\n",
    "14054001a": "अभिजानामि जगतः कर्तारं त्वां जनार्दन\n",
    "14054001c": "नूनं भवत्प्रसादोऽयमिति मे नास्ति संशयः\n",
    "14054002a": "चित्तं च सुप्रसन्नं मे त्वद्भावगतमच्युत\n",
    "14054002c": "विनिवृत्तश्च मे कोप इति विद्धि परंतप\n",
    "14054003a": "यदि त्वनुग्रहं कंचित्त्वत्तोऽर्होऽहं जनार्दन\n",
    "14054003c": "द्रष्टुमिच्छामि ते रूपमैश्वरं तन्निदर्शय\n",
    "14054004": "वैशंपायन उवाच\n",
    "14054004a": "ततः स तस्मै प्रीतात्मा दर्शयामास तद्वपुः\n",
    "14054004c": "शाश्वतं वैष्णवं धीमान्ददृशे यद्धनंजयः\n",
    "14054005a": "स ददर्श महात्मानं विश्वरूपं महाभुजम्\n",
    "14054005c": "विस्मयं च ययौ विप्रस्तद्दृष्ट्वा रूपमैश्वरम्\n",
    "14054006": "उत्तङ्क उवाच\n",
    "14054006a": "विश्वकर्मन्नमस्तेऽस्तु यस्य ते रूपमीदृशम्\n",
    "14054006c": "पद्भ्यां ते पृथिवी व्याप्ता शिरसा चावृतं नभः\n",
    "14054007a": "द्यावापृथिव्योर्यन्मध्यं जठरेण तदावृतम्\n",
    "14054007c": "भुजाभ्यामावृताश्चाशास्त्वमिदं सर्वमच्युत\n",
    "14054008a": "संहरस्व पुनर्देव रूपमक्षय्यमुत्तमम्\n",
    "14054008c": "पुनस्त्वां स्वेन रूपेण द्रष्टुमिच्छामि शाश्वतम्\n",
    "14054009": "वैशंपायन उवाच\n",
    "14054009a": "तमुवाच प्रसन्नात्मा गोविन्दो जनमेजय\n",
    "14054009c": "वरं वृणीष्वेति तदा तमुत्तङ्कोऽब्रवीदिदम्\n",
    "14054010a": "पर्याप्त एष एवाद्य वरस्त्वत्तो महाद्युते\n",
    "14054010c": "यत्ते रूपमिदं कृष्ण पश्यामि प्रभवाप्ययम्\n",
    "14054011a": "तमब्रवीत्पुनः कृष्णो मा त्वमत्र विचारय\n",
    "14054011c": "अवश्यमेतत्कर्तव्यममोघं दर्शनं मम\n",
    "14054012": "उत्तङ्क उवाच\n",
    "14054012a": "अवश्यकरणीयं वै यद्येतन्मन्यसे विभो\n",
    "14054012c": "तोयमिच्छामि यत्रेष्टं मरुष्वेतद्धि दुर्लभम्\n",
    "14054013": "वैशंपायन उवाच\n",
    "14054013a": "ततः संहृत्य तत्तेजः प्रोवाचोत्तङ्कमीश्वरः\n",
    "14054013c": "एष्टव्ये सति चिन्त्योऽहमित्युक्त्वा द्वारकां ययौ\n",
    "14054014a": "ततः कदाचिद्भगवानुत्तङ्कस्तोयकाङ्क्षया\n",
    "14054014c": "तृषितः परिचक्राम मरौ सस्मार चाच्युतम्\n",
    "14054015a": "ततो दिग्वाससं धीमान्मातङ्गं मलपङ्किनम्\n",
    "14054015c": "अपश्यत मरौ तस्मिञ्श्वयूथपरिवारितम्\n",
    "14054016a": "भीषणं बद्धनिस्त्रिंशं बाणकार्मुकधारिणम्\n",
    "14054016c": "तस्याधः स्रोतसोऽपश्यद्वारि भूरि द्विजोत्तमः\n",
    "14054017a": "स्मरन्नेव च तं प्राह मातङ्गः प्रहसन्निव\n",
    "14054017c": "एह्युत्तङ्क प्रतीच्छस्व मत्तो वारि भृगूद्वह\n",
    "14054017e": "कृपा हि मे सुमहती त्वां दृष्ट्वा तृट्समाहतम्\n",
    "14054018a": "इत्युक्तस्तेन स मुनिस्तत्तोयं नाभ्यनन्दत\n",
    "14054018c": "चिक्षेप च स तं धीमान्वाग्भिरुग्राभिरच्युतम्\n",
    "14054019a": "पुनः पुनश्च मातङ्गः पिबस्वेति तमब्रवीत्\n",
    "14054019c": "न चापिबत्स सक्रोधः क्षुभितेनान्तरात्मना\n",
    "14054020a": "स तथा निश्चयात्तेन प्रत्याख्यातो महात्मना\n",
    "14054020c": "श्वभिः सह महाराज तत्रैवान्तरधीयत\n",
    "14054021a": "उत्तङ्कस्तं तथा दृष्ट्वा ततो व्रीडितमानसः\n",
    "14054021c": "मेने प्रलब्धमात्मानं कृष्णेनामित्रघातिना\n",
    "14054022a": "अथ तेनैव मार्गेण शङ्खचक्रगदाधरः\n",
    "14054022c": "आजगाम महाबाहुरुत्तङ्कश्चैनमब्रवीत्\n",
    "14054023a": "न युक्तं तादृशं दातुं त्वया पुरुषसत्तम\n",
    "14054023c": "सलिलं विप्रमुख्येभ्यो मातङ्गस्रोतसा विभो\n",
    "14054024a": "इत्युक्तवचनं धीमान्महाबुद्धिर्जनार्दनः\n",
    "14054024c": "उत्तङ्कं श्लक्ष्णया वाचा सान्त्वयन्निदमब्रवीत्\n",
    "14054025a": "यादृशेनेह रूपेण योग्यं दातुं वृतेन वै\n",
    "14054025c": "तादृशं खलु मे दत्तं त्वं तु तन्नावबुध्यसे\n",
    "14054026a": "मया त्वदर्थमुक्तो हि वज्रपाणिः पुरंदरः\n",
    "14054026c": "उत्तङ्कायामृतं देहि तोयरूपमिति प्रभुः\n",
    "14054027a": "स मामुवाच देवेन्द्रो न मर्त्योऽमर्त्यतां व्रजेत्\n",
    "14054027c": "अन्यमस्मै वरं देहीत्यसकृद्भृगुनन्दन\n",
    "14054028a": "अमृतं देयमित्येव मयोक्तः स शचीपतिः\n",
    "14054028c": "स मां प्रसाद्य देवेन्द्रः पुनरेवेदमब्रवीत्\n",
    "14054029a": "यदि देयमवश्यं वै मातङ्गोऽहं महाद्युते\n",
    "14054029c": "भूत्वामृतं प्रदास्यामि भार्गवाय महात्मने\n",
    "14054030a": "यद्येवं प्रतिगृह्णाति भार्गवोऽमृतमद्य वै\n",
    "14054030c": "प्रदातुमेष गच्छामि भार्गवायामृतं प्रभो\n",
    "14054030e": "प्रत्याख्यातस्त्वहं तेन न दद्यामिति भार्गव\n",
    "14054031a": "स तथा समयं कृत्वा तेन रूपेण वासवः\n",
    "14054031c": "उपस्थितस्त्वया चापि प्रत्याख्यातोऽमृतं ददत्\n",
    "14054031e": "चण्डालरूपी भगवान्सुमहांस्ते व्यतिक्रमः\n",
    "14054032a": "यत्तु शक्यं मया कर्तुं भूय एव तवेप्सितम्\n",
    "14054032c": "तोयेप्सां तव दुर्धर्ष करिष्ये सफलामहम्\n",
    "14054033a": "येष्वहःसु तव ब्रह्मन्सलिलेच्छा भविष्यति\n",
    "14054033c": "तदा मरौ भविष्यन्ति जलपूर्णाः पयोधराः\n",
    "14054034a": "रसवच्च प्रदास्यन्ति ते तोयं भृगुनन्दन\n",
    "14054034c": "उत्तङ्कमेघा इत्युक्ताः ख्यातिं यास्यन्ति चापि ते\n",
    "14054035a": "इत्युक्तः प्रीतिमान्विप्रः कृष्णेन स बभूव ह\n",
    "14054035c": "अद्याप्युत्तङ्कमेघाश्च मरौ वर्षन्ति भारत\n",
    "14055001": "जनमेजय उवाच\n",
    "14055001a": "उत्तङ्कः केन तपसा संयुक्तः सुमहातपाः\n",
    "14055001c": "यः शापं दातुकामोऽभूद्विष्णवे प्रभविष्णवे\n",
    "14055002": "वैशंपायन उवाच\n",
    "14055002a": "उत्तङ्को महता युक्तस्तपसा जनमेजय\n",
    "14055002c": "गुरुभक्तः स तेजस्वी नान्यं कंचिदपूजयत्\n",
    "14055003a": "सर्वेषामृषिपुत्राणामेष चासीन्मनोरथः\n",
    "14055003c": "औत्तङ्कीं गुरुवृत्तिं वै प्राप्नुयामिति भारत\n",
    "14055004a": "गौतमस्य तु शिष्याणां बहूनां जनमेजय\n",
    "14055004c": "उत्तङ्केऽभ्यधिका प्रीतिः स्नेहश्चैवाभवत्तदा\n",
    "14055005a": "स तस्य दमशौचाभ्यां विक्रान्तेन च कर्मणा\n",
    "14055005c": "सम्यक्चैवोपचारेण गौतमः प्रीतिमानभूत्\n",
    "14055006a": "अथ शिष्यसहस्राणि समनुज्ञाय गौतमः\n",
    "14055006c": "उत्तङ्कं परया प्रीत्या नाभ्यनुज्ञातुमैच्छत\n",
    "14055007a": "तं क्रमेण जरा तात प्रतिपेदे महामुनिम्\n",
    "14055007c": "न चान्वबुध्यत तदा स मुनिर्गुरुवत्सलः\n",
    "14055008a": "ततः कदाचिद्राजेन्द्र काष्ठान्यानयितुं ययौ\n",
    "14055008c": "उत्तङ्कः काष्ठभारं च महान्तं समुपानयत्\n",
    "14055009a": "स तु भाराभिभूतात्मा काष्ठभारमरिंदम\n",
    "14055009c": "निष्पिपेष क्षितौ राजन्परिश्रान्तो बुभुक्षितः\n",
    "14055010a": "तस्य काष्ठे विलग्नाभूज्जटा रूप्यसमप्रभा\n",
    "14055010c": "ततः काष्ठैः सह तदा पपात धरणीतले\n",
    "14055011a": "ततः स भारनिष्पिष्टः क्षुधाविष्टश्च भार्गवः\n",
    "14055011c": "दृष्ट्वा तां वयसोऽवस्थां रुरोदार्तस्वरं तदा\n",
    "14055012a": "ततो गुरुसुता तस्य पद्मपत्रनिभेक्षणा\n",
    "14055012c": "जग्राहाश्रूणि सुश्रोणी करेण पृथुलोचना\n",
    "14055012e": "पितुर्नियोगाद्धर्मज्ञा शिरसावनता तदा\n",
    "14055013a": "तस्या निपेततुर्दग्धौ करौ तैरश्रुबिन्दुभिः\n",
    "14055013c": "न हि तानश्रुपातान्वै शक्ता धारयितुं मही\n",
    "14055014a": "गौतमस्त्वब्रवीद्विप्रमुत्तङ्कं प्रीतमानसः\n",
    "14055014c": "कस्मात्तात तवाद्येह शोकोत्तरमिदं मनः\n",
    "14055014e": "स स्वैरं ब्रूहि विप्रर्षे श्रोतुमिच्छामि ते वचः\n",
    "14055015": "उत्तङ्क उवाच\n",
    "14055015a": "भवद्गतेन मनसा भवत्प्रियचिकीर्षया\n",
    "14055015c": "भवद्भक्तिगतेनेह भवद्भावानुगेन च\n",
    "14055016a": "जरेयं नावबुद्धा मे नाभिज्ञातं सुखं च मे\n",
    "14055016c": "शतवर्षोषितं हि त्वं न मामभ्यनुजानथाः\n",
    "14055017a": "भवता ह्यभ्यनुज्ञाताः शिष्याः प्रत्यवरा मया\n",
    "14055017c": "उपपन्ना द्विजश्रेष्ठ शतशोऽथ सहस्रशः\n",
    "14055018": "गौतम उवाच\n",
    "14055018a": "त्वत्प्रीतियुक्तेन मया गुरुशुश्रूषया तव\n",
    "14055018c": "व्यतिक्रामन्महान्कालो नावबुद्धो द्विजर्षभ\n",
    "14055019a": "किं त्वद्य यदि ते श्रद्धा गमनं प्रति भार्गव\n",
    "14055019c": "अनुज्ञां गृह्य मत्तस्त्वं गृहान्गच्छस्व मा चिरम्\n",
    "14055020": "उत्तङ्क उवाच\n",
    "14055020a": "गुर्वर्थं कं प्रयच्छामि ब्रूहि त्वं द्विजसत्तम\n",
    "14055020c": "तमुपाकृत्य गच्छेयमनुज्ञातस्त्वया विभो\n",
    "14055021": "गौतम उवाच\n",
    "14055021a": "दक्षिणा परितोषो वै गुरूणां सद्भिरुच्यते\n",
    "14055021c": "तव ह्याचरतो ब्रह्मंस्तुष्टोऽहं वै न संशयः\n",
    "14055022a": "इत्थं च परितुष्टं मां विजानीहि भृगूद्वह\n",
    "14055022c": "युवा षोडशवर्षो हि यदद्य भविता भवान्\n",
    "14055023a": "ददामि पत्नीं कन्यां च स्वां ते दुहितरं द्विज\n",
    "14055023c": "एतामृते हि नान्या वै त्वत्तेजोऽर्हति सेवितुम्\n",
    "14055024a": "ततस्तां प्रतिजग्राह युवा भूत्वा यशस्विनीम्\n",
    "14055024c": "गुरुणा चाभ्यनुज्ञातो गुरुपत्नीमथाब्रवीत्\n",
    "14055025a": "किं भवत्यै प्रयच्छामि गुर्वर्थं विनियुङ्क्ष्व माम्\n",
    "14055025c": "प्रियं हि तव काङ्क्षामि प्राणैरपि धनैरपि\n",
    "14055026a": "यद्दुर्लभं हि लोकेऽस्मिन्रत्नमत्यद्भुतं भवेत्\n",
    "14055026c": "तदानयेयं तपसा न हि मेऽत्रास्ति संशयः\n",
    "14055027": "अहल्योवाच\n",
    "14055027a": "परितुष्टास्मि ते पुत्र नित्यं भगवता सह\n",
    "14055027c": "पर्याप्तये तद्भद्रं ते गच्छ तात यथेच्छकम्\n",
    "14055028": "वैशंपायन उवाच\n",
    "14055028a": "उत्तङ्कस्तु महाराज पुनरेवाब्रवीद्वचः\n",
    "14055028c": "आज्ञापयस्व मां मातः कर्तव्यं हि प्रियं तव\n",
    "14055029": "अहल्योवाच\n",
    "14055029a": "सौदासपत्न्या विदिते दिव्ये वै मणिकुण्डले\n",
    "14055029c": "ते समानय भद्रं ते गुर्वर्थः सुकृतो भवेत्\n",
    "14055030a": "स तथेति प्रतिश्रुत्य जगाम जनमेजय\n",
    "14055030c": "गुरुपत्नीप्रियार्थं वै ते समानयितुं तदा\n",
    "14055031a": "स जगाम ततः शीघ्रमुत्तङ्को ब्राह्मणर्षभः\n",
    "14055031c": "सौदासं पुरुषादं वै भिक्षितुं मणिकुण्डले\n",
    "14055032a": "गौतमस्त्वब्रवीत्पत्नीमुत्तङ्को नाद्य दृश्यते\n",
    "14055032c": "इति पृष्टा तमाचष्ट कुण्डलार्थं गतं तु वै\n",
    "14055033a": "ततः प्रोवाच पत्नीं स न ते सम्यगिदं कृतम्\n",
    "14055033c": "शप्तः स पार्थिवो नूनं ब्राह्मणं तं वधिष्यति\n",
    "14055034": "अहल्योवाच\n",
    "14055034a": "अजानन्त्या नियुक्तः स भगवन्ब्राह्मणोऽद्य मे\n",
    "14055034c": "भवत्प्रसादान्न भयं किंचित्तस्य भविष्यति\n",
    "14055035a": "इत्युक्तः प्राह तां पत्नीमेवमस्त्विति गौतमः\n",
    "14055035c": "उत्तङ्कोऽपि वने शून्ये राजानं तं ददर्श ह\n",
    "14056001": "वैशंपायन उवाच\n",
    "14056001a": "स तं दृष्ट्वा तथाभूतं राजानं घोरदर्शनम्\n",
    "14056001c": "दीर्घश्मश्रुधरं नॄणां शोणितेन समुक्षितम्\n",
    "14056002a": "चकार न व्यथां विप्रो राजा त्वेनमथाब्रवीत्\n",
    "14056002c": "प्रत्युत्थाय महातेजा भयकर्ता यमोपमः\n",
    "14056003a": "दिष्ट्या त्वमसि कल्याण षष्ठे काले ममान्तिकम्\n",
    "14056003c": "भक्षं मृगयमाणस्य संप्राप्तो द्विजसत्तम\n",
    "14056004": "उत्तङ्क उवाच\n",
    "14056004a": "राजन्गुर्वर्थिनं विद्धि चरन्तं मामिहागतम्\n",
    "14056004c": "न च गुर्वर्थमुद्युक्तं हिंस्यमाहुर्मनीषिणः\n",
    "14056005": "राजोवाच\n",
    "14056005a": "षष्ठे काले ममाहारो विहितो द्विजसत्तम\n",
    "14056005c": "न च शक्यः समुत्स्रष्टुं क्षुधितेन मयाद्य वै\n",
    "14056006": "उत्तङ्क उवाच\n",
    "14056006a": "एवमस्तु महाराज समयः क्रियतां तु मे\n",
    "14056006c": "गुर्वर्थमभिनिर्वर्त्य पुनरेष्यामि ते वशम्\n",
    "14056007a": "संश्रुतश्च मया योऽर्थो गुरवे राजसत्तम\n",
    "14056007c": "त्वदधीनः स राजेन्द्र तं त्वा भिक्षे नरेश्वर\n",
    "14056008a": "ददासि विप्रमुख्येभ्यस्त्वं हि रत्नानि सर्वशः\n",
    "14056008c": "दाता त्वं च नरव्याघ्र पात्रभूतः क्षिताविह\n",
    "14056008e": "पात्रं प्रतिग्रहे चापि विद्धि मां नृपसत्तम\n",
    "14056009a": "उपाकृत्य गुरोरर्थं त्वदायत्तमरिंदम\n",
    "14056009c": "समयेनेह राजेन्द्र पुनरेष्यामि ते वशम्\n",
    "14056010a": "सत्यं ते प्रतिजानामि नात्र मिथ्यास्ति किंचन\n",
    "14056010c": "अनृतं नोक्तपूर्वं मे स्वैरेष्वपि कुतोऽन्यथा\n",
    "14056011": "सौदास उवाच\n",
    "14056011a": "यदि मत्तस्त्वदायत्तो गुर्वर्थः कृत एव सः\n",
    "14056011c": "यदि चास्मि प्रतिग्राह्यः सांप्रतं तद्ब्रवीहि मे\n",
    "14056012": "उत्तङ्क उवाच\n",
    "14056012a": "प्रतिग्राह्यो मतो मे त्वं सदैव पुरुषर्षभ\n",
    "14056012c": "सोऽहं त्वामनुसंप्राप्तो भिक्षितुं मणिकुण्डले\n",
    "14056013": "सौदास उवाच\n",
    "14056013a": "पत्न्यास्ते मम विप्रर्षे रुचिरे मणिकुण्डले\n",
    "14056013c": "वरयार्थं त्वमन्यं वै तं ते दास्यामि सुव्रत\n",
    "14056014": "उत्तङ्क उवाच\n",
    "14056014a": "अलं ते व्यपदेशेन प्रमाणं यदि ते वयम्\n",
    "14056014c": "प्रयच्छ कुण्डले मे त्वं सत्यवाग्भव पार्थिव\n",
    "14056015": "वैशंपायन उवाच\n",
    "14056015a": "इत्युक्तस्त्वब्रवीद्राजा तमुत्तङ्कं पुनर्वचः\n",
    "14056015c": "गच्छ मद्वचनाद्देवीं ब्रूहि देहीति सत्तम\n",
    "14056016a": "सैवमुक्ता त्वया नूनं मद्वाक्येन शुचिस्मिता\n",
    "14056016c": "प्रदास्यति द्विजश्रेष्ठ कुण्डले ते न संशयः\n",
    "14056017": "उत्तङ्क उवाच\n",
    "14056017a": "क्व पत्नी भवतः शक्या मया द्रष्टुं नरेश्वर\n",
    "14056017c": "स्वयं वापि भवान्पत्नीं किमर्थं नोपसर्पति\n",
    "14056018": "सौदास उवाच\n",
    "14056018a": "द्रक्ष्यते तां भवानद्य कस्मिंश्चिद्वननिर्झरे\n",
    "14056018c": "षष्ठे काले न हि मया सा शक्या द्रष्टुमद्य वै\n",
    "14056019a": "उत्तङ्कस्तु तथोक्तः स जगाम भरतर्षभ\n",
    "14056019c": "मदयन्तीं च दृष्ट्वा सोऽज्ञापयत्स्वं प्रयोजनम्\n",
    "14056020a": "सौदासवचनं श्रुत्वा ततः सा पृथुलोचना\n",
    "14056020c": "प्रत्युवाच महाबुद्धिमुत्तङ्कं जनमेजय\n",
    "14056021a": "एवमेतन्महाब्रह्मन्नानृतं वदसेऽनघ\n",
    "14056021c": "अभिज्ञानं तु किंचित्त्वं समानेतुमिहार्हसि\n",
    "14056022a": "इमे हि दिव्ये मणिकुण्डले मे; देवाश्च यक्षाश्च महोरगाश्च\n",
    "14056022c": "तैस्तैरुपायैः परिहर्तुकामा;श्छिद्रेषु नित्यं परितर्कयन्ति\n",
    "14056023a": "निक्षिप्तमेतद्भुवि पन्नगास्तु; रत्नं समासाद्य परामृषेयुः\n",
    "14056023c": "यक्षास्तथोच्छिष्टधृतं सुराश्च; निद्रावशं त्वा परिधर्षयेयुः\n",
    "14056024a": "छिद्रेष्वेतेषु हि सदा ह्यधृष्येषु द्विजर्षभ\n",
    "14056024c": "देवराक्षसनागानामप्रमत्तेन धार्यते\n",
    "14056025a": "स्यन्देते हि दिवा रुक्मं रात्रौ च द्विजसत्तम\n",
    "14056025c": "नक्तं नक्षत्रताराणां प्रभामाक्षिप्य वर्तते\n",
    "14056026a": "एते ह्यामुच्य भगवन्क्षुत्पिपासाभयं कुतः\n",
    "14056026c": "विषाग्निश्वापदेभ्यश्च भयं जातु न विद्यते\n",
    "14056027a": "ह्रस्वेन चैते आमुक्ते भवतो ह्रस्वके तदा\n",
    "14056027c": "अनुरूपेण चामुक्ते तत्प्रमाणे हि जायतः\n",
    "14056028a": "एवंविधे ममैते वै कुण्डले परमार्चिते\n",
    "14056028c": "त्रिषु लोकेषु विख्याते तदभिज्ञानमानय\n",
    "14057001": "वैशंपायन उवाच\n",
    "14057001a": "स मित्रसहमासाद्य त्वभिज्ञानमयाचत\n",
    "14057001c": "तस्मै ददावभिज्ञानं स चेक्ष्वाकुवरस्तदा\n",
    "14057002": "सौदास उवाच\n",
    "14057002a": "न चैवैषा गतिः क्षेम्या न चान्या विद्यते गतिः\n",
    "14057002c": "एतन्मे मतमाज्ञाय प्रयच्छ मणिकुण्डले\n",
    "14057003": "वैशंपायन उवाच\n",
    "14057003a": "इत्युक्तस्तामुत्तङ्कस्तु भर्तुर्वाक्यमथाब्रवीत्\n",
    "14057003c": "श्रुत्वा च सा ततः प्रादात्तस्मै ते मणिकुण्डले\n",
    "14057004a": "अवाप्य कुण्डले ते तु राजानं पुनरब्रवीत्\n",
    "14057004c": "किमेतद्गुह्यवचनं श्रोतुमिच्छामि पार्थिव\n",
    "14057005": "सौदास उवाच\n",
    "14057005a": "प्रजा निसर्गाद्विप्रान्वै क्षत्रियाः पूजयन्ति ह\n",
    "14057005c": "विप्रेभ्यश्चापि बहवो दोषाः प्रादुर्भवन्ति नः\n",
    "14057006a": "सोऽहं द्विजेभ्यः प्रणतो विप्राद्दोषमवाप्तवान्\n",
    "14057006c": "गतिमन्यां न पश्यामि मदयन्तीसहायवान्\n",
    "14057006e": "स्वर्गद्वारस्य गमने स्थाने चेह द्विजोत्तम\n",
    "14057007a": "न हि राज्ञा विशेषेण विरुद्धेन द्विजातिभिः\n",
    "14057007c": "शक्यं नृलोके संस्थातुं प्रेत्य वा सुखमेधितुम्\n",
    "14057008a": "तदिष्टे ते मयैवैते दत्ते स्वे मणिकुण्डले\n",
    "14057008c": "यः कृतस्तेऽद्य समयः सफलं तं कुरुष्व मे\n",
    "14057009": "उत्तङ्क उवाच\n",
    "14057009a": "राजंस्तथेह कर्तास्मि पुनरेष्यामि ते वशम्\n",
    "14057009c": "प्रश्नं तु कंचित्प्रष्टुं त्वां व्यवसिष्ये परंतप\n",
    "14057010": "सौदास उवाच\n",
    "14057010a": "ब्रूहि विप्र यथाकामं प्रतिवक्तास्मि ते वचः\n",
    "14057010c": "छेत्तास्मि संशयं तेऽद्य न मेऽत्रास्ति विचारणा\n",
    "14057011": "उत्तङ्क उवाच\n",
    "14057011a": "प्राहुर्वाक्संगतं मित्रं धर्मनैपुण्यदर्शिनः\n",
    "14057011c": "मित्रेषु यश्च विषमः स्तेन इत्येव तं विदुः\n",
    "14057012a": "स भवान्मित्रतामद्य संप्राप्तो मम पार्थिव\n",
    "14057012c": "स मे बुद्धिं प्रयच्छस्व समां बुद्धिमतां वर\n",
    "14057013a": "अवाप्तार्थोऽहमद्येह भवांश्च पुरुषादकः\n",
    "14057013c": "भवत्सकाशमागन्तुं क्षमं मम न वेति वा\n",
    "14057014": "सौदास उवाच\n",
    "14057014a": "क्षमं चेदिह वक्तव्यं मया द्विजवरोत्तम\n",
    "14057014c": "मत्समीपं द्विजश्रेष्ठ नागन्तव्यं कथंचन\n",
    "14057015a": "एवं तव प्रपश्यामि श्रेयो भृगुकुलोद्वह\n",
    "14057015c": "आगच्छतो हि ते विप्र भवेन्मृत्युरसंशयम्\n",
    "14057016": "वैशंपायन उवाच\n",
    "14057016a": "इत्युक्तः स तदा राज्ञा क्षमं बुद्धिमता हितम्\n",
    "14057016c": "समनुज्ञाप्य राजानमहल्यां प्रति जग्मिवान्\n",
    "14057017a": "गृहीत्वा कुण्डले दिव्ये गुरुपत्न्याः प्रियंकरः\n",
    "14057017c": "जवेन महता प्रायाद्गौतमस्याश्रमं प्रति\n",
    "14057018a": "यथा तयो रक्षणं च मदयन्त्याभिभाषितम्\n",
    "14057018c": "तथा ते कुण्डले बद्ध्वा तथा कृष्णाजिनेऽनयत्\n",
    "14057019a": "स कस्मिंश्चित्क्षुधाविष्टः फलभारसमन्वितम्\n",
    "14057019c": "बिल्वं ददर्श कस्मिंश्चिदारुरोह क्षुधान्वितः\n",
    "14057020a": "शाखास्वासज्य तस्यैव कृष्णाजिनमरिंदम\n",
    "14057020c": "यस्मिंस्ते कुण्डले बद्धे तदा द्विजवरेण वै\n",
    "14057021a": "विशीर्णबन्धने तस्मिन्गते कृष्णाजिने महीम्\n",
    "14057021c": "अपश्यद्भुजगः कश्चित्ते तत्र मणिकुण्डले\n",
    "14057022a": "ऐरावतकुलोत्पन्नः शीघ्रो भूत्वा तदा स वै\n",
    "14057022c": "विदश्यास्येन वल्मीकं विवेशाथ स कुण्डले\n",
    "14057023a": "ह्रियमाणे तु दृष्ट्वा स कुण्डले भुजगेन ह\n",
    "14057023c": "पपात वृक्षात्सोद्वेगो दुःखात्परमकोपनः\n",
    "14057024a": "स दण्डकाष्ठमादाय वल्मीकमखनत्तदा\n",
    "14057024c": "क्रोधामर्षाभितप्ताङ्गस्ततो वै द्विजपुंगवः\n",
    "14057025a": "तस्य वेगमसह्यं तमसहन्ती वसुंधरा\n",
    "14057025c": "दण्डकाष्ठाभिनुन्नाङ्गी चचाल भृशमातुरा\n",
    "14057026a": "ततः खनत एवाथ विप्रर्षेर्धरणीतलम्\n",
    "14057026c": "नागलोकस्य पन्थानं कर्तुकामस्य निश्चयात्\n",
    "14057027a": "रथेन हरियुक्तेन तं देशमुपजग्मिवान्\n",
    "14057027c": "वज्रपाणिर्महातेजा ददर्श च द्विजोत्तमम्\n",
    "14057028a": "स तु तं ब्राह्मणो भूत्वा तस्य दुःखेन दुःखितः\n",
    "14057028c": "उत्तङ्कमब्रवीत्तात नैतच्छक्यं त्वयेति वै\n",
    "14057029a": "इतो हि नागलोको वै योजनानि सहस्रशः\n",
    "14057029c": "न दण्डकाष्ठसाध्यं च मन्ये कार्यमिदं तव\n",
    "14057030": "उत्तङ्क उवाच\n",
    "14057030a": "नागलोके यदि ब्रह्मन्न शक्ये कुण्डले मया\n",
    "14057030c": "प्राप्तुं प्राणान्विमोक्ष्यामि पश्यतस्ते द्विजोत्तम\n",
    "14057031a": "यदा स नाशकत्तस्य निश्चयं कर्तुमन्यथा\n",
    "14057031c": "वज्रपाणिस्तदा दण्डं वज्रास्त्रेण युयोज ह\n",
    "14057032a": "ततो वज्रप्रहारैस्तैर्दार्यमाणा वसुंधरा\n",
    "14057032c": "नागलोकस्य पन्थानमकरोज्जनमेजय\n",
    "14057033a": "स तेन मार्गेण तदा नागलोकं विवेश ह\n",
    "14057033c": "ददर्श नागलोकं च योजनानि सहस्रशः\n",
    "14057034a": "प्राकारनिचयैर्दिव्यैर्मणिमुक्ताभ्यलंकृतैः\n",
    "14057034c": "उपपन्नं महाभाग शातकुम्भमयैस्तथा\n",
    "14057035a": "वापीः स्फटिकसोपाना नदीश्च विमलोदकाः\n",
    "14057035c": "ददर्श वृक्षांश्च बहून्नानाद्विजगणायुतान्\n",
    "14057036a": "तस्य लोकस्य च द्वारं ददर्श स भृगूद्वहः\n",
    "14057036c": "पञ्चयोजनविस्तारमायतं शतयोजनम्\n",
    "14057037a": "नागलोकमुत्तङ्कस्तु प्रेक्ष्य दीनोऽभवत्तदा\n",
    "14057037c": "निराशश्चाभवत्तात कुण्डलाहरणे पुनः\n",
    "14057038a": "तत्र प्रोवाच तुरगस्तं कृष्णश्वेतवालधिः\n",
    "14057038c": "ताम्रास्यनेत्रः कौरव्य प्रज्वलन्निव तेजसा\n",
    "14057039a": "धमस्वापानमेतन्मे ततस्त्वं विप्र लप्स्यसे\n",
    "14057039c": "ऐरावतसुतेनेह तवानीते हि कुण्डले\n",
    "14057040a": "मा जुगुप्सां कृथाः पुत्र त्वमत्रार्थे कथंचन\n",
    "14057040c": "त्वयैतद्धि समाचीर्णं गौतमस्याश्रमे तदा\n",
    "14057041": "उत्तङ्क उवाच\n",
    "14057041a": "कथं भवन्तं जानीयामुपाध्यायाश्रमं प्रति\n",
    "14057041c": "यन्मया चीर्णपूर्वं च श्रोतुमिच्छामि तद्ध्यहम्\n",
    "14057042": "अश्व उवाच\n",
    "14057042a": "गुरोर्गुरुं मां जानीहि ज्वलितं जातवेदसम्\n",
    "14057042c": "त्वया ह्यहं सदा वत्स गुरोरर्थेऽभिपूजितः\n",
    "14057043a": "सततं पूजितो विप्र शुचिना भृगुनन्दन\n",
    "14057043c": "तस्माच्छ्रेयो विधास्यामि तवैवं कुरु मा चिरम्\n",
    "14057044a": "इत्युक्तः स तथाकार्षीदुत्तङ्कश्चित्रभानुना\n",
    "14057044c": "घृतार्चिः प्रीतिमांश्चापि प्रजज्वाल दिधक्षया\n",
    "14057045a": "ततोऽस्य रोमकूपेभ्यो ध्मायमानस्य भारत\n",
    "14057045c": "घनः प्रादुरभूद्धूमो नागलोकभयावहः\n",
    "14057046a": "तेन धूमेन सहसा वर्धमानेन भारत\n",
    "14057046c": "नागलोके महाराज न प्रज्ञायत किंचन\n",
    "14057047a": "हाहाकृतमभूत्सर्वमैरावतनिवेशनम्\n",
    "14057047c": "वासुकिप्रमुखानां च नागानां जनमेजय\n",
    "14057048a": "न प्रकाशन्त वेश्मानि धूमरुद्धानि भारत\n",
    "14057048c": "नीहारसंवृतानीव वनानि गिरयस्तथा\n",
    "14057049a": "ते धूमरक्तनयना वह्नितेजोभितापिताः\n",
    "14057049c": "आजग्मुर्निश्चयं ज्ञातुं भार्गवस्यातितेजसः\n",
    "14057050a": "श्रुत्वा च निश्चयं तस्य महर्षेस्तिग्मतेजसः\n",
    "14057050c": "संभ्रान्तमनसः सर्वे पूजां चक्रुर्यथाविधि\n",
    "14057051a": "सर्वे प्राञ्जलयो नागा वृद्धबालपुरोगमाः\n",
    "14057051c": "शिरोभिः प्रणिपत्योचुः प्रसीद भगवन्निति\n",
    "14057052a": "प्रसाद्य ब्राह्मणं ते तु पाद्यमर्घ्यं निवेद्य च\n",
    "14057052c": "प्रायच्छन्कुण्डले दिव्ये पन्नगाः परमार्चिते\n",
    "14057053a": "ततः संपूजितो नागैस्तत्रोत्तङ्कः प्रतापवान्\n",
    "14057053c": "अग्निं प्रदक्षिणं कृत्वा जगाम गुरुसद्म तत्\n",
    "14057054a": "स गत्वा त्वरितो राजन्गौतमस्य निवेशनम्\n",
    "14057054c": "प्रायच्छत्कुण्डले दिव्ये गुरुपत्न्यै तदानघ\n",
    "14057055a": "एवं महात्मना तेन त्रीँल्लोकाञ्जनमेजय\n",
    "14057055c": "परिक्रम्याहृते दिव्ये ततस्ते मणिकुण्डले\n",
    "14057056a": "एवंप्रभावः स मुनिरुत्तङ्को भरतर्षभ\n",
    "14057056c": "परेण तपसा युक्तो यन्मां त्वं परिपृच्छसि\n",
    "14058001": "जनमेजय उवाच\n",
    "14058001a": "उत्तङ्काय वरं दत्त्वा गोविन्दो द्विजसत्तम\n",
    "14058001c": "अत ऊर्ध्वं महाबाहुः किं चकार महायशाः\n",
    "14058002": "वैशंपायन उवाच\n",
    "14058002a": "दत्त्वा वरमुत्तङ्काय प्रायात्सात्यकिना सह\n",
    "14058002c": "द्वारकामेव गोविन्दः शीघ्रवेगैर्महाहयैः\n",
    "14058003a": "सरांसि च नदीश्चैव वनानि विविधानि च\n",
    "14058003c": "अतिक्रम्य ससादाथ रम्यां द्वारवतीं पुरीम्\n",
    "14058004a": "वर्तमाने महाराज महे रैवतकस्य च\n",
    "14058004c": "उपायात्पुण्डरीकाक्षो युयुधानानुगस्तदा\n",
    "14058005a": "अलंकृतस्तु स गिरिर्नानारूपविचित्रितैः\n",
    "14058005c": "बभौ रुक्ममयैः काशैः सर्वतः पुरुषर्षभ\n",
    "14058006a": "काञ्चनस्रग्भिरग्र्याभिः सुमनोभिस्तथैव च\n",
    "14058006c": "वासोभिश्च महाशैलः कल्पवृक्षैश्च सर्वशः\n",
    "14058007a": "दीपवृक्षैश्च सौवर्णैरभीक्ष्णमुपशोभितः\n",
    "14058007c": "गुहानिर्झरदेशेषु दिवाभूतो बभूव ह\n",
    "14058008a": "पताकाभिर्विचित्राभिः सघण्टाभिः समन्ततः\n",
    "14058008c": "पुंभिः स्त्रीभिश्च संघुष्टः प्रगीत इव चाभवत्\n",
    "14058008e": "अतीव प्रेक्षणीयोऽभून्मेरुर्मुनिगणैरिव\n",
    "14058009a": "मत्तानां हृष्टरूपाणां स्त्रीणां पुंसां च भारत\n",
    "14058009c": "गायतां पर्वतेन्द्रस्य दिवस्पृगिव निस्वनः\n",
    "14058010a": "प्रमत्तमत्तसंमत्तक्ष्वेडितोत्कृष्टसंकुला\n",
    "14058010c": "तथा किलकिलाशब्दैर्भूरभूत्सुमनोहरा\n",
    "14058011a": "विपणापणवान्रम्यो भक्ष्यभोज्यविहारवान्\n",
    "14058011c": "वस्त्रमाल्योत्करयुतो वीणावेणुमृदङ्गवान्\n",
    "14058012a": "सुरामैरेयमिश्रेण भक्ष्यभोज्येन चैव ह\n",
    "14058012c": "दीनान्धकृपणादिभ्यो दीयमानेन चानिशम्\n",
    "14058012e": "बभौ परमकल्याणो महस्तस्य महागिरेः\n",
    "14058013a": "पुण्यावसथवान्वीर पुण्यकृद्भिर्निषेवितः\n",
    "14058013c": "विहारो वृष्णिवीराणां महे रैवतकस्य ह\n",
    "14058013e": "स नगो वेश्मसंकीर्णो देवलोक इवाबभौ\n",
    "14058014a": "तदा च कृष्णसांनिध्यमासाद्य भरतर्षभ\n",
    "14058014c": "शक्रसद्मप्रतीकाशो बभूव स हि शैलराट्\n",
    "14058015a": "ततः संपूज्यमानः स विवेश भवनं शुभम्\n",
    "14058015c": "गोविन्दः सात्यकिश्चैव जगाम भवनं स्वकम्\n",
    "14058016a": "विवेश च स हृष्टात्मा चिरकालप्रवासकः\n",
    "14058016c": "कृत्वा नसुकरं कर्म दानवेष्विव वासवः\n",
    "14058017a": "उपयातं तु वार्ष्णेयं भोजवृष्ण्यन्धकास्तदा\n",
    "14058017c": "अभ्यगच्छन्महात्मानं देवा इव शतक्रतुम्\n",
    "14058018a": "स तानभ्यर्च्य मेधावी पृष्ट्वा च कुशलं तदा\n",
    "14058018c": "अभ्यवादयत प्रीतः पितरं मातरं तथा\n",
    "14058019a": "ताभ्यां च संपरिष्वक्तः सान्त्वितश्च महाभुजः\n",
    "14058019c": "उपोपविष्टस्तैः सर्वैर्वृष्णिभिः परिवारितः\n",
    "14058020a": "स विश्रान्तो महातेजाः कृतपादावसेचनः\n",
    "14058020c": "कथयामास तं कृष्णः पृष्टः पित्रा महाहवम्\n",
    "14059001": "वसुदेव उवाच\n",
    "14059001a": "श्रुतवानस्मि वार्ष्णेय संग्रामं परमाद्भुतम्\n",
    "14059001c": "नराणां वदतां पुत्र कथोद्घातेषु नित्यशः\n",
    "14059002a": "त्वं तु प्रत्यक्षदर्शी च कार्यज्ञश्च महाभुज\n",
    "14059002c": "तस्मात्प्रब्रूहि संग्रामं याथातथ्येन मेऽनघ\n",
    "14059003a": "यथा तदभवद्युद्धं पाण्डवानां महात्मनाम्\n",
    "14059003c": "भीष्मकर्णकृपद्रोणशल्यादिभिरनुत्तमम्\n",
    "14059004a": "अन्येषां क्षत्रियाणां च कृतास्त्राणामनेकशः\n",
    "14059004c": "नानावेषाकृतिमतां नानादेशनिवासिनाम्\n",
    "14059005a": "इत्युक्तः पुण्डरीकाक्षः पित्रा मातुस्तदन्तिके\n",
    "14059005c": "शशंस कुरुवीराणां संग्रामे निधनं यथा\n",
    "14059006": "वासुदेव उवाच\n",
    "14059006a": "अत्यद्भुतानि कर्माणि क्षत्रियाणां महात्मनाम्\n",
    "14059006c": "बहुलत्वान्न संख्यातुं शक्यान्यब्दशतैरपि\n",
    "14059007a": "प्राधान्यतस्तु गदतः समासेनैव मे शृणु\n",
    "14059007c": "कर्माणि पृथिवीशानां यथावदमरद्युते\n",
    "14059008a": "भीष्मः सेनापतिरभूदेकादशचमूपतिः\n",
    "14059008c": "कौरव्यः कौरवेयाणां देवानामिव वासवः\n",
    "14059009a": "शिखण्डी पाण्डुपुत्राणां नेता सप्तचमूपतिः\n",
    "14059009c": "बभूव रक्षितो धीमान्धीमता सव्यसाचिना\n",
    "14059010a": "तेषां तदभवद्युद्धं दशाहानि महात्मनाम्\n",
    "14059010c": "कुरूणां पाण्डवानां च सुमहद्रोमहर्षणम्\n",
    "14059011a": "ततः शिखण्डी गाङ्गेयमयुध्यन्तं महाहवे\n",
    "14059011c": "जघान बहुभिर्बाणैः सह गाण्डीवधन्वना\n",
    "14059012a": "अकरोत्स ततः कालं शरतल्पगतो मुनिः\n",
    "14059012c": "अयनं दक्षिणं हित्वा संप्राप्ते चोत्तरायणे\n",
    "14059013a": "ततः सेनापतिरभूद्द्रोणोऽस्त्रविदुषां वरः\n",
    "14059013c": "प्रवीरः कौरवेन्द्रस्य काव्यो दैत्यपतेरिव\n",
    "14059014a": "अक्षौहिणीभिः शिष्टाभिर्नवभिर्द्विजसत्तमः\n",
    "14059014c": "संवृतः समरश्लाघी गुप्तः कृपवृषादिभिः\n",
    "14059015a": "धृष्टद्युम्नस्त्वभून्नेता पाण्डवानां महास्त्रवित्\n",
    "14059015c": "गुप्तो भीमेन तेजस्वी मित्रेण वरुणो यथा\n",
    "14059016a": "पञ्चसेनापरिवृतो द्रोणप्रेप्सुर्महामनाः\n",
    "14059016c": "पितुर्निकारान्संस्मृत्य रणे कर्माकरोन्महत्\n",
    "14059017a": "तस्मिंस्ते पृथिवीपाला द्रोणपार्षतसंगरे\n",
    "14059017c": "नानादिगागता वीराः प्रायशो निधनं गताः\n",
    "14059018a": "दिनानि पञ्च तद्युद्धमभूत्परमदारुणम्\n",
    "14059018c": "ततो द्रोणः परिश्रान्तो धृष्टद्युम्नवशं गतः\n",
    "14059019a": "ततः सेनापतिरभूत्कर्णो दौर्योधने बले\n",
    "14059019c": "अक्षौहिणीभिः शिष्टाभिर्वृतः पञ्चभिराहवे\n",
    "14059020a": "तिस्रस्तु पाण्डुपुत्राणां चम्वो बीभत्सुपालिताः\n",
    "14059020c": "हतप्रवीरभूयिष्ठा बभूवुः समवस्थिताः\n",
    "14059021a": "ततः पार्थं समासाद्य पतंग इव पावकम्\n",
    "14059021c": "पञ्चत्वमगमत्सौतिर्द्वितीयेऽहनि दारुणे\n",
    "14059022a": "हते कर्णे तु कौरव्या निरुत्साहा हतौजसः\n",
    "14059022c": "अक्षौहिणीभिस्तिसृभिर्मद्रेशं पर्यवारयन्\n",
    "14059023a": "हतवाहनभूयिष्ठाः पाण्डवास्तु युधिष्ठिरम्\n",
    "14059023c": "अक्षौहिण्या निरुत्साहाः शिष्टया पर्यवारयन्\n",
    "14059024a": "अवधीन्मद्रराजानं कुरुराजो युधिष्ठिरः\n",
    "14059024c": "तस्मिंस्तथार्धदिवसे कर्म कृत्वा सुदुष्करम्\n",
    "14059025a": "हते शल्ये तु शकुनिं सहदेवो महामनाः\n",
    "14059025c": "आहर्तारं कलेस्तस्य जघानामितविक्रमः\n",
    "14059026a": "निहते शकुनौ राजा धार्तराष्ट्रः सुदुर्मनाः\n",
    "14059026c": "अपाक्रामद्गदापाणिर्हतभूयिष्ठसैनिकः\n",
    "14059027a": "तमन्वधावत्संक्रुद्धो भीमसेनः प्रतापवान्\n",
    "14059027c": "ह्रदे द्वैपायने चापि सलिलस्थं ददर्श तम्\n",
    "14059028a": "ततः शिष्टेन सैन्येन समन्तात्परिवार्य तम्\n",
    "14059028c": "उपोपविविशुर्हृष्टा ह्रदस्थं पञ्च पाण्डवाः\n",
    "14059029a": "विगाह्य सलिलं त्वाशु वाग्बाणैर्भृशविक्षतः\n",
    "14059029c": "उत्थाय स गदापाणिर्युद्धाय समुपस्थितः\n",
    "14059030a": "ततः स निहतो राजा धार्तराष्ट्रो महामृधे\n",
    "14059030c": "भीमसेनेन विक्रम्य पश्यतां पृथिवीक्षिताम्\n",
    "14059031a": "ततस्तत्पाण्डवं सैन्यं संसुप्तं शिबिरे निशि\n",
    "14059031c": "निहतं द्रोणपुत्रेण पितुर्वधममृष्यता\n",
    "14059032a": "हतपुत्रा हतबला हतमित्रा मया सह\n",
    "14059032c": "युयुधानद्वितीयेन पञ्च शिष्टाः स्म पाण्डवाः\n",
    "14059033a": "सहैव कृपभोजाभ्यां द्रौणिर्युद्धादमुच्यत\n",
    "14059033c": "युयुत्सुश्चापि कौरव्यो मुक्तः पाण्डवसंश्रयात्\n",
    "14059034a": "निहते कौरवेन्द्रे च सानुबन्धे सुयोधने\n",
    "14059034c": "विदुरः संजयश्चैव धर्मराजमुपस्थितौ\n",
    "14059035a": "एवं तदभवद्युद्धमहान्यष्टादश प्रभो\n",
    "14059035c": "यत्र ते पृथिवीपाला निहताः स्वर्गमावसन्\n",
    "14059036": "वैशंपायन उवाच\n",
    "14059036a": "शृण्वतां तु महाराज कथां तां रोमहर्षणीम्\n",
    "14059036c": "दुःखहर्षपरिक्लेशा वृष्णीनामभवंस्तदा\n",
    "14060001": "वैशंपायन उवाच\n",
    "14060001a": "कथयन्नेव तु तदा वासुदेवः प्रतापवान्\n",
    "14060001c": "महाभारतयुद्धं तत्कथान्ते पितुरग्रतः\n",
    "14060002a": "अभिमन्योर्वधं वीरः सोऽत्यक्रामत भारत\n",
    "14060002c": "अप्रियं वसुदेवस्य मा भूदिति महामनाः\n",
    "14060003a": "मा दौहित्रवधं श्रुत्वा वसुदेवो महात्ययम्\n",
    "14060003c": "दुःखशोकाभिसंतप्तो भवेदिति महामतिः\n",
    "14060004a": "सुभद्रा तु तमुत्क्रान्तमात्मजस्य वधं रणे\n",
    "14060004c": "आचक्ष्व कृष्ण सौभद्रवधमित्यपतद्भुवि\n",
    "14060005a": "तामपश्यन्निपतितां वसुदेवः क्षितौ तदा\n",
    "14060005c": "दृष्ट्वैव च पपातोर्व्यां सोऽपि दुःखेन मूर्छितः\n",
    "14060006a": "ततः स दौहित्रवधाद्दुःखशोकसमन्वितः\n",
    "14060006c": "वसुदेवो महाराज कृष्णं वाक्यमथाब्रवीत्\n",
    "14060007a": "ननु त्वं पुण्डरीकाक्ष सत्यवाग्भुवि विश्रुतः\n",
    "14060007c": "यद्दौहित्रवधं मेऽद्य न ख्यापयसि शत्रुहन्\n",
    "14060008a": "तद्भागिनेयनिधनं तत्त्वेनाचक्ष्व मे विभो\n",
    "14060008c": "सदृशाक्षस्तव कथं शत्रुभिर्निहतो रणे\n",
    "14060009a": "दुर्मरं बत वार्ष्णेय कालेऽप्राप्ते नृभिः सदा\n",
    "14060009c": "यत्र मे हृदयं दुःखाच्छतधा न विदीर्यते\n",
    "14060010a": "किमब्रवीत्त्वा संग्रामे सुभद्रां मातरं प्रति\n",
    "14060010c": "मां चापि पुण्डरीकाक्ष चपलाक्षः प्रियो मम\n",
    "14060011a": "आहवं पृष्ठतः कृत्वा कच्चिन्न निहतः परैः\n",
    "14060011c": "कच्चिन्मुखं न गोविन्द तेनाजौ विकृतं कृतम्\n",
    "14060012a": "स हि कृष्ण महातेजाः श्लाघन्निव ममाग्रतः\n",
    "14060012c": "बालभावेन विजयमात्मनोऽकथयत्प्रभुः\n",
    "14060013a": "कच्चिन्न विकृतो बालो द्रोणकर्णकृपादिभिः\n",
    "14060013c": "धरण्यां निहतः शेते तन्ममाचक्ष्व केशव\n",
    "14060014a": "स हि द्रोणं च भीष्मं च कर्णं च रथिनां वरम्\n",
    "14060014c": "स्पर्धते स्म रणे नित्यं दुहितुः पुत्रको मम\n",
    "14060015a": "एवंविधं बहु तदा विलपन्तं सुदुःखितम्\n",
    "14060015c": "पितरं दुःखिततरो गोविन्दो वाक्यमब्रवीत्\n",
    "14060016a": "न तेन विकृतं वक्त्रं कृतं संग्राममूर्धनि\n",
    "14060016c": "न पृष्ठतः कृतश्चापि संग्रामस्तेन दुस्तरः\n",
    "14060017a": "निहत्य पृथिवीपालान्सहस्रशतसंघशः\n",
    "14060017c": "खेदितो द्रोणकर्णाभ्यां दौःशासनिवशं गतः\n",
    "14060018a": "एको ह्येकेन सततं युध्यमानो यदि प्रभो\n",
    "14060018c": "न स शक्येत संग्रामे निहन्तुमपि वज्रिणा\n",
    "14060019a": "समाहूते तु संग्रामे पार्थे संशप्तकैस्तदा\n",
    "14060019c": "पर्यवार्यत संक्रुद्धैः स द्रोणादिभिराहवे\n",
    "14060020a": "ततः शत्रुक्षयं कृत्वा सुमहान्तं रणे पितुः\n",
    "14060020c": "दौहित्रस्तव वार्ष्णेय दौःशासनिवशं गतः\n",
    "14060021a": "नूनं च स गतः स्वर्गं जहि शोकं महामते\n",
    "14060021c": "न हि व्यसनमासाद्य सीदन्ते सन्नराः क्वचित्\n",
    "14060022a": "द्रोणकर्णप्रभृतयो येन प्रतिसमासिताः\n",
    "14060022c": "रणे महेन्द्रप्रतिमाः स कथं नाप्नुयाद्दिवम्\n",
    "14060023a": "स शोकं जहि दुर्धर्ष मा च मन्युवशं गमः\n",
    "14060023c": "शस्त्रपूतां हि स गतिं गतः परपुरंजयः\n",
    "14060024a": "तस्मिंस्तु निहते वीरे सुभद्रेयं स्वसा मम\n",
    "14060024c": "दुःखार्ताथो पृथां प्राप्य कुररीव ननाद ह\n",
    "14060025a": "द्रौपदीं च समासाद्य पर्यपृच्छत दुःखिता\n",
    "14060025c": "आर्ये क्व दारकाः सर्वे द्रष्टुमिच्छामि तानहम्\n",
    "14060026a": "अस्यास्तु वचनं श्रुत्वा सर्वास्ताः कुरुयोषितः\n",
    "14060026c": "भुजाभ्यां परिगृह्यैनां चुक्रुशुः परमार्तवत्\n",
    "14060027a": "उत्तरां चाब्रवीद्भद्रा भद्रे भर्ता क्व ते गतः\n",
    "14060027c": "क्षिप्रमागमनं मह्यं तस्मै त्वं वेदयस्व ह\n",
    "14060028a": "ननु नाम स वैराटि श्रुत्वा मम गिरं पुरा\n",
    "14060028c": "भवनान्निष्पतत्याशु कस्मान्नाभ्येति ते पतिः\n",
    "14060029a": "अभिमन्यो कुशलिनो मातुलास्ते महारथाः\n",
    "14060029c": "कुशलं चाब्रुवन्सर्वे त्वां युयुत्सुमिहागतम्\n",
    "14060030a": "आचक्ष्व मेऽद्य संग्रामं यथापूर्वमरिंदम\n",
    "14060030c": "कस्मादेव विलपतीं नाद्येह प्रतिभाषसे\n",
    "14060031a": "एवमादि तु वार्ष्णेय्यास्तदस्याः परिदेवितम्\n",
    "14060031c": "श्रुत्वा पृथा सुदुःखार्ता शनैर्वाक्यमथाब्रवीत्\n",
    "14060032a": "सुभद्रे वासुदेवेन तथा सात्यकिना रणे\n",
    "14060032c": "पित्रा च पालितो बालः स हतः कालधर्मणा\n",
    "14060033a": "ईदृशो मर्त्यधर्मोऽयं मा शुचो यदुनन्दिनि\n",
    "14060033c": "पुत्रो हि तव दुर्धर्षः संप्राप्तः परमां गतिम्\n",
    "14060034a": "कुले महति जातासि क्षत्रियाणां महात्मनाम्\n",
    "14060034c": "मा शुचश्चपलाक्षं त्वं पुण्डरीकनिभेक्षणे\n",
    "14060035a": "उत्तरां त्वमवेक्षस्व गर्भिणीं मा शुचः शुभे\n",
    "14060035c": "पुत्रमेषा हि तस्याशु जनयिष्यति भामिनी\n",
    "14060036a": "एवमाश्वासयित्वैनां कुन्ती यदुकुलोद्वह\n",
    "14060036c": "विहाय शोकं दुर्धर्षं श्राद्धमस्य ह्यकल्पयत्\n",
    "14060037a": "समनुज्ञाप्य धर्मज्ञा राजानं भीममेव च\n",
    "14060037c": "यमौ यमोपमौ चैव ददौ दानान्यनेकशः\n",
    "14060038a": "ततः प्रदाय बह्वीर्गा ब्राह्मणेभ्यो यदूद्वह\n",
    "14060038c": "समहृष्यत वार्ष्णेयी वैराटीं चाब्रवीदिदम्\n",
    "14060039a": "वैराटि नेह संतापस्त्वया कार्यो यशस्विनि\n",
    "14060039c": "भर्तारं प्रति सुश्रोणि गर्भस्थं रक्ष मे शिशुम्\n",
    "14060040a": "एवमुक्त्वा ततः कुन्ती विरराम महाद्युते\n",
    "14060040c": "तामनुज्ञाप्य चैवेमां सुभद्रां समुपानयम्\n",
    "14060041a": "एवं स निधनं प्राप्तो दौहित्रस्तव माधव\n",
    "14060041c": "संतापं जहि दुर्धर्ष मा च शोके मनः कृथाः\n",
    "14061001": "वैशंपायन उवाच\n",
    "14061001a": "एतच्छ्रुत्वा तु पुत्रस्य वचः शूरात्मजस्तदा\n",
    "14061001c": "विहाय शोकं धर्मात्मा ददौ श्राद्धमनुत्तमम्\n",
    "14061002a": "तथैव वासुदेवोऽपि स्वस्रीयस्य महात्मनः\n",
    "14061002c": "दयितस्य पितुर्नित्यमकरोदौर्ध्वदेहिकम्\n",
    "14061003a": "षष्टिं शतसहस्राणि ब्राह्मणानां महाभुजः\n",
    "14061003c": "विधिवद्भोजयामास भोज्यं सर्वगुणान्वितम्\n",
    "14061004a": "आच्छाद्य च महाबाहुर्धनतृष्णामपानुदत्\n",
    "14061004c": "ब्राह्मणानां तदा कृष्णस्तदभूद्रोमहर्षणम्\n",
    "14061005a": "सुवर्णं चैव गाश्चैव शयनाच्छादनं तथा\n",
    "14061005c": "दीयमानं तदा विप्राः प्रभूतमिति चाब्रुवन्\n",
    "14061006a": "वासुदेवोऽथ दाशार्हो बलदेवः ससात्यकिः\n",
    "14061006c": "अभिमन्योस्तदा श्राद्धमकुर्वन्सत्यकस्तदा\n",
    "14061006e": "अतीव दुःखसंतप्ता न शमं चोपलेभिरे\n",
    "14061007a": "तथैव पाण्डवा वीरा नगरे नागसाह्वये\n",
    "14061007c": "नोपगच्छन्ति वै शान्तिमभिमन्युविनाकृताः\n",
    "14061008a": "सुबहूनि च राजेन्द्र दिवसानि विराटजा\n",
    "14061008c": "नाभुङ्क्त पतिशोकार्ता तदभूत्करुणं महत्\n",
    "14061008e": "कुक्षिस्थ एव तस्यास्तु स गर्भः संप्रलीयत\n",
    "14061009a": "आजगाम ततो व्यासो ज्ञात्वा दिव्येन चक्षुषा\n",
    "14061009c": "आगम्य चाब्रवीद्धीमान्पृथां पृथुललोचनाम्\n",
    "14061009e": "उत्तरां च महातेजाः शोकः संत्यज्यतामयम्\n",
    "14061010a": "जनिष्यति महातेजाः पुत्रस्तव यशस्विनि\n",
    "14061010c": "प्रभावाद्वासुदेवस्य मम व्याहरणादपि\n",
    "14061010e": "पाण्डवानामयं चान्ते पालयिष्यति मेदिनीम्\n",
    "14061011a": "धनंजयं च संप्रेक्ष्य धर्मराजस्य पश्यतः\n",
    "14061011c": "व्यासो वाक्यमुवाचेदं हर्षयन्निव भारत\n",
    "14061012a": "पौत्रस्तव महाबाहो जनिष्यति महामनाः\n",
    "14061012c": "पृथ्वीं सागरपर्यन्तां पालयिष्यति चैव ह\n",
    "14061013a": "तस्माच्छोकं कुरुश्रेष्ठ जहि त्वमरिकर्शन\n",
    "14061013c": "विचार्यमत्र न हि ते सत्यमेतद्भविष्यति\n",
    "14061014a": "यच्चापि वृष्णिवीरेण कृष्णेन कुरुनन्दन\n",
    "14061014c": "पुरोक्तं तत्तथा भावि मा तेऽत्रास्तु विचारणा\n",
    "14061015a": "विबुधानां गतो लोकानक्षयानात्मनिर्जितान्\n",
    "14061015c": "न स शोच्यस्त्वया तात न चान्यैः कुरुभिस्तथा\n",
    "14061016a": "एवं पितामहेनोक्तो धर्मात्मा स धनंजयः\n",
    "14061016c": "त्यक्त्वा शोकं महाराज हृष्टरूपोऽभवत्तदा\n",
    "14061017a": "पितापि तव धर्मज्ञ गर्भे तस्मिन्महामते\n",
    "14061017c": "अवर्धत यथाकालं शुक्लपक्षे यथा शशी\n",
    "14061018a": "ततः संचोदयामास व्यासो धर्मात्मजं नृपम्\n",
    "14061018c": "अश्वमेधं प्रति तदा ततः सोऽन्तर्हितोऽभवत्\n",
    "14061019a": "धर्मराजोऽपि मेधावी श्रुत्वा व्यासस्य तद्वचः\n",
    "14061019c": "वित्तोपनयने तात चकार गमने मतिम्\n",
    "14062001": "जनमेजय उवाच\n",
    "14062001a": "श्रुत्वैतद्वचनं ब्रह्मन्व्यासेनोक्तं महात्मना\n",
    "14062001c": "अश्वमेधं प्रति तदा किं नृपः प्रचकार ह\n",
    "14062002a": "रत्नं च यन्मरुत्तेन निहितं पृथिवीतले\n",
    "14062002c": "तदवाप कथं चेति तन्मे ब्रूहि द्विजोत्तम\n",
    "14062003": "वैशंपायन उवाच\n",
    "14062003a": "श्रुत्वा द्वैपायनवचो धर्मराजो युधिष्ठिरः\n",
    "14062003c": "भ्रातॄन्सर्वान्समानाय्य काले वचनमब्रवीत्\n",
    "14062003e": "अर्जुनं भीमसेनं च माद्रीपुत्रौ यमावपि\n",
    "14062004a": "श्रुतं वो वचनं वीराः सौहृदाद्यन्महात्मना\n",
    "14062004c": "कुरूणां हितकामेन प्रोक्तं कृष्णेन धीमता\n",
    "14062005a": "तपोवृद्धेन महता सुहृदां भूतिमिच्छता\n",
    "14062005c": "गुरुणा धर्मशीलेन व्यासेनाद्भुतकर्मणा\n",
    "14062006a": "भीष्मेण च महाप्राज्ञ गोविन्देन च धीमता\n",
    "14062006c": "संस्मृत्य तदहं सम्यक्कर्तुमिच्छामि पाण्डवाः\n",
    "14062007a": "आयत्यां च तदात्वे च सर्वेषां तद्धि नो हितम्\n",
    "14062007c": "अनुबन्धे च कल्याणं यद्वचो ब्रह्मवादिनः\n",
    "14062008a": "इयं हि वसुधा सर्वा क्षीणरत्ना कुरूद्वहाः\n",
    "14062008c": "तच्चाचष्ट बहु व्यासो मरुत्तस्य धनं नृपाः\n",
    "14062009a": "यद्येतद्वो बहुमतं मन्यध्वं वा क्षमं यदि\n",
    "14062009c": "तदानयामहे सर्वे कथं वा भीम मन्यसे\n",
    "14062010a": "इत्युक्तवाक्ये नृपतौ तदा कुरुकुलोद्वह\n",
    "14062010c": "भीमसेनो नृपश्रेष्ठं प्राञ्जलिर्वाक्यमब्रवीत्\n",
    "14062011a": "रोचते मे महाबाहो यदिदं भाषितं त्वया\n",
    "14062011c": "व्यासाख्यातस्य वित्तस्य समुपानयनं प्रति\n",
    "14062012a": "यदि तत्प्राप्नुयामेह धनमाविक्षितं प्रभो\n",
    "14062012c": "कृतमेव महाराज भवेदिति मतिर्मम\n",
    "14062013a": "ते वयं प्रणिपातेन गिरीशस्य महात्मनः\n",
    "14062013c": "तदानयाम भद्रं ते समभ्यर्च्य कपर्दिनम्\n",
    "14062014a": "तं विभुं देवदेवेशं तस्यैवानुचरांश्च तान्\n",
    "14062014c": "प्रसाद्यार्थमवाप्स्यामो नूनं वाग्बुद्धिकर्मभिः\n",
    "14062015a": "रक्षन्ते ये च तद्द्रव्यं किंकरा रौद्रदर्शनाः\n",
    "14062015c": "ते च वश्या भविष्यन्ति प्रसन्ने वृषभध्वजे\n",
    "14062016a": "श्रुत्वैवं वदतस्तस्य वाक्यं भीमस्य भारत\n",
    "14062016c": "प्रीतो धर्मात्मजो राजा बभूवातीव भारत\n",
    "14062016e": "अर्जुनप्रमुखाश्चापि तथेत्येवाब्रुवन्मुदा\n",
    "14062017a": "कृत्वा तु पाण्डवाः सर्वे रत्नाहरणनिश्चयम्\n",
    "14062017c": "सेनामाज्ञापयामासुर्नक्षत्रेऽहनि च ध्रुवे\n",
    "14062018a": "ततो ययुः पाण्डुसुता ब्राह्मणान्स्वस्ति वाच्य च\n",
    "14062018c": "अर्चयित्वा सुरश्रेष्ठं पूर्वमेव महेश्वरम्\n",
    "14062019a": "मोदकैः पायसेनाथ मांसापूपैस्तथैव च\n",
    "14062019c": "आशास्य च महात्मानं प्रययुर्मुदिता भृशम्\n",
    "14062020a": "तेषां प्रयास्यतां तत्र मङ्गलानि शुभान्यथ\n",
    "14062020c": "प्राहुः प्रहृष्टमनसो द्विजाग्र्या नागराश्च ते\n",
    "14062021a": "ततः प्रदक्षिणीकृत्य शिरोभिः प्रणिपत्य च\n",
    "14062021c": "ब्राह्मणानग्निसहितान्प्रययुः पाण्डुनन्दनाः\n",
    "14062022a": "समनुज्ञाप्य राजानं पुत्रशोकसमाहतम्\n",
    "14062022c": "धृतराष्ट्रं सभार्यं वै पृथां पृथुललोचनाम्\n",
    "14062023a": "मूले निक्षिप्य कौरव्यं युयुत्सुं धृतराष्ट्रजम्\n",
    "14062023c": "संपूज्यमानाः पौरैश्च ब्राह्मणैश्च मनीषिभिः\n",
    "14063001": "वैशंपायन उवाच\n",
    "14063001a": "ततस्ते प्रययुर्हृष्टाः प्रहृष्टनरवाहनाः\n",
    "14063001c": "रथघोषेण महता पूरयन्तो वसुंधराम्\n",
    "14063002a": "संस्तूयमानाः स्तुतिभिः सूतमागधबन्दिभिः\n",
    "14063002c": "स्वेन सैन्येन संवीता यथादित्याः स्वरश्मिभिः\n",
    "14063003a": "पाण्डुरेणातपत्रेण ध्रियमाणेन मूर्धनि\n",
    "14063003c": "बभौ युधिष्ठिरस्तत्र पौर्णमास्यामिवोडुराट्\n",
    "14063004a": "जयाशिषः प्रहृष्टानां नराणां पथि पाण्डवः\n",
    "14063004c": "प्रत्यगृह्णाद्यथान्यायं यथावत्पुरुषर्षभः\n",
    "14063005a": "तथैव सैनिका राजन्राजानमनुयान्ति ये\n",
    "14063005c": "तेषां हलहलाशब्दो दिवं स्तब्ध्वा व्यतिष्ठत\n",
    "14063006a": "स सरांसि नदीश्चैव वनान्युपवनानि च\n",
    "14063006c": "अत्यक्रामन्महाराजो गिरिं चैवान्वपद्यत\n",
    "14063007a": "तस्मिन्देशे च राजेन्द्र यत्र तद्द्रव्यमुत्तमम्\n",
    "14063007c": "चक्रे निवेशनं राजा पाण्डवः सह सैनिकैः\n",
    "14063007e": "शिवे देशे समे चैव तदा भरतसत्तम\n",
    "14063008a": "अग्रतो ब्राह्मणान्कृत्वा तपोविद्यादमान्वितान्\n",
    "14063008c": "पुरोहितं च कौरव्य वेदवेदाङ्गपारगम्\n",
    "14063009a": "प्राङ्निवेशात्तु राजानं ब्राह्मणाः सपुरोधसः\n",
    "14063009c": "कृत्वा शान्तिं यथान्यायं सर्वतः पर्यवारयन्\n",
    "14063010a": "कृत्वा च मध्ये राजानममात्यांश्च यथाविधि\n",
    "14063010c": "षट्पथं नवसंस्थानं निवेशं चक्रिरे द्विजाः\n",
    "14063011a": "मत्तानां वारणेन्द्राणां निवेशं च यथाविधि\n",
    "14063011c": "कारयित्वा स राजेन्द्रो ब्राह्मणानिदमब्रवीत्\n",
    "14063012a": "अस्मिन्कार्ये द्विजश्रेष्ठा नक्षत्रे दिवसे शुभे\n",
    "14063012c": "यथा भवन्तो मन्यन्ते कर्तुमर्हथ तत्तथा\n",
    "14063013a": "न नः कालात्ययो वै स्यादिहैव परिलम्बताम्\n",
    "14063013c": "इति निश्चित्य विप्रेन्द्राः क्रियतां यदनन्तरम्\n",
    "14063014a": "श्रुत्वैतद्वचनं राज्ञो ब्राह्मणाः सपुरोधसः\n",
    "14063014c": "इदमूचुर्वचो हृष्टा धर्मराजप्रियेप्सवः\n",
    "14063015a": "अद्यैव नक्षत्रमहश्च पुण्यं; यतामहे श्रेष्ठतमं क्रियासु\n",
    "14063015c": "अम्भोभिरद्येह वसाम राज;न्नुपोष्यतां चापि भवद्भिरद्य\n",
    "14063016a": "श्रुत्वा तु तेषां द्विजसत्तमानां; कृतोपवासा रजनीं नरेन्द्राः\n",
    "14063016c": "ऊषुः प्रतीताः कुशसंस्तरेषु; यथाध्वरेषु ज्वलिता हव्यवाहाः\n",
    "14063017a": "ततो निशा सा व्यगमन्महात्मनां; संशृण्वतां विप्रसमीरिता गिरः\n",
    "14063017c": "ततः प्रभाते विमले द्विजर्षभा; वचोऽब्रुवन्धर्मसुतं नराधिपम्\n",
    "14064001": "ब्राह्मणा ऊचुः\n",
    "14064001a": "क्रियतामुपहारोऽद्य त्र्यम्बकस्य महात्मनः\n",
    "14064001c": "कृत्वोपहारं नृपते ततः स्वार्थे यतामहे\n",
    "14064002": "वैशंपायन उवाच\n",
    "14064002a": "श्रुत्वा तु वचनं तेषां ब्राह्मणानां युधिष्ठिरः\n",
    "14064002c": "गिरीशस्य यथान्यायमुपहारमुपाहरत्\n",
    "14064003a": "आज्येन तर्पयित्वाग्निं विधिवत्संस्कृतेन ह\n",
    "14064003c": "मन्त्रसिद्धं चरुं कृत्वा पुरोधाः प्रययौ तदा\n",
    "14064004a": "स गृहीत्वा सुमनसो मन्त्रपूता जनाधिप\n",
    "14064004c": "मोदकैः पायसेनाथ मांसैश्चोपाहरद्बलिम्\n",
    "14064005a": "सुमनोभिश्च चित्राभिर्लाजैरुच्चावचैरपि\n",
    "14064005c": "सर्वं स्विष्टकृतं कृत्वा विधिवद्वेदपारगः\n",
    "14064005e": "किंकराणां ततः पश्चाच्चकार बलिमुत्तमम्\n",
    "14064006a": "यक्षेन्द्राय कुबेराय मणिभद्राय चैव ह\n",
    "14064006c": "तथान्येषां च यक्षाणां भूताधिपतयश्च ये\n",
    "14064007a": "कृसरेण समांसेन निवापैस्तिलसंयुतैः\n",
    "14064007c": "शुशुभे स्थानमत्यर्थं देवदेवस्य पार्थिव\n",
    "14064008a": "कृत्वा तु पूजां रुद्रस्य गणानां चैव सर्वशः\n",
    "14064008c": "ययौ व्यासं पुरस्कृत्य नृपो रत्ननिधिं प्रति\n",
    "14064009a": "पूजयित्वा धनाध्यक्षं प्रणिपत्याभिवाद्य च\n",
    "14064009c": "सुमनोभिर्विचित्राभिरपूपैः कृसरेण च\n",
    "14064010a": "शङ्खादींश्च निधीन्सर्वान्निधिपालांश्च सर्वशः\n",
    "14064010c": "अर्चयित्वा द्विजाग्र्यान्स स्वस्ति वाच्य च वीर्यवान्\n",
    "14064011a": "तेषां पुण्याहघोषेण तेजसा समवस्थितः\n",
    "14064011c": "प्रीतिमान्स कुरुश्रेष्ठः खानयामास तं निधिम्\n",
    "14064012a": "ततः पात्र्यः सकरकाः साश्मन्तकमनोरमाः\n",
    "14064012c": "भृङ्गाराणि कटाहानि कलशान्वर्धमानकान्\n",
    "14064013a": "बहूनि च विचित्राणि भाजनानि सहस्रशः\n",
    "14064013c": "उद्धारयामास तदा धर्मराजो युधिष्ठिरः\n",
    "14064014a": "तेषां लक्षणमप्यासीन्महान्करपुटस्तथा\n",
    "14064014c": "त्रिलक्षं भाजनं राजंस्तुलार्धमभवन्नृप\n",
    "14064015a": "वाहनं पाण्डुपुत्रस्य तत्रासीत्तु विशां पते\n",
    "14064015c": "षष्टिरुष्ट्रसहस्राणि शतानि द्विगुणा हयाः\n",
    "14064016a": "वारणाश्च महाराज सहस्रशतसंमिताः\n",
    "14064016c": "शकटानि रथाश्चैव तावदेव करेणवः\n",
    "14064016e": "खराणां पुरुषाणां च परिसंख्या न विद्यते\n",
    "14064017a": "एतद्वित्तं तदभवद्यदुद्दध्रे युधिष्ठिरः\n",
    "14064017c": "षोडशाष्टौ चतुर्विंशत्सहस्रं भारलक्षणम्\n",
    "14064018a": "एतेष्वाधाय तद्द्रव्यं पुनरभ्यर्च्य पाण्डवः\n",
    "14064018c": "महादेवं प्रति ययौ पुरं नागाह्वयं प्रति\n",
    "14064019a": "द्वैपायनाभ्यनुज्ञातः पुरस्कृत्य पुरोहितम्\n",
    "14064019c": "गोयुते गोयुते चैव न्यवसत्पुरुषर्षभः\n",
    "14064020a": "सा पुराभिमुखी राजञ्जगाम महती चमूः\n",
    "14064020c": "कृच्छ्राद्द्रविणभारार्ता हर्षयन्ती कुरूद्वहान्\n",
    "14065001": "वैशंपायन उवाच\n",
    "14065001a": "एतस्मिन्नेव काले तु वासुदेवोऽपि वीर्यवान्\n",
    "14065001c": "उपायाद्वृष्णिभिः सार्धं पुरं वारणसाह्वयम्\n",
    "14065002a": "समयं वाजिमेधस्य विदित्वा पुरुषर्षभः\n",
    "14065002c": "यथोक्तो धर्मपुत्रेण व्रजन्स स्वपुरीं प्रति\n",
    "14065003a": "रौक्मिणेयेन सहितो युयुधानेन चैव ह\n",
    "14065003c": "चारुदेष्णेन साम्बेन गदेन कृतवर्मणा\n",
    "14065004a": "सारणेन च वीरेण निशठेनोल्मुकेन च\n",
    "14065004c": "बलदेवं पुरस्कृत्य सुभद्रासहितस्तदा\n",
    "14065005a": "द्रौपदीमुत्तरां चैव पृथां चाप्यवलोककः\n",
    "14065005c": "समाश्वासयितुं चापि क्षत्रिया निहतेश्वराः\n",
    "14065006a": "तानागतान्समीक्ष्यैव धृतराष्ट्रो महीपतिः\n",
    "14065006c": "प्रत्यगृह्णाद्यथान्यायं विदुरश्च महामनाः\n",
    "14065007a": "तत्रैव न्यवसत्कृष्णः स्वर्चितः पुरुषर्षभः\n",
    "14065007c": "विदुरेण महातेजास्तथैव च युयुत्सुना\n",
    "14065008a": "वसत्सु वृष्णिवीरेषु तत्राथ जनमेजय\n",
    "14065008c": "जज्ञे तव पिता राजन्परिक्षित्परवीरहा\n",
    "14065009a": "स तु राजा महाराज ब्रह्मास्त्रेणाभिपीडितः\n",
    "14065009c": "शवो बभूव निश्चेष्टो हर्षशोकविवर्धनः\n",
    "14065010a": "हृष्टानां सिंहनादेन जनानां तत्र निस्वनः\n",
    "14065010c": "आविश्य प्रदिशः सर्वाः पुनरेव व्युपारमत्\n",
    "14065011a": "ततः सोऽतित्वरः कृष्णो विवेशान्तःपुरं तदा\n",
    "14065011c": "युयुधानद्वितीयो वै व्यथितेन्द्रियमानसः\n",
    "14065012a": "ततस्त्वरितमायान्तीं ददर्श स्वां पितृष्वसाम्\n",
    "14065012c": "क्रोशन्तीमभिधावेति वासुदेवं पुनः पुनः\n",
    "14065013a": "पृष्ठतो द्रौपदीं चैव सुभद्रां च यशस्विनीम्\n",
    "14065013c": "सविक्रोशं सकरुणं बान्धवानां स्त्रियो नृप\n",
    "14065014a": "ततः कृष्णं समासाद्य कुन्ती राजसुता तदा\n",
    "14065014c": "प्रोवाच राजशार्दूल बाष्पगद्गदया गिरा\n",
    "14065015a": "वासुदेव महाबाहो सुप्रजा देवकी त्वया\n",
    "14065015c": "त्वं नो गतिः प्रतिष्ठा च त्वदायत्तमिदं कुलम्\n",
    "14065016a": "यदुप्रवीर योऽयं ते स्वस्रीयस्यात्मजः प्रभो\n",
    "14065016c": "अश्वत्थाम्ना हतो जातस्तमुज्जीवय केशव\n",
    "14065017a": "त्वया ह्येतत्प्रतिज्ञातमैषीके यदुनन्दन\n",
    "14065017c": "अहं संजीवयिष्यामि मृतं जातमिति प्रभो\n",
    "14065018a": "सोऽयं जातो मृतस्तात पश्यैनं पुरुषर्षभ\n",
    "14065018c": "उत्तरां च सुभद्रां च द्रौपदीं मां च माधव\n",
    "14065019a": "धर्मपुत्रं च भीमं च फल्गुनं नकुलं तथा\n",
    "14065019c": "सहदेवं च दुर्धर्ष सर्वान्नस्त्रातुमर्हसि\n",
    "14065020a": "अस्मिन्प्राणाः समायत्ताः पाण्डवानां ममैव च\n",
    "14065020c": "पाण्डोश्च पिण्डो दाशार्ह तथैव श्वशुरस्य मे\n",
    "14065021a": "अभिमन्योश्च भद्रं ते प्रियस्य सदृशस्य च\n",
    "14065021c": "प्रियमुत्पादयाद्य त्वं प्रेतस्यापि जनार्दन\n",
    "14065022a": "उत्तरा हि प्रियोक्तं वै कथयत्यरिसूदन\n",
    "14065022c": "अभिमन्योर्वचः कृष्ण प्रियत्वात्ते न संशयः\n",
    "14065023a": "अब्रवीत्किल दाशार्ह वैराटीमार्जुनिः पुरा\n",
    "14065023c": "मातुलस्य कुलं भद्रे तव पुत्रो गमिष्यति\n",
    "14065024a": "गत्वा वृष्ण्यन्धककुलं धनुर्वेदं ग्रहीष्यति\n",
    "14065024c": "अस्त्राणि च विचित्राणि नीतिशास्त्रं च केवलम्\n",
    "14065025a": "इत्येतत्प्रणयात्तात सौभद्रः परवीरहा\n",
    "14065025c": "कथयामास दुर्धर्षस्तथा चैतन्न संशयः\n",
    "14065026a": "तास्त्वां वयं प्रणम्येह याचामो मधुसूदन\n",
    "14065026c": "कुलस्यास्य हितार्थं त्वं कुरु कल्याणमुत्तमम्\n",
    "14065027a": "एवमुक्त्वा तु वार्ष्णेयं पृथा पृथुललोचना\n",
    "14065027c": "उच्छ्रित्य बाहू दुःखार्ता ताश्चान्याः प्रापतन्भुवि\n",
    "14065028a": "अब्रुवंश्च महाराज सर्वाः सास्राविलेक्षणाः\n",
    "14065028c": "स्वस्रीयो वासुदेवस्य मृतो जात इति प्रभो\n",
    "14065029a": "एवमुक्ते ततः कुन्तीं प्रत्यगृह्णाज्जनार्दनः\n",
    "14065029c": "भूमौ निपतितां चैनां सान्त्वयामास भारत\n",
    "14066001": "वैशंपायन उवाच\n",
    "14066001a": "उत्थितायां पृथायां तु सुभद्रा भ्रातरं तदा\n",
    "14066001c": "दृष्ट्वा चुक्रोश दुःखार्ता वचनं चेदमब्रवीत्\n",
    "14066002a": "पुण्डरीकाक्ष पश्यस्व पौत्रं पार्थस्य धीमतः\n",
    "14066002c": "परिक्षीणेषु कुरुषु परिक्षीणं गतायुषम्\n",
    "14066003a": "इषीका द्रोणपुत्रेण भीमसेनार्थमुद्यता\n",
    "14066003c": "सोत्तरायां निपतिता विजये मयि चैव ह\n",
    "14066004a": "सेयं ज्वलन्ती हृदये मयि तिष्ठति केशव\n",
    "14066004c": "यन्न पश्यामि दुर्धर्ष मम पुत्रसुतं विभो\n",
    "14066005a": "किं नु वक्ष्यति धर्मात्मा धर्मराजो युधिष्ठिरः\n",
    "14066005c": "भीमसेनार्जुनौ चापि माद्रवत्याः सुतौ च तौ\n",
    "14066006a": "श्रुत्वाभिमन्योस्तनयं जातं च मृतमेव च\n",
    "14066006c": "मुषिता इव वार्ष्णेय द्रोणपुत्रेण पाण्डवाः\n",
    "14066007a": "अभिमन्युः प्रियः कृष्ण पितॄणां नात्र संशयः\n",
    "14066007c": "ते श्रुत्वा किं नु वक्ष्यन्ति द्रोणपुत्रास्त्रनिर्जिताः\n",
    "14066008a": "भवितातः परं दुःखं किं नु मन्ये जनार्दन\n",
    "14066008c": "अभिमन्योः सुतात्कृष्ण मृताज्जातादरिंदम\n",
    "14066009a": "साहं प्रसादये कृष्ण त्वामद्य शिरसा नता\n",
    "14066009c": "पृथेयं द्रौपदी चैव ताः पश्य पुरुषोत्तम\n",
    "14066010a": "यदा द्रोणसुतो गर्भान्पाण्डूनां हन्ति माधव\n",
    "14066010c": "तदा किल त्वया द्रौणिः क्रुद्धेनोक्तोऽरिमर्दन\n",
    "14066011a": "अकामं त्वा करिष्यामि ब्रह्मबन्धो नराधम\n",
    "14066011c": "अहं संजीवयिष्यामि किरीटितनयात्मजम्\n",
    "14066012a": "इत्येतद्वचनं श्रुत्वा जानमाना बलं तव\n",
    "14066012c": "प्रसादये त्वा दुर्धर्ष जीवतामभिमन्युजः\n",
    "14066013a": "यद्येवं त्वं प्रतिश्रुत्य न करोषि वचः शुभम्\n",
    "14066013c": "सफलं वृष्णिशार्दूल मृतां मामुपधारय\n",
    "14066014a": "अभिमन्योः सुतो वीर न संजीवति यद्ययम्\n",
    "14066014c": "जीवति त्वयि दुर्धर्ष किं करिष्याम्यहं त्वया\n",
    "14066015a": "संजीवयैनं दुर्धर्ष मृतं त्वमभिमन्युजम्\n",
    "14066015c": "सदृशाक्षसुतं वीर सस्यं वर्षन्निवाम्बुदः\n",
    "14066016a": "त्वं हि केशव धर्मात्मा सत्यवान्सत्यविक्रमः\n",
    "14066016c": "स तां वाचमृतां कर्तुमर्हसि त्वमरिंदम\n",
    "14066017a": "इच्छन्नपि हि लोकांस्त्रीञ्जीवयेथा मृतानिमान्\n",
    "14066017c": "किं पुनर्दयितं जातं स्वस्रीयस्यात्मजं मृतम्\n",
    "14066018a": "प्रभावज्ञास्मि ते कृष्ण तस्मादेतद्ब्रवीमि ते\n",
    "14066018c": "कुरुष्व पाण्डुपुत्राणामिमं परमनुग्रहम्\n",
    "14066019a": "स्वसेति वा महाबाहो हतपुत्रेति वा पुनः\n",
    "14066019c": "प्रपन्ना मामियं वेति दयां कर्तुमिहार्हसि\n",
    "14067001": "वैशंपायन उवाच\n",
    "14067001a": "एवमुक्तस्तु राजेन्द्र केशिहा दुःखमूर्छितः\n",
    "14067001c": "तथेति व्याजहारोच्चैर्ह्लादयन्निव तं जनम्\n",
    "14067002a": "वाक्येन तेन हि तदा तं जनं पुरुषर्षभः\n",
    "14067002c": "ह्लादयामास स विभुर्घर्मार्तं सलिलैरिव\n",
    "14067003a": "ततः स प्राविशत्तूर्णं जन्मवेश्म पितुस्तव\n",
    "14067003c": "अर्चितं पुरुषव्याघ्र सितैर्माल्यैर्यथाविधि\n",
    "14067004a": "अपां कुम्भैः सुपूर्णैश्च विन्यस्तैः सर्वतोदिशम्\n",
    "14067004c": "घृतेन तिन्दुकालातैः सर्षपैश्च महाभुज\n",
    "14067005a": "शस्त्रैश्च विमलैर्न्यस्तैः पावकैश्च समन्ततः\n",
    "14067005c": "वृद्धाभिश्चाभिरामाभिः परिचारार्थमच्युतः\n",
    "14067006a": "दक्षैश्च परितो वीर भिषग्भिः कुशलैस्तथा\n",
    "14067006c": "ददर्श च स तेजस्वी रक्षोघ्नान्यपि सर्वशः\n",
    "14067006e": "द्रव्याणि स्थापितानि स्म विधिवत्कुशलैर्जनैः\n",
    "14067007a": "तथायुक्तं च तद्दृष्ट्वा जन्मवेश्म पितुस्तव\n",
    "14067007c": "हृष्टोऽभवद्धृषीकेशः साधु साध्विति चाब्रवीत्\n",
    "14067008a": "तथा ब्रुवति वार्ष्णेये प्रहृष्टवदने तदा\n",
    "14067008c": "द्रौपदी त्वरिता गत्वा वैराटीं वाक्यमब्रवीत्\n",
    "14067009a": "अयमायाति ते भद्रे श्वशुरो मधुसूदनः\n",
    "14067009c": "पुराणर्षिरचिन्त्यात्मा समीपमपराजितः\n",
    "14067010a": "सापि बाष्पकलां वाचं निगृह्याश्रूणि चैव ह\n",
    "14067010c": "सुसंवीताभवद्देवी देववत्कृष्णमीक्षती\n",
    "14067011a": "सा तथा दूयमानेन हृदयेन तपस्विनी\n",
    "14067011c": "दृष्ट्वा गोविन्दमायान्तं कृपणं पर्यदेवयत्\n",
    "14067012a": "पुण्डरीकाक्ष पश्यस्व बालाविह विनाकृतौ\n",
    "14067012c": "अभिमन्युं च मां चैव हतौ तुल्यं जनार्दन\n",
    "14067013a": "वार्ष्णेय मधुहन्वीर शिरसा त्वां प्रसादये\n",
    "14067013c": "द्रोणपुत्रास्त्रनिर्दग्धं जीवयैनं ममात्मजम्\n",
    "14067014a": "यदि स्म धर्मराज्ञा वा भीमसेनेन वा पुनः\n",
    "14067014c": "त्वया वा पुण्डरीकाक्ष वाक्यमुक्तमिदं भवेत्\n",
    "14067015a": "अजानतीमिषीकेयं जनित्रीं हन्त्विति प्रभो\n",
    "14067015c": "अहमेव विनष्टा स्यां नेदमेवंगतं भवेत्\n",
    "14067016a": "गर्भस्थस्यास्य बालस्य ब्रह्मास्त्रेण निपातनम्\n",
    "14067016c": "कृत्वा नृशंसं दुर्बुद्धिर्द्रौणिः किं फलमश्नुते\n",
    "14067017a": "सा त्वा प्रसाद्य शिरसा याचे शत्रुनिबर्हण\n",
    "14067017c": "प्राणांस्त्यक्ष्यामि गोविन्द नायं संजीवते यदि\n",
    "14067018a": "अस्मिन्हि बहवः साधो ये ममासन्मनोरथाः\n",
    "14067018c": "ते द्रोणपुत्रेण हताः किं नु जीवामि केशव\n",
    "14067019a": "आसीन्मम मतिः कृष्ण पूर्णोत्सङ्गा जनार्दन\n",
    "14067019c": "अभिवादयिष्ये दिष्ट्येति तदिदं वितथीकृतम्\n",
    "14067020a": "चपलाक्षस्य दायादे मृतेऽस्मिन्पुरुषर्षभ\n",
    "14067020c": "विफला मे कृताः कृष्ण हृदि सर्वे मनोरथाः\n",
    "14067021a": "चपलाक्षः किलातीव प्रियस्ते मधुसूदन\n",
    "14067021c": "सुतं पश्यस्व तस्येमं ब्रह्मास्त्रेण निपातितम्\n",
    "14067022a": "कृतघ्नोऽयं नृशंसोऽयं यथास्य जनकस्तथा\n",
    "14067022c": "यः पाण्डवीं श्रियं त्यक्त्वा गतोऽद्य यमसादनम्\n",
    "14067023a": "मया चैतत्प्रतिज्ञातं रणमूर्धनि केशव\n",
    "14067023c": "अभिमन्यौ हते वीर त्वामेष्याम्यचिरादिति\n",
    "14067024a": "तच्च नाकरवं कृष्ण नृशंसा जीवितप्रिया\n",
    "14067024c": "इदानीमागतां तत्र किं नु वक्ष्यति फाल्गुनिः\n",
    "14068001": "वैशंपायन उवाच\n",
    "14068001a": "सैवं विलप्य करुणं सोन्मादेव तपस्विनी\n",
    "14068001c": "उत्तरा न्यपतद्भूमौ कृपणा पुत्रगृद्धिनी\n",
    "14068002a": "तां तु दृष्ट्वा निपतितां हतबन्धुपरिच्छदाम्\n",
    "14068002c": "चुक्रोश कुन्ती दुःखार्ता सर्वाश्च भरतस्त्रियः\n",
    "14068003a": "मुहूर्तमिव तद्राजन्पाण्डवानां निवेशनम्\n",
    "14068003c": "अप्रेक्षणीयमभवदार्तस्वरनिनादितम्\n",
    "14068004a": "सा मुहूर्तं च राजेन्द्र पुत्रशोकाभिपीडिता\n",
    "14068004c": "कश्मलाभिहता वीर वैराटी त्वभवत्तदा\n",
    "14068005a": "प्रतिलभ्य तु सा संज्ञामुत्तरा भरतर्षभ\n",
    "14068005c": "अङ्कमारोप्य तं पुत्रमिदं वचनमब्रवीत्\n",
    "14068006a": "धर्मज्ञस्य सुतः संस्त्वमधर्ममवबुध्यसे\n",
    "14068006c": "यस्त्वं वृष्णिप्रवीरस्य कुरुषे नाभिवादनम्\n",
    "14068007a": "पुत्र गत्वा मम वचो ब्रूयास्त्वं पितरं तव\n",
    "14068007c": "दुर्मरं प्राणिनां वीर काले प्राप्ते कथंचन\n",
    "14068008a": "याहं त्वया विहीनाद्य पत्या पुत्रेण चैव ह\n",
    "14068008c": "मर्तव्ये सति जीवामि हतस्वस्तिरकिंचना\n",
    "14068009a": "अथ वा धर्मराज्ञाहमनुज्ञाता महाभुज\n",
    "14068009c": "भक्षयिष्ये विषं तीक्ष्णं प्रवेक्ष्ये वा हुताशनम्\n",
    "14068010a": "अथ वा दुर्मरं तात यदिदं मे सहस्रधा\n",
    "14068010c": "पतिपुत्रविहीनाया हृदयं न विदीर्यते\n",
    "14068011a": "उत्तिष्ठ पुत्र पश्येमां दुःखितां प्रपितामहीम्\n",
    "14068011c": "आर्तामुपप्लुतां दीनां निमग्नां शोकसागरे\n",
    "14068012a": "आर्यां च पश्य पाञ्चालीं सात्वतीं च तपस्विनीम्\n",
    "14068012c": "मां च पश्य सुदुःखार्तां व्याधविद्धां मृगीमिव\n",
    "14068013a": "उत्तिष्ठ पश्य वदनं लोकनाथस्य धीमतः\n",
    "14068013c": "पुण्डरीकपलाशाक्षं पुरेव चपलेक्षणम्\n",
    "14068014a": "एवं विप्रलपन्तीं तु दृष्ट्वा निपतितां पुनः\n",
    "14068014c": "उत्तरां ताः स्त्रियः सर्वाः पुनरुत्थापयन्त्युत\n",
    "14068015a": "उत्थाय तु पुनर्धैर्यात्तदा मत्स्यपतेः सुता\n",
    "14068015c": "प्राञ्जलिः पुण्डरीकाक्षं भूमावेवाभ्यवादयत्\n",
    "14068016a": "श्रुत्वा स तस्या विपुलं विलापं पुरुषर्षभः\n",
    "14068016c": "उपस्पृश्य ततः कृष्णो ब्रह्मास्त्रं संजहार तत्\n",
    "14068017a": "प्रतिजज्ञे च दाशार्हस्तस्य जीवितमच्युतः\n",
    "14068017c": "अब्रवीच्च विशुद्धात्मा सर्वं विश्रावयञ्जगत्\n",
    "14068018a": "न ब्रवीम्युत्तरे मिथ्या सत्यमेतद्भविष्यति\n",
    "14068018c": "एष संजीवयाम्येनं पश्यतां सर्वदेहिनाम्\n",
    "14068019a": "नोक्तपूर्वं मया मिथ्या स्वैरेष्वपि कदाचन\n",
    "14068019c": "न च युद्धे परावृत्तस्तथा संजीवतामयम्\n",
    "14068020a": "यथा मे दयितो धर्मो ब्राह्मणाश्च विशेषतः\n",
    "14068020c": "अभिमन्योः सुतो जातो मृतो जीवत्वयं तथा\n",
    "14068021a": "यथाहं नाभिजानामि विजयेन कदाचन\n",
    "14068021c": "विरोधं तेन सत्येन मृतो जीवत्वयं शिशुः\n",
    "14068022a": "यथा सत्यं च धर्मश्च मयि नित्यं प्रतिष्ठितौ\n",
    "14068022c": "तथा मृतः शिशुरयं जीवतामभिमन्युजः\n",
    "14068023a": "यथा कंसश्च केशी च धर्मेण निहतौ मया\n",
    "14068023c": "तेन सत्येन बालोऽयं पुनरुज्जीवतामिह\n",
    "14068024a": "इत्युक्तो वासुदेवेन स बालो भरतर्षभ\n",
    "14068024c": "शनैः शनैर्महाराज प्रास्पन्दत सचेतनः\n",
    "14069001": "वैशंपायन उवाच\n",
    "14069001a": "ब्रह्मास्त्रं तु यदा राजन्कृष्णेन प्रतिसंहृतम्\n",
    "14069001c": "तदा तद्वेश्म ते पित्रा तेजसाभिविदीपितम्\n",
    "14069002a": "ततो रक्षांसि सर्वाणि नेशुस्त्यक्त्वा गृहं तु तत्\n",
    "14069002c": "अन्तरिक्षे च वागासीत्साधु केशव साध्विति\n",
    "14069003a": "तदस्त्रं ज्वलितं चापि पितामहमगात्तदा\n",
    "14069003c": "ततः प्राणान्पुनर्लेभे पिता तव जनेश्वर\n",
    "14069003e": "व्यचेष्टत च बालोऽसौ यथोत्साहं यथाबलम्\n",
    "14069004a": "बभूवुर्मुदिता राजंस्ततस्ता भरतस्त्रियः\n",
    "14069004c": "ब्राह्मणान्वाचयामासुर्गोविन्दस्य च शासनात्\n",
    "14069005a": "ततस्ता मुदिताः सर्वाः प्रशशंसुर्जनार्दनम्\n",
    "14069005c": "स्त्रियो भरतसिंहानां नावं लब्ध्वेव पारगाः\n",
    "14069006a": "कुन्ती द्रुपदपुत्री च सुभद्रा चोत्तरा तथा\n",
    "14069006c": "स्त्रियश्चान्या नृसिंहानां बभूवुर्हृष्टमानसाः\n",
    "14069007a": "तत्र मल्ला नटा झल्ला ग्रन्थिकाः सौखशायिकाः\n",
    "14069007c": "सूतमागधसंघाश्चाप्यस्तुवन्वै जनार्दनम्\n",
    "14069007e": "कुरुवंशस्तवाख्याभिराशीर्भिर्भरतर्षभ\n",
    "14069008a": "उत्थाय तु यथाकालमुत्तरा यदुनन्दनम्\n",
    "14069008c": "अभ्यवादयत प्रीता सह पुत्रेण भारत\n",
    "14069008e": "ततस्तस्यै ददौ प्रीतो बहुरत्नं विशेषतः\n",
    "14069009a": "तथान्ये वृष्णिशार्दूला नाम चास्याकरोत्प्रभुः\n",
    "14069009c": "पितुस्तव महाराज सत्यसंधो जनार्दनः\n",
    "14069010a": "परिक्षीणे कुले यस्माज्जातोऽयमभिमन्युजः\n",
    "14069010c": "परिक्षिदिति नामास्य भवत्वित्यब्रवीत्तदा\n",
    "14069011a": "सोऽवर्धत यथाकालं पिता तव नराधिप\n",
    "14069011c": "मनःप्रह्लादनश्चासीत्सर्वलोकस्य भारत\n",
    "14069012a": "मासजातस्तु ते वीर पिता भवति भारत\n",
    "14069012c": "अथाजग्मुः सुबहुलं रत्नमादाय पाण्डवाः\n",
    "14069013a": "तान्समीपगताञ्श्रुत्वा निर्ययुर्वृष्णिपुंगवाः\n",
    "14069013c": "अलंचक्रुश्च माल्यौघैः पुरुषा नागसाह्वयम्\n",
    "14069014a": "पताकाभिर्विचित्राभिर्ध्वजैश्च विविधैरपि\n",
    "14069014c": "वेश्मानि समलंचक्रुः पौराश्चापि जनाधिप\n",
    "14069015a": "देवतायतनानां च पूजा बहुविधास्तथा\n",
    "14069015c": "संदिदेशाथ विदुरः पाण्डुपुत्रप्रियेप्सया\n",
    "14069016a": "राजमार्गाश्च तत्रासन्सुमनोभिरलंकृताः\n",
    "14069016c": "शुशुभे तत्पुरं चापि समुद्रौघनिभस्वनम्\n",
    "14069017a": "नर्तकैश्चापि नृत्यद्भिर्गायनानां च निस्वनैः\n",
    "14069017c": "आसीद्वैश्रवणस्येव निवासस्तत्पुरं तदा\n",
    "14069018a": "बन्दिभिश्च नरै राजन्स्त्रीसहायैः सहस्रशः\n",
    "14069018c": "तत्र तत्र विविक्तेषु समन्तादुपशोभितम्\n",
    "14069019a": "पताका धूयमानाश्च श्वसता मातरिश्वना\n",
    "14069019c": "अदर्शयन्निव तदा कुरून्वै दक्षिणोत्तरान्\n",
    "14069020a": "अघोषयत्तदा चापि पुरुषो राजधूर्गतः\n",
    "14069020c": "सर्वरात्रिविहारोऽद्य रत्नाभरणलक्षणः\n",
    "14070001": "वैशंपायन उवाच\n",
    "14070001a": "तान्समीपगताञ्श्रुत्वा पाण्डवाञ्शत्रुकर्शनः\n",
    "14070001c": "वासुदेवः सहामात्यः प्रत्युद्यातो दिदृक्षया\n",
    "14070002a": "ते समेत्य यथान्यायं पाण्डवा वृष्णिभिः सह\n",
    "14070002c": "विविशुः सहिता राजन्पुरं वारणसाह्वयम्\n",
    "14070003a": "महतस्तस्य सैन्यस्य खुरनेमिस्वनेन च\n",
    "14070003c": "द्यावापृथिव्यौ खं चैव शब्देनासीत्समावृतम्\n",
    "14070004a": "ते कोशमग्रतः कृत्वा विविशुः स्वपुरं तदा\n",
    "14070004c": "पाण्डवाः प्रीतमनसः सामात्याः ससुहृद्गणाः\n",
    "14070005a": "ते समेत्य यथान्यायं धृतराष्ट्रं जनाधिपम्\n",
    "14070005c": "कीर्तयन्तः स्वनामानि तस्य पादौ ववन्दिरे\n",
    "14070006a": "धृतराष्ट्रादनु च ते गान्धारीं सुबलात्मजाम्\n",
    "14070006c": "कुन्तीं च राजशार्दूल तदा भरतसत्तमाः\n",
    "14070007a": "विदुरं पूजयित्वा च वैश्यापुत्रं समेत्य च\n",
    "14070007c": "पूज्यमानाः स्म ते वीरा व्यराजन्त विशां पते\n",
    "14070008a": "ततस्तत्परमाश्चर्यं विचित्रं महदद्भुतम्\n",
    "14070008c": "शुश्रुवुस्ते तदा वीराः पितुस्ते जन्म भारत\n",
    "14070009a": "तदुपश्रुत्य ते कर्म वासुदेवस्य धीमतः\n",
    "14070009c": "पूजार्हं पूजयामासुः कृष्णं देवकिनन्दनम्\n",
    "14070010a": "ततः कतिपयाहस्य व्यासः सत्यवतीसुतः\n",
    "14070010c": "आजगाम महातेजा नगरं नागसाह्वयम्\n",
    "14070011a": "तस्य सर्वे यथान्यायं पूजां चक्रुः कुरूद्वहाः\n",
    "14070011c": "सह वृष्ण्यन्धकव्याघ्रैरुपासां चक्रिरे तदा\n",
    "14070012a": "तत्र नानाविधाकाराः कथाः समनुकीर्त्य वै\n",
    "14070012c": "युधिष्ठिरो धर्मसुतो व्यासं वचनमब्रवीत्\n",
    "14070013a": "भवत्प्रसादाद्भगवन्यदिदं रत्नमाहृतम्\n",
    "14070013c": "उपयोक्तुं तदिच्छामि वाजिमेधे महाक्रतौ\n",
    "14070014a": "तदनुज्ञातुमिच्छामि भवता मुनिसत्तम\n",
    "14070014c": "त्वदधीना वयं सर्वे कृष्णस्य च महात्मनः\n",
    "14070015": "व्यास उवाच\n",
    "14070015a": "अनुजानामि राजंस्त्वां क्रियतां यदनन्तरम्\n",
    "14070015c": "यजस्व वाजिमेधेन विधिवद्दक्षिणावता\n",
    "14070016a": "अश्वमेधो हि राजेन्द्र पावनः सर्वपाप्मनाम्\n",
    "14070016c": "तेनेष्ट्वा त्वं विपाप्मा वै भविता नात्र संशयः\n",
    "14070017": "वैशंपायन उवाच\n",
    "14070017a": "इत्युक्तः स तु धर्मात्मा कुरुराजो युधिष्ठिरः\n",
    "14070017c": "अश्वमेधस्य कौरव्य चकाराहरणे मतिम्\n",
    "14070018a": "समनुज्ञाप्य तु स तं कृष्णद्वैपायनं नृपः\n",
    "14070018c": "वासुदेवमथामन्त्र्य वाग्मी वचनमब्रवीत्\n",
    "14070019a": "देवकी सुप्रजा देवी त्वया पुरुषसत्तम\n",
    "14070019c": "यद्ब्रूयां त्वां महाबाहो तत्कृथास्त्वमिहाच्युत\n",
    "14070020a": "त्वत्प्रभावार्जितान्भोगानश्नीम यदुनन्दन\n",
    "14070020c": "पराक्रमेण बुद्ध्या च त्वयेयं निर्जिता मही\n",
    "14070021a": "दीक्षयस्व त्वमात्मानं त्वं नः परमको गुरुः\n",
    "14070021c": "त्वयीष्टवति धर्मज्ञ विपाप्मा स्यामहं विभो\n",
    "14070021e": "त्वं हि यज्ञोऽक्षरः सर्वस्त्वं धर्मस्त्वं प्रजापतिः\n",
    "14070022": "वासुदेव उवाच\n",
    "14070022a": "त्वमेवैतन्महाबाहो वक्तुमर्हस्यरिंदम\n",
    "14070022c": "त्वं गतिः सर्वभूतानामिति मे निश्चिता मतिः\n",
    "14070023a": "त्वं चाद्य कुरुवीराणां धर्मेणाभिविराजसे\n",
    "14070023c": "गुणभूताः स्म ते राजंस्त्वं नो राजन्मतो गुरुः\n",
    "14070024a": "यजस्व मदनुज्ञातः प्राप्त एव क्रतुर्मया\n",
    "14070024c": "युनक्तु नो भवान्कार्ये यत्र वाञ्छसि भारत\n",
    "14070024e": "सत्यं ते प्रतिजानामि सर्वं कर्तास्मि तेऽनघ\n",
    "14070025a": "भीमसेनार्जुनौ चैव तथा माद्रवतीसुतौ\n",
    "14070025c": "इष्टवन्तो भविष्यन्ति त्वयीष्टवति भारत\n",
    "14071001": "वैशंपायन उवाच\n",
    "14071001a": "एवमुक्तस्तु कृष्णेन धर्मपुत्रो युधिष्ठिरः\n",
    "14071001c": "व्यासमामन्त्र्य मेधावी ततो वचनमब्रवीत्\n",
    "14071002a": "यथा कालं भवान्वेत्ति हयमेधस्य तत्त्वतः\n",
    "14071002c": "दीक्षयस्व तदा मा त्वं त्वय्यायत्तो हि मे क्रतुः\n",
    "14071003": "व्यास उवाच\n",
    "14071003a": "अहं पैलोऽथ कौन्तेय याज्ञवल्क्यस्तथैव च\n",
    "14071003c": "विधानं यद्यथाकालं तत्कर्तारो न संशयः\n",
    "14071004a": "चैत्र्यां हि पौर्णमास्यां च तव दीक्षा भविष्यति\n",
    "14071004c": "संभाराः संभ्रियन्तां ते यज्ञार्थं पुरुषर्षभ\n",
    "14071005a": "अश्वविद्याविदश्चैव सूता विप्राश्च तद्विदः\n",
    "14071005c": "मेध्यमश्वं परीक्षन्तां तव यज्ञार्थसिद्धये\n",
    "14071006a": "तमुत्सृज्य यथाशास्त्रं पृथिवीं सागराम्बराम्\n",
    "14071006c": "स पर्येतु यशो नाम्ना तव पार्थिव वर्धयन्\n",
    "14071007": "वैशंपायन उवाच\n",
    "14071007a": "इत्युक्तः स तथेत्युक्त्वा पाण्डवः पृथिवीपतिः\n",
    "14071007c": "चकार सर्वं राजेन्द्र यथोक्तं ब्रह्मवादिना\n",
    "14071007e": "संभाराश्चैव राजेन्द्र सर्वे संकल्पिताभवन्\n",
    "14071008a": "स संभारान्समाहृत्य नृपो धर्मात्मजस्तदा\n",
    "14071008c": "न्यवेदयदमेयात्मा कृष्णद्वैपायनाय वै\n",
    "14071009a": "ततोऽब्रवीन्महातेजा व्यासो धर्मात्मजं नृपम्\n",
    "14071009c": "यथाकालं यथायोगं सज्जाः स्म तव दीक्षणे\n",
    "14071010a": "स्फ्यश्च कूर्चश्च सौवर्णो यच्चान्यदपि कौरव\n",
    "14071010c": "तत्र योग्यं भवेत्किंचित्तद्रौक्मं क्रियतामिति\n",
    "14071011a": "अश्वश्चोत्सृज्यतामद्य पृथ्व्यामथ यथाक्रमम्\n",
    "14071011c": "सुगुप्तश्च चरत्वेष यथाशास्त्रं युधिष्ठिर\n",
    "14071012": "युधिष्ठिर उवाच\n",
    "14071012a": "अयमश्वो मया ब्रह्मन्नुत्सृष्टः पृथिवीमिमाम्\n",
    "14071012c": "चरिष्यति यथाकामं तत्र वै संविधीयताम्\n",
    "14071013a": "पृथिवीं पर्यटन्तं हि तुरगं कामचारिणम्\n",
    "14071013c": "कः पालयेदिति मुने तद्भवान्वक्तुमर्हति\n",
    "14071014": "वैशंपायन उवाच\n",
    "14071014a": "इत्युक्तः स तु राजेन्द्र कृष्णद्वैपायनोऽब्रवीत्\n",
    "14071014c": "भीमसेनादवरजः श्रेष्ठः सर्वधनुष्मताम्\n",
    "14071015a": "जिष्णुः सहिष्णुर्धृष्णुश्च स एनं पालयिष्यति\n",
    "14071015c": "शक्तः स हि महीं जेतुं निवातकवचान्तकः\n",
    "14071016a": "तस्मिन्ह्यस्त्राणि दिव्यानि दिव्यं संहननं तथा\n",
    "14071016c": "दिव्यं धनुश्चेषुधी च स एनमनुयास्यति\n",
    "14071017a": "स हि धर्मार्थकुशलः सर्वविद्याविशारदः\n",
    "14071017c": "यथाशास्त्रं नृपश्रेष्ठ चारयिष्यति ते हयम्\n",
    "14071018a": "राजपुत्रो महाबाहुः श्यामो राजीवलोचनः\n",
    "14071018c": "अभिमन्योः पिता वीरः स एनमनुयास्यति\n",
    "14071019a": "भीमसेनोऽपि तेजस्वी कौन्तेयोऽमितविक्रमः\n",
    "14071019c": "समर्थो रक्षितुं राष्ट्रं नकुलश्च विशां पते\n",
    "14071020a": "सहदेवस्तु कौरव्य समाधास्यति बुद्धिमान्\n",
    "14071020c": "कुटुम्बतन्त्रं विधिवत्सर्वमेव महायशाः\n",
    "14071021a": "तत्तु सर्वं यथान्यायमुक्तं कुरुकुलोद्वहः\n",
    "14071021c": "चकार फल्गुनं चापि संदिदेश हयं प्रति\n",
    "14071022": "युधिष्ठिर उवाच\n",
    "14071022a": "एह्यर्जुन त्वया वीर हयोऽयं परिपाल्यताम्\n",
    "14071022c": "त्वमर्हो रक्षितुं ह्येनं नान्यः कश्चन मानवः\n",
    "14071023a": "ये चापि त्वां महाबाहो प्रत्युदीयुर्नराधिपाः\n",
    "14071023c": "तैर्विग्रहो यथा न स्यात्तथा कार्यं त्वयानघ\n",
    "14071024a": "आख्यातव्यश्च भवता यज्ञोऽयं मम सर्वशः\n",
    "14071024c": "पार्थिवेभ्यो महाबाहो समये गम्यतामिति\n",
    "14071025a": "एवमुक्त्वा स धर्मात्मा भ्रातरं सव्यसाचिनम्\n",
    "14071025c": "भीमं च नकुलं चैव पुरगुप्तौ समादधत्\n",
    "14071026a": "कुटुम्बतन्त्रे च तथा सहदेवं युधां पतिम्\n",
    "14071026c": "अनुमान्य महीपालं धृतराष्ट्रं युधिष्ठिरः\n",
    "14072001": "वैशंपायन उवाच\n",
    "14072001a": "दीक्षाकाले तु संप्राप्ते ततस्ते सुमहर्त्विजः\n",
    "14072001c": "विधिवद्दीक्षयामासुरश्वमेधाय पार्थिवम्\n",
    "14072002a": "कृत्वा स पशुबन्धांश्च दीक्षितः पाण्डुनन्दनः\n",
    "14072002c": "धर्मराजो महातेजाः सहर्त्विग्भिर्व्यरोचत\n",
    "14072003a": "हयश्च हयमेधार्थं स्वयं स ब्रह्मवादिना\n",
    "14072003c": "उत्सृष्टः शास्त्रविधिना व्यासेनामिततेजसा\n",
    "14072004a": "स राजा धर्मजो राजन्दीक्षितो विबभौ तदा\n",
    "14072004c": "हेममाली रुक्मकण्ठः प्रदीप्त इव पावकः\n",
    "14072005a": "कृष्णाजिनी दण्डपाणिः क्षौमवासाः स धर्मजः\n",
    "14072005c": "विबभौ द्युतिमान्भूयः प्रजापतिरिवाध्वरे\n",
    "14072006a": "तथैवास्यर्त्विजः सर्वे तुल्यवेषा विशां पते\n",
    "14072006c": "बभूवुरर्जुनश्चैव प्रदीप्त इव पावकः\n",
    "14072007a": "श्वेताश्वः कृष्णसारं तं ससाराश्वं धनंजयः\n",
    "14072007c": "विधिवत्पृथिवीपाल धर्मराजस्य शासनात्\n",
    "14072008a": "विक्षिपन्गाण्डिवं राजन्बद्धगोधाङ्गुलित्रवान्\n",
    "14072008c": "तमश्वं पृथिवीपाल मुदा युक्तः ससार ह\n",
    "14072009a": "आकुमारं तदा राजन्नागमत्तत्पुरं विभो\n",
    "14072009c": "द्रष्टुकामं कुरुश्रेष्ठं प्रयास्यन्तं धनंजयम्\n",
    "14072010a": "तेषामन्योन्यसंमर्दादूष्मेव समजायत\n",
    "14072010c": "दिदृक्षूणां हयं तं च तं चैव हयसारिणम्\n",
    "14072011a": "ततः शब्दो महाराज दशाशाः प्रतिपूरयन्\n",
    "14072011c": "बभूव प्रेक्षतां नॄणां कुन्तीपुत्रं धनंजयम्\n",
    "14072012a": "एष गच्छति कौन्तेयस्तुरगश्चैव दीप्तिमान्\n",
    "14072012c": "यमन्वेति महाबाहुः संस्पृशन्धनुरुत्तमम्\n",
    "14072013a": "एवं शुश्राव वदतां गिरो जिष्णुरुदारधीः\n",
    "14072013c": "स्वस्ति तेऽस्तु व्रजारिष्टं पुनश्चैहीति भारत\n",
    "14072014a": "अथापरे मनुष्येन्द्र पुरुषा वाक्यमब्रुवन्\n",
    "14072014c": "नैनं पश्याम संमर्दे धनुरेतत्प्रदृश्यते\n",
    "14072015a": "एतद्धि भीमनिर्ह्रादं विश्रुतं गाण्डिवं धनुः\n",
    "14072015c": "स्वस्ति गच्छत्वरिष्टं वै पन्थानमकुतोभयम्\n",
    "14072015e": "निवृत्तमेनं द्रक्ष्यामः पुनरेवं च तेऽब्रुवन्\n",
    "14072016a": "एवमाद्या मनुष्याणां स्त्रीणां च भरतर्षभ\n",
    "14072016c": "शुश्राव मधुरा वाचः पुनः पुनरुदीरिताः\n",
    "14072017a": "याज्ञवल्क्यस्य शिष्यश्च कुशलो यज्ञकर्मणि\n",
    "14072017c": "प्रायात्पार्थेन सहितः शान्त्यर्थं वेदपारगः\n",
    "14072018a": "ब्राह्मणाश्च महीपाल बहवो वेदपारगाः\n",
    "14072018c": "अनुजग्मुर्महात्मानं क्षत्रियाश्च विशोऽपि च\n",
    "14072019a": "पाण्डवैः पृथिवीमश्वो निर्जितामस्त्रतेजसा\n",
    "14072019c": "चचार स महाराज यथादेशं स सत्तम\n",
    "14072020a": "तत्र युद्धानि वृत्तानि यान्यासन्पाण्डवस्य ह\n",
    "14072020c": "तानि वक्ष्यामि ते वीर विचित्राणि महान्ति च\n",
    "14072021a": "स हयः पृथिवीं राजन्प्रदक्षिणमरिंदम\n",
    "14072021c": "ससारोत्तरतः पूर्वं तन्निबोध महीपते\n",
    "14072022a": "अवमृद्नन्स राष्ट्राणि पार्थिवानां हयोत्तमः\n",
    "14072022c": "शनैस्तदा परिययौ श्वेताश्वश्च महारथः\n",
    "14072023a": "तत्र संकलना नास्ति राज्ञामयुतशस्तदा\n",
    "14072023c": "येऽयुध्यन्त महाराज क्षत्रिया हतबान्धवाः\n",
    "14072024a": "किराता विकृता राजन्बहवोऽसिधनुर्धराः\n",
    "14072024c": "म्लेच्छाश्चान्ये बहुविधाः पूर्वं विनिकृता रणे\n",
    "14072025a": "आर्याश्च पृथिवीपालाः प्रहृष्टनरवाहनाः\n",
    "14072025c": "समीयुः पाण्डुपुत्रेण बहवो युद्धदुर्मदाः\n",
    "14072026a": "एवं युद्धानि वृत्तानि तत्र तत्र महीपते\n",
    "14072026c": "अर्जुनस्य महीपालैर्नानादेशनिवासिभिः\n",
    "14072027a": "यानि तूभयतो राजन्प्रतप्तानि महान्ति च\n",
    "14072027c": "तानि युद्धानि वक्ष्यामि कौन्तेयस्य तवानघ\n",
    "14073001": "वैशंपायन उवाच\n",
    "14073001a": "त्रिगर्तैरभवद्युद्धं कृतवैरैः किरीटिनः\n",
    "14073001c": "महारथसमाज्ञातैर्हतानां पुत्रनप्तृभिः\n",
    "14073002a": "ते समाज्ञाय संप्राप्तं यज्ञियं तुरगोत्तमम्\n",
    "14073002c": "विषयान्ते ततो वीरा दंशिताः पर्यवारयन्\n",
    "14073003a": "रथिनो बद्धतूणीराः सदश्वैः समलंकृतैः\n",
    "14073003c": "परिवार्य हयं राजन्ग्रहीतुं संप्रचक्रमुः\n",
    "14073004a": "ततः किरीटी संचिन्त्य तेषां राज्ञां चिकीर्षितम्\n",
    "14073004c": "वारयामास तान्वीरान्सान्त्वपूर्वमरिंदमः\n",
    "14073005a": "तमनादृत्य ते सर्वे शरैरभ्यहनंस्तदा\n",
    "14073005c": "तमोरजोभ्यां संछन्नांस्तान्किरीटी न्यवारयत्\n",
    "14073006a": "अब्रवीच्च ततो जिष्णुः प्रहसन्निव भारत\n",
    "14073006c": "निवर्तध्वमधर्मज्ञाः श्रेयो जीवितमेव वः\n",
    "14073007a": "स हि वीरः प्रयास्यन्वै धर्मराजेन वारितः\n",
    "14073007c": "हतबान्धवा न ते पार्थ हन्तव्याः पार्थिवा इति\n",
    "14073008a": "स तदा तद्वचः श्रुत्वा धर्मराजस्य धीमतः\n",
    "14073008c": "तान्निवर्तध्वमित्याह न न्यवर्तन्त चापि ते\n",
    "14073009a": "ततस्त्रिगर्तराजानं सूर्यवर्माणमाहवे\n",
    "14073009c": "वितत्य शरजालेन प्रजहास धनंजयः\n",
    "14073010a": "ततस्ते रथघोषेण खुरनेमिस्वनेन च\n",
    "14073010c": "पूरयन्तो दिशः सर्वा धनंजयमुपाद्रवन्\n",
    "14073011a": "सूर्यवर्मा ततः पार्थे शराणां नतपर्वणाम्\n",
    "14073011c": "शतान्यमुञ्चद्राजेन्द्र लघ्वस्त्रमभिदर्शयन्\n",
    "14073012a": "तथैवान्ये महेष्वासा ये तस्यैवानुयायिनः\n",
    "14073012c": "मुमुचुः शरवर्षाणि धनंजयवधैषिणः\n",
    "14073013a": "स ताञ्ज्यापुङ्खनिर्मुक्तैर्बहुभिः सुबहूञ्शरान्\n",
    "14073013c": "चिच्छेद पाण्डवो राजंस्ते भूमौ न्यपतंस्तदा\n",
    "14073014a": "केतुवर्मा तु तेजस्वी तस्यैवावरजो युवा\n",
    "14073014c": "युयुधे भ्रातुरर्थाय पाण्डवेन महात्मना\n",
    "14073015a": "तमापतन्तं संप्रेक्ष्य केतुवर्माणमाहवे\n",
    "14073015c": "अभ्यघ्नन्निशितैर्बाणैर्बीभत्सुः परवीरहा\n",
    "14073016a": "केतुवर्मण्यभिहते धृतवर्मा महारथः\n",
    "14073016c": "रथेनाशु समावृत्य शरैर्जिष्णुमवाकिरत्\n",
    "14073017a": "तस्य तां शीघ्रतामीक्ष्य तुतोषातीव वीर्यवान्\n",
    "14073017c": "गुडाकेशो महातेजा बालस्य धृतवर्मणः\n",
    "14073018a": "न संदधानं ददृशे नाददानं च तं तदा\n",
    "14073018c": "किरन्तमेव स शरान्ददृशे पाकशासनिः\n",
    "14073019a": "स तु तं पूजयामास धृतवर्माणमाहवे\n",
    "14073019c": "मनसा स मुहूर्तं वै रणे समभिहर्षयन्\n",
    "14073020a": "तं पन्नगमिव क्रुद्धं कुरुवीरः स्मयन्निव\n",
    "14073020c": "प्रीतिपूर्वं महाराज प्राणैर्न व्यपरोपयत्\n",
    "14073021a": "स तथा रक्ष्यमाणो वै पार्थेनामिततेजसा\n",
    "14073021c": "धृतवर्मा शरं तीक्ष्णं मुमोच विजये तदा\n",
    "14073022a": "स तेन विजयस्तूर्णमस्यन्विद्धः करे भृशम्\n",
    "14073022c": "मुमोच गाण्डीवं दुःखात्तत्पपाताथ भूतले\n",
    "14073023a": "धनुषः पततस्तस्य सव्यसाचिकराद्विभो\n",
    "14073023c": "इन्द्रस्येवायुधस्यासीद्रूपं भरतसत्तम\n",
    "14073024a": "तस्मिन्निपतिते दिव्ये महाधनुषि पार्थिव\n",
    "14073024c": "जहास सस्वनं हासं धृतवर्मा महाहवे\n",
    "14073025a": "ततो रोषान्वितो जिष्णुः प्रमृज्य रुधिरं करात्\n",
    "14073025c": "धनुरादत्त तद्दिव्यं शरवर्षं ववर्ष च\n",
    "14073026a": "ततो हलहलाशब्दो दिवस्पृगभवत्तदा\n",
    "14073026c": "नानाविधानां भूतानां तत्कर्मातीव शंसताम्\n",
    "14073027a": "ततः संप्रेक्ष्य तं क्रुद्धं कालान्तकयमोपमम्\n",
    "14073027c": "जिष्णुं त्रैगर्तका योधास्त्वरिताः पर्यवारयन्\n",
    "14073028a": "अभिसृत्य परीप्सार्थं ततस्ते धृतवर्मणः\n",
    "14073028c": "परिवव्रुर्गुडाकेशं तत्राक्रुध्यद्धनंजयः\n",
    "14073029a": "ततो योधाञ्जघानाशु तेषां स दश चाष्ट च\n",
    "14073029c": "महेन्द्रवज्रप्रतिमैरायसैर्निशितैः शरैः\n",
    "14073030a": "तांस्तु प्रभग्नान्संप्रेक्ष्य त्वरमाणो धनंजयः\n",
    "14073030c": "शरैराशीविषाकारैर्जघान स्वनवद्धसन्\n",
    "14073031a": "ते भग्नमनसः सर्वे त्रैगर्तकमहारथाः\n",
    "14073031c": "दिशो विदुद्रुवुः सर्वा धनंजयशरार्दिताः\n",
    "14073032a": "त ऊचुः पुरुषव्याघ्रं संशप्तकनिषूदनम्\n",
    "14073032c": "तव स्म किंकराः सर्वे सर्वे च वशगास्तव\n",
    "14073033a": "आज्ञापयस्व नः पार्थ प्रह्वान्प्रेष्यानवस्थितान्\n",
    "14073033c": "करिष्यामः प्रियं सर्वं तव कौरवनन्दन\n",
    "14073034a": "एतदाज्ञाय वचनं सर्वांस्तानब्रवीत्तदा\n",
    "14073034c": "जीवितं रक्षत नृपाः शासनं गृह्यतामिति\n",
    "14074001": "वैशंपायन उवाच\n",
    "14074001a": "प्राग्ज्योतिषमथाभ्येत्य व्यचरत्स हयोत्तमः\n",
    "14074001c": "भगदत्तात्मजस्तत्र निर्ययौ रणकर्कशः\n",
    "14074002a": "स हयं पाण्डुपुत्रस्य विषयान्तमुपागतम्\n",
    "14074002c": "युयुधे भरतश्रेष्ठ वज्रदत्तो महीपतिः\n",
    "14074003a": "सोऽभिनिर्याय नगराद्भगदत्तसुतो नृपः\n",
    "14074003c": "अश्वमायान्तमुन्मथ्य नगराभिमुखो ययौ\n",
    "14074004a": "तमालक्ष्य महाबाहुः कुरूणामृषभस्तदा\n",
    "14074004c": "गाण्डीवं विक्षिपंस्तूर्णं सहसा समुपाद्रवत्\n",
    "14074005a": "ततो गाण्डीवनिर्मुक्तैरिषुभिर्मोहितो नृपः\n",
    "14074005c": "हयमुत्सृज्य तं वीरस्ततः पार्थमुपाद्रवत्\n",
    "14074006a": "पुनः प्रविश्य नगरं दंशितः स नृपोत्तमः\n",
    "14074006c": "आरुह्य नागप्रवरं निर्ययौ युद्धकाङ्क्षया\n",
    "14074007a": "पाण्डुरेणातपत्रेण ध्रियमाणेन मूर्धनि\n",
    "14074007c": "दोधूयता चामरेण श्वेतेन च महारथः\n",
    "14074008a": "ततः पार्थं समासाद्य पाण्डवानां महारथम्\n",
    "14074008c": "आह्वयामास कौरव्यं बाल्यान्मोहाच्च संयुगे\n",
    "14074009a": "स वारणं नगप्रख्यं प्रभिन्नकरटामुखम्\n",
    "14074009c": "प्रेषयामास संक्रुद्धस्ततः श्वेतहयं प्रति\n",
    "14074010a": "विक्षरन्तं यथा मेघं परवारणवारणम्\n",
    "14074010c": "शास्त्रवत्कल्पितं संख्ये त्रिसाहं युद्धदुर्मदम्\n",
    "14074011a": "प्रचोद्यमानः स गजस्तेन राज्ञा महाबलः\n",
    "14074011c": "तदाङ्कुशेन विबभावुत्पतिष्यन्निवाम्बरम्\n",
    "14074012a": "तमापतन्तं संप्रेक्ष्य क्रुद्धो राजन्धनंजयः\n",
    "14074012c": "भूमिष्ठो वारणगतं योधयामास भारत\n",
    "14074013a": "वज्रदत्तस्तु संक्रुद्धो मुमोचाशु धनंजये\n",
    "14074013c": "तोमरानग्निसंकाशाञ्शलभानिव वेगितान्\n",
    "14074014a": "अर्जुनस्तानसंप्राप्तान्गाण्डीवप्रेषितैः शरैः\n",
    "14074014c": "द्विधा त्रिधा च चिच्छेद ख एव खगमैस्तदा\n",
    "14074015a": "स तान्दृष्ट्वा तथा छिन्नांस्तोमरान्भगदत्तजः\n",
    "14074015c": "इषूनसक्तांस्त्वरितः प्राहिणोत्पाण्डवं प्रति\n",
    "14074016a": "ततोऽर्जुनस्तूर्णतरं रुक्मपुङ्खानजिह्मगान्\n",
    "14074016c": "प्रेषयामास संक्रुद्धो भगदत्तात्मजं प्रति\n",
    "14074017a": "स तैर्विद्धो महातेजा वज्रदत्तो महाहवे\n",
    "14074017c": "भृशाहतः पपातोर्व्यां न त्वेनमजहात्स्मृतिः\n",
    "14074018a": "ततः स पुनरारुह्य वारणप्रवरं रणे\n",
    "14074018c": "अव्यग्रः प्रेषयामास जयार्थी विजयं प्रति\n",
    "14074019a": "तस्मै बाणांस्ततो जिष्णुर्निर्मुक्ताशीविषोपमान्\n",
    "14074019c": "प्रेषयामास संक्रुद्धो ज्वलितानिव पावकान्\n",
    "14074020a": "स तैर्विद्धो महानागो विस्रवन्रुधिरं बभौ\n",
    "14074020c": "हिमवानिव शैलेन्द्रो बहुप्रस्रवणस्तदा\n",
    "14075001": "वैशंपायन उवाच\n",
    "14075001a": "एवं त्रिरात्रमभवत्तद्युद्धं भरतर्षभ\n",
    "14075001c": "अर्जुनस्य नरेन्द्रेण वृत्रेणेव शतक्रतोः\n",
    "14075002a": "ततश्चतुर्थे दिवसे वज्रदत्तो महाबलः\n",
    "14075002c": "जहास सस्वनं हासं वाक्यं चेदमथाब्रवीत्\n",
    "14075003a": "अर्जुनार्जुन तिष्ठस्व न मे जीवन्विमोक्ष्यसे\n",
    "14075003c": "त्वां निहत्य करिष्यामि पितुस्तोयं यथाविधि\n",
    "14075004a": "त्वया वृद्धो मम पिता भगदत्तः पितुः सखा\n",
    "14075004c": "हतो वृद्धोऽपचायित्वाच्छिशुं मामद्य योधय\n",
    "14075005a": "इत्येवमुक्त्वा संक्रुद्धो वज्रदत्तो नराधिपः\n",
    "14075005c": "प्रेषयामास कौरव्य वारणं पाण्डवं प्रति\n",
    "14075006a": "संप्रेष्यमाणो नागेन्द्रो वज्रदत्तेन धीमता\n",
    "14075006c": "उत्पतिष्यन्निवाकाशमभिदुद्राव पाण्डवम्\n",
    "14075007a": "अग्रहस्तप्रमुक्तेन शीकरेण स फल्गुनम्\n",
    "14075007c": "समुक्षत महाराज शैलं नील इवाम्बुदः\n",
    "14075008a": "स तेन प्रेषितो राज्ञा मेघवन्निनदन्मुहुः\n",
    "14075008c": "मुखाडम्बरघोषेण समाद्रवत फल्गुनम्\n",
    "14075009a": "स नृत्यन्निव नागेन्द्रो वज्रदत्तप्रचोदितः\n",
    "14075009c": "आससाद द्रुतं राजन्कौरवाणां महारथम्\n",
    "14075010a": "तमापतन्तं संप्रेक्ष्य वज्रदत्तस्य वारणम्\n",
    "14075010c": "गाण्डीवमाश्रित्य बली न व्यकम्पत शत्रुहा\n",
    "14075011a": "चुक्रोध बलवच्चापि पाण्डवस्तस्य भूपतेः\n",
    "14075011c": "कार्यविघ्नमनुस्मृत्य पूर्ववैरं च भारत\n",
    "14075012a": "ततस्तं वारणं क्रुद्धः शरजालेन पाण्डवः\n",
    "14075012c": "निवारयामास तदा वेलेव मकरालयम्\n",
    "14075013a": "स नागप्रवरो वीर्यादर्जुनेन निवारितः\n",
    "14075013c": "तस्थौ शरैर्वितुन्नाङ्गः श्वाविच्छललितो यथा\n",
    "14075014a": "निवारितं गजं दृष्ट्वा भगदत्तात्मजो नृपः\n",
    "14075014c": "उत्ससर्ज शितान्बाणानर्जुने क्रोधमूर्छितः\n",
    "14075015a": "अर्जुनस्तु महाराज शरैः शरविघातिभिः\n",
    "14075015c": "वारयामास तानस्तांस्तदद्भुतमिवाभवत्\n",
    "14075016a": "ततः पुनरतिक्रुद्धो राजा प्राग्ज्योतिषाधिपः\n",
    "14075016c": "प्रेषयामास नागेन्द्रं बलवच्छ्वसनोपमम्\n",
    "14075017a": "तमापतन्तं संप्रेक्ष्य बलवान्पाकशासनिः\n",
    "14075017c": "नाराचमग्निसंकाशं प्राहिणोद्वारणं प्रति\n",
    "14075018a": "स तेन वारणो राजन्मर्मण्यभिहतो भृशम्\n",
    "14075018c": "पपात सहसा भूमौ वज्ररुग्ण इवाचलः\n",
    "14075019a": "स पतञ्शुशुभे नागो धनंजयशराहतः\n",
    "14075019c": "विशन्निव महाशैलो महीं वज्रप्रपीडितः\n",
    "14075020a": "तस्मिन्निपतिते नागे वज्रदत्तस्य पाण्डवः\n",
    "14075020c": "तं न भेतव्यमित्याह ततो भूमिगतं नृपम्\n",
    "14075021a": "अब्रवीद्धि महातेजाः प्रस्थितं मां युधिष्ठिरः\n",
    "14075021c": "राजानस्ते न हन्तव्या धनंजय कथंचन\n",
    "14075022a": "सर्वमेतन्नरव्याघ्र भवत्वेतावता कृतम्\n",
    "14075022c": "योधाश्चापि न हन्तव्या धनंजय रणे त्वया\n",
    "14075023a": "वक्तव्याश्चापि राजानः सर्वैः सह सुहृज्जनैः\n",
    "14075023c": "युधिष्ठिरस्याश्वमेधो भवद्भिरनुभूयताम्\n",
    "14075024a": "इति भ्रातृवचः श्रुत्वा न हन्मि त्वां जनाधिप\n",
    "14075024c": "उत्तिष्ठ न भयं तेऽस्ति स्वस्तिमान्गच्छ पार्थिव\n",
    "14075025a": "आगच्छेथा महाराज परां चैत्रीमुपस्थिताम्\n",
    "14075025c": "तदाश्वमेधो भविता धर्मराजस्य धीमतः\n",
    "14075026a": "एवमुक्तः स राजा तु भगदत्तात्मजस्तदा\n",
    "14075026c": "तथेत्येवाब्रवीद्वाक्यं पाण्डवेनाभिनिर्जितः\n",
    "14076001": "वैशंपायन उवाच\n",
    "14076001a": "सैन्धवैरभवद्युद्धं ततस्तस्य किरीटिनः\n",
    "14076001c": "हतशेषैर्महाराज हतानां च सुतैरपि\n",
    "14076002a": "तेऽवतीर्णमुपश्रुत्य विषयं श्वेतवाहनम्\n",
    "14076002c": "प्रत्युद्ययुरमृष्यन्तो राजानः पाण्डवर्षभम्\n",
    "14076003a": "अश्वं च तं परामृश्य विषयान्ते विषोपमाः\n",
    "14076003c": "न भयं चक्रिरे पार्थाद्भीमसेनादनन्तरात्\n",
    "14076004a": "तेऽविदूराद्धनुष्पाणिं यज्ञियस्य हयस्य च\n",
    "14076004c": "बीभत्सुं प्रत्यपद्यन्त पदातिनमवस्थितम्\n",
    "14076005a": "ततस्ते तु महावीर्या राजानः पर्यवारयन्\n",
    "14076005c": "जिगीषन्तो नरव्याघ्राः पूर्वं विनिकृता युधि\n",
    "14076006a": "ते नामान्यथ गोत्राणि कर्माणि विविधानि च\n",
    "14076006c": "कीर्तयन्तस्तदा पार्थं शरवर्षैरवाकिरन्\n",
    "14076007a": "ते किरन्तः शरांस्तीक्ष्णान्वारणेन्द्रनिवारणान्\n",
    "14076007c": "रणे जयमभीप्सन्तः कौन्तेयं पर्यवारयन्\n",
    "14076008a": "तेऽसमीक्ष्यैव तं वीरमुग्रकर्माणमाहवे\n",
    "14076008c": "सर्वे युयुधिरे वीरा रथस्थास्तं पदातिनम्\n",
    "14076009a": "ते तमाजघ्निरे वीरं निवातकवचान्तकम्\n",
    "14076009c": "संशप्तकनिहन्तारं हन्तारं सैन्धवस्य च\n",
    "14076010a": "ततो रथसहस्रेण हयानामयुतेन च\n",
    "14076010c": "कोष्ठकीकृत्य कौन्तेयं संप्रहृष्टमयोधयन्\n",
    "14076011a": "संस्मरन्तो वधं वीराः सिन्धुराजस्य धीमतः\n",
    "14076011c": "जयद्रथस्य कौरव्य समरे सव्यसाचिना\n",
    "14076012a": "ततः पर्जन्यवत्सर्वे शरवृष्टिमवासृजन्\n",
    "14076012c": "तैः कीर्णः शुशुभे पार्थो रविर्मेघान्तरे यथा\n",
    "14076013a": "स शरैः समवच्छन्नो ददृशे पाण्डवर्षभः\n",
    "14076013c": "पञ्जरान्तरसंचारी शकुन्त इव भारत\n",
    "14076014a": "ततो हाहाकृतं सर्वं कौन्तेये शरपीडिते\n",
    "14076014c": "त्रैलोक्यमभवद्राजन्रविश्चासीद्रजोरुणः\n",
    "14076015a": "ततो ववौ महाराज मारुतो रोमहर्षणः\n",
    "14076015c": "राहुरग्रसदादित्यं युगपत्सोममेव च\n",
    "14076016a": "उल्काश्च जघ्निरे सूर्यं विकीर्यन्त्यः समन्ततः\n",
    "14076016c": "वेपथुश्चाभवद्राजन्कैलासस्य महागिरेः\n",
    "14076017a": "मुमुचुश्चास्रमत्युष्णं दुःखशोकसमन्विताः\n",
    "14076017c": "सप्तर्षयो जातभयास्तथा देवर्षयोऽपि च\n",
    "14076018a": "शशश्चाशु विनिर्भिद्य मण्डलं शशिनोऽपतत्\n",
    "14076018c": "विपरीतस्तदा राजंस्तस्मिन्नुत्पातलक्षणे\n",
    "14076019a": "रासभारुणसंकाशा धनुष्मन्तः सविद्युतः\n",
    "14076019c": "आवृत्य गगनं मेघा मुमुचुर्मांसशोणितम्\n",
    "14076020a": "एवमासीत्तदा वीरे शरवर्षाभिसंवृते\n",
    "14076020c": "लोकेऽस्मिन्भरतश्रेष्ठ तदद्भुतमिवाभवत्\n",
    "14076021a": "तस्य तेनावकीर्णस्य शरजालेन सर्वशः\n",
    "14076021c": "मोहात्पपात गाण्डीवमावापश्च करादपि\n",
    "14076022a": "तस्मिन्मोहमनुप्राप्ते शरजालं महत्तरम्\n",
    "14076022c": "सैन्धवा मुमुचुस्तूर्णं गतसत्त्वे महारथे\n",
    "14076023a": "ततो मोहसमापन्नं ज्ञात्वा पार्थं दिवौकसः\n",
    "14076023c": "सर्वे वित्रस्तमनसस्तस्य शान्तिपराभवन्\n",
    "14076024a": "ततो देवर्षयः सर्वे तथा सप्तर्षयोऽपि च\n",
    "14076024c": "ब्रह्मर्षयश्च विजयं जेपुः पार्थस्य धीमतः\n",
    "14076025a": "ततः प्रदीपिते देवैः पार्थतेजसि पार्थिव\n",
    "14076025c": "तस्थावचलवद्धीमान्संग्रामे परमास्त्रवित्\n",
    "14076026a": "विचकर्ष धनुर्दिव्यं ततः कौरवनन्दनः\n",
    "14076026c": "यन्त्रस्येवेह शब्दोऽभून्महांस्तस्य पुनः पुनः\n",
    "14076027a": "ततः स शरवर्षाणि प्रत्यमित्रान्प्रति प्रभुः\n",
    "14076027c": "ववर्ष धनुषा पार्थो वर्षाणीव सुरेश्वरः\n",
    "14076028a": "ततस्ते सैन्धवा योधाः सर्व एव सराजकाः\n",
    "14076028c": "नादृश्यन्त शरैः कीर्णाः शलभैरिव पावकाः\n",
    "14076029a": "तस्य शब्देन वित्रेसुर्भयार्ताश्च विदुद्रुवुः\n",
    "14076029c": "मुमुचुश्चाश्रु शोकार्ताः सुषुपुश्चापि सैन्धवाः\n",
    "14076030a": "तांस्तु सर्वान्नरश्रेष्ठः सर्वतो विचरन्बली\n",
    "14076030c": "अलातचक्रवद्राजञ्शरजालैः समर्पयत्\n",
    "14076031a": "तदिन्द्रजालप्रतिमं बाणजालममित्रहा\n",
    "14076031c": "व्यसृजद्दिक्षु सर्वासु महेन्द्र इव वज्रभृत्\n",
    "14076032a": "मेघजालनिभं सैन्यं विदार्य स रविप्रभः\n",
    "14076032c": "विबभौ कौरवश्रेष्ठः शरदीव दिवाकरः\n",
    "14077001": "वैशंपायन उवाच\n",
    "14077001a": "ततो गाण्डीवभृच्छूरो युद्धाय समवस्थितः\n",
    "14077001c": "विबभौ युधि दुर्धर्षो हिमवानचलो यथा\n",
    "14077002a": "ततः सैन्धवयोधास्ते पुनरेव व्यवस्थिताः\n",
    "14077002c": "विमुञ्चन्तः सुसंरब्धाः शरवर्षाणि भारत\n",
    "14077003a": "तान्प्रसह्य महावीर्यः पुनरेव व्यवस्थितान्\n",
    "14077003c": "ततः प्रोवाच कौन्तेयो मुमूर्षूञ्श्लक्ष्णया गिरा\n",
    "14077004a": "युध्यध्वं परया शक्त्या यतध्वं च वधे मम\n",
    "14077004c": "कुरुध्वं सर्वकार्याणि महद्वो भयमागतम्\n",
    "14077005a": "एष योत्स्यामि वः सर्वान्निवार्य शरवागुराम्\n",
    "14077005c": "तिष्ठध्वं युद्धमनसो दर्पं विनयितास्मि वः\n",
    "14077006a": "एतावदुक्त्वा कौरव्यो रुषा गाण्डीवभृत्तदा\n",
    "14077006c": "ततोऽथ वचनं स्मृत्वा भ्रातुर्ज्येष्ठस्य भारत\n",
    "14077007a": "न हन्तव्या रणे तात क्षत्रिया विजिगीषवः\n",
    "14077007c": "जेतव्याश्चेति यत्प्रोक्तं धर्मराज्ञा महात्मना\n",
    "14077007e": "चिन्तयामास च तदा फल्गुनः पुरुषर्षभः\n",
    "14077008a": "इत्युक्तोऽहं नरेन्द्रेण न हन्तव्या नृपा इति\n",
    "14077008c": "कथं तन्न मृषेह स्याद्धर्मराजवचः शुभम्\n",
    "14077009a": "न हन्येरंश्च राजानो राज्ञश्चाज्ञा कृता भवेत्\n",
    "14077009c": "इति संचिन्त्य स तदा भ्रातुः प्रियहिते रतः\n",
    "14077009e": "प्रोवाच वाक्यं धर्मज्ञः सैन्धवान्युद्धदुर्मदान्\n",
    "14077010a": "बालान्स्त्रियो वा युष्माकं न हनिष्ये व्यवस्थितान्\n",
    "14077010c": "यश्च वक्ष्यति संग्रामे तवास्मीति पराजितः\n",
    "14077011a": "एतच्छ्रुत्वा वचो मह्यं कुरुध्वं हितमात्मनः\n",
    "14077011c": "अतोऽन्यथा कृच्छ्रगता भविष्यथ मयार्दिताः\n",
    "14077012a": "एवमुक्त्वा तु तान्वीरान्युयुधे कुरुपुंगवः\n",
    "14077012c": "अत्वरावानसंरब्धः संरब्धैर्विजिगीषुभिः\n",
    "14077013a": "ततः शतसहस्राणि शराणां नतपर्वणाम्\n",
    "14077013c": "मुमुचुः सैन्धवा राजंस्तदा गाण्डीवधन्वनि\n",
    "14077014a": "स तानापततः क्रूरानाशीविषविषोपमान्\n",
    "14077014c": "चिच्छेद निशितैर्बाणैरन्तरैव धनंजयः\n",
    "14077015a": "छित्त्वा तु तानाशुगमान्कङ्कपत्राञ्शिलाशितान्\n",
    "14077015c": "एकैकमेष दशभिर्बिभेद समरे शरैः\n",
    "14077016a": "ततः प्रासांश्च शक्तीश्च पुनरेव धनंजये\n",
    "14077016c": "जयद्रथं हतं स्मृत्वा चिक्षिपुः सैन्धवा नृपाः\n",
    "14077017a": "तेषां किरीटी संकल्पं मोघं चक्रे महामनाः\n",
    "14077017c": "सर्वांस्तानन्तरा छित्त्वा मुदा चुक्रोश पाण्डवः\n",
    "14077018a": "तथैवापततां तेषां योधानां जयगृद्धिनाम्\n",
    "14077018c": "शिरांसि पातयामास भल्लैः संनतपर्वभिः\n",
    "14077019a": "तेषां प्रद्रवतां चैव पुनरेव च धावताम्\n",
    "14077019c": "निवर्ततां च शब्दोऽभूत्पूर्णस्येव महोदधेः\n",
    "14077020a": "ते वध्यमानास्तु तदा पार्थेनामिततेजसा\n",
    "14077020c": "यथाप्राणं यथोत्साहं योधयामासुरर्जुनम्\n",
    "14077021a": "ततस्ते फल्गुनेनाजौ शरैः संनतपर्वभिः\n",
    "14077021c": "कृता विसंज्ञा भूयिष्ठाः क्लान्तवाहनसैनिकाः\n",
    "14077022a": "तांस्तु सर्वान्परिग्लानान्विदित्वा धृतराष्ट्रजा\n",
    "14077022c": "दुःशला बालमादाय नप्तारं प्रययौ तदा\n",
    "14077022e": "सुरथस्य सुतं वीरं रथेनानागसं तदा\n",
    "14077023a": "शान्त्यर्थं सर्वयोधानामभ्यगच्छत पाण्डवम्\n",
    "14077023c": "सा धनंजयमासाद्य मुमोचार्तस्वरं तदा\n",
    "14077023e": "धनंजयोऽपि तां दृष्ट्वा धनुर्विससृजे प्रभुः\n",
    "14077024a": "समुत्सृष्टधनुः पार्थो विधिवद्भगिनीं तदा\n",
    "14077024c": "प्राह किं करवाणीति सा च तं वाक्यमब्रवीत्\n",
    "14077025a": "एष ते भरतश्रेष्ठ स्वस्रीयस्यात्मजः शिशुः\n",
    "14077025c": "अभिवादयते वीर तं पश्य पुरुषर्षभ\n",
    "14077026a": "इत्युक्तस्तस्य पितरं स पप्रच्छार्जुनस्तदा\n",
    "14077026c": "क्वासाविति ततो राजन्दुःशला वाक्यमब्रवीत्\n",
    "14077027a": "पितृशोकाभिसंतप्तो विषादार्तोऽस्य वै पिता\n",
    "14077027c": "पञ्चत्वमगमद्वीर यथा तन्मे निबोध ह\n",
    "14077028a": "स पूर्वं पितरं श्रुत्वा हतं युद्धे त्वयानघ\n",
    "14077028c": "त्वामागतं च संश्रुत्य युद्धाय हयसारिणम्\n",
    "14077028e": "पितुश्च मृत्युदुःखार्तोऽजहात्प्राणान्धनंजय\n",
    "14077029a": "प्राप्तो बीभत्सुरित्येव नाम श्रुत्वैव तेऽनघ\n",
    "14077029c": "विषादार्तः पपातोर्व्यां ममार च ममात्मजः\n",
    "14077030a": "तं तु दृष्ट्वा निपतितं ततस्तस्यात्मजं विभो\n",
    "14077030c": "गृहीत्वा समनुप्राप्ता त्वामद्य शरणैषिणी\n",
    "14077031a": "इत्युक्त्वार्तस्वरं सा तु मुमोच धृतराष्ट्रजा\n",
    "14077031c": "दीना दीनं स्थितं पार्थमब्रवीच्चाप्यधोमुखम्\n",
    "14077032a": "स्वसारं मामवेक्षस्व स्वस्रीयात्मजमेव च\n",
    "14077032c": "कर्तुमर्हसि धर्मज्ञ दयां मयि कुरूद्वह\n",
    "14077032e": "विस्मृत्य कुरुराजानं तं च मन्दं जयद्रथम्\n",
    "14077033a": "अभिमन्योर्यथा जातः परिक्षित्परवीरहा\n",
    "14077033c": "तथायं सुरथाज्जातो मम पौत्रो महाभुज\n",
    "14077034a": "तमादाय नरव्याघ्र संप्राप्तास्मि तवान्तिकम्\n",
    "14077034c": "शमार्थं सर्वयोधानां शृणु चेदं वचो मम\n",
    "14077035a": "आगतोऽयं महाबाहो तस्य मन्दस्य पौत्रकः\n",
    "14077035c": "प्रसादमस्य बालस्य तस्मात्त्वं कर्तुमर्हसि\n",
    "14077036a": "एष प्रसाद्य शिरसा मया सार्धमरिंदम\n",
    "14077036c": "याचते त्वां महाबाहो शमं गच्छ धनंजय\n",
    "14077037a": "बालस्य हतबन्धोश्च पार्थ किंचिदजानतः\n",
    "14077037c": "प्रसादं कुरु धर्मज्ञ मा मन्युवशमन्वगाः\n",
    "14077038a": "तमनार्यं नृशंसं च विस्मृत्यास्य पितामहम्\n",
    "14077038c": "आगस्कारिणमत्यर्थं प्रसादं कर्तुमर्हसि\n",
    "14077039a": "एवं ब्रुवत्यां करुणं दुःशलायां धनंजयः\n",
    "14077039c": "संस्मृत्य देवीं गान्धारीं धृतराष्ट्रं च पार्थिवम्\n",
    "14077039e": "प्रोवाच दुःखशोकार्तः क्षत्रधर्मं विगर्हयन्\n",
    "14077040a": "धिक्तं दुर्योधनं क्षुद्रं राज्यलुब्धं च मानिनम्\n",
    "14077040c": "यत्कृते बान्धवाः सर्वे मया नीता यमक्षयम्\n",
    "14077041a": "इत्युक्त्वा बहु सान्त्वादि प्रसादमकरोज्जयः\n",
    "14077041c": "परिष्वज्य च तां प्रीतो विससर्ज गृहान्प्रति\n",
    "14077042a": "दुःशला चापि तान्योधान्निवार्य महतो रणात्\n",
    "14077042c": "संपूज्य पार्थं प्रययौ गृहान्प्रति शुभानना\n",
    "14077043a": "ततः सैन्धवकान्योधान्विनिर्जित्य नरर्षभः\n",
    "14077043c": "पुनरेवान्वधावत्स तं हयं कामचारिणम्\n",
    "14077044a": "ससार यज्ञियं वीरो विधिवत्स विशां पते\n",
    "14077044c": "तारामृगमिवाकाशे देवदेवः पिनाकधृक्\n",
    "14077045a": "स च वाजी यथेष्टेन तांस्तान्देशान्यथासुखम्\n",
    "14077045c": "विचचार यथाकामं कर्म पार्थस्य वर्धयन्\n",
    "14077046a": "क्रमेण स हयस्त्वेवं विचरन्भरतर्षभ\n",
    "14077046c": "मणिपूरपतेर्देशमुपायात्सहपाण्डवः\n",
    "14078001": "वैशंपायन उवाच\n",
    "14078001a": "श्रुत्वा तु नृपतिर्वीरं पितरं बभ्रुवाहनः\n",
    "14078001c": "निर्ययौ विनयेनार्यो ब्राह्मणार्घ्यपुरःसरः\n",
    "14078002a": "मणिपूरेश्वरं त्वेवमुपयातं धनंजयः\n",
    "14078002c": "नाभ्यनन्दत मेधावी क्षत्रधर्ममनुस्मरन्\n",
    "14078003a": "उवाच चैनं धर्मात्मा समन्युः फल्गुनस्तदा\n",
    "14078003c": "प्रक्रियेयं न ते युक्ता बहिस्त्वं क्षत्रधर्मतः\n",
    "14078004a": "संरक्ष्यमाणं तुरगं यौधिष्ठिरमुपागतम्\n",
    "14078004c": "यज्ञियं विषयान्ते मां नायोत्सीः किं नु पुत्रक\n",
    "14078005a": "धिक्त्वामस्तु सुदुर्बुद्धिं क्षत्रधर्माविशारदम्\n",
    "14078005c": "यो मां युद्धाय संप्राप्तं साम्नैवाथो त्वमग्रहीः\n",
    "14078006a": "न त्वया पुरुषार्थश्च कश्चिदस्तीह जीवता\n",
    "14078006c": "यस्त्वं स्त्रीवद्युधा प्राप्तं साम्ना मां प्रत्यगृह्णथाः\n",
    "14078007a": "यद्यहं न्यस्तशस्त्रस्त्वामागच्छेयं सुदुर्मते\n",
    "14078007c": "प्रक्रियेयं ततो युक्ता भवेत्तव नराधम\n",
    "14078008a": "तमेवमुक्तं भर्त्रा तु विदित्वा पन्नगात्मजा\n",
    "14078008c": "अमृष्यमाणा भित्त्वोर्वीमुलूपी तमुपागमत्\n",
    "14078009a": "सा ददर्श ततः पुत्रं विमृशन्तमधोमुखम्\n",
    "14078009c": "संतर्ज्यमानमसकृद्भर्त्रा युद्धार्थिना विभो\n",
    "14078010a": "ततः सा चारुसर्वाङ्गी तमुपेत्योरगात्मजा\n",
    "14078010c": "उलूपी प्राह वचनं क्षत्रधर्मविशारदा\n",
    "14078011a": "उलूपीं मां निबोध त्वं मातरं पन्नगात्मजाम्\n",
    "14078011c": "कुरुष्व वचनं पुत्र धर्मस्ते भविता परः\n",
    "14078012a": "युध्यस्वैनं कुरुश्रेष्ठं धनंजयमरिंदम\n",
    "14078012c": "एवमेष हि ते प्रीतो भविष्यति न संशयः\n",
    "14078013a": "एवमुद्धर्षितो मात्रा स राजा बभ्रुवाहनः\n",
    "14078013c": "मनश्चक्रे महातेजा युद्धाय भरतर्षभ\n",
    "14078014a": "संनह्य काञ्चनं वर्म शिरस्त्राणं च भानुमत्\n",
    "14078014c": "तूणीरशतसंबाधमारुरोह महारथम्\n",
    "14078015a": "सर्वोपकरणैर्युक्तं युक्तमश्वैर्मनोजवैः\n",
    "14078015c": "सुचक्रोपस्करं धीमान्हेमभाण्डपरिष्कृतम्\n",
    "14078016a": "परमार्चितमुच्छ्रित्य ध्वजं सिंहं हिरण्मयम्\n",
    "14078016c": "प्रययौ पार्थमुद्दिश्य स राजा बभ्रुवाहनः\n",
    "14078017a": "ततोऽभ्येत्य हयं वीरो यज्ञियं पार्थरक्षितम्\n",
    "14078017c": "ग्राहयामास पुरुषैर्हयशिक्षाविशारदैः\n",
    "14078018a": "गृहीतं वाजिनं दृष्ट्वा प्रीतात्मा स धनंजयः\n",
    "14078018c": "पुत्रं रथस्थं भूमिष्ठः संन्यवारयदाहवे\n",
    "14078019a": "ततः स राजा तं वीरं शरव्रातैः सहस्रशः\n",
    "14078019c": "अर्दयामास निशितैराशीविषविषोपमैः\n",
    "14078020a": "तयोः समभवद्युद्धं पितुः पुत्रस्य चातुलम्\n",
    "14078020c": "देवासुररणप्रख्यमुभयोः प्रीयमाणयोः\n",
    "14078021a": "किरीटिनं तु विव्याध शरेण नतपर्वणा\n",
    "14078021c": "जत्रुदेशे नरव्याघ्रः प्रहसन्बभ्रुवाहनः\n",
    "14078022a": "सोऽभ्यगात्सह पुङ्खेन वल्मीकमिव पन्नगः\n",
    "14078022c": "विनिर्भिद्य च कौन्तेयं महीतलमथाविशत्\n",
    "14078023a": "स गाढवेदनो धीमानालम्ब्य धनुरुत्तमम्\n",
    "14078023c": "दिव्यं तेजः समाविश्य प्रमीत इव संबभौ\n",
    "14078024a": "स संज्ञामुपलभ्याथ प्रशस्य पुरुषर्षभः\n",
    "14078024c": "पुत्रं शक्रात्मजो वाक्यमिदमाह महीपते\n",
    "14078025a": "साधु साधु महाबाहो वत्स चित्राङ्गदात्मज\n",
    "14078025c": "सदृशं कर्म ते दृष्ट्वा प्रीतिमानस्मि पुत्रक\n",
    "14078026a": "विमुञ्चाम्येष बाणांस्ते पुत्र युद्धे स्थिरो भव\n",
    "14078026c": "इत्येवमुक्त्वा नाराचैरभ्यवर्षदमित्रहा\n",
    "14078027a": "तान्स गाण्डीवनिर्मुक्तान्वज्राशनिसमप्रभान्\n",
    "14078027c": "नाराचैरच्छिनद्राजा सर्वानेव त्रिधा त्रिधा\n",
    "14078028a": "तस्य पार्थः शरैर्दिव्यैर्ध्वजं हेमपरिष्कृतम्\n",
    "14078028c": "सुवर्णतालप्रतिमं क्षुरेणापाहरद्रथात्\n",
    "14078029a": "हयांश्चास्य महाकायान्महावेगपराक्रमान्\n",
    "14078029c": "चकार राज्ञो निर्जीवान्प्रहसन्पाण्डवर्षभः\n",
    "14078030a": "स रथादवतीर्याशु राजा परमकोपनः\n",
    "14078030c": "पदातिः पितरं कोपाद्योधयामास पाण्डवम्\n",
    "14078031a": "संप्रीयमाणः पाण्डूनामृषभः पुत्रविक्रमात्\n",
    "14078031c": "नात्यर्थं पीडयामास पुत्रं वज्रधरात्मजः\n",
    "14078032a": "स हन्यमानो विमुखं पितरं बभ्रुवाहनः\n",
    "14078032c": "शरैराशीविषाकारैः पुनरेवार्दयद्बली\n",
    "14078033a": "ततः स बाल्यात्पितरं विव्याध हृदि पत्रिणा\n",
    "14078033c": "निशितेन सुपुङ्खेन बलवद्बभ्रुवाहनः\n",
    "14078034a": "स बाणस्तेजसा दीप्तो ज्वलन्निव हुताशनः\n",
    "14078034c": "विवेश पाण्डवं राजन्मर्म भित्त्वातिदुःखकृत्\n",
    "14078035a": "स तेनातिभृशं विद्धः पुत्रेण कुरुनन्दनः\n",
    "14078035c": "महीं जगाम मोहार्तस्ततो राजन्धनंजयः\n",
    "14078036a": "तस्मिन्निपतिते वीरे कौरवाणां धुरंधरे\n",
    "14078036c": "सोऽपि मोहं जगामाशु ततश्चित्राङ्गदासुतः\n",
    "14078037a": "व्यायम्य संयुगे राजा दृष्ट्वा च पितरं हतम्\n",
    "14078037c": "पूर्वमेव च बाणौघैर्गाढविद्धोऽर्जुनेन सः\n",
    "14078038a": "भर्तारं निहतं दृष्ट्वा पुत्रं च पतितं भुवि\n",
    "14078038c": "चित्राङ्गदा परित्रस्ता प्रविवेश रणाजिरम्\n",
    "14078039a": "शोकसंतप्तहृदया रुदती सा ततः शुभा\n",
    "14078039c": "मणिपूरपतेर्माता ददर्श निहतं पतिम्\n",
    "14079001": "वैशंपायन उवाच\n",
    "14079001a": "ततो बहुविधं भीरुर्विलप्य कमलेक्षणा\n",
    "14079001c": "मुमोह दुःखाद्दुर्धर्षा निपपात च भूतले\n",
    "14079002a": "प्रतिलभ्य च सा संज्ञां देवी दिव्यवपुर्धरा\n",
    "14079002c": "उलूपीं पन्नगसुतां दृष्ट्वेदं वाक्यमब्रवीत्\n",
    "14079003a": "उलूपि पश्य भर्तारं शयानं निहतं रणे\n",
    "14079003c": "त्वत्कृते मम पुत्रेण बालेन समितिंजयम्\n",
    "14079004a": "ननु त्वमार्ये धर्मज्ञा ननु चासि पतिव्रता\n",
    "14079004c": "यत्त्वत्कृतेऽयं पतितः पतिस्ते निहतो रणे\n",
    "14079005a": "किं तु सर्वापराधोऽयं यदि तेऽद्य धनंजयः\n",
    "14079005c": "क्षमस्व याच्यमाना मे संजीवय धनंजयम्\n",
    "14079006a": "ननु त्वमार्ये धर्मज्ञा त्रैलोक्यविदिता शुभे\n",
    "14079006c": "यद्घातयित्वा भर्तारं पुत्रेणेह न शोचसि\n",
    "14079007a": "नाहं शोचामि तनयं निहतं पन्नगात्मजे\n",
    "14079007c": "पतिमेव तु शोचामि यस्यातिथ्यमिदं कृतम्\n",
    "14079008a": "इत्युक्त्वा सा तदा देवीमुलूपीं पन्नगात्मजाम्\n",
    "14079008c": "भर्तारमभिगम्येदमित्युवाच यशस्विनी\n",
    "14079009a": "उत्तिष्ठ कुरुमुख्यस्य प्रियकाम मम प्रिय\n",
    "14079009c": "अयमश्वो महाबाहो मया ते परिमोक्षितः\n",
    "14079010a": "ननु नाम त्वया वीर धर्मराजस्य यज्ञियः\n",
    "14079010c": "अयमश्वोऽनुसर्तव्यः स शेषे किं महीतले\n",
    "14079011a": "त्वयि प्राणाः समायत्ताः कुरूणां कुरुनन्दन\n",
    "14079011c": "स कस्मात्प्राणदोऽन्येषां प्राणान्संत्यक्तवानसि\n",
    "14079012a": "उलूपि साधु संपश्य भर्तारं निहतं रणे\n",
    "14079012c": "पुत्रं चैनं समुत्साह्य घातयित्वा न शोचसि\n",
    "14079013a": "कामं स्वपितु बालोऽयं भूमौ प्रेतगतिं गतः\n",
    "14079013c": "लोहिताक्षो गुडाकेशो विजयः साधु जीवतु\n",
    "14079014a": "नापराधोऽस्ति सुभगे नराणां बहुभार्यता\n",
    "14079014c": "नारीणां तु भवत्येतन्मा ते भूद्बुद्धिरीदृशी\n",
    "14079015a": "सख्यं ह्येतत्कृतं धात्रा शाश्वतं चाव्ययं च ह\n",
    "14079015c": "सख्यं समभिजानीहि सत्यं संगतमस्तु ते\n",
    "14079016a": "पुत्रेण घातयित्वेमं पतिं यदि न मेऽद्य वै\n",
    "14079016c": "जीवन्तं दर्शयस्यद्य परित्यक्ष्यामि जीवितम्\n",
    "14079017a": "साहं दुःखान्विता भीरु पतिपुत्रविनाकृता\n",
    "14079017c": "इहैव प्रायमाशिष्ये प्रेक्षन्त्यास्ते न संशयः\n",
    "14079018a": "इत्युक्त्वा पन्नगसुतां सपत्नीं चैत्रवाहिनी\n",
    "14079018c": "ततः प्रायमुपासीना तूष्णीमासीज्जनाधिप\n",
    "14080001": "वैशंपायन उवाच\n",
    "14080001a": "तथा विलप्योपरता भर्तुः पादौ प्रगृह्य सा\n",
    "14080001c": "उपविष्टाभवद्देवी सोच्छ्वासं पुत्रमीक्षती\n",
    "14080002a": "ततः संज्ञां पुनर्लब्ध्वा स राजा बभ्रुवाहनः\n",
    "14080002c": "मातरं तामथालोक्य रणभूमावथाब्रवीत्\n",
    "14080003a": "इतो दुःखतरं किं नु यन्मे माता सुखैधिता\n",
    "14080003c": "भूमौ निपतितं वीरमनुशेते मृतं पतिम्\n",
    "14080004a": "निहन्तारं रणेऽरीणां सर्वशस्त्रभृतां वरम्\n",
    "14080004c": "मया विनिहतं संख्ये प्रेक्षते दुर्मरं बत\n",
    "14080005a": "अहोऽस्या हृदयं देव्या दृढं यन्न विदीर्यते\n",
    "14080005c": "व्यूढोरस्कं महाबाहुं प्रेक्षन्त्या निहतं पतिम्\n",
    "14080006a": "दुर्मरं पुरुषेणेह मन्ये ह्यध्वन्यनागते\n",
    "14080006c": "यत्र नाहं न मे माता विप्रयुज्येत जीवितात्\n",
    "14080007a": "अहो धिक्कुरुवीरस्य ह्युरःस्थं काञ्चनं भुवि\n",
    "14080007c": "व्यपविद्धं हतस्येह मया पुत्रेण पश्यत\n",
    "14080008a": "भो भो पश्यत मे वीरं पितरं ब्राह्मणा भुवि\n",
    "14080008c": "शयानं वीरशयने मया पुत्रेण पातितम्\n",
    "14080009a": "ब्राह्मणाः कुरुमुख्यस्य प्रयुक्ता हयसारिणः\n",
    "14080009c": "कुर्वन्तु शान्तिकां त्वद्य रणे योऽयं मया हतः\n",
    "14080010a": "व्यादिशन्तु च किं विप्राः प्रायश्चित्तमिहाद्य मे\n",
    "14080010c": "सुनृशंसस्य पापस्य पितृहन्तू रणाजिरे\n",
    "14080011a": "दुश्चरा द्वादश समा हत्वा पितरमद्य वै\n",
    "14080011c": "ममेह सुनृशंसस्य संवीतस्यास्य चर्मणा\n",
    "14080012a": "शिरःकपाले चास्यैव भुञ्जतः पितुरद्य मे\n",
    "14080012c": "प्रायश्चित्तं हि नास्त्यन्यद्धत्वाद्य पितरं मम\n",
    "14080013a": "पश्य नागोत्तमसुते भर्तारं निहतं मया\n",
    "14080013c": "कृतं प्रियं मया तेऽद्य निहत्य समरेऽर्जुनम्\n",
    "14080014a": "सोऽहमप्यद्य यास्यामि गतिं पितृनिषेविताम्\n",
    "14080014c": "न शक्नोम्यात्मनात्मानमहं धारयितुं शुभे\n",
    "14080015a": "सा त्वं मयि मृते मातस्तथा गाण्डीवधन्वनि\n",
    "14080015c": "भव प्रीतिमती देवि सत्येनात्मानमालभे\n",
    "14080016a": "इत्युक्त्वा स तदा राजा दुःखशोकसमाहतः\n",
    "14080016c": "उपस्पृश्य महाराज दुःखाद्वचनमब्रवीत्\n",
    "14080017a": "शृण्वन्तु सर्वभूतानि स्थावराणि चराणि च\n",
    "14080017c": "त्वं च मातर्यथा सत्यं ब्रवीमि भुजगोत्तमे\n",
    "14080018a": "यदि नोत्तिष्ठति जयः पिता मे भरतर्षभः\n",
    "14080018c": "अस्मिन्नेव रणोद्देशे शोषयिष्ये कलेवरम्\n",
    "14080019a": "न हि मे पितरं हत्वा निष्कृतिर्विद्यते क्वचित्\n",
    "14080019c": "नरकं प्रतिपत्स्यामि ध्रुवं गुरुवधार्दितः\n",
    "14080020a": "वीरं हि क्षत्रियं हत्वा गोशतेन प्रमुच्यते\n",
    "14080020c": "पितरं तु निहत्यैवं दुस्तरा निष्कृतिर्मया\n",
    "14080021a": "एष ह्येको महातेजाः पाण्डुपुत्रो धनंजयः\n",
    "14080021c": "पिता च मम धर्मात्मा तस्य मे निष्कृतिः कुतः\n",
    "14080022a": "इत्येवमुक्त्वा नृपते धनंजयसुतो नृपः\n",
    "14080022c": "उपस्पृश्याभवत्तूष्णीं प्रायोपेतो महामतिः\n",
    "14081001": "वैशंपायन उवाच\n",
    "14081001a": "प्रायोपविष्टे नृपतौ मणिपूरेश्वरे तदा\n",
    "14081001c": "पितृशोकसमाविष्टे सह मात्रा परंतप\n",
    "14081002a": "उलूपी चिन्तयामास तदा संजीवनं मणिम्\n",
    "14081002c": "स चोपातिष्ठत तदा पन्नगानां परायणम्\n",
    "14081003a": "तं गृहीत्वा तु कौरव्य नागराजपतेः सुता\n",
    "14081003c": "मनःप्रह्लादनीं वाचं सैनिकानामथाब्रवीत्\n",
    "14081004a": "उत्तिष्ठ मा शुचः पुत्र नैष जिष्णुस्त्वया हतः\n",
    "14081004c": "अजेयः पुरुषैरेष देवैर्वापि सवासवैः\n",
    "14081005a": "मया तु मोहिनी नाम मायैषा संप्रयोजिता\n",
    "14081005c": "प्रियार्थं पुरुषेन्द्रस्य पितुस्तेऽद्य यशस्विनः\n",
    "14081006a": "जिज्ञासुर्ह्येष वै पुत्र बलस्य तव कौरवः\n",
    "14081006c": "संग्रामे युध्यतो राजन्नागतः परवीरहा\n",
    "14081007a": "तस्मादसि मया पुत्र युद्धार्थं परिचोदितः\n",
    "14081007c": "मा पापमात्मनः पुत्र शङ्केथास्त्वण्वपि प्रभो\n",
    "14081008a": "ऋषिरेष महातेजाः पुरुषः शाश्वतोऽव्ययः\n",
    "14081008c": "नैनं शक्तो हि संग्रामे जेतुं शक्रोऽपि पुत्रक\n",
    "14081009a": "अयं तु मे मणिर्दिव्यः समानीतो विशां पते\n",
    "14081009c": "मृतान्मृतान्पन्नगेन्द्रान्यो जीवयति नित्यदा\n",
    "14081010a": "एतमस्योरसि त्वं तु स्थापयस्व पितुः प्रभो\n",
    "14081010c": "संजीवितं पुनः पुत्र ततो द्रष्टासि पाण्डवम्\n",
    "14081011a": "इत्युक्तः स्थापयामास तस्योरसि मणिं तदा\n",
    "14081011c": "पार्थस्यामिततेजाः स पितुः स्नेहादपापकृत्\n",
    "14081012a": "तस्मिन्न्यस्ते मणौ वीर जिष्णुरुज्जीवितः प्रभुः\n",
    "14081012c": "सुप्तोत्थित इवोत्तस्थौ मृष्टलोहितलोचनः\n",
    "14081013a": "तमुत्थितं महात्मानं लब्धसंज्ञं मनस्विनम्\n",
    "14081013c": "समीक्ष्य पितरं स्वस्थं ववन्दे बभ्रुवाहनः\n",
    "14081014a": "उत्थिते पुरुषव्याघ्रे पुनर्लक्ष्मीवति प्रभो\n",
    "14081014c": "दिव्याः सुमनसः पुण्या ववृषे पाकशासनः\n",
    "14081015a": "अनाहता दुन्दुभयः प्रणेदुर्मेघनिस्वनाः\n",
    "14081015c": "साधु साध्विति चाकाशे बभूव सुमहान्स्वनः\n",
    "14081016a": "उत्थाय तु महाबाहुः पर्याश्वस्तो धनंजयः\n",
    "14081016c": "बभ्रुवाहनमालिङ्ग्य समाजिघ्रत मूर्धनि\n",
    "14081017a": "ददर्श चाविदूरेऽस्य मातरं शोककर्शिताम्\n",
    "14081017c": "उलूप्या सह तिष्ठन्तीं ततोऽपृच्छद्धनंजयः\n",
    "14081018a": "किमिदं लक्ष्यते सर्वं शोकविस्मयहर्षवत्\n",
    "14081018c": "रणाजिरममित्रघ्न यदि जानासि शंस मे\n",
    "14081019a": "जननी च किमर्थं ते रणभूमिमुपागता\n",
    "14081019c": "नागेन्द्रदुहिता चेयमुलूपी किमिहागता\n",
    "14081020a": "जानाम्यहमिदं युद्धं त्वया मद्वचनात्कृतम्\n",
    "14081020c": "स्त्रीणामागमने हेतुमहमिच्छामि वेदितुम्\n",
    "14081021a": "तमुवाच ततः पृष्टो मणिपूरपतिस्तदा\n",
    "14081021c": "प्रसाद्य शिरसा विद्वानुलूपी पृच्छ्यतामिति\n",
    "14082001": "अर्जुन उवाच\n",
    "14082001a": "किमागमनकृत्यं ते कौरव्यकुलनन्दिनि\n",
    "14082001c": "मणिपूरपतेर्मातुस्तथैव च रणाजिरे\n",
    "14082002a": "कच्चित्कुशलकामासि राज्ञोऽस्य भुजगात्मजे\n",
    "14082002c": "मम वा चञ्चलापाङ्गे कच्चित्त्वं शुभमिच्छसि\n",
    "14082003a": "कच्चित्ते पृथुलश्रोणि नाप्रियं शुभदर्शने\n",
    "14082003c": "अकार्षमहमज्ञानादयं वा बभ्रुवाहनः\n",
    "14082004a": "कच्चिच्च राजपुत्री ते सपत्नी चैत्रवाहिनी\n",
    "14082004c": "चित्राङ्गदा वरारोहा नापराध्यति किंचन\n",
    "14082005a": "तमुवाचोरगपतेर्दुहिता प्रहसन्त्यथ\n",
    "14082005c": "न मे त्वमपराद्धोऽसि न नृपो बभ्रुवाहनः\n",
    "14082005e": "न जनित्री तथास्येयं मम या प्रेष्यवत्स्थिता\n",
    "14082006a": "श्रूयतां यद्यथा चेदं मया सर्वं विचेष्टितम्\n",
    "14082006c": "न मे कोपस्त्वया कार्यः शिरसा त्वां प्रसादये\n",
    "14082007a": "त्वत्प्रीत्यर्थं हि कौरव्य कृतमेतन्मयानघ\n",
    "14082007c": "यत्तच्छृणु महाबाहो निखिलेन धनंजय\n",
    "14082008a": "महाभारतयुद्धे यत्त्वया शांतनवो नृपः\n",
    "14082008c": "अधर्मेण हतः पार्थ तस्यैषा निष्कृतिः कृता\n",
    "14082009a": "न हि भीष्मस्त्वया वीर युध्यमानो निपातितः\n",
    "14082009c": "शिखण्डिना तु संसक्तस्तमाश्रित्य हतस्त्वया\n",
    "14082010a": "तस्य शान्तिमकृत्वा तु त्यजेस्त्वं यदि जीवितम्\n",
    "14082010c": "कर्मणा तेन पापेन पतेथा निरये ध्रुवम्\n",
    "14082011a": "एषा तु विहिता शान्तिः पुत्राद्यां प्राप्तवानसि\n",
    "14082011c": "वसुभिर्वसुधापाल गङ्गया च महामते\n",
    "14082012a": "पुरा हि श्रुतमेतद्वै वसुभिः कथितं मया\n",
    "14082012c": "गङ्गायास्तीरमागम्य हते शांतनवे नृपे\n",
    "14082013a": "आप्लुत्य देवा वसवः समेत्य च महानदीम्\n",
    "14082013c": "इदमूचुर्वचो घोरं भागीरथ्या मते तदा\n",
    "14082014a": "एष शांतनवो भीष्मो निहतः सव्यसाचिना\n",
    "14082014c": "अयुध्यमानः संग्रामे संसक्तोऽन्येन भामिनि\n",
    "14082015a": "तदनेनाभिषङ्गेण वयमप्यर्जुनं शुभे\n",
    "14082015c": "शापेन योजयामेति तथास्त्विति च साब्रवीत्\n",
    "14082016a": "तदहं पितुरावेद्य भृशं प्रव्यथितेन्द्रिया\n",
    "14082016c": "अभवं स च तच्छ्रुत्वा विषादमगमत्परम्\n",
    "14082017a": "पिता तु मे वसून्गत्वा त्वदर्थं समयाचत\n",
    "14082017c": "पुनः पुनः प्रसाद्यैनांस्त एनमिदमब्रुवन्\n",
    "14082018a": "पुनस्तस्य महाभाग मणिपूरेश्वरो युवा\n",
    "14082018c": "स एनं रणमध्यस्थं शरैः पातयिता भुवि\n",
    "14082019a": "एवं कृते स नागेन्द्र मुक्तशापो भविष्यति\n",
    "14082019c": "गच्छेति वसुभिश्चोक्तो मम चेदं शशंस सः\n",
    "14082020a": "तच्छ्रुत्वा त्वं मया तस्माच्छापादसि विमोक्षितः\n",
    "14082020c": "न हि त्वां देवराजोऽपि समरेषु पराजयेत्\n",
    "14082021a": "आत्मा पुत्रः स्मृतस्तस्मात्तेनेहासि पराजितः\n",
    "14082021c": "नात्र दोषो मम मतः कथं वा मन्यसे विभो\n",
    "14082022a": "इत्येवमुक्तो विजयः प्रसन्नात्माब्रवीदिदम्\n",
    "14082022c": "सर्वं मे सुप्रियं देवि यदेतत्कृतवत्यसि\n",
    "14082023a": "इत्युक्त्वाथाब्रवीत्पुत्रं मणिपूरेश्वरं जयः\n",
    "14082023c": "चित्राङ्गदायाः शृण्वन्त्याः कौरव्यदुहितुस्तथा\n",
    "14082024a": "युधिष्ठिरस्याश्वमेधः परां चैत्रीं भविष्यति\n",
    "14082024c": "तत्रागच्छेः सहामात्यो मातृभ्यां सहितो नृप\n",
    "14082025a": "इत्येवमुक्तः पार्थेन स राजा बभ्रुवाहनः\n",
    "14082025c": "उवाच पितरं धीमानिदमस्राविलेक्षणः\n",
    "14082026a": "उपयास्यामि धर्मज्ञ भवतः शासनादहम्\n",
    "14082026c": "अश्वमेधे महायज्ञे द्विजातिपरिवेषकः\n",
    "14082027a": "मम त्वनुग्रहार्थाय प्रविशस्व पुरं स्वकम्\n",
    "14082027c": "भार्याभ्यां सह शत्रुघ्न मा भूत्तेऽत्र विचारणा\n",
    "14082028a": "उषित्वेह विशल्यस्त्वं सुखं स्वे वेश्मनि प्रभो\n",
    "14082028c": "पुनरश्वानुगमनं कर्तासि जयतां वर\n",
    "14082029a": "इत्युक्तः स तु पुत्रेण तदा वानरकेतनः\n",
    "14082029c": "स्मयन्प्रोवाच कौन्तेयस्तदा चित्राङ्गदासुतम्\n",
    "14082030a": "विदितं ते महाबाहो यथा दीक्षां चराम्यहम्\n",
    "14082030c": "न स तावत्प्रवेक्ष्यामि पुरं ते पृथुलोचन\n",
    "14082031a": "यथाकामं प्रयात्येष यज्ञियश्च तुरंगमः\n",
    "14082031c": "स्वस्ति तेऽस्तु गमिष्यामि न स्थानं विद्यते मम\n",
    "14082032a": "स तत्र विधिवत्तेन पूजितः पाकशासनिः\n",
    "14082032c": "भार्याभ्यामभ्यनुज्ञातः प्रायाद्भरतसत्तमः\n",
    "14083001": "वैशंपायन उवाच\n",
    "14083001a": "स तु वाजी समुद्रान्तां पर्येत्य पृथिवीमिमाम्\n",
    "14083001c": "निवृत्तोऽभिमुखो राजन्येन नागाह्वयं पुरम्\n",
    "14083002a": "अनुगच्छंश्च तेजस्वी निवृत्तोऽथ किरीटभृत्\n",
    "14083002c": "यदृच्छया समापेदे पुरं राजगृहं तदा\n",
    "14083003a": "तमभ्याशगतं राजा जरासंधात्मजात्मजः\n",
    "14083003c": "क्षत्रधर्मे स्थितो वीरः समरायाजुहाव ह\n",
    "14083004a": "ततः पुरात्स निष्क्रम्य रथी धन्वी शरी तली\n",
    "14083004c": "मेघसंधिः पदातिं तं धनंजयमुपाद्रवत्\n",
    "14083005a": "आसाद्य च महातेजा मेघसंधिर्धनंजयम्\n",
    "14083005c": "बालभावान्महाराज प्रोवाचेदं न कौशलात्\n",
    "14083006a": "किमयं चार्यते वाजी स्त्रीमध्य इव भारत\n",
    "14083006c": "हयमेनं हरिष्यामि प्रयतस्व विमोक्षणे\n",
    "14083007a": "अदत्तानुनयो युद्धे यदि त्वं पितृभिर्मम\n",
    "14083007c": "करिष्यामि तवातिथ्यं प्रहर प्रहरामि वा\n",
    "14083008a": "इत्युक्तः प्रत्युवाचैनं पाण्डवः प्रहसन्निव\n",
    "14083008c": "विघ्नकर्ता मया वार्य इति मे व्रतमाहितम्\n",
    "14083009a": "भ्रात्रा ज्येष्ठेन नृपते तवापि विदितं ध्रुवम्\n",
    "14083009c": "प्रहरस्व यथाशक्ति न मन्युर्विद्यते मम\n",
    "14083010a": "इत्युक्तः प्राहरत्पूर्वं पाण्डवं मगधेश्वरः\n",
    "14083010c": "किरञ्शरसहस्राणि वर्षाणीव सहस्रदृक्\n",
    "14083011a": "ततो गाण्डीवभृच्छूरो गाण्डीवप्रेषितैः शरैः\n",
    "14083011c": "चकार मोघांस्तान्बाणानयत्नाद्भरतर्षभ\n",
    "14083012a": "स मोघं तस्य बाणौघं कृत्वा वानरकेतनः\n",
    "14083012c": "शरान्मुमोच ज्वलितान्दीप्तास्यानिव पन्नगान्\n",
    "14083013a": "ध्वजे पताकादण्डेषु रथयन्त्रे हयेषु च\n",
    "14083013c": "अन्येषु च रथाङ्गेषु न शरीरे न सारथौ\n",
    "14083014a": "संरक्ष्यमाणः पार्थेन शरीरे फल्गुनस्य ह\n",
    "14083014c": "मन्यमानः स्ववीर्यं तन्मागधः प्राहिणोच्छरान्\n",
    "14083015a": "ततो गाण्डीवभृच्छूरो मागधेन समाहतः\n",
    "14083015c": "बभौ वासन्तिक इव पलाशः पुष्पितो महान्\n",
    "14083016a": "अवध्यमानः सोऽभ्यघ्नन्मागधः पाण्डवर्षभम्\n",
    "14083016c": "तेन तस्थौ स कौरव्य लोकवीरस्य दर्शने\n",
    "14083017a": "सव्यसाची तु संक्रुद्धो विकृष्य बलवद्धनुः\n",
    "14083017c": "हयांश्चकार निर्देहान्सारथेश्च शिरोऽहरत्\n",
    "14083018a": "धनुश्चास्य महच्चित्रं क्षुरेण प्रचकर्त ह\n",
    "14083018c": "हस्तावापं पताकां च ध्वजं चास्य न्यपातयत्\n",
    "14083019a": "स राजा व्यथितो व्यश्वो विधनुर्हतसारथिः\n",
    "14083019c": "गदामादाय कौन्तेयमभिदुद्राव वेगवान्\n",
    "14083020a": "तस्यापतत एवाशु गदां हेमपरिष्कृताम्\n",
    "14083020c": "शरैश्चकर्त बहुधा बहुभिर्गृध्रवाजितैः\n",
    "14083021a": "सा गदा शकलीभूता विशीर्णमणिबन्धना\n",
    "14083021c": "व्याली निर्मुच्यमानेव पपातास्य सहस्रधा\n",
    "14083022a": "विरथं तं विधन्वानं गदया परिवर्जितम्\n",
    "14083022c": "नैच्छत्ताडयितुं धीमानर्जुनः समराग्रणीः\n",
    "14083023a": "तत एनं विमनसं क्षत्रधर्मे समास्थितम्\n",
    "14083023c": "सान्त्वपूर्वमिदं वाक्यमब्रवीत्कपिकेतनः\n",
    "14083024a": "पर्याप्तः क्षत्रधर्मोऽयं दर्शितः पुत्र गम्यताम्\n",
    "14083024c": "बह्वेतत्समरे कर्म तव बालस्य पार्थिव\n",
    "14083025a": "युधिष्ठिरस्य संदेशो न हन्तव्या नृपा इति\n",
    "14083025c": "तेन जीवसि राजंस्त्वमपराद्धोऽपि मे रणे\n",
    "14083026a": "इति मत्वा स चात्मानं प्रत्यादिष्टं स्म मागधः\n",
    "14083026c": "तथ्यमित्यवगम्यैनं प्राञ्जलिः प्रत्यपूजयत्\n",
    "14083027a": "तमर्जुनः समाश्वास्य पुनरेवेदमब्रवीत्\n",
    "14083027c": "आगन्तव्यं परां चैत्रीमश्वमेधे नृपस्य नः\n",
    "14083028a": "इत्युक्तः स तथेत्युक्त्वा पूजयामास तं हयम्\n",
    "14083028c": "फल्गुनं च युधां श्रेष्ठं विधिवत्सहदेवजः\n",
    "14083029a": "ततो यथेष्टमगमत्पुनरेव स केसरी\n",
    "14083029c": "ततः समुद्रतीरेण वङ्गान्पुण्ड्रान्सकेरलान्\n",
    "14083030a": "तत्र तत्र च भूरीणि म्लेच्छसैन्यान्यनेकशः\n",
    "14083030c": "विजिग्ये धनुषा राजन्गाण्डीवेन धनंजयः\n",
    "14084001": "वैशंपायन उवाच\n",
    "14084001a": "मागधेनार्चितो राजन्पाण्डवः श्वेतवाहनः\n",
    "14084001c": "दक्षिणां दिशमास्थाय चारयामास तं हयम्\n",
    "14084002a": "ततः स पुनरावृत्य हयः कामचरो बली\n",
    "14084002c": "आससाद पुरीं रम्यां चेदीनां शुक्तिसाह्वयाम्\n",
    "14084003a": "शरभेणार्चितस्तत्र शिशुपालात्मजेन सः\n",
    "14084003c": "युद्धपूर्वेण मानेन पूजया च महाबलः\n",
    "14084004a": "तत्रार्चितो ययौ राजंस्तदा स तुरगोत्तमः\n",
    "14084004c": "काशीनन्ध्रान्कोसलांश्च किरातानथ तङ्गणान्\n",
    "14084005a": "तत्र पूजां यथान्यायं प्रतिगृह्य स पाण्डवः\n",
    "14084005c": "पुनरावृत्य कौन्तेयो दशार्णानगमत्तदा\n",
    "14084006a": "तत्र चित्राङ्गदो नाम बलवान्वसुधाधिपः\n",
    "14084006c": "तेन युद्धमभूत्तस्य विजयस्यातिभैरवम्\n",
    "14084007a": "तं चापि वशमानीय किरीटी पुरुषर्षभः\n",
    "14084007c": "निषादराज्ञो विषयमेकलव्यस्य जग्मिवान्\n",
    "14084008a": "एकलव्यसुतश्चैनं युद्धेन जगृहे तदा\n",
    "14084008c": "ततश्चक्रे निषादैः स संग्रामं रोमहर्षणम्\n",
    "14084009a": "ततस्तमपि कौन्तेयः समरेष्वपराजितः\n",
    "14084009c": "जिगाय समरे वीरो यज्ञविघ्नार्थमुद्यतम्\n",
    "14084010a": "स तं जित्वा महाराज नैषादिं पाकशासनिः\n",
    "14084010c": "अर्चितः प्रययौ भूयो दक्षिणं सलिलार्णवम्\n",
    "14084011a": "तत्रापि द्रविडैरन्ध्रै रौद्रैर्माहिषकैरपि\n",
    "14084011c": "तथा कोल्लगिरेयैश्च युद्धमासीत्किरीटिनः\n",
    "14084012a": "तुरगस्य वशेनाथ सुराष्ट्रानभितो ययौ\n",
    "14084012c": "गोकर्णमपि चासाद्य प्रभासमपि जग्मिवान्\n",
    "14084013a": "ततो द्वारवतीं रम्यां वृष्णिवीराभिरक्षिताम्\n",
    "14084013c": "आससाद हयः श्रीमान्कुरुराजस्य यज्ञियः\n",
    "14084014a": "तमुन्मथ्य हयश्रेष्ठं यादवानां कुमारकाः\n",
    "14084014c": "प्रययुस्तांस्तदा राजन्नुग्रसेनो न्यवारयत्\n",
    "14084015a": "ततः पुर्या विनिष्क्रम्य वृष्ण्यन्धकपतिस्तदा\n",
    "14084015c": "सहितो वसुदेवेन मातुलेन किरीटिनः\n",
    "14084016a": "तौ समेत्य कुरुश्रेष्ठं विधिवत्प्रीतिपूर्वकम्\n",
    "14084016c": "परया भरतश्रेष्ठं पूजया समवस्थितौ\n",
    "14084016e": "ततस्ताभ्यामनुज्ञातो ययौ येन हयो गतः\n",
    "14084017a": "ततः स पश्चिमं देशं समुद्रस्य तदा हयः\n",
    "14084017c": "क्रमेण व्यचरत्स्फीतं ततः पञ्चनदं ययौ\n",
    "14084018a": "तस्मादपि स कौरव्य गान्धारविषयं हयः\n",
    "14084018c": "विचचार यथाकामं कौन्तेयानुगतस्तदा\n",
    "14084019a": "तत्र गान्धारराजेन युद्धमासीन्महात्मनः\n",
    "14084019c": "घोरं शकुनिपुत्रेण पूर्ववैरानुसारिणा\n",
    "14085001": "वैशंपायन उवाच\n",
    "14085001a": "शकुनेस्तु सुतो वीरो गान्धाराणां महारथः\n",
    "14085001c": "प्रत्युद्ययौ गुडाकेशं सैन्येन महता वृतः\n",
    "14085001e": "हस्त्यश्वरथपूर्णेन पताकाध्वजमालिना\n",
    "14085002a": "अमृष्यमाणास्ते योधा नृपतेः शकुनेर्वधम्\n",
    "14085002c": "अभ्ययुः सहिताः पार्थं प्रगृहीतशरासनाः\n",
    "14085003a": "तानुवाच स धर्मात्मा बीभत्सुरपराजितः\n",
    "14085003c": "युधिष्ठिरस्य वचनं न च ते जगृहुर्हितम्\n",
    "14085004a": "वार्यमाणास्तु पार्थेन सान्त्वपूर्वममर्षिताः\n",
    "14085004c": "परिवार्य हयं जग्मुस्ततश्चुक्रोध पाण्डवः\n",
    "14085005a": "ततः शिरांसि दीप्ताग्रैस्तेषां चिच्छेद पाण्डवः\n",
    "14085005c": "क्षुरैर्गाण्डीवनिर्मुक्तैर्नातियत्नादिवार्जुनः\n",
    "14085006a": "ते वध्यमानाः पार्थेन हयमुत्सृज्य संभ्रमात्\n",
    "14085006c": "न्यवर्तन्त महाराज शरवर्षार्दिता भृशम्\n",
    "14085007a": "वितुद्यमानस्तैश्चापि गान्धारैः पाण्डवर्षभः\n",
    "14085007c": "आदिश्यादिश्य तेजस्वी शिरांस्येषां न्यपातयत्\n",
    "14085008a": "वध्यमानेषु तेष्वाजौ गान्धारेषु समन्ततः\n",
    "14085008c": "स राजा शकुनेः पुत्रः पाण्डवं प्रत्यवारयत्\n",
    "14085009a": "तं युध्यमानं राजानं क्षत्रधर्मे व्यवस्थितम्\n",
    "14085009c": "पार्थोऽब्रवीन्न मे वध्या राजानो राजशासनात्\n",
    "14085009e": "अलं युद्धेन ते वीर न तेऽस्त्यद्य पराजयः\n",
    "14085010a": "इत्युक्तस्तदनादृत्य वाक्यमज्ञानमोहितः\n",
    "14085010c": "स शक्रसमकर्माणमवाकिरत सायकैः\n",
    "14085011a": "तस्य पार्थः शिरस्त्राणमर्धचन्द्रेण पत्रिणा\n",
    "14085011c": "अपाहरदसंभ्रान्तो जयद्रथशिरो यथा\n",
    "14085012a": "तद्दृष्ट्वा विस्मयं जग्मुर्गान्धाराः सर्व एव ते\n",
    "14085012c": "इच्छता तेन न हतो राजेत्यपि च ते विदुः\n",
    "14085013a": "गान्धारराजपुत्रस्तु पलायनकृतक्षणः\n",
    "14085013c": "बभौ तैरेव सहितस्त्रस्तैः क्षुद्रमृगैरिव\n",
    "14085014a": "तेषां तु तरसा पार्थस्तत्रैव परिधावताम्\n",
    "14085014c": "विजहारोत्तमाङ्गानि भल्लैः संनतपर्वभिः\n",
    "14085015a": "उच्छ्रितांस्तु भुजान्केचिन्नाबुध्यन्त शरैर्हृतान्\n",
    "14085015c": "शरैर्गाण्डीवनिर्मुक्तैः पृथुभिः पार्थचोदितैः\n",
    "14085016a": "संभ्रान्तनरनागाश्वमथ तद्विद्रुतं बलम्\n",
    "14085016c": "हतविध्वस्तभूयिष्ठमावर्तत मुहुर्मुहुः\n",
    "14085017a": "न ह्यदृश्यन्त वीरस्य केचिदग्रेऽग्र्यकर्मणः\n",
    "14085017c": "रिपवः पात्यमाना वै ये सहेयुर्महाशरान्\n",
    "14085018a": "ततो गान्धारराजस्य मन्त्रिवृद्धपुरःसरा\n",
    "14085018c": "जननी निर्ययौ भीता पुरस्कृत्यार्घ्यमुत्तमम्\n",
    "14085019a": "सा न्यवारयदव्यग्रा तं पुत्रं युद्धदुर्मदम्\n",
    "14085019c": "प्रसादयामास च तं जिष्णुमक्लिष्टकारिणम्\n",
    "14085020a": "तां पूजयित्वा कौन्तेयः प्रसादमकरोत्तदा\n",
    "14085020c": "शकुनेश्चापि तनयं सान्त्वयन्निदमब्रवीत्\n",
    "14085021a": "न मे प्रियं महाबाहो यत्ते बुद्धिरियं कृता\n",
    "14085021c": "प्रतियोद्धुममित्रघ्न भ्रातैव त्वं ममानघ\n",
    "14085022a": "गान्धारीं मातरं स्मृत्वा धृतराष्ट्रकृतेन च\n",
    "14085022c": "तेन जीवसि राजंस्त्वं निहतास्त्वनुगास्तव\n",
    "14085023a": "मैवं भूः शाम्यतां वैरं मा ते भूद्बुद्धिरीदृशी\n",
    "14085023c": "आगन्तव्यं परां चैत्रीमश्वमेधे नृपस्य नः\n",
    "14086001": "वैशंपायन उवाच\n",
    "14086001a": "इत्युक्त्वानुययौ पार्थो हयं तं कामचारिणम्\n",
    "14086001c": "न्यवर्तत ततो वाजी येन नागाह्वयं पुरम्\n",
    "14086002a": "तं निवृत्तं तु शुश्राव चारेणैव युधिष्ठिरः\n",
    "14086002c": "श्रुत्वार्जुनं कुशलिनं स च हृष्टमनाभवत्\n",
    "14086003a": "विजयस्य च तत्कर्म गान्धारविषये तदा\n",
    "14086003c": "श्रुत्वान्येषु च देशेषु स सुप्रीतोऽभवन्नृपः\n",
    "14086004a": "एतस्मिन्नेव काले तु द्वादशीं माघपाक्षिकीम्\n",
    "14086004c": "इष्टं गृहीत्वा नक्षत्रं धर्मराजो युधिष्ठिरः\n",
    "14086005a": "समानाय्य महातेजाः सर्वान्भ्रातॄन्महामनाः\n",
    "14086005c": "भीमं च नकुलं चैव सहदेवं च कौरवः\n",
    "14086006a": "प्रोवाचेदं वचः काले तदा धर्मभृतां वरः\n",
    "14086006c": "आमन्त्र्य वदतां श्रेष्ठो भीमं भीमपराक्रमम्\n",
    "14086007a": "आयाति भीमसेनासौ सहाश्वेन तवानुजः\n",
    "14086007c": "यथा मे पुरुषाः प्राहुर्ये धनंजयसारिणः\n",
    "14086008a": "उपस्थितश्च कालोऽयमभितो वर्तते हयः\n",
    "14086008c": "माघी च पौर्णमासीयं मासः शेषो वृकोदर\n",
    "14086009a": "तत्प्रस्थाप्यन्तु विद्वांसो ब्राह्मणा वेदपारगाः\n",
    "14086009c": "वाजिमेधार्थसिद्ध्यर्थं देशं पश्यन्तु यज्ञियम्\n",
    "14086010a": "इत्युक्तः स तु तच्चक्रे भीमो नृपतिशासनम्\n",
    "14086010c": "हृष्टः श्रुत्वा नरपतेरायान्तं सव्यसाचिनम्\n",
    "14086011a": "ततो ययौ भीमसेनः प्राज्ञैः स्थपतिभिः सह\n",
    "14086011c": "ब्राह्मणानग्रतः कृत्वा कुशलान्यज्ञकर्मसु\n",
    "14086012a": "तं सशालचयग्रामं संप्रतोलीविटङ्किनम्\n",
    "14086012c": "मापयामास कौरव्यो यज्ञवाटं यथाविधि\n",
    "14086013a": "सदः सपत्नीसदनं साग्नीध्रमपि चोत्तरम्\n",
    "14086013c": "कारयामास विधिवन्मणिहेमविभूषितम्\n",
    "14086014a": "स्तम्भान्कनकचित्रांश्च तोरणानि बृहन्ति च\n",
    "14086014c": "यज्ञायतनदेशेषु दत्त्वा शुद्धं च काञ्चनम्\n",
    "14086015a": "अन्तःपुराणि राज्ञां च नानादेशनिवासिनाम्\n",
    "14086015c": "कारयामास धर्मात्मा तत्र तत्र यथाविधि\n",
    "14086016a": "ब्राह्मणानां च वेश्मानि नानादेशसमेयुषाम्\n",
    "14086016c": "कारयामास भीमः स विविधानि ह्यनेकशः\n",
    "14086017a": "तथा संप्रेषयामास दूतान्नृपतिशासनात्\n",
    "14086017c": "भीमसेनो महाराज राज्ञामक्लिष्टकर्मणाम्\n",
    "14086018a": "ते प्रियार्थं कुरुपतेराययुर्नृपसत्तमाः\n",
    "14086018c": "रत्नान्यनेकान्यादाय स्त्रियोऽश्वानायुधानि च\n",
    "14086019a": "तेषां निविशतां तेषु शिबिरेषु सहस्रशः\n",
    "14086019c": "नर्दतः सागरस्येव शब्दो दिवमिवास्पृशत्\n",
    "14086020a": "तेषामभ्यागतानां स राजा राजीवलोचनः\n",
    "14086020c": "व्यादिदेशान्नपानानि शय्याश्चाप्यतिमानुषाः\n",
    "14086021a": "वाहनानां च विविधाः शालाः शालीक्षुगोरसैः\n",
    "14086021c": "उपेताः पुरुषव्याघ्र व्यादिदेश स धर्मराट्\n",
    "14086022a": "तथा तस्मिन्महायज्ञे धर्मराजस्य धीमतः\n",
    "14086022c": "समाजग्मुर्मुनिगणा बहवो ब्रह्मवादिनः\n",
    "14086023a": "ये च द्विजातिप्रवरास्तत्रासन्पृथिवीपते\n",
    "14086023c": "समाजग्मुः सशिष्यांस्तान्प्रतिजग्राह कौरवः\n",
    "14086024a": "सर्वांश्च ताननुययौ यावदावसथादिति\n",
    "14086024c": "स्वयमेव महातेजा दम्भं त्यक्त्वा युधिष्ठिरः\n",
    "14086025a": "ततः कृत्वा स्थपतयः शिल्पिनोऽन्ये च ये तदा\n",
    "14086025c": "कृत्स्नं यज्ञविधिं राजन्धर्मराज्ञे न्यवेदयन्\n",
    "14086026a": "तच्छ्रुत्वा धर्मराजः स कृतं सर्वमनिन्दितम्\n",
    "14086026c": "हृष्टरूपोऽभवद्राजा सह भ्रातृभिरच्युतः\n",
    "14087001": "वैशंपायन उवाच\n",
    "14087001a": "तस्मिन्यज्ञे प्रवृत्ते तु वाग्मिनो हेतुवादिनः\n",
    "14087001c": "हेतुवादान्बहून्प्राहुः परस्परजिगीषवः\n",
    "14087002a": "ददृशुस्तं नृपतयो यज्ञस्य विधिमुत्तमम्\n",
    "14087002c": "देवेन्द्रस्येव विहितं भीमेन कुरुनन्दन\n",
    "14087003a": "ददृशुस्तोरणान्यत्र शातकुम्भमयानि ते\n",
    "14087003c": "शय्यासनविहारांश्च सुबहून्रत्नभूषितान्\n",
    "14087004a": "घटान्पात्रीः कटाहानि कलशान्वर्धमानकान्\n",
    "14087004c": "न हि किंचिदसौवर्णमपश्यंस्तत्र पार्थिवाः\n",
    "14087005a": "यूपांश्च शास्त्रपठितान्दारवान्हेमभूषितान्\n",
    "14087005c": "उपकॢप्तान्यथाकालं विधिवद्भूरिवर्चसः\n",
    "14087006a": "स्थलजा जलजा ये च पशवः केचन प्रभो\n",
    "14087006c": "सर्वानेव समानीतांस्तानपश्यन्त ते नृपाः\n",
    "14087007a": "गाश्चैव महिषीश्चैव तथा वृद्धाः स्त्रियोऽपि च\n",
    "14087007c": "औदकानि च सत्त्वानि श्वापदानि वयांसि च\n",
    "14087008a": "जरायुजान्यण्डजानि स्वेदजान्युद्भिदानि च\n",
    "14087008c": "पर्वतानूपवन्यानि भूतानि ददृशुश्च ते\n",
    "14087009a": "एवं प्रमुदितं सर्वं पशुगोधनधान्यतः\n",
    "14087009c": "यज्ञवाटं नृपा दृष्ट्वा परं विस्मयमागमन्\n",
    "14087009e": "ब्राह्मणानां विशां चैव बहुमृष्टान्नमृद्धिमत्\n",
    "14087010a": "पूर्णे शतसहस्रे तु विप्राणां तत्र भुञ्जताम्\n",
    "14087010c": "दुन्दुभिर्मेघनिर्घोषो मुहुर्मुहुरताड्यत\n",
    "14087011a": "विननादासकृत्सोऽथ दिवसे दिवसे तदा\n",
    "14087011c": "एवं स ववृते यज्ञो धर्मराजस्य धीमतः\n",
    "14087012a": "अन्नस्य बहवो राजन्नुत्सर्गाः पर्वतोपमाः\n",
    "14087012c": "दधिकुल्याश्च ददृशुः सर्पिषश्च ह्रदाञ्जनाः\n",
    "14087013a": "जम्बूद्वीपो हि सकलो नानाजनपदायुतः\n",
    "14087013c": "राजन्नदृश्यतैकस्थो राज्ञस्तस्मिन्महाक्रतौ\n",
    "14087014a": "तत्र जातिसहस्राणि पुरुषाणां ततस्ततः\n",
    "14087014c": "गृहीत्वा धनमाजग्मुर्बहूनि भरतर्षभ\n",
    "14087015a": "राजानः स्रग्विणश्चापि सुमृष्टमणिकुण्डलाः\n",
    "14087015c": "पर्यवेषन्द्विजाग्र्यांस्ताञ्शतशोऽथ सहस्रशः\n",
    "14087016a": "विविधान्यन्नपानानि पुरुषा येऽनुयायिनः\n",
    "14087016c": "तेषां नृपोपभोज्यानि ब्राह्मणेभ्यो ददुः स्म ते\n",
    "14088001": "वैशंपायन उवाच\n",
    "14088001a": "समागतान्वेदविदो राज्ञश्च पृथिवीश्वरान्\n",
    "14088001c": "दृष्ट्वा युधिष्ठिरो राजा भीमसेनमथाब्रवीत्\n",
    "14088002a": "उपयाता नरव्याघ्रा य इमे जगदीश्वराः\n",
    "14088002c": "एतेषां क्रियतां पूजा पूजार्हा हि नरेश्वराः\n",
    "14088003a": "इत्युक्तः स तथा चक्रे नरेन्द्रेण यशस्विना\n",
    "14088003c": "भीमसेनो महातेजा यमाभ्यां सह भारत\n",
    "14088004a": "अथाभ्यगच्छद्गोविन्दो वृष्णिभिः सह धर्मजम्\n",
    "14088004c": "बलदेवं पुरस्कृत्य सर्वप्राणभृतां वरः\n",
    "14088005a": "युयुधानेन सहितः प्रद्युम्नेन गदेन च\n",
    "14088005c": "निशठेनाथ साम्बेन तथैव कृतवर्मणा\n",
    "14088006a": "तेषामपि परां पूजां चक्रे भीमो महाभुजः\n",
    "14088006c": "विविशुस्ते च वेश्मानि रत्नवन्ति नरर्षभाः\n",
    "14088007a": "युधिष्ठिरसमीपे तु कथान्ते मधुसूदनः\n",
    "14088007c": "अर्जुनं कथयामास बहुसंग्रामकर्शितम्\n",
    "14088008a": "स तं पप्रच्छ कौन्तेयः पुनः पुनररिंदमम्\n",
    "14088008c": "धर्मराड्भ्रातरं जिष्णुं समाचष्ट जगत्पतिः\n",
    "14088009a": "आगमद्द्वारकावासी ममाप्तः पुरुषो नृप\n",
    "14088009c": "योऽद्राक्षीत्पाण्डवश्रेष्ठं बहुसंग्रामकर्शितम्\n",
    "14088010a": "समीपे च महाबाहुमाचष्ट च मम प्रभो\n",
    "14088010c": "कुरु कार्याणि कौन्तेय हयमेधार्थसिद्धये\n",
    "14088011a": "इत्युक्तः प्रत्युवाचैनं धर्मराजो युधिष्ठिरः\n",
    "14088011c": "दिष्ट्या स कुशली जिष्णुरुपयाति च माधव\n",
    "14088012a": "तव यत्संदिदेशासौ पाण्डवानां बलाग्रणीः\n",
    "14088012c": "तदाख्यातुमिहेच्छामि भवता यदुनन्दन\n",
    "14088013a": "इत्युक्ते राजशार्दूल वृष्ण्यन्धकपतिस्तदा\n",
    "14088013c": "प्रोवाचेदं वचो वाग्मी धर्मात्मानं युधिष्ठिरम्\n",
    "14088014a": "इदमाह महाराज पार्थवाक्यं नरः स माम्\n",
    "14088014c": "वाच्यो युधिष्ठिरः कृष्ण काले वाक्यमिदं मम\n",
    "14088015a": "आगमिष्यन्ति राजानः सर्वतः कौरवान्प्रति\n",
    "14088015c": "तेषामेकैकशः पूजा कार्येत्येतत्क्षमं हि नः\n",
    "14088016a": "इत्येतद्वचनाद्राजा विज्ञाप्यो मम मानद\n",
    "14088016c": "न तदात्ययिकं हि स्याद्यदर्घ्यानयने भवेत्\n",
    "14088017a": "कर्तुमर्हति तद्राजा भवांश्चाप्यनुमन्यताम्\n",
    "14088017c": "राजद्वेषाद्विनश्येयुर्नेमा राजन्प्रजाः पुनः\n",
    "14088018a": "इदमन्यच्च कौन्तेय वचः स पुरुषोऽब्रवीत्\n",
    "14088018c": "धनंजयस्य नृपते तन्मे निगदतः शृणु\n",
    "14088019a": "उपयास्यति यज्ञं नो मणिपूरपतिर्नृपः\n",
    "14088019c": "पुत्रो मम महातेजा दयितो बभ्रुवाहनः\n",
    "14088020a": "तं भवान्मदपेक्षार्थं विधिवत्प्रतिपूजयेत्\n",
    "14088020c": "स हि भक्तोऽनुरक्तश्च मम नित्यमिति प्रभो\n",
    "14088021a": "इत्येतद्वचनं श्रुत्वा धर्मराजो युधिष्ठिरः\n",
    "14088021c": "अभिनन्द्यास्य तद्वाक्यमिदं वचनमब्रवीत्\n",
    "14089001": "युधिष्ठिर उवाच\n",
    "14089001a": "श्रुतं प्रियमिदं कृष्ण यत्त्वमर्हसि भाषितुम्\n",
    "14089001c": "तन्मेऽमृतरसप्रख्यं मनो ह्लादयते विभो\n",
    "14089002a": "बहूनि किल युद्धानि विजयस्य नराधिपैः\n",
    "14089002c": "पुनरासन्हृषीकेश तत्र तत्रेति मे श्रुतम्\n",
    "14089003a": "मन्निमित्तं हि स सदा पार्थः सुखविवर्जितः\n",
    "14089003c": "अतीव विजयो धीमानिति मे दूयते मनः\n",
    "14089004a": "संचिन्तयामि वार्ष्णेय सदा कुन्तीसुतं रहः\n",
    "14089004c": "किं नु तस्य शरीरेऽस्ति सर्वलक्षणपूजिते\n",
    "14089004e": "अनिष्टं लक्षणं कृष्ण येन दुःखान्युपाश्नुते\n",
    "14089005a": "अतीव दुःखभागी स सततं कुन्तिनन्दनः\n",
    "14089005c": "न च पश्यामि बीभत्सोर्निन्द्यं गात्रेषु किंचन\n",
    "14089005e": "श्रोतव्यं चेन्मयैतद्वै तन्मे व्याख्यातुमर्हसि\n",
    "14089006a": "इत्युक्तः स हृषीकेशो ध्यात्वा सुमहदन्तरम्\n",
    "14089006c": "राजानं भोजराजन्यवर्धनो विष्णुरब्रवीत्\n",
    "14089007a": "न ह्यस्य नृपते किंचिदनिष्टमुपलक्षये\n",
    "14089007c": "ऋते पुरुषसिंहस्य पिण्डिकेऽस्यातिकायतः\n",
    "14089008a": "ताभ्यां स पुरुषव्याघ्रो नित्यमध्वसु युज्यते\n",
    "14089008c": "न ह्यन्यदनुपश्यामि येनासौ दुःखभाग्जयः\n",
    "14089009a": "इत्युक्तः स कुरुश्रेष्ठस्तथ्यं कृष्णेन धीमता\n",
    "14089009c": "प्रोवाच वृष्णिशार्दूलमेवमेतदिति प्रभो\n",
    "14089010a": "कृष्णा तु द्रौपदी कृष्णं तिर्यक्सासूयमैक्षत\n",
    "14089010c": "प्रतिजग्राह तस्यास्तं प्रणयं चापि केशिहा\n",
    "14089010e": "सख्युः सखा हृषीकेशः साक्षादिव धनंजयः\n",
    "14089011a": "तत्र भीमादयस्ते तु कुरवो यादवास्तथा\n",
    "14089011c": "रेमुः श्रुत्वा विचित्रार्था धनंजयकथा विभो\n",
    "14089012a": "तथा कथयतामेव तेषामर्जुनसंकथाः\n",
    "14089012c": "उपायाद्वचनान्मर्त्यो विजयस्य महात्मनः\n",
    "14089013a": "सोऽभिगम्य कुरुश्रेष्ठं नमस्कृत्य च बुद्धिमान्\n",
    "14089013c": "उपायातं नरव्याघ्रमर्जुनं प्रत्यवेदयत्\n",
    "14089014a": "तच्छ्रुत्वा नृपतिस्तस्य हर्षबाष्पाकुलेक्षणः\n",
    "14089014c": "प्रियाख्याननिमित्तं वै ददौ बहु धनं तदा\n",
    "14089015a": "ततो द्वितीये दिवसे महाञ्शब्दो व्यवर्धत\n",
    "14089015c": "आयाति पुरुषव्याघ्रे पाण्डवानां धुरंधरे\n",
    "14089016a": "ततो रेणुः समुद्भूतो विबभौ तस्य वाजिनः\n",
    "14089016c": "अभितो वर्तमानस्य यथोच्चैःश्रवसस्तथा\n",
    "14089017a": "तत्र हर्षकला वाचो नराणां शुश्रुवेऽर्जुनः\n",
    "14089017c": "दिष्ट्यासि पार्थ कुशली धन्यो राजा युधिष्ठिरः\n",
    "14089018a": "कोऽन्यो हि पृथिवीं कृत्स्नामवजित्य सपार्थिवाम्\n",
    "14089018c": "चारयित्वा हयश्रेष्ठमुपायायादृतेऽर्जुनम्\n",
    "14089019a": "ये व्यतीता महात्मानो राजानः सगरादयः\n",
    "14089019c": "तेषामपीदृशं कर्म न किंचिदनुशुश्रुम\n",
    "14089020a": "नैतदन्ये करिष्यन्ति भविष्याः पृथिवीक्षितः\n",
    "14089020c": "यत्त्वं कुरुकुलश्रेष्ठ दुष्करं कृतवानिह\n",
    "14089021a": "इत्येवं वदतां तेषां नॄणां श्रुतिसुखा गिरः\n",
    "14089021c": "शृण्वन्विवेश धर्मात्मा फल्गुनो यज्ञसंस्तरम्\n",
    "14089022a": "ततो राजा सहामात्यः कृष्णश्च यदुनन्दनः\n",
    "14089022c": "धृतराष्ट्रं पुरस्कृत्य ते तं प्रत्युद्ययुस्तदा\n",
    "14089023a": "सोऽभिवाद्य पितुः पादौ धर्मराजस्य धीमतः\n",
    "14089023c": "भीमादींश्चापि संपूज्य पर्यष्वजत केशवम्\n",
    "14089024a": "तैः समेत्यार्चितस्तान्स प्रत्यर्च्य च यथाविधि\n",
    "14089024c": "विशश्रामाथ धर्मात्मा तीरं लब्ध्वेव पारगः\n",
    "14089025a": "एतस्मिन्नेव काले तु स राजा बभ्रुवाहनः\n",
    "14089025c": "मातृभ्यां सहितो धीमान्कुरूनभ्याजगाम ह\n",
    "14089026a": "स समेत्य कुरून्सर्वान्सर्वैस्तैरभिनन्दितः\n",
    "14089026c": "प्रविवेश पितामह्याः कुन्त्या भवनमुत्तमम्\n",
    "14090001": "वैशंपायन उवाच\n",
    "14090001a": "स प्रविश्य यथान्यायं पाण्डवानां निवेशनम्\n",
    "14090001c": "पितामहीमभ्यवदत्साम्ना परमवल्गुना\n",
    "14090002a": "तथा चित्राङ्गदा देवी कौरव्यस्यात्मजापि च\n",
    "14090002c": "पृथां कृष्णां च सहिते विनयेनाभिजग्मतुः\n",
    "14090002e": "सुभद्रां च यथान्यायं याश्चान्याः कुरुयोषितः\n",
    "14090003a": "ददौ कुन्ती ततस्ताभ्यां रत्नानि विविधानि च\n",
    "14090003c": "द्रौपदी च सुभद्रा च याश्चाप्यन्या ददुः स्त्रियः\n",
    "14090004a": "ऊषतुस्तत्र ते देव्यौ महार्हशयनासने\n",
    "14090004c": "सुपूजिते स्वयं कुन्त्या पार्थस्य प्रियकाम्यया\n",
    "14090005a": "स च राजा महावीर्यः पूजितो बभ्रुवाहनः\n",
    "14090005c": "धृतराष्ट्रं महीपालमुपतस्थे यथाविधि\n",
    "14090006a": "युधिष्ठिरं च राजानं भीमादींश्चापि पाण्डवान्\n",
    "14090006c": "उपगम्य महातेजा विनयेनाभ्यवादयत्\n",
    "14090007a": "स तैः प्रेम्णा परिष्वक्तः पूजितश्च यथाविधि\n",
    "14090007c": "धनं चास्मै ददुर्भूरि प्रीयमाणा महारथाः\n",
    "14090008a": "तथैव स महीपालः कृष्णं चक्रगदाधरम्\n",
    "14090008c": "प्रद्युम्न इव गोविन्दं विनयेनोपतस्थिवान्\n",
    "14090009a": "तस्मै कृष्णो ददौ राज्ञे महार्हमभिपूजितम्\n",
    "14090009c": "रथं हेमपरिष्कारं दिव्याश्वयुजमुत्तमम्\n",
    "14090010a": "धर्मराजश्च भीमश्च यमजौ फल्गुनस्तथा\n",
    "14090010c": "पृथक्पृथगतीवैनं मानार्हं समपूजयन्\n",
    "14090011a": "ततस्तृतीये दिवसे सत्यवत्याः सुतो मुनिः\n",
    "14090011c": "युधिष्ठिरं समभ्येत्य वाग्मी वचनमब्रवीत्\n",
    "14090012a": "अद्य प्रभृति कौन्तेय यजस्व समयो हि ते\n",
    "14090012c": "मुहूर्तो यज्ञियः प्राप्तश्चोदयन्ति च याजकाः\n",
    "14090013a": "अहीनो नाम राजेन्द्र क्रतुस्तेऽयं विकल्पवान्\n",
    "14090013c": "बहुत्वात्काञ्चनस्यास्य ख्यातो बहुसुवर्णकः\n",
    "14090014a": "एवमेव महाराज दक्षिणां त्रिगुणां कुरु\n",
    "14090014c": "त्रित्वं व्रजतु ते राजन्ब्राह्मणा ह्यत्र कारणम्\n",
    "14090015a": "त्रीनश्वमेधानत्र त्वं संप्राप्य बहुदक्षिणान्\n",
    "14090015c": "ज्ञातिवध्याकृतं पापं प्रहास्यसि नराधिप\n",
    "14090016a": "पवित्रं परमं ह्येतत्पावनानां च पावनम्\n",
    "14090016c": "यदश्वमेधावभृथं प्राप्स्यसे कुरुनन्दन\n",
    "14090017a": "इत्युक्तः स तु तेजस्वी व्यासेनामिततेजसा\n",
    "14090017c": "दीक्षां विवेश धर्मात्मा वाजिमेधाप्तये तदा\n",
    "14090017e": "नराधिपः प्रायजत वाजिमेधं महाक्रतुम्\n",
    "14090018a": "तत्र वेदविदो राजंश्चक्रुः कर्माणि याजकाः\n",
    "14090018c": "परिक्रमन्तः शास्त्रज्ञा विधिवत्साधुशिक्षिताः\n",
    "14090019a": "न तेषां स्खलितं तत्र नासीदपहुतं तथा\n",
    "14090019c": "क्रमयुक्तं च युक्तं च चक्रुस्तत्र द्विजर्षभाः\n",
    "14090020a": "कृत्वा प्रवर्ग्यं धर्मज्ञा यथावद्द्विजसत्तमाः\n",
    "14090020c": "चक्रुस्ते विधिवद्राजंस्तथैवाभिषवं द्विजाः\n",
    "14090021a": "अभिषूय ततो राजन्सोमं सोमपसत्तमाः\n",
    "14090021c": "सवनान्यानुपूर्व्येण चक्रुः शास्त्रानुसारिणः\n",
    "14090022a": "न तत्र कृपणः कश्चिन्न दरिद्रो बभूव ह\n",
    "14090022c": "क्षुधितो दुःखितो वापि प्राकृतो वापि मानवः\n",
    "14090023a": "भोजनं भोजनार्थिभ्यो दापयामास नित्यदा\n",
    "14090023c": "भीमसेनो महातेजाः सततं राजशासनात्\n",
    "14090024a": "संस्तरे कुशलाश्चापि सर्वकर्माणि याजकाः\n",
    "14090024c": "दिवसे दिवसे चक्रुर्यथाशास्त्रार्थचक्षुषः\n",
    "14090025a": "नाषडङ्गविदत्रासीत्सदस्यस्तस्य धीमतः\n",
    "14090025c": "नाव्रतो नानुपाध्यायो न च वादाक्षमो द्विजः\n",
    "14090026a": "ततो यूपोच्छ्रये प्राप्ते षड्बैल्वान्भरतर्षभ\n",
    "14090026c": "खादिरान्बिल्वसमितांस्तावतः सर्ववर्णिनः\n",
    "14090027a": "देवदारुमयौ द्वौ तु यूपौ कुरुपतेः क्रतौ\n",
    "14090027c": "श्लेष्मातकमयं चैकं याजकाः समकारयन्\n",
    "14090028a": "शोभार्थं चापरान्यूपान्काञ्चनान्पुरुषर्षभ\n",
    "14090028c": "स भीमः कारयामास धर्मराजस्य शासनात्\n",
    "14090029a": "ते व्यराजन्त राजर्षे वासोभिरुपशोभिताः\n",
    "14090029c": "नरेन्द्राभिगता देवान्यथा सप्तर्षयो दिवि\n",
    "14090030a": "इष्टकाः काञ्चनीश्चात्र चयनार्थं कृताभवन्\n",
    "14090030c": "शुशुभे चयनं तत्र दक्षस्येव प्रजापतेः\n",
    "14090031a": "चतुश्चित्यः स तस्यासीदष्टादशकरात्मकः\n",
    "14090031c": "स रुक्मपक्षो निचितस्त्रिगुणो गरुडाकृतिः\n",
    "14090032a": "ततो नियुक्ताः पशवो यथाशास्त्रं मनीषिभिः\n",
    "14090032c": "तं तं देवं समुद्दिश्य पक्षिणः पशवश्च ये\n",
    "14090033a": "ऋषभाः शास्त्रपठितास्तथा जलचराश्च ये\n",
    "14090033c": "सर्वांस्तानभ्ययुञ्जंस्ते तत्राग्निचयकर्मणि\n",
    "14090034a": "यूपेषु नियतं चासीत्पशूनां त्रिशतं तथा\n",
    "14090034c": "अश्वरत्नोत्तरं राज्ञः कौन्तेयस्य महात्मनः\n",
    "14090035a": "स यज्ञः शुशुभे तस्य साक्षाद्देवर्षिसंकुलः\n",
    "14090035c": "गन्धर्वगणसंकीर्णः शोभितोऽप्सरसां गणैः\n",
    "14090036a": "स किंपुरुषगीतैश्च किंनरैरुपशोभितः\n",
    "14090036c": "सिद्धविप्रनिवासैश्च समन्तादभिसंवृतः\n",
    "14090037a": "तस्मिन्सदसि नित्यास्तु व्यासशिष्या द्विजोत्तमाः\n",
    "14090037c": "सर्वशास्त्रप्रणेतारः कुशला यज्ञकर्मसु\n",
    "14090038a": "नारदश्च बभूवात्र तुम्बुरुश्च महाद्युतिः\n",
    "14090038c": "विश्वावसुश्चित्रसेनस्तथान्ये गीतकोविदाः\n",
    "14090039a": "गन्धर्वा गीतकुशला नृत्तेषु च विशारदाः\n",
    "14090039c": "रमयन्ति स्म तान्विप्रान्यज्ञकर्मान्तरेष्वथ\n",
    "14091001": "वैशंपायन उवाच\n",
    "14091001a": "शमयित्वा पशूनन्यान्विधिवद्द्विजसत्तमाः\n",
    "14091001c": "तुरगं तं यथाशास्त्रमालभन्त द्विजातयः\n",
    "14091002a": "ततः संज्ञाप्य तुरगं विधिवद्याजकर्षभाः\n",
    "14091002c": "उपसंवेशयन्राजंस्ततस्तां द्रुपदात्मजाम्\n",
    "14091002e": "कलाभिस्तिसृभी राजन्यथाविधि मनस्विनीम्\n",
    "14091003a": "उद्धृत्य तु वपां तस्य यथाशास्त्रं द्विजर्षभाः\n",
    "14091003c": "श्रपयामासुरव्यग्राः शास्त्रवद्भरतर्षभ\n",
    "14091004a": "तं वपाधूमगन्धं तु धर्मराजः सहानुजः\n",
    "14091004c": "उपाजिघ्रद्यथान्यायं सर्वपाप्मापहं तदा\n",
    "14091005a": "शिष्टान्यङ्गानि यान्यासंस्तस्याश्वस्य नराधिप\n",
    "14091005c": "तान्यग्नौ जुहुवुर्धीराः समस्ताः षोडशर्त्विजः\n",
    "14091006a": "संस्थाप्यैवं तस्य राज्ञस्तं क्रतुं शक्रतेजसः\n",
    "14091006c": "व्यासः सशिष्यो भगवान्वर्धयामास तं नृपम्\n",
    "14091007a": "ततो युधिष्ठिरः प्रादात्सदस्येभ्यो यथाविधि\n",
    "14091007c": "कोटीसहस्रं निष्काणां व्यासाय तु वसुंधराम्\n",
    "14091008a": "प्रतिगृह्य धरां राजन्व्यासः सत्यवतीसुतः\n",
    "14091008c": "अब्रवीद्भरतश्रेष्ठं धर्मात्मानं युधिष्ठिरम्\n",
    "14091009a": "पृथिवी भवतस्त्वेषा संन्यस्ता राजसत्तम\n",
    "14091009c": "निष्क्रयो दीयतां मह्यं ब्राह्मणा हि धनार्थिनः\n",
    "14091010a": "युधिष्ठिरस्तु तान्विप्रान्प्रत्युवाच महामनाः\n",
    "14091010c": "भ्रातृभिः सहितो धीमान्मध्ये राज्ञां महात्मनाम्\n",
    "14091011a": "अश्वमेधे महायज्ञे पृथिवी दक्षिणा स्मृता\n",
    "14091011c": "अर्जुनेन जिता सेयमृत्विग्भ्यः प्रापिता मया\n",
    "14091012a": "वनं प्रवेक्ष्ये विप्रेन्द्रा विभजध्वं महीमिमाम्\n",
    "14091012c": "चतुर्धा पृथिवीं कृत्वा चातुर्होत्रप्रमाणतः\n",
    "14091013a": "नाहमादातुमिच्छामि ब्रह्मस्वं मुनिसत्तमाः\n",
    "14091013c": "इदं हि मे मतं नित्यं भ्रातॄणां च ममानघाः\n",
    "14091014a": "इत्युक्तवति तस्मिंस्ते भ्रातरो द्रौपदी च सा\n",
    "14091014c": "एवमेतदिति प्राहुस्तदभूद्रोमहर्षणम्\n",
    "14091015a": "ततोऽन्तरिक्षे वागासीत्साधु साध्विति भारत\n",
    "14091015c": "तथैव द्विजसंघानां शंसतां विबभौ स्वनः\n",
    "14091016a": "द्वैपायनस्तथोक्तस्तु पुनरेव युधिष्ठिरम्\n",
    "14091016c": "उवाच मध्ये विप्राणामिदं संपूजयन्मुनिः\n",
    "14091017a": "दत्तैषा भवता मह्यं तां ते प्रतिददाम्यहम्\n",
    "14091017c": "हिरण्यं दीयतामेभ्यो द्विजातिभ्यो धरास्तु ते\n",
    "14091018a": "ततोऽब्रवीद्वासुदेवो धर्मराजं युधिष्ठिरम्\n",
    "14091018c": "यथाह भगवान्व्यासस्तथा तत्कर्तुमर्हसि\n",
    "14091019a": "इत्युक्तः स कुरुश्रेष्ठः प्रीतात्मा भ्रातृभिः सह\n",
    "14091019c": "कोटिकोटिकृतां प्रादाद्दक्षिणां त्रिगुणां क्रतोः\n",
    "14091020a": "न करिष्यति तल्लोके कश्चिदन्यो नराधिपः\n",
    "14091020c": "यत्कृतं कुरुसिंहेन मरुत्तस्यानुकुर्वता\n",
    "14091021a": "प्रतिगृह्य तु तद्द्रव्यं कृष्णद्वैपायनः प्रभुः\n",
    "14091021c": "ऋत्विग्भ्यः प्रददौ विद्वांश्चतुर्धा व्यभजंश्च ते\n",
    "14091022a": "पृथिव्या निष्क्रयं दत्त्वा तद्धिरण्यं युधिष्ठिरः\n",
    "14091022c": "धूतपाप्मा जितस्वर्गो मुमुदे भ्रातृभिः सह\n",
    "14091023a": "ऋत्विजस्तमपर्यन्तं सुवर्णनिचयं तदा\n",
    "14091023c": "व्यभजन्त द्विजातिभ्यो यथोत्साहं यथाबलम्\n",
    "14091024a": "यज्ञवाटे तु यत्किंचिद्धिरण्यमपि भूषणम्\n",
    "14091024c": "तोरणानि च यूपांश्च घटाः पात्रीस्तथेष्टकाः\n",
    "14091024e": "युधिष्ठिराभ्यनुज्ञाताः सर्वं तद्व्यभजन्द्विजाः\n",
    "14091025a": "अनन्तरं ब्राह्मणेभ्यः क्षत्रिया जह्रिरे वसु\n",
    "14091025c": "तथा विट्शूद्रसंघाश्च तथान्ये म्लेच्छजातयः\n",
    "14091025e": "कालेन महता जह्रुस्तत्सुवर्णं ततस्ततः\n",
    "14091026a": "ततस्ते ब्राह्मणाः सर्वे मुदिता जग्मुरालयान्\n",
    "14091026c": "तर्पिता वसुना तेन धर्मराज्ञा महात्मना\n",
    "14091027a": "स्वमंशं भगवान्व्यासः कुन्त्यै पादाभिवादनात्\n",
    "14091027c": "प्रददौ तस्य महतो हिरण्यस्य महाद्युतिः\n",
    "14091028a": "श्वशुरात्प्रीतिदायं तं प्राप्य सा प्रीतमानसा\n",
    "14091028c": "चकार पुण्यं लोके तु सुमहान्तं पृथा तदा\n",
    "14091029a": "गत्वा त्ववभृथं राजा विपाप्मा भ्रातृभिः सह\n",
    "14091029c": "सभाज्यमानः शुशुभे महेन्द्रो दैवतैरिव\n",
    "14091030a": "पाण्डवाश्च महीपालैः समेतैः संवृतास्तदा\n",
    "14091030c": "अशोभन्त महाराज ग्रहास्तारागणैरिव\n",
    "14091031a": "राजभ्योऽपि ततः प्रादाद्रत्नानि विविधानि च\n",
    "14091031c": "गजानश्वानलंकारान्स्त्रियो वस्त्राणि काञ्चनम्\n",
    "14091032a": "तद्धनौघमपर्यन्तं पार्थः पार्थिवमण्डले\n",
    "14091032c": "विसृजञ्शुशुभे राजा यथा वैश्रवणस्तथा\n",
    "14091033a": "आनाय्य च तथा वीरं राजानं बभ्रुवाहनम्\n",
    "14091033c": "प्रदाय विपुलं वित्तं गृहान्प्रास्थापयत्तदा\n",
    "14091034a": "दुःशलायाश्च तं पौत्रं बालकं पार्थिवर्षभ\n",
    "14091034c": "स्वराज्ये पितृभिर्गुप्ते प्रीत्या समभिषेचयत्\n",
    "14091035a": "राज्ञश्चैवापि तान्सर्वान्सुविभक्तान्सुपूजितान्\n",
    "14091035c": "प्रस्थापयामास वशी कुरुराजो युधिष्ठिरः\n",
    "14091036a": "एवं बभूव यज्ञः स धर्मराजस्य धीमतः\n",
    "14091036c": "बह्वन्नधनरत्नौघः सुरामैरेयसागरः\n",
    "14091037a": "सर्पिःपङ्का ह्रदा यत्र बहवश्चान्नपर्वताः\n",
    "14091037c": "रसालाकर्दमाः कुल्या बभूवुर्भरतर्षभ\n",
    "14091038a": "भक्ष्यषाण्डवरागाणां क्रियतां भुज्यतामिति\n",
    "14091038c": "पशूनां वध्यतां चापि नान्तस्तत्र स्म दृश्यते\n",
    "14091039a": "मत्तोन्मत्तप्रमुदितं प्रगीतयुवतीजनम्\n",
    "14091039c": "मृदङ्गशङ्खशब्दैश्च मनोरममभूत्तदा\n",
    "14091040a": "दीयतां भुज्यतां चेति दिवारात्रमवारितम्\n",
    "14091040c": "तं महोत्सवसंकाशमतिहृष्टजनाकुलम्\n",
    "14091040e": "कथयन्ति स्म पुरुषा नानादेशनिवासिनः\n",
    "14091041a": "वर्षित्वा धनधाराभिः कामै रत्नैर्धनैस्तथा\n",
    "14091041c": "विपाप्मा भरतश्रेष्ठः कृतार्थः प्राविशत्पुरम्\n",
    "14092001": "जनमेजय उवाच\n",
    "14092001a": "पितामहस्य मे यज्ञे धर्मपुत्रस्य धीमतः\n",
    "14092001c": "यदाश्चर्यमभूत्किंचित्तद्भवान्वक्तुमर्हति\n",
    "14092002": "वैशंपायन उवाच\n",
    "14092002a": "श्रूयतां राजशार्दूल महदाश्चर्यमुत्तमम्\n",
    "14092002c": "अश्वमेधे महायज्ञे निवृत्ते यदभूद्विभो\n",
    "14092003a": "तर्पितेषु द्विजाग्र्येषु ज्ञातिसंबन्धिबन्धुषु\n",
    "14092003c": "दीनान्धकृपणे चापि तदा भरतसत्तम\n",
    "14092004a": "घुष्यमाणे महादाने दिक्षु सर्वासु भारत\n",
    "14092004c": "पतत्सु पुष्पवर्षेषु धर्मराजस्य मूर्धनि\n",
    "14092005a": "बिलान्निष्क्रम्य नकुलो रुक्मपार्श्वस्तदानघ\n",
    "14092005c": "वज्राशनिसमं नादममुञ्चत विशां पते\n",
    "14092006a": "सकृदुत्सृज्य तं नादं त्रासयानो मृगद्विजान्\n",
    "14092006c": "मानुषं वचनं प्राह धृष्टो बिलशयो महान्\n",
    "14092007a": "सक्तुप्रस्थेन वो नायं यज्ञस्तुल्यो नराधिपाः\n",
    "14092007c": "उञ्छवृत्तेर्वदान्यस्य कुरुक्षेत्रनिवासिनः\n",
    "14092008a": "तस्य तद्वचनं श्रुत्वा नकुलस्य विशां पते\n",
    "14092008c": "विस्मयं परमं जग्मुः सर्वे ते ब्राह्मणर्षभाः\n",
    "14092009a": "ततः समेत्य नकुलं पर्यपृच्छन्त ते द्विजाः\n",
    "14092009c": "कुतस्त्वं समनुप्राप्तो यज्ञं साधुसमागमम्\n",
    "14092010a": "किं बलं परमं तुभ्यं किं श्रुतं किं परायणम्\n",
    "14092010c": "कथं भवन्तं विद्याम यो नो यज्ञं विगर्हसे\n",
    "14092011a": "अविलुप्यागमं कृत्स्नं विधिज्ञैर्याजकैः कृतम्\n",
    "14092011c": "यथागमं यथान्यायं कर्तव्यं च यथाकृतम्\n",
    "14092012a": "पूजार्हाः पूजिताश्चात्र विधिवच्छास्त्रचक्षुषा\n",
    "14092012c": "मन्त्रपूतं हुतश्चाग्निर्दत्तं देयममत्सरम्\n",
    "14092013a": "तुष्टा द्विजर्षभाश्चात्र दानैर्बहुविधैरपि\n",
    "14092013c": "क्षत्रियाश्च सुयुद्धेन श्राद्धैरपि पितामहाः\n",
    "14092014a": "पालनेन विशस्तुष्टाः कामैस्तुष्टा वरस्त्रियः\n",
    "14092014c": "अनुक्रोशैस्तथा शूद्रा दानशेषैः पृथग्जनाः\n",
    "14092015a": "ज्ञातिसंबन्धिनस्तुष्टाः शौचेन च नृपस्य नः\n",
    "14092015c": "देवा हविर्भिः पुण्यैश्च रक्षणैः शरणागताः\n",
    "14092016a": "यदत्र तथ्यं तद्ब्रूहि सत्यसंध द्विजातिषु\n",
    "14092016c": "यथाश्रुतं यथादृष्टं पृष्टो ब्राह्मणकाम्यया\n",
    "14092017a": "श्रद्धेयवाक्यः प्राज्ञस्त्वं दिव्यं रूपं बिभर्षि च\n",
    "14092017c": "समागतश्च विप्रैस्त्वं तत्त्वतो वक्तुमर्हसि\n",
    "14092018a": "इति पृष्टो द्विजैस्तैः स प्रहस्य नकुलोऽब्रवीत्\n",
    "14092018c": "नैषानृता मया वाणी प्रोक्ता दर्पेण वा द्विजाः\n",
    "14092019a": "यन्मयोक्तमिदं किंचिद्युष्माभिश्चाप्युपश्रुतम्\n",
    "14092019c": "सक्तुप्रस्थेन वो नायं यज्ञस्तुल्यो नराधिपाः\n",
    "14092019e": "उञ्छवृत्तेर्वदान्यस्य कुरुक्षेत्रनिवासिनः\n",
    "14092020a": "इत्यवश्यं मयैतद्वो वक्तव्यं द्विजपुंगवाः\n",
    "14092020c": "शृणुताव्यग्रमनसः शंसतो मे द्विजर्षभाः\n",
    "14092021a": "अनुभूतं च दृष्टं च यन्मयाद्भुतमुत्तमम्\n",
    "14092021c": "उञ्छवृत्तेर्यथावृत्तं कुरुक्षेत्रनिवासिनः\n",
    "14092022a": "स्वर्गं येन द्विजः प्राप्तः सभार्यः ससुतस्नुषः\n",
    "14092022c": "यथा चार्धं शरीरस्य ममेदं काञ्चनीकृतम्\n",
    "14093001": "नकुल उवाच\n",
    "14093001a": "हन्त वो वर्तयिष्यामि दानस्य परमं फलम्\n",
    "14093001c": "न्यायलब्धस्य सूक्ष्मस्य विप्रदत्तस्य यद्द्विजाः\n",
    "14093002a": "धर्मक्षेत्रे कुरुक्षेत्रे धर्मज्ञैर्बहुभिर्वृते\n",
    "14093002c": "उञ्छवृत्तिर्द्विजः कश्चित्कापोतिरभवत्पुरा\n",
    "14093003a": "सभार्यः सह पुत्रेण सस्नुषस्तपसि स्थितः\n",
    "14093003c": "वधूचतुर्थो वृद्धः स धर्मात्मा नियतेन्द्रियः\n",
    "14093004a": "षष्ठे काले तदा विप्रो भुङ्क्ते तैः सह सुव्रतः\n",
    "14093004c": "षष्ठे काले कदाचिच्च तस्याहारो न विद्यते\n",
    "14093004e": "भुङ्क्तेऽन्यस्मिन्कदाचित्स षष्ठे काले द्विजोत्तमः\n",
    "14093005a": "कपोतधर्मिणस्तस्य दुर्भिक्षे सति दारुणे\n",
    "14093005c": "नाविद्यत तदा विप्राः संचयस्तान्निबोधत\n",
    "14093005e": "क्षीणौषधिसमावायो द्रव्यहीनोऽभवत्तदा\n",
    "14093006a": "काले कालेऽस्य संप्राप्ते नैव विद्येत भोजनम्\n",
    "14093006c": "क्षुधापरिगताः सर्वे प्रातिष्ठन्त तदा तु ते\n",
    "14093007a": "उञ्छंस्तदा शुक्लपक्षे मध्यं तपति भास्करे\n",
    "14093007c": "उष्णार्तश्च क्षुधार्तश्च स विप्रस्तपसि स्थितः\n",
    "14093007e": "उञ्छमप्राप्तवानेव सार्धं परिजनेन ह\n",
    "14093008a": "स तथैव क्षुधाविष्टः स्पृष्ट्वा तोयं यथाविधि\n",
    "14093008c": "क्षपयामास तं कालं कृच्छ्रप्राणो द्विजोत्तमः\n",
    "14093009a": "अथ षष्ठे गते काले यवप्रस्थमुपार्जयत्\n",
    "14093009c": "यवप्रस्थं च ते सक्तूनकुर्वन्त तपस्विनः\n",
    "14093010a": "कृतजप्याह्विकास्ते तु हुत्वा वह्निं यथाविधि\n",
    "14093010c": "कुडवं कुडवं सर्वे व्यभजन्त तपस्विनः\n",
    "14093011a": "अथागच्छद्द्विजः कश्चिदतिथिर्भुञ्जतां तदा\n",
    "14093011c": "ते तं दृष्ट्वातिथिं तत्र प्रहृष्टमनसोऽभवन्\n",
    "14093012a": "तेऽभिवाद्य सुखप्रश्नं पृष्ट्वा तमतिथिं तदा\n",
    "14093012c": "विशुद्धमनसो दान्ताः श्रद्धादमसमन्विताः\n",
    "14093013a": "अनसूयवो गतक्रोधाः साधवो गतमत्सराः\n",
    "14093013c": "त्यक्तमाना जितक्रोधा धर्मज्ञा द्विजसत्तमाः\n",
    "14093014a": "सब्रह्मचर्यं स्वं गोत्रं समाख्याय परस्परम्\n",
    "14093014c": "कुटीं प्रवेशयामासुः क्षुधार्तमतिथिं तदा\n",
    "14093015a": "इदमर्घ्यं च पाद्यं च बृसी चेयं तवानघ\n",
    "14093015c": "शुचयः सक्तवश्चेमे नियमोपार्जिताः प्रभो\n",
    "14093015e": "प्रतिगृह्णीष्व भद्रं ते मया दत्ता द्विजोत्तम\n",
    "14093016a": "इत्युक्तः प्रतिगृह्याथ सक्तूनां कुडवं द्विजः\n",
    "14093016c": "भक्षयामास राजेन्द्र न च तुष्टिं जगाम सः\n",
    "14093017a": "स उञ्छवृत्तिः तं प्रेक्ष्य क्षुधापरिगतं द्विजम्\n",
    "14093017c": "आहारं चिन्तयामास कथं तुष्टो भवेदिति\n",
    "14093018a": "तस्य भार्याब्रवीद्राजन्मद्भागो दीयतामिति\n",
    "14093018c": "गच्छत्वेष यथाकामं संतुष्टो द्विजसत्तमः\n",
    "14093019a": "इति ब्रुवन्तीं तां साध्वीं धर्मात्मा स द्विजर्षभः\n",
    "14093019c": "क्षुधापरिगतां ज्ञात्वा सक्तूंस्तान्नाभ्यनन्दत\n",
    "14093020a": "जानन्वृद्धां क्षुधार्तां च श्रान्तां ग्लानां तपस्विनीम्\n",
    "14093020c": "त्वगस्थिभूतां वेपन्तीं ततो भार्यामुवाच ताम्\n",
    "14093021a": "अपि कीटपतंगानां मृगाणां चैव शोभने\n",
    "14093021c": "स्त्रियो रक्ष्याश्च पोष्याश्च नैवं त्वं वक्तुमर्हसि\n",
    "14093022a": "अनुकम्पितो नरो नार्या पुष्टो रक्षित एव च\n",
    "14093022c": "प्रपतेद्यशसो दीप्तान्न च लोकानवाप्नुयात्\n",
    "14093023a": "इत्युक्ता सा ततः प्राह धर्मार्थौ नौ समौ द्विज\n",
    "14093023c": "सक्तुप्रस्थचतुर्भागं गृहाणेमं प्रसीद मे\n",
    "14093024a": "सत्यं रतिश्च धर्मश्च स्वर्गश्च गुणनिर्जितः\n",
    "14093024c": "स्त्रीणां पतिसमाधीनं काङ्क्षितं च द्विजोत्तम\n",
    "14093025a": "ऋतुर्मातुः पितुर्बीजं दैवतं परमं पतिः\n",
    "14093025c": "भर्तुः प्रसादात्स्त्रीणां वै रतिः पुत्रफलं तथा\n",
    "14093026a": "पालनाद्धि पतिस्त्वं मे भर्तासि भरणान्मम\n",
    "14093026c": "पुत्रप्रदानाद्वरदस्तस्मात्सक्तून्गृहाण मे\n",
    "14093027a": "जरापरिगतो वृद्धः क्षुधार्तो दुर्बलो भृशम्\n",
    "14093027c": "उपवासपरिश्रान्तो यदा त्वमपि कर्शितः\n",
    "14093028a": "इत्युक्तः स तया सक्तून्प्रगृह्येदं वचोऽब्रवीत्\n",
    "14093028c": "द्विज सक्तूनिमान्भूयः प्रतिगृह्णीष्व सत्तम\n",
    "14093029a": "स तान्प्रगृह्य भुक्त्वा च न तुष्टिमगमद्द्विजः\n",
    "14093029c": "तमुञ्छवृत्तिरालक्ष्य ततश्चिन्तापरोऽभवत्\n",
    "14093030": "पुत्र उवाच\n",
    "14093030a": "सक्तूनिमान्प्रगृह्य त्वं देहि विप्राय सत्तम\n",
    "14093030c": "इत्येवं सुकृतं मन्ये तस्मादेतत्करोम्यहम्\n",
    "14093031a": "भवान्हि परिपाल्यो मे सर्वयत्नैर्द्विजोत्तम\n",
    "14093031c": "साधूनां काङ्क्षितं ह्येतत्पितुर्वृद्धस्य पोषणम्\n",
    "14093032a": "पुत्रार्थो विहितो ह्येष स्थाविर्ये परिपालनम्\n",
    "14093032c": "श्रुतिरेषा हि विप्रर्षे त्रिषु लोकेषु विश्रुता\n",
    "14093033a": "प्राणधारणमात्रेण शक्यं कर्तुं तपस्त्वया\n",
    "14093033c": "प्राणो हि परमो धर्मः स्थितो देहेषु देहिनाम्\n",
    "14093034": "पितोवाच\n",
    "14093034a": "अपि वर्षसहस्री त्वं बाल एव मतो मम\n",
    "14093034c": "उत्पाद्य पुत्रं हि पिता कृतकृत्यो भवत्युत\n",
    "14093035a": "बालानां क्षुद्बलवती जानाम्येतदहं विभो\n",
    "14093035c": "वृद्धोऽहं धारयिष्यामि त्वं बली भव पुत्रक\n",
    "14093036a": "जीर्णेन वयसा पुत्र न मा क्षुद्बाधतेऽपि च\n",
    "14093036c": "दीर्घकालं तपस्तप्तं न मे मरणतो भयम्\n",
    "14093037": "पुत्र उवाच\n",
    "14093037a": "अपत्यमस्मि ते पुत्रस्त्राणात्पुत्रो हि विश्रुतः\n",
    "14093037c": "आत्मा पुत्रः स्मृतस्तस्मात्त्राह्यात्मानमिहात्मना\n",
    "14093038": "पितोवाच\n",
    "14093038a": "रूपेण सदृशस्त्वं मे शीलेन च दमेन च\n",
    "14093038c": "परीक्षितश्च बहुधा सक्तूनादद्मि ते ततः\n",
    "14093039a": "इत्युक्त्वादाय तान्सक्तून्प्रीतात्मा द्विजसत्तमः\n",
    "14093039c": "प्रहसन्निव विप्राय स तस्मै प्रददौ तदा\n",
    "14093040a": "भुक्त्वा तानपि सक्तून्स नैव तुष्टो बभूव ह\n",
    "14093040c": "उञ्छवृत्तिस्तु सव्रीडो बभूव द्विजसत्तमः\n",
    "14093041a": "तं वै वधूः स्थिता साध्वी ब्राह्मणप्रियकाम्यया\n",
    "14093041c": "सक्तूनादाय संहृष्टा गुरुं तं वाक्यमब्रवीत्\n",
    "14093042a": "संतानात्तव संतानं मम विप्र भविष्यति\n",
    "14093042c": "सक्तूनिमानतिथये गृहीत्वा त्वं प्रयच्छ मे\n",
    "14093043a": "तव प्रसवनिर्वृत्या मम लोकाः किलाक्षयाः\n",
    "14093043c": "पौत्रेण तानवाप्नोति यत्र गत्वा न शोचति\n",
    "14093044a": "धर्माद्या हि यथा त्रेता वह्नित्रेता तथैव च\n",
    "14093044c": "तथैव पुत्रपौत्राणां स्वर्गे त्रेता किलाक्षया\n",
    "14093045a": "पितॄंस्त्राणात्तारयति पुत्र इत्यनुशुश्रुम\n",
    "14093045c": "पुत्रपौत्रैश्च नियतं साधुलोकानुपाश्नुते\n",
    "14093046": "श्वशुर उवाच\n",
    "14093046a": "वातातपविशीर्णाङ्गीं त्वां विवर्णां निरीक्ष्य वै\n",
    "14093046c": "कर्शितां सुव्रताचारे क्षुधाविह्वलचेतसम्\n",
    "14093047a": "कथं सक्तून्ग्रहीष्यामि भूत्वा धर्मोपघातकः\n",
    "14093047c": "कल्याणवृत्ते कल्याणि नैवं त्वं वक्तुमर्हसि\n",
    "14093048a": "षष्ठे काले व्रतवतीं शीलशौचसमन्विताम्\n",
    "14093048c": "कृच्छ्रवृत्तिं निराहारां द्रक्ष्यामि त्वां कथं न्वहम्\n",
    "14093049a": "बाला क्षुधार्ता नारी च रक्ष्या त्वं सततं मया\n",
    "14093049c": "उपवासपरिश्रान्ता त्वं हि बान्धवनन्दिनी\n",
    "14093050": "स्नुषोवाच\n",
    "14093050a": "गुरोर्मम गुरुस्त्वं वै यतो दैवतदैवतम्\n",
    "14093050c": "देवातिदेवस्तस्मात्त्वं सक्तूनादत्स्व मे विभो\n",
    "14093051a": "देहः प्राणश्च धर्मश्च शुश्रूषार्थमिदं गुरोः\n",
    "14093051c": "तव विप्र प्रसादेन लोकान्प्राप्स्याम्यभीप्सितान्\n",
    "14093052a": "अवेक्ष्या इति कृत्वा त्वं दृढभक्त्येति वा द्विज\n",
    "14093052c": "चिन्त्या ममेयमिति वा सक्तूनादातुमर्हसि\n",
    "14093053": "श्वशुर उवाच\n",
    "14093053a": "अनेन नित्यं साध्वी त्वं शीलवृत्तेन शोभसे\n",
    "14093053c": "या त्वं धर्मव्रतोपेता गुरुवृत्तिमवेक्षसे\n",
    "14093054a": "तस्मात्सक्तून्ग्रहीष्यामि वधूर्नार्हसि वञ्चनाम्\n",
    "14093054c": "गणयित्वा महाभागे त्वं हि धर्मभृतां वरा\n",
    "14093055a": "इत्युक्त्वा तानुपादाय सक्तून्प्रादाद्द्विजातये\n",
    "14093055c": "ततस्तुष्टोऽभवद्विप्रस्तस्य साधोर्महात्मनः\n",
    "14093056a": "प्रीतात्मा स तु तं वाक्यमिदमाह द्विजर्षभम्\n",
    "14093056c": "वाग्मी तदा द्विजश्रेष्ठो धर्मः पुरुषविग्रहः\n",
    "14093057a": "शुद्धेन तव दानेन न्यायोपात्तेन यत्नतः\n",
    "14093057c": "यथाशक्ति विमुक्तेन प्रीतोऽस्मि द्विजसत्तम\n",
    "14093058a": "अहो दानं घुष्यते ते स्वर्गे स्वर्गनिवासिभिः\n",
    "14093058c": "गगनात्पुष्पवर्षं च पश्यस्व पतितं भुवि\n",
    "14093059a": "सुरर्षिदेवगन्धर्वा ये च देवपुरःसराः\n",
    "14093059c": "स्तुवन्तो देवदूताश्च स्थिता दानेन विस्मिताः\n",
    "14093060a": "ब्रह्मर्षयो विमानस्था ब्रह्मलोकगताश्च ये\n",
    "14093060c": "काङ्क्षन्ते दर्शनं तुभ्यं दिवं गच्छ द्विजर्षभ\n",
    "14093061a": "पितृलोकगताः सर्वे तारिताः पितरस्त्वया\n",
    "14093061c": "अनागताश्च बहवः सुबहूनि युगानि च\n",
    "14093062a": "ब्रह्मचर्येण यज्ञेन दानेन तपसा तथा\n",
    "14093062c": "अगह्वरेण धर्मेण तस्माद्गच्छ दिवं द्विज\n",
    "14093063a": "श्रद्धया परया यस्त्वं तपश्चरसि सुव्रत\n",
    "14093063c": "तस्माद्देवास्तवानेन प्रीता द्विजवरोत्तम\n",
    "14093064a": "सर्वस्वमेतद्यस्मात्ते त्यक्तं शुद्धेन चेतसा\n",
    "14093064c": "कृच्छ्रकाले ततः स्वर्गो जितोऽयं तव कर्मणा\n",
    "14093065a": "क्षुधा निर्णुदति प्रज्ञां धर्म्यां बुद्धिं व्यपोहति\n",
    "14093065c": "क्षुधापरिगतज्ञानो धृतिं त्यजति चैव ह\n",
    "14093066a": "बुभुक्षां जयते यस्तु स स्वर्गं जयते ध्रुवम्\n",
    "14093066c": "यदा दानरुचिर्भवति तदा धर्मो न सीदति\n",
    "14093067a": "अनवेक्ष्य सुतस्नेहं कलत्रस्नेहमेव च\n",
    "14093067c": "धर्ममेव गुरुं ज्ञात्वा तृष्णा न गणिता त्वया\n",
    "14093068a": "द्रव्यागमो नृणां सूक्ष्मः पात्रे दानं ततः परम्\n",
    "14093068c": "कालः परतरो दानाच्छ्रद्धा चापि ततः परा\n",
    "14093069a": "स्वर्गद्वारं सुसूक्ष्मं हि नरैर्मोहान्न दृश्यते\n",
    "14093069c": "स्वर्गार्गलं लोभबीजं रागगुप्तं दुरासदम्\n",
    "14093070a": "तत्तु पश्यन्ति पुरुषा जितक्रोधा जितेन्द्रियाः\n",
    "14093070c": "ब्राह्मणास्तपसा युक्ता यथाशक्तिप्रदायिनः\n",
    "14093071a": "सहस्रशक्तिश्च शतं शतशक्तिर्दशापि च\n",
    "14093071c": "दद्यादपश्च यः शक्त्या सर्वे तुल्यफलाः स्मृताः\n",
    "14093072a": "रन्तिदेवो हि नृपतिरपः प्रादादकिंचनः\n",
    "14093072c": "शुद्धेन मनसा विप्र नाकपृष्ठं ततो गतः\n",
    "14093073a": "न धर्मः प्रीयते तात दानैर्दत्तैर्महाफलैः\n",
    "14093073c": "न्यायलब्धैर्यथा सूक्ष्मैः श्रद्धापूतैः स तुष्यति\n",
    "14093074a": "गोप्रदानसहस्राणि द्विजेभ्योऽदान्नृगो नृपः\n",
    "14093074c": "एकां दत्त्वा स पारक्यां नरकं समवाप्तवान्\n",
    "14093075a": "आत्ममांसप्रदानेन शिबिरौशीनरो नृपः\n",
    "14093075c": "प्राप्य पुण्यकृताँल्लोकान्मोदते दिवि सुव्रतः\n",
    "14093076a": "विभवे न नृणां पुण्यं स्वशक्त्या स्वर्जितं सताम्\n",
    "14093076c": "न यज्ञैर्विविधैर्विप्र यथान्यायेन संचितैः\n",
    "14093077a": "क्रोधो दानफलं हन्ति लोभात्स्वर्गं न गच्छति\n",
    "14093077c": "न्यायवृत्तिर्हि तपसा दानवित्स्वर्गमश्नुते\n",
    "14093078a": "न राजसूयैर्बहुभिरिष्ट्वा विपुलदक्षिणैः\n",
    "14093078c": "न चाश्वमेधैर्बहुभिः फलं सममिदं तव\n",
    "14093079a": "सक्तुप्रस्थेन हि जितो ब्रह्मलोकस्त्वयानघ\n",
    "14093079c": "विरजो ब्रह्मभवनं गच्छ विप्र यथेच्छकम्\n",
    "14093080a": "सर्वेषां वो द्विजश्रेष्ठ दिव्यं यानमुपस्थितम्\n",
    "14093080c": "आरोहत यथाकामं धर्मोऽस्मि द्विज पश्य माम्\n",
    "14093081a": "पावितो हि त्वया देहो लोके कीर्तिः स्थिरा च ते\n",
    "14093081c": "सभार्यः सहपुत्रश्च सस्नुषश्च दिवं व्रज\n",
    "14093082a": "इत्युक्तवाक्यो धर्मेण यानमारुह्य स द्विजः\n",
    "14093082c": "सभार्यः ससुतश्चापि सस्नुषश्च दिवं ययौ\n",
    "14093083a": "तस्मिन्विप्रे गते स्वर्गं ससुते सस्नुषे तदा\n",
    "14093083c": "भार्याचतुर्थे धर्मज्ञे ततोऽहं निःसृतो बिलात्\n",
    "14093084a": "ततस्तु सक्तुगन्धेन क्लेदेन सलिलस्य च\n",
    "14093084c": "दिव्यपुष्पावमर्दाच्च साधोर्दानलवैश्च तैः\n",
    "14093084e": "विप्रस्य तपसा तस्य शिरो मे काञ्चनीकृतम्\n",
    "14093085a": "तस्य सत्याभिसंधस्य सूक्ष्मदानेन चैव ह\n",
    "14093085c": "शरीरार्धं च मे विप्राः शातकुम्भमयं कृतम्\n",
    "14093085e": "पश्यतेदं सुविपुलं तपसा तस्य धीमतः\n",
    "14093086a": "कथमेवंविधं मे स्यादन्यत्पार्श्वमिति द्विजाः\n",
    "14093086c": "तपोवनानि यज्ञांश्च हृष्टोऽभ्येमि पुनः पुनः\n",
    "14093087a": "यज्ञं त्वहमिमं श्रुत्वा कुरुराजस्य धीमतः\n",
    "14093087c": "आशया परया प्राप्तो न चाहं काञ्चनीकृतः\n",
    "14093088a": "ततो मयोक्तं तद्वाक्यं प्रहस्य द्विजसत्तमाः\n",
    "14093088c": "सक्तुप्रस्थेन यज्ञोऽयं संमितो नेति सर्वथा\n",
    "14093089a": "सक्तुप्रस्थलवैस्तैर्हि तदाहं काञ्चनीकृतः\n",
    "14093089c": "न हि यज्ञो महानेष सदृशस्तैर्मतो मम\n",
    "14093090": "वैशंपायन उवाच\n",
    "14093090a": "इत्युक्त्वा नकुलः सर्वान्यज्ञे द्विजवरांस्तदा\n",
    "14093090c": "जगामादर्शनं राजन्विप्रास्ते च ययुर्गृहान्\n",
    "14093091a": "एतत्ते सर्वमाख्यातं मया परपुरंजय\n",
    "14093091c": "यदाश्चर्यमभूत्तस्मिन्वाजिमेधे महाक्रतौ\n",
    "14093092a": "न विस्मयस्ते नृपते यज्ञे कार्यः कथंचन\n",
    "14093092c": "ऋषिकोटिसहस्राणि तपोभिर्ये दिवं गताः\n",
    "14093093a": "अद्रोहः सर्वभूतेषु संतोषः शीलमार्जवम्\n",
    "14093093c": "तपो दमश्च सत्यं च दानं चेति समं मतम्\n",
    "14094001": "जनमेजय उवाच\n",
    "14094001a": "यज्ञे सक्ता नृपतयस्तपःसक्ता महर्षयः\n",
    "14094001c": "शान्तिव्यवसिता विप्राः शमो दम इति प्रभो\n",
    "14094002a": "तस्माद्यज्ञफलैस्तुल्यं न किंचिदिह विद्यते\n",
    "14094002c": "इति मे वर्तते बुद्धिस्तथा चैतदसंशयम्\n",
    "14094003a": "यज्ञैरिष्ट्वा हि बहवो राजानो द्विजसत्तम\n",
    "14094003c": "इह कीर्तिं परां प्राप्य प्रेत्य स्वर्गमितो गताः\n",
    "14094004a": "देवराजः सहस्राक्षः क्रतुभिर्भूरिदक्षिणैः\n",
    "14094004c": "देवराज्यं महातेजाः प्राप्तवानखिलं विभुः\n",
    "14094005a": "यथा युधिष्ठिरो राजा भीमार्जुनपुरःसरः\n",
    "14094005c": "सदृशो देवराजेन समृद्ध्या विक्रमेण च\n",
    "14094006a": "अथ कस्मात्स नकुलो गर्हयामास तं क्रतुम्\n",
    "14094006c": "अश्वमेधं महायज्ञं राज्ञस्तस्य महात्मनः\n",
    "14094007": "वैशंपायन उवाच\n",
    "14094007a": "यज्ञस्य विधिमग्र्यं वै फलं चैव नरर्षभ\n",
    "14094007c": "गदतः शृणु मे राजन्यथावदिह भारत\n",
    "14094008a": "पुरा शक्रस्य यजतः सर्व ऊचुर्महर्षयः\n",
    "14094008c": "ऋत्विक्षु कर्मव्यग्रेषु वितते यज्ञकर्मणि\n",
    "14094009a": "हूयमाने तथा वह्नौ होत्रे बहुगुणान्विते\n",
    "14094009c": "देवेष्वाहूयमानेषु स्थितेषु परमर्षिषु\n",
    "14094010a": "सुप्रतीतैस्तदा विप्रैः स्वागमैः सुस्वनैर्नृप\n",
    "14094010c": "अश्रान्तैश्चापि लघुभिरध्वर्युवृषभैस्तथा\n",
    "14094011a": "आलम्भसमये तस्मिन्गृहीतेषु पशुष्वथ\n",
    "14094011c": "महर्षयो महाराज संबभूवुः कृपान्विताः\n",
    "14094012a": "ततो दीनान्पशून्दृष्ट्वा ऋषयस्ते तपोधनाः\n",
    "14094012c": "ऊचुः शक्रं समागम्य नायं यज्ञविधिः शुभः\n",
    "14094013a": "अपविज्ञानमेतत्ते महान्तं धर्ममिच्छतः\n",
    "14094013c": "न हि यज्ञे पशुगणा विधिदृष्टाः पुरंदर\n",
    "14094014a": "धर्मोपघातकस्त्वेष समारम्भस्तव प्रभो\n",
    "14094014c": "नायं धर्मकृतो धर्मो न हिंसा धर्म उच्यते\n",
    "14094015a": "आगमेनैव ते यज्ञं कुर्वन्तु यदि हेच्छसि\n",
    "14094015c": "विधिदृष्टेन यज्ञेन धर्मस्ते सुमहान्भवेत्\n",
    "14094016a": "यज बीजैः सहस्राक्ष त्रिवर्षपरमोषितैः\n",
    "14094016c": "एष धर्मो महाञ्शक्र चिन्त्यमानोऽधिगम्यते\n",
    "14094017a": "शतक्रतुस्तु तद्वाक्यमृषिभिस्तत्त्वदर्शिभिः\n",
    "14094017c": "उक्तं न प्रतिजग्राह मानमोहवशानुगः\n",
    "14094018a": "तेषां विवादः सुमहाञ्जज्ञे शक्रमहर्षिणाम्\n",
    "14094018c": "जङ्गमैः स्थावरैर्वापि यष्टव्यमिति भारत\n",
    "14094019a": "ते तु खिन्ना विवादेन ऋषयस्तत्त्वदर्शिनः\n",
    "14094019c": "ततः संधाय शक्रेण पप्रच्छुर्नृपतिं वसुम्\n",
    "14094020a": "महाभाग कथं यज्ञेष्वागमो नृपते स्मृतः\n",
    "14094020c": "यष्टव्यं पशुभिर्मेध्यैरथो बीजैरजैरपि\n",
    "14094021a": "तच्छ्रुत्वा तु वचस्तेषामविचार्य बलाबलम्\n",
    "14094021c": "यथोपनीतैर्यष्टव्यमिति प्रोवाच पार्थिवः\n",
    "14094022a": "एवमुक्त्वा स नृपतिः प्रविवेश रसातलम्\n",
    "14094022c": "उक्त्वेह वितथं राजंश्चेदीनामीश्वरः प्रभुः\n",
    "14094023a": "अन्यायोपगतं द्रव्यमतीतं यो ह्यपण्डितः\n",
    "14094023c": "धर्माभिकाङ्क्षी यजते न धर्मफलमश्नुते\n",
    "14094024a": "धर्मवैतंसिको यस्तु पापात्मा पुरुषस्तथा\n",
    "14094024c": "ददाति दानं विप्रेभ्यो लोकविश्वासकारकम्\n",
    "14094025a": "पापेन कर्मणा विप्रो धनं लब्ध्वा निरङ्कुशः\n",
    "14094025c": "रागमोहान्वितः सोऽन्ते कलुषां गतिमाप्नुते\n",
    "14094026a": "तेन दत्तानि दानानि पापेन हतबुद्धिना\n",
    "14094026c": "तानि सत्त्वमनासाद्य नश्यन्ति विपुलान्यपि\n",
    "14094027a": "तस्याधर्मप्रवृत्तस्य हिंसकस्य दुरात्मनः\n",
    "14094027c": "दाने न कीर्तिर्भवति प्रेत्य चेह च दुर्मतेः\n",
    "14094028a": "अपि संचयबुद्धिर्हि लोभमोहवशंगतः\n",
    "14094028c": "उद्वेजयति भूतानि हिंसया पापचेतनः\n",
    "14094029a": "एवं लब्ध्वा धनं लोभाद्यजते यो ददाति च\n",
    "14094029c": "स कृत्वा कर्मणा तेन न सिध्यति दुरागमात्\n",
    "14094030a": "उञ्छं मूलं फलं शाकमुदपात्रं तपोधनाः\n",
    "14094030c": "दानं विभवतो दत्त्वा नराः स्वर्यान्ति धर्मिणः\n",
    "14094031a": "एष धर्मो महांस्त्यागो दानं भूतदया तथा\n",
    "14094031c": "ब्रह्मचर्यं तथा सत्यमनुक्रोशो धृतिः क्षमा\n",
    "14094031e": "सनातनस्य धर्मस्य मूलमेतत्सनातनम्\n",
    "14094032a": "श्रूयन्ते हि पुरा विप्रा विश्वामित्रादयो नृपाः\n",
    "14094032c": "विश्वामित्रोऽसितश्चैव जनकश्च महीपतिः\n",
    "14094032e": "कक्षसेनार्ष्टिषेणौ च सिन्धुद्वीपश्च पार्थिवः\n",
    "14094033a": "एते चान्ये च बहवः सिद्धिं परमिकां गताः\n",
    "14094033c": "नृपाः सत्यैश्च दानैश्च न्यायलब्धैस्तपोधनाः\n",
    "14094034a": "ब्राह्मणाः क्षत्रिया वैश्याः शूद्रा ये चाश्रितास्तपः\n",
    "14094034c": "दानधर्माग्निना शुद्धास्ते स्वर्गं यान्ति भारत\n",
    "14095001": "जनमेजय उवाच\n",
    "14095001a": "धर्मागतेन त्यागेन भगवन्सर्वमस्ति चेत्\n",
    "14095001c": "एतन्मे सर्वमाचक्ष्व कुशलो ह्यसि भाषितुम्\n",
    "14095002a": "ततोञ्छवृत्तेर्यद्वृत्तं सक्तुदाने फलं महत्\n",
    "14095002c": "कथितं मे महद्ब्रह्मंस्तथ्यमेतदसंशयम्\n",
    "14095003a": "कथं हि सर्वयज्ञेषु निश्चयः परमो भवेत्\n",
    "14095003c": "एतदर्हसि मे वक्तुं निखिलेन द्विजर्षभ\n",
    "14095004": "वैशंपायन उवाच\n",
    "14095004a": "अत्राप्युदाहरन्तीममितिहासं पुरातनम्\n",
    "14095004c": "अगस्त्यस्य महायज्ञे पुरावृत्तमरिंदम\n",
    "14095005a": "पुरागस्त्यो महातेजा दीक्षां द्वादशवार्षिकीम्\n",
    "14095005c": "प्रविवेश महाराज सर्वभूतहिते रतः\n",
    "14095006a": "तत्राग्निकल्पा होतार आसन्सत्रे महात्मनः\n",
    "14095006c": "मूलाहारा निराहाराः साश्मकुट्टा मरीचिपाः\n",
    "14095007a": "परिघृष्टिका वैघसिकाः संप्रक्षालास्तथैव च\n",
    "14095007c": "यतयो भिक्षवश्चात्र बभूवुः पर्यवस्थिताः\n",
    "14095008a": "सर्वे प्रत्यक्षधर्माणो जितक्रोधा जितेन्द्रियाः\n",
    "14095008c": "दमे स्थिताश्च ते सर्वे दम्भमोहविवर्जिताः\n",
    "14095009a": "वृत्ते शुद्धे स्थिता नित्यमिन्द्रियैश्चाप्यवाहिताः\n",
    "14095009c": "उपासते स्म तं यज्ञं भुञ्जानास्ते महर्षयः\n",
    "14095010a": "यथाशक्त्या भगवता तदन्नं समुपार्जितम्\n",
    "14095010c": "तस्मिन्सत्रे तु यत्किंचिदयोग्यं तत्र नाभवत्\n",
    "14095010e": "तथा ह्यनेकैर्मुनिभिर्महान्तः क्रतवः कृताः\n",
    "14095011a": "एवंविधेस्त्वगस्त्यस्य वर्तमाने महाध्वरे\n",
    "14095011c": "न ववर्ष सहस्राक्षस्तदा भरतसत्तम\n",
    "14095012a": "ततः कर्मान्तरे राजन्नगस्त्यस्य महात्मनः\n",
    "14095012c": "कथेयमभिनिर्वृत्ता मुनीनां भावितात्मनाम्\n",
    "14095013a": "अगस्त्यो यजमानोऽसौ ददात्यन्नं विमत्सरः\n",
    "14095013c": "न च वर्षति पर्जन्यः कथमन्नं भविष्यति\n",
    "14095014a": "सत्रं चेदं महद्विप्रा मुनेर्द्वादशवार्षिकम्\n",
    "14095014c": "न वर्षिष्यति देवश्च वर्षाण्येतानि द्वादश\n",
    "14095015a": "एतद्भवन्तः संचिन्त्य महर्षेरस्य धीमतः\n",
    "14095015c": "अगस्त्यस्यातितपसः कर्तुमर्हन्त्यनुग्रहम्\n",
    "14095016a": "इत्येवमुक्ते वचने ततोऽगस्त्यः प्रतापवान्\n",
    "14095016c": "प्रोवाचेदं वचो वाग्मी प्रसाद्य शिरसा मुनीन्\n",
    "14095017a": "यदि द्वादशवर्षाणि न वर्षिष्यति वासवः\n",
    "14095017c": "चिन्तायज्ञं करिष्यामि विधिरेष सनातनः\n",
    "14095018a": "यदि द्वादशवर्षाणि न वर्षिष्यति वासवः\n",
    "14095018c": "व्यायामेनाहरिष्यामि यज्ञानन्यानतिव्रतान्\n",
    "14095019a": "बीजयज्ञो मयायं वै बहुवर्षसमाचितः\n",
    "14095019c": "बीजैः कृतैः करिष्ये च नात्र विघ्नो भविष्यति\n",
    "14095020a": "नेदं शक्यं वृथा कर्तुं मम सत्रं कथंचन\n",
    "14095020c": "वर्षिष्यतीह वा देवो न वा देवो भविष्यति\n",
    "14095021a": "अथ वाभ्यर्थनामिन्द्रः कुर्यान्न त्विह कामतः\n",
    "14095021c": "स्वयमिन्द्रो भविष्यामि जीवयिष्यामि च प्रजाः\n",
    "14095022a": "यो यदाहारजातश्च स तथैव भविष्यति\n",
    "14095022c": "विशेषं चैव कर्तास्मि पुनः पुनरतीव हि\n",
    "14095023a": "अद्येह स्वर्णमभ्येतु यच्चान्यद्वसु दुर्लभम्\n",
    "14095023c": "त्रिषु लोकेषु यच्चास्ति तदिहागच्छतां स्वयम्\n",
    "14095024a": "दिव्याश्चाप्सरसां संघाः सगन्धर्वाः सकिंनराः\n",
    "14095024c": "विश्वावसुश्च ये चान्ये तेऽप्युपासन्तु वः सदा\n",
    "14095025a": "उत्तरेभ्यः कुरुभ्यश्च यत्किंचिद्वसु विद्यते\n",
    "14095025c": "सर्वं तदिह यज्ञे मे स्वयमेवोपतिष्ठतु\n",
    "14095025e": "स्वर्गं स्वर्गसदश्चैव धर्मश्च स्वयमेव तु\n",
    "14095026a": "इत्युक्ते सर्वमेवैतदभवत्तस्य धीमतः\n",
    "14095026c": "ततस्ते मुनयो दृष्ट्वा मुनेस्तस्य तपोबलम्\n",
    "14095026e": "विस्मिता वचनं प्राहुरिदं सर्वे महार्थवत्\n",
    "14095027a": "प्रीताः स्म तव वाक्येन न त्विच्छामस्तपोव्ययम्\n",
    "14095027c": "स्वैरेव यज्ञैस्तुष्टाः स्मो न्यायेनेच्छामहे वयम्\n",
    "14095028a": "यज्ञान्दीक्षास्तथा होमान्यच्चान्यन्मृगयामहे\n",
    "14095028c": "तन्नोऽस्तु स्वकृतैर्यज्ञैर्नान्यतो मृगयामहे\n",
    "14095029a": "न्यायेनोपार्जिताहाराः स्वकर्मनिरता वयम्\n",
    "14095029c": "वेदांश्च ब्रह्मचर्येण न्यायतः प्रार्थयामहे\n",
    "14095030a": "न्यायेनोत्तरकालं च गृहेभ्यो निःसृता वयम्\n",
    "14095030c": "धर्मदृष्टैर्विधिद्वारैस्तपस्तप्स्यामहे वयम्\n",
    "14095031a": "भवतः सम्यगेषा हि बुद्धिर्हिंसाविवर्जिता\n",
    "14095031c": "एतामहिंसां यज्ञेषु ब्रूयास्त्वं सततं प्रभो\n",
    "14095032a": "प्रीतास्ततो भविष्यामो वयं द्विजवरोत्तम\n",
    "14095032c": "विसर्जिताः समाप्तौ च सत्रादस्माद्व्रजामहे\n",
    "14095033": "वैशंपायन उवाच\n",
    "14095033a": "तथा कथयतामेव देवराजः पुरंदरः\n",
    "14095033c": "ववर्ष सुमहातेजा दृष्ट्वा तस्य तपोबलम्\n",
    "14095034a": "असमाप्तौ च यज्ञस्य तस्यामितपराक्रमः\n",
    "14095034c": "निकामवर्षी देवेन्द्रो बभूव जनमेजय\n",
    "14095035a": "प्रसादयामास च तमगस्त्यं त्रिदशेश्वरः\n",
    "14095035c": "स्वयमभ्येत्य राजर्षे पुरस्कृत्य बृहस्पतिम्\n",
    "14095036a": "ततो यज्ञसमाप्तौ तान्विससर्ज महामुनीन्\n",
    "14095036c": "अगस्त्यः परमप्रीतः पूजयित्वा यथाविधि\n",
    "14096001": "जनमेजय उवाच\n",
    "14096001a": "कोऽसौ नकुलरूपेण शिरसा काञ्चनेन वै\n",
    "14096001c": "प्राह मानुषवद्वाचमेतत्पृष्टो वदस्व मे\n",
    "14096002": "वैशंपायन उवाच\n",
    "14096002a": "एतत्पूर्वं न पृष्टोऽहं न चास्माभिः प्रभाषितम्\n",
    "14096002c": "श्रूयतां नकुलो योऽसौ यथा वागस्य मानुषी\n",
    "14096003a": "श्राद्धं संकल्पयामास जमदग्निः पुरा किल\n",
    "14096003c": "होमधेनुस्तमागाच्च स्वयं चापि दुदोह ताम्\n",
    "14096004a": "तत्क्षीरं स्थापयामास नवे भाण्डे दृढे शुचौ\n",
    "14096004c": "तच्च क्रोधः स्वरूपेण पिठरं पर्यवर्तयत्\n",
    "14096005a": "जिज्ञासुस्तमृषिश्रेष्ठं किं कुर्याद्विप्रिये कृते\n",
    "14096005c": "इति संचिन्त्य दुर्मेधा धर्षयामास तत्पयः\n",
    "14096006a": "तमाज्ञाय मुनिः क्रोधं नैवास्य चुकुपे ततः\n",
    "14096006c": "स तु क्रोधस्तमाहेदं प्राञ्जलिर्मूर्तिमान्स्थितः\n",
    "14096007a": "जितोऽस्मीति भृगुश्रेष्ठ भृगवो ह्यतिरोषणाः\n",
    "14096007c": "लोके मिथ्याप्रवादोऽयं यत्त्वयास्मि पराजितः\n",
    "14096008a": "सोऽहं त्वयि स्थितो ह्यद्य क्षमावति महात्मनि\n",
    "14096008c": "बिभेमि तपसः साधो प्रसादं कुरु मे विभो\n",
    "14096009": "जमदग्निरुवाच\n",
    "14096009a": "साक्षाद्दृष्टोऽसि मे क्रोध गच्छ त्वं विगतज्वरः\n",
    "14096009c": "न ममापकृतं तेऽद्य न मन्युर्विद्यते मम\n",
    "14096010a": "यानुद्दिश्य तु संकल्पः पयसोऽस्य कृतो मया\n",
    "14096010c": "पितरस्ते महाभागास्तेभ्यो बुध्यस्व गम्यताम्\n",
    "14096011a": "इत्युक्तो जातसंत्रासः स तत्रान्तरधीयत\n",
    "14096011c": "पितॄणामभिषङ्गात्तु नकुलत्वमुपागतः\n",
    "14096012a": "स तान्प्रसादयामास शापस्यान्तो भवेदिति\n",
    "14096012c": "तैश्चाप्युक्तो यदा धर्मं क्षेप्स्यसे मोक्ष्यसे तदा\n",
    "14096013a": "तैश्चोक्तो यज्ञियान्देशान्धर्मारण्यानि चैव ह\n",
    "14096013c": "जुगुप्सन्परिधावन्स यज्ञं तं समुपासदत्\n",
    "14096014a": "धर्मपुत्रमथाक्षिप्य सक्तुप्रस्थेन तेन सः\n",
    "14096014c": "मुक्तः शापात्ततः क्रोधो धर्मो ह्यासीद्युधिष्ठिरः\n",
    "14096015a": "एवमेतत्तदा वृत्तं तस्य यज्ञे महात्मनः\n",
    "14096015c": "पश्यतां चापि नस्तत्र नकुलोऽन्तर्हितस्तदा\n"
}