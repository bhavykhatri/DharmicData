{
    "09001001": "जनमेजय उवाच\n",
    "09001001a": "एवं निपातिते कर्णे समरे सव्यसाचिना\n",
    "09001001c": "अल्पावशिष्टाः कुरवः किमकुर्वत वै द्विज\n",
    "09001002a": "उदीर्यमाणं च बलं दृष्ट्वा राजा सुयोधनः\n",
    "09001002c": "पाण्डवैः प्राप्तकालं च किं प्रापद्यत कौरवः\n",
    "09001003a": "एतदिच्छाम्यहं श्रोतुं तदाचक्ष्व द्विजोत्तम\n",
    "09001003c": "न हि तृप्यामि पूर्वेषां शृण्वानश्चरितं महत्\n",
    "09001004": "वैशंपायन उवाच\n",
    "09001004a": "ततः कर्णे हते राजन्धार्तराष्ट्रः सुयोधनः\n",
    "09001004c": "भृशं शोकार्णवे मग्नो निराशः सर्वतोऽभवत्\n",
    "09001005a": "हा कर्ण हा कर्ण इति शोचमानः पुनः पुनः\n",
    "09001005c": "कृच्छ्रात्स्वशिबिरं प्रायाद्धतशेषैर्नृपैः सह\n",
    "09001006a": "स समाश्वास्यमानोऽपि हेतुभिः शास्त्रनिश्चितैः\n",
    "09001006c": "राजभिर्नालभच्छर्म सूतपुत्रवधं स्मरन्\n",
    "09001007a": "स दैवं बलवन्मत्वा भवितव्यं च पार्थिवः\n",
    "09001007c": "संग्रामे निश्चयं कृत्वा पुनर्युद्धाय निर्ययौ\n",
    "09001008a": "शल्यं सेनापतिं कृत्वा विधिवद्राजपुंगवः\n",
    "09001008c": "रणाय निर्ययौ राजा हतशेषैर्नृपैः सह\n",
    "09001009a": "ततः सुतुमुलं युद्धं कुरुपाण्डवसेनयोः\n",
    "09001009c": "बभूव भरतश्रेष्ठ देवासुररणोपमम्\n",
    "09001010a": "ततः शल्यो महाराज कृत्वा कदनमाहवे\n",
    "09001010c": "पाण्डुसैन्यस्य मध्याह्ने धर्मराजेन पातितः\n",
    "09001011a": "ततो दुर्योधनो राजा हतबन्धू रणाजिरात्\n",
    "09001011c": "अपसृत्य ह्रदं घोरं विवेश रिपुजाद्भयात्\n",
    "09001012a": "अथापराह्णे तस्याह्नः परिवार्य महारथैः\n",
    "09001012c": "ह्रदादाहूय योगेन भीमसेनेन पातितः\n",
    "09001013a": "तस्मिन्हते महेष्वासे हतशिष्टास्त्रयो रथाः\n",
    "09001013c": "संरभान्निशि राजेन्द्र जघ्नुः पाञ्चालसैनिकान्\n",
    "09001014a": "ततः पूर्वाह्णसमये शिबिरादेत्य संजयः\n",
    "09001014c": "प्रविवेश पुरीं दीनो दुःखशोकसमन्वितः\n",
    "09001015a": "प्रविश्य च पुरं तूर्णं भुजावुच्छ्रित्य दुःखितः\n",
    "09001015c": "वेपमानस्ततो राज्ञः प्रविवेश निवेशनम्\n",
    "09001016a": "रुरोद च नरव्याघ्र हा राजन्निति दुःखितः\n",
    "09001016c": "अहो बत विविग्नाः स्म निधनेन महात्मनः\n",
    "09001017a": "अहो सुबलवान्कालो गतिश्च परमा तथा\n",
    "09001017c": "शक्रतुल्यबलाः सर्वे यत्रावध्यन्त पार्थिवाः\n",
    "09001018a": "दृष्ट्वैव च पुरो राजञ्जनः सर्वः स संजयम्\n",
    "09001018c": "प्ररुरोद भृशोद्विग्नो हा राजन्निति सस्वरम्\n",
    "09001019a": "आकुमारं नरव्याघ्र तत्पुरं वै समन्ततः\n",
    "09001019c": "आर्तनादं महच्चक्रे श्रुत्वा विनिहतं नृपम्\n",
    "09001020a": "धावतश्चाप्यपश्यच्च तत्र त्रीन्पुरुषर्षभान्\n",
    "09001020c": "नष्टचित्तानिवोन्मत्ताञ्शोकेन भृशपीडितान्\n",
    "09001021a": "तथा स विह्वलः सूतः प्रविश्य नृपतिक्षयम्\n",
    "09001021c": "ददर्श नृपतिश्रेष्ठं प्रज्ञाचक्षुषमीश्वरम्\n",
    "09001022a": "दृष्ट्वा चासीनमनघं समन्तात्परिवारितम्\n",
    "09001022c": "स्नुषाभिर्भरतश्रेष्ठ गान्धार्या विदुरेण च\n",
    "09001023a": "तथान्यैश्च सुहृद्भिश्च ज्ञातिभिश्च हितैषिभिः\n",
    "09001023c": "तमेव चार्थं ध्यायन्तं कर्णस्य निधनं प्रति\n",
    "09001024a": "रुदन्नेवाब्रवीद्वाक्यं राजानं जनमेजय\n",
    "09001024c": "नातिहृष्टमनाः सूतो बाष्पसंदिग्धया गिरा\n",
    "09001025a": "संजयोऽहं नरव्याघ्र नमस्ते भरतर्षभ\n",
    "09001025c": "मद्राधिपो हतः शल्यः शकुनिः सौबलस्तथा\n",
    "09001025e": "उलूकः पुरुषव्याघ्र कैतव्यो दृढविक्रमः\n",
    "09001026a": "संशप्तका हताः सर्वे काम्बोजाश्च शकैः सह\n",
    "09001026c": "म्लेच्छाश्च पार्वतीयाश्च यवनाश्च निपातिताः\n",
    "09001027a": "प्राच्या हता महाराज दाक्षिणात्याश्च सर्वशः\n",
    "09001027c": "उदीच्या निहताः सर्वे प्रतीच्याश्च नराधिप\n",
    "09001027e": "राजानो राजपुत्राश्च सर्वतो निहता नृप\n",
    "09001028a": "दुर्योधनो हतो राजन्यथोक्तं पाण्डवेन च\n",
    "09001028c": "भग्नसक्थो महाराज शेते पांसुषु रूषितः\n",
    "09001029a": "धृष्टद्युम्नो हतो राजञ्शिखण्डी चापराजितः\n",
    "09001029c": "उत्तमौजा युधामन्युस्तथा राजन्प्रभद्रकाः\n",
    "09001030a": "पाञ्चालाश्च नरव्याघ्राश्चेदयश्च निषूदिताः\n",
    "09001030c": "तव पुत्रा हताः सर्वे द्रौपदेयाश्च भारत\n",
    "09001030e": "कर्णपुत्रो हतः शूरो वृषसेनो महाबलः\n",
    "09001031a": "नरा विनिहताः सर्वे गजाश्च विनिपातिताः\n",
    "09001031c": "रथिनश्च नरव्याघ्र हयाश्च निहता युधि\n",
    "09001032a": "किंचिच्छेषं च शिबिरं तावकानां कृतं विभो\n",
    "09001032c": "पाण्डवानां च शूराणां समासाद्य परस्परम्\n",
    "09001033a": "प्रायः स्त्रीशेषमभवज्जगत्कालेन मोहितम्\n",
    "09001033c": "सप्त पाण्डवतः शेषा धार्तराष्ट्रास्तथा त्रयः\n",
    "09001034a": "ते चैव भ्रातरः पञ्च वासुदेवोऽथ सात्यकिः\n",
    "09001034c": "कृपश्च कृतवर्मा च द्रौणिश्च जयतां वरः\n",
    "09001035a": "तवाप्येते महाराज रथिनो नृपसत्तम\n",
    "09001035c": "अक्षौहिणीनां सर्वासां समेतानां जनेश्वर\n",
    "09001035e": "एते शेषा महाराज सर्वेऽन्ये निधनं गताः\n",
    "09001036a": "कालेन निहतं सर्वं जगद्वै भरतर्षभ\n",
    "09001036c": "दुर्योधनं वै पुरतः कृत्वा वैरस्य भारत\n",
    "09001037a": "एतच्छ्रुत्वा वचः क्रूरं धृतराष्ट्रो जनेश्वरः\n",
    "09001037c": "निपपात महाराज गतसत्त्वो महीतले\n",
    "09001038a": "तस्मिन्निपतिते भूमौ विदुरोऽपि महायशाः\n",
    "09001038c": "निपपात महाराज राजव्यसनकर्शितः\n",
    "09001039a": "गान्धारी च नृपश्रेष्ठ सर्वाश्च कुरुयोषितः\n",
    "09001039c": "पतिताः सहसा भूमौ श्रुत्वा क्रूरं वचश्च ताः\n",
    "09001040a": "निःसंज्ञं पतितं भूमौ तदासीद्राजमण्डलम्\n",
    "09001040c": "प्रलापयुक्ता महती कथा न्यस्ता पटे यथा\n",
    "09001041a": "कृच्छ्रेण तु ततो राजा धृतराष्ट्रो महीपतिः\n",
    "09001041c": "शनैरलभत प्राणान्पुत्रव्यसनकर्शितः\n",
    "09001042a": "लब्ध्वा तु स नृपः संज्ञां वेपमानः सुदुःखितः\n",
    "09001042c": "उदीक्ष्य च दिशः सर्वाः क्षत्तारं वाक्यमब्रवीत्\n",
    "09001043a": "विद्वन्क्षत्तर्महाप्राज्ञ त्वं गतिर्भरतर्षभ\n",
    "09001043c": "ममानाथस्य सुभृशं पुत्रैर्हीनस्य सर्वशः\n",
    "09001043e": "एवमुक्त्वा ततो भूयो विसंज्ञो निपपात ह\n",
    "09001044a": "तं तथा पतितं दृष्ट्वा बान्धवा येऽस्य केचन\n",
    "09001044c": "शीतैस्तु सिषिचुस्तोयैर्विव्यजुर्व्यजनैरपि\n",
    "09001045a": "स तु दीर्घेण कालेन प्रत्याश्वस्तो महीपतिः\n",
    "09001045c": "तूष्णीं दध्यौ महीपालः पुत्रव्यसनकर्शितः\n",
    "09001045e": "निःश्वसञ्जिह्मग इव कुम्भक्षिप्तो विशां पते\n",
    "09001046a": "संजयोऽप्यरुदत्तत्र दृष्ट्वा राजानमातुरम्\n",
    "09001046c": "तथा सर्वाः स्त्रियश्चैव गान्धारी च यशस्विनी\n",
    "09001047a": "ततो दीर्घेण कालेन विदुरं वाक्यमब्रवीत्\n",
    "09001047c": "धृतराष्ट्रो नरव्याघ्रो मुह्यमानो मुहुर्मुहुः\n",
    "09001048a": "गच्छन्तु योषितः सर्वा गान्धारी च यशस्विनी\n",
    "09001048c": "तथेमे सुहृदः सर्वे भ्रश्यते मे मनो भृशम्\n",
    "09001049a": "एवमुक्तस्ततः क्षत्ता ताः स्त्रियो भरतर्षभ\n",
    "09001049c": "विसर्जयामास शनैर्वेपमानः पुनः पुनः\n",
    "09001050a": "निश्चक्रमुस्ततः सर्वास्ताः स्त्रियो भरतर्षभ\n",
    "09001050c": "सुहृदश्च ततः सर्वे दृष्ट्वा राजानमातुरम्\n",
    "09001051a": "ततो नरपतिं तत्र लब्धसंज्ञं परंतप\n",
    "09001051c": "अवेक्ष्य संजयो दीनो रोदमानं भृशातुरम्\n",
    "09001052a": "प्राञ्जलिर्निःश्वसन्तं च तं नरेन्द्रं मुहुर्मुहुः\n",
    "09001052c": "समाश्वासयत क्षत्ता वचसा मधुरेण च\n",
    "09002001": "वैशंपायन उवाच\n",
    "09002001a": "विसृष्टास्वथ नारीषु धृतराष्ट्रोऽम्बिकासुतः\n",
    "09002001c": "विललाप महाराज दुःखाद्दुःखतरं गतः\n",
    "09002002a": "सधूममिव निःश्वस्य करौ धुन्वन्पुनः पुनः\n",
    "09002002c": "विचिन्त्य च महाराज ततो वचनमब्रवीत्\n",
    "09002003a": "अहो बत महद्दुःखं यदहं पाण्डवान्रणे\n",
    "09002003c": "क्षेमिणश्चाव्ययांश्चैव त्वत्तः सूत शृणोमि वै\n",
    "09002004a": "वज्रसारमयं नूनं हृदयं सुदृढं मम\n",
    "09002004c": "यच्छ्रुत्वा निहतान्पुत्रान्दीर्यते न सहस्रधा\n",
    "09002005a": "चिन्तयित्वा वचस्तेषां बालक्रीडां च संजय\n",
    "09002005c": "अद्य श्रुत्वा हतान्पुत्रान्भृशं मे दीर्यते मनः\n",
    "09002006a": "अन्धत्वाद्यदि तेषां तु न मे रूपनिदर्शनम्\n",
    "09002006c": "पुत्रस्नेहकृता प्रीतिर्नित्यमेतेषु धारिता\n",
    "09002007a": "बालभावमतिक्रान्तान्यौवनस्थांश्च तानहम्\n",
    "09002007c": "मध्यप्राप्तांस्तथा श्रुत्वा हृष्ट आसं तथानघ\n",
    "09002008a": "तानद्य निहताञ्श्रुत्वा हृतैश्वर्यान्हृतौजसः\n",
    "09002008c": "न लभे वै क्वचिच्छान्तिं पुत्राधिभिरभिप्लुतः\n",
    "09002009a": "एह्येहि पुत्र राजेन्द्र ममानाथस्य सांप्रतम्\n",
    "09002009c": "त्वया हीनो महाबाहो कां नु यास्याम्यहं गतिम्\n",
    "09002010a": "गतिर्भूत्वा महाराज ज्ञातीनां सुहृदां तथा\n",
    "09002010c": "अन्धं वृद्धं च मां वीर विहाय क्व नु गच्छसि\n",
    "09002011a": "सा कृपा सा च ते प्रीतिः सा च राजन्सुमानिता\n",
    "09002011c": "कथं विनिहतः पार्थैः संयुगेष्वपराजितः\n",
    "09002012a": "कथं त्वं पृथिवीपालान्भुक्त्वा तात समागतान्\n",
    "09002012c": "शेषे विनिहतो भूमौ प्राकृतः कुनृपो यथा\n",
    "09002013a": "को नु मामुत्थितं काल्ये तात तातेति वक्ष्यति\n",
    "09002013c": "महाराजेति सततं लोकनाथेति चासकृत्\n",
    "09002014a": "परिष्वज्य च मां कण्ठे स्नेहेनाक्लिन्नलोचनः\n",
    "09002014c": "अनुशाधीति कौरव्य तत्साधु वद मे वचः\n",
    "09002015a": "ननु नामाहमश्रौषं वचनं तव पुत्रक\n",
    "09002015c": "भूयसी मम पृथ्वीयं यथा पार्थस्य नो तथा\n",
    "09002016a": "भगदत्तः कृपः शल्य आवन्त्योऽथ जयद्रथः\n",
    "09002016c": "भूरिश्रवाः सोमदत्तो महाराजोऽथ बाह्लिकः\n",
    "09002017a": "अश्वत्थामा च भोजश्च मागधश्च महाबलः\n",
    "09002017c": "बृहद्बलश्च काशीशः शकुनिश्चापि सौबलः\n",
    "09002018a": "म्लेच्छाश्च बहुसाहस्राः शकाश्च यवनैः सह\n",
    "09002018c": "सुदक्षिणश्च काम्बोजस्त्रिगर्ताधिपतिस्तथा\n",
    "09002019a": "भीष्मः पितामहश्चैव भारद्वाजोऽथ गौतमः\n",
    "09002019c": "श्रुतायुश्चाच्युतायुश्च शतायुश्चापि वीर्यवान्\n",
    "09002020a": "जलसंधोऽथार्श्यशृङ्गी राक्षसश्चाप्यलायुधः\n",
    "09002020c": "अलंबुसो महाबाहुः सुबाहुश्च महारथः\n",
    "09002021a": "एते चान्ये च बहवो राजानो राजसत्तम\n",
    "09002021c": "मदर्थमुद्यताः सर्वे प्राणांस्त्यक्त्वा रणे प्रभो\n",
    "09002022a": "येषां मध्ये स्थितो युद्धे भ्रातृभिः परिवारितः\n",
    "09002022c": "योधयिष्याम्यहं पार्थान्पाञ्चालांश्चैव सर्वशः\n",
    "09002023a": "चेदींश्च नृपशार्दूल द्रौपदेयांश्च संयुगे\n",
    "09002023c": "सात्यकिं कुन्तिभोजं च राक्षसं च घटोत्कचम्\n",
    "09002024a": "एकोऽप्येषां महाराज समर्थः संनिवारणे\n",
    "09002024c": "समरे पाण्डवेयानां संक्रुद्धो ह्यभिधावताम्\n",
    "09002024e": "किं पुनः सहिता वीराः कृतवैराश्च पाण्डवैः\n",
    "09002025a": "अथ वा सर्व एवैते पाण्डवस्यानुयायिभिः\n",
    "09002025c": "योत्स्यन्ति सह राजेन्द्र हनिष्यन्ति च तान्मृधे\n",
    "09002026a": "कर्णस्त्वेको मया सार्धं निहनिष्यति पाण्डवान्\n",
    "09002026c": "ततो नृपतयो वीराः स्थास्यन्ति मम शासने\n",
    "09002027a": "यश्च तेषां प्रणेता वै वासुदेवो महाबलः\n",
    "09002027c": "न स संनह्यते राजन्निति मामब्रवीद्वचः\n",
    "09002028a": "तस्याहं वदतः सूत बहुशो मम संनिधौ\n",
    "09002028c": "युक्तितो ह्यनुपश्यामि निहतान्पाण्डवान्मृधे\n",
    "09002029a": "तेषां मध्ये स्थिता यत्र हन्यन्ते मम पुत्रकाः\n",
    "09002029c": "व्यायच्छमानाः समरे किमन्यद्भागधेयतः\n",
    "09002030a": "भीष्मश्च निहतो यत्र लोकनाथः प्रतापवान्\n",
    "09002030c": "शिखण्डिनं समासाद्य मृगेन्द्र इव जम्बुकम्\n",
    "09002031a": "द्रोणश्च ब्राह्मणो यत्र सर्वशस्त्रास्त्रपारगः\n",
    "09002031c": "निहतः पाण्डवैः संख्ये किमन्यद्भागधेयतः\n",
    "09002032a": "भूरिश्रवा हतो यत्र सोमदत्तश्च संयुगे\n",
    "09002032c": "बाह्लीकश्च महाराज किमन्यद्भागधेयतः\n",
    "09002033a": "सुदक्षिणो हतो यत्र जलसंधश्च कौरवः\n",
    "09002033c": "श्रुतायुश्चाच्युतायुश्च किमन्यद्भागधेयतः\n",
    "09002034a": "बृहद्बलो हतो यत्र मागधश्च महाबलः\n",
    "09002034c": "आवन्त्यो निहतो यत्र त्रिगर्तश्च जनाधिपः\n",
    "09002034e": "संशप्तकाश्च बहवः किमन्यद्भागधेयतः\n",
    "09002035a": "अलंबुसस्तथा राजन्राक्षसश्चाप्यलायुधः\n",
    "09002035c": "आर्श्यशृङ्गश्च निहतः किमन्यद्भागधेयतः\n",
    "09002036a": "नारायणा हता यत्र गोपाला युद्धदुर्मदाः\n",
    "09002036c": "म्लेच्छाश्च बहुसाहस्राः किमन्यद्भागधेयतः\n",
    "09002037a": "शकुनिः सौबलो यत्र कैतव्यश्च महाबलः\n",
    "09002037c": "निहतः सबलो वीरः किमन्यद्भागधेयतः\n",
    "09002038a": "राजानो राजपुत्राश्च शूराः परिघबाहवः\n",
    "09002038c": "निहता बहवो यत्र किमन्यद्भागधेयतः\n",
    "09002039a": "नानादेशसमावृत्ताः क्षत्रिया यत्र संजय\n",
    "09002039c": "निहताः समरे सर्वे किमन्यद्भागधेयतः\n",
    "09002040a": "पुत्राश्च मे विनिहताः पौत्राश्चैव महाबलाः\n",
    "09002040c": "वयस्या भ्रातरश्चैव किमन्यद्भागधेयतः\n",
    "09002041a": "भागधेयसमायुक्तो ध्रुवमुत्पद्यते नरः\n",
    "09002041c": "यश्च भाग्यसमायुक्तः स शुभं प्राप्नुयान्नरः\n",
    "09002042a": "अहं वियुक्तः स्वैर्भाग्यैः पुत्रैश्चैवेह संजय\n",
    "09002042c": "कथमद्य भविष्यामि वृद्धः शत्रुवशं गतः\n",
    "09002043a": "नान्यदत्र परं मन्ये वनवासादृते प्रभो\n",
    "09002043c": "सोऽहं वनं गमिष्यामि निर्बन्धुर्ज्ञातिसंक्षये\n",
    "09002044a": "न हि मेऽन्यद्भवेच्छ्रेयो वनाभ्युपगमादृते\n",
    "09002044c": "इमामवस्थां प्राप्तस्य लूनपक्षस्य संजय\n",
    "09002045a": "दुर्योधनो हतो यत्र शल्यश्च निहतो युधि\n",
    "09002045c": "दुःशासनो विशस्तश्च विकर्णश्च महाबलः\n",
    "09002046a": "कथं हि भीमसेनस्य श्रोष्येऽहं शब्दमुत्तमम्\n",
    "09002046c": "एकेन समरे येन हतं पुत्रशतं मम\n",
    "09002047a": "असकृद्वदतस्तस्य दुर्योधनवधेन च\n",
    "09002047c": "दुःखशोकाभिसंतप्तो न श्रोष्ये परुषा गिरः\n",
    "09002048a": "एवं स शोकसंतप्तः पार्थिवो हतबान्धवः\n",
    "09002048c": "मुहुर्मुहुर्मुह्यमानः पुत्राधिभिरभिप्लुतः\n",
    "09002049a": "विलप्य सुचिरं कालं धृतराष्ट्रोऽम्बिकासुतः\n",
    "09002049c": "दीर्घमुष्णं च निःश्वस्य चिन्तयित्वा पराभवम्\n",
    "09002050a": "दुःखेन महता राजा संतप्तो भरतर्षभ\n",
    "09002050c": "पुनर्गावल्गणिं सूतं पर्यपृच्छद्यथातथम्\n",
    "09002051a": "भीष्मद्रोणौ हतौ श्रुत्वा सूतपुत्रं च पातितम्\n",
    "09002051c": "सेनापतिं प्रणेतारं किमकुर्वत मामकाः\n",
    "09002052a": "यं यं सेनाप्रणेतारं युधि कुर्वन्ति मामकाः\n",
    "09002052c": "अचिरेणैव कालेन तं तं निघ्नन्ति पाण्डवाः\n",
    "09002053a": "रणमूर्ध्नि हतो भीष्मः पश्यतां वः किरीटिना\n",
    "09002053c": "एवमेव हतो द्रोणः सर्वेषामेव पश्यताम्\n",
    "09002054a": "एवमेव हतः कर्णः सूतपुत्रः प्रतापवान्\n",
    "09002054c": "स राजकानां सर्वेषां पश्यतां वः किरीटिना\n",
    "09002055a": "पूर्वमेवाहमुक्तो वै विदुरेण महात्मना\n",
    "09002055c": "दुर्योधनापराधेन प्रजेयं विनशिष्यति\n",
    "09002056a": "केचिन्न सम्यक्पश्यन्ति मूढाः सम्यक्तथापरे\n",
    "09002056c": "तदिदं मम मूढस्य तथाभूतं वचः स्म ह\n",
    "09002057a": "यदब्रवीन्मे धर्मात्मा विदुरो दीर्घदर्शिवान्\n",
    "09002057c": "तत्तथा समनुप्राप्तं वचनं सत्यवादिनः\n",
    "09002058a": "दैवोपहतचित्तेन यन्मयापकृतं पुरा\n",
    "09002058c": "अनयस्य फलं तस्य ब्रूहि गावल्गणे पुनः\n",
    "09002059a": "को वा मुखमनीकानामासीत्कर्णे निपातिते\n",
    "09002059c": "अर्जुनं वासुदेवं च को वा प्रत्युद्ययौ रथी\n",
    "09002060a": "केऽरक्षन्दक्षिणं चक्रं मद्रराजस्य संयुगे\n",
    "09002060c": "वामं च योद्धुकामस्य के वा वीरस्य पृष्ठतः\n",
    "09002061a": "कथं च वः समेतानां मद्रराजो महाबलः\n",
    "09002061c": "निहतः पाण्डवैः संख्ये पुत्रो वा मम संजय\n",
    "09002062a": "ब्रूहि सर्वं यथातत्त्वं भरतानां महाक्षयम्\n",
    "09002062c": "यथा च निहतः संख्ये पुत्रो दुर्योधनो मम\n",
    "09002063a": "पाञ्चालाश्च यथा सर्वे निहताः सपदानुगाः\n",
    "09002063c": "धृष्टद्युम्नः शिखण्डी च द्रौपद्याः पञ्च चात्मजाः\n",
    "09002064a": "पाण्डवाश्च यथा मुक्तास्तथोभौ सात्वतौ युधि\n",
    "09002064c": "कृपश्च कृतवर्मा च भारद्वाजस्य चात्मजः\n",
    "09002065a": "यद्यथा यादृशं चैव युद्धं वृत्तं च सांप्रतम्\n",
    "09002065c": "अखिलं श्रोतुमिच्छामि कुशलो ह्यसि संजय\n",
    "09003001": "संजय उवाच\n",
    "09003001a": "शृणु राजन्नवहितो यथा वृत्तो महान्क्षयः\n",
    "09003001c": "कुरूणां पाण्डवानां च समासाद्य परस्परम्\n",
    "09003002a": "निहते सूतपुत्रे तु पाण्डवेन महात्मना\n",
    "09003002c": "विद्रुतेषु च सैन्येषु समानीतेषु चासकृत्\n",
    "09003003a": "विमुखे तव पुत्रे तु शोकोपहतचेतसि\n",
    "09003003c": "भृशोद्विग्नेषु सैन्येषु दृष्ट्वा पार्थस्य विक्रमम्\n",
    "09003004a": "ध्यायमानेषु सैन्येषु दुःखं प्राप्तेषु भारत\n",
    "09003004c": "बलानां मथ्यमानानां श्रुत्वा निनदमुत्तमम्\n",
    "09003005a": "अभिज्ञानं नरेन्द्राणां विकृतं प्रेक्ष्य संयुगे\n",
    "09003005c": "पतितान्रथनीडांश्च रथांश्चापि महात्मनाम्\n",
    "09003006a": "रणे विनिहतान्नागान्दृष्ट्वा पत्तींश्च मारिष\n",
    "09003006c": "आयोधनं चातिघोरं रुद्रस्याक्रीडसंनिभम्\n",
    "09003007a": "अप्रख्यातिं गतानां तु राज्ञां शतसहस्रशः\n",
    "09003007c": "कृपाविष्टः कृपो राजन्वयःशीलसमन्वितः\n",
    "09003008a": "अब्रवीत्तत्र तेजस्वी सोऽभिसृत्य जनाधिपम्\n",
    "09003008c": "दुर्योधनं मन्युवशाद्वचनं वचनक्षमः\n",
    "09003009a": "दुर्योधन निबोधेदं यत्त्वा वक्ष्यामि कौरव\n",
    "09003009c": "श्रुत्वा कुरु महाराज यदि ते रोचतेऽनघ\n",
    "09003010a": "न युद्धधर्माच्छ्रेयान्वै पन्था राजेन्द्र विद्यते\n",
    "09003010c": "यं समाश्रित्य युध्यन्ते क्षत्रियाः क्षत्रियर्षभ\n",
    "09003011a": "पुत्रो भ्राता पिता चैव स्वस्रेयो मातुलस्तथा\n",
    "09003011c": "संबन्धिबान्धवाश्चैव योध्या वै क्षत्रजीविना\n",
    "09003012a": "वधे चैव परो धर्मस्तथाधर्मः पलायने\n",
    "09003012c": "ते स्म घोरां समापन्ना जीविकां जीवितार्थिनः\n",
    "09003013a": "तत्र त्वां प्रतिवक्ष्यामि किंचिदेव हितं वचः\n",
    "09003013c": "हते भीष्मे च द्रोणे च कर्णे चैव महारथे\n",
    "09003014a": "जयद्रथे च निहते तव भ्रातृषु चानघ\n",
    "09003014c": "लक्ष्मणे तव पुत्रे च किं शेषं पर्युपास्महे\n",
    "09003015a": "येषु भारं समासज्य राज्ये मतिमकुर्महि\n",
    "09003015c": "ते संत्यज्य तनूर्याताः शूरा ब्रह्मविदां गतिम्\n",
    "09003016a": "वयं त्विह विनाभूता गुणवद्भिर्महारथैः\n",
    "09003016c": "कृपणं वर्तयिष्याम पातयित्वा नृपान्बहून्\n",
    "09003017a": "सर्वैरपि च जीवद्भिर्बीभत्सुरपराजितः\n",
    "09003017c": "कृष्णनेत्रो महाबाहुर्देवैरपि दुरासदः\n",
    "09003018a": "इन्द्रकार्मुकवज्राभमिन्द्रकेतुमिवोच्छ्रितम्\n",
    "09003018c": "वानरं केतुमासाद्य संचचाल महाचमूः\n",
    "09003019a": "सिंहनादेन भीमस्य पाञ्चजन्यस्वनेन च\n",
    "09003019c": "गाण्डीवस्य च निर्घोषात्संहृष्यन्ति मनांसि नः\n",
    "09003020a": "चरन्तीव महाविद्युन्मुष्णन्ती नयनप्रभाम्\n",
    "09003020c": "अलातमिव चाविद्धं गाण्डीवं समदृश्यत\n",
    "09003021a": "जाम्बूनदविचित्रं च धूयमानं महद्धनुः\n",
    "09003021c": "दृश्यते दिक्षु सर्वासु विद्युदभ्रघनेष्विव\n",
    "09003022a": "उह्यमानश्च कृष्णेन वायुनेव बलाहकः\n",
    "09003022c": "तावकं तद्बलं राजन्नर्जुनोऽस्त्रविदां वरः\n",
    "09003022e": "गहनं शिशिरे कक्षं ददाहाग्निरिवोत्थितः\n",
    "09003023a": "गाहमानमनीकानि महेन्द्रसदृशप्रभम्\n",
    "09003023c": "धनंजयमपश्याम चतुर्दन्तमिव द्विपम्\n",
    "09003024a": "विक्षोभयन्तं सेनां ते त्रासयन्तं च पार्थिवान्\n",
    "09003024c": "धनंजयमपश्याम नलिनीमिव कुञ्जरम्\n",
    "09003025a": "त्रासयन्तं तथा योधान्धनुर्घोषेण पाण्डवम्\n",
    "09003025c": "भूय एनमपश्याम सिंहं मृगगणा इव\n",
    "09003026a": "सर्वलोकमहेष्वासौ वृषभौ सर्वधन्विनाम्\n",
    "09003026c": "आमुक्तकवचौ कृष्णौ लोकमध्ये विरेजतुः\n",
    "09003027a": "अद्य सप्तदशाहानि वर्तमानस्य भारत\n",
    "09003027c": "संग्रामस्यातिघोरस्य वध्यतां चाभितो युधि\n",
    "09003028a": "वायुनेव विधूतानि तवानीकानि सर्वशः\n",
    "09003028c": "शरदम्भोदजालानि व्यशीर्यन्त समन्ततः\n",
    "09003029a": "तां नावमिव पर्यस्तां भ्रान्तवातां महार्णवे\n",
    "09003029c": "तव सेनां महाराज सव्यसाची व्यकम्पयत्\n",
    "09003030a": "क्व नु ते सूतपुत्रोऽभूत्क्व नु द्रोणः सहानुगः\n",
    "09003030c": "अहं क्व च क्व चात्मा ते हार्दिक्यश्च तथा क्व नु\n",
    "09003030e": "दुःशासनश्च भ्राता ते भ्रातृभिः सहितः क्व नु\n",
    "09003031a": "बाणगोचरसंप्राप्तं प्रेक्ष्य चैव जयद्रथम्\n",
    "09003031c": "संबन्धिनस्ते भ्रातॄंश्च सहायान्मातुलांस्तथा\n",
    "09003032a": "सर्वान्विक्रम्य मिषतो लोकांश्चाक्रम्य मूर्धनि\n",
    "09003032c": "जयद्रथो हतो राजन्किं नु शेषमुपास्महे\n",
    "09003033a": "को वेह स पुमानस्ति यो विजेष्यति पाण्डवम्\n",
    "09003033c": "तस्य चास्त्राणि दिव्यानि विविधानि महात्मनः\n",
    "09003033e": "गाण्डीवस्य च निर्घोषो वीर्याणि हरते हि नः\n",
    "09003034a": "नष्टचन्द्रा यथा रात्रिः सेनेयं हतनायका\n",
    "09003034c": "नागभग्नद्रुमा शुष्का नदीवाकुलतां गता\n",
    "09003035a": "ध्वजिन्यां हतनेत्रायां यथेष्टं श्वेतवाहनः\n",
    "09003035c": "चरिष्यति महाबाहुः कक्षेऽग्निरिव संज्वलन्\n",
    "09003036a": "सात्यकेश्चैव यो वेगो भीमसेनस्य चोभयोः\n",
    "09003036c": "दारयेत गिरीन्सर्वाञ्शोषयेत च सागरान्\n",
    "09003037a": "उवाच वाक्यं यद्भीमः सभामध्ये विशां पते\n",
    "09003037c": "कृतं तत्सकलं तेन भूयश्चैव करिष्यति\n",
    "09003038a": "प्रमुखस्थे तदा कर्णे बलं पाण्डवरक्षितम्\n",
    "09003038c": "दुरासदं तथा गुप्तं गूढं गाण्डीवधन्वना\n",
    "09003039a": "युष्माभिस्तानि चीर्णानि यान्यसाधूनि साधुषु\n",
    "09003039c": "अकारणकृतान्येव तेषां वः फलमागतम्\n",
    "09003040a": "आत्मनोऽर्थे त्वया लोको यत्नतः सर्व आहृतः\n",
    "09003040c": "स ते संशयितस्तात आत्मा च भरतर्षभ\n",
    "09003041a": "रक्ष दुर्योधनात्मानमात्मा सर्वस्य भाजनम्\n",
    "09003041c": "भिन्ने हि भाजने तात दिशो गच्छति तद्गतम्\n",
    "09003042a": "हीयमानेन वै संधिः पर्येष्टव्यः समेन च\n",
    "09003042c": "विग्रहो वर्धमानेन नीतिरेषा बृहस्पतेः\n",
    "09003043a": "ते वयं पाण्डुपुत्रेभ्यो हीनाः स्वबलशक्तितः\n",
    "09003043c": "अत्र ते पाण्डवैः सार्धं संधिं मन्ये क्षमं प्रभो\n",
    "09003044a": "न जानीते हि यः श्रेयः श्रेयसश्चावमन्यते\n",
    "09003044c": "स क्षिप्रं भ्रश्यते राज्यान्न च श्रेयोऽनुविन्दति\n",
    "09003045a": "प्रणिपत्य हि राजानं राज्यं यदि लभेमहि\n",
    "09003045c": "श्रेयः स्यान्न तु मौढ्येन राजन्गन्तुं पराभवम्\n",
    "09003046a": "वैचित्रवीर्यवचनात्कृपाशीलो युधिष्ठिरः\n",
    "09003046c": "विनियुञ्जीत राज्ये त्वां गोविन्दवचनेन च\n",
    "09003047a": "यद्ब्रूयाद्धि हृषीकेशो राजानमपराजितम्\n",
    "09003047c": "अर्जुनं भीमसेनं च सर्वं कुर्युरसंशयम्\n",
    "09003048a": "नातिक्रमिष्यते कृष्णो वचनं कौरवस्य ह\n",
    "09003048c": "धृतराष्ट्रस्य मन्येऽहं नापि कृष्णस्य पाण्डवः\n",
    "09003049a": "एतत्क्षममहं मन्ये तव पार्थैरविग्रहम्\n",
    "09003049c": "न त्वा ब्रवीमि कार्पण्यान्न प्राणपरिरक्षणात्\n",
    "09003049e": "पथ्यं राजन्ब्रवीमि त्वां तत्परासुः स्मरिष्यसि\n",
    "09003050a": "इति वृद्धो विलप्यैतत्कृपः शारद्वतो वचः\n",
    "09003050c": "दीर्घमुष्णं च निःश्वस्य शुशोच च मुमोह च\n",
    "09004001": "संजय उवाच\n",
    "09004001a": "एवमुक्तस्ततो राजा गौतमेन यशस्विना\n",
    "09004001c": "निःश्वस्य दीर्घमुष्णं च तूष्णीमासीद्विशां पते\n",
    "09004002a": "ततो मुहूर्तं स ध्यात्वा धार्तराष्ट्रो महामनाः\n",
    "09004002c": "कृपं शारद्वतं वाक्यमित्युवाच परंतपः\n",
    "09004003a": "यत्किंचित्सुहृदा वाच्यं तत्सर्वं श्रावितो ह्यहम्\n",
    "09004003c": "कृतं च भवता सर्वं प्राणान्संत्यज्य युध्यता\n",
    "09004004a": "गाहमानमनीकानि युध्यमानं महारथैः\n",
    "09004004c": "पाण्डवैरतितेजोभिर्लोकस्त्वामनुदृष्टवान्\n",
    "09004005a": "सुहृदा यदिदं वाच्यं भवता श्रावितो ह्यहम्\n",
    "09004005c": "न मां प्रीणाति तत्सर्वं मुमूर्षोरिव भेषजम्\n",
    "09004006a": "हेतुकारणसंयुक्तं हितं वचनमुत्तमम्\n",
    "09004006c": "उच्यमानं महाबाहो न मे विप्राग्र्य रोचते\n",
    "09004007a": "राज्याद्विनिकृतोऽस्माभिः कथं सोऽस्मासु विश्वसेत्\n",
    "09004007c": "अक्षद्यूते च नृपतिर्जितोऽस्माभिर्महाधनः\n",
    "09004007e": "स कथं मम वाक्यानि श्रद्दध्याद्भूय एव तु\n",
    "09004008a": "तथा दौत्येन संप्राप्तः कृष्णः पार्थहिते रतः\n",
    "09004008c": "प्रलब्धश्च हृषीकेशस्तच्च कर्म विरोधितम्\n",
    "09004008e": "स च मे वचनं ब्रह्मन्कथमेवाभिमंस्यते\n",
    "09004009a": "विललाप हि यत्कृष्णा सभामध्ये समेयुषी\n",
    "09004009c": "न तन्मर्षयते कृष्णो न राज्यहरणं तथा\n",
    "09004010a": "एकप्राणावुभौ कृष्णावन्योन्यं प्रति संहतौ\n",
    "09004010c": "पुरा यच्छ्रुतमेवासीदद्य पश्यामि तत्प्रभो\n",
    "09004011a": "स्वस्रीयं च हतं श्रुत्वा दुःखं स्वपिति केशवः\n",
    "09004011c": "कृतागसो वयं तस्य स मदर्थं कथं क्षमेत्\n",
    "09004012a": "अभिमन्योर्विनाशेन न शर्म लभतेऽर्जुनः\n",
    "09004012c": "स कथं मद्धिते यत्नं प्रकरिष्यति याचितः\n",
    "09004013a": "मध्यमः पाण्डवस्तीक्ष्णो भीमसेनो महाबलः\n",
    "09004013c": "प्रतिज्ञातं च तेनोग्रं स भज्येत न संनमेत्\n",
    "09004014a": "उभौ तौ बद्धनिस्त्रिंशावुभौ चाबद्धकङ्कटौ\n",
    "09004014c": "कृतवैरावुभौ वीरौ यमावपि यमोपमौ\n",
    "09004015a": "धृष्टद्युम्नः शिखण्डी च कृतवैरौ मया सह\n",
    "09004015c": "तौ कथं मद्धिते यत्नं प्रकुर्यातां द्विजोत्तम\n",
    "09004016a": "दुःशासनेन यत्कृष्णा एकवस्त्रा रजस्वला\n",
    "09004016c": "परिक्लिष्टा सभामध्ये सर्वलोकस्य पश्यतः\n",
    "09004017a": "तथा विवसनां दीनां स्मरन्त्यद्यापि पाण्डवाः\n",
    "09004017c": "न निवारयितुं शक्याः संग्रामात्ते परंतपाः\n",
    "09004018a": "यदा च द्रौपदी कृष्णा मद्विनाशाय दुःखिता\n",
    "09004018c": "उग्रं तेपे तपः कृष्णा भर्तॄणामर्थसिद्धये\n",
    "09004018e": "स्थण्डिले नित्यदा शेते यावद्वैरस्य यातना\n",
    "09004019a": "निक्षिप्य मानं दर्पं च वासुदेवसहोदरा\n",
    "09004019c": "कृष्णायाः प्रेष्यवद्भूत्वा शुश्रूषां कुरुते सदा\n",
    "09004020a": "इति सर्वं समुन्नद्धं न निर्वाति कथंचन\n",
    "09004020c": "अभिमन्योर्विनाशेन स संधेयः कथं मया\n",
    "09004021a": "कथं च नाम भुक्त्वेमां पृथिवीं सागराम्बराम्\n",
    "09004021c": "पाण्डवानां प्रसादेन भुञ्जीयां राज्यमल्पकम्\n",
    "09004022a": "उपर्युपरि राज्ञां वै ज्वलितो भास्करो यथा\n",
    "09004022c": "युधिष्ठिरं कथं पश्चादनुयास्यामि दासवत्\n",
    "09004023a": "कथं भुक्त्वा स्वयं भोगान्दत्त्वा दायांश्च पुष्कलान्\n",
    "09004023c": "कृपणं वर्तयिष्यामि कृपणैः सह जीविकाम्\n",
    "09004024a": "नाभ्यसूयामि ते वाक्यमुक्तं स्निग्धं हितं त्वया\n",
    "09004024c": "न तु संधिमहं मन्ये प्राप्तकालं कथंचन\n",
    "09004025a": "सुनीतमनुपश्यामि सुयुद्धेन परंतप\n",
    "09004025c": "नायं क्लीबयितुं कालः संयोद्धुं काल एव नः\n",
    "09004026a": "इष्टं मे बहुभिर्यज्ञैर्दत्ता विप्रेषु दक्षिणाः\n",
    "09004026c": "प्राप्ताः क्रमश्रुता वेदाः शत्रूणां मूर्ध्नि च स्थितम्\n",
    "09004027a": "भृत्या मे सुभृतास्तात दीनश्चाभ्युद्धृतो जनः\n",
    "09004027c": "यातानि परराष्ट्राणि स्वराष्ट्रमनुपालितम्\n",
    "09004028a": "भुक्ताश्च विविधा भोगास्त्रिवर्गः सेवितो मया\n",
    "09004028c": "पितॄणां गतमानृण्यं क्षत्रधर्मस्य चोभयोः\n",
    "09004029a": "न ध्रुवं सुखमस्तीह कुतो राज्यं कुतो यशः\n",
    "09004029c": "इह कीर्तिर्विधातव्या सा च युद्धेन नान्यथा\n",
    "09004030a": "गृहे यत्क्षत्रियस्यापि निधनं तद्विगर्हितम्\n",
    "09004030c": "अधर्मः सुमहानेष यच्छय्यामरणं गृहे\n",
    "09004031a": "अरण्ये यो विमुञ्चेत संग्रामे वा तनुं नरः\n",
    "09004031c": "क्रतूनाहृत्य महतो महिमानं स गच्छति\n",
    "09004032a": "कृपणं विलपन्नार्तो जरयाभिपरिप्लुतः\n",
    "09004032c": "म्रियते रुदतां मध्ये ज्ञातीनां न स पूरुषः\n",
    "09004033a": "त्यक्त्वा तु विविधान्भोगान्प्राप्तानां परमां गतिम्\n",
    "09004033c": "अपीदानीं सुयुद्धेन गच्छेयं सत्सलोकताम्\n",
    "09004034a": "शूराणामार्यवृत्तानां संग्रामेष्वनिवर्तिनाम्\n",
    "09004034c": "धीमतां सत्यसंधानां सर्वेषां क्रतुयाजिनाम्\n",
    "09004035a": "शस्त्रावभृथमाप्तानां ध्रुवं वासस्त्रिविष्टपे\n",
    "09004035c": "मुदा नूनं प्रपश्यन्ति शुभ्रा ह्यप्सरसां गणाः\n",
    "09004036a": "पश्यन्ति नूनं पितरः पूजिताञ्शक्रसंसदि\n",
    "09004036c": "अप्सरोभिः परिवृतान्मोदमानांस्त्रिविष्टपे\n",
    "09004037a": "पन्थानममरैर्यातं शूरैश्चैवानिवर्तिभिः\n",
    "09004037c": "अपि तैः संगतं मार्गं वयमप्यारुहेमहि\n",
    "09004038a": "पितामहेन वृद्धेन तथाचार्येण धीमता\n",
    "09004038c": "जयद्रथेन कर्णेन तथा दुःशासनेन च\n",
    "09004039a": "घटमाना मदर्थेऽस्मिन्हताः शूरा जनाधिपाः\n",
    "09004039c": "शेरते लोहिताक्ताङ्गाः पृथिव्यां शरविक्षताः\n",
    "09004040a": "उत्तमास्त्रविदः शूरा यथोक्तक्रतुयाजिनः\n",
    "09004040c": "त्यक्त्वा प्राणान्यथान्यायमिन्द्रसद्मसु धिष्ठिताः\n",
    "09004041a": "तैस्त्वयं रचितः पन्था दुर्गमो हि पुनर्भवेत्\n",
    "09004041c": "संपतद्भिर्महावेगैरितो याद्भिश्च सद्गतिम्\n",
    "09004042a": "ये मदर्थे हताः शूरास्तेषां कृतमनुस्मरन्\n",
    "09004042c": "ऋणं तत्प्रतिमुञ्चानो न राज्ये मन आदधे\n",
    "09004043a": "पातयित्वा वयस्यांश्च भ्रातॄनथ पितामहान्\n",
    "09004043c": "जीवितं यदि रक्षेयं लोको मां गर्हयेद्ध्रुवम्\n",
    "09004044a": "कीदृशं च भवेद्राज्यं मम हीनस्य बन्धुभिः\n",
    "09004044c": "सखिभिश्च सुहृद्भिश्च प्रणिपत्य च पाण्डवम्\n",
    "09004045a": "सोऽहमेतादृशं कृत्वा जगतोऽस्य पराभवम्\n",
    "09004045c": "सुयुद्धेन ततः स्वर्गं प्राप्स्यामि न तदन्यथा\n",
    "09004046a": "एवं दुर्योधनेनोक्तं सर्वे संपूज्य तद्वचः\n",
    "09004046c": "साधु साध्विति राजानं क्षत्रियाः संबभाषिरे\n",
    "09004047a": "पराजयमशोचन्तः कृतचित्ताश्च विक्रमे\n",
    "09004047c": "सर्वे सुनिश्चिता योद्धुमुदग्रमनसोऽभवन्\n",
    "09004048a": "ततो वाहान्समाश्वास्य सर्वे युद्धाभिनन्दिनः\n",
    "09004048c": "ऊने द्वियोजने गत्वा प्रत्यतिष्ठन्त कौरवाः\n",
    "09004049a": "आकाशे विद्रुमे पुण्ये प्रस्थे हिमवतः शुभे\n",
    "09004049c": "अरुणां सरस्वतीं प्राप्य पपुः सस्नुश्च तज्जलम्\n",
    "09004050a": "तव पुत्राः कृतोत्साहाः पर्यवर्तन्त ते ततः\n",
    "09004050c": "पर्यवस्थाप्य चात्मानमन्योन्येन पुनस्तदा\n",
    "09004050e": "सर्वे राजन्न्यवर्तन्त क्षत्रियाः कालचोदिताः\n",
    "09005001": "संजय उवाच\n",
    "09005001a": "अथ हैमवते प्रस्थे स्थित्वा युद्धाभिनन्दिनः\n",
    "09005001c": "सर्व एव महाराज योधास्तत्र समागताः\n",
    "09005002a": "शल्यश्च चित्रसेनश्च शकुनिश्च महारथः\n",
    "09005002c": "अश्वत्थामा कृपश्चैव कृतवर्मा च सात्वतः\n",
    "09005003a": "सुषेणोऽरिष्टसेनश्च धृतसेनश्च वीर्यवान्\n",
    "09005003c": "जयत्सेनश्च राजानस्ते रात्रिमुषितास्ततः\n",
    "09005004a": "रणे कर्णे हते वीरे त्रासिता जितकाशिभिः\n",
    "09005004c": "नालभञ्शर्म ते पुत्रा हिमवन्तमृते गिरिम्\n",
    "09005005a": "तेऽब्रुवन्सहितास्तत्र राजानं सैन्यसंनिधौ\n",
    "09005005c": "कृतयत्ना रणे राजन्संपूज्य विधिवत्तदा\n",
    "09005006a": "कृत्वा सेनाप्रणेतारं परांस्त्वं योद्धुमर्हसि\n",
    "09005006c": "येनाभिगुप्ताः संग्रामे जयेमासुहृदो वयम्\n",
    "09005007a": "ततो दुर्योधनः स्थित्वा रथे रथवरोत्तमम्\n",
    "09005007c": "सर्वयुद्धविभागज्ञमन्तकप्रतिमं युधि\n",
    "09005008a": "स्वङ्गं प्रच्छन्नशिरसं कम्बुग्रीवं प्रियंवदम्\n",
    "09005008c": "व्याकोशपद्माभिमुखं व्याघ्रास्यं मेरुगौरवम्\n",
    "09005009a": "स्थाणोर्वृषस्य सदृशं स्कन्धनेत्रगतिस्वरैः\n",
    "09005009c": "पुष्टश्लिष्टायतभुजं सुविस्तीर्णघनोरसम्\n",
    "09005010a": "जवे बले च सदृशमरुणानुजवातयोः\n",
    "09005010c": "आदित्यस्य त्विषा तुल्यं बुद्ध्या चोशनसा समम्\n",
    "09005011a": "कान्तिरूपमुखैश्वर्यैस्त्रिभिश्चन्द्रमसोपमम्\n",
    "09005011c": "काञ्चनोपलसंघातैः सदृशं श्लिष्टसंधिकम्\n",
    "09005012a": "सुवृत्तोरुकटीजङ्घं सुपादं स्वङ्गुलीनखम्\n",
    "09005012c": "स्मृत्वा स्मृत्वैव च गुणान्धात्रा यत्नाद्विनिर्मितम्\n",
    "09005013a": "सर्वलक्षणसंपन्नं निपुणं श्रुतिसागरम्\n",
    "09005013c": "जेतारं तरसारीणामजेयं शत्रुभिर्बलात्\n",
    "09005014a": "दशाङ्गं यश्चतुष्पादमिष्वस्त्रं वेद तत्त्वतः\n",
    "09005014c": "साङ्गांश्च चतुरो वेदान्सम्यगाख्यानपञ्चमान्\n",
    "09005015a": "आराध्य त्र्यम्बकं यत्नाद्व्रतैरुग्रैर्महातपाः\n",
    "09005015c": "अयोनिजायामुत्पन्नो द्रोणेनायोनिजेन यः\n",
    "09005016a": "तमप्रतिमकर्माणं रूपेणासदृशं भुवि\n",
    "09005016c": "पारगं सर्वविद्यानां गुणार्णवमनिन्दितम्\n",
    "09005016e": "तमभ्येत्यात्मजस्तुभ्यमश्वत्थामानमब्रवीत्\n",
    "09005017a": "यं पुरस्कृत्य सहिता युधि जेष्याम पाण्डवान्\n",
    "09005017c": "गुरुपुत्रोऽद्य सर्वेषामस्माकं परमा गतिः\n",
    "09005017e": "भवांस्तस्मान्नियोगात्ते कोऽस्तु सेनापतिर्मम\n",
    "09005018": "द्रौणिरुवाच\n",
    "09005018a": "अयं कुलेन वीर्येण तेजसा यशसा श्रिया\n",
    "09005018c": "सर्वैर्गुणैः समुदितः शल्यो नोऽस्तु चमूपतिः\n",
    "09005019a": "भागिनेयान्निजांस्त्यक्त्वा कृतज्ञोऽस्मानुपागतः\n",
    "09005019c": "महासेनो महाबाहुर्महासेन इवापरः\n",
    "09005020a": "एनं सेनापतिं कृत्वा नृपतिं नृपसत्तम\n",
    "09005020c": "शक्यः प्राप्तुं जयोऽस्माभिर्देवैः स्कन्दमिवाजितम्\n",
    "09005021a": "तथोक्ते द्रोणपुत्रेण सर्व एव नराधिपाः\n",
    "09005021c": "परिवार्य स्थिताः शल्यं जयशब्दांश्च चक्रिरे\n",
    "09005021e": "युद्धाय च मतिं चक्रूरावेशं च परं ययुः\n",
    "09005022a": "ततो दुर्योधनः शल्यं भूमौ स्थित्वा रथे स्थितम्\n",
    "09005022c": "उवाच प्राञ्जलिर्भूत्वा रामभीष्मसमं रणे\n",
    "09005023a": "अयं स कालः संप्राप्तो मित्राणां मित्रवत्सल\n",
    "09005023c": "यत्र मित्रममित्रं वा परीक्षन्ते बुधा जनाः\n",
    "09005024a": "स भवानस्तु नः शूरः प्रणेता वाहिनीमुखे\n",
    "09005024c": "रणं च याते भवति पाण्डवा मन्दचेतसः\n",
    "09005024e": "भविष्यन्ति सहामात्याः पाञ्चालाश्च निरुद्यमाः\n",
    "09005025": "शल्य उवाच\n",
    "09005025a": "यत्तु मां मन्यसे राजन्कुरुराज करोमि तत्\n",
    "09005025c": "त्वत्प्रियार्थं हि मे सर्वं प्राणा राज्यं धनानि च\n",
    "09005026": "दुर्योधन उवाच\n",
    "09005026a": "सेनापत्येन वरये त्वामहं मातुलातुलम्\n",
    "09005026c": "सोऽस्मान्पाहि युधां श्रेष्ठ स्कन्दो देवानिवाहवे\n",
    "09005027a": "अभिषिच्यस्व राजेन्द्र देवानामिव पावकिः\n",
    "09005027c": "जहि शत्रून्रणे वीर महेन्द्रो दानवानिव\n",
    "09006001": "संजय उवाच\n",
    "09006001a": "एतच्छ्रुत्वा वचो राज्ञो मद्रराजः प्रतापवान्\n",
    "09006001c": "दुर्योधनं तदा राजन्वाक्यमेतदुवाच ह\n",
    "09006002a": "दुर्योधन महाबाहो शृणु वाक्यविदां वर\n",
    "09006002c": "यावेतौ मन्यसे कृष्णौ रथस्थौ रथिनां वरौ\n",
    "09006002e": "न मे तुल्यावुभावेतौ बाहुवीर्ये कथंचन\n",
    "09006003a": "उद्यतां पृथिवीं सर्वां ससुरासुरमानवाम्\n",
    "09006003c": "योधयेयं रणमुखे संक्रुद्धः किमु पाण्डवान्\n",
    "09006003e": "विजेष्ये च रणे पार्थान्सोमकांश्च समागतान्\n",
    "09006004a": "अहं सेनाप्रणेता ते भविष्यामि न संशयः\n",
    "09006004c": "तं च व्यूहं विधास्यामि न तरिष्यन्ति यं परे\n",
    "09006004e": "इति सत्यं ब्रवीम्येष दुर्योधन न संशयः\n",
    "09006005a": "एवमुक्तस्ततो राजा मद्राधिपतिमञ्जसा\n",
    "09006005c": "अभ्यषिञ्चत सेनाया मध्ये भरतसत्तम\n",
    "09006005e": "विधिना शास्त्रदृष्टेन हृष्टरूपो विशां पते\n",
    "09006006a": "अभिषिक्ते ततस्तस्मिन्सिंहनादो महानभूत्\n",
    "09006006c": "तव सैन्येष्ववाद्यन्त वादित्राणि च भारत\n",
    "09006007a": "हृष्टाश्चासंस्तदा योधा मद्रकाश्च महारथाः\n",
    "09006007c": "तुष्टुवुश्चैव राजानं शल्यमाहवशोभिनम्\n",
    "09006008a": "जय राजंश्चिरं जीव जहि शत्रून्समागतान्\n",
    "09006008c": "तव बाहुबलं प्राप्य धार्तराष्ट्रा महाबलाः\n",
    "09006008e": "निखिलां पृथिवीं सर्वां प्रशासन्तु हतद्विषः\n",
    "09006009a": "त्वं हि शक्तो रणे जेतुं ससुरासुरमानवान्\n",
    "09006009c": "मर्त्यधर्माण इह तु किमु सोमकसृञ्जयान्\n",
    "09006010a": "एवं संस्तूयमानस्तु मद्राणामधिपो बली\n",
    "09006010c": "हर्षं प्राप तदा वीरो दुरापमकृतात्मभिः\n",
    "09006011": "शल्य उवाच\n",
    "09006011a": "अद्यैवाहं रणे सर्वान्पाञ्चालान्सह पाण्डवैः\n",
    "09006011c": "निहनिष्यामि राजेन्द्र स्वर्गं यास्यामि वा हतः\n",
    "09006012a": "अद्य पश्यन्तु मां लोका विचरन्तमभीतवत्\n",
    "09006012c": "अद्य पाण्डुसुताः सर्वे वासुदेवः ससात्यकिः\n",
    "09006013a": "पाञ्चालाश्चेदयश्चैव द्रौपदेयाश्च सर्वशः\n",
    "09006013c": "धृष्टद्युम्नः शिखण्डी च सर्वे चापि प्रभद्रकाः\n",
    "09006014a": "विक्रमं मम पश्यन्तु धनुषश्च महद्बलम्\n",
    "09006014c": "लाघवं चास्त्रवीर्यं च भुजयोश्च बलं युधि\n",
    "09006015a": "अद्य पश्यन्तु मे पार्थाः सिद्धाश्च सह चारणैः\n",
    "09006015c": "यादृशं मे बलं बाह्वोः संपदस्त्रेषु या च मे\n",
    "09006016a": "अद्य मे विक्रमं दृष्ट्वा पाण्डवानां महारथाः\n",
    "09006016c": "प्रतीकारपरा भूत्वा चेष्टन्तां विविधाः क्रियाः\n",
    "09006017a": "अद्य सैन्यानि पाण्डूनां द्रावयिष्ये समन्ततः\n",
    "09006017c": "द्रोणभीष्मावति विभो सूतपुत्रं च संयुगे\n",
    "09006017e": "विचरिष्ये रणे युध्यन्प्रियार्थं तव कौरव\n",
    "09006018": "संजय उवाच\n",
    "09006018a": "अभिषिक्ते तदा शल्ये तव सैन्येषु मानद\n",
    "09006018c": "न कर्णव्यसनं किंचिन्मेनिरे तत्र भारत\n",
    "09006019a": "हृष्टाः सुमनसश्चैव बभूवुस्तत्र सैनिकाः\n",
    "09006019c": "मेनिरे निहतान्पार्थान्मद्रराजवशं गतान्\n",
    "09006020a": "प्रहर्षं प्राप्य सेना तु तावकी भरतर्षभ\n",
    "09006020c": "तां रात्रिं सुखिनी सुप्ता स्वस्थचित्तेव साभवत्\n",
    "09006021a": "सैन्यस्य तव तं शब्दं श्रुत्वा राजा युधिष्ठिरः\n",
    "09006021c": "वार्ष्णेयमब्रवीद्वाक्यं सर्वक्षत्रस्य शृण्वतः\n",
    "09006022a": "मद्रराजः कृतः शल्यो धार्तराष्ट्रेण माधव\n",
    "09006022c": "सेनापतिर्महेष्वासः सर्वसैन्येषु पूजितः\n",
    "09006023a": "एतज्ज्ञात्वा यथाभूतं कुरु माधव यत्क्षमम्\n",
    "09006023c": "भवान्नेता च गोप्ता च विधत्स्व यदनन्तरम्\n",
    "09006024a": "तमब्रवीन्महाराज वासुदेवो जनाधिपम्\n",
    "09006024c": "आर्तायनिमहं जाने यथातत्त्वेन भारत\n",
    "09006025a": "वीर्यवांश्च महातेजा महात्मा च विशेषतः\n",
    "09006025c": "कृती च चित्रयोधी च संयुक्तो लाघवेन च\n",
    "09006026a": "यादृग्भीष्मस्तथा द्रोणो यादृक्कर्णश्च संयुगे\n",
    "09006026c": "तादृशस्तद्विशिष्टो वा मद्रराजो मतो मम\n",
    "09006027a": "युध्यमानस्य तस्याजौ चिन्तयन्नेव भारत\n",
    "09006027c": "योद्धारं नाधिगच्छामि तुल्यरूपं जनाधिप\n",
    "09006028a": "शिखण्ड्यर्जुनभीमानां सात्वतस्य च भारत\n",
    "09006028c": "धृष्टद्युम्नस्य च तथा बलेनाभ्यधिको रणे\n",
    "09006029a": "मद्रराजो महाराज सिंहद्विरदविक्रमः\n",
    "09006029c": "विचरिष्यत्यभीः काले कालः क्रुद्धः प्रजास्विव\n",
    "09006030a": "तस्याद्य न प्रपश्यामि प्रतियोद्धारमाहवे\n",
    "09006030c": "त्वामृते पुरुषव्याघ्र शार्दूलसमविक्रमम्\n",
    "09006031a": "सदेवलोके कृत्स्नेऽस्मिन्नान्यस्त्वत्तः पुमान्भवेत्\n",
    "09006031c": "मद्रराजं रणे क्रुद्धं यो हन्यात्कुरुनन्दन\n",
    "09006031e": "अहन्यहनि युध्यन्तं क्षोभयन्तं बलं तव\n",
    "09006032a": "तस्माज्जहि रणे शल्यं मघवानिव शम्बरम्\n",
    "09006032c": "अतिपश्चादसौ वीरो धार्तराष्ट्रेण सत्कृतः\n",
    "09006033a": "तवैव हि जयो नूनं हते मद्रेश्वरे युधि\n",
    "09006033c": "तस्मिन्हते हतं सर्वं धार्तराष्ट्रबलं महत्\n",
    "09006034a": "एतच्छ्रुत्वा महाराज वचनं मम सांप्रतम्\n",
    "09006034c": "प्रत्युद्याहि रणे पार्थ मद्रराजं महाबलम्\n",
    "09006034e": "जहि चैनं महाबाहो वासवो नमुचिं यथा\n",
    "09006035a": "न चैवात्र दया कार्या मातुलोऽयं ममेति वै\n",
    "09006035c": "क्षत्रधर्मं पुरस्कृत्य जहि मद्रजनेश्वरम्\n",
    "09006036a": "भीष्मद्रोणार्णवं तीर्त्वा कर्णपातालसंभवम्\n",
    "09006036c": "मा निमज्जस्व सगणः शल्यमासाद्य गोष्पदम्\n",
    "09006037a": "यच्च ते तपसो वीर्यं यच्च क्षात्रं बलं तव\n",
    "09006037c": "तद्दर्शय रणे सर्वं जहि चैनं महारथम्\n",
    "09006038a": "एतावदुक्त्वा वचनं केशवः परवीरहा\n",
    "09006038c": "जगाम शिबिरं सायं पूज्यमानोऽथ पाण्डवैः\n",
    "09006039a": "केशवे तु तदा याते धर्मराजो युधिष्ठिरः\n",
    "09006039c": "विसृज्य सर्वान्भ्रातॄंश्च पाञ्चालानथ सोमकान्\n",
    "09006039e": "सुष्वाप रजनीं तां तु विशल्य इव कुञ्जरः\n",
    "09006040a": "ते च सर्वे महेष्वासाः पाञ्चालाः पाण्डवास्तथा\n",
    "09006040c": "कर्णस्य निधने हृष्टाः सुषुपुस्तां निशां तदा\n",
    "09006041a": "गतज्वरं महेष्वासं तीर्णपारं महारथम्\n",
    "09006041c": "बभूव पाण्डवेयानां सैन्यं प्रमुदितं निशि\n",
    "09006041e": "सूतपुत्रस्य निधने जयं लब्ध्वा च मारिष\n",
    "09007001": "संजय उवाच\n",
    "09007001a": "व्यतीतायां रजन्यां तु राजा दुर्योधनस्तदा\n",
    "09007001c": "अब्रवीत्तावकान्सर्वान्संनह्यन्तां महारथाः\n",
    "09007002a": "राज्ञस्तु मतमाज्ञाय समनह्यत सा चमूः\n",
    "09007002c": "अयोजयन्रथांस्तूर्णं पर्यधावंस्तथापरे\n",
    "09007003a": "अकल्प्यन्त च मातङ्गाः समनह्यन्त पत्तयः\n",
    "09007003c": "हयानास्तरणोपेतांश्चक्रुरन्ये सहस्रशः\n",
    "09007004a": "वादित्राणां च निनदः प्रादुरासीद्विशां पते\n",
    "09007004c": "बोधनार्थं हि योधानां सैन्यानां चाप्युदीर्यताम्\n",
    "09007005a": "ततो बलानि सर्वाणि सेनाशिष्टानि भारत\n",
    "09007005c": "संनद्धान्येव ददृशुर्मृत्युं कृत्वा निवर्तनम्\n",
    "09007006a": "शल्यं सेनापतिं कृत्वा मद्रराजं महारथाः\n",
    "09007006c": "प्रविभज्य बलं सर्वमनीकेषु व्यवस्थिताः\n",
    "09007007a": "ततः सर्वे समागम्य पुत्रेण तव सैनिकाः\n",
    "09007007c": "कृपश्च कृतवर्मा च द्रौणिः शल्योऽथ सौबलः\n",
    "09007008a": "अन्ये च पार्थिवाः शेषाः समयं चक्रिरे तदा\n",
    "09007008c": "न न एकेन योद्धव्यं कथंचिदपि पाण्डवैः\n",
    "09007009a": "यो ह्येकः पाण्डवैर्युध्येद्यो वा युध्यन्तमुत्सृजेत्\n",
    "09007009c": "स पञ्चभिर्भवेद्युक्तः पातकैः सोपपातकैः\n",
    "09007009e": "अन्योन्यं परिरक्षद्भिर्योद्धव्यं सहितैश्च नः\n",
    "09007010a": "एवं ते समयं कृत्वा सर्वे तत्र महारथाः\n",
    "09007010c": "मद्रराजं पुरस्कृत्य तूर्णमभ्यद्रवन्परान्\n",
    "09007011a": "तथैव पाण्डवा राजन्व्यूह्य सैन्यं महारणे\n",
    "09007011c": "अभ्ययुः कौरवान्सर्वान्योत्स्यमानाः समन्ततः\n",
    "09007012a": "तद्बलं भरतश्रेष्ठ क्षुब्धार्णवसमस्वनम्\n",
    "09007012c": "समुद्धूतार्णवाकारमुद्धूतरथकुञ्जरम्\n",
    "09007013": "धृतराष्ट्र उवाच\n",
    "09007013a": "द्रोणस्य भीष्मस्य च वै राधेयस्य च मे श्रुतम्\n",
    "09007013c": "पातनं शंस मे भूयः शल्यस्याथ सुतस्य मे\n",
    "09007014a": "कथं रणे हतः शल्यो धर्मराजेन संजय\n",
    "09007014c": "भीमेन च महाबाहुः पुत्रो दुर्योधनो मम\n",
    "09007015": "संजय उवाच\n",
    "09007015a": "क्षयं मनुष्यदेहानां रथनागाश्वसंक्षयम्\n",
    "09007015c": "शृणु राजन्स्थिरो भूत्वा संग्रामं शंसतो मम\n",
    "09007016a": "आशा बलवती राजन्पुत्राणां तेऽभवत्तदा\n",
    "09007016c": "हते भीष्मे च द्रोणे च सूतपुत्रे च पातिते\n",
    "09007016e": "शल्यः पार्थान्रणे सर्वान्निहनिष्यति मारिष\n",
    "09007017a": "तामाशां हृदये कृत्वा समाश्वास्य च भारत\n",
    "09007017c": "मद्रराजं च समरे समाश्रित्य महारथम्\n",
    "09007017e": "नाथवन्तमथात्मानममन्यत सुतस्तव\n",
    "09007018a": "यदा कर्णे हते पार्थाः सिंहनादं प्रचक्रिरे\n",
    "09007018c": "तदा राजन्धार्तराष्ट्रानाविवेश महद्भयम्\n",
    "09007019a": "तान्समाश्वास्य तु तदा मद्रराजः प्रतापवान्\n",
    "09007019c": "व्यूह्य व्यूहं महाराज सर्वतोभद्रमृद्धिमत्\n",
    "09007020a": "प्रत्युद्यातो रणे पार्थान्मद्रराजः प्रतापवान्\n",
    "09007020c": "विधुन्वन्कार्मुकं चित्रं भारघ्नं वेगवत्तरम्\n",
    "09007021a": "रथप्रवरमास्थाय सैन्धवाश्वं महारथः\n",
    "09007021c": "तस्य सीता महाराज रथस्थाशोभयद्रथम्\n",
    "09007022a": "स तेन संवृतो वीरो रथेनामित्रकर्शनः\n",
    "09007022c": "तस्थौ शूरो महाराज पुत्राणां ते भयप्रणुत्\n",
    "09007023a": "प्रयाणे मद्रराजोऽभून्मुखं व्यूहस्य दंशितः\n",
    "09007023c": "मद्रकैः सहितो वीरैः कर्णपुत्रैश्च दुर्जयैः\n",
    "09007024a": "सव्येऽभूत्कृतवर्मा च त्रिगर्तैः परिवारितः\n",
    "09007024c": "गौतमो दक्षिणे पार्श्वे शकैश्च यवनैः सह\n",
    "09007025a": "अश्वत्थामा पृष्ठतोऽभूत्काम्बोजैः परिवारितः\n",
    "09007025c": "दुर्योधनोऽभवन्मध्ये रक्षितः कुरुपुंगवैः\n",
    "09007026a": "हयानीकेन महता सौबलश्चापि संवृतः\n",
    "09007026c": "प्रययौ सर्वसैन्येन कैतव्यश्च महारथः\n",
    "09007027a": "पाण्डवाश्च महेष्वासा व्यूह्य सैन्यमरिंदमाः\n",
    "09007027c": "त्रिधा भूत्वा महाराज तव सैन्यमुपाद्रवन्\n",
    "09007028a": "धृष्टद्युम्नः शिखण्डी च सात्यकिश्च महारथः\n",
    "09007028c": "शल्यस्य वाहिनीं तूर्णमभिदुद्रुवुराहवे\n",
    "09007029a": "ततो युधिष्ठिरो राजा स्वेनानीकेन संवृतः\n",
    "09007029c": "शल्यमेवाभिदुद्राव जिघांसुर्भरतर्षभ\n",
    "09007030a": "हार्दिक्यं तु महेष्वासमर्जुनः शत्रुपूगहा\n",
    "09007030c": "संशप्तकगणांश्चैव वेगतोऽभिविदुद्रुवे\n",
    "09007031a": "गौतमं भीमसेनो वै सोमकाश्च महारथाः\n",
    "09007031c": "अभ्यद्रवन्त राजेन्द्र जिघांसन्तः परान्युधि\n",
    "09007032a": "माद्रीपुत्रौ तु शकुनिमुलूकं च महारथौ\n",
    "09007032c": "ससैन्यौ सहसेनौ तावुपतस्थतुराहवे\n",
    "09007033a": "तथैवायुतशो योधास्तावकाः पाण्डवान्रणे\n",
    "09007033c": "अभ्यद्रवन्त संक्रुद्धा विविधायुधपाणयः\n",
    "09007034": "धृतराष्ट्र उवाच\n",
    "09007034a": "हते भीष्मे महेष्वासे द्रोणे कर्णे महारथे\n",
    "09007034c": "कुरुष्वल्पावशिष्टेषु पाण्डवेषु च संयुगे\n",
    "09007035a": "सुसंरब्धेषु पार्थेषु पराक्रान्तेषु संजय\n",
    "09007035c": "मामकानां परेषां च किं शिष्टमभवद्बलम्\n",
    "09007036": "संजय उवाच\n",
    "09007036a": "यथा वयं परे राजन्युद्धाय समवस्थिताः\n",
    "09007036c": "यावच्चासीद्बलं शिष्टं संग्रामे तन्निबोध मे\n",
    "09007037a": "एकादश सहस्राणि रथानां भरतर्षभ\n",
    "09007037c": "दश दन्तिसहस्राणि सप्त चैव शतानि च\n",
    "09007038a": "पूर्णे शतसहस्रे द्वे हयानां भरतर्षभ\n",
    "09007038c": "नरकोट्यस्तथा तिस्रो बलमेतत्तवाभवत्\n",
    "09007039a": "रथानां षट्सहस्राणि षट्सहस्राश्च कुञ्जराः\n",
    "09007039c": "दश चाश्वसहस्राणि पत्तिकोटी च भारत\n",
    "09007040a": "एतद्बलं पाण्डवानामभवच्छेषमाहवे\n",
    "09007040c": "एत एव समाजग्मुर्युद्धाय भरतर्षभ\n",
    "09007041a": "एवं विभज्य राजेन्द्र मद्रराजमते स्थिताः\n",
    "09007041c": "पाण्डवान्प्रत्युदीयाम जयगृद्धाः प्रमन्यवः\n",
    "09007042a": "तथैव पाण्डवाः शूराः समरे जितकाशिनः\n",
    "09007042c": "उपयाता नरव्याघ्राः पाञ्चालाश्च यशस्विनः\n",
    "09007043a": "एवमेते बलौघेन परस्परवधैषिणः\n",
    "09007043c": "उपयाता नरव्याघ्राः पूर्वां संध्यां प्रति प्रभो\n",
    "09007044a": "ततः प्रववृते युद्धं घोररूपं भयानकम्\n",
    "09007044c": "तावकानां परेषां च निघ्नतामितरेतरम्\n",
    "09008001": "संजय उवाच\n",
    "09008001a": "ततः प्रववृते युद्धं कुरूणां भयवर्धनम्\n",
    "09008001c": "सृञ्जयैः सह राजेन्द्र घोरं देवासुरोपमम्\n",
    "09008002a": "नरा रथा गजौघाश्च सादिनश्च सहस्रशः\n",
    "09008002c": "वाजिनश्च पराक्रान्ताः समाजग्मुः परस्परम्\n",
    "09008003a": "नागानां भीमरूपाणां द्रवतां निस्वनो महान्\n",
    "09008003c": "अश्रूयत यथा काले जलदानां नभस्तले\n",
    "09008004a": "नागैरभ्याहताः केचित्सरथा रथिनोऽपतन्\n",
    "09008004c": "व्यद्रवन्त रणे वीरा द्राव्यमाणा मदोत्कटैः\n",
    "09008005a": "हयौघान्पादरक्षांश्च रथिनस्तत्र शिक्षिताः\n",
    "09008005c": "शरैः संप्रेषयामासुः परलोकाय भारत\n",
    "09008006a": "सादिनः शिक्षिता राजन्परिवार्य महारथान्\n",
    "09008006c": "विचरन्तो रणेऽभ्यघ्नन्प्रासशक्त्यृष्टिभिस्तथा\n",
    "09008007a": "धन्विनः पुरुषाः केचित्संनिवार्य महारथान्\n",
    "09008007c": "एकं बहव आसाद्य प्रेषयेयुर्यमक्षयम्\n",
    "09008008a": "नागं रथवरांश्चान्ये परिवार्य महारथाः\n",
    "09008008c": "सोत्तरायुधिनं जघ्नुर्द्रवमाणा महारवम्\n",
    "09008009a": "तथा च रथिनं क्रुद्धं विकिरन्तं शरान्बहून्\n",
    "09008009c": "नागा जघ्नुर्महाराज परिवार्य समन्ततः\n",
    "09008010a": "नागो नागमभिद्रुत्य रथी च रथिनं रणे\n",
    "09008010c": "शक्तितोमरनाराचैर्निजघ्नुस्तत्र तत्र ह\n",
    "09008011a": "पादातानवमृद्नन्तो रथवारणवाजिनः\n",
    "09008011c": "रणमध्ये व्यदृश्यन्त कुर्वन्तो महदाकुलम्\n",
    "09008012a": "हयाश्च पर्यधावन्त चामरैरुपशोभिताः\n",
    "09008012c": "हंसा हिमवतः प्रस्थे पिबन्त इव मेदिनीम्\n",
    "09008013a": "तेषां तु वाजिनां भूमिः खुरैश्चित्रा विशां पते\n",
    "09008013c": "अशोभत यथा नारी करजक्षतविक्षता\n",
    "09008014a": "वाजिनां खुरशब्देन रथनेमिस्वनेन च\n",
    "09008014c": "पत्तीनां चापि शब्देन नागानां बृंहितेन च\n",
    "09008015a": "वादित्राणां च घोषेण शङ्खानां निस्वनेन च\n",
    "09008015c": "अभवन्नादिता भूमिर्निर्घातैरिव भारत\n",
    "09008016a": "धनुषां कूजमानानां निस्त्रिंशानां च दीप्यताम्\n",
    "09008016c": "कवचानां प्रभाभिश्च न प्राज्ञायत किंचन\n",
    "09008017a": "बहवो बाहवश्छिन्ना नागराजकरोपमाः\n",
    "09008017c": "उद्वेष्टन्ते विवेष्टन्ते वेगं कुर्वन्ति दारुणम्\n",
    "09008018a": "शिरसां च महाराज पततां वसुधातले\n",
    "09008018c": "च्युतानामिव तालेभ्यः फलानां श्रूयते स्वनः\n",
    "09008019a": "शिरोभिः पतितैर्भाति रुधिरार्द्रैर्वसुंधरा\n",
    "09008019c": "तपनीयनिभैः काले नलिनैरिव भारत\n",
    "09008020a": "उद्वृत्तनयनैस्तैस्तु गतसत्त्वैः सुविक्षतैः\n",
    "09008020c": "व्यभ्राजत महाराज पुण्डरीकैरिवावृता\n",
    "09008021a": "बाहुभिश्चन्दनादिग्धैः सकेयूरैर्महाधनैः\n",
    "09008021c": "पतितैर्भाति राजेन्द्र मही शक्रध्वजैरिव\n",
    "09008022a": "ऊरुभिश्च नरेन्द्राणां विनिकृत्तैर्महाहवे\n",
    "09008022c": "हस्तिहस्तोपमैरन्यैः संवृतं तद्रणाङ्गणम्\n",
    "09008023a": "कबन्धशतसंकीर्णं छत्रचामरशोभितम्\n",
    "09008023c": "सेनावनं तच्छुशुभे वनं पुष्पाचितं यथा\n",
    "09008024a": "तत्र योधा महाराज विचरन्तो ह्यभीतवत्\n",
    "09008024c": "दृश्यन्ते रुधिराक्ताङ्गाः पुष्पिता इव किंशुकाः\n",
    "09008025a": "मातङ्गाश्चाप्यदृश्यन्त शरतोमरपीडिताः\n",
    "09008025c": "पतन्तस्तत्र तत्रैव छिन्नाभ्रसदृशा रणे\n",
    "09008026a": "गजानीकं महाराज वध्यमानं महात्मभिः\n",
    "09008026c": "व्यदीर्यत दिशः सर्वा वातनुन्ना घना इव\n",
    "09008027a": "ते गजा घनसंकाशाः पेतुरुर्व्यां समन्ततः\n",
    "09008027c": "वज्ररुग्णा इव बभुः पर्वता युगसंक्षये\n",
    "09008028a": "हयानां सादिभिः सार्धं पतितानां महीतले\n",
    "09008028c": "राशयः संप्रदृश्यन्ते गिरिमात्रास्ततस्ततः\n",
    "09008029a": "संजज्ञे रणभूमौ तु परलोकवहा नदी\n",
    "09008029c": "शोणितोदा रथावर्ता ध्वजवृक्षास्थिशर्करा\n",
    "09008030a": "भुजनक्रा धनुःस्रोता हस्तिशैला हयोपला\n",
    "09008030c": "मेदोमज्जाकर्दमिनी छत्रहंसा गदोडुपा\n",
    "09008031a": "कवचोष्णीषसंछन्ना पताकारुचिरद्रुमा\n",
    "09008031c": "चक्रचक्रावलीजुष्टा त्रिवेणूदण्डकावृता\n",
    "09008032a": "शूराणां हर्षजननी भीरूणां भयवर्धिनी\n",
    "09008032c": "प्रावर्तत नदी रौद्रा कुरुसृञ्जयसंकुला\n",
    "09008033a": "तां नदीं पितृलोकाय वहन्तीमतिभैरवाम्\n",
    "09008033c": "तेरुर्वाहननौभिस्ते शूराः परिघबाहवः\n",
    "09008034a": "वर्तमाने तथा युद्धे निर्मर्यादे विशां पते\n",
    "09008034c": "चतुरङ्गक्षये घोरे पूर्वं देवासुरोपमे\n",
    "09008035a": "अक्रोशन्बान्धवानन्ये तत्र तत्र परंतप\n",
    "09008035c": "क्रोशद्भिर्बान्धवैश्चान्ये भयार्ता न निवर्तिरे\n",
    "09008036a": "निर्मर्यादे तथा युद्धे वर्तमाने भयानके\n",
    "09008036c": "अर्जुनो भीमसेनश्च मोहयां चक्रतुः परान्\n",
    "09008037a": "सा वध्यमाना महती सेना तव जनाधिप\n",
    "09008037c": "अमुह्यत्तत्र तत्रैव योषिन्मदवशादिव\n",
    "09008038a": "मोहयित्वा च तां सेनां भीमसेनधनंजयौ\n",
    "09008038c": "दध्मतुर्वारिजौ तत्र सिंहनादं च नेदतुः\n",
    "09008039a": "श्रुत्वैव तु महाशब्दं धृष्टद्युम्नशिखण्डिनौ\n",
    "09008039c": "धर्मराजं पुरस्कृत्य मद्रराजमभिद्रुतौ\n",
    "09008040a": "तत्राश्चर्यमपश्याम घोररूपं विशां पते\n",
    "09008040c": "शल्येन संगताः शूरा यदयुध्यन्त भागशः\n",
    "09008041a": "माद्रीपुत्रौ सरभसौ कृतास्त्रौ युद्धदुर्मदौ\n",
    "09008041c": "अभ्ययातां त्वरायुक्तौ जिगीषन्तौ बलं तव\n",
    "09008042a": "ततो न्यवर्तत बलं तावकं भरतर्षभ\n",
    "09008042c": "शरैः प्रणुन्नं बहुधा पाण्डवैर्जितकाशिभिः\n",
    "09008043a": "वध्यमाना चमूः सा तु पुत्राणां प्रेक्षतां तव\n",
    "09008043c": "भेजे दिशो महाराज प्रणुन्ना दृढधन्विभिः\n",
    "09008043e": "हाहाकारो महाञ्जज्ञे योधानां तव भारत\n",
    "09008044a": "तिष्ठ तिष्ठेति वागासीद्द्रावितानां महात्मनाम्\n",
    "09008044c": "क्षत्रियाणां तदान्योन्यं संयुगे जयमिच्छताम्\n",
    "09008044e": "आद्रवन्नेव भग्नास्ते पाण्डवैस्तव सैनिकाः\n",
    "09008045a": "त्यक्त्वा युद्धे प्रियान्पुत्रान्भ्रातॄनथ पितामहान्\n",
    "09008045c": "मातुलान्भागिनेयांश्च तथा संबन्धिबान्धवान्\n",
    "09008046a": "हयान्द्विपांस्त्वरयन्तो योधा जग्मुः समन्ततः\n",
    "09008046c": "आत्मत्राणकृतोत्साहास्तावका भरतर्षभ\n",
    "09009001": "संजय उवाच\n",
    "09009001a": "तत्प्रभग्नं बलं दृष्ट्वा मद्रराजः प्रतापवान्\n",
    "09009001c": "उवाच सारथिं तूर्णं चोदयाश्वान्महाजवान्\n",
    "09009002a": "एष तिष्ठति वै राजा पाण्डुपुत्रो युधिष्ठिरः\n",
    "09009002c": "छत्रेण ध्रियमाणेन पाण्डुरेण विराजता\n",
    "09009003a": "अत्र मां प्रापय क्षिप्रं पश्य मे सारथे बलम्\n",
    "09009003c": "न समर्था हि मे पार्थाः स्थातुमद्य पुरो युधि\n",
    "09009004a": "एवमुक्तस्ततः प्रायान्मद्रराजस्य सारथिः\n",
    "09009004c": "यत्र राजा सत्यसंधो धर्मराजो युधिष्ठिरः\n",
    "09009005a": "आपतन्तं च सहसा पाण्डवानां महद्बलम्\n",
    "09009005c": "दधारैको रणे शल्यो वेलेवोद्धृतमर्णवम्\n",
    "09009006a": "पाण्डवानां बलौघस्तु शल्यमासाद्य मारिष\n",
    "09009006c": "व्यतिष्ठत तदा युद्धे सिन्धोर्वेग इवाचलम्\n",
    "09009007a": "मद्रराजं तु समरे दृष्ट्वा युद्धाय विष्ठितम्\n",
    "09009007c": "कुरवः संन्यवर्तन्त मृत्युं कृत्वा निवर्तनम्\n",
    "09009008a": "तेषु राजन्निवृत्तेषु व्यूढानीकेषु भागशः\n",
    "09009008c": "प्रावर्तत महारौद्रः संग्रामः शोणितोदकः\n",
    "09009008e": "समार्छच्चित्रसेनेन नकुलो युद्धदुर्मदः\n",
    "09009009a": "तौ परस्परमासाद्य चित्रकार्मुकधारिणौ\n",
    "09009009c": "मेघाविव यथोद्वृत्तौ दक्षिणोत्तरवर्षिणौ\n",
    "09009010a": "शरतोयैः सिषिचतुस्तौ परस्परमाहवे\n",
    "09009010c": "नान्तरं तत्र पश्यामि पाण्डवस्येतरस्य वा\n",
    "09009011a": "उभौ कृतास्त्रौ बलिनौ रथचर्याविशारदौ\n",
    "09009011c": "परस्परवधे यत्तौ छिद्रान्वेषणतत्परौ\n",
    "09009012a": "चित्रसेनस्तु भल्लेन पीतेन निशितेन च\n",
    "09009012c": "नकुलस्य महाराज मुष्टिदेशेऽच्छिनद्धनुः\n",
    "09009013a": "अथैनं छिन्नधन्वानं रुक्मपुङ्खैः शिलाशितैः\n",
    "09009013c": "त्रिभिः शरैरसंभ्रान्तो ललाटे वै समर्पयत्\n",
    "09009014a": "हयांश्चास्य शरैस्तीक्ष्णैः प्रेषयामास मृत्यवे\n",
    "09009014c": "तथा ध्वजं सारथिं च त्रिभिस्त्रिभिरपातयत्\n",
    "09009015a": "स शत्रुभुजनिर्मुक्तैर्ललाटस्थैस्त्रिभिः शरैः\n",
    "09009015c": "नकुलः शुशुभे राजंस्त्रिशृङ्ग इव पर्वतः\n",
    "09009016a": "स छिन्नधन्वा विरथः खड्गमादाय चर्म च\n",
    "09009016c": "रथादवातरद्वीरः शैलाग्रादिव केसरी\n",
    "09009017a": "पद्भ्यामापततस्तस्य शरवृष्टिमवासृजत्\n",
    "09009017c": "नकुलोऽप्यग्रसत्तां वै चर्मणा लघुविक्रमः\n",
    "09009018a": "चित्रसेनरथं प्राप्य चित्रयोधी जितश्रमः\n",
    "09009018c": "आरुरोह महाबाहुः सर्वसैन्यस्य पश्यतः\n",
    "09009019a": "सकुण्डलं समुकुटं सुनसं स्वायतेक्षणम्\n",
    "09009019c": "चित्रसेनशिरः कायादपाहरत पाण्डवः\n",
    "09009019e": "स पपात रथोपस्थाद्दिवाकरसमप्रभः\n",
    "09009020a": "चित्रसेनं विशस्तं तु दृष्ट्वा तत्र महारथाः\n",
    "09009020c": "साधुवादस्वनांश्चक्रुः सिंहनादांश्च पुष्कलान्\n",
    "09009021a": "विशस्तं भ्रातरं दृष्ट्वा कर्णपुत्रौ महारथौ\n",
    "09009021c": "सुषेणः सत्यसेनश्च मुञ्चन्तौ निशिताञ्शरान्\n",
    "09009022a": "ततोऽभ्यधावतां तूर्णं पाण्डवं रथिनां वरम्\n",
    "09009022c": "जिघांसन्तौ यथा नागं व्याघ्रौ राजन्महावने\n",
    "09009023a": "तावभ्यधावतां तीक्ष्णौ द्वावप्येनं महारथम्\n",
    "09009023c": "शरौघान्सम्यगस्यन्तौ जीमूतौ सलिलं यथा\n",
    "09009024a": "स शरैः सर्वतो विद्धः प्रहृष्ट इव पाण्डवः\n",
    "09009024c": "अन्यत्कार्मुकमादाय रथमारुह्य वीर्यवान्\n",
    "09009024e": "अतिष्ठत रणे वीरः क्रुद्धरूप इवान्तकः\n",
    "09009025a": "तस्य तौ भ्रातरौ राजञ्शरैः संनतपर्वभिः\n",
    "09009025c": "रथं विशकलीकर्तुं समारब्धौ विशां पते\n",
    "09009026a": "ततः प्रहस्य नकुलश्चतुर्भिश्चतुरो रणे\n",
    "09009026c": "जघान निशितैस्तीक्ष्णैः सत्यसेनस्य वाजिनः\n",
    "09009027a": "ततः संधाय नाराचं रुक्मपुङ्खं शिलाशितम्\n",
    "09009027c": "धनुश्चिच्छेद राजेन्द्र सत्यसेनस्य पाण्डवः\n",
    "09009028a": "अथान्यं रथमास्थाय धनुरादाय चापरम्\n",
    "09009028c": "सत्यसेनः सुषेणश्च पाण्डवं पर्यधावताम्\n",
    "09009029a": "अविध्यत्तावसंभ्रान्तौ माद्रीपुत्रः प्रतापवान्\n",
    "09009029c": "द्वाभ्यां द्वाभ्यां महाराज शराभ्यां रणमूर्धनि\n",
    "09009030a": "सुषेणस्तु ततः क्रुद्धः पाण्डवस्य महद्धनुः\n",
    "09009030c": "चिच्छेद प्रहसन्युद्धे क्षुरप्रेण महारथः\n",
    "09009031a": "अथान्यद्धनुरादाय नकुलः क्रोधमूर्छितः\n",
    "09009031c": "सुषेणं पञ्चभिर्विद्ध्वा ध्वजमेकेन चिच्छिदे\n",
    "09009032a": "सत्यसेनस्य च धनुर्हस्तावापं च मारिष\n",
    "09009032c": "चिच्छेद तरसा युद्धे तत उच्चुक्रुशुर्जनाः\n",
    "09009033a": "अथान्यद्धनुरादाय वेगघ्नं भारसाधनम्\n",
    "09009033c": "शरैः संछादयामास समन्तात्पाण्डुनन्दनम्\n",
    "09009034a": "संनिवार्य तु तान्बाणान्नकुलः परवीरहा\n",
    "09009034c": "सत्यसेनं सुषेणं च द्वाभ्यां द्वाभ्यामविध्यत\n",
    "09009035a": "तावेनं प्रत्यविध्येतां पृथक्पृथगजिह्मगैः\n",
    "09009035c": "सारथिं चास्य राजेन्द्र शरैर्विव्यधतुः शितैः\n",
    "09009036a": "सत्यसेनो रथेषां तु नकुलस्य धनुस्तथा\n",
    "09009036c": "पृथक्शराभ्यां चिच्छेद कृतहस्तः प्रतापवान्\n",
    "09009037a": "स रथेऽतिरथस्तिष्ठन्रथशक्तिं परामृशत्\n",
    "09009037c": "स्वर्णदण्डामकुण्ठाग्रां तैलधौतां सुनिर्मलाम्\n",
    "09009038a": "लेलिहानामिव विभो नागकन्यां महाविषाम्\n",
    "09009038c": "समुद्यम्य च चिक्षेप सत्यसेनस्य संयुगे\n",
    "09009039a": "सा तस्य हृदयं संख्ये बिभेद शतधा नृप\n",
    "09009039c": "स पपात रथाद्भूमौ गतसत्त्वोऽल्पचेतनः\n",
    "09009040a": "भ्रातरं निहतं दृष्ट्वा सुषेणः क्रोधमूर्छितः\n",
    "09009040c": "अभ्यवर्षच्छरैस्तूर्णं पदातिं पाण्डुनन्दनम्\n",
    "09009041a": "नकुलं विरथं दृष्ट्वा द्रौपदेयो महाबलः\n",
    "09009041c": "सुतसोमोऽभिदुद्राव परीप्सन्पितरं रणे\n",
    "09009042a": "ततोऽधिरुह्य नकुलः सुतसोमस्य तं रथम्\n",
    "09009042c": "शुशुभे भरतश्रेष्ठो गिरिस्थ इव केसरी\n",
    "09009042e": "सोऽन्यत्कार्मुकमादाय सुषेणं समयोधयत्\n",
    "09009043a": "तावुभौ शरवर्षाभ्यां समासाद्य परस्परम्\n",
    "09009043c": "परस्परवधे यत्नं चक्रतुः सुमहारथौ\n",
    "09009044a": "सुषेणस्तु ततः क्रुद्धः पाण्डवं विशिखैस्त्रिभिः\n",
    "09009044c": "सुतसोमं च विंशत्या बाह्वोरुरसि चार्पयत्\n",
    "09009045a": "ततः क्रुद्धो महाराज नकुलः परवीरहा\n",
    "09009045c": "शरैस्तस्य दिशः सर्वाश्छादयामास वीर्यवान्\n",
    "09009046a": "ततो गृहीत्वा तीक्ष्णाग्रमर्धचन्द्रं सुतेजनम्\n",
    "09009046c": "स वेगयुक्तं चिक्षेप कर्णपुत्रस्य संयुगे\n",
    "09009047a": "तस्य तेन शिरः कायाज्जहार नृपसत्तम\n",
    "09009047c": "पश्यतां सर्वसैन्यानां तदद्भुतमिवाभवत्\n",
    "09009048a": "स हतः प्रापतद्राजन्नकुलेन महात्मना\n",
    "09009048c": "नदीवेगादिवारुग्णस्तीरजः पादपो महान्\n",
    "09009049a": "कर्णपुत्रवधं दृष्ट्वा नकुलस्य च विक्रमम्\n",
    "09009049c": "प्रदुद्राव भयात्सेना तावकी भरतर्षभ\n",
    "09009050a": "तां तु सेनां महाराज मद्रराजः प्रतापवान्\n",
    "09009050c": "अपालयद्रणे शूरः सेनापतिररिंदमः\n",
    "09009051a": "विभीस्तस्थौ महाराज व्यवस्थाप्य च वाहिनीम्\n",
    "09009051c": "सिंहनादं भृशं कृत्वा धनुःशब्दं च दारुणम्\n",
    "09009052a": "तावकाः समरे राजन्रक्षिता दृढधन्वना\n",
    "09009052c": "प्रत्युद्ययुररातींस्ते समन्ताद्विगतव्यथाः\n",
    "09009053a": "मद्रराजं महेष्वासं परिवार्य समन्ततः\n",
    "09009053c": "स्थिता राजन्महासेना योद्धुकामाः समन्ततः\n",
    "09009054a": "सात्यकिर्भीमसेनश्च माद्रीपुत्रौ च पाण्डवौ\n",
    "09009054c": "युधिष्ठिरं पुरस्कृत्य ह्रीनिषेधमरिंदमम्\n",
    "09009055a": "परिवार्य रणे वीराः सिंहनादं प्रचक्रिरे\n",
    "09009055c": "बाणशब्दरवांश्चोग्रान्क्ष्वेडांश्च विविधान्दधुः\n",
    "09009056a": "तथैव तावकाः सर्वे मद्राधिपतिमञ्जसा\n",
    "09009056c": "परिवार्य सुसंरब्धाः पुनर्युद्धमरोचयन्\n",
    "09009057a": "ततः प्रववृते युद्धं भीरूणां भयवर्धनम्\n",
    "09009057c": "तावकानां परेषां च मृत्युं कृत्वा निवर्तनम्\n",
    "09009058a": "यथा देवासुरं युद्धं पूर्वमासीद्विशां पते\n",
    "09009058c": "अभीतानां तथा राजन्यमराष्ट्रविवर्धनम्\n",
    "09009059a": "ततः कपिध्वजो राजन्हत्वा संशप्तकान्रणे\n",
    "09009059c": "अभ्यद्रवत तां सेनां कौरवीं पाण्डुनन्दनः\n",
    "09009060a": "तथैव पाण्डवाः शेषा धृष्टद्युम्नपुरोगमाः\n",
    "09009060c": "अभ्यधावन्त तां सेनां विसृजन्तः शिताञ्शरान्\n",
    "09009061a": "पाण्डवैरवकीर्णानां संमोहः समजायत\n",
    "09009061c": "न च जज्ञुरनीकानि दिशो वा प्रदिशस्तथा\n",
    "09009062a": "आपूर्यमाणा निशितैः शरैः पाण्डवचोदितैः\n",
    "09009062c": "हतप्रवीरा विध्वस्ता कीर्यमाणा समन्ततः\n",
    "09009062e": "कौरव्यवध्यत चमूः पाण्डुपुत्रैर्महारथैः\n",
    "09009063a": "तथैव पाण्डवी सेना शरै राजन्समन्ततः\n",
    "09009063c": "रणेऽहन्यत पुत्रैस्ते शतशोऽथ सहस्रशः\n",
    "09009064a": "ते सेने भृशसंतप्ते वध्यमाने परस्परम्\n",
    "09009064c": "व्याकुले समपद्येतां वर्षासु सरिताविव\n",
    "09009065a": "आविवेश ततस्तीव्रं तावकानां महद्भयम्\n",
    "09009065c": "पाण्डवानां च राजेन्द्र तथाभूते महाहवे\n",
    "09010001": "संजय उवाच\n",
    "09010001a": "तस्मिन्विलुलिते सैन्ये वध्यमाने परस्परम्\n",
    "09010001c": "द्रवमाणेषु योधेषु निनदत्सु च दन्तिषु\n",
    "09010002a": "कूजतां स्तनतां चैव पदातीनां महाहवे\n",
    "09010002c": "विद्रुतेषु महाराज हयेषु बहुधा तदा\n",
    "09010003a": "प्रक्षये दारुणे जाते संहारे सर्वदेहिनाम्\n",
    "09010003c": "नानाशस्त्रसमावापे व्यतिषक्तरथद्विपे\n",
    "09010004a": "हर्षणे युद्धशौण्डानां भीरूणां भयवर्धने\n",
    "09010004c": "गाहमानेषु योधेषु परस्परवधैषिषु\n",
    "09010005a": "प्राणादाने महाघोरे वर्तमाने दुरोदरे\n",
    "09010005c": "संग्रामे घोररूपे तु यमराष्ट्रविवर्धने\n",
    "09010006a": "पाण्डवास्तावकं सैन्यं व्यधमन्निशितैः शरैः\n",
    "09010006c": "तथैव तावका योधा जघ्नुः पाण्डवसैनिकान्\n",
    "09010007a": "तस्मिंस्तथा वर्तमाने युद्धे भीरुभयावहे\n",
    "09010007c": "पूर्वाह्णे चैव संप्राप्ते भास्करोदयनं प्रति\n",
    "09010008a": "लब्धलक्षाः परे राजन्रक्षिताश्च महात्मना\n",
    "09010008c": "अयोधयंस्तव बलं मृत्युं कृत्वा निवर्तनम्\n",
    "09010009a": "बलिभिः पाण्डवैर्दृप्तैर्लब्धलक्षैः प्रहारिभिः\n",
    "09010009c": "कौरव्यसीदत्पृतना मृगीवाग्निसमाकुला\n",
    "09010010a": "तां दृष्ट्वा सीदतीं सेनां पङ्के गामिव दुर्बलाम्\n",
    "09010010c": "उज्जिहीर्षुस्तदा शल्यः प्रायात्पाण्डुचमूं प्रति\n",
    "09010011a": "मद्रराजस्तु संक्रुद्धो गृहीत्वा धनुरुत्तमम्\n",
    "09010011c": "अभ्यद्रवत संग्रामे पाण्डवानाततायिनः\n",
    "09010012a": "पाण्डवाश्च महाराज समरे जितकाशिनः\n",
    "09010012c": "मद्रराजं समासाद्य विव्यधुर्निशितैः शरैः\n",
    "09010013a": "ततः शरशतैस्तीक्ष्णैर्मद्रराजो महाबलः\n",
    "09010013c": "अर्दयामास तां सेनां धर्मराजस्य पश्यतः\n",
    "09010014a": "प्रादुरासंस्ततो राजन्नानारूपाण्यनेकशः\n",
    "09010014c": "चचाल शब्दं कुर्वाणा मही चापि सपर्वता\n",
    "09010015a": "सदण्डशूला दीप्ताग्राः शीर्यमाणाः समन्ततः\n",
    "09010015c": "उल्का भूमिं दिवः पेतुराहत्य रविमण्डलम्\n",
    "09010016a": "मृगाश्च माहिषाश्चापि पक्षिणश्च विशां पते\n",
    "09010016c": "अपसव्यं तदा चक्रुः सेनां ते बहुशो नृप\n",
    "09010017a": "ततस्तद्युद्धमत्युग्रमभवत्संघचारिणाम्\n",
    "09010017c": "तथा सर्वाण्यनीकानि संनिपत्य जनाधिप\n",
    "09010017e": "अभ्ययुः कौरवा राजन्पाण्डवानामनीकिनीम्\n",
    "09010018a": "शल्यस्तु शरवर्षेण वर्षन्निव सहस्रदृक्\n",
    "09010018c": "अभ्यवर्षददीनात्मा कुन्तीपुत्रं युधिष्ठिरम्\n",
    "09010019a": "भीमसेनं शरैश्चापि रुक्मपुङ्खैः शिलाशितः\n",
    "09010019c": "द्रौपदेयांस्तथा सर्वान्माद्रीपुत्रौ च पाण्डवौ\n",
    "09010020a": "धृष्टद्युम्नं च शैनेयं शिखण्डिनमथापि च\n",
    "09010020c": "एकैकं दशभिर्बाणैर्विव्याध च महाबलः\n",
    "09010020e": "ततोऽसृजद्बाणवर्षं घर्मान्ते मघवानिव\n",
    "09010021a": "ततः प्रभद्रका राजन्सोमकाश्च सहस्रशः\n",
    "09010021c": "पतिताः पात्यमानाश्च दृश्यन्ते शल्यसायकैः\n",
    "09010022a": "भ्रमराणामिव व्राताः शलभानामिव व्रजाः\n",
    "09010022c": "ह्रादिन्य इव मेघेभ्यः शल्यस्य न्यपतञ्शराः\n",
    "09010023a": "द्विरदास्तुरगाश्चार्ताः पत्तयो रथिनस्तथा\n",
    "09010023c": "शल्यस्य बाणैर्न्यपतन्बभ्रमुर्व्यनदंस्तथा\n",
    "09010024a": "आविष्ट इव मद्रेशो मन्युना पौरुषेण च\n",
    "09010024c": "प्राच्छादयदरीन्संख्ये कालसृष्ट इवान्तकः\n",
    "09010024e": "विनर्दमानो मद्रेशो मेघह्रादो महाबलः\n",
    "09010025a": "सा वध्यमाना शल्येन पाण्डवानामनीकिनी\n",
    "09010025c": "अजातशत्रुं कौन्तेयमभ्यधावद्युधिष्ठिरम्\n",
    "09010026a": "तां समर्प्य ततः संख्ये लघुहस्तः शितैः शरैः\n",
    "09010026c": "शरवर्षेण महता युधिष्ठिरमपीडयत्\n",
    "09010027a": "तमापतन्तं पत्त्यश्वैः क्रुद्धो राजा युधिष्ठिरः\n",
    "09010027c": "अवारयच्छरैस्तीक्ष्णैर्मत्तं द्विपमिवाङ्कुशैः\n",
    "09010028a": "तस्य शल्यः शरं घोरं मुमोचाशीविषोपमम्\n",
    "09010028c": "सोऽभ्यविध्यन्महात्मानं वेगेनाभ्यपतच्च गाम्\n",
    "09010029a": "ततो वृकोदरः क्रुद्धः शल्यं विव्याध सप्तभिः\n",
    "09010029c": "पञ्चभिः सहदेवस्तु नकुलो दशभिः शरैः\n",
    "09010030a": "द्रौपदेयाश्च शत्रुघ्नं शूरमार्तायनिं शरैः\n",
    "09010030c": "अभ्यवर्षन्महाभागं मेघा इव महीधरम्\n",
    "09010031a": "ततो दृष्ट्वा तुद्यमानं शल्यं पार्थैः समन्ततः\n",
    "09010031c": "कृतवर्मा कृपश्चैव संक्रुद्धावभ्यधावताम्\n",
    "09010032a": "उलूकश्च पतत्री च शकुनिश्चापि सौबलः\n",
    "09010032c": "स्मयमानश्च शनकैरश्वत्थामा महारथः\n",
    "09010032e": "तव पुत्राश्च कार्त्स्न्येन जुगुपुः शल्यमाहवे\n",
    "09010033a": "भीमसेनं त्रिभिर्विद्ध्वा कृतवर्मा शिलीमुखैः\n",
    "09010033c": "बाणवर्षेण महता क्रुद्धरूपमवारयत्\n",
    "09010034a": "धृष्टद्युम्नं कृपः क्रुद्धो बाणवर्षैरपीडयत्\n",
    "09010034c": "द्रौपदेयांश्च शकुनिर्यमौ च द्रौणिरभ्ययात्\n",
    "09010035a": "दुर्योधनो युधां श्रेष्ठावाहवे केशवार्जुनौ\n",
    "09010035c": "समभ्ययादुग्रतेजाः शरैश्चाभ्यहनद्बली\n",
    "09010036a": "एवं द्वंद्वशतान्यासंस्त्वदीयानां परैः सह\n",
    "09010036c": "घोररूपाणि चित्राणि तत्र तत्र विशां पते\n",
    "09010037a": "ऋश्यवर्णाञ्जघानाश्वान्भोजो भीमस्य संयुगे\n",
    "09010037c": "सोऽवतीर्य रथोपस्थाद्धताश्वः पाण्डुनन्दनः\n",
    "09010037e": "कालो दण्डमिवोद्यम्य गदापाणिरयुध्यत\n",
    "09010038a": "प्रमुखे सहदेवस्य जघानाश्वांश्च मद्रराट्\n",
    "09010038c": "ततः शल्यस्य तनयं सहदेवोऽसिनावधीत्\n",
    "09010039a": "गौतमः पुनराचार्यो धृष्टद्युम्नमयोधयत्\n",
    "09010039c": "असंभ्रान्तमसंभ्रान्तो यत्नवान्यत्नवत्तरम्\n",
    "09010040a": "द्रौपदेयांस्तथा वीरानेकैकं दशभिः शरैः\n",
    "09010040c": "अविध्यदाचार्यसुतो नातिक्रुद्धः स्मयन्निव\n",
    "09010041a": "शल्योऽपि राजन्संक्रुद्धो निघ्नन्सोमकपाण्डवान्\n",
    "09010041c": "पुनरेव शितैर्बाणैर्युधिष्ठिरमपीडयत्\n",
    "09010042a": "तस्य भीमो रणे क्रुद्धः संदष्टदशनच्छदः\n",
    "09010042c": "विनाशायाभिसंधाय गदामादत्त वीर्यवान्\n",
    "09010043a": "यमदण्डप्रतीकाशां कालरात्रिमिवोद्यताम्\n",
    "09010043c": "गजवाजिमनुष्याणां प्राणान्तकरणीमपि\n",
    "09010044a": "हेमपट्टपरिक्षिप्तामुल्कां प्रज्वलितामिव\n",
    "09010044c": "शैक्यां व्यालीमिवात्युग्रां वज्रकल्पामयस्मयीम्\n",
    "09010045a": "चन्दनागुरुपङ्काक्तां प्रमदामीप्सितामिव\n",
    "09010045c": "वसामेदोसृगादिग्धां जिह्वां वैवस्वतीमिव\n",
    "09010046a": "पटुघण्टारवशतां वासवीमशनीमिव\n",
    "09010046c": "निर्मुक्ताशीविषाकारां पृक्तां गजमदैरपि\n",
    "09010047a": "त्रासनीं रिपुसैन्यानां स्वसैन्यपरिहर्षिणीम्\n",
    "09010047c": "मनुष्यलोके विख्यातां गिरिशृङ्गविदारिणीम्\n",
    "09010048a": "यया कैलासभवने महेश्वरसखं बली\n",
    "09010048c": "आह्वयामास कौन्तेयः संक्रुद्धमलकाधिपम्\n",
    "09010049a": "यया मायाविनो दृप्तान्सुबहून्धनदालये\n",
    "09010049c": "जघान गुह्यकान्क्रुद्धो मन्दारार्थे महाबलः\n",
    "09010049e": "निवार्यमाणो बहुभिर्द्रौपद्याः प्रियमास्थितः\n",
    "09010050a": "तां वज्रमणिरत्नौघामष्टाश्रिं वज्रगौरवाम्\n",
    "09010050c": "समुद्यम्य महाबाहुः शल्यमभ्यद्रवद्रणे\n",
    "09010051a": "गदया युद्धकुशलस्तया दारुणनादया\n",
    "09010051c": "पोथयामास शल्यस्य चतुरोऽश्वान्महाजवान्\n",
    "09010052a": "ततः शल्यो रणे क्रुद्धः पीने वक्षसि तोमरम्\n",
    "09010052c": "निचखान नदन्वीरो वर्म भित्त्वा च सोऽभ्यगात्\n",
    "09010053a": "वृकोदरस्त्वसंभ्रातस्तमेवोद्धृत्य तोमरम्\n",
    "09010053c": "यन्तारं मद्रराजस्य निर्बिभेद ततो हृदि\n",
    "09010054a": "स भिन्नवर्मा रुधिरं वमन्वित्रस्तमानसः\n",
    "09010054c": "पपाताभिमुखो दीनो मद्रराजस्त्वपाक्रमत्\n",
    "09010055a": "कृतप्रतिकृतं दृष्ट्वा शल्यो विस्मितमानसः\n",
    "09010055c": "गदामाश्रित्य धीरात्मा प्रत्यमित्रमवैक्षत\n",
    "09010056a": "ततः सुमनसः पार्था भीमसेनमपूजयन्\n",
    "09010056c": "तद्दृष्ट्वा कर्म संग्रामे घोरमक्लिष्टकर्मणः\n",
    "09011001": "संजय उवाच\n",
    "09011001a": "पतितं प्रेक्ष्य यन्तारं शल्यः सर्वायसीं गदाम्\n",
    "09011001c": "आदाय तरसा राजंस्तस्थौ गिरिरिवाचलः\n",
    "09011002a": "तं दीप्तमिव कालाग्निं पाशहस्तमिवान्तकम्\n",
    "09011002c": "सशृङ्गमिव कैलासं सवज्रमिव वासवम्\n",
    "09011003a": "सशूलमिव हर्यक्षं वने मत्तमिव द्विपम्\n",
    "09011003c": "जवेनाभ्यपतद्भीमः प्रगृह्य महतीं गदाम्\n",
    "09011004a": "ततः शङ्खप्रणादश्च तूर्याणां च सहस्रशः\n",
    "09011004c": "सिंहनादश्च संजज्ञे शूराणां हर्षवर्धनः\n",
    "09011005a": "प्रेक्षन्तः सर्वतस्तौ हि योधा योधमहाद्विपौ\n",
    "09011005c": "तावकाश्च परे चैव साधु साध्वित्यथाब्रुवन्\n",
    "09011006a": "न हि मद्राधिपादन्यो रामाद्वा यदुनन्दनात्\n",
    "09011006c": "सोढुमुत्सहते वेगं भीमसेनस्य संयुगे\n",
    "09011007a": "तथा मद्राधिपस्यापि गदावेगं महात्मनः\n",
    "09011007c": "सोढुमुत्सहते नान्यो योधो युधि वृकोदरात्\n",
    "09011008a": "तौ वृषाविव नर्दन्तौ मण्डलानि विचेरतुः\n",
    "09011008c": "आवल्गितौ गदाहस्तौ मद्रराजवृकोदरौ\n",
    "09011009a": "मण्डलावर्तमार्गेषु गदाविहरणेषु च\n",
    "09011009c": "निर्विशेषमभूद्युद्धं तयोः पुरुषसिंहयोः\n",
    "09011010a": "तप्तहेममयैः शुभ्रैर्बभूव भयवर्धनी\n",
    "09011010c": "अग्निज्वालैरिवाविद्धा पट्टैः शल्यस्य सा गदा\n",
    "09011011a": "तथैव चरतो मार्गान्मण्डलेषु महात्मनः\n",
    "09011011c": "विद्युदभ्रप्रतीकाशा भीमस्य शुशुभे गदा\n",
    "09011012a": "ताडिता मद्रराजेन भीमस्य गदया गदा\n",
    "09011012c": "दीप्यमानेव वै राजन्ससृजे पावकार्चिषः\n",
    "09011013a": "तथा भीमेन शल्यस्य ताडिता गदया गदा\n",
    "09011013c": "अङ्गारवर्षं मुमुचे तदद्भुतमिवाभवत्\n",
    "09011014a": "दन्तैरिव महानागौ शृङ्गैरिव महर्षभौ\n",
    "09011014c": "तोत्त्रैरिव तदान्योन्यं गदाग्राभ्यां निजघ्नतुः\n",
    "09011015a": "तौ गदानिहतैर्गात्रैः क्षणेन रुधिरोक्षितौ\n",
    "09011015c": "प्रेक्षणीयतरावास्तां पुष्पिताविव किंशुकौ\n",
    "09011016a": "गदया मद्रराजेन सव्यदक्षिणमाहतः\n",
    "09011016c": "भीमसेनो महाबाहुर्न चचालाचलो यथा\n",
    "09011017a": "तथा भीमगदावेगैस्ताड्यमानो मुहुर्मुहुः\n",
    "09011017c": "शल्यो न विव्यथे राजन्दन्तिनेवाहतो गिरिः\n",
    "09011018a": "शुश्रुवे दिक्षु सर्वासु तयोः पुरुषसिंहयोः\n",
    "09011018c": "गदानिपातसंह्रादो वज्रयोरिव निस्वनः\n",
    "09011019a": "निवृत्य तु महावीर्यौ समुच्छ्रितगदावुभौ\n",
    "09011019c": "पुनरन्तरमार्गस्थौ मण्डलानि विचेरतुः\n",
    "09011020a": "अथाभ्येत्य पदान्यष्टौ संनिपातोऽभवत्तयोः\n",
    "09011020c": "उद्यम्य लोहदण्डाभ्यामतिमानुषकर्मणोः\n",
    "09011021a": "प्रार्थयानौ तदान्योऽन्यं मण्डलानि विचेरतुः\n",
    "09011021c": "क्रियाविशेषं कृतिनौ दर्शयामासतुस्तदा\n",
    "09011022a": "अथोद्यम्य गदे घोरे सशृङ्गाविव पर्वतौ\n",
    "09011022c": "तावाजघ्नतुरन्योन्यं यथा भूमिचलेऽचलौ\n",
    "09011023a": "तौ परस्परवेगाच्च गदाभ्यां च भृशाहतौ\n",
    "09011023c": "युगपत्पेततुर्वीरावुभाविन्द्रध्वजाविव\n",
    "09011024a": "उभयोः सेनयोर्वीरास्तदा हाहाकृतोऽभवन्\n",
    "09011024c": "भृशं मर्मण्यभिहतावुभावास्तां सुविह्वलौ\n",
    "09011025a": "ततः सगदमारोप्य मद्राणामृषभं रथे\n",
    "09011025c": "अपोवाह कृपः शल्यं तूर्णमायोधनादपि\n",
    "09011026a": "क्षीबवद्विह्वलत्वात्तु निमेषात्पुनरुत्थितः\n",
    "09011026c": "भीमसेनो गदापाणिः समाह्वयत मद्रपम्\n",
    "09011027a": "ततस्तु तावकाः शूरा नानाशस्त्रसमायुताः\n",
    "09011027c": "नानावादित्रशब्देन पाण्डुसेनामयोधयन्\n",
    "09011028a": "भुजावुच्छ्रित्य शस्त्रं च शब्देन महता ततः\n",
    "09011028c": "अभ्यद्रवन्महाराज दुर्योधनपुरोगमाः\n",
    "09011029a": "तदनीकमभिप्रेक्ष्य ततस्ते पाण्डुनन्दनाः\n",
    "09011029c": "प्रययुः सिंहनादेन दुर्योधनवधेप्सया\n",
    "09011030a": "तेषामापततां तूर्णं पुत्रस्ते भरतर्षभ\n",
    "09011030c": "प्रासेन चेकितानं वै विव्याध हृदये भृशम्\n",
    "09011031a": "स पपात रथोपस्थे तव पुत्रेण ताडितः\n",
    "09011031c": "रुधिरौघपरिक्लिन्नः प्रविश्य विपुलं तमः\n",
    "09011032a": "चेकितानं हतं दृष्ट्वा पाण्डवानां महारथाः\n",
    "09011032c": "प्रसक्तमभ्यवर्षन्त शरवर्षाणि भागशः\n",
    "09011033a": "तावकानामनीकेषु पाण्डवा जितकाशिनः\n",
    "09011033c": "व्यचरन्त महाराज प्रेक्षणीयाः समन्ततः\n",
    "09011034a": "कृपश्च कृतवर्मा च सौबलश्च महाबलः\n",
    "09011034c": "अयोधयन्धर्मराजं मद्रराजपुरस्कृताः\n",
    "09011035a": "भारद्वाजस्य हन्तारं भूरिवीर्यपराक्रमम्\n",
    "09011035c": "दुर्योधनो महाराज धृष्टद्युम्नमयोधयत्\n",
    "09011036a": "त्रिसाहस्रा रथा राजंस्तव पुत्रेण चोदिताः\n",
    "09011036c": "अयोधयन्त विजयं द्रोणपुत्रपुरस्कृताः\n",
    "09011037a": "विजये धृतसंकल्पाः समभित्यक्तजीविताः\n",
    "09011037c": "प्राविशंस्तावका राजन्हंसा इव महत्सरः\n",
    "09011038a": "ततो युद्धमभूद्घोरं परस्परवधैषिणाम्\n",
    "09011038c": "अन्योन्यवधसंयुक्तमन्योन्यप्रीतिवर्धनम्\n",
    "09011039a": "तस्मिन्प्रवृत्ते संग्रामे राजन्वीरवरक्षये\n",
    "09011039c": "अनिलेनेरितं घोरमुत्तस्थौ पार्थिवं रजः\n",
    "09011040a": "श्रवणान्नामधेयानां पाण्डवानां च कीर्तनात्\n",
    "09011040c": "परस्परं विजानीमो ये चायुध्यन्नभीतवत्\n",
    "09011041a": "तद्रजः पुरुषव्याघ्र शोणितेन प्रशामितम्\n",
    "09011041c": "दिशश्च विमला जज्ञुस्तस्मिन्रजसि शामिते\n",
    "09011042a": "तथा प्रवृत्ते संग्रामे घोररूपे भयानके\n",
    "09011042c": "तावकानां परेषां च नासीत्कश्चित्पराङ्मुखः\n",
    "09011043a": "ब्रह्मलोकपरा भूत्वा प्रार्थयन्तो जयं युधि\n",
    "09011043c": "सुयुद्धेन पराक्रान्ता नराः स्वर्गमभीप्सवः\n",
    "09011044a": "भर्तृपिण्डविमोक्षार्थं भर्तृकार्यविनिश्चिताः\n",
    "09011044c": "स्वर्गसंसक्तमनसो योधा युयुधिरे तदा\n",
    "09011045a": "नानारूपाणि शस्त्राणि विसृजन्तो महारथाः\n",
    "09011045c": "अन्योन्यमभिगर्जन्तः प्रहरन्तः परस्परम्\n",
    "09011046a": "हत विध्यत गृह्णीत प्रहरध्वं निकृन्तत\n",
    "09011046c": "इति स्म वाचः श्रूयन्ते तव तेषां च वै बले\n",
    "09011047a": "ततः शल्यो महाराज धर्मराजं युधिष्ठिरम्\n",
    "09011047c": "विव्याध निशितैर्बाणैर्हन्तुकामो महारथम्\n",
    "09011048a": "तस्य पार्थो महाराज नाराचान्वै चतुर्दश\n",
    "09011048c": "मर्माण्युद्दिश्य मर्मज्ञो निचखान हसन्निव\n",
    "09011049a": "तं वार्य पाण्डवं बाणैर्हन्तुकामो महायशाः\n",
    "09011049c": "विव्याध समरे क्रुद्धो बहुभिः कङ्कपत्रिभिः\n",
    "09011050a": "अथ भूयो महाराज शरेण नतपर्वणा\n",
    "09011050c": "युधिष्ठिरं समाजघ्ने सर्वसैन्यस्य पश्यतः\n",
    "09011051a": "धर्मराजोऽपि संक्रुद्धो मद्रराजं महायशाः\n",
    "09011051c": "विव्याध निशितैर्बाणैः कङ्कबर्हिणवाजितैः\n",
    "09011052a": "चन्द्रसेनं च सप्तत्या सूतं च नवभिः शरैः\n",
    "09011052c": "द्रुमसेनं चतुःषष्ट्या निजघान महारथः\n",
    "09011053a": "चक्ररक्षे हते शल्यः पाण्डवेन महात्मना\n",
    "09011053c": "निजघान ततो राजंश्चेदीन्वै पञ्चविंशतिम्\n",
    "09011054a": "सात्यकिं पञ्चविंशत्या भीमसेनं च पञ्चभिः\n",
    "09011054c": "माद्रीपुत्रौ शतेनाजौ विव्याध निशितैः शरैः\n",
    "09011055a": "एवं विचरतस्तस्य संग्रामे राजसत्तम\n",
    "09011055c": "संप्रेषयच्छितान्पार्थः शरानाशीविषोपमान्\n",
    "09011056a": "ध्वजाग्रं चास्य समरे कुन्तीपुत्रो युधिष्ठिरः\n",
    "09011056c": "प्रमुखे वर्तमानस्य भल्लेनापहरद्रथात्\n",
    "09011057a": "पाण्डुपुत्रेण वै तस्य केतुं छिन्नं महात्मना\n",
    "09011057c": "निपतन्तमपश्याम गिरिशृङ्गमिवाहतम्\n",
    "09011058a": "ध्वजं निपतितं दृष्ट्वा पाण्डवं च व्यवस्थितम्\n",
    "09011058c": "संक्रुद्धो मद्रराजोऽभूच्छरवर्षं मुमोच ह\n",
    "09011059a": "शल्यः सायकवर्षेण पर्जन्य इव वृष्टिमान्\n",
    "09011059c": "अभ्यवर्षदमेयात्मा क्षत्रियं क्षत्रियर्षभः\n",
    "09011060a": "सात्यकिं भीमसेनं च माद्रीपुत्रौ च पाण्डवौ\n",
    "09011060c": "एकैकं पञ्चभिर्विद्ध्वा युधिष्ठिरमपीडयत्\n",
    "09011061a": "ततो बाणमयं जालं विततं पाण्डवोरसि\n",
    "09011061c": "अपश्याम महाराज मेघजालमिवोद्गतम्\n",
    "09011062a": "तस्य शल्यो रणे क्रुद्धो बाणैः संनतपर्वभिः\n",
    "09011062c": "दिशः प्रच्छादयामास प्रदिशश्च महारथः\n",
    "09011063a": "ततो युधिष्ठिरो राजा बाणजालेन पीडितः\n",
    "09011063c": "बभूव हृतविक्रान्तो जम्भो वृत्रहणा यथा\n",
    "09012001": "संजय उवाच\n",
    "09012001a": "पीडिते धर्मराजे तु मद्रराजेन मारिष\n",
    "09012001c": "सात्यकिर्भीमसेनश्च माद्रीपुत्रौ च पाण्डवौ\n",
    "09012001e": "परिवार्य रथैः शल्यं पीडयामासुराहवे\n",
    "09012002a": "तमेकं बहुभिर्दृष्ट्वा पीड्यमानं महारथैः\n",
    "09012002c": "साधुवादो महाञ्जज्ञे सिद्धाश्चासन्प्रहर्षिताः\n",
    "09012002e": "आश्चर्यमित्यभाषन्त मुनयश्चापि संगताः\n",
    "09012003a": "भीमसेनो रणे शल्यं शल्यभूतं पराक्रमे\n",
    "09012003c": "एकेन विद्ध्वा बाणेन पुनर्विव्याध सप्तभिः\n",
    "09012004a": "सात्यकिश्च शतेनैनं धर्मपुत्रपरीप्सया\n",
    "09012004c": "मद्रेश्वरमवाकीर्य सिंहनादमथानदत्\n",
    "09012005a": "नकुलः पञ्चभिश्चैनं सहदेवश्च सप्तभिः\n",
    "09012005c": "विद्ध्वा तं तु ततस्तूर्णं पुनर्विव्याध सप्तभिः\n",
    "09012006a": "स तु शूरो रणे यत्तः पीडितस्तैर्महारथैः\n",
    "09012006c": "विकृष्य कार्मुकं घोरं वेगघ्नं भारसाधनम्\n",
    "09012007a": "सात्यकिं पञ्चविंशत्या शल्यो विव्याध मारिष\n",
    "09012007c": "भीमसेनं त्रिसप्तत्या नकुलं सप्तभिस्तथा\n",
    "09012008a": "ततः सविशिखं चापं सहदेवस्य धन्विनः\n",
    "09012008c": "छित्त्वा भल्लेन समरे विव्याधैनं त्रिसप्तभिः\n",
    "09012009a": "सहदेवस्तु समरे मातुलं भूरिवर्चसम्\n",
    "09012009c": "सज्यमन्यद्धनुः कृत्वा पञ्चभिः समताडयत्\n",
    "09012009e": "शरैराशीविषाकारैर्ज्वलज्ज्वलनसंनिभैः\n",
    "09012010a": "सारथिं चास्य समरे शरेणानतपर्वणा\n",
    "09012010c": "विव्याध भृशसंक्रुद्धस्तं च भूयस्त्रिभिः शरैः\n",
    "09012011a": "भीमसेनस्त्रिसप्तत्या सात्यकिर्नवभिः शरैः\n",
    "09012011c": "धर्मराजस्तथा षष्ट्या गात्रे शल्यं समर्पयत्\n",
    "09012012a": "ततः शल्यो महाराज निर्विद्धस्तैर्महारथैः\n",
    "09012012c": "सुस्राव रुधिरं गात्रैर्गैरिकं पर्वतो यथा\n",
    "09012013a": "तांश्च सर्वान्महेष्वासान्पञ्चभिः पञ्चभिः शरैः\n",
    "09012013c": "विव्याध तरसा राजंस्तदद्भुतमिवाभवत्\n",
    "09012014a": "ततोऽपरेण भल्लेन धर्मपुत्रस्य मारिष\n",
    "09012014c": "धनुश्चिच्छेद समरे सज्यं स सुमहारथः\n",
    "09012015a": "अथान्यद्धनुरादाय धर्मपुत्रो महारथः\n",
    "09012015c": "साश्वसूतध्वजरथं शल्यं प्राच्छादयच्छरैः\n",
    "09012016a": "स च्छाद्यमानः समरे धर्मपुत्रस्य सायकैः\n",
    "09012016c": "युधिष्ठिरमथाविध्यद्दशभिर्निशितैः शरैः\n",
    "09012017a": "सात्यकिस्तु ततः क्रुद्धो धर्मपुत्रे शरार्दिते\n",
    "09012017c": "मद्राणामधिपं शूरं शरौघैः समवारयत्\n",
    "09012018a": "स सात्यकेः प्रचिच्छेद क्षुरप्रेण महद्धनुः\n",
    "09012018c": "भीमसेनमुखांस्तांश्च त्रिभिस्त्रिभिरताडयत्\n",
    "09012019a": "तस्य क्रुद्धो महाराज सात्यकिः सत्यविक्रमः\n",
    "09012019c": "तोमरं प्रेषयामास स्वर्णदण्डं महाधनम्\n",
    "09012020a": "भीमसेनोऽथ नाराचं ज्वलन्तमिव पन्नगम्\n",
    "09012020c": "नकुलः समरे शक्तिं सहदेवो गदां शुभाम्\n",
    "09012020e": "धर्मराजः शतघ्नीं तु जिघांसुः शल्यमाहवे\n",
    "09012021a": "तानापतत एवाशु पञ्चानां वै भुजच्युतान्\n",
    "09012021c": "सात्यकिप्रहितं शल्यो भल्लैश्चिच्छेद तोमरम्\n",
    "09012022a": "भीमेन प्रहितं चापि शरं कनकभूषणम्\n",
    "09012022c": "द्विधा चिच्छेद समरे कृतहस्तः प्रतापवान्\n",
    "09012023a": "नकुलप्रेषितां शक्तिं हेमदण्डां भयावहाम्\n",
    "09012023c": "गदां च सहदेवेन शरौघैः समवारयत्\n",
    "09012024a": "शराभ्यां च शतघ्नीं तां राज्ञश्चिच्छेद भारत\n",
    "09012024c": "पश्यतां पाण्डुपुत्राणां सिंहनादं ननाद च\n",
    "09012024e": "नामृष्यत्तं तु शैनेयः शत्रोर्विजयमाहवे\n",
    "09012025a": "अथान्यद्धनुरादाय सात्यकिः क्रोधमूर्छितः\n",
    "09012025c": "द्वाभ्यां मद्रेश्वरं विद्ध्वा सारथिं च त्रिभिः शरैः\n",
    "09012026a": "ततः शल्यो महाराज सर्वांस्तान्दशभिः शरैः\n",
    "09012026c": "विव्याध सुभृशं क्रुद्धस्तोत्त्रैरिव महाद्विपान्\n",
    "09012027a": "ते वार्यमाणाः समरे मद्रराज्ञा महारथाः\n",
    "09012027c": "न शेकुः प्रमुखे स्थातुं तस्य शत्रुनिषूदनाः\n",
    "09012028a": "ततो दुर्योधनो राजा दृष्ट्वा शल्यस्य विक्रमम्\n",
    "09012028c": "निहतान्पाण्डवान्मेने पाञ्चालानथ सृञ्जयान्\n",
    "09012029a": "ततो राजन्महाबाहुर्भीमसेनः प्रतापवान्\n",
    "09012029c": "संत्यज्य मनसा प्राणान्मद्राधिपमयोधयत्\n",
    "09012030a": "नकुलः सहदेवश्च सात्यकिश्च महारथः\n",
    "09012030c": "परिवार्य तदा शल्यं समन्ताद्व्यकिरञ्शरैः\n",
    "09012031a": "स चतुर्भिर्महेष्वासैः पाण्डवानां महारथैः\n",
    "09012031c": "वृतस्तान्योधयामास मद्रराजः प्रतापवान्\n",
    "09012032a": "तस्य धर्मसुतो राजन्क्षुरप्रेण महाहवे\n",
    "09012032c": "चक्ररक्षं जघानाशु मद्रराजस्य पार्थिव\n",
    "09012033a": "तस्मिंस्तु निहते शूरे चक्ररक्षे महारथे\n",
    "09012033c": "मद्रराजोऽतिबलवान्सैनिकानास्तृणोच्छरैः\n",
    "09012034a": "समाच्छन्नांस्ततस्तांस्तु राजन्वीक्ष्य स सैनिकान्\n",
    "09012034c": "चिन्तयामास समरे धर्मराजो युधिष्ठिरः\n",
    "09012035a": "कथं नु न भवेत्सत्यं तन्माधववचो महत्\n",
    "09012035c": "न हि क्रुद्धो रणे राजा क्षपयेत बलं मम\n",
    "09012036a": "ततः सरथनागाश्वाः पाण्डवाः पाण्डुपूर्वज\n",
    "09012036c": "मद्रेश्वरं समासेदुः पीडयन्तः समन्ततः\n",
    "09012037a": "नानाशस्त्रौघबहुलां शस्त्रवृष्टिं समुत्थिताम्\n",
    "09012037c": "व्यधमत्समरे राजन्महाभ्राणीव मारुतः\n",
    "09012038a": "ततः कनकपुङ्खां तां शल्यक्षिप्तां वियद्गताम्\n",
    "09012038c": "शरवृष्टिमपश्याम शलभानामिवाततिम्\n",
    "09012039a": "ते शरा मद्रराजेन प्रेषिता रणमूर्धनि\n",
    "09012039c": "संपतन्तः स्म दृश्यन्ते शलभानां व्रजा इव\n",
    "09012040a": "मद्रराजधनुर्मुक्तैः शरैः कनकभूषणैः\n",
    "09012040c": "निरन्तरमिवाकाशं संबभूव जनाधिप\n",
    "09012041a": "न पाण्डवानां नास्माकं तत्र कश्चिद्व्यदृश्यत\n",
    "09012041c": "बाणान्धकारे महति कृते तत्र महाभये\n",
    "09012042a": "मद्रराजेन बलिना लाघवाच्छरवृष्टिभिः\n",
    "09012042c": "लोड्यमानं तथा दृष्ट्वा पाण्डवानां बलार्णवम्\n",
    "09012042e": "विस्मयं परमं जग्मुर्देवगन्धर्वदानवाः\n",
    "09012043a": "स तु तान्सर्वतो यत्ताञ्शरैः संपीड्य मारिष\n",
    "09012043c": "धर्मराजमवच्छाद्य सिंहवद्व्यनदन्मुहुः\n",
    "09012044a": "ते छन्नाः समरे तेन पाण्डवानां महारथाः\n",
    "09012044c": "न शेकुस्तं तदा युद्धे प्रत्युद्यातुं महारथम्\n",
    "09012045a": "धर्मराजपुरोगास्तु भीमसेनमुखा रथाः\n",
    "09012045c": "न जहुः समरे शूरं शल्यमाहवशोभिनम्\n",
    "09013001": "संजय उवाच\n",
    "09013001a": "अर्जुनो द्रौणिना विद्धो युद्धे बहुभिरायसैः\n",
    "09013001c": "तस्य चानुचरैः शूरैस्त्रिगर्तानां महारथैः\n",
    "09013001e": "द्रौणिं विव्याध समरे त्रिभिरेव शिलीमुखैः\n",
    "09013002a": "तथेतरान्महेष्वासान्द्वाभ्यां द्वाभ्यां धनंजयः\n",
    "09013002c": "भूयश्चैव महाबाहुः शरवर्षैरवाकिरत्\n",
    "09013003a": "शरकण्टकितास्ते तु तावका भरतर्षभ\n",
    "09013003c": "न जहुः समरे पार्थं वध्यमानाः शितैः शरैः\n",
    "09013004a": "तेऽर्जुनं रथवंशेन द्रोणपुत्रपुरोगमाः\n",
    "09013004c": "अयोधयन्त समरे परिवार्य महारथाः\n",
    "09013005a": "तैस्तु क्षिप्ताः शरा राजन्कार्तस्वरविभूषिताः\n",
    "09013005c": "अर्जुनस्य रथोपस्थं पूरयामासुरञ्जसा\n",
    "09013006a": "तथा कृष्णौ महेष्वासौ वृषभौ सर्वधन्विनाम्\n",
    "09013006c": "शरैर्वीक्ष्य वितुन्नाङ्गौ प्रहृष्टौ युद्धदुर्मदौ\n",
    "09013007a": "कूबरं रथचक्राणि ईषा योक्त्राणि चाभिभो\n",
    "09013007c": "युगं चैवानुकर्षं च शरभूतमभूत्तदा\n",
    "09013008a": "नैतादृशं दृष्टपूर्वं राजन्नैव च नः श्रुतम्\n",
    "09013008c": "यादृशं तत्र पार्थस्य तावकाः संप्रचक्रिरे\n",
    "09013009a": "स रथः सर्वतो भाति चित्रपुङ्खैः शितैः शरैः\n",
    "09013009c": "उल्काशतैः संप्रदीप्तं विमानमिव भूतले\n",
    "09013010a": "ततोऽर्जुनो महाराज शरैः संनतपर्वभिः\n",
    "09013010c": "अवाकिरत्तां पृतनां मेघो वृष्ट्या यथाचलम्\n",
    "09013011a": "ते वध्यमानाः समरे पार्थनामाङ्कितैः शरैः\n",
    "09013011c": "पार्थभूतममन्यन्त प्रेक्षमाणास्तथाविधम्\n",
    "09013012a": "ततोऽद्भुतशरज्वालो धनुःशब्दानिलो महान्\n",
    "09013012c": "सेनेन्धनं ददाहाशु तावकं पार्थपावकः\n",
    "09013013a": "चक्राणां पततां चैव युगानां च धरातले\n",
    "09013013c": "तूणीराणां पताकानां ध्वजानां च रथैः सह\n",
    "09013014a": "ईषाणामनुकर्षाणां त्रिवेणूनां च भारत\n",
    "09013014c": "अक्षाणामथ योक्त्राणां प्रतोदानां च सर्वशः\n",
    "09013015a": "शिरसां पततां चैव कुण्डलोष्णीषधारिणाम्\n",
    "09013015c": "भुजानां च महाराज स्कन्धानां च समन्ततः\n",
    "09013016a": "छत्राणां व्यजनैः सार्धं मुकुटानां च राशयः\n",
    "09013016c": "समदृश्यन्त पार्थस्य रथमार्गेषु भारत\n",
    "09013017a": "अगम्यरूपा पृथिवी मांसशोणितकर्दमा\n",
    "09013017c": "बभूव भरतश्रेष्ठ रुद्रस्याक्रीडनं यथा\n",
    "09013017e": "भीरूणां त्रासजननी शूराणां हर्षवर्धनी\n",
    "09013018a": "हत्वा तु समरे पार्थः सहस्रे द्वे परंतप\n",
    "09013018c": "रथानां सवरूथानां विधूमोऽग्निरिव ज्वलन्\n",
    "09013019a": "यथा हि भगवानग्निर्जगद्दग्ध्वा चराचरम्\n",
    "09013019c": "विधूमो दृश्यते राजंस्तथा पार्थो महारथः\n",
    "09013020a": "द्रौणिस्तु समरे दृष्ट्वा पाण्डवस्य पराक्रमम्\n",
    "09013020c": "रथेनातिपताकेन पाण्डवं प्रत्यवारयत्\n",
    "09013021a": "तावुभौ पुरुषव्याघ्रौ श्वेताश्वौ धन्विनां वरौ\n",
    "09013021c": "समीयतुस्तदा तूर्णं परस्परवधैषिणौ\n",
    "09013022a": "तयोरासीन्महाराज बाणवर्षं सुदारुणम्\n",
    "09013022c": "जीमूतानां यथा वृष्टिस्तपान्ते भरतर्षभ\n",
    "09013023a": "अन्योन्यस्पर्धिनौ तौ तु शरैः संनतपर्वभिः\n",
    "09013023c": "ततक्षतुर्मृधेऽन्योन्यं शृङ्गाभ्यां वृषभाविव\n",
    "09013024a": "तयोर्युद्धं महाराज चिरं सममिवाभवत्\n",
    "09013024c": "अस्त्राणां संगमश्चैव घोरस्तत्राभवन्महान्\n",
    "09013025a": "ततोऽर्जुनं द्वादशभी रुक्मपुङ्खैः सुतेजनैः\n",
    "09013025c": "वासुदेवं च दशभिर्द्रौणिर्विव्याध भारत\n",
    "09013026a": "ततः प्रहस्य बीभत्सुर्व्याक्षिपद्गाण्डिवं धनुः\n",
    "09013026c": "मानयित्वा मुहूर्तं च गुरुपुत्रं महाहवे\n",
    "09013027a": "व्यश्वसूतरथं चक्रे सव्यसाची महारथः\n",
    "09013027c": "मृदुपूर्वं ततश्चैनं त्रिभिर्विव्याध सायकैः\n",
    "09013028a": "हताश्वे तु रथे तिष्ठन्द्रोणपुत्रस्त्वयस्मयम्\n",
    "09013028c": "मुसलं पाण्डुपुत्राय चिक्षेप परिघोपमम्\n",
    "09013029a": "तमापतन्तं सहसा हेमपट्टविभूषितम्\n",
    "09013029c": "चिच्छेद सप्तधा वीरः पार्थः शत्रुनिबर्हणः\n",
    "09013030a": "स च्छिन्नं मुसलं दृष्ट्वा द्रौणिः परमकोपनः\n",
    "09013030c": "आददे परिघं घोरं नगेन्द्रशिखरोपमम्\n",
    "09013030e": "चिक्षेप चैव पार्थाय द्रौणिर्युद्धविशारदः\n",
    "09013031a": "तमन्तकमिव क्रुद्धं परिघं प्रेक्ष्य पाण्डवः\n",
    "09013031c": "अर्जुनस्त्वरितो जघ्ने पञ्चभिः सायकोत्तमैः\n",
    "09013032a": "स च्छिन्नः पतितो भूमौ पार्थबाणैर्महाहवे\n",
    "09013032c": "दारयन्पृथिवीन्द्राणां मनः शब्देन भारत\n",
    "09013033a": "ततोऽपरैस्त्रिभिर्बाणैर्द्रौणिं विव्याध पाण्डवः\n",
    "09013033c": "सोऽतिविद्धो बलवता पार्थेन सुमहाबलः\n",
    "09013033e": "न संभ्रान्तस्तदा द्रौणिः पौरुषे स्वे व्यवस्थितः\n",
    "09013034a": "सुधर्मा तु ततो राजन्भारद्वाजं महारथम्\n",
    "09013034c": "अवाकिरच्छरव्रातैः सर्वक्षत्रस्य पश्यतः\n",
    "09013035a": "ततस्तु सुरथोऽप्याजौ पाञ्चालानां महारथः\n",
    "09013035c": "रथेन मेघघोषेण द्रौणिमेवाभ्यधावत\n",
    "09013036a": "विकर्षन्वै धनुः श्रेष्ठं सर्वभारसहं दृढम्\n",
    "09013036c": "ज्वलनाशीविषनिभैः शरैश्चैनमवाकिरत्\n",
    "09013037a": "सुरथं तु ततः क्रुद्धमापतन्तं महारथम्\n",
    "09013037c": "चुकोप समरे द्रौणिर्दण्डाहत इवोरगः\n",
    "09013038a": "त्रिशिखां भ्रुकुटीं कृत्वा सृक्किणी परिलेलिहन्\n",
    "09013038c": "उद्वीक्ष्य सुरथं रोषाद्धनुर्ज्यामवमृज्य च\n",
    "09013038e": "मुमोच तीक्ष्णं नाराचं यमदण्डसमद्युतिम्\n",
    "09013039a": "स तस्य हृदयं भित्त्वा प्रविवेशातिवेगतः\n",
    "09013039c": "शक्राशनिरिवोत्सृष्टा विदार्य धरणीतलम्\n",
    "09013040a": "ततस्तं पतितं भूमौ नाराचेन समाहतम्\n",
    "09013040c": "वज्रेणेव यथा शृङ्गं पर्वतस्य महाधनम्\n",
    "09013041a": "तस्मिंस्तु निहते वीरे द्रोणपुत्रः प्रतापवान्\n",
    "09013041c": "आरुरोह रथं तूर्णं तमेव रथिनां वरः\n",
    "09013042a": "ततः सज्जो महाराज द्रौणिराहवदुर्मदः\n",
    "09013042c": "अर्जुनं योधयामास संशप्तकवृतो रणे\n",
    "09013043a": "तत्र युद्धं महच्चासीदर्जुनस्य परैः सह\n",
    "09013043c": "मध्यंदिनगते सूर्ये यमराष्ट्रविवर्धनम्\n",
    "09013044a": "तत्राश्चर्यमपश्याम दृष्ट्वा तेषां पराक्रमम्\n",
    "09013044c": "यदेको युगपद्वीरान्समयोधयदर्जुनः\n",
    "09013045a": "विमर्दस्तु महानासीदर्जुनस्य परैः सह\n",
    "09013045c": "शतक्रतोर्यथा पूर्वं महत्या दैत्यसेनया\n",
    "09014001": "संजय उवाच\n",
    "09014001a": "दुर्योधनो महाराज धृष्टद्युम्नश्च पार्षतः\n",
    "09014001c": "चक्रतुः सुमहद्युद्धं शरशक्तिसमाकुलम्\n",
    "09014002a": "तयोरासन्महाराज शरधाराः सहस्रशः\n",
    "09014002c": "अम्बुदानां यथा काले जलधाराः समन्ततः\n",
    "09014003a": "राजा तु पार्षतं विद्ध्वा शरैः पञ्चभिरायसैः\n",
    "09014003c": "द्रोणहन्तारमुग्रेषुः पुनर्विव्याध सप्तभिः\n",
    "09014004a": "धृष्टद्युम्नस्तु समरे बलवान्दृढविक्रमः\n",
    "09014004c": "सप्तत्या विशिखानां वै दुर्योधनमपीडयत्\n",
    "09014005a": "पीडितं प्रेक्ष्य राजानं सोदर्या भरतर्षभ\n",
    "09014005c": "महत्या सेनया सार्धं परिवव्रुः स्म पार्षतम्\n",
    "09014006a": "स तैः परिवृतः शूरैः सर्वतोऽतिरथैर्भृशम्\n",
    "09014006c": "व्यचरत्समरे राजन्दर्शयन्हस्तलाघवम्\n",
    "09014007a": "शिखण्डी कृतवर्माणं गौतमं च महारथम्\n",
    "09014007c": "प्रभद्रकैः समायुक्तो योधयामास धन्विनौ\n",
    "09014008a": "तत्रापि सुमहद्युद्धं घोररूपं विशां पते\n",
    "09014008c": "प्राणान्संत्यजतां युद्धे प्राणद्यूताभिदेवने\n",
    "09014009a": "शल्यस्तु शरवर्षाणि विमुञ्चन्सर्वतोदिशम्\n",
    "09014009c": "पाण्डवान्पीडयामास ससात्यकिवृकोदरान्\n",
    "09014010a": "तथोभौ च यमौ युद्धे यमतुल्यपराक्रमौ\n",
    "09014010c": "योधयामास राजेन्द्र वीर्येण च बलेन च\n",
    "09014011a": "शल्यसायकनुन्नानां पाण्डवानां महामृधे\n",
    "09014011c": "त्रातारं नाध्यगच्छन्त केचित्तत्र महारथाः\n",
    "09014012a": "ततस्तु नकुलः शूरो धर्मराजे प्रपीडिते\n",
    "09014012c": "अभिदुद्राव वेगेन मातुलं माद्रिनन्दनः\n",
    "09014013a": "संछाद्य समरे शल्यं नकुलः परवीरहा\n",
    "09014013c": "विव्याध चैनं दशभिः स्मयमानः स्तनान्तरे\n",
    "09014014a": "सर्वपारशवैर्बाणैः कर्मारपरिमार्जितैः\n",
    "09014014c": "स्वर्णपुङ्खैः शिलाधौतैर्धनुर्यन्त्रप्रचोदितैः\n",
    "09014015a": "शल्यस्तु पीडितस्तेन स्वस्रीयेण महात्मना\n",
    "09014015c": "नकुलं पीडयामास पत्रिभिर्नतपर्वभिः\n",
    "09014016a": "ततो युधिष्ठिरो राजा भीमसेनोऽथ सात्यकिः\n",
    "09014016c": "सहदेवश्च माद्रेयो मद्रराजमुपाद्रवन्\n",
    "09014017a": "तानापतत एवाशु पूरयानान्रथस्वनैः\n",
    "09014017c": "दिशश्च प्रदिशश्चैव कम्पयानांश्च मेदिनीम्\n",
    "09014017e": "प्रतिजग्राह समरे सेनापतिरमित्रजित्\n",
    "09014018a": "युधिष्ठिरं त्रिभिर्विद्ध्वा भीमसेनं च सप्तभिः\n",
    "09014018c": "सात्यकिं च शतेनाजौ सहदेवं त्रिभिः शरैः\n",
    "09014019a": "ततस्तु सशरं चापं नकुलस्य महात्मनः\n",
    "09014019c": "मद्रेश्वरः क्षुरप्रेण तदा चिच्छेद मारिष\n",
    "09014019e": "तदशीर्यत विच्छिन्नं धनुः शल्यस्य सायकैः\n",
    "09014020a": "अथान्यद्धनुरादाय माद्रीपुत्रो महारथः\n",
    "09014020c": "मद्रराजरथं तूर्णं पूरयामास पत्रिभिः\n",
    "09014021a": "युधिष्ठिरस्तु मद्रेशं सहदेवश्च मारिष\n",
    "09014021c": "दशभिर्दशभिर्बाणैरुरस्येनमविध्यताम्\n",
    "09014022a": "भीमसेनस्ततः षष्ट्या सात्यकिर्नवभिः शरैः\n",
    "09014022c": "मद्रराजमभिद्रुत्य जघ्नतुः कङ्कपत्रिभिः\n",
    "09014023a": "मद्रराजस्ततः क्रुद्धः सात्यकिं नवभिः शरैः\n",
    "09014023c": "विव्याध भूयः सप्तत्या शराणां नतपर्वणाम्\n",
    "09014024a": "अथास्य सशरं चापं मुष्टौ चिच्छेद मारिष\n",
    "09014024c": "हयांश्च चतुरः संख्ये प्रेषयामास मृत्यवे\n",
    "09014025a": "विरथं सात्यकिं कृत्वा मद्रराजो महाबलः\n",
    "09014025c": "विशिखानां शतेनैनमाजघान समन्ततः\n",
    "09014026a": "माद्रीपुत्रौ तु संरब्धौ भीमसेनं च पाण्डवम्\n",
    "09014026c": "युधिष्ठिरं च कौरव्य विव्याध दशभिः शरैः\n",
    "09014027a": "तत्राद्भुतमपश्याम मद्रराजस्य पौरुषम्\n",
    "09014027c": "यदेनं सहिताः पार्था नाभ्यवर्तन्त संयुगे\n",
    "09014028a": "अथान्यं रथमास्थाय सात्यकिः सत्यविक्रमः\n",
    "09014028c": "पीडितान्पाण्डवान्दृष्ट्वा मद्रराजवशं गतान्\n",
    "09014028e": "अभिदुद्राव वेगेन मद्राणामधिपं बली\n",
    "09014029a": "आपतन्तं रथं तस्य शल्यः समितिशोभनः\n",
    "09014029c": "प्रत्युद्ययौ रथेनैव मत्तो मत्तमिव द्विपम्\n",
    "09014030a": "स संनिपातस्तुमुलो बभूवाद्भुतदर्शनः\n",
    "09014030c": "सात्यकेश्चैव शूरस्य मद्राणामधिपस्य च\n",
    "09014030e": "यादृशो वै पुरा वृत्तः शम्बरामरराजयोः\n",
    "09014031a": "सात्यकिः प्रेक्ष्य समरे मद्रराजं व्यवस्थितम्\n",
    "09014031c": "विव्याध दशभिर्बाणैस्तिष्ठ तिष्ठेति चाब्रवीत्\n",
    "09014032a": "मद्रराजस्तु सुभृशं विद्धस्तेन महात्मना\n",
    "09014032c": "सात्यकिं प्रतिविव्याध चित्रपुङ्खैः शितैः शरैः\n",
    "09014033a": "ततः पार्था महेष्वासाः सात्वताभिसृतं नृपम्\n",
    "09014033c": "अभ्यद्रवन्रथैस्तूर्णं मातुलं वधकाम्यया\n",
    "09014034a": "तत आसीत्परामर्दस्तुमुलः शोणितोदकः\n",
    "09014034c": "शूराणां युध्यमानानां सिंहानामिव नर्दताम्\n",
    "09014035a": "तेषामासीन्महाराज व्यतिक्षेपः परस्परम्\n",
    "09014035c": "सिंहानामामिषेप्सूनां कूजतामिव संयुगे\n",
    "09014036a": "तेषां बाणसहस्रौघैराकीर्णा वसुधाभवत्\n",
    "09014036c": "अन्तरिक्षं च सहसा बाणभूतमभूत्तदा\n",
    "09014037a": "शरान्धकारं बहुधा कृतं तत्र समन्ततः\n",
    "09014037c": "अभ्रच्छायेव संजज्ञे शरैर्मुक्तैर्महात्मभिः\n",
    "09014038a": "तत्र राजञ्शरैर्मुक्तैर्निर्मुक्तैरिव पन्नगैः\n",
    "09014038c": "स्वर्णपुङ्खैः प्रकाशद्भिर्व्यरोचन्त दिशस्तथा\n",
    "09014039a": "तत्राद्भुतं परं चक्रे शल्यः शत्रुनिबर्हणः\n",
    "09014039c": "यदेकः समरे शूरो योधयामास वै बहून्\n",
    "09014040a": "मद्रराजभुजोत्सृष्टैः कङ्कबर्हिणवाजितैः\n",
    "09014040c": "संपतद्भिः शरैर्घोरैरवाकीर्यत मेदिनी\n",
    "09014041a": "तत्र शल्यरथं राजन्विचरन्तं महाहवे\n",
    "09014041c": "अपश्याम यथा पूर्वं शक्रस्यासुरसंक्षये\n",
    "09015001": "संजय उवाच\n",
    "09015001a": "ततः सैन्यास्तव विभो मद्रराजपुरस्कृताः\n",
    "09015001c": "पुनरभ्यद्रवन्पार्थान्वेगेन महता रणे\n",
    "09015002a": "पीडितास्तावकाः सर्वे प्रधावन्तो रणोत्कटाः\n",
    "09015002c": "क्षणेनैव च पार्थांस्ते बहुत्वात्समलोडयन्\n",
    "09015003a": "ते वध्यमानाः कुरुभिः पाण्डवा नावतस्थिरे\n",
    "09015003c": "निवार्यमाणा भीमेन पश्यतोः कृष्णपार्थयोः\n",
    "09015004a": "ततो धनंजयः क्रुद्धः कृपं सह पदानुगैः\n",
    "09015004c": "अवाकिरच्छरौघेण कृतवर्माणमेव च\n",
    "09015005a": "शकुनिं सहदेवस्तु सहसैन्यमवारयत्\n",
    "09015005c": "नकुलः पार्श्वतः स्थित्वा मद्रराजमवैक्षत\n",
    "09015006a": "द्रौपदेया नरेन्द्रांश्च भूयिष्ठं समवारयन्\n",
    "09015006c": "द्रोणपुत्रं च पाञ्चाल्यः शिखण्डी समवारयत्\n",
    "09015007a": "भीमसेनस्तु राजानं गदापाणिरवारयत्\n",
    "09015007c": "शल्यं तु सह सैन्येन कुन्तीपुत्रो युधिष्ठिरः\n",
    "09015008a": "ततः समभवद्युद्धं संसक्तं तत्र तत्र ह\n",
    "09015008c": "तावकानां परेषां च संग्रामेष्वनिवर्तिनाम्\n",
    "09015009a": "तत्र पश्यामहे कर्म शल्यस्यातिमहद्रणे\n",
    "09015009c": "यदेकः सर्वसैन्यानि पाण्डवानामयुध्यत\n",
    "09015010a": "व्यदृश्यत तदा शल्यो युधिष्ठिरसमीपतः\n",
    "09015010c": "रणे चन्द्रमसोऽभ्याशे शनैश्चर इव ग्रहः\n",
    "09015011a": "पीडयित्वा तु राजानं शरैराशीविषोपमैः\n",
    "09015011c": "अभ्यधावत्पुनर्भीमं शरवर्षैरवाकिरत्\n",
    "09015012a": "तस्य तल्लाघवं दृष्ट्वा तथैव च कृतास्त्रताम्\n",
    "09015012c": "अपूजयन्ननीकानि परेषां तावकानि च\n",
    "09015013a": "पीड्यमानास्तु शल्येन पाण्डवा भृशविक्षताः\n",
    "09015013c": "प्राद्रवन्त रणं हित्वा क्रोशमाने युधिष्ठिरे\n",
    "09015014a": "वध्यमानेष्वनीकेषु मद्रराजेन पाण्डवः\n",
    "09015014c": "अमर्षवशमापन्नो धर्मराजो युधिष्ठिरः\n",
    "09015014e": "ततः पौरुषमास्थाय मद्रराजमपीडयत्\n",
    "09015015a": "जयो वास्तु वधो वेति कृतबुद्धिर्महारथः\n",
    "09015015c": "समाहूयाब्रवीत्सर्वान्भ्रातॄन्कृष्णं च माधवम्\n",
    "09015016a": "भीष्मो द्रोणश्च कर्णश्च ये चान्ये पृथिवीक्षितः\n",
    "09015016c": "कौरवार्थे पराक्रान्ताः संग्रामे निधनं गताः\n",
    "09015017a": "यथाभागं यथोत्साहं भवन्तः कृतपौरुषाः\n",
    "09015017c": "भागोऽवशिष्ट एकोऽयं मम शल्यो महारथः\n",
    "09015018a": "सोऽहमद्य युधा जेतुमाशंसे मद्रकेश्वरम्\n",
    "09015018c": "तत्र यन्मानसं मह्यं तत्सर्वं निगदामि वः\n",
    "09015019a": "चक्ररक्षाविमौ शूरौ मम माद्रवतीसुतौ\n",
    "09015019c": "अजेयौ वासवेनापि समरे वीरसंमतौ\n",
    "09015020a": "साध्विमौ मातुलं युद्धे क्षत्रधर्मपुरस्कृतौ\n",
    "09015020c": "मदर्थं प्रतियुध्येतां मानार्हौ सत्यसंगरौ\n",
    "09015021a": "मां वा शल्यो रणे हन्ता तं वाहं भद्रमस्तु वः\n",
    "09015021c": "इति सत्यामिमां वाणीं लोकवीरा निबोधत\n",
    "09015022a": "योत्स्येऽहं मातुलेनाद्य क्षत्रधर्मेण पार्थिवाः\n",
    "09015022c": "स्वयं समभिसंधाय विजयायेतराय वा\n",
    "09015023a": "तस्य मेऽभ्यधिकं शस्त्रं सर्वोपकरणानि च\n",
    "09015023c": "संयुञ्जन्तु रणे क्षिप्रं शास्त्रवद्रथयोजकाः\n",
    "09015024a": "शैनेयो दक्षिणं चक्रं धृष्टद्युम्नस्तथोत्तरम्\n",
    "09015024c": "पृष्ठगोपो भवत्वद्य मम पार्थो धनंजयः\n",
    "09015025a": "पुरःसरो ममाद्यास्तु भीमः शस्त्रभृतां वरः\n",
    "09015025c": "एवमभ्यधिकः शल्याद्भविष्यामि महामृधे\n",
    "09015026a": "एवमुक्तास्तथा चक्रुः सर्वे राज्ञः प्रियैषिणः\n",
    "09015026c": "ततः प्रहर्षः सैन्यानां पुनरासीत्तदा नृप\n",
    "09015027a": "पाञ्चालानां सोमकानां मत्स्यानां च विशेषतः\n",
    "09015027c": "प्रतिज्ञां तां च संग्रामे धर्मराजस्य पूरयन्\n",
    "09015028a": "ततः शङ्खांश्च भेरीश्च शतशश्चैव पुष्करान्\n",
    "09015028c": "अवादयन्त पाञ्चालाः सिंहनादांश्च नेदिरे\n",
    "09015029a": "तेऽभ्यधावन्त संरब्धा मद्रराजं तरस्विनः\n",
    "09015029c": "महता हर्षजेनाथ नादेन कुरुपुंगवाः\n",
    "09015030a": "ह्रादेन गजघण्टानां शङ्खानां निनदेन च\n",
    "09015030c": "तूर्यशब्देन महता नादयन्तश्च मेदिनीम्\n",
    "09015031a": "तान्प्रत्यगृह्णात्पुत्रस्ते मद्रराजश्च वीर्यवान्\n",
    "09015031c": "महामेघानिव बहूञ्शैलावस्तोदयावुभौ\n",
    "09015032a": "शल्यस्तु समरश्लाघी धर्मराजमरिंदमम्\n",
    "09015032c": "ववर्ष शरवर्षेण वर्षेण मघवानिव\n",
    "09015033a": "तथैव कुरुराजोऽपि प्रगृह्य रुचिरं धनुः\n",
    "09015033c": "द्रोणोपदेशान्विविधान्दर्शयानो महामनाः\n",
    "09015034a": "ववर्ष शरवर्षाणि चित्रं लघु च सुष्ठु च\n",
    "09015034c": "न चास्य विवरं कश्चिद्ददर्श चरतो रणे\n",
    "09015035a": "तावुभौ विविधैर्बाणैस्ततक्षाते परस्परम्\n",
    "09015035c": "शार्दूलावामिषप्रेप्सू पराक्रान्ताविवाहवे\n",
    "09015036a": "भीमस्तु तव पुत्रेण रणशौण्डेन संगतः\n",
    "09015036c": "पाञ्चाल्यः सात्यकिश्चैव माद्रीपुत्रौ च पाण्डवौ\n",
    "09015036e": "शकुनिप्रमुखान्वीरान्प्रत्यगृह्णन्समन्ततः\n",
    "09015037a": "तदासीत्तुमुलं युद्धं पुनरेव जयैषिणाम्\n",
    "09015037c": "तावकानां परेषां च राजन्दुर्मन्त्रिते तव\n",
    "09015038a": "दुर्योधनस्तु भीमस्य शरेणानतपर्वणा\n",
    "09015038c": "चिच्छेदादिश्य संग्रामे ध्वजं हेमविभूषितम्\n",
    "09015039a": "सकिङ्किणीकजालेन महता चारुदर्शनः\n",
    "09015039c": "पपात रुचिरः सिंहो भीमसेनस्य नानदन्\n",
    "09015040a": "पुनश्चास्य धनुश्चित्रं गजराजकरोपमम्\n",
    "09015040c": "क्षुरेण शितधारेण प्रचकर्त नराधिपः\n",
    "09015041a": "स च्छिन्नधन्वा तेजस्वी रथशक्त्या सुतं तव\n",
    "09015041c": "बिभेदोरसि विक्रम्य स रथोपस्थ आविशत्\n",
    "09015042a": "तस्मिन्मोहमनुप्राप्ते पुनरेव वृकोदरः\n",
    "09015042c": "यन्तुरेव शिरः कायात्क्षुरप्रेणाहरत्तदा\n",
    "09015043a": "हतसूता हयास्तस्य रथमादाय भारत\n",
    "09015043c": "व्यद्रवन्त दिशो राजन्हाहाकारस्तदाभवत्\n",
    "09015044a": "तमभ्यधावत्त्राणार्थं द्रोणपुत्रो महारथः\n",
    "09015044c": "कृपश्च कृतवर्मा च पुत्रं तेऽभिपरीप्सवः\n",
    "09015045a": "तस्मिन्विलुलिते सैन्ये त्रस्तास्तस्य पदानुगाः\n",
    "09015045c": "गाण्डीवधन्वा विस्फार्य धनुस्तानहनच्छरैः\n",
    "09015046a": "युधिष्ठिरस्तु मद्रेशमभ्यधावदमर्षितः\n",
    "09015046c": "स्वयं संचोदयन्नश्वान्दन्तवर्णान्मनोजवान्\n",
    "09015047a": "तत्राद्भुतमपश्याम कुन्तीपुत्रे युधिष्ठिरे\n",
    "09015047c": "पुरा भूत्वा मृदुर्दान्तो यत्तदा दारुणोऽभवत्\n",
    "09015048a": "विवृताक्षश्च कौन्तेयो वेपमानश्च मन्युना\n",
    "09015048c": "चिच्छेद योधान्निशितैः शरैः शतसहस्रशः\n",
    "09015049a": "यां यां प्रत्युद्ययौ सेनां तां तां ज्येष्ठः स पाण्डवः\n",
    "09015049c": "शरैरपातयद्राजन्गिरीन्वज्रैरिवोत्तमैः\n",
    "09015050a": "साश्वसूतध्वजरथान्रथिनः पातयन्बहून्\n",
    "09015050c": "आक्रीडदेको बलवान्पवनस्तोयदानिव\n",
    "09015051a": "साश्वारोहांश्च तुरगान्पत्तींश्चैव सहस्रशः\n",
    "09015051c": "व्यपोथयत संग्रामे क्रुद्धो रुद्रः पशूनिव\n",
    "09015052a": "शून्यमायोधनं कृत्वा शरवर्षैः समन्ततः\n",
    "09015052c": "अभ्यद्रवत मद्रेशं तिष्ठ शल्येति चाब्रवीत्\n",
    "09015053a": "तस्य तच्चरितं दृष्ट्वा संग्रामे भीमकर्मणः\n",
    "09015053c": "वित्रेसुस्तावकाः सर्वे शल्यस्त्वेनं समभ्ययात्\n",
    "09015054a": "ततस्तौ तु सुसंरब्धौ प्रध्माप्य सलिलोद्भवौ\n",
    "09015054c": "समाहूय तदान्योन्यं भर्त्सयन्तौ समीयतुः\n",
    "09015055a": "शल्यस्तु शरवर्षेण युधिष्ठिरमवाकिरत्\n",
    "09015055c": "मद्रराजं च कौन्तेयः शरवर्षैरवाकिरत्\n",
    "09015056a": "व्यदृश्येतां तदा राजन्कङ्कपत्रिभिराहवे\n",
    "09015056c": "उद्भिन्नरुधिरौ शूरौ मद्रराजयुधिष्ठिरौ\n",
    "09015057a": "पुष्पिताविव रेजाते वने शल्मलिकिंशुकौ\n",
    "09015057c": "दीप्यमानौ महात्मानौ प्राणयोर्युद्धदुर्मदौ\n",
    "09015058a": "दृष्ट्वा सर्वाणि सैन्यानि नाध्यवस्यंस्तयोर्जयम्\n",
    "09015058c": "हत्वा मद्राधिपं पार्थो भोक्ष्यतेऽद्य वसुंधराम्\n",
    "09015059a": "शल्यो वा पाण्डवं हत्वा दद्याद्दुर्योधनाय गाम्\n",
    "09015059c": "इतीव निश्चयो नाभूद्योधानां तत्र भारत\n",
    "09015060a": "प्रदक्षिणमभूत्सर्वं धर्मराजस्य युध्यतः\n",
    "09015061a": "ततः शरशतं शल्यो मुमोचाशु युधिष्ठिरे\n",
    "09015061c": "धनुश्चास्य शिताग्रेण बाणेन निरकृन्तत\n",
    "09015062a": "सोऽन्यत्कार्मुकमादाय शल्यं शरशतैस्त्रिभिः\n",
    "09015062c": "अविध्यत्कार्मुकं चास्य क्षुरेण निरकृन्तत\n",
    "09015063a": "अथास्य निजघानाश्वांश्चतुरो नतपर्वभिः\n",
    "09015063c": "द्वाभ्यामथ शिताग्राभ्यामुभौ च पार्ष्णिसारथी\n",
    "09015064a": "ततोऽस्य दीप्यमानेन पीतेन निशितेन च\n",
    "09015064c": "प्रमुखे वर्तमानस्य भल्लेनापाहरद्ध्वजम्\n",
    "09015064e": "ततः प्रभग्नं तत्सैन्यं दौर्योधनमरिंदम\n",
    "09015065a": "ततो मद्राधिपं द्रौणिरभ्यधावत्तथाकृतम्\n",
    "09015065c": "आरोप्य चैनं स्वरथं त्वरमाणः प्रदुद्रुवे\n",
    "09015066a": "मुहूर्तमिव तौ गत्वा नर्दमाने युधिष्ठिरे\n",
    "09015066c": "स्थित्वा ततो मद्रपतिरन्यं स्यन्दनमास्थितः\n",
    "09015067a": "विधिवत्कल्पितं शुभ्रं महाम्बुदनिनादिनम्\n",
    "09015067c": "सज्जयन्त्रोपकरणं द्विषतां रोमहर्षणम्\n",
    "09016001": "संजय उवाच\n",
    "09016001a": "अथान्यद्धनुरादाय बलवद्वेगवत्तरम्\n",
    "09016001c": "युधिष्ठिरं मद्रपतिर्विद्ध्वा सिंह इवानदत्\n",
    "09016002a": "ततः स शरवर्षेण पर्जन्य इव वृष्टिमान्\n",
    "09016002c": "अभ्यवर्षदमेयात्मा क्षत्रियान्क्षत्रियर्षभः\n",
    "09016003a": "सात्यकिं दशभिर्विद्ध्वा भीमसेनं त्रिभिः शरैः\n",
    "09016003c": "सहदेवं त्रिभिर्विद्ध्वा युधिष्ठिरमपीडयत्\n",
    "09016004a": "तांस्तानन्यान्महेष्वासान्साश्वान्सरथकुञ्जरान्\n",
    "09016004c": "कुञ्जरान्कुञ्जरारोहानश्वानश्वप्रयायिनः\n",
    "09016004e": "रथांश्च रथिभिः सार्धं जघान रथिनां वरः\n",
    "09016005a": "बाहूंश्चिच्छेद च तथा सायुधान्केतनानि च\n",
    "09016005c": "चकार च महीं योधैस्तीर्णां वेदीं कुशैरिव\n",
    "09016006a": "तथा तमरिसैन्यानि घ्नन्तं मृत्युमिवान्तकम्\n",
    "09016006c": "परिवव्रुर्भृशं क्रुद्धाः पाण्डुपाञ्चालसोमकाः\n",
    "09016007a": "तं भीमसेनश्च शिनेश्च नप्ता; माद्र्याश्च पुत्रौ पुरुषप्रवीरौ\n",
    "09016007c": "समागतं भीमबलेन राज्ञा; पर्यापुरन्योन्यमथाह्वयन्तः\n",
    "09016008a": "ततस्तु शूराः समरे नरेन्द्रं; मद्रेश्वरं प्राप्य युधां वरिष्ठम्\n",
    "09016008c": "आवार्य चैनं समरे नृवीरा; जघ्नुः शरैः पत्रिभिरुग्रवेगैः\n",
    "09016009a": "संरक्षितो भीमसेनेन राजा; माद्रीसुताभ्यामथ माधवेन\n",
    "09016009c": "मद्राधिपं पत्रिभिरुग्रवेगैः; स्तनान्तरे धर्मसुतो निजघ्ने\n",
    "09016010a": "ततो रणे तावकानां रथौघाः; समीक्ष्य मद्राधिपतिं शरार्तम्\n",
    "09016010c": "पर्यावव्रुः प्रवराः सर्वशश्च; दुर्योधनस्यानुमते समन्तात्\n",
    "09016011a": "ततो द्रुतं मद्रजनाधिपो रणे; युधिष्ठिरं सप्तभिरभ्यविध्यत्\n",
    "09016011c": "तं चापि पार्थो नवभिः पृषत्कै;र्विव्याध राजंस्तुमुले महात्मा\n",
    "09016012a": "आकर्णपूर्णायतसंप्रयुक्तैः; शरैस्तदा संयति तैलधौतैः\n",
    "09016012c": "अन्योन्यमाच्छादयतां महारथौ; मद्राधिपश्चापि युधिष्ठिरश्च\n",
    "09016013a": "ततस्तु तूर्णं समरे महारथौ; परस्परस्यान्तरमीक्षमाणौ\n",
    "09016013c": "शरैर्भृशं विव्यधतुर्नृपोत्तमौ; महाबलौ शत्रुभिरप्रधृष्यौ\n",
    "09016014a": "तयोर्धनुर्ज्यातलनिस्वनो महा;न्महेन्द्रवज्राशनितुल्यनिस्वनः\n",
    "09016014c": "परस्परं बाणगणैर्महात्मनोः; प्रवर्षतोर्मद्रपपाण्डुवीरयोः\n",
    "09016015a": "तौ चेरतुर्व्याघ्रशिशुप्रकाशौ; महावनेष्वामिषगृद्धिनाविव\n",
    "09016015c": "विषाणिनौ नागवराविवोभौ; ततक्षतुः संयुगजातदर्पौ\n",
    "09016016a": "ततस्तु मद्राधिपतिर्महात्मा; युधिष्ठिरं भीमबलं प्रसह्य\n",
    "09016016c": "विव्याध वीरं हृदयेऽतिवेगं; शरेण सूर्याग्निसमप्रभेण\n",
    "09016017a": "ततोऽतिविद्धोऽथ युधिष्ठिरोऽपि; सुसंप्रयुक्तेन शरेण राजन्\n",
    "09016017c": "जघान मद्राधिपतिं महात्मा; मुदं च लेभे ऋषभः कुरूणाम्\n",
    "09016018a": "ततो मुहूर्तादिव पार्थिवेन्द्रो; लब्ध्वा संज्ञां क्रोधसंरक्तनेत्रः\n",
    "09016018c": "शतेन पार्थं त्वरितो जघान; सहस्रनेत्रप्रतिमप्रभावः\n",
    "09016019a": "त्वरंस्ततो धर्मसुतो महात्मा; शल्यस्य क्रुद्धो नवभिः पृषत्कैः\n",
    "09016019c": "भित्त्वा ह्युरस्तपनीयं च वर्म; जघान षड्भिस्त्वपरैः पृषत्कैः\n",
    "09016020a": "ततस्तु मद्राधिपतिः प्रहृष्टो; धनुर्विकृष्य व्यसृजत्पृषत्कान्\n",
    "09016020c": "द्वाभ्यां क्षुराभ्यां च तथैव राज्ञ;श्चिच्छेद चापं कुरुपुंगवस्य\n",
    "09016021a": "नवं ततोऽन्यत्समरे प्रगृह्य; राजा धनुर्घोरतरं महात्मा\n",
    "09016021c": "शल्यं तु विद्ध्वा निशितैः समन्ता;द्यथा महेन्द्रो नमुचिं शिताग्रैः\n",
    "09016022a": "ततस्तु शल्यो नवभिः पृषत्कै;र्भीमस्य राज्ञश्च युधिष्ठिरस्य\n",
    "09016022c": "निकृत्य रौक्मे पटुवर्मणी तयो;र्विदारयामास भुजौ महात्मा\n",
    "09016023a": "ततोऽपरेण ज्वलितार्कतेजसा; क्षुरेण राज्ञो धनुरुन्ममाथ\n",
    "09016023c": "कृपश्च तस्यैव जघान सूतं; षड्भिः शरैः सोऽभिमुखं पपात\n",
    "09016024a": "मद्राधिपश्चापि युधिष्ठिरस्य; शरैश्चतुर्भिर्निजघान वाहान्\n",
    "09016024c": "वाहांश्च हत्वा व्यकरोन्महात्मा; योधक्षयं धर्मसुतस्य राज्ञः\n",
    "09016025a": "तथा कृते राजनि भीमसेनो; मद्राधिपस्याशु ततो महात्मा\n",
    "09016025c": "छित्त्वा धनुर्वेगवता शरेण; द्वाभ्यामविध्यत्सुभृशं नरेन्द्रम्\n",
    "09016026a": "अथापरेणास्य जहार यन्तुः; कायाच्छिरः संनहनीयमध्यात्\n",
    "09016026c": "जघान चाश्वांश्चतुरः स शीघ्रं; तथा भृशं कुपितो भीमसेनः\n",
    "09016027a": "तमग्रणीः सर्वधनुर्धराणा;मेकं चरन्तं समरेऽतिवेगम्\n",
    "09016027c": "भीमः शतेन व्यकिरच्छराणां; माद्रीपुत्रः सहदेवस्तथैव\n",
    "09016028a": "तैः सायकैर्मोहितं वीक्ष्य शल्यं; भीमः शरैरस्य चकर्त वर्म\n",
    "09016028c": "स भीमसेनेन निकृत्तवर्मा; मद्राधिपश्चर्म सहस्रतारम्\n",
    "09016029a": "प्रगृह्य खड्गं च रथान्महात्मा; प्रस्कन्द्य कुन्तीसुतमभ्यधावत्\n",
    "09016029c": "छित्त्वा रथेषां नकुलस्य सोऽथ; युधिष्ठिरं भीमबलोऽभ्यधावत्\n",
    "09016030a": "तं चापि राजानमथोत्पतन्तं; क्रुद्धं यथैवान्तकमापतन्तम्\n",
    "09016030c": "धृष्टद्युम्नो द्रौपदेयाः शिखण्डी; शिनेश्च नप्ता सहसा परीयुः\n",
    "09016031a": "अथास्य चर्माप्रतिमं न्यकृन्त;द्भीमो महात्मा दशभिः पृषत्कः\n",
    "09016031c": "खड्गं च भल्लैर्निचकर्त मुष्टौ; नदन्प्रहृष्टस्तव सैन्यमध्ये\n",
    "09016032a": "तत्कर्म भीमस्य समीक्ष्य हृष्टा;स्ते पाण्डवानां प्रवरा रथौघाः\n",
    "09016032c": "नादं च चक्रुर्भृशमुत्स्मयन्तः; शङ्खांश्च दध्मुः शशिसंनिकाशान्\n",
    "09016033a": "तेनाथ शब्देन विभीषणेन; तवाभितप्तं बलमप्रहृष्टम्\n",
    "09016033c": "स्वेदाभिभूतं रुधिरोक्षिताङ्गं; विसंज्ञकल्पं च तथा विषण्णम्\n",
    "09016034a": "स मद्रराजः सहसावकीर्णो; भीमाग्रगैः पाण्डवयोधमुख्यैः\n",
    "09016034c": "युधिष्ठिरस्याभिमुखं जवेन; सिंहो यथा मृगहेतोः प्रयातः\n",
    "09016035a": "स धर्मराजो निहताश्वसूतं; क्रोधेन दीप्तज्वलनप्रकाशम्\n",
    "09016035c": "दृष्ट्वा तु मद्राधिपतिं स तूर्णं; समभ्यधावत्तमरिं बलेन\n",
    "09016036a": "गोविन्दवाक्यं त्वरितं विचिन्त्य; दध्रे मतिं शल्यविनाशनाय\n",
    "09016036c": "स धर्मराजो निहताश्वसूते; रथे तिष्ठञ्शक्तिमेवाभिकाङ्क्षन्\n",
    "09016037a": "तच्चापि शल्यस्य निशम्य कर्म; महात्मनो भागमथावशिष्टम्\n",
    "09016037c": "स्मृत्वा मनः शल्यवधे यतात्मा; यथोक्तमिन्द्रावरजस्य चक्रे\n",
    "09016038a": "स धर्मराजो मणिहेमदण्डां; जग्राह शक्तिं कनकप्रकाशाम्\n",
    "09016038c": "नेत्रे च दीप्ते सहसा विवृत्य; मद्राधिपं क्रुद्धमना निरैक्षत्\n",
    "09016039a": "निरीक्षितो वै नरदेव राज्ञा; पूतात्मना निर्हृतकल्मषेण\n",
    "09016039c": "अभून्न यद्भस्मसान्मद्रराज;स्तदद्भुतं मे प्रतिभाति राजन्\n",
    "09016040a": "ततस्तु शक्तिं रुचिरोग्रदण्डां; मणिप्रवालोज्ज्वलितां प्रदीप्ताम्\n",
    "09016040c": "चिक्षेप वेगात्सुभृशं महात्मा; मद्राधिपाय प्रवरः कुरूणाम्\n",
    "09016041a": "दीप्तामथैनां महता बलेन; सविस्फुलिङ्गां सहसा पतन्तीम्\n",
    "09016041c": "प्रैक्षन्त सर्वे कुरवः समेता; यथा युगान्ते महतीमिवोल्काम्\n",
    "09016042a": "तां कालरात्रीमिव पाशहस्तां; यमस्य धात्रीमिव चोग्ररूपाम्\n",
    "09016042c": "सब्रह्मदण्डप्रतिमाममोघां; ससर्ज यत्तो युधि धर्मराजः\n",
    "09016043a": "गन्धस्रगग्र्यासनपानभोजनै;रभ्यर्चितां पाण्डुसुतैः प्रयत्नात्\n",
    "09016043c": "संवर्तकाग्निप्रतिमां ज्वलन्तीं; कृत्यामथर्वाङ्गिरसीमिवोग्राम्\n",
    "09016044a": "ईशानहेतोः प्रतिनिर्मितां तां; त्वष्ट्रा रिपूणामसुदेहभक्षाम्\n",
    "09016044c": "भूम्यन्तरिक्षादिजलाशयानि; प्रसह्य भूतानि निहन्तुमीशाम्\n",
    "09016045a": "घण्टापताकामणिवज्रभाजं; वैडूर्यचित्रां तपनीयदण्डाम्\n",
    "09016045c": "त्वष्ट्रा प्रयत्नान्नियमेन कॢप्तां; ब्रह्मद्विषामन्तकरीममोघाम्\n",
    "09016046a": "बलप्रयत्नादधिरूढवेगां; मन्त्रैश्च घोरैरभिमन्त्रयित्वा\n",
    "09016046c": "ससर्ज मार्गेण च तां परेण; वधाय मद्राधिपतेस्तदानीम्\n",
    "09016047a": "हतोऽस्यसावित्यभिगर्जमानो; रुद्रोऽन्तकायान्तकरं यथेषुम्\n",
    "09016047c": "प्रसार्य बाहुं सुदृढं सुपाणिं; क्रोधेन नृत्यन्निव धर्मराजः\n",
    "09016048a": "तां सर्वशक्त्या प्रहितां स शक्तिं; युधिष्ठिरेणाप्रतिवार्यवीर्याम्\n",
    "09016048c": "प्रतिग्रहायाभिननर्द शल्यः; सम्यग्घुतामग्निरिवाज्यधाराम्\n",
    "09016049a": "सा तस्य मर्माणि विदार्य शुभ्र;मुरो विशालं च तथैव वर्म\n",
    "09016049c": "विवेश गां तोयमिवाप्रसक्ता; यशो विशालं नृपतेर्दहन्ती\n",
    "09016050a": "नासाक्षिकर्णास्यविनिःसृतेन; प्रस्यन्दता च व्रणसंभवेन\n",
    "09016050c": "संसिक्तगात्रो रुधिरेण सोऽभू;त्क्रौञ्चो यथा स्कन्दहतो महाद्रिः\n",
    "09016051a": "प्रसार्य बाहू स रथाद्गतो गां; संछिन्नवर्मा कुरुनन्दनेन\n",
    "09016051c": "महेन्द्रवाहप्रतिमो महात्मा; वज्राहतं शृङ्गमिवाचलस्य\n",
    "09016052a": "बाहू प्रसार्याभिमुखो धर्मराजस्य मद्रराट्\n",
    "09016052c": "ततो निपतितो भूमाविन्द्रध्वज इवोच्छ्रितः\n",
    "09016053a": "स तथा भिन्नसर्वाङ्गो रुधिरेण समुक्षितः\n",
    "09016053c": "प्रत्युद्गत इव प्रेम्णा भूम्या स नरपुंगवः\n",
    "09016054a": "प्रियया कान्तया कान्तः पतमान इवोरसि\n",
    "09016054c": "चिरं भुक्त्वा वसुमतीं प्रियां कान्तामिव प्रभुः\n",
    "09016054e": "सर्वैरङ्गैः समाश्लिष्य प्रसुप्त इव सोऽभवत्\n",
    "09016055a": "धर्म्ये धर्मात्मना युद्धे निहतो धर्मसूनुना\n",
    "09016055c": "सम्यग्घुत इव स्विष्टः प्रशान्तोऽग्निरिवाध्वरे\n",
    "09016056a": "शक्त्या विभिन्नहृदयं विप्रविद्धायुधध्वजम्\n",
    "09016056c": "संशान्तमपि मद्रेशं लक्ष्मीर्नैव व्यमुञ्चत\n",
    "09016057a": "ततो युधिष्ठिरश्चापमादायेन्द्रधनुष्प्रभम्\n",
    "09016057c": "व्यधमद्द्विषतः संख्ये खगराडिव पन्नगान्\n",
    "09016057e": "देहासून्निशितैर्भल्लै रिपूणां नाशयन्क्षणात्\n",
    "09016058a": "ततः पार्थस्य बाणौघैरावृताः सैनिकास्तव\n",
    "09016058c": "निमीलिताक्षाः क्षिण्वन्तो भृशमन्योन्यमर्दिताः\n",
    "09016058e": "संन्यस्तकवचा देहैर्विपत्रायुधजीविताः\n",
    "09016059a": "ततः शल्ये निपतिते मद्रराजानुजो युवा\n",
    "09016059c": "भ्रातुः सर्वैर्गुणैस्तुल्यो रथी पाण्डवमभ्ययात्\n",
    "09016060a": "विव्याध च नरश्रेष्ठो नाराचैर्बहुभिस्त्वरन्\n",
    "09016060c": "हतस्यापचितिं भ्रातुश्चिकीर्षुर्युद्धदुर्मदः\n",
    "09016061a": "तं विव्याधाशुगैः षड्भिर्धर्मराजस्त्वरन्निव\n",
    "09016061c": "कार्मुकं चास्य चिच्छेद क्षुराभ्यां ध्वजमेव च\n",
    "09016062a": "ततोऽस्य दीप्यमानेन सुदृढेन शितेन च\n",
    "09016062c": "प्रमुखे वर्तमानस्य भल्लेनापाहरच्छिरः\n",
    "09016063a": "सकुण्डलं तद्ददृशे पतमानं शिरो रथात्\n",
    "09016063c": "पुण्यक्षयमिव प्राप्य पतन्तं स्वर्गवासिनम्\n",
    "09016064a": "तस्यापकृष्टशीर्षं तच्छरीरं पतितं रथात्\n",
    "09016064c": "रुधिरेणावसिक्ताङ्गं दृष्ट्वा सैन्यमभज्यत\n",
    "09016065a": "विचित्रकवचे तस्मिन्हते मद्रनृपानुजे\n",
    "09016065c": "हाहाकारं विकुर्वाणाः कुरवो विप्रदुद्रुवुः\n",
    "09016066a": "शल्यानुजं हतं दृष्ट्वा तावकास्त्यक्तजीविताः\n",
    "09016066c": "वित्रेसुः पाण्डवभयाद्रजोध्वस्तास्तथा भृशम्\n",
    "09016067a": "तांस्तथा भज्यतस्त्रस्तान्कौरवान्भरतर्षभ\n",
    "09016067c": "शिनेर्नप्ता किरन्बाणैरभ्यवर्तत सात्यकिः\n",
    "09016068a": "तमायान्तं महेष्वासमप्रसह्यं दुरासदम्\n",
    "09016068c": "हार्दिक्यस्त्वरितो राजन्प्रत्यगृह्णादभीतवत्\n",
    "09016069a": "तौ समेतौ महात्मानौ वार्ष्णेयावपराजितौ\n",
    "09016069c": "हार्दिक्यः सात्यकिश्चैव सिंहाविव मदोत्कटौ\n",
    "09016070a": "इषुभिर्विमलाभासैश्छादयन्तौ परस्परम्\n",
    "09016070c": "अर्चिर्भिरिव सूर्यस्य दिवाकरसमप्रभौ\n",
    "09016071a": "चापमार्गबलोद्धूतान्मार्गणान्वृष्णिसिंहयोः\n",
    "09016071c": "आकाशे समपश्याम पतंगानिव शीघ्रगान्\n",
    "09016072a": "सात्यकिं दशभिर्विद्ध्वा हयांश्चास्य त्रिभिः शरैः\n",
    "09016072c": "चापमेकेन चिच्छेद हार्दिक्यो नतपर्वणा\n",
    "09016073a": "तन्निकृत्तं धनुः श्रेष्ठमपास्य शिनिपुंगवः\n",
    "09016073c": "अन्यदादत्त वेगेन वेगवत्तरमायुधम्\n",
    "09016074a": "तदादाय धनुः श्रेष्ठं वरिष्ठः सर्वधन्विनाम्\n",
    "09016074c": "हार्दिक्यं दशभिर्बाणैः प्रत्यविध्यत्स्तनान्तरे\n",
    "09016075a": "ततो रथं युगेषां च छित्त्वा भल्लैः सुसंयतैः\n",
    "09016075c": "अश्वांस्तस्यावधीत्तूर्णमुभौ च पार्ष्णिसारथी\n",
    "09016076a": "मद्रराजे हते राजन्विरथे कृतवर्मणि\n",
    "09016076c": "दुर्योधनबलं सर्वं पुनरासीत्पराङ्मुखम्\n",
    "09016077a": "तत्परे नावबुध्यन्त सैन्येन रजसा वृते\n",
    "09016077c": "बलं तु हतभूयिष्ठं तत्तदासीत्पराङ्मुखम्\n",
    "09016078a": "ततो मुहूर्तात्तेऽपश्यन्रजो भौमं समुत्थितम्\n",
    "09016078c": "विविधैः शोणितस्रावैः प्रशान्तं पुरुषर्षभ\n",
    "09016079a": "ततो दुर्योधनो दृष्ट्वा भग्नं स्वबलमन्तिकात्\n",
    "09016079c": "जवेनापततः पार्थानेकः सर्वानवारयत्\n",
    "09016080a": "पाण्डवान्सरथान्दृष्ट्वा धृष्टद्युम्नं च पार्षतम्\n",
    "09016080c": "आनर्तं च दुराधर्षं शितैर्बाणैरवाकिरत्\n",
    "09016081a": "तं परे नाभ्यवर्तन्त मर्त्या मृत्युमिवागतम्\n",
    "09016081c": "अथान्यं रथमास्थाय हार्दिक्योऽपि न्यवर्तत\n",
    "09016082a": "ततो युधिष्ठिरो राजा त्वरमाणो महारथः\n",
    "09016082c": "चतुर्भिर्निजघानाश्वान्पत्रिभिः कृतवर्मणः\n",
    "09016082e": "विव्याध गौतमं चापि षड्भिर्भल्लैः सुतेजनैः\n",
    "09016083a": "अश्वत्थामा ततो राज्ञा हताश्वं विरथीकृतम्\n",
    "09016083c": "समपोवाह हार्दिक्यं स्वरथेन युधिष्ठिरात्\n",
    "09016084a": "ततः शारद्वतोऽष्टाभिः प्रत्यविध्यद्युधिष्ठिरम्\n",
    "09016084c": "विव्याध चाश्वान्निशितैस्तस्याष्टाभिः शिलीमुखैः\n",
    "09016085a": "एवमेतन्महाराज युद्धशेषमवर्तत\n",
    "09016085c": "तव दुर्मन्त्रिते राजन्सहपुत्रस्य भारत\n",
    "09016086a": "तस्मिन्महेष्वासवरे विशस्ते; संग्राममध्ये कुरुपुंगवेन\n",
    "09016086c": "पार्थाः समेताः परमप्रहृष्टाः; शङ्खान्प्रदध्मुर्हतमीक्ष्य शल्यम्\n",
    "09016087a": "युधिष्ठिरं च प्रशशंसुराजौ; पुरा सुरा वृत्रवधे यथेन्द्रम्\n",
    "09016087c": "चक्रुश्च नानाविधवाद्यशब्दा;न्निनादयन्तो वसुधां समन्तात्\n",
    "09017001": "संजय उवाच\n",
    "09017001a": "शल्ये तु निहते राजन्मद्रराजपदानुगाः\n",
    "09017001c": "रथाः सप्तशता वीरा निर्ययुर्महतो बलात्\n",
    "09017002a": "दुर्योधनस्तु द्विरदमारुह्याचलसंनिभम्\n",
    "09017002c": "छत्रेण ध्रियमाणेन वीज्यमानश्च चामरैः\n",
    "09017002e": "न गन्तव्यं न गन्तव्यमिति मद्रानवारयत्\n",
    "09017003a": "दुर्योधनेन ते वीरा वार्यमाणाः पुनः पुनः\n",
    "09017003c": "युधिष्ठिरं जिघांसन्तः पाण्डूनां प्राविशन्बलम्\n",
    "09017004a": "ते तु शूरा महाराज कृतचित्ताः स्म योधने\n",
    "09017004c": "धनुःशब्दं महत्कृत्वा सहायुध्यन्त पाण्डवैः\n",
    "09017005a": "श्रुत्वा तु निहतं शल्यं धर्मपुत्रं च पीडितम्\n",
    "09017005c": "मद्रराजप्रिये युक्तैर्मद्रकाणां महारथैः\n",
    "09017006a": "आजगाम ततः पार्थो गाण्डीवं विक्षिपन्धनुः\n",
    "09017006c": "पूरयन्रथघोषेण दिशः सर्वा महारथः\n",
    "09017007a": "ततोऽर्जुनश्च भीमश्च माद्रीपुत्रौ च पाण्डवौ\n",
    "09017007c": "सात्यकिश्च नरव्याघ्रो द्रौपदेयाश्च सर्वशः\n",
    "09017008a": "धृष्टद्युम्नः शिखण्डी च पाञ्चालाः सह सोमकैः\n",
    "09017008c": "युधिष्ठिरं परीप्सन्तः समन्तात्पर्यवारयन्\n",
    "09017009a": "ते समन्तात्परिवृताः पाण्डवैः पुरुषर्षभाः\n",
    "09017009c": "क्षोभयन्ति स्म तां सेनां मकराः सागरं यथा\n",
    "09017010a": "पुरोवातेन गङ्गेव क्षोभ्यमाना महानदी\n",
    "09017010c": "अक्षोभ्यत तदा राजन्पाण्डूनां ध्वजिनी पुनः\n",
    "09017011a": "प्रस्कन्द्य सेनां महतीं त्यक्तात्मानो महारथाः\n",
    "09017011c": "वृक्षानिव महावाताः कम्पयन्ति स्म तावकाः\n",
    "09017012a": "बहवश्चुक्रुशुस्तत्र क्व स राजा युधिष्ठिरः\n",
    "09017012c": "भ्रातरो वास्य ते शूरा दृश्यन्ते नेह केचन\n",
    "09017013a": "पाञ्चालानां महावीर्याः शिखण्डी च महारथः\n",
    "09017013c": "धृष्टद्युम्नोऽथ शैनेयो द्रौपदेयाश्च सर्वशः\n",
    "09017014a": "एवं तान्वादिनः शूरान्द्रौपदेया महारथाः\n",
    "09017014c": "अभ्यघ्नन्युयुधानश्च मद्रराजपदानुगान्\n",
    "09017015a": "चक्रैर्विमथितैः केचित्केचिच्छिन्नैर्महाध्वजैः\n",
    "09017015c": "प्रत्यदृश्यन्त समरे तावका निहताः परैः\n",
    "09017016a": "आलोक्य पाण्डवान्युद्धे योधा राजन्समन्ततः\n",
    "09017016c": "वार्यमाणा ययुर्वेगात्तव पुत्रेण भारत\n",
    "09017017a": "दुर्योधनस्तु तान्वीरान्वारयामास सान्त्वयन्\n",
    "09017017c": "न चास्य शासनं कश्चित्तत्र चक्रे महारथः\n",
    "09017018a": "ततो गान्धारराजस्य पुत्रः शकुनिरब्रवीत्\n",
    "09017018c": "दुर्योधनं महाराज वचनं वचनक्षमः\n",
    "09017019a": "किं नः संप्रेक्षमाणानां मद्राणां हन्यते बलम्\n",
    "09017019c": "न युक्तमेतत्समरे त्वयि तिष्ठति भारत\n",
    "09017020a": "सहितैर्नाम योद्धव्यमित्येष समयः कृतः\n",
    "09017020c": "अथ कस्मात्परानेव घ्नतो मर्षयसे नृप\n",
    "09017021": "दुर्योधन उवाच\n",
    "09017021a": "वार्यमाणा मया पूर्वं नैते चक्रुर्वचो मम\n",
    "09017021c": "एते हि निहताः सर्वे प्रस्कन्नाः पाण्डुवाहिनीम्\n",
    "09017022": "शकुनिरुवाच\n",
    "09017022a": "न भर्तुः शासनं वीरा रणे कुर्वन्त्यमर्षिताः\n",
    "09017022c": "अलं क्रोद्धुं तथैतेषां नायं काल उपेक्षितुम्\n",
    "09017023a": "यामः सर्वेऽत्र संभूय सवाजिरथकुञ्जराः\n",
    "09017023c": "परित्रातुं महेष्वासान्मद्रराजपदानुगान्\n",
    "09017024a": "अन्योन्यं परिरक्षामो यत्नेन महता नृप\n",
    "09017024c": "एवं सर्वेऽनुसंचिन्त्य प्रययुर्यत्र सैनिकाः\n",
    "09017025": "संजय उवाच\n",
    "09017025a": "एवमुक्तस्ततो राजा बलेन महता वृतः\n",
    "09017025c": "प्रययौ सिंहनादेन कम्पयन्वै वसुंधराम्\n",
    "09017026a": "हत विध्यत गृह्णीत प्रहरध्वं निकृन्तत\n",
    "09017026c": "इत्यासीत्तुमुलः शब्दस्तव सैन्यस्य भारत\n",
    "09017027a": "पाण्डवास्तु रणे दृष्ट्वा मद्रराजपदानुगान्\n",
    "09017027c": "सहितानभ्यवर्तन्त गुल्ममास्थाय मध्यमम्\n",
    "09017028a": "ते मुहूर्ताद्रणे वीरा हस्ताहस्तं विशां पते\n",
    "09017028c": "निहताः प्रत्यदृश्यन्त मद्रराजपदानुगाः\n",
    "09017029a": "ततो नः संप्रयातानां हतामित्रास्तरस्विनः\n",
    "09017029c": "हृष्टाः किलकिलाशब्दमकुर्वन्सहिताः परे\n",
    "09017030a": "अथोत्थितानि रुण्डानि समदृश्यन्त सर्वशः\n",
    "09017030c": "पपात महती चोल्का मध्येनादित्यमण्डलम्\n",
    "09017031a": "रथैर्भग्नैर्युगाक्षैश्च निहतैश्च महारथैः\n",
    "09017031c": "अश्वैर्निपतितैश्चैव संछन्नाभूद्वसुंधरा\n",
    "09017032a": "वातायमानैस्तुरगैर्युगासक्तैस्तुरंगमैः\n",
    "09017032c": "अदृश्यन्त महाराज योधास्तत्र रणाजिरे\n",
    "09017033a": "भग्नचक्रान्रथान्केचिदवहंस्तुरगा रणे\n",
    "09017033c": "रथार्धं केचिदादाय दिशो दश विबभ्रमुः\n",
    "09017033e": "तत्र तत्र च दृश्यन्ते योक्त्रैः श्लिष्टाः स्म वाजिनः\n",
    "09017034a": "रथिनः पतमानाश्च व्यदृश्यन्त नरोत्तम\n",
    "09017034c": "गगनात्प्रच्युताः सिद्धाः पुण्यानामिव संक्षये\n",
    "09017035a": "निहतेषु च शूरेषु मद्रराजानुगेषु च\n",
    "09017035c": "अस्मानापततश्चापि दृष्ट्वा पार्था महारथाः\n",
    "09017036a": "अभ्यवर्तन्त वेगेन जयगृध्राः प्रहारिणः\n",
    "09017036c": "बाणशब्दरवान्कृत्वा विमिश्राञ्शङ्खनिस्वनैः\n",
    "09017037a": "अस्मांस्तु पुनरासाद्य लब्धलक्षाः प्रहारिणः\n",
    "09017037c": "शरासनानि धुन्वानाः सिंहनादान्प्रचुक्रुशुः\n",
    "09017038a": "ततो हतमभिप्रेक्ष्य मद्रराजबलं महत्\n",
    "09017038c": "मद्रराजं च समरे दृष्ट्वा शूरं निपातितम्\n",
    "09017038e": "दुर्योधनबलं सर्वं पुनरासीत्पराङ्मुखम्\n",
    "09017039a": "वध्यमानं महाराज पाण्डवैर्जितकाशिभिः\n",
    "09017039c": "दिशो भेजेऽथ संभ्रान्तं त्रासितं दृढधन्विभिः\n",
    "09018001": "संजय उवाच\n",
    "09018001a": "पातिते युधि दुर्धर्षे मद्रराजे महारथे\n",
    "09018001c": "तावकास्तव पुत्राश्च प्रायशो विमुखाभवन्\n",
    "09018002a": "वणिजो नावि भिन्नायां यथागाधेऽप्लवेऽर्णवे\n",
    "09018002c": "अपारे पारमिच्छन्तो हते शूरे महात्मनि\n",
    "09018003a": "मद्रराजे महाराज वित्रस्ताः शरविक्षताः\n",
    "09018003c": "अनाथा नाथमिच्छन्तो मृगाः सिंहार्दिता इव\n",
    "09018004a": "वृषा यथा भग्नशृङ्गाः शीर्णदन्ता गजा इव\n",
    "09018004c": "मध्याह्ने प्रत्यपायाम निर्जिता धर्मसूनुना\n",
    "09018005a": "न संधातुमनीकानि न च राजन्पराक्रमे\n",
    "09018005c": "आसीद्बुद्धिर्हते शल्ये तव योधस्य कस्यचित्\n",
    "09018006a": "भीष्मे द्रोणे च निहते सूतपुत्रे च भारत\n",
    "09018006c": "यद्दुःखं तव योधानां भयं चासीद्विशां पते\n",
    "09018006e": "तद्भयं स च नः शोको भूय एवाभ्यवर्तत\n",
    "09018007a": "निराशाश्च जये तस्मिन्हते शल्ये महारथे\n",
    "09018007c": "हतप्रवीरा विध्वस्ता विकृत्ताश्च शितैः शरैः\n",
    "09018007e": "मद्रराजे हते राजन्योधास्ते प्राद्रवन्भयात्\n",
    "09018008a": "अश्वानन्ये गजानन्ये रथानन्ये महारथाः\n",
    "09018008c": "आरुह्य जवसंपन्नाः पादाताः प्राद्रवन्भयात्\n",
    "09018009a": "द्विसाहस्राश्च मातङ्गा गिरिरूपाः प्रहारिणः\n",
    "09018009c": "संप्राद्रवन्हते शल्ये अङ्कुशाङ्गुष्ठचोदिताः\n",
    "09018010a": "ते रणाद्भरतश्रेष्ठ तावकाः प्राद्रवन्दिशः\n",
    "09018010c": "धावन्तश्चाप्यदृश्यन्त श्वसमानाः शरातुराः\n",
    "09018011a": "तान्प्रभग्नान्द्रुतान्दृष्ट्वा हतोत्साहान्पराजितान्\n",
    "09018011c": "अभ्यद्रवन्त पाञ्चालाः पाण्डवाश्च जयैषिणः\n",
    "09018012a": "बाणशब्दरवश्चापि सिंहनादश्च पुष्कलः\n",
    "09018012c": "शङ्खशब्दश्च शूराणां दारुणः समपद्यत\n",
    "09018013a": "दृष्ट्वा तु कौरवं सैन्यं भयत्रस्तं प्रविद्रुतम्\n",
    "09018013c": "अन्योन्यं समभाषन्त पाञ्चालाः पाण्डवैः सह\n",
    "09018014a": "अद्य राजा सत्यधृतिर्जितामित्रो युधिष्ठिरः\n",
    "09018014c": "अद्य दुर्योधनो हीनो दीप्तया नृपतिश्रिया\n",
    "09018015a": "अद्य श्रुत्वा हतं पुत्रं धृतराष्ट्रो जनेश्वरः\n",
    "09018015c": "निःसंज्ञः पतितो भूमौ किल्बिषं प्रतिपद्यताम्\n",
    "09018016a": "अद्य जानातु कौन्तेयं समर्थं सर्वधन्विनाम्\n",
    "09018016c": "अद्यात्मानं च दुर्मेधा गर्हयिष्यति पापकृत्\n",
    "09018016e": "अद्य क्षत्तुर्वचः सत्यं स्मरतां ब्रुवतो हितम्\n",
    "09018017a": "अद्यप्रभृति पार्थांश्च प्रेष्यभूत उपाचरन्\n",
    "09018017c": "विजानातु नृपो दुःखं यत्प्राप्तं पाण्डुनन्दनैः\n",
    "09018018a": "अद्य कृष्णस्य माहात्म्यं जानातु स महीपतिः\n",
    "09018018c": "अद्यार्जुनधनुर्घोषं घोरं जानातु संयुगे\n",
    "09018019a": "अस्त्राणां च बलं सर्वं बाह्वोश्च बलमाहवे\n",
    "09018019c": "अद्य ज्ञास्यति भीमस्य बलं घोरं महात्मनः\n",
    "09018020a": "हते दुर्योधने युद्धे शक्रेणेवासुरे मये\n",
    "09018020c": "यत्कृतं भीमसेनेन दुःशासनवधे तदा\n",
    "09018020e": "नान्यः कर्तास्ति लोके तदृते भीमं महाबलम्\n",
    "09018021a": "जानीतामद्य ज्येष्ठस्य पाण्डवस्य पराक्रमम्\n",
    "09018021c": "मद्रराजं हतं श्रुत्वा देवैरपि सुदुःसहम्\n",
    "09018022a": "अद्य ज्ञास्यति संग्रामे माद्रीपुत्रौ महाबलौ\n",
    "09018022c": "निहते सौबले शूरे गान्धारेषु च सर्वशः\n",
    "09018023a": "कथं तेषां जयो न स्याद्येषां योद्धा धनंजयः\n",
    "09018023c": "सात्यकिर्भीमसेनश्च धृष्टद्युम्नश्च पार्षतः\n",
    "09018024a": "द्रौपद्यास्तनयाः पञ्च माद्रीपुत्रौ च पाण्डवौ\n",
    "09018024c": "शिखण्डी च महेष्वासो राजा चैव युधिष्ठिरः\n",
    "09018025a": "येषां च जगतां नाथो नाथः कृष्णो जनार्दनः\n",
    "09018025c": "कथं तेषां जयो न स्याद्येषां धर्मो व्यपाश्रयः\n",
    "09018026a": "भीष्मं द्रोणं च कर्णं च मद्रराजानमेव च\n",
    "09018026c": "तथान्यान्नृपतीन्वीराञ्शतशोऽथ सहस्रशः\n",
    "09018027a": "कोऽन्यः शक्तो रणे जेतुमृते पार्थं युधिष्ठिरम्\n",
    "09018027c": "यस्य नाथो हृषीकेशः सदा धर्मयशोनिधिः\n",
    "09018028a": "इत्येवं वदमानास्ते हर्षेण महता युताः\n",
    "09018028c": "प्रभग्नांस्तावकान्राजन्सृञ्जयाः पृष्ठतोऽन्वयुः\n",
    "09018029a": "धनंजयो रथानीकमभ्यवर्तत वीर्यवान्\n",
    "09018029c": "माद्रीपुत्रौ च शकुनिं सात्यकिश्च महारथः\n",
    "09018030a": "तान्प्रेक्ष्य द्रवतः सर्वान्भीमसेनभयार्दितान्\n",
    "09018030c": "दुर्योधनस्तदा सूतमब्रवीदुत्स्मयन्निव\n",
    "09018031a": "न मातिक्रमते पार्थो धनुष्पाणिमवस्थितम्\n",
    "09018031c": "जघने सर्वसैन्यानां ममाश्वान्प्रतिपादय\n",
    "09018032a": "जघने युध्यमानं हि कौन्तेयो मां धनंजयः\n",
    "09018032c": "नोत्सहेताभ्यतिक्रान्तुं वेलामिव महोदधिः\n",
    "09018033a": "पश्य सैन्यं महत्सूत पाण्डवैः समभिद्रुतम्\n",
    "09018033c": "सैन्यरेणुं समुद्धूतं पश्यस्वैनं समन्ततः\n",
    "09018034a": "सिंहनादांश्च बहुशः शृणु घोरान्भयानकान्\n",
    "09018034c": "तस्माद्याहि शनैः सूत जघनं परिपालय\n",
    "09018035a": "मयि स्थिते च समरे निरुद्धेषु च पाण्डुषु\n",
    "09018035c": "पुनरावर्तते तूर्णं मामकं बलमोजसा\n",
    "09018036a": "तच्छ्रुत्वा तव पुत्रस्य शूराग्र्यसदृशं वचः\n",
    "09018036c": "सारथिर्हेमसंछन्नाञ्शनैरश्वानचोदयत्\n",
    "09018037a": "गजाश्वरथिभिर्हीनास्त्यक्तात्मानः पदातयः\n",
    "09018037c": "एकविंशतिसाहस्राः संयुगायावतस्थिरे\n",
    "09018038a": "नानादेशसमुद्भूता नानारञ्जितवाससः\n",
    "09018038c": "अवस्थितास्तदा योधाः प्रार्थयन्तो महद्यशः\n",
    "09018039a": "तेषामापततां तत्र संहृष्टानां परस्परम्\n",
    "09018039c": "संमर्दः सुमहाञ्जज्ञे घोररूपो भयानकः\n",
    "09018040a": "भीमसेनं तदा राजन्धृष्टद्युम्नं च पार्षतम्\n",
    "09018040c": "बलेन चतुरङ्गेण नानादेश्या न्यवारयन्\n",
    "09018041a": "भीममेवाभ्यवर्तन्त रणेऽन्ये तु पदातयः\n",
    "09018041c": "प्रक्ष्वेड्यास्फोट्य संहृष्टा वीरलोकं यियासवः\n",
    "09018042a": "आसाद्य भीमसेनं तु संरब्धा युद्धदुर्मदाः\n",
    "09018042c": "धार्तराष्ट्रा विनेदुर्हि नान्यां चाकथयन्कथाम्\n",
    "09018042e": "परिवार्य रणे भीमं निजघ्नुस्ते समन्ततः\n",
    "09018043a": "स वध्यमानः समरे पदातिगणसंवृतः\n",
    "09018043c": "न चचाल रथोपस्थे मैनाक इव पर्वतः\n",
    "09018044a": "ते तु क्रुद्धा महाराज पाण्डवस्य महारथम्\n",
    "09018044c": "निग्रहीतुं प्रचक्रुर्हि योधांश्चान्यानवारयन्\n",
    "09018045a": "अक्रुध्यत रणे भीमस्तैस्तदा पर्यवस्थितैः\n",
    "09018045c": "सोऽवतीर्य रथात्तूर्णं पदातिः समवस्थितः\n",
    "09018046a": "जातरूपपरिच्छन्नां प्रगृह्य महतीं गदाम्\n",
    "09018046c": "अवधीत्तावकान्योधान्दण्डपाणिरिवान्तकः\n",
    "09018047a": "रथाश्वद्विपहीनांस्तु तान्भीमो गदया बली\n",
    "09018047c": "एकविंशतिसाहस्रान्पदातीनवपोथयत्\n",
    "09018048a": "हत्वा तत्पुरुषानीकं भीमः सत्यपराक्रमः\n",
    "09018048c": "धृष्टद्युम्नं पुरस्कृत्य नचिरात्प्रत्यदृश्यत\n",
    "09018049a": "पादाता निहता भूमौ शिश्यिरे रुधिरोक्षिताः\n",
    "09018049c": "संभग्ना इव वातेन कर्णिकाराः सुपुष्पिताः\n",
    "09018050a": "नानापुष्पस्रजोपेता नानाकुण्डलधारिणः\n",
    "09018050c": "नानाजात्या हतास्तत्र नानादेशसमागताः\n",
    "09018051a": "पताकाध्वजसंछन्नं पदातीनां महद्बलम्\n",
    "09018051c": "निकृत्तं विबभौ तत्र घोररूपं भयानकम्\n",
    "09018052a": "युधिष्ठिरपुरोगास्तु सर्वसैन्यमहारथाः\n",
    "09018052c": "अभ्यधावन्महात्मानं पुत्रं दुर्योधनं तव\n",
    "09018053a": "ते सर्वे तावकान्दृष्ट्वा महेष्वासान्पराङ्मुखान्\n",
    "09018053c": "नाभ्यवर्तन्त ते पुत्रं वेलेव मकरालयम्\n",
    "09018054a": "तदद्भुतमपश्याम तव पुत्रस्य पौरुषम्\n",
    "09018054c": "यदेकं सहिताः पार्था न शेकुरतिवर्तितुम्\n",
    "09018055a": "नातिदूरापयातं तु कृतबुद्धिं पलायने\n",
    "09018055c": "दुर्योधनः स्वकं सैन्यमब्रवीद्भृशविक्षतम्\n",
    "09018056a": "न तं देशं प्रपश्यामि पृथिव्यां पर्वतेषु वा\n",
    "09018056c": "यत्र यातान्न वो हन्युः पाण्डवाः किं सृतेन वः\n",
    "09018057a": "अल्पं च बलमेतेषां कृष्णौ च भृशविक्षतौ\n",
    "09018057c": "यदि सर्वेऽत्र तिष्ठामो ध्रुवो नो विजयो भवेत्\n",
    "09018058a": "विप्रयातांस्तु वो भिन्नान्पाण्डवाः कृतकिल्बिषान्\n",
    "09018058c": "अनुसृत्य हनिष्यन्ति श्रेयो नः समरे स्थितम्\n",
    "09018059a": "शृणुध्वं क्षत्रियाः सर्वे यावन्तः स्थ समागताः\n",
    "09018059c": "यदा शूरं च भीरुं च मारयत्यन्तकः सदा\n",
    "09018059e": "को नु मूढो न युध्येत पुरुषः क्षत्रियब्रुवः\n",
    "09018060a": "श्रेयो नो भीमसेनस्य क्रुद्धस्य प्रमुखे स्थितम्\n",
    "09018060c": "सुखः सांग्रामिको मृत्युः क्षत्रधर्मेण युध्यताम्\n",
    "09018060e": "जित्वेह सुखमाप्नोति हतः प्रेत्य महत्फलम्\n",
    "09018061a": "न युद्धधर्माच्छ्रेयान्वै पन्थाः स्वर्गस्य कौरवाः\n",
    "09018061c": "अचिरेण जिताँल्लोकान्हतो युद्धे समश्नुते\n",
    "09018062a": "श्रुत्वा तु वचनं तस्य पूजयित्वा च पार्थिवाः\n",
    "09018062c": "पुनरेवान्ववर्तन्त पाण्डवानाततायिनः\n",
    "09018063a": "तानापतत एवाशु व्यूढानीकाः प्रहारिणः\n",
    "09018063c": "प्रत्युद्ययुस्तदा पार्था जयगृध्राः प्रहारिणः\n",
    "09018064a": "धनंजयो रथेनाजावभ्यवर्तत वीर्यवान्\n",
    "09018064c": "विश्रुतं त्रिषु लोकेषु गाण्डीवं विक्षिपन्धनुः\n",
    "09018065a": "माद्रीपुत्रौ च शकुनिं सात्यकिश्च महाबलः\n",
    "09018065c": "जवेनाभ्यपतन्हृष्टा यतो वै तावकं बलम्\n",
    "09019001": "संजय उवाच\n",
    "09019001a": "संनिवृत्ते बलौघे तु शाल्वो म्लेच्छगणाधिपः\n",
    "09019001c": "अभ्यवर्तत संक्रुद्धः पाण्डूनां सुमहद्बलम्\n",
    "09019002a": "आस्थाय सुमहानागं प्रभिन्नं पर्वतोपमम्\n",
    "09019002c": "दृप्तमैरावतप्रख्यममित्रगणमर्दनम्\n",
    "09019003a": "योऽसौ महाभद्रकुलप्रसूतः; सुपूजितो धार्तराष्ट्रेण नित्यम्\n",
    "09019003c": "सुकल्पितः शास्त्रविनिश्चयज्ञैः; सदोपवाह्यः समरेषु राजन्\n",
    "09019004a": "तमास्थितो राजवरो बभूव; यथोदयस्थः सविता क्षपान्ते\n",
    "09019004c": "स तेन नागप्रवरेण राज;न्नभ्युद्ययौ पाण्डुसुतान्समन्तात्\n",
    "09019004e": "शितैः पृषत्कैर्विददार चापि; महेन्द्रवज्रप्रतिमैः सुघोरैः\n",
    "09019005a": "ततः शरान्वै सृजतो महारणे; योधांश्च राजन्नयतो यमाय\n",
    "09019005c": "नास्यान्तरं ददृशुः स्वे परे वा; यथा पुरा वज्रधरस्य दैत्याः\n",
    "09019006a": "ते पाण्डवाः सोमकाः सृञ्जयाश्च; तमेव नागं ददृशुः समन्तात्\n",
    "09019006c": "सहस्रशो वै विचरन्तमेकं; यथा महेन्द्रस्य गजं समीपे\n",
    "09019007a": "संद्राव्यमाणं तु बलं परेषां; परीतकल्पं विबभौ समन्तात्\n",
    "09019007c": "नैवावतस्थे समरे भृशं भया;द्विमर्दमानं तु परस्परं तदा\n",
    "09019008a": "ततः प्रभग्ना सहसा महाचमूः; सा पाण्डवी तेन नराधिपेन\n",
    "09019008c": "दिशश्चतस्रः सहसा प्रधाविता; गजेन्द्रवेगं तमपारयन्ती\n",
    "09019009a": "दृष्ट्वा च तां वेगवता प्रभग्नां; सर्वे त्वदीया युधि योधमुख्याः\n",
    "09019009c": "अपूजयंस्तत्र नराधिपं तं; दध्मुश्च शङ्खाञ्शशिसंनिकाशान्\n",
    "09019010a": "श्रुत्वा निनादं त्वथ कौरवाणां; हर्षाद्विमुक्तं सह शङ्खशब्दैः\n",
    "09019010c": "सेनापतिः पाण्डवसृञ्जयानां; पाञ्चालपुत्रो न ममर्ष रोषात्\n",
    "09019011a": "ततस्तु तं वै द्विरदं महात्मा; प्रत्युद्ययौ त्वरमाणो जयाय\n",
    "09019011c": "जम्भो यथा शक्रसमागमे वै; नागेन्द्रमैरावणमिन्द्रवाह्यम्\n",
    "09019012a": "तमापतन्तं सहसा तु दृष्ट्वा; पाञ्चालराजं युधि राजसिंहः\n",
    "09019012c": "तं वै द्विपं प्रेषयामास तूर्णं; वधाय राजन्द्रुपदात्मजस्य\n",
    "09019013a": "स तं द्विपं सहसाभ्यापतन्त;मविध्यदर्कप्रतिमैः पृषत्कैः\n",
    "09019013c": "कर्मारधौतैर्निशितैर्ज्वलद्भि;र्नाराचमुख्यैस्त्रिभिरुग्रवेगैः\n",
    "09019014a": "ततोऽपरान्पञ्च शितान्महात्मा; नाराचमुख्यान्विससर्ज कुम्भे\n",
    "09019014c": "स तैस्तु विद्धः परमद्विपो रणे; तदा परावृत्य भृशं प्रदुद्रुवे\n",
    "09019015a": "तं नागराजं सहसा प्रणुन्नं; विद्राव्यमाणं च निगृह्य शाल्वः\n",
    "09019015c": "तोत्त्राङ्कुशैः प्रेषयामास तूर्णं; पाञ्चालराजस्य रथं प्रदिश्य\n",
    "09019016a": "दृष्ट्वापतन्तं सहसा तु नागं; धृष्टद्युम्नः स्वरथाच्छीघ्रमेव\n",
    "09019016c": "गदां प्रगृह्याशु जवेन वीरो; भूमिं प्रपन्नो भयविह्वलाङ्गः\n",
    "09019017a": "स तं रथं हेमविभूषिताङ्गं; साश्वं ससूतं सहसा विमृद्य\n",
    "09019017c": "उत्क्षिप्य हस्तेन तदा महाद्विपो; विपोथयामास वसुंधरातले\n",
    "09019018a": "पाञ्चालराजस्य सुतं स दृष्ट्वा; तदार्दितं नागवरेण तेन\n",
    "09019018c": "तमभ्यधावत्सहसा जवेन; भीमः शिखण्डी च शिनेश्च नप्ता\n",
    "09019019a": "शरैश्च वेगं सहसा निगृह्य; तस्याभितोऽभ्यापततो गजस्य\n",
    "09019019c": "स संगृहीतो रथिभिर्गजो वै; चचाल तैर्वार्यमाणश्च संख्ये\n",
    "09019020a": "ततः पृषत्कान्प्रववर्ष राजा; सूर्यो यथा रश्मिजालं समन्तात्\n",
    "09019020c": "तेनाशुगैर्वध्यमाना रथौघाः; प्रदुद्रुवुस्तत्र ततस्तु सर्वे\n",
    "09019021a": "तत्कर्म शाल्वस्य समीक्ष्य सर्वे; पाञ्चालमत्स्या नृप सृञ्जयाश्च\n",
    "09019021c": "हाहाकारैर्नादयन्तः स्म युद्धे; द्विपं समन्ताद्रुरुधुर्नराग्र्याः\n",
    "09019022a": "पाञ्चालराजस्त्वरितस्तु शूरो; गदां प्रगृह्याचलशृङ्गकल्पाम्\n",
    "09019022c": "असंभ्रमं भारत शत्रुघाती; जवेन वीरोऽनुससार नागम्\n",
    "09019023a": "ततोऽथ नागं धरणीधराभं; मदं स्रवन्तं जलदप्रकाशम्\n",
    "09019023c": "गदां समाविध्य भृशं जघान; पाञ्चालराजस्य सुतस्तरस्वी\n",
    "09019024a": "स भिन्नकुम्भः सहसा विनद्य; मुखात्प्रभूतं क्षतजं विमुञ्चन्\n",
    "09019024c": "पपात नागो धरणीधराभः; क्षितिप्रकम्पाच्चलितो यथाद्रिः\n",
    "09019025a": "निपात्यमाने तु तदा गजेन्द्रे; हाहाकृते तव पुत्रस्य सैन्ये\n",
    "09019025c": "स शाल्वराजस्य शिनिप्रवीरो; जहार भल्लेन शिरः शितेन\n",
    "09019026a": "हृतोत्तमाङ्गो युधि सात्वतेन; पपात भूमौ सह नागराज्ञा\n",
    "09019026c": "यथाद्रिशृङ्गं सुमहत्प्रणुन्नं; वज्रेण देवाधिपचोदितेन\n",
    "09020001": "संजय उवाच\n",
    "09020001a": "तस्मिंस्तु निहते शूरे शाल्वे समितिशोभने\n",
    "09020001c": "तवाभज्यद्बलं वेगाद्वातेनेव महाद्रुमः\n",
    "09020002a": "तत्प्रभग्नं बलं दृष्ट्वा कृतवर्मा महारथः\n",
    "09020002c": "दधार समरे शूरः शत्रुसैन्यं महाबलः\n",
    "09020003a": "संनिवृत्तास्तु ते शूरा दृष्ट्वा सात्वतमाहवे\n",
    "09020003c": "शैलोपमं स्थितं राजन्कीर्यमाणं शरैर्युधि\n",
    "09020004a": "ततः प्रववृते युद्धं कुरूणां पाण्डवैः सह\n",
    "09020004c": "निवृत्तानां महाराज मृत्युं कृत्वा निवर्तनम्\n",
    "09020005a": "तत्राश्चर्यमभूद्युद्धं सात्वतस्य परैः सह\n",
    "09020005c": "यदेको वारयामास पाण्डुसेनां दुरासदाम्\n",
    "09020006a": "तेषामन्योन्यसुहृदां कृते कर्मणि दुष्करे\n",
    "09020006c": "सिंहनादः प्रहृष्टानां दिवःस्पृक्सुमहानभूत्\n",
    "09020007a": "तेन शब्देन वित्रस्तान्पाञ्चालान्भरतर्षभ\n",
    "09020007c": "शिनेर्नप्ता महाबाहुरन्वपद्यत सात्यकिः\n",
    "09020008a": "स समासाद्य राजानं क्षेमधूर्तिं महाबलम्\n",
    "09020008c": "सप्तभिर्निशितैर्बाणैरनयद्यमसादनम्\n",
    "09020009a": "तमायान्तं महाबाहुं प्रवपन्तं शिताञ्शरान्\n",
    "09020009c": "जवेनाभ्यपतद्धीमान्हार्दिक्यः शिनिपुंगवम्\n",
    "09020010a": "तौ सिंहाविव नर्दन्तौ धन्विनौ रथिनां वरौ\n",
    "09020010c": "अन्योन्यमभ्यधावेतां शस्त्रप्रवरधारिणौ\n",
    "09020011a": "पाण्डवाः सह पाञ्चालैर्योधाश्चान्ये नृपोत्तमाः\n",
    "09020011c": "प्रेक्षकाः समपद्यन्त तयोः पुरुषसिंहयोः\n",
    "09020012a": "नाराचैर्वत्सदन्तैश्च वृष्ण्यन्धकमहारथौ\n",
    "09020012c": "अभिजघ्नतुरन्योन्यं प्रहृष्टाविव कुञ्जरौ\n",
    "09020013a": "चरन्तौ विविधान्मार्गान्हार्दिक्यशिनिपुंगवौ\n",
    "09020013c": "मुहुरन्तर्दधाते तौ बाणवृष्ट्या परस्परम्\n",
    "09020014a": "चापवेगबलोद्धूतान्मार्गणान्वृष्णिसिंहयोः\n",
    "09020014c": "आकाशे समपश्याम पतंगानिव शीघ्रगान्\n",
    "09020015a": "तमेकं सत्यकर्माणमासाद्य हृदिकात्मजः\n",
    "09020015c": "अविध्यन्निशितैर्बाणैश्चतुर्भिश्चतुरो हयान्\n",
    "09020016a": "स दीर्घबाहुः संक्रुद्धस्तोत्त्रार्दित इव द्विपः\n",
    "09020016c": "अष्टाभिः कृतवर्माणमविध्यत्परमेषुभिः\n",
    "09020017a": "ततः पूर्णायतोत्सृष्टैः कृतवर्मा शिलाशितैः\n",
    "09020017c": "सात्यकिं त्रिभिराहत्य धनुरेकेन चिच्छिदे\n",
    "09020018a": "निकृत्तं तद्धनुःश्रेष्ठमपास्य शिनिपुंगवः\n",
    "09020018c": "अन्यदादत्त वेगेन शैनेयः सशरं धनुः\n",
    "09020019a": "तदादाय धनुःश्रेष्ठं वरिष्ठः सर्वधन्विनाम्\n",
    "09020019c": "आरोप्य च महावीर्यो महाबुद्धिर्महाबलः\n",
    "09020020a": "अमृष्यमाणो धनुषश्छेदनं कृतवर्मणा\n",
    "09020020c": "कुपितोऽतिरथः शीघ्रं कृतवर्माणमभ्ययात्\n",
    "09020021a": "ततः सुनिशितैर्बाणैर्दशभिः शिनिपुंगवः\n",
    "09020021c": "जघान सूतमश्वांश्च ध्वजं च कृतवर्मणः\n",
    "09020022a": "ततो राजन्महेष्वासः कृतवर्मा महारथः\n",
    "09020022c": "हताश्वसूतं संप्रेक्ष्य रथं हेमपरिष्कृतम्\n",
    "09020023a": "रोषेण महताविष्टः शूलमुद्यम्य मारिष\n",
    "09020023c": "चिक्षेप भुजवेगेन जिघांसुः शिनिपुंगवम्\n",
    "09020024a": "तच्छूलं सात्वतो ह्याजौ निर्भिद्य निशितैः शरैः\n",
    "09020024c": "चूर्णितं पातयामास मोहयन्निव माधवम्\n",
    "09020024e": "ततोऽपरेण भल्लेन हृद्येनं समताडयत्\n",
    "09020025a": "स युद्धे युयुधानेन हताश्वो हतसारथिः\n",
    "09020025c": "कृतवर्मा कृतास्त्रेण धरणीमन्वपद्यत\n",
    "09020026a": "तस्मिन्सात्यकिना वीरे द्वैरथे विरथीकृते\n",
    "09020026c": "समपद्यत सर्वेषां सैन्यानां सुमहद्भयम्\n",
    "09020027a": "पुत्रस्य तव चात्यर्थं विषादः समपद्यत\n",
    "09020027c": "हतसूते हताश्वे च विरथे कृतवर्मणि\n",
    "09020028a": "हताश्वं च समालक्ष्य हतसूतमरिंदमम्\n",
    "09020028c": "अभ्यधावत्कृपो राजञ्जिघांसुः शिनिपुंगवम्\n",
    "09020029a": "तमारोप्य रथोपस्थे मिषतां सर्वधन्विनाम्\n",
    "09020029c": "अपोवाह महाबाहुस्तूर्णमायोधनादपि\n",
    "09020030a": "शैनेयेऽधिष्ठिते राजन्विरथे कृतवर्मणि\n",
    "09020030c": "दुर्योधनबलं सर्वं पुनरासीत्पराङ्मुखम्\n",
    "09020031a": "तत्परे नावबुध्यन्त सैन्येन रजसावृते\n",
    "09020031c": "तावकाः प्रद्रुता राजन्दुर्योधनमृते नृपम्\n",
    "09020032a": "दुर्योधनस्तु संप्रेक्ष्य भग्नं स्वबलमन्तिकात्\n",
    "09020032c": "जवेनाभ्यपतत्तूर्णं सर्वांश्चैको न्यवारयत्\n",
    "09020033a": "पाण्डूंश्च सर्वान्संक्रुद्धो धृष्टद्युम्नं च पार्षतम्\n",
    "09020033c": "शिखण्डिनं द्रौपदेयान्पाञ्चालानां च ये गणाः\n",
    "09020034a": "केकयान्सोमकांश्चैव पाञ्चालांश्चैव मारिष\n",
    "09020034c": "असंभ्रमं दुराधर्षः शितैरस्त्रैरवारयत्\n",
    "09020035a": "अतिष्ठदाहवे यत्तः पुत्रस्तव महाबलः\n",
    "09020035c": "यथा यज्ञे महानग्निर्मन्त्रपूतः प्रकाशयन्\n",
    "09020036a": "तं परे नाभ्यवर्तन्त मर्त्या मृत्युमिवाहवे\n",
    "09020036c": "अथान्यं रथमास्थाय हार्दिक्यः समपद्यत\n",
    "09021001": "संजय उवाच\n",
    "09021001a": "पुत्रस्तु ते महाराज रथस्थो रथिनां वरः\n",
    "09021001c": "दुरुत्सहो बभौ युद्धे यथा रुद्रः प्रतापवान्\n",
    "09021002a": "तस्य बाणसहस्रैस्तु प्रच्छन्ना ह्यभवन्मही\n",
    "09021002c": "परांश्च सिषिचे बाणैर्धाराभिरिव पर्वतान्\n",
    "09021003a": "न च सोऽस्ति पुमान्कश्चित्पाण्डवानां महाहवे\n",
    "09021003c": "हयो गजो रथो वापि योऽस्य बाणैरविक्षतः\n",
    "09021004a": "यं यं हि समरे योधं प्रपश्यामि विशां पते\n",
    "09021004c": "स स बाणैश्चितोऽभूद्वै पुत्रेण तव भारत\n",
    "09021005a": "यथा सैन्येन रजसा समुद्धूतेन वाहिनी\n",
    "09021005c": "प्रत्यदृश्यत संछन्ना तथा बाणैर्महात्मनः\n",
    "09021006a": "बाणभूतामपश्याम पृथिवीं पृथिवीपते\n",
    "09021006c": "दुर्योधनेन प्रकृतां क्षिप्रहस्तेन धन्विना\n",
    "09021007a": "तेषु योधसहस्रेषु तावकेषु परेषु च\n",
    "09021007c": "एको दुर्योधनो ह्यासीत्पुमानिति मतिर्मम\n",
    "09021008a": "तत्राद्भुतमपश्याम तव पुत्रस्य विक्रमम्\n",
    "09021008c": "यदेकं सहिताः पार्था नात्यवर्तन्त भारत\n",
    "09021009a": "युधिष्ठिरं शतेनाजौ विव्याध भरतर्षभ\n",
    "09021009c": "भीमसेनं च सप्तत्या सहदेवं च सप्तभिः\n",
    "09021010a": "नकुलं च चतुःषष्ट्या धृष्टद्युम्नं च पञ्चभिः\n",
    "09021010c": "सप्तभिर्द्रौपदेयांश्च त्रिभिर्विव्याध सात्यकिम्\n",
    "09021010e": "धनुश्चिच्छेद भल्लेन सहदेवस्य मारिष\n",
    "09021011a": "तदपास्य धनुश्छिन्नं माद्रीपुत्रः प्रतापवान्\n",
    "09021011c": "अभ्यधावत राजानं प्रगृह्यान्यन्महद्धनुः\n",
    "09021011e": "ततो दुर्योधनं संख्ये विव्याध दशभिः शरैः\n",
    "09021012a": "नकुलश्च ततो वीरो राजानं नवभिः शरैः\n",
    "09021012c": "घोररूपैर्महेष्वासो विव्याध च ननाद च\n",
    "09021013a": "सात्यकिश्चापि राजानं शरेणानतपर्वणा\n",
    "09021013c": "द्रौपदेयास्त्रिसप्तत्या धर्मराजश्च सप्तभिः\n",
    "09021013e": "अशीत्या भीमसेनश्च शरै राजानमार्दयत्\n",
    "09021014a": "समन्तात्कीर्यमाणस्तु बाणसंघैर्महात्मभिः\n",
    "09021014c": "न चचाल महाराज सर्वसैन्यस्य पश्यतः\n",
    "09021015a": "लाघवं सौष्ठवं चापि वीर्यं चैव महात्मनः\n",
    "09021015c": "अति सर्वाणि भूतानि ददृशुः सर्वमानवाः\n",
    "09021016a": "धार्तराष्ट्रास्तु राजेन्द्र यात्वा तु स्वल्पमन्तरम्\n",
    "09021016c": "अपश्यमाना राजानं पर्यवर्तन्त दंशिताः\n",
    "09021017a": "तेषामापततां घोरस्तुमुलः समजायत\n",
    "09021017c": "क्षुब्धस्य हि समुद्रस्य प्रावृट्काले यथा निशि\n",
    "09021018a": "समासाद्य रणे ते तु राजानमपराजितम्\n",
    "09021018c": "प्रत्युद्ययुर्महेष्वासाः पाण्डवानाततायिनः\n",
    "09021019a": "भीमसेनं रणे क्रुद्धं द्रोणपुत्रो न्यवारयत्\n",
    "09021019c": "ततो बाणैर्महाराज प्रमुक्तैः सर्वतोदिशम्\n",
    "09021019e": "नाज्ञायन्त रणे वीरा न दिशः प्रदिशस्तथा\n",
    "09021020a": "तावुभौ क्रूरकर्माणावुभौ भारत दुःसहौ\n",
    "09021020c": "घोररूपमयुध्येतां कृतप्रतिकृतैषिणौ\n",
    "09021020e": "त्रासयन्तौ जगत्सर्वं ज्याक्षेपविहतत्वचौ\n",
    "09021021a": "शकुनिस्तु रणे वीरो युधिष्ठिरमपीडयत्\n",
    "09021021c": "तस्याश्वांश्चतुरो हत्वा सुबलस्य सुतो विभुः\n",
    "09021021e": "नादं चकार बलवान्सर्वसैन्यानि कम्पयन्\n",
    "09021022a": "एतस्मिन्नन्तरे वीरं राजानमपराजितम्\n",
    "09021022c": "अपोवाह रथेनाजौ सहदेवः प्रतापवान्\n",
    "09021023a": "अथान्यं रथमास्थाय धर्मराजो युधिष्ठिरः\n",
    "09021023c": "शकुनिं नवभिर्विद्ध्वा पुनर्विव्याध पञ्चभिः\n",
    "09021023e": "ननाद च महानादं प्रवरः सर्वधन्विनाम्\n",
    "09021024a": "तद्युद्धमभवच्चित्रं घोररूपं च मारिष\n",
    "09021024c": "ईक्षितृप्रीतिजननं सिद्धचारणसेवितम्\n",
    "09021025a": "उलूकस्तु महेष्वासं नकुलं युद्धदुर्मदम्\n",
    "09021025c": "अभ्यद्रवदमेयात्मा शरवर्षैः समन्ततः\n",
    "09021026a": "तथैव नकुलः शूरः सौबलस्य सुतं रणे\n",
    "09021026c": "शरवर्षेण महता समन्तात्पर्यवारयत्\n",
    "09021027a": "तौ तत्र समरे वीरौ कुलपुत्रौ महारथौ\n",
    "09021027c": "योधयन्तावपश्येतां परस्परकृतागसौ\n",
    "09021028a": "तथैव कृतवर्मा तु शैनेयं शत्रुतापनम्\n",
    "09021028c": "योधयञ्शुशुभे राजन्बलं शक्र इवाहवे\n",
    "09021029a": "दुर्योधनो धनुश्छित्त्वा धृष्टद्युम्नस्य संयुगे\n",
    "09021029c": "अथैनं छिन्नधन्वानं विव्याध निशितैः शरैः\n",
    "09021030a": "धृष्टद्युम्नोऽपि समरे प्रगृह्य परमायुधम्\n",
    "09021030c": "राजानं योधयामास पश्यतां सर्वधन्विनाम्\n",
    "09021031a": "तयोर्युद्धं महच्चासीत्संग्रामे भरतर्षभ\n",
    "09021031c": "प्रभिन्नयोर्यथा सक्तं मत्तयोर्वरहस्तिनोः\n",
    "09021032a": "गौतमस्तु रणे क्रुद्धो द्रौपदेयान्महाबलान्\n",
    "09021032c": "विव्याध बहुभिः शूरः शरैः संनतपर्वभिः\n",
    "09021033a": "तस्य तैरभवद्युद्धमिन्द्रियैरिव देहिनः\n",
    "09021033c": "घोररूपमसंवार्यं निर्मर्यादमतीव च\n",
    "09021034a": "ते च तं पीडयामासुरिन्द्रियाणीव बालिशम्\n",
    "09021034c": "स च तान्प्रतिसंरब्धः प्रत्ययोधयदाहवे\n",
    "09021035a": "एवं चित्रमभूद्युद्धं तस्य तैः सह भारत\n",
    "09021035c": "उत्थायोत्थाय हि यथा देहिनामिन्द्रियैर्विभो\n",
    "09021036a": "नराश्चैव नरैः सार्धं दन्तिनो दन्तिभिस्तथा\n",
    "09021036c": "हया हयैः समासक्ता रथिनो रथिभिस्तथा\n",
    "09021036e": "संकुलं चाभवद्भूयो घोररूपं विशां पते\n",
    "09021037a": "इदं चित्रमिदं घोरमिदं रौद्रमिति प्रभो\n",
    "09021037c": "युद्धान्यासन्महाराज घोराणि च बहूनि च\n",
    "09021038a": "ते समासाद्य समरे परस्परमरिंदमाः\n",
    "09021038c": "विव्यधुश्चैव जघ्नुश्च समासाद्य महाहवे\n",
    "09021039a": "तेषां शस्त्रसमुद्भूतं रजस्तीव्रमदृश्यत\n",
    "09021039c": "प्रवातेनोद्धतं राजन्धावद्भिश्चाश्वसादिभिः\n",
    "09021040a": "रथनेमिसमुद्भूतं निःश्वासैश्चापि दन्तिनाम्\n",
    "09021040c": "रजः संध्याभ्रकपिलं दिवाकरपथं ययौ\n",
    "09021041a": "रजसा तेन संपृक्ते भास्करे निष्प्रभीकृते\n",
    "09021041c": "संछादिताभवद्भूमिस्ते च शूरा महारथाः\n",
    "09021042a": "मुहूर्तादिव संवृत्तं नीरजस्कं समन्ततः\n",
    "09021042c": "वीरशोणितसिक्तायां भूमौ भरतसत्तम\n",
    "09021042e": "उपाशाम्यत्ततस्तीव्रं तद्रजो घोरदर्शनम्\n",
    "09021043a": "ततोऽपश्यं महाराज द्वंद्वयुद्धानि भारत\n",
    "09021043c": "यथाप्राग्र्यं यथाज्येष्ठं मध्याह्ने वै सुदारुणे\n",
    "09021043e": "वर्मणां तत्र राजेन्द्र व्यदृश्यन्तोज्ज्वलाः प्रभाः\n",
    "09021044a": "शब्दः सुतुमुलः संख्ये शराणां पततामभूत्\n",
    "09021044c": "महावेणुवनस्येव दह्यमानस्य सर्वतः\n",
    "09022001": "संजय उवाच\n",
    "09022001a": "वर्तमाने तथा युद्धे घोररूपे भयानके\n",
    "09022001c": "अभज्यत बलं तत्र तव पुत्रस्य पाण्डवैः\n",
    "09022002a": "तांस्तु यत्नेन महता संनिवार्य महारथान्\n",
    "09022002c": "पुत्रस्ते योधयामास पाण्डवानामनीकिनीम्\n",
    "09022003a": "निवृत्ताः सहसा योधास्तव पुत्रप्रियैषिणः\n",
    "09022003c": "संनिवृत्तेषु तेष्वेवं युद्धमासीत्सुदारुणम्\n",
    "09022004a": "तावकानां परेषां च देवासुररणोपमम्\n",
    "09022004c": "परेषां तव सैन्ये च नासीत्कश्चित्पराङ्मुखः\n",
    "09022005a": "अनुमानेन युध्यन्ते संज्ञाभिश्च परस्परम्\n",
    "09022005c": "तेषां क्षयो महानासीद्युध्यतामितरेतरम्\n",
    "09022006a": "ततो युधिष्ठिरो राजा क्रोधेन महता युतः\n",
    "09022006c": "जिगीषमाणः संग्रामे धार्तराष्ट्रान्सराजकान्\n",
    "09022007a": "त्रिभिः शारद्वतं विद्ध्वा रुक्मपुङ्खैः शिलाशितैः\n",
    "09022007c": "चतुर्भिर्निजघानाश्वान्कल्याणान्कृतवर्मणः\n",
    "09022008a": "अश्वत्थामा तु हार्दिक्यमपोवाह यशस्विनम्\n",
    "09022008c": "अथ शारद्वतोऽष्टाभिः प्रत्यविध्यद्युधिष्ठिरम्\n",
    "09022009a": "ततो दुर्योधनो राजा रथान्सप्तशतान्रणे\n",
    "09022009c": "प्रेषयद्यत्र राजासौ धर्मपुत्रो युधिष्ठिरः\n",
    "09022010a": "ते रथा रथिभिर्युक्ता मनोमारुतरंहसः\n",
    "09022010c": "अभ्यद्रवन्त संग्रामे कौन्तेयस्य रथं प्रति\n",
    "09022011a": "ते समन्तान्महाराज परिवार्य युधिष्ठिरम्\n",
    "09022011c": "अदृश्यं सायकैश्चक्रुर्मेघा इव दिवाकरम्\n",
    "09022012a": "नामृष्यन्त सुसंरब्धाः शिखण्डिप्रमुखा रथाः\n",
    "09022012c": "रथैरग्र्यजवैर्युक्तैः किङ्किणीजालसंवृतैः\n",
    "09022012e": "आजग्मुरभिरक्षन्तः कुन्तीपुत्रं युधिष्ठिरम्\n",
    "09022013a": "ततः प्रववृते रौद्रः संग्रामः शोणितोदकः\n",
    "09022013c": "पाण्डवानां कुरूणां च यमराष्ट्रविवर्धनः\n",
    "09022014a": "रथान्सप्तशतान्हत्वा कुरूणामाततायिनाम्\n",
    "09022014c": "पाण्डवाः सह पाञ्चालैः पुनरेवाभ्यवारयन्\n",
    "09022015a": "तत्र युद्धं महच्चासीत्तव पुत्रस्य पाण्डवैः\n",
    "09022015c": "न च नस्तादृशं दृष्टं नैव चापि परिश्रुतम्\n",
    "09022016a": "वर्तमाने तथा युद्धे निर्मर्यादे समन्ततः\n",
    "09022016c": "वध्यमानेषु योधेषु तावकेष्वितरेषु च\n",
    "09022017a": "निनदत्सु च योधेषु शङ्खवर्यैश्च पूरितैः\n",
    "09022017c": "उत्कृष्टैः सिंहनादैश्च गर्जितेन च धन्विनाम्\n",
    "09022018a": "अतिप्रवृद्धे युद्धे च छिद्यमानेषु मर्मसु\n",
    "09022018c": "धावमानेषु योधेषु जयगृद्धिषु मारिष\n",
    "09022019a": "संहारे सर्वतो जाते पृथिव्यां शोकसंभवे\n",
    "09022019c": "बह्वीनामुत्तमस्त्रीणां सीमन्तोद्धरणे तथा\n",
    "09022020a": "निर्मर्यादे तथा युद्धे वर्तमाने सुदारुणे\n",
    "09022020c": "प्रादुरासन्विनाशाय तदोत्पाताः सुदारुणाः\n",
    "09022020e": "चचाल शब्दं कुर्वाणा सपर्वतवना मही\n",
    "09022021a": "सदण्डाः सोल्मुका राजञ्शीर्यमाणाः समन्ततः\n",
    "09022021c": "उल्काः पेतुर्दिवो भूमावाहत्य रविमण्डलम्\n",
    "09022022a": "विष्वग्वाताः प्रादुरासन्नीचैः शर्करवर्षिणः\n",
    "09022022c": "अश्रूणि मुमुचुर्नागा वेपथुश्चास्पृशद्भृशम्\n",
    "09022023a": "एतान्घोराननादृत्य समुत्पातान्सुदारुणान्\n",
    "09022023c": "पुनर्युद्धाय संमन्त्र्य क्षत्रियास्तस्थुरव्यथाः\n",
    "09022023e": "रमणीये कुरुक्षेत्रे पुण्ये स्वर्गं यियासवः\n",
    "09022024a": "ततो गान्धारराजस्य पुत्रः शकुनिरब्रवीत्\n",
    "09022024c": "युध्यध्वमग्रतो यावत्पृष्ठतो हन्मि पाण्डवान्\n",
    "09022025a": "ततो नः संप्रयातानां मद्रयोधास्तरस्विनः\n",
    "09022025c": "हृष्टाः किलकिलाशब्दमकुर्वन्तापरे तथा\n",
    "09022026a": "अस्मांस्तु पुनरासाद्य लब्धलक्षा दुरासदाः\n",
    "09022026c": "शरासनानि धुन्वन्तः शरवर्षैरवाकिरन्\n",
    "09022027a": "ततो हतं परैस्तत्र मद्रराजबलं तदा\n",
    "09022027c": "दुर्योधनबलं दृष्ट्वा पुनरासीत्पराङ्मुखम्\n",
    "09022028a": "गान्धारराजस्तु पुनर्वाक्यमाह ततो बली\n",
    "09022028c": "निवर्तध्वमधर्मज्ञा युध्यध्वं किं सृतेन वः\n",
    "09022029a": "अनीकं दशसाहस्रमश्वानां भरतर्षभ\n",
    "09022029c": "आसीद्गान्धारराजस्य विमलप्रासयोधिनाम्\n",
    "09022030a": "बलेन तेन विक्रम्य वर्तमाने जनक्षये\n",
    "09022030c": "पृष्ठतः पाण्डवानीकमभ्यघ्नन्निशितैः शरैः\n",
    "09022031a": "तदभ्रमिव वातेन क्षिप्यमाणं समन्ततः\n",
    "09022031c": "अभज्यत महाराज पाण्डूनां सुमहद्बलम्\n",
    "09022032a": "ततो युधिष्ठिरः प्रेक्ष्य भग्नं स्वबलमन्तिकात्\n",
    "09022032c": "अभ्यचोदयदव्यग्रः सहदेवं महाबलम्\n",
    "09022033a": "असौ सुबलपुत्रो नो जघनं पीड्य दंशितः\n",
    "09022033c": "सेनां निसूदयन्त्येष पश्य पाण्डव दुर्मतिम्\n",
    "09022034a": "गच्छ त्वं द्रौपदेयाश्च शकुनिं सौबलं जहि\n",
    "09022034c": "रथानीकमहं रक्ष्ये पाञ्चालसहितोऽनघ\n",
    "09022035a": "गच्छन्तु कुञ्जराः सर्वे वाजिनश्च सह त्वया\n",
    "09022035c": "पादाताश्च त्रिसाहस्राः शकुनिं सौबलं जहि\n",
    "09022036a": "ततो गजाः सप्तशताश्चापपाणिभिरास्थिताः\n",
    "09022036c": "पञ्च चाश्वसहस्राणि सहदेवश्च वीर्यवान्\n",
    "09022037a": "पादाताश्च त्रिसाहस्रा द्रौपदेयाश्च सर्वशः\n",
    "09022037c": "रणे ह्यभ्यद्रवंस्ते तु शकुनिं युद्धदुर्मदम्\n",
    "09022038a": "ततस्तु सौबलो राजन्नभ्यतिक्रम्य पाण्डवान्\n",
    "09022038c": "जघान पृष्ठतः सेनां जयगृध्रः प्रतापवान्\n",
    "09022039a": "अश्वारोहास्तु संरब्धाः पाण्डवानां तरस्विनाम्\n",
    "09022039c": "प्राविशन्सौबलानीकमभ्यतिक्रम्य तान्रथान्\n",
    "09022040a": "ते तत्र सादिनः शूराः सौबलस्य महद्बलम्\n",
    "09022040c": "गजमध्येऽवतिष्ठन्तः शरवर्षैरवाकिरन्\n",
    "09022041a": "तदुद्यतगदाप्रासमकापुरुषसेवितम्\n",
    "09022041c": "प्रावर्तत महद्युद्धं राजन्दुर्मन्त्रिते तव\n",
    "09022042a": "उपारमन्त ज्याशब्दाः प्रेक्षका रथिनोऽभवन्\n",
    "09022042c": "न हि स्वेषां परेषां वा विशेषः प्रत्यदृश्यत\n",
    "09022043a": "शूरबाहुविसृष्टानां शक्तीनां भरतर्षभ\n",
    "09022043c": "ज्योतिषामिव संपातमपश्यन्कुरुपाण्डवाः\n",
    "09022044a": "ऋष्टिभिर्विमलाभिश्च तत्र तत्र विशां पते\n",
    "09022044c": "संपतन्तीभिराकाशमावृतं बह्वशोभत\n",
    "09022045a": "प्रासानां पततां राजन्रूपमासीत्समन्ततः\n",
    "09022045c": "शलभानामिवाकाशे तदा भरतसत्तम\n",
    "09022046a": "रुधिरोक्षितसर्वाङ्गा विप्रविद्धैर्नियन्तृभिः\n",
    "09022046c": "हयाः परिपतन्ति स्म शतशोऽथ सहस्रशः\n",
    "09022047a": "अन्योन्यपरिपिष्टाश्च समासाद्य परस्परम्\n",
    "09022047c": "अविक्षताः स्म दृश्यन्ते वमन्तो रुधिरं मुखैः\n",
    "09022048a": "ततोऽभवत्तमो घोरं सैन्येन रजसा वृते\n",
    "09022048c": "तानपाक्रमतोऽद्राक्षं तस्माद्देशादरिंदमान्\n",
    "09022048e": "अश्वान्राजन्मनुष्यांश्च रजसा संवृते सति\n",
    "09022049a": "भूमौ निपतिताश्चान्ये वमन्तो रुधिरं बहु\n",
    "09022049c": "केशाकेशिसमालग्ना न शेकुश्चेष्टितुं जनाः\n",
    "09022050a": "अन्योन्यमश्वपृष्ठेभ्यो विकर्षन्तो महाबलाः\n",
    "09022050c": "मल्ला इव समासाद्य निजघ्नुरितरेतरम्\n",
    "09022050e": "अश्वैश्च व्यपकृष्यन्त बहवोऽत्र गतासवः\n",
    "09022051a": "भूमौ निपतिताश्चान्ये बहवो विजयैषिणः\n",
    "09022051c": "तत्र तत्र व्यदृश्यन्त पुरुषाः शूरमानिनः\n",
    "09022052a": "रक्तोक्षितैश्छिन्नभुजैरपकृष्टशिरोरुहैः\n",
    "09022052c": "व्यदृश्यत मही कीर्णा शतशोऽथ सहस्रशः\n",
    "09022053a": "दूरं न शक्यं तत्रासीद्गन्तुमश्वेन केनचित्\n",
    "09022053c": "साश्वारोहैर्हतैरश्वैरावृते वसुधातले\n",
    "09022054a": "रुधिरोक्षितसंनाहैरात्तशस्त्रैरुदायुधैः\n",
    "09022054c": "नानाप्रहरणैर्घोरैः परस्परवधैषिभिः\n",
    "09022054e": "सुसंनिकृष्टैः संग्रामे हतभूयिष्ठसैनिकैः\n",
    "09022055a": "स मुहूर्तं ततो युद्ध्वा सौबलोऽथ विशां पते\n",
    "09022055c": "षट्सहस्रैर्हयैः शिष्टैरपायाच्छकुनिस्ततः\n",
    "09022056a": "तथैव पाण्डवानीकं रुधिरेण समुक्षितम्\n",
    "09022056c": "षट्सहस्रैर्हयैः शिष्टैरपायाच्छ्रान्तवाहनम्\n",
    "09022057a": "अश्वारोहास्तु पाण्डूनामब्रुवन्रुधिरोक्षिताः\n",
    "09022057c": "सुसंनिकृष्टाः संग्रामे भूयिष्ठं त्यक्तजीविताः\n",
    "09022058a": "नेह शक्यं रथैर्योद्धुं कुत एव महागजैः\n",
    "09022058c": "रथानेव रथा यान्तु कुञ्जराः कुञ्जरानपि\n",
    "09022059a": "प्रतियातो हि शकुनिः स्वमनीकमवस्थितः\n",
    "09022059c": "न पुनः सौबलो राजा युद्धमभ्यागमिष्यति\n",
    "09022060a": "ततस्तु द्रौपदेयाश्च ते च मत्ता महाद्विपाः\n",
    "09022060c": "प्रययुर्यत्र पाञ्चाल्यो धृष्टद्युम्नो महारथः\n",
    "09022061a": "सहदेवोऽपि कौरव्य रजोमेघे समुत्थिते\n",
    "09022061c": "एकाकी प्रययौ तत्र यत्र राजा युधिष्ठिरः\n",
    "09022062a": "ततस्तेषु प्रयातेषु शकुनिः सौबलः पुनः\n",
    "09022062c": "पार्श्वतोऽभ्यहनत्क्रुद्धो धृष्टद्युम्नस्य वाहिनीम्\n",
    "09022063a": "तत्पुनस्तुमुलं युद्धं प्राणांस्त्यक्त्वाभ्यवर्तत\n",
    "09022063c": "तावकानां परेषां च परस्परवधैषिणाम्\n",
    "09022064a": "ते ह्यन्योन्यमवेक्षन्त तस्मिन्वीरसमागमे\n",
    "09022064c": "योधाः पर्यपतन्राजञ्शतशोऽथ सहस्रशः\n",
    "09022065a": "असिभिश्छिद्यमानानां शिरसां लोकसंक्षये\n",
    "09022065c": "प्रादुरासीन्महाशब्दस्तालानां पततामिव\n",
    "09022066a": "विमुक्तानां शरीराणां भिन्नानां पततां भुवि\n",
    "09022066c": "सायुधानां च बाहूनामुरूणां च विशां पते\n",
    "09022066e": "आसीत्कटकटाशब्दः सुमहान्रोमहर्षणः\n",
    "09022067a": "निघ्नन्तो निशितैः शस्त्रैर्भ्रातॄन्पुत्रान्सखीनपि\n",
    "09022067c": "योधाः परिपतन्ति स्म यथामिषकृते खगाः\n",
    "09022068a": "अन्योन्यं प्रतिसंरब्धाः समासाद्य परस्परम्\n",
    "09022068c": "अहं पूर्वमहं पूर्वमिति न्यघ्नन्सहस्रशः\n",
    "09022069a": "संघातैरासनभ्रष्टैरश्वारोहैर्गतासुभिः\n",
    "09022069c": "हयाः परिपतन्ति स्म शतशोऽथ सहस्रशः\n",
    "09022070a": "स्फुरतां प्रतिपिष्टानामश्वानां शीघ्रसारिणाम्\n",
    "09022070c": "स्तनतां च मनुष्याणां संनद्धानां विशां पते\n",
    "09022071a": "शक्त्यृष्टिप्रासशब्दश्च तुमुलः समजायत\n",
    "09022071c": "भिन्दतां परमर्माणि राजन्दुर्मन्त्रिते तव\n",
    "09022072a": "श्रमाभिभूताः संरब्धाः श्रान्तवाहाः पिपासिताः\n",
    "09022072c": "विक्षताश्च शितैः शस्त्रैरभ्यवर्तन्त तावकाः\n",
    "09022073a": "मत्ता रुधिरगन्धेन बहवोऽत्र विचेतसः\n",
    "09022073c": "जघ्नुः परान्स्वकांश्चैव प्राप्तान्प्राप्ताननन्तरान्\n",
    "09022074a": "बहवश्च गतप्राणाः क्षत्रिया जयगृद्धिनः\n",
    "09022074c": "भूमावभ्यपतन्राजञ्शरवृष्टिभिरावृताः\n",
    "09022075a": "वृकगृध्रशृगालानां तुमुले मोदनेऽहनि\n",
    "09022075c": "आसीद्बलक्षयो घोरस्तव पुत्रस्य पश्यतः\n",
    "09022076a": "नराश्वकायसंछन्ना भूमिरासीद्विशां पते\n",
    "09022076c": "रुधिरोदकचित्रा च भीरूणां भयवर्धिनी\n",
    "09022077a": "असिभिः पट्टिशैः शूलैस्तक्षमाणाः पुनः पुनः\n",
    "09022077c": "तावकाः पाण्डवाश्चैव नाभ्यवर्तन्त भारत\n",
    "09022078a": "प्रहरन्तो यथाशक्ति यावत्प्राणस्य धारणम्\n",
    "09022078c": "योधाः परिपतन्ति स्म वमन्तो रुधिरं व्रणैः\n",
    "09022079a": "शिरो गृहीत्वा केशेषु कबन्धः समदृश्यत\n",
    "09022079c": "उद्यम्य निशितं खड्गं रुधिरेण समुक्षितम्\n",
    "09022080a": "अथोत्थितेषु बहुषु कबन्धेषु जनाधिप\n",
    "09022080c": "तथा रुधिरगन्धेन योधाः कश्मलमाविशन्\n",
    "09022081a": "मन्दीभूते ततः शब्दे पाण्डवानां महद्बलम्\n",
    "09022081c": "अल्पावशिष्टैस्तुरगैरभ्यवर्तत सौबलः\n",
    "09022082a": "ततोऽभ्यधावंस्त्वरिताः पाण्डवा जयगृद्धिनः\n",
    "09022082c": "पदातयश्च नागाश्च सादिनश्चोद्यतायुधाः\n",
    "09022083a": "कोष्टकीकृत्य चाप्येनं परिक्षिप्य च सर्वशः\n",
    "09022083c": "शस्त्रैर्नानाविधैर्जघ्नुर्युद्धपारं तितीर्षवः\n",
    "09022084a": "त्वदीयास्तांस्तु संप्रेक्ष्य सर्वतः समभिद्रुतान्\n",
    "09022084c": "साश्वपत्तिद्विपरथाः पाण्डवानभिदुद्रुवुः\n",
    "09022085a": "केचित्पदातयः पद्भिर्मुष्टिभिश्च परस्परम्\n",
    "09022085c": "निजघ्नुः समरे शूराः क्षीणशस्त्रास्ततोऽपतन्\n",
    "09022086a": "रथेभ्यो रथिनः पेतुर्द्विपेभ्यो हस्तिसादिनः\n",
    "09022086c": "विमानेभ्य इव भ्रष्टाः सिद्धाः पुण्यक्षयाद्यथा\n",
    "09022087a": "एवमन्योन्यमायस्ता योधा जघ्नुर्महामृधे\n",
    "09022087c": "पितॄन्भ्रातॄन्वयस्यांश्च पुत्रानपि तथापरे\n",
    "09022088a": "एवमासीदमर्यादं युद्धं भरतसत्तम\n",
    "09022088c": "प्रासासिबाणकलिले वर्तमाने सुदारुणे\n",
    "09023001": "संजय उवाच\n",
    "09023001a": "तस्मिञ्शब्दे मृदौ जाते पाण्डवैर्निहते बले\n",
    "09023001c": "अश्वैः सप्तशतैः शिष्टैरुपावर्तत सौबलः\n",
    "09023002a": "स यात्वा वाहिनीं तूर्णमब्रवीत्त्वरयन्युधि\n",
    "09023002c": "युध्यध्वमिति संहृष्टाः पुनः पुनररिंदमः\n",
    "09023002e": "अपृच्छत्क्षत्रियांस्तत्र क्व नु राजा महारथः\n",
    "09023003a": "शकुनेस्तु वचः श्रुत्वा त ऊचुर्भरतर्षभ\n",
    "09023003c": "असौ तिष्ठति कौरव्यो रणमध्ये महारथः\n",
    "09023004a": "यत्रैतत्सुमहच्छत्रं पूर्णचन्द्रसमप्रभम्\n",
    "09023004c": "यत्रैते सतलत्राणा रथास्तिष्ठन्ति दंशिताः\n",
    "09023005a": "यत्रैष शब्दस्तुमुलः पर्जन्यनिनदोपमः\n",
    "09023005c": "तत्र गच्छ द्रुतं राजंस्ततो द्रक्ष्यसि कौरवम्\n",
    "09023006a": "एवमुक्तस्तु तैः शूरैः शकुनिः सौबलस्तदा\n",
    "09023006c": "प्रययौ तत्र यत्रासौ पुत्रस्तव नराधिप\n",
    "09023006e": "सर्वतः संवृतो वीरैः समरेष्वनिवर्तिभिः\n",
    "09023007a": "ततो दुर्योधनं दृष्ट्वा रथानीके व्यवस्थितम्\n",
    "09023007c": "सरथांस्तावकान्सर्वान्हर्षयञ्शकुनिस्ततः\n",
    "09023008a": "दुर्योधनमिदं वाक्यं हृष्टरूपो विशां पते\n",
    "09023008c": "कृतकार्यमिवात्मानं मन्यमानोऽब्रवीन्नृपम्\n",
    "09023009a": "जहि राजन्रथानीकमश्वाः सर्वे जिता मया\n",
    "09023009c": "नात्यक्त्वा जीवितं संख्ये शक्यो जेतुं युधिष्ठिरः\n",
    "09023010a": "हते तस्मिन्रथानीके पाण्डवेनाभिपालिते\n",
    "09023010c": "गजानेतान्हनिष्यामः पदातींश्चेतरांस्तथा\n",
    "09023011a": "श्रुत्वा तु वचनं तस्य तावका जयगृद्धिनः\n",
    "09023011c": "जवेनाभ्यपतन्हृष्टाः पाण्डवानामनीकिनीम्\n",
    "09023012a": "सर्वे विवृततूणीराः प्रगृहीतशरासनाः\n",
    "09023012c": "शरासनानि धुन्वानाः सिंहनादं प्रचक्रिरे\n",
    "09023013a": "ततो ज्यातलनिर्घोषः पुनरासीद्विशां पते\n",
    "09023013c": "प्रादुरासीच्छराणां च सुमुक्तानां सुदारुणः\n",
    "09023014a": "तान्समीपगतान्दृष्ट्वा जवेनोद्यतकार्मुकान्\n",
    "09023014c": "उवाच देवकीपुत्रं कुन्तीपुत्रो धनंजयः\n",
    "09023015a": "चोदयाश्वानसंभ्रान्तः प्रविशैतद्बलार्णवम्\n",
    "09023015c": "अन्तमद्य गमिष्यामि शत्रूणां निशितैः शरैः\n",
    "09023016a": "अष्टादश दिनान्यद्य युद्धस्यास्य जनार्दन\n",
    "09023016c": "वर्तमानस्य महतः समासाद्य परस्परम्\n",
    "09023017a": "अनन्तकल्पा ध्वजिनी भूत्वा ह्येषां महात्मनाम्\n",
    "09023017c": "क्षयमद्य गता युद्धे पश्य दैवं यथाविधम्\n",
    "09023018a": "समुद्रकल्पं तु बलं धार्तराष्ट्रस्य माधव\n",
    "09023018c": "अस्मानासाद्य संजातं गोष्पदोपममच्युत\n",
    "09023019a": "हते भीष्मे च संदध्याच्छिवं स्यादिह माधव\n",
    "09023019c": "न च तत्कृतवान्मूढो धार्तराष्ट्रः सुबालिशः\n",
    "09023020a": "उक्तं भीष्मेण यद्वाक्यं हितं पथ्यं च माधव\n",
    "09023020c": "तच्चापि नासौ कृतवान्वीतबुद्धिः सुयोधनः\n",
    "09023021a": "तस्मिंस्तु पतिते भीष्मे प्रच्युते पृथिवीतले\n",
    "09023021c": "न जाने कारणं किं नु येन युद्धमवर्तत\n",
    "09023022a": "मूढांस्तु सर्वथा मन्ये धार्तराष्ट्रान्सुबालिशान्\n",
    "09023022c": "पतिते शंतनोः पुत्रे येऽकार्षुः संयुगं पुनः\n",
    "09023023a": "अनन्तरं च निहते द्रोणे ब्रह्मविदां वरे\n",
    "09023023c": "राधेये च विकर्णे च नैवाशाम्यत वैशसम्\n",
    "09023024a": "अल्पावशिष्टे सैन्येऽस्मिन्सूतपुत्रे च पातिते\n",
    "09023024c": "सपुत्रे वै नरव्याघ्रे नैवाशाम्यत वैशसम्\n",
    "09023025a": "श्रुतायुषि हते शूरे जलसंधे च पौरवे\n",
    "09023025c": "श्रुतायुधे च नृपतौ नैवाशाम्यत वैशसम्\n",
    "09023026a": "भूरिश्रवसि शल्ये च शाल्वे चैव जनार्दन\n",
    "09023026c": "आवन्त्येषु च वीरेषु नैवाशाम्यत वैशसम्\n",
    "09023027a": "जयद्रथे च निहते राक्षसे चाप्यलायुधे\n",
    "09023027c": "बाह्लिके सोमदत्ते च नैवाशाम्यत वैशसम्\n",
    "09023028a": "भगदत्ते हते शूरे काम्बोजे च सुदक्षिणे\n",
    "09023028c": "दुःशासने च निहते नैवाशाम्यत वैशसम्\n",
    "09023029a": "दृष्ट्वा च निहताञ्शूरान्पृथङ्माण्डलिकान्नृपान्\n",
    "09023029c": "बलिनश्च रणे कृष्ण नैवाशाम्यत वैशसम्\n",
    "09023030a": "अक्षौहिणीपतीन्दृष्ट्वा भीमसेनेन पातितान्\n",
    "09023030c": "मोहाद्वा यदि वा लोभान्नैवाशाम्यत वैशसम्\n",
    "09023031a": "को नु राजकुले जातः कौरवेयो विशेषतः\n",
    "09023031c": "निरर्थकं महद्वैरं कुर्यादन्यः सुयोधनात्\n",
    "09023032a": "गुणतोऽभ्यधिकं ज्ञात्वा बलतः शौर्यतोऽपि वा\n",
    "09023032c": "अमूढः को नु युध्येत जानन्प्राज्ञो हिताहितम्\n",
    "09023033a": "यन्न तस्य मनो ह्यासीत्त्वयोक्तस्य हितं वचः\n",
    "09023033c": "प्रशमे पाण्डवैः सार्धं सोऽन्यस्य शृणुयात्कथम्\n",
    "09023034a": "येन शांतनवो भीष्मो द्रोणो विदुर एव च\n",
    "09023034c": "प्रत्याख्याताः शमस्यार्थे किं नु तस्याद्य भेषजम्\n",
    "09023035a": "मौर्ख्याद्येन पिता वृद्धः प्रत्याख्यातो जनार्दन\n",
    "09023035c": "तथा माता हितं वाक्यं भाषमाणा हितैषिणी\n",
    "09023035e": "प्रत्याख्याता ह्यसत्कृत्य स कस्मै रोचयेद्वचः\n",
    "09023036a": "कुलान्तकरणो व्यक्तं जात एष जनार्दन\n",
    "09023036c": "तथास्य दृश्यते चेष्टा नीतिश्चैव विशां पते\n",
    "09023036e": "नैष दास्यति नो राज्यमिति मे मतिरच्युत\n",
    "09023037a": "उक्तोऽहं बहुशस्तात विदुरेण महात्मना\n",
    "09023037c": "न जीवन्दास्यते भागं धार्तराष्ट्रः कथंचन\n",
    "09023038a": "यावत्प्राणा धमिष्यन्ति धार्तराष्ट्रस्य मानद\n",
    "09023038c": "तावद्युष्मास्वपापेषु प्रचरिष्यति पातकम्\n",
    "09023039a": "न स युक्तोऽन्यथा जेतुमृते युद्धेन माधव\n",
    "09023039c": "इत्यब्रवीत्सदा मां हि विदुरः सत्यदर्शनः\n",
    "09023040a": "तत्सर्वमद्य जानामि व्यवसायं दुरात्मनः\n",
    "09023040c": "यदुक्तं वचनं तेन विदुरेण महात्मना\n",
    "09023041a": "यो हि श्रुत्वा वचः पथ्यं जामदग्न्याद्यथातथम्\n",
    "09023041c": "अवामन्यत दुर्बुद्धिर्ध्रुवं नाशमुखे स्थितः\n",
    "09023042a": "उक्तं हि बहुभिः सिद्धैर्जातमात्रे सुयोधने\n",
    "09023042c": "एनं प्राप्य दुरात्मानं क्षयं क्षत्रं गमिष्यति\n",
    "09023043a": "तदिदं वचनं तेषां निरुक्तं वै जनार्दन\n",
    "09023043c": "क्षयं याता हि राजानो दुर्योधनकृते भृशम्\n",
    "09023044a": "सोऽद्य सर्वान्रणे योधान्निहनिष्यामि माधव\n",
    "09023044c": "क्षत्रियेषु हतेष्वाशु शून्ये च शिबिरे कृते\n",
    "09023045a": "वधाय चात्मनोऽस्माभिः संयुगं रोचयिष्यति\n",
    "09023045c": "तदन्तं हि भवेद्वैरमनुमानेन माधव\n",
    "09023046a": "एवं पश्यामि वार्ष्णेय चिन्तयन्प्रज्ञया स्वया\n",
    "09023046c": "विदुरस्य च वाक्येन चेष्टया च दुरात्मनः\n",
    "09023047a": "संयाहि भारतीं वीर यावद्धन्मि शितैः शरैः\n",
    "09023047c": "दुर्योधनं दुरात्मानं वाहिनीं चास्य संयुगे\n",
    "09023048a": "क्षेममद्य करिष्यामि धर्मराजस्य माधव\n",
    "09023048c": "हत्वैतद्दुर्बलं सैन्यं धार्तराष्ट्रस्य पश्यतः\n",
    "09023049": "संजय उवाच\n",
    "09023049a": "अभीशुहस्तो दाशार्हस्तथोक्तः सव्यसाचिना\n",
    "09023049c": "तद्बलौघममित्राणामभीतः प्राविशद्रणे\n",
    "09023050a": "शरासनवरं घोरं शक्तिकण्टकसंवृतम्\n",
    "09023050c": "गदापरिघपन्थानं रथनागमहाद्रुमम्\n",
    "09023051a": "हयपत्तिलताकीर्णं गाहमानो महायशाः\n",
    "09023051c": "व्यचरत्तत्र गोविन्दो रथेनातिपताकिना\n",
    "09023052a": "ते हयाः पाण्डुरा राजन्वहन्तोऽर्जुनमाहवे\n",
    "09023052c": "दिक्षु सर्वास्वदृश्यन्त दाशार्हेण प्रचोदिताः\n",
    "09023053a": "ततः प्रायाद्रथेनाजौ सव्यसाची परंतपः\n",
    "09023053c": "किरञ्शरशतांस्तीक्ष्णान्वारिधारा इवाम्बुदः\n",
    "09023054a": "प्रादुरासीन्महाञ्शब्दः शराणां नतपर्वणाम्\n",
    "09023054c": "इषुभिश्छाद्यमानानां समरे सव्यसाचिना\n",
    "09023055a": "असज्जन्तस्तनुत्रेषु शरौघाः प्रापतन्भुवि\n",
    "09023055c": "इन्द्राशनिसमस्पर्शा गाण्डीवप्रेषिताः शराः\n",
    "09023056a": "नरान्नागान्समाहत्य हयांश्चापि विशां पते\n",
    "09023056c": "अपतन्त रणे बाणाः पतंगा इव घोषिणः\n",
    "09023057a": "आसीत्सर्वमवच्छन्नं गाण्डीवप्रेषितैः शरैः\n",
    "09023057c": "न प्राज्ञायन्त समरे दिशो वा प्रदिशोऽपि वा\n",
    "09023058a": "सर्वमासीज्जगत्पूर्णं पार्थनामाङ्कितैः शरैः\n",
    "09023058c": "रुक्मपुङ्खैस्तैलधौतैः कर्मारपरिमार्जितैः\n",
    "09023059a": "ते दह्यमानाः पार्थेन पावकेनेव कुञ्जराः\n",
    "09023059c": "समासीदन्त कौरव्या वध्यमानाः शितैः शरैः\n",
    "09023060a": "शरचापधरः पार्थः प्रज्वलन्निव भारत\n",
    "09023060c": "ददाह समरे योधान्कक्षमग्निरिव ज्वलन्\n",
    "09023061a": "यथा वनान्ते वनपैर्विसृष्टः; कक्षं दहेत्कृष्णगतिः सघोषः\n",
    "09023061c": "भूरिद्रुमं शुष्कलतावितानं; भृशं समृद्धो ज्वलनः प्रतापी\n",
    "09023062a": "एवं स नाराचगणप्रतापी; शरार्चिरुच्चावचतिग्मतेजाः\n",
    "09023062c": "ददाह सर्वां तव पुत्रसेना;ममृष्यमाणस्तरसा तरस्वी\n",
    "09023063a": "तस्येषवः प्राणहराः सुमुक्ता; नासज्जन्वै वर्मसु रुक्मपुङ्खाः\n",
    "09023063c": "न च द्वितीयं प्रमुमोच बाणं; नरे हये वा परमद्विपे वा\n",
    "09023064a": "अनेकरूपाकृतिभिर्हि बाणै;र्महारथानीकमनुप्रविश्य\n",
    "09023064c": "स एव एकस्तव पुत्रसेनां; जघान दैत्यानिव वज्रपाणिः\n",
    "09024001": "संजय उवाच\n",
    "09024001a": "अस्यतां यतमानानां शूराणामनिवर्तिनाम्\n",
    "09024001c": "संकल्पमकरोन्मोघं गाण्डीवेन धनंजयः\n",
    "09024002a": "इन्द्राशनिसमस्पर्शानविषह्यान्महौजसः\n",
    "09024002c": "विसृजन्दृश्यते बाणान्धारा मुञ्चन्निवाम्बुदः\n",
    "09024003a": "तत्सैन्यं भरतश्रेष्ठ वध्यमानं किरीटिना\n",
    "09024003c": "संप्रदुद्राव संग्रामात्तव पुत्रस्य पश्यतः\n",
    "09024004a": "हतधुर्या रथाः केचिद्धतसूतास्तथापरे\n",
    "09024004c": "भग्नाक्षयुगचक्रेषाः केचिदासन्विशां पते\n",
    "09024005a": "अन्येषां सायकाः क्षीणास्तथान्ये शरपीडिताः\n",
    "09024005c": "अक्षता युगपत्केचित्प्राद्रवन्भयपीडिताः\n",
    "09024006a": "केचित्पुत्रानुपादाय हतभूयिष्ठवाहनाः\n",
    "09024006c": "विचुक्रुशुः पितॄनन्ये सहायानपरे पुनः\n",
    "09024007a": "बान्धवांश्च नरव्याघ्र भ्रातॄन्संबन्धिनस्तथा\n",
    "09024007c": "दुद्रुवुः केचिदुत्सृज्य तत्र तत्र विशां पते\n",
    "09024008a": "बहवोऽत्र भृशं विद्धा मुह्यमाना महारथाः\n",
    "09024008c": "निष्टनन्तः स्म दृश्यन्ते पार्थबाणहता नराः\n",
    "09024009a": "तानन्ये रथमारोप्य समाश्वास्य मुहूर्तकम्\n",
    "09024009c": "विश्रान्ताश्च वितृष्णाश्च पुनर्युद्धाय जग्मिरे\n",
    "09024010a": "तानपास्य गताः केचित्पुनरेव युयुत्सवः\n",
    "09024010c": "कुर्वन्तस्तव पुत्रस्य शासनं युद्धदुर्मदाः\n",
    "09024011a": "पानीयमपरे पीत्वा पर्याश्वास्य च वाहनम्\n",
    "09024011c": "वर्माणि च समारोप्य केचिद्भरतसत्तम\n",
    "09024012a": "समाश्वास्यापरे भ्रातॄन्निक्षिप्य शिबिरेऽपि च\n",
    "09024012c": "पुत्रानन्ये पितॄनन्ये पुनर्युद्धमरोचयन्\n",
    "09024013a": "सज्जयित्वा रथान्केचिद्यथामुख्यं विशां पते\n",
    "09024013c": "आप्लुत्य पाण्डवानीकं पुनर्युद्धमरोचयन्\n",
    "09024014a": "ते शूराः किङ्किणीजालैः समाच्छन्ना बभासिरे\n",
    "09024014c": "त्रैलोक्यविजये युक्ता यथा दैतेयदानवाः\n",
    "09024015a": "आगम्य सहसा केचिद्रथैः स्वर्णविभूषितैः\n",
    "09024015c": "पाण्डवानामनीकेषु धृष्टद्युम्नमयोधयन्\n",
    "09024016a": "धृष्टद्युम्नोऽपि पाञ्चाल्यः शिखण्डी च महारथः\n",
    "09024016c": "नाकुलिश्च शतानीको रथानीकमयोधयन्\n",
    "09024017a": "पाञ्चाल्यस्तु ततः क्रुद्धः सैन्येन महता वृतः\n",
    "09024017c": "अभ्यद्रवत्सुसंरब्धस्तावकान्हन्तुमुद्यतः\n",
    "09024018a": "ततस्त्वापततस्तस्य तव पुत्रो जनाधिप\n",
    "09024018c": "बाणसंघाननेकान्वै प्रेषयामास भारत\n",
    "09024019a": "धृष्टद्युम्नस्ततो राजंस्तव पुत्रेण धन्विना\n",
    "09024019c": "नाराचैर्बहुभिः क्षिप्रं बाह्वोरुरसि चार्पितः\n",
    "09024020a": "सोऽतिविद्धो महेष्वासस्तोत्त्रार्दित इव द्विपः\n",
    "09024020c": "तस्याश्वांश्चतुरो बाणैः प्रेषयामास मृत्यवे\n",
    "09024020e": "सारथेश्चास्य भल्लेन शिरः कायादपाहरत्\n",
    "09024021a": "ततो दुर्योधनो राजा पृष्ठमारुह्य वाजिनः\n",
    "09024021c": "अपाक्रामद्धतरथो नातिदूरमरिंदमः\n",
    "09024022a": "दृष्ट्वा तु हतविक्रान्तं स्वमनीकं महाबलः\n",
    "09024022c": "तव पुत्रो महाराज प्रययौ यत्र सौबलः\n",
    "09024023a": "ततो रथेषु भग्नेषु त्रिसाहस्रा महाद्विपाः\n",
    "09024023c": "पाण्डवान्रथिनः पञ्च समन्तात्पर्यवारयन्\n",
    "09024024a": "ते वृताः समरे पञ्च गजानीकेन भारत\n",
    "09024024c": "अशोभन्त नरव्याघ्रा ग्रहा व्याप्ता घनैरिव\n",
    "09024025a": "ततोऽर्जुनो महाराज लब्धलक्षो महाभुजः\n",
    "09024025c": "विनिर्ययौ रथेनैव श्वेताश्वः कृष्णसारथिः\n",
    "09024026a": "तैः समन्तात्परिवृतः कुञ्जरैः पर्वतोपमैः\n",
    "09024026c": "नाराचैर्विमलैस्तीक्ष्णैर्गजानीकमपोथयत्\n",
    "09024027a": "तत्रैकबाणनिहतानपश्याम महागजान्\n",
    "09024027c": "पतितान्पात्यमानांश्च विभिन्नान्सव्यसाचिना\n",
    "09024028a": "भीमसेनस्तु तान्दृष्ट्वा नागान्मत्तगजोपमः\n",
    "09024028c": "करेण गृह्य महतीं गदामभ्यपतद्बली\n",
    "09024028e": "अवप्लुत्य रथात्तूर्णं दण्डपाणिरिवान्तकः\n",
    "09024029a": "तमुद्यतगदं दृष्ट्वा पाण्डवानां महारथम्\n",
    "09024029c": "वित्रेसुस्तावकाः सैन्याः शकृन्मूत्रं प्रसुस्रुवुः\n",
    "09024029e": "आविग्नं च बलं सर्वं गदाहस्ते वृकोदरे\n",
    "09024030a": "गदया भीमसेनेन भिन्नकुम्भान्रजस्वलान्\n",
    "09024030c": "धावमानानपश्याम कुञ्जरान्पर्वतोपमान्\n",
    "09024031a": "प्रधाव्य कुञ्जरास्ते तु भीमसेनगदाहताः\n",
    "09024031c": "पेतुरार्तस्वरं कृत्वा छिन्नपक्षा इवाद्रयः\n",
    "09024032a": "तान्भिन्नकुम्भान्सुबहून्द्रवमाणानितस्ततः\n",
    "09024032c": "पतमानांश्च संप्रेक्ष्य वित्रेसुस्तव सैनिकाः\n",
    "09024033a": "युधिष्ठिरोऽपि संक्रुद्धो माद्रीपुत्रौ च पाण्डवौ\n",
    "09024033c": "गृध्रपक्षैः शितैर्बाणैर्जघ्नुर्वै गजयोधिनः\n",
    "09024034a": "धृष्टद्युम्नस्तु समरे पराजित्य नराधिपम्\n",
    "09024034c": "अपक्रान्ते तव सुते हयपृष्ठं समाश्रिते\n",
    "09024035a": "दृष्ट्वा च पाण्डवान्सर्वान्कुञ्जरैः परिवारितान्\n",
    "09024035c": "धृष्टद्युम्नो महाराज सह सर्वैः प्रभद्रकैः\n",
    "09024035e": "पुत्रः पाञ्चालराजस्य जिघांसुः कुञ्जरान्ययौ\n",
    "09024036a": "अदृष्ट्वा तु रथानीके दुर्योधनमरिंदमम्\n",
    "09024036c": "अश्वत्थामा कृपश्चैव कृतवर्मा च सात्वतः\n",
    "09024036e": "अपृच्छन्क्षत्रियांस्तत्र क्व नु दुर्योधनो गतः\n",
    "09024037a": "अपश्यमाना राजानं वर्तमाने जनक्षये\n",
    "09024037c": "मन्वाना निहतं तत्र तव पुत्रं महारथाः\n",
    "09024037e": "विषण्णवदना भूत्वा पर्यपृच्छन्त ते सुतम्\n",
    "09024038a": "आहुः केचिद्धते सूते प्रयातो यत्र सौबलः\n",
    "09024038c": "अपरे त्वब्रुवंस्तत्र क्षत्रिया भृशविक्षताः\n",
    "09024039a": "दुर्योधनेन किं कार्यं द्रक्ष्यध्वं यदि जीवति\n",
    "09024039c": "युध्यध्वं सहिताः सर्वे किं वो राजा करिष्यति\n",
    "09024040a": "ते क्षत्रियाः क्षतैर्गात्रैर्हतभूयिष्ठवाहनाः\n",
    "09024040c": "शरैः संपीड्यमानाश्च नातिव्यक्तमिवाब्रुवन्\n",
    "09024041a": "इदं सर्वं बलं हन्मो येन स्म परिवारिताः\n",
    "09024041c": "एते सर्वे गजान्हत्वा उपयान्ति स्म पाण्डवाः\n",
    "09024042a": "श्रुत्वा तु वचनं तेषामश्वत्थामा महाबलः\n",
    "09024042c": "हित्वा पाञ्चालराजस्य तदनीकं दुरुत्सहम्\n",
    "09024043a": "कृपश्च कृतवर्मा च प्रययुर्यत्र सौबलः\n",
    "09024043c": "रथानीकं परित्यज्य शूराः सुदृढधन्विनः\n",
    "09024044a": "ततस्तेषु प्रयातेषु धृष्टद्युम्नपुरोगमाः\n",
    "09024044c": "आययुः पाण्डवा राजन्विनिघ्नन्तः स्म तावकान्\n",
    "09024045a": "दृष्ट्वा तु तानापततः संप्रहृष्टान्महारथान्\n",
    "09024045c": "पराक्रान्तांस्ततो वीरान्निराशाञ्जीविते तदा\n",
    "09024045e": "विवर्णमुखभूयिष्ठमभवत्तावकं बलम्\n",
    "09024046a": "परिक्षीणायुधान्दृष्ट्वा तानहं परिवारितान्\n",
    "09024046c": "राजन्बलेन द्व्यङ्गेन त्यक्त्वा जीवितमात्मनः\n",
    "09024047a": "आत्मनापञ्चमोऽयुध्यं पाञ्चालस्य बलेन ह\n",
    "09024047c": "तस्मिन्देशे व्यवस्थाप्य यत्र शारद्वतः स्थितः\n",
    "09024048a": "संप्रयुद्धा वयं पञ्च किरीटिशरपीडिताः\n",
    "09024048c": "धृष्टद्युम्नं महानीकं तत्र नोऽभूद्रणो महान्\n",
    "09024048e": "जितास्तेन वयं सर्वे व्यपयाम रणात्ततः\n",
    "09024049a": "अथापश्यं सात्यकिं तमुपायान्तं महारथम्\n",
    "09024049c": "रथैश्चतुःशतैर्वीरो मां चाभ्यद्रवदाहवे\n",
    "09024050a": "धृष्टद्युम्नादहं मुक्तः कथंचिच्छ्रान्तवाहनः\n",
    "09024050c": "पतितो माधवानीकं दुष्कृती नरकं यथा\n",
    "09024050e": "तत्र युद्धमभूद्घोरं मुहूर्तमतिदारुणम्\n",
    "09024051a": "सात्यकिस्तु महाबाहुर्मम हत्वा परिच्छदम्\n",
    "09024051c": "जीवग्राहमगृह्णान्मां मूर्छितं पतितं भुवि\n",
    "09024052a": "ततो मुहूर्तादिव तद्गजानीकमवध्यत\n",
    "09024052c": "गदया भीमसेनेन नाराचैरर्जुनेन च\n",
    "09024053a": "प्रतिपिष्टैर्महानागैः समन्तात्पर्वतोपमैः\n",
    "09024053c": "नातिप्रसिद्धेव गतिः पाण्डवानामजायत\n",
    "09024054a": "रथमार्गांस्ततश्चक्रे भीमसेनो महाबलः\n",
    "09024054c": "पाण्डवानां महाराज व्यपकर्षन्महागजान्\n",
    "09024055a": "अश्वत्थामा कृपश्चैव कृतवर्मा च सात्वतः\n",
    "09024055c": "अपश्यन्तो रथानीके दुर्योधनमरिंदमम्\n",
    "09024055e": "राजानं मृगयामासुस्तव पुत्रं महारथम्\n",
    "09024056a": "परित्यज्य च पाञ्चालं प्रयाता यत्र सौबलः\n",
    "09024056c": "राज्ञोऽदर्शनसंविग्ना वर्तमाने जनक्षये\n",
    "09025001": "संजय उवाच\n",
    "09025001a": "गजानीके हते तस्मिन्पाण्डुपुत्रेण भारत\n",
    "09025001c": "वध्यमाने बले चैव भीमसेनेन संयुगे\n",
    "09025002a": "चरन्तं च तथा दृष्ट्वा भीमसेनमरिंदमम्\n",
    "09025002c": "दण्डहस्तं यथा क्रुद्धमन्तकं प्राणहारिणम्\n",
    "09025003a": "समेत्य समरे राजन्हतशेषाः सुतास्तव\n",
    "09025003c": "अदृश्यमाने कौरव्ये पुत्रे दुर्योधने तव\n",
    "09025003e": "सोदर्याः सहिता भूत्वा भीमसेनमुपाद्रवन्\n",
    "09025004a": "दुर्मर्षणो महाराज जैत्रो भूरिबलो रविः\n",
    "09025004c": "इत्येते सहिता भूत्वा तव पुत्राः समन्ततः\n",
    "09025004e": "भीमसेनमभिद्रुत्य रुरुधुः सर्वतोदिशम्\n",
    "09025005a": "ततो भीमो महाराज स्वरथं पुनरास्थितः\n",
    "09025005c": "मुमोच निशितान्बाणान्पुत्राणां तव मर्मसु\n",
    "09025006a": "ते कीर्यमाणा भीमेन पुत्रास्तव महारणे\n",
    "09025006c": "भीमसेनमपासेधन्प्रवणादिव कुञ्जरम्\n",
    "09025007a": "ततः क्रुद्धो रणे भीमः शिरो दुर्मर्षणस्य ह\n",
    "09025007c": "क्षुरप्रेण प्रमथ्याशु पातयामास भूतले\n",
    "09025008a": "ततोऽपरेण भल्लेन सर्वावरणभेदिना\n",
    "09025008c": "श्रुतान्तमवधीद्भीमस्तव पुत्रं महारथः\n",
    "09025009a": "जयत्सेनं ततो विद्ध्वा नाराचेन हसन्निव\n",
    "09025009c": "पातयामास कौरव्यं रथोपस्थादरिंदमः\n",
    "09025009e": "स पपात रथाद्राजन्भूमौ तूर्णं ममार च\n",
    "09025010a": "श्रुतर्वा तु ततो भीमं क्रुद्धो विव्याध मारिष\n",
    "09025010c": "शतेन गृध्रवाजानां शराणां नतपर्वणाम्\n",
    "09025011a": "ततः क्रुद्धो रणे भीमो जैत्रं भूरिबलं रविम्\n",
    "09025011c": "त्रीनेतांस्त्रिभिरानर्छद्विषाग्निप्रतिमैः शरैः\n",
    "09025012a": "ते हता न्यपतन्भूमौ स्यन्दनेभ्यो महारथाः\n",
    "09025012c": "वसन्ते पुष्पशबला निकृत्ता इव किंशुकाः\n",
    "09025013a": "ततोऽपरेण तीक्ष्णेन नाराचेन परंतपः\n",
    "09025013c": "दुर्विमोचनमाहत्य प्रेषयामास मृत्यवे\n",
    "09025014a": "स हतः प्रापतद्भूमौ स्वरथाद्रथिनां वरः\n",
    "09025014c": "गिरेस्तु कूटजो भग्नो मारुतेनेव पादपः\n",
    "09025015a": "दुष्प्रधर्षं ततश्चैव सुजातं च सुतौ तव\n",
    "09025015c": "एकैकं न्यवधीत्संख्ये द्वाभ्यां द्वाभ्यां चमूमुखे\n",
    "09025015e": "तौ शिलीमुखविद्धाङ्गौ पेततू रथसत्तमौ\n",
    "09025016a": "ततो यतन्तमपरमभिवीक्ष्य सुतं तव\n",
    "09025016c": "भल्लेन युधि विव्याध भीमो दुर्विषहं रणे\n",
    "09025016e": "स पपात हतो वाहात्पश्यतां सर्वधन्विनाम्\n",
    "09025017a": "दृष्ट्वा तु निहतान्भ्रातॄन्बहूनेकेन संयुगे\n",
    "09025017c": "अमर्षवशमापन्नः श्रुतर्वा भीममभ्ययात्\n",
    "09025018a": "विक्षिपन्सुमहच्चापं कार्तस्वरविभूषितम्\n",
    "09025018c": "विसृजन्सायकांश्चैव विषाग्निप्रतिमान्बहून्\n",
    "09025019a": "स तु राजन्धनुश्छित्त्वा पाण्डवस्य महामृधे\n",
    "09025019c": "अथैनं छिन्नधन्वानं विंशत्या समवाकिरत्\n",
    "09025020a": "ततोऽन्यद्धनुरादाय भीमसेनो महारथः\n",
    "09025020c": "अवाकिरत्तव सुतं तिष्ठ तिष्ठेति चाब्रवीत्\n",
    "09025021a": "महदासीत्तयोर्युद्धं चित्ररूपं भयानकम्\n",
    "09025021c": "यादृशं समरे पूर्वं जम्भवासवयोरभूत्\n",
    "09025022a": "तयोस्तत्र शरैर्मुक्तैर्यमदण्डनिभैः शुभैः\n",
    "09025022c": "समाच्छन्ना धरा सर्वा खं च सर्वा दिशस्तथा\n",
    "09025023a": "ततः श्रुतर्वा संक्रुद्धो धनुरायम्य सायकैः\n",
    "09025023c": "भीमसेनं रणे राजन्बाह्वोरुरसि चार्पयत्\n",
    "09025024a": "सोऽतिविद्धो महाराज तव पुत्रेण धन्विना\n",
    "09025024c": "भीमः संचुक्षुभे क्रुद्धः पर्वणीव महोदधिः\n",
    "09025025a": "ततो भीमो रुषाविष्टः पुत्रस्य तव मारिष\n",
    "09025025c": "सारथिं चतुरश्चाश्वान्बाणैर्निन्ये यमक्षयम्\n",
    "09025026a": "विरथं तं समालक्ष्य विशिखैर्लोमवाहिभिः\n",
    "09025026c": "अवाकिरदमेयात्मा दर्शयन्पाणिलाघवम्\n",
    "09025027a": "श्रुतर्वा विरथो राजन्नाददे खड्गचर्मणी\n",
    "09025027c": "अथास्याददतः खड्गं शतचन्द्रं च भानुमत्\n",
    "09025027e": "क्षुरप्रेण शिरः कायात्पातयामास पाण्डवः\n",
    "09025028a": "छिन्नोत्तमाङ्गस्य ततः क्षुरप्रेण महात्मनः\n",
    "09025028c": "पपात कायः स रथाद्वसुधामनुनादयन्\n",
    "09025029a": "तस्मिन्निपतिते वीरे तावका भयमोहिताः\n",
    "09025029c": "अभ्यद्रवन्त संग्रामे भीमसेनं युयुत्सवः\n",
    "09025030a": "तानापतत एवाशु हतशेषाद्बलार्णवात्\n",
    "09025030c": "दंशितः प्रतिजग्राह भीमसेनः प्रतापवान्\n",
    "09025030e": "ते तु तं वै समासाद्य परिवव्रुः समन्ततः\n",
    "09025031a": "ततस्तु संवृतो भीमस्तावकैर्निशितैः शरैः\n",
    "09025031c": "पीडयामास तान्सर्वान्सहस्राक्ष इवासुरान्\n",
    "09025032a": "ततः पञ्चशतान्हत्वा सवरूथान्महारथान्\n",
    "09025032c": "जघान कुञ्जरानीकं पुनः सप्तशतं युधि\n",
    "09025033a": "हत्वा दश सहस्राणि पत्तीनां परमेषुभिः\n",
    "09025033c": "वाजिनां च शतान्यष्टौ पाण्डवः स्म विराजते\n",
    "09025034a": "भीमसेनस्तु कौन्तेयो हत्वा युद्धे सुतांस्तव\n",
    "09025034c": "मेने कृतार्थमात्मानं सफलं जन्म च प्रभो\n",
    "09025035a": "तं तथा युध्यमानं च विनिघ्नन्तं च तावकान्\n",
    "09025035c": "ईक्षितुं नोत्सहन्ते स्म तव सैन्यानि भारत\n",
    "09025036a": "विद्राव्य तु कुरून्सर्वांस्तांश्च हत्वा पदानुगान्\n",
    "09025036c": "दोर्भ्यां शब्दं ततश्चक्रे त्रासयानो महाद्विपान्\n",
    "09025037a": "हतभूयिष्ठयोधा तु तव सेना विशां पते\n",
    "09025037c": "किंचिच्छेषा महाराज कृपणा समपद्यत\n",
    "09026001": "संजय उवाच\n",
    "09026001a": "दुर्योधनो महाराज सुदर्शश्चापि ते सुतः\n",
    "09026001c": "हतशेषौ तदा संख्ये वाजिमध्ये व्यवस्थितौ\n",
    "09026002a": "ततो दुर्योधनं दृष्ट्वा वाजिमध्ये व्यवस्थितम्\n",
    "09026002c": "उवाच देवकीपुत्रः कुन्तीपुत्रं धनंजयम्\n",
    "09026003a": "शत्रवो हतभूयिष्ठा ज्ञातयः परिपालिताः\n",
    "09026003c": "गृहीत्वा संजयं चासौ निवृत्तः शिनिपुंगवः\n",
    "09026004a": "परिश्रान्तश्च नकुलः सहदेवश्च भारत\n",
    "09026004c": "योधयित्वा रणे पापान्धार्तराष्ट्रपदानुगान्\n",
    "09026005a": "सुयोधनमभित्यज्य त्रय एते व्यवस्थिताः\n",
    "09026005c": "कृपश्च कृतवर्मा च द्रौणिश्चैव महारथः\n",
    "09026006a": "असौ तिष्ठति पाञ्चाल्यः श्रिया परमया युतः\n",
    "09026006c": "दुर्योधनबलं हत्वा सह सर्वैः प्रभद्रकैः\n",
    "09026007a": "असौ दुर्योधनः पार्थ वाजिमध्ये व्यवस्थितः\n",
    "09026007c": "छत्रेण ध्रियमाणेन प्रेक्षमाणो मुहुर्मुहुः\n",
    "09026008a": "प्रतिव्यूह्य बलं सर्वं रणमध्ये व्यवस्थितः\n",
    "09026008c": "एनं हत्वा शितैर्बाणैः कृतकृत्यो भविष्यसि\n",
    "09026009a": "गजानीकं हतं दृष्ट्वा त्वां च प्राप्तमरिंदम\n",
    "09026009c": "यावन्न विद्रवन्त्येते तावज्जहि सुयोधनम्\n",
    "09026010a": "यातु कश्चित्तु पाञ्चाल्यं क्षिप्रमागम्यतामिति\n",
    "09026010c": "परिश्रान्तबलस्तात नैष मुच्येत किल्बिषी\n",
    "09026011a": "तव हत्वा बलं सर्वं संग्रामे धृतराष्ट्रजः\n",
    "09026011c": "जितान्पाण्डुसुतान्मत्वा रूपं धारयते महत्\n",
    "09026012a": "निहतं स्वबलं दृष्ट्वा पीडितं चापि पाण्डवैः\n",
    "09026012c": "ध्रुवमेष्यति संग्रामे वधायैवात्मनो नृपः\n",
    "09026013a": "एवमुक्तः फल्गुनस्तु कृष्णं वचनमब्रवीत्\n",
    "09026013c": "धृतराष्ट्रसुताः सर्वे हता भीमेन मानद\n",
    "09026013e": "यावेतावास्थितौ कृष्ण तावद्य न भविष्यतः\n",
    "09026014a": "हतो भीष्मो हतो द्रोणः कर्णो वैकर्तनो हतः\n",
    "09026014c": "मद्रराजो हतः शल्यो हतः कृष्ण जयद्रथः\n",
    "09026015a": "हयाः पञ्चशताः शिष्टाः शकुनेः सौबलस्य च\n",
    "09026015c": "रथानां तु शते शिष्टे द्वे एव तु जनार्दन\n",
    "09026015e": "दन्तिनां च शतं साग्रं त्रिसाहस्राः पदातयः\n",
    "09026016a": "अश्वत्थामा कृपश्चैव त्रिगर्ताधिपतिस्तथा\n",
    "09026016c": "उलूकः शकुनिश्चैव कृतवर्मा च सात्वतः\n",
    "09026017a": "एतद्बलमभूच्छेषं धार्तराष्ट्रस्य माधव\n",
    "09026017c": "मोक्षो न नूनं कालाद्धि विद्यते भुवि कस्यचित्\n",
    "09026018a": "तथा विनिहते सैन्ये पश्य दुर्योधनं स्थितम्\n",
    "09026018c": "अद्याह्ना हि महाराजो हतामित्रो भविष्यति\n",
    "09026019a": "न हि मे मोक्ष्यते कश्चित्परेषामिति चिन्तये\n",
    "09026019c": "ये त्वद्य समरं कृष्ण न हास्यन्ति रणोत्कटाः\n",
    "09026019e": "तान्वै सर्वान्हनिष्यामि यद्यपि स्युरमानुषाः\n",
    "09026020a": "अद्य युद्धे सुसंक्रुद्धो दीर्घं राज्ञः प्रजागरम्\n",
    "09026020c": "अपनेष्यामि गान्धारं पातयित्वा शितैः शरैः\n",
    "09026021a": "निकृत्या वै दुराचारो यानि रत्नानि सौबलः\n",
    "09026021c": "सभायामहरद्द्यूते पुनस्तान्याहराम्यहम्\n",
    "09026022a": "अद्य ता अपि वेत्स्यन्ति सर्वा नागपुरस्त्रियः\n",
    "09026022c": "श्रुत्वा पतींश्च पुत्रांश्च पाण्डवैर्निहतान्युधि\n",
    "09026023a": "समाप्तमद्य वै कर्म सर्वं कृष्ण भविष्यति\n",
    "09026023c": "अद्य दुर्योधनो दीप्तां श्रियं प्राणांश्च त्यक्ष्यति\n",
    "09026024a": "नापयाति भयात्कृष्ण संग्रामाद्यदि चेन्मम\n",
    "09026024c": "निहतं विद्धि वार्ष्णेय धार्तराष्ट्रं सुबालिशम्\n",
    "09026025a": "मम ह्येतदशक्तं वै वाजिवृन्दमरिंदम\n",
    "09026025c": "सोढुं ज्यातलनिर्घोषं याहि यावन्निहन्म्यहम्\n",
    "09026026a": "एवमुक्तस्तु दाशार्हः पाण्डवेन यशस्विना\n",
    "09026026c": "अचोदयद्धयान्राजन्दुर्योधनबलं प्रति\n",
    "09026027a": "तदनीकमभिप्रेक्ष्य त्रयः सज्जा महारथाः\n",
    "09026027c": "भीमसेनोऽर्जुनश्चैव सहदेवश्च मारिष\n",
    "09026027e": "प्रययुः सिंहनादेन दुर्योधनजिघांसया\n",
    "09026028a": "तान्प्रेक्ष्य सहितान्सर्वाञ्जवेनोद्यतकार्मुकान्\n",
    "09026028c": "सौबलोऽभ्यद्रवद्युद्धे पाण्डवानाततायिनः\n",
    "09026029a": "सुदर्शनस्तव सुतो भीमसेनं समभ्ययात्\n",
    "09026029c": "सुशर्मा शकुनिश्चैव युयुधाते किरीटिना\n",
    "09026029e": "सहदेवं तव सुतो हयपृष्ठगतोऽभ्ययात्\n",
    "09026030a": "ततो ह्ययत्नतः क्षिप्रं तव पुत्रो जनाधिप\n",
    "09026030c": "प्रासेन सहदेवस्य शिरसि प्राहरद्भृशम्\n",
    "09026031a": "सोपाविशद्रथोपस्थे तव पुत्रेण ताडितः\n",
    "09026031c": "रुधिराप्लुतसर्वाङ्ग आशीविष इव श्वसन्\n",
    "09026032a": "प्रतिलभ्य ततः संज्ञां सहदेवो विशां पते\n",
    "09026032c": "दुर्योधनं शरैस्तीक्ष्णैः संक्रुद्धः समवाकिरत्\n",
    "09026033a": "पार्थोऽपि युधि विक्रम्य कुन्तीपुत्रो धनंजयः\n",
    "09026033c": "शूराणामश्वपृष्ठेभ्यः शिरांसि निचकर्त ह\n",
    "09026034a": "तदनीकं तदा पार्थो व्यधमद्बहुभिः शरैः\n",
    "09026034c": "पातयित्वा हयान्सर्वांस्त्रिगर्तानां रथान्ययौ\n",
    "09026035a": "ततस्ते सहिता भूत्वा त्रिगर्तानां महारथाः\n",
    "09026035c": "अर्जुनं वासुदेवं च शरवर्षैरवाकिरन्\n",
    "09026036a": "सत्यकर्माणमाक्षिप्य क्षुरप्रेण महायशाः\n",
    "09026036c": "ततोऽस्य स्यन्दनस्येषां चिच्छिदे पाण्डुनन्दनः\n",
    "09026037a": "शिलाशितेन च विभो क्षुरप्रेण महायशाः\n",
    "09026037c": "शिरश्चिच्छेद प्रहसंस्तप्तकुण्डलभूषणम्\n",
    "09026038a": "सत्येषुमथ चादत्त योधानां मिषतां ततः\n",
    "09026038c": "यथा सिंहो वने राजन्मृगं परिबुभुक्षितः\n",
    "09026039a": "तं निहत्य ततः पार्थः सुशर्माणं त्रिभिः शरैः\n",
    "09026039c": "विद्ध्वा तानहनत्सर्वान्रथान्रुक्मविभूषितान्\n",
    "09026040a": "ततस्तु प्रत्वरन्पार्थो दीर्घकालं सुसंभृतम्\n",
    "09026040c": "मुञ्चन्क्रोधविषं तीक्ष्णं प्रस्थलाधिपतिं प्रति\n",
    "09026041a": "तमर्जुनः पृषत्कानां शतेन भरतर्षभ\n",
    "09026041c": "पूरयित्वा ततो वाहान्न्यहनत्तस्य धन्विनः\n",
    "09026042a": "ततः शरं समादाय यमदण्डोपमं शितम्\n",
    "09026042c": "सुशर्माणं समुद्दिश्य चिक्षेपाशु हसन्निव\n",
    "09026043a": "स शरः प्रेषितस्तेन क्रोधदीप्तेन धन्विना\n",
    "09026043c": "सुशर्माणं समासाद्य बिभेद हृदयं रणे\n",
    "09026044a": "स गतासुर्महाराज पपात धरणीतले\n",
    "09026044c": "नन्दयन्पाण्डवान्सर्वान्व्यथयंश्चापि तावकान्\n",
    "09026045a": "सुशर्माणं रणे हत्वा पुत्रानस्य महारथान्\n",
    "09026045c": "सप्त चाष्टौ च त्रिंशच्च सायकैरनयत्क्षयम्\n",
    "09026046a": "ततोऽस्य निशितैर्बाणैः सर्वान्हत्वा पदानुगान्\n",
    "09026046c": "अभ्यगाद्भारतीं सेनां हतशेषां महारथः\n",
    "09026047a": "भीमस्तु समरे क्रुद्धः पुत्रं तव जनाधिप\n",
    "09026047c": "सुदर्शनमदृश्यं तं शरैश्चक्रे हसन्निव\n",
    "09026048a": "ततोऽस्य प्रहसन्क्रुद्धः शिरः कायादपाहरत्\n",
    "09026048c": "क्षुरप्रेण सुतीक्ष्णेन स हतः प्रापतद्भुवि\n",
    "09026049a": "तस्मिंस्तु निहते वीरे ततस्तस्य पदानुगाः\n",
    "09026049c": "परिवव्रू रणे भीमं किरन्तो विशिखाञ्शितान्\n",
    "09026050a": "ततस्तु निशितैर्बाणैस्तदनीकं वृकोदरः\n",
    "09026050c": "इन्द्राशनिसमस्पर्शैः समन्तात्पर्यवाकिरत्\n",
    "09026050e": "ततः क्षणेन तद्भीमो न्यहनद्भरतर्षभ\n",
    "09026051a": "तेषु तूत्साद्यमानेषु सेनाध्यक्षा महाबलाः\n",
    "09026051c": "भीमसेनं समासाद्य ततोऽयुध्यन्त भारत\n",
    "09026051e": "तांस्तु सर्वाञ्शरैर्घोरैरवाकिरत पाण्डवः\n",
    "09026052a": "तथैव तावका राजन्पाण्डवेयान्महारथान्\n",
    "09026052c": "शरवर्षेण महता समन्तात्पर्यवारयन्\n",
    "09026053a": "व्याकुलं तदभूत्सर्वं पाण्डवानां परैः सह\n",
    "09026053c": "तावकानां च समरे पाण्डवेयैर्युयुत्सताम्\n",
    "09026054a": "तत्र योधास्तदा पेतुः परस्परसमाहताः\n",
    "09026054c": "उभयोः सेनयो राजन्संशोचन्तः स्म बान्धवान्\n",
    "09027001": "संजय उवाच\n",
    "09027001a": "तस्मिन्प्रवृत्ते संग्रामे नरवाजिगजक्षये\n",
    "09027001c": "शकुनिः सौबलो राजन्सहदेवं समभ्ययात्\n",
    "09027002a": "ततोऽस्यापततस्तूर्णं सहदेवः प्रतापवान्\n",
    "09027002c": "शरौघान्प्रेषयामास पतंगानिव शीघ्रगान्\n",
    "09027002e": "उलूकश्च रणे भीमं विव्याध दशभिः शरैः\n",
    "09027003a": "शकुनिस्तु महाराज भीमं विद्ध्वा त्रिभिः शरैः\n",
    "09027003c": "सायकानां नवत्या वै सहदेवमवाकिरत्\n",
    "09027004a": "ते शूराः समरे राजन्समासाद्य परस्परम्\n",
    "09027004c": "विव्यधुर्निशितैर्बाणैः कङ्कबर्हिणवाजितैः\n",
    "09027004e": "स्वर्णपुङ्खैः शिलाधौतैरा कर्णात्प्रहितैः शरैः\n",
    "09027005a": "तेषां चापभुजोत्सृष्टा शरवृष्टिर्विशां पते\n",
    "09027005c": "आच्छादयद्दिशः सर्वा धाराभिरिव तोयदः\n",
    "09027006a": "ततः क्रुद्धो रणे भीमः सहदेवश्च भारत\n",
    "09027006c": "चेरतुः कदनं संख्ये कुर्वन्तौ सुमहाबलौ\n",
    "09027007a": "ताभ्यां शरशतैश्छन्नं तद्बलं तव भारत\n",
    "09027007c": "अन्धकारमिवाकाशमभवत्तत्र तत्र ह\n",
    "09027008a": "अश्वैर्विपरिधावद्भिः शरच्छन्नैर्विशां पते\n",
    "09027008c": "तत्र तत्र कृतो मार्गो विकर्षद्भिर्हतान्बहून्\n",
    "09027009a": "निहतानां हयानां च सहैव हययोधिभिः\n",
    "09027009c": "वर्मभिर्विनिकृत्तैश्च प्रासैश्छिन्नैश्च मारिष\n",
    "09027009e": "संछन्ना पृथिवी जज्ञे कुसुमैः शबला इव\n",
    "09027010a": "योधास्तत्र महाराज समासाद्य परस्परम्\n",
    "09027010c": "व्यचरन्त रणे क्रुद्धा विनिघ्नन्तः परस्परम्\n",
    "09027011a": "उद्वृत्तनयनै रोषात्संदष्टौष्ठपुटैर्मुखैः\n",
    "09027011c": "सकुण्डलैर्मही छन्ना पद्मकिञ्जल्कसंनिभैः\n",
    "09027012a": "भुजैश्छिन्नैर्महाराज नागराजकरोपमैः\n",
    "09027012c": "साङ्गदैः सतनुत्रैश्च सासिप्रासपरश्वधैः\n",
    "09027013a": "कबन्धैरुत्थितैश्छिन्नैर्नृत्यद्भिश्चापरैर्युधि\n",
    "09027013c": "क्रव्यादगणसंकीर्णा घोराभूत्पृथिवी विभो\n",
    "09027014a": "अल्पावशिष्टे सैन्ये तु कौरवेयान्महाहवे\n",
    "09027014c": "प्रहृष्टाः पाण्डवा भूत्वा निन्यिरे यमसादनम्\n",
    "09027015a": "एतस्मिन्नन्तरे शूरः सौबलेयः प्रतापवान्\n",
    "09027015c": "प्रासेन सहदेवस्य शिरसि प्राहरद्भृशम्\n",
    "09027015e": "स विह्वलो महाराज रथोपस्थ उपाविशत्\n",
    "09027016a": "सहदेवं तथा दृष्ट्वा भीमसेनः प्रतापवान्\n",
    "09027016c": "सर्वसैन्यानि संक्रुद्धो वारयामास भारत\n",
    "09027017a": "निर्बिभेद च नाराचैः शतशोऽथ सहस्रशः\n",
    "09027017c": "विनिर्भिद्याकरोच्चैव सिंहनादमरिंदम\n",
    "09027018a": "तेन शब्देन वित्रस्ताः सर्वे सहयवारणाः\n",
    "09027018c": "प्राद्रवन्सहसा भीताः शकुनेश्च पदानुगाः\n",
    "09027019a": "प्रभग्नानथ तान्दृष्ट्वा राजा दुर्योधनोऽब्रवीत्\n",
    "09027019c": "निवर्तध्वमधर्मज्ञा युध्यध्वं किं सृतेन वः\n",
    "09027020a": "इह कीर्तिं समाधाय प्रेत्य लोकान्समश्नुते\n",
    "09027020c": "प्राणाञ्जहाति यो वीरो युधि पृष्ठमदर्शयन्\n",
    "09027021a": "एवमुक्तास्तु ते राज्ञा सौबलस्य पदानुगाः\n",
    "09027021c": "पाण्डवानभ्यवर्तन्त मृत्युं कृत्वा निवर्तनम्\n",
    "09027022a": "द्रवद्भिस्तत्र राजेन्द्र कृतः शब्दोऽतिदारुणः\n",
    "09027022c": "क्षुब्धसागरसंकाशः क्षुभितः सर्वतोऽभवत्\n",
    "09027023a": "तांस्तदापततो दृष्ट्वा सौबलस्य पदानुगान्\n",
    "09027023c": "प्रत्युद्ययुर्महाराज पाण्डवा विजये वृताः\n",
    "09027024a": "प्रत्याश्वस्य च दुर्धर्षः सहदेवो विशां पते\n",
    "09027024c": "शकुनिं दशभिर्विद्ध्वा हयांश्चास्य त्रिभिः शरैः\n",
    "09027024e": "धनुश्चिच्छेद च शरैः सौबलस्य हसन्निव\n",
    "09027025a": "अथान्यद्धनुरादाय शकुनिर्युद्धदुर्मदः\n",
    "09027025c": "विव्याध नकुलं षष्ट्या भीमसेनं च सप्तभिः\n",
    "09027026a": "उलूकोऽपि महाराज भीमं विव्याध सप्तभिः\n",
    "09027026c": "सहदेवं च सप्तत्या परीप्सन्पितरं रणे\n",
    "09027027a": "तं भीमसेनः समरे विव्याध निशितैः शरैः\n",
    "09027027c": "शकुनिं च चतुःषष्ट्या पार्श्वस्थांश्च त्रिभिस्त्रिभिः\n",
    "09027028a": "ते हन्यमाना भीमेन नाराचैस्तैलपायितैः\n",
    "09027028c": "सहदेवं रणे क्रुद्धाश्छादयञ्शरवृष्टिभिः\n",
    "09027028e": "पर्वतं वारिधाराभिः सविद्युत इवाम्बुदाः\n",
    "09027029a": "ततोऽस्यापततः शूरः सहदेवः प्रतापवान्\n",
    "09027029c": "उलूकस्य महाराज भल्लेनापाहरच्छिरः\n",
    "09027030a": "स जगाम रथाद्भूमिं सहदेवेन पातितः\n",
    "09027030c": "रुधिराप्लुतसर्वाङ्गो नन्दयन्पाण्डवान्युधि\n",
    "09027031a": "पुत्रं तु निहतं दृष्ट्वा शकुनिस्तत्र भारत\n",
    "09027031c": "साश्रुकण्ठो विनिःश्वस्य क्षत्तुर्वाक्यमनुस्मरन्\n",
    "09027032a": "चिन्तयित्वा मुहूर्तं स बाष्पपूर्णेक्षणः श्वसन्\n",
    "09027032c": "सहदेवं समासाद्य त्रिभिर्विव्याध सायकैः\n",
    "09027033a": "तानपास्य शरान्मुक्ताञ्शरसंघैः प्रतापवान्\n",
    "09027033c": "सहदेवो महाराज धनुश्चिच्छेद संयुगे\n",
    "09027034a": "छिन्ने धनुषि राजेन्द्र शकुनिः सौबलस्तदा\n",
    "09027034c": "प्रगृह्य विपुलं खड्गं सहदेवाय प्राहिणोत्\n",
    "09027035a": "तमापतन्तं सहसा घोररूपं विशां पते\n",
    "09027035c": "द्विधा चिच्छेद समरे सौबलस्य हसन्निव\n",
    "09027036a": "असिं दृष्ट्वा द्विधा छिन्नं प्रगृह्य महतीं गदाम्\n",
    "09027036c": "प्राहिणोत्सहदेवाय सा मोघा न्यपतद्भुवि\n",
    "09027037a": "ततः शक्तिं महाघोरां कालरात्रिमिवोद्यताम्\n",
    "09027037c": "प्रेषयामास संक्रुद्धः पाण्डवं प्रति सौबलः\n",
    "09027038a": "तामापतन्तीं सहसा शरैः काञ्चनभूषणैः\n",
    "09027038c": "त्रिधा चिच्छेद समरे सहदेवो हसन्निव\n",
    "09027039a": "सा पपात त्रिधा छिन्ना भूमौ कनकभूषणा\n",
    "09027039c": "शीर्यमाणा यथा दीप्ता गगनाद्वै शतह्रदा\n",
    "09027040a": "शक्तिं विनिहतां दृष्ट्वा सौबलं च भयार्दितम्\n",
    "09027040c": "दुद्रुवुस्तावकाः सर्वे भये जाते ससौबलाः\n",
    "09027041a": "अथोत्क्रुष्टं महद्ध्यासीत्पाण्डवैर्जितकाशिभिः\n",
    "09027041c": "धार्तराष्ट्रास्ततः सर्वे प्रायशो विमुखाभवन्\n",
    "09027042a": "तान्वै विमनसो दृष्ट्वा माद्रीपुत्रः प्रतापवान्\n",
    "09027042c": "शरैरनेकसाहस्रैर्वारयामास संयुगे\n",
    "09027043a": "ततो गान्धारकैर्गुप्तं पृष्ठैरश्वैर्जये धृतम्\n",
    "09027043c": "आससाद रणे यान्तं सहदेवोऽथ सौबलम्\n",
    "09027044a": "स्वमंशमवशिष्टं स संस्मृत्य शकुनिं नृप\n",
    "09027044c": "रथेन काञ्चनाङ्गेन सहदेवः समभ्ययात्\n",
    "09027044e": "अधिज्यं बलवत्कृत्वा व्याक्षिपन्सुमहद्धनुः\n",
    "09027045a": "स सौबलमभिद्रुत्य गृध्रपत्रैः शिलाशितैः\n",
    "09027045c": "भृशमभ्यहनत्क्रुद्धस्तोत्त्रैरिव महाद्विपम्\n",
    "09027046a": "उवाच चैनं मेधावी निगृह्य स्मारयन्निव\n",
    "09027046c": "क्षत्रधर्मे स्थितो भूत्वा युध्यस्व पुरुषो भव\n",
    "09027047a": "यत्तदा हृष्यसे मूढ ग्लहन्नक्षैः सभातले\n",
    "09027047c": "फलमद्य प्रपद्यस्व कर्मणस्तस्य दुर्मते\n",
    "09027048a": "निहतास्ते दुरात्मानो येऽस्मानवहसन्पुरा\n",
    "09027048c": "दुर्योधनः कुलाङ्गारः शिष्टस्त्वं तस्य मातुलः\n",
    "09027049a": "अद्य ते विहनिष्यामि क्षुरेणोन्मथितं शिरः\n",
    "09027049c": "वृक्षात्फलमिवोद्धृत्य लगुडेन प्रमाथिना\n",
    "09027050a": "एवमुक्त्वा महाराज सहदेवो महाबलः\n",
    "09027050c": "संक्रुद्धो नरशार्दूलो वेगेनाभिजगाम ह\n",
    "09027051a": "अभिगम्य तु दुर्धर्षः सहदेवो युधां पतिः\n",
    "09027051c": "विकृष्य बलवच्चापं क्रोधेन प्रहसन्निव\n",
    "09027052a": "शकुनिं दशभिर्विद्ध्वा चतुर्भिश्चास्य वाजिनः\n",
    "09027052c": "छत्रं ध्वजं धनुश्चास्य छित्त्वा सिंह इवानदत्\n",
    "09027053a": "छिन्नध्वजधनुश्छत्रः सहदेवेन सौबलः\n",
    "09027053c": "ततो विद्धश्च बहुभिः सर्वमर्मसु सायकैः\n",
    "09027054a": "ततो भूयो महाराज सहदेवः प्रतापवान्\n",
    "09027054c": "शकुनेः प्रेषयामास शरवृष्टिं दुरासदाम्\n",
    "09027055a": "ततस्तु क्रुद्धः सुबलस्य पुत्रो; माद्रीसुतं सहदेवं विमर्दे\n",
    "09027055c": "प्रासेन जाम्बूनदभूषणेन; जिघांसुरेकोऽभिपपात शीघ्रम्\n",
    "09027056a": "माद्रीसुतस्तस्य समुद्यतं तं; प्रासं सुवृत्तौ च भुजौ रणाग्रे\n",
    "09027056c": "भल्लैस्त्रिभिर्युगपत्संचकर्त; ननाद चोच्चैस्तरसाजिमध्ये\n",
    "09027057a": "तस्याशुकारी सुसमाहितेन; सुवर्णपुङ्खेन दृढायसेन\n",
    "09027057c": "भल्लेन सर्वावरणातिगेन; शिरः शरीरात्प्रममाथ भूयः\n",
    "09027058a": "शरेण कार्तस्वरभूषितेन; दिवाकराभेन सुसंशितेन\n",
    "09027058c": "हृतोत्तमाङ्गो युधि पाण्डवेन; पपात भूमौ सुबलस्य पुत्रः\n",
    "09027059a": "स तच्छिरो वेगवता शरेण; सुवर्णपुङ्खेन शिलाशितेन\n",
    "09027059c": "प्रावेरयत्कुपितः पाण्डुपुत्रो; यत्तत्कुरूणामनयस्य मूलम्\n",
    "09027060a": "हृतोत्तमाङ्गं शकुनिं समीक्ष्य; भूमौ शयानं रुधिरार्द्रगात्रम्\n",
    "09027060c": "योधास्त्वदीया भयनष्टसत्त्वा; दिशः प्रजग्मुः प्रगृहीतशस्त्राः\n",
    "09027061a": "विप्रद्रुताः शुष्कमुखा विसंज्ञा; गाण्डीवघोषेण समाहताश्च\n",
    "09027061c": "भयार्दिता भग्नरथाश्वनागाः; पदातयश्चैव सधार्तराष्ट्राः\n",
    "09027062a": "ततो रथाच्छकुनिं पातयित्वा; मुदान्विता भारत पाण्डवेयाः\n",
    "09027062c": "शङ्खान्प्रदध्मुः समरे प्रहृष्टाः; सकेशवाः सैनिकान्हर्षयन्तः\n",
    "09027063a": "तं चापि सर्वे प्रतिपूजयन्तो; हृष्टा ब्रुवाणाः सहदेवमाजौ\n",
    "09027063c": "दिष्ट्या हतो नैकृतिको दुरात्मा; सहात्मजो वीर रणे त्वयेति\n",
    "09028001": "संजय उवाच\n",
    "09028001a": "ततः क्रुद्धा महाराज सौबलस्य पदानुगाः\n",
    "09028001c": "त्यक्त्वा जीवितमाक्रन्दे पाण्डवान्पर्यवारयन्\n",
    "09028002a": "तानर्जुनः प्रत्यगृह्णात्सहदेवजये धृतः\n",
    "09028002c": "भीमसेनश्च तेजस्वी क्रुद्धाशीविषदर्शनः\n",
    "09028003a": "शक्त्यृष्टिप्रासहस्तानां सहदेवं जिघांसताम्\n",
    "09028003c": "संकल्पमकरोन्मोघं गाण्डीवेन धनंजयः\n",
    "09028004a": "प्रगृहीतायुधान्बाहून्योधानामभिधावताम्\n",
    "09028004c": "भल्लैश्चिच्छेद बीभत्सुः शिरांस्यपि हयानपि\n",
    "09028005a": "ते हताः प्रत्यपद्यन्त वसुधां विगतासवः\n",
    "09028005c": "त्वरिता लोकवीरेण प्रहताः सव्यसाचिना\n",
    "09028006a": "ततो दुर्योधनो राजा दृष्ट्वा स्वबलसंक्षयम्\n",
    "09028006c": "हतशेषान्समानीय क्रुद्धो रथशतान्विभो\n",
    "09028007a": "कुञ्जरांश्च हयांश्चैव पादातांश्च परंतप\n",
    "09028007c": "उवाच सहितान्सर्वान्धार्तराष्ट्र इदं वचः\n",
    "09028008a": "समासाद्य रणे सर्वान्पाण्डवान्ससुहृद्गणान्\n",
    "09028008c": "पाञ्चाल्यं चापि सबलं हत्वा शीघ्रं निवर्तत\n",
    "09028009a": "तस्य ते शिरसा गृह्य वचनं युद्धदुर्मदाः\n",
    "09028009c": "प्रत्युद्ययू रणे पार्थांस्तव पुत्रस्य शासनात्\n",
    "09028010a": "तानभ्यापततः शीघ्रं हतशेषान्महारणे\n",
    "09028010c": "शरैराशीविषाकारैः पाण्डवाः समवाकिरन्\n",
    "09028011a": "तत्सैन्यं भरतश्रेष्ठ मुहूर्तेन महात्मभिः\n",
    "09028011c": "अवध्यत रणं प्राप्य त्रातारं नाभ्यविन्दत\n",
    "09028011e": "प्रतिष्ठमानं तु भयान्नावतिष्ठत दंशितम्\n",
    "09028012a": "अश्वैर्विपरिधावद्भिः सैन्येन रजसा वृते\n",
    "09028012c": "न प्राज्ञायन्त समरे दिशश्च प्रदिशस्तथा\n",
    "09028013a": "ततस्तु पाण्डवानीकान्निःसृत्य बहवो जनाः\n",
    "09028013c": "अभ्यघ्नंस्तावकान्युद्धे मुहूर्तादिव भारत\n",
    "09028013e": "ततो निःशेषमभवत्तत्सैन्यं तव भारत\n",
    "09028014a": "अक्षौहिण्यः समेतास्तु तव पुत्रस्य भारत\n",
    "09028014c": "एकादश हता युद्धे ताः प्रभो पाण्डुसृञ्जयैः\n",
    "09028015a": "तेषु राजसहस्रेषु तावकेषु महात्मसु\n",
    "09028015c": "एको दुर्योधनो राजन्नदृश्यत भृशं क्षतः\n",
    "09028016a": "ततो वीक्ष्य दिशः सर्वा दृष्ट्वा शून्यां च मेदिनीम्\n",
    "09028016c": "विहीनः सर्वयोधैश्च पाण्डवान्वीक्ष्य संयुगे\n",
    "09028017a": "मुदितान्सर्वसिद्धार्थान्नर्दमानान्समन्ततः\n",
    "09028017c": "बाणशब्दरवांश्चैव श्रुत्वा तेषां महात्मनाम्\n",
    "09028018a": "दुर्योधनो महाराज कश्मलेनाभिसंवृतः\n",
    "09028018c": "अपयाने मनश्चक्रे विहीनबलवाहनः\n",
    "09028019": "धृतराष्ट्र उवाच\n",
    "09028019a": "निहते मामके सैन्ये निःशेषे शिबिरे कृते\n",
    "09028019c": "पाण्डवानां बलं सूत किं नु शेषमभूत्तदा\n",
    "09028019e": "एतन्मे पृच्छतो ब्रूहि कुशलो ह्यसि संजय\n",
    "09028020a": "यच्च दुर्योधनो मन्दः कृतवांस्तनयो मम\n",
    "09028020c": "बलक्षयं तथा दृष्ट्वा स एकः पृथिवीपतिः\n",
    "09028021": "संजय उवाच\n",
    "09028021a": "रथानां द्वे सहस्रे तु सप्त नागशतानि च\n",
    "09028021c": "पञ्च चाश्वसहस्राणि पत्तीनां च शतं शताः\n",
    "09028022a": "एतच्छेषमभूद्राजन्पाण्डवानां महद्बलम्\n",
    "09028022c": "परिगृह्य हि यद्युद्धे धृष्टद्युम्नो व्यवस्थितः\n",
    "09028023a": "एकाकी भरतश्रेष्ठ ततो दुर्योधनो नृपः\n",
    "09028023c": "नापश्यत्समरे कंचित्सहायं रथिनां वरः\n",
    "09028024a": "नर्दमानान्परांश्चैव स्वबलस्य च संक्षयम्\n",
    "09028024c": "हतं स्वहयमुत्सृज्य प्राङ्मुखः प्राद्रवद्भयात्\n",
    "09028025a": "एकादशचमूभर्ता पुत्रो दुर्योधनस्तव\n",
    "09028025c": "गदामादाय तेजस्वी पदातिः प्रस्थितो ह्रदम्\n",
    "09028026a": "नातिदूरं ततो गत्वा पद्भ्यामेव नराधिपः\n",
    "09028026c": "सस्मार वचनं क्षत्तुर्धर्मशीलस्य धीमतः\n",
    "09028027a": "इदं नूनं महाप्राज्ञो विदुरो दृष्टवान्पुरा\n",
    "09028027c": "महद्वैशसमस्माकं क्षत्रियाणां च संयुगे\n",
    "09028028a": "एवं विचिन्तयानस्तु प्रविविक्षुर्ह्रदं नृपः\n",
    "09028028c": "दुःखसंतप्तहृदयो दृष्ट्वा राजन्बलक्षयम्\n",
    "09028029a": "पाण्डवाश्च महाराज धृष्टद्युम्नपुरोगमाः\n",
    "09028029c": "अभ्यधावन्त संक्रुद्धास्तव राजन्बलं प्रति\n",
    "09028030a": "शक्त्यृष्टिप्रासहस्तानां बलानामभिगर्जताम्\n",
    "09028030c": "संकल्पमकरोन्मोघं गाण्डीवेन धनंजयः\n",
    "09028031a": "तान्हत्वा निशितैर्बाणैः सामात्यान्सह बन्धुभिः\n",
    "09028031c": "रथे श्वेतहये तिष्ठन्नर्जुनो बह्वशोभत\n",
    "09028032a": "सुबलस्य हते पुत्रे सवाजिरथकुञ्जरे\n",
    "09028032c": "महावनमिव छिन्नमभवत्तावकं बलम्\n",
    "09028033a": "अनेकशतसाहस्रे बले दुर्योधनस्य ह\n",
    "09028033c": "नान्यो महारथो राजञ्जीवमानो व्यदृश्यत\n",
    "09028034a": "द्रोणपुत्रादृते वीरात्तथैव कृतवर्मणः\n",
    "09028034c": "कृपाच्च गौतमाद्राजन्पार्थिवाच्च तवात्मजात्\n",
    "09028035a": "धृष्टद्युम्नस्तु मां दृष्ट्वा हसन्सात्यकिमब्रवीत्\n",
    "09028035c": "किमनेन गृहीतेन नानेनार्थोऽस्ति जीवता\n",
    "09028036a": "धृष्टद्युम्नवचः श्रुत्वा शिनेर्नप्ता महारथः\n",
    "09028036c": "उद्यम्य निशितं खड्गं हन्तुं मामुद्यतस्तदा\n",
    "09028037a": "तमागम्य महाप्राज्ञः कृष्णद्वैपायनोऽब्रवीत्\n",
    "09028037c": "मुच्यतां संजयो जीवन्न हन्तव्यः कथंचन\n",
    "09028038a": "द्वैपायनवचः श्रुत्वा शिनेर्नप्ता कृताञ्जलिः\n",
    "09028038c": "ततो मामब्रवीन्मुक्त्वा स्वस्ति संजय साधय\n",
    "09028039a": "अनुज्ञातस्त्वहं तेन न्यस्तवर्मा निरायुधः\n",
    "09028039c": "प्रातिष्ठं येन नगरं सायाह्ने रुधिरोक्षितः\n",
    "09028040a": "क्रोशमात्रमपक्रान्तं गदापाणिमवस्थितम्\n",
    "09028040c": "एकं दुर्योधनं राजन्नपश्यं भृशविक्षतम्\n",
    "09028041a": "स तु मामश्रुपूर्णाक्षो नाशक्नोदभिवीक्षितुम्\n",
    "09028041c": "उपप्रैक्षत मां दृष्ट्वा तदा दीनमवस्थितम्\n",
    "09028042a": "तं चाहमपि शोचन्तं दृष्ट्वैकाकिनमाहवे\n",
    "09028042c": "मुहूर्तं नाशकं वक्तुं किंचिद्दुःखपरिप्लुतः\n",
    "09028043a": "ततोऽस्मै तदहं सर्वमुक्तवान्ग्रहणं तदा\n",
    "09028043c": "द्वैपायनप्रसादाच्च जीवतो मोक्षमाहवे\n",
    "09028044a": "मुहूर्तमिव च ध्यात्वा प्रतिलभ्य च चेतनाम्\n",
    "09028044c": "भ्रातॄंश्च सर्वसैन्यानि पर्यपृच्छत मां ततः\n",
    "09028045a": "तस्मै तदहमाचक्षं सर्वं प्रत्यक्षदर्शिवान्\n",
    "09028045c": "भ्रातॄंश्च निहतान्सर्वान्सैन्यं च विनिपातितम्\n",
    "09028046a": "त्रयः किल रथाः शिष्टास्तावकानां नराधिप\n",
    "09028046c": "इति प्रस्थानकाले मां कृष्णद्वैपायनोऽब्रवीत्\n",
    "09028047a": "स दीर्घमिव निःश्वस्य विप्रेक्ष्य च पुनः पुनः\n",
    "09028047c": "अंसे मां पाणिना स्पृष्ट्वा पुत्रस्ते पर्यभाषत\n",
    "09028048a": "त्वदन्यो नेह संग्रामे कश्चिज्जीवति संजय\n",
    "09028048c": "द्वितीयं नेह पश्यामि ससहायाश्च पाण्डवाः\n",
    "09028049a": "ब्रूयाः संजय राजानं प्रज्ञाचक्षुषमीश्वरम्\n",
    "09028049c": "दुर्योधनस्तव सुतः प्रविष्टो ह्रदमित्युत\n",
    "09028050a": "सुहृद्भिस्तादृशैर्हीनः पुत्रैर्भ्रातृभिरेव च\n",
    "09028050c": "पाण्डवैश्च हृते राज्ये को नु जीवति मादृशः\n",
    "09028051a": "आचक्षेथाः सर्वमिदं मां च मुक्तं महाहवात्\n",
    "09028051c": "अस्मिंस्तोयह्रदे सुप्तं जीवन्तं भृशविक्षतम्\n",
    "09028052a": "एवमुक्त्वा महाराज प्राविशत्तं ह्रदं नृपः\n",
    "09028052c": "अस्तम्भयत तोयं च मायया मनुजाधिपः\n",
    "09028053a": "तस्मिन्ह्रदं प्रविष्टे तु त्रीन्रथाञ्श्रान्तवाहनान्\n",
    "09028053c": "अपश्यं सहितानेकस्तं देशं समुपेयुषः\n",
    "09028054a": "कृपं शारद्वतं वीरं द्रौणिं च रथिनां वरम्\n",
    "09028054c": "भोजं च कृतवर्माणं सहिताञ्शरविक्षतान्\n",
    "09028055a": "ते सर्वे मामभिप्रेक्ष्य तूर्णमश्वानचोदयन्\n",
    "09028055c": "उपयाय च मामूचुर्दिष्ट्या जीवसि संजय\n",
    "09028056a": "अपृच्छंश्चैव मां सर्वे पुत्रं तव जनाधिपम्\n",
    "09028056c": "कच्चिद्दुर्योधनो राजा स नो जीवति संजय\n",
    "09028057a": "आख्यातवानहं तेभ्यस्तदा कुशलिनं नृपम्\n",
    "09028057c": "तच्चैव सर्वमाचक्षं यन्मां दुर्योधनोऽब्रवीत्\n",
    "09028057e": "ह्रदं चैवाहमाचष्ट यं प्रविष्टो नराधिपः\n",
    "09028058a": "अश्वत्थामा तु तद्राजन्निशम्य वचनं मम\n",
    "09028058c": "तं ह्रदं विपुलं प्रेक्ष्य करुणं पर्यदेवयत्\n",
    "09028059a": "अहो धिङ्न स जानाति जीवतोऽस्मान्नराधिपः\n",
    "09028059c": "पर्याप्ता हि वयं तेन सह योधयितुं परान्\n",
    "09028060a": "ते तु तत्र चिरं कालं विलप्य च महारथाः\n",
    "09028060c": "प्राद्रवन्रथिनां श्रेष्ठा दृष्ट्वा पाण्डुसुतान्रणे\n",
    "09028061a": "ते तु मां रथमारोप्य कृपस्य सुपरिष्कृतम्\n",
    "09028061c": "सेनानिवेशमाजग्मुर्हतशेषास्त्रयो रथाः\n",
    "09028062a": "तत्र गुल्माः परित्रस्ताः सूर्ये चास्तमिते सति\n",
    "09028062c": "सर्वे विचुक्रुशुः श्रुत्वा पुत्राणां तव संक्षयम्\n",
    "09028063a": "ततो वृद्धा महाराज योषितां रक्षणो नराः\n",
    "09028063c": "राजदारानुपादाय प्रययुर्नगरं प्रति\n",
    "09028064a": "तत्र विक्रोशतीनां च रुदतीनां च सर्वशः\n",
    "09028064c": "प्रादुरासीन्महाञ्शब्दः श्रुत्वा तद्बलसंक्षयम्\n",
    "09028065a": "ततस्ता योषितो राजन्क्रन्दन्त्यो वै मुहुर्मुहुः\n",
    "09028065c": "कुरर्य इव शब्देन नादयन्त्यो महीतलम्\n",
    "09028066a": "आजघ्नुः करजैश्चापि पाणिभिश्च शिरांस्युत\n",
    "09028066c": "लुलुवुश्च तदा केशान्क्रोशन्त्यस्तत्र तत्र ह\n",
    "09028067a": "हाहाकारविनादिन्यो विनिघ्नन्त्य उरांसि च\n",
    "09028067c": "क्रोशन्त्यस्तत्र रुरुदुः क्रन्दमाना विशां पते\n",
    "09028068a": "ततो दुर्योधनामात्याः साश्रुकण्ठा भृशातुराः\n",
    "09028068c": "राजदारानुपादाय प्रययुर्नगरं प्रति\n",
    "09028069a": "वेत्रजर्झरहस्ताश्च द्वाराध्यक्षा विशां पते\n",
    "09028069c": "शयनीयानि शुभ्राणि स्पर्ध्यास्तरणवन्ति च\n",
    "09028069e": "समादाय ययुस्तूर्णं नगरं दाररक्षिणः\n",
    "09028070a": "आस्थायाश्वतरीयुक्तान्स्यन्दनानपरे जनाः\n",
    "09028070c": "स्वान्स्वान्दारानुपादाय प्रययुर्नगरं प्रति\n",
    "09028071a": "अदृष्टपूर्वा या नार्यो भास्करेणापि वेश्मसु\n",
    "09028071c": "ददृशुस्ता महाराज जना यान्तीः पुरं प्रति\n",
    "09028072a": "ताः स्त्रियो भरतश्रेष्ठ सौकुमार्यसमन्विताः\n",
    "09028072c": "प्रययुर्नगरं तूर्णं हतस्वजनबान्धवाः\n",
    "09028073a": "आ गोपालाविपालेभ्यो द्रवन्तो नगरं प्रति\n",
    "09028073c": "ययुर्मनुष्याः संभ्रान्ता भीमसेनभयार्दिताः\n",
    "09028074a": "अपि चैषां भयं तीव्रं पार्थेभ्योऽभूत्सुदारुणम्\n",
    "09028074c": "प्रेक्षमाणास्तदान्योन्यमाधावन्नगरं प्रति\n",
    "09028075a": "तस्मिंस्तदा वर्तमाने विद्रवे भृशदारुणे\n",
    "09028075c": "युयुत्सुः शोकसंमूढः प्राप्तकालमचिन्तयत्\n",
    "09028076a": "जितो दुर्योधनः संख्ये पाण्डवैर्भीमविक्रमैः\n",
    "09028076c": "एकादशचमूभर्ता भ्रातरश्चास्य सूदिताः\n",
    "09028076e": "हताश्च कुरवः सर्वे भीष्मद्रोणपुरःसराः\n",
    "09028077a": "अहमेको विमुक्तस्तु भाग्ययोगाद्यदृच्छया\n",
    "09028077c": "विद्रुतानि च सर्वाणि शिबिराणि समन्ततः\n",
    "09028078a": "दुर्योधनस्य सचिवा ये केचिदवशेषिताः\n",
    "09028078c": "राजदारानुपादाय व्यधावन्नगरं प्रति\n",
    "09028079a": "प्राप्तकालमहं मन्ये प्रवेशं तैः सहाभिभो\n",
    "09028079c": "युधिष्ठिरमनुज्ञाप्य भीमसेनं तथैव च\n",
    "09028080a": "एतमर्थं महाबाहुरुभयोः स न्यवेदयत्\n",
    "09028080c": "तस्य प्रीतोऽभवद्राजा नित्यं करुणवेदिता\n",
    "09028080e": "परिष्वज्य महाबाहुर्वैश्यापुत्रं व्यसर्जयत्\n",
    "09028081a": "ततः स रथमास्थाय द्रुतमश्वानचोदयत्\n",
    "09028081c": "असंभावितवांश्चापि राजदारान्पुरं प्रति\n",
    "09028082a": "तैश्चैव सहितः क्षिप्रमस्तं गच्छति भास्करे\n",
    "09028082c": "प्रविष्टो हास्तिनपुरं बाष्पकण्ठोऽश्रुलोचनः\n",
    "09028083a": "अपश्यत महाप्राज्ञं विदुरं साश्रुलोचनम्\n",
    "09028083c": "राज्ञः समीपान्निष्क्रान्तं शोकोपहतचेतसम्\n",
    "09028084a": "तमब्रवीत्सत्यधृतिः प्रणतं त्वग्रतः स्थितम्\n",
    "09028084c": "अस्मिन्कुरुक्षये वृत्ते दिष्ट्या त्वं पुत्र जीवसि\n",
    "09028085a": "विना राज्ञः प्रवेशाद्वै किमसि त्वमिहागतः\n",
    "09028085c": "एतन्मे कारणं सर्वं विस्तरेण निवेदय\n",
    "09028086": "युयुत्सुरुवाच\n",
    "09028086a": "निहते शकुनौ तात सज्ञातिसुतबान्धवे\n",
    "09028086c": "हतशेषपरीवारो राजा दुर्योधनस्ततः\n",
    "09028086e": "स्वकं स हयमुत्सृज्य प्राङ्मुखः प्राद्रवद्भयात्\n",
    "09028087a": "अपक्रान्ते तु नृपतौ स्कन्धावारनिवेशनात्\n",
    "09028087c": "भयव्याकुलितं सर्वं प्राद्रवन्नगरं प्रति\n",
    "09028088a": "ततो राज्ञः कलत्राणि भ्रातॄणां चास्य सर्वशः\n",
    "09028088c": "वाहनेषु समारोप्य स्त्र्यध्यक्षाः प्राद्रवन्भयात्\n",
    "09028089a": "ततोऽहं समनुज्ञाप्य राजानं सहकेशवम्\n",
    "09028089c": "प्रविष्टो हास्तिनपुरं रक्षँल्लोकाद्धि वाच्यताम्\n",
    "09028090a": "एतच्छ्रुत्वा तु वचनं वैश्यापुत्रेण भाषितम्\n",
    "09028090c": "प्राप्तकालमिति ज्ञात्वा विदुरः सर्वधर्मवित्\n",
    "09028090e": "अपूजयदमेयात्मा युयुत्सुं वाक्यकोविदम्\n",
    "09028091a": "प्राप्तकालमिदं सर्वं भवतो भरतक्षये\n",
    "09028091c": "अद्य त्वमिह विश्रान्तः श्वोऽभिगन्ता युधिष्ठिरम्\n",
    "09028092a": "एतावदुक्त्वा वचनं विदुरः सर्वधर्मवित्\n",
    "09028092c": "युयुत्सुं समनुज्ञाप्य प्रविवेश नृपक्षयम्\n",
    "09028092e": "युयुत्सुरपि तां रात्रिं स्वगृहे न्यवसत्तदा\n",
    "09029001": "धृतराष्ट्र उवाच\n",
    "09029001a": "हतेषु सर्वसैन्येषु पाण्डुपुत्रै रणाजिरे\n",
    "09029001c": "मम सैन्यावशिष्टास्ते किमकुर्वत संजय\n",
    "09029002a": "कृतवर्मा कृपश्चैव द्रोणपुत्रश्च वीर्यवान्\n",
    "09029002c": "दुर्योधनश्च मन्दात्मा राजा किमकरोत्तदा\n",
    "09029003": "संजय उवाच\n",
    "09029003a": "संप्राद्रवत्सु दारेषु क्षत्रियाणां महात्मनाम्\n",
    "09029003c": "विद्रुते शिबिरे शून्ये भृशोद्विग्नास्त्रयो रथाः\n",
    "09029004a": "निशम्य पाण्डुपुत्राणां तदा विजयिनां स्वनम्\n",
    "09029004c": "विद्रुतं शिबिरं दृष्ट्वा सायाह्ने राजगृद्धिनः\n",
    "09029004e": "स्थानं नारोचयंस्तत्र ततस्ते ह्रदमभ्ययुः\n",
    "09029005a": "युधिष्ठिरोऽपि धर्मात्मा भ्रातृभिः सहितो रणे\n",
    "09029005c": "हृष्टः पर्यपतद्राजन्दुर्योधनवधेप्सया\n",
    "09029006a": "मार्गमाणास्तु संक्रुद्धास्तव पुत्रं जयैषिणः\n",
    "09029006c": "यत्नतोऽन्वेषमाणास्तु नैवापश्यञ्जनाधिपम्\n",
    "09029007a": "स हि तीव्रेण वेगेन गदापाणिरपाक्रमत्\n",
    "09029007c": "तं ह्रदं प्राविशच्चापि विष्टभ्यापः स्वमायया\n",
    "09029008a": "यदा तु पाण्डवाः सर्वे सुपरिश्रान्तवाहनाः\n",
    "09029008c": "ततः स्वशिबिरं प्राप्य व्यतिष्ठन्सहसैनिकाः\n",
    "09029009a": "ततः कृपश्च द्रौणिश्च कृतवर्मा च सात्वतः\n",
    "09029009c": "संनिविष्टेषु पार्थेषु प्रयातास्तं ह्रदं शनैः\n",
    "09029010a": "ते तं ह्रदं समासाद्य यत्र शेते जनाधिपः\n",
    "09029010c": "अभ्यभाषन्त दुर्धर्षं राजानं सुप्तमम्भसि\n",
    "09029011a": "राजन्नुत्तिष्ठ युध्यस्व सहास्माभिर्युधिष्ठिरम्\n",
    "09029011c": "जित्वा वा पृथिवीं भुङ्क्ष्व हतो वा स्वर्गमाप्नुहि\n",
    "09029012a": "तेषामपि बलं सर्वं हतं दुर्योधन त्वया\n",
    "09029012c": "प्रतिरब्धाश्च भूयिष्ठं ये शिष्टास्तत्र सैनिकाः\n",
    "09029013a": "न ते वेगं विषहितुं शक्तास्तव विशां पते\n",
    "09029013c": "अस्माभिरभिगुप्तस्य तस्मादुत्तिष्ठ भारत\n",
    "09029014": "दुर्योधन उवाच\n",
    "09029014a": "दिष्ट्या पश्यामि वो मुक्तानीदृशात्पुरुषक्षयात्\n",
    "09029014c": "पाण्डुकौरवसंमर्दाज्जीवमानान्नरर्षभान्\n",
    "09029015a": "विजेष्यामो वयं सर्वे विश्रान्ता विगतक्लमाः\n",
    "09029015c": "भवन्तश्च परिश्रान्ता वयं च भृशविक्षताः\n",
    "09029015e": "उदीर्णं च बलं तेषां तेन युद्धं न रोचये\n",
    "09029016a": "न त्वेतदद्भुतं वीरा यद्वो महदिदं मनः\n",
    "09029016c": "अस्मासु च परा भक्तिर्न तु कालः पराक्रमे\n",
    "09029017a": "विश्रम्यैकां निशामद्य भवद्भिः सहितो रणे\n",
    "09029017c": "प्रतियोत्स्याम्यहं शत्रूञ्श्वो न मेऽस्त्यत्र संशयः\n",
    "09029018": "संजय उवाच\n",
    "09029018a": "एवमुक्तोऽब्रवीद्द्रौणी राजानं युद्धदुर्मदम्\n",
    "09029018c": "उत्तिष्ठ राजन्भद्रं ते विजेष्यामो रणे परान्\n",
    "09029019a": "इष्टापूर्तेन दानेन सत्येन च जपेन च\n",
    "09029019c": "शपे राजन्यथा ह्यद्य निहनिष्यामि सोमकान्\n",
    "09029020a": "मा स्म यज्ञकृतां प्रीतिं प्राप्नुयां सज्जनोचिताम्\n",
    "09029020c": "यदीमां रजनीं व्युष्टां न निहन्मि परान्रणे\n",
    "09029021a": "नाहत्वा सर्वपाञ्चालान्विमोक्ष्ये कवचं विभो\n",
    "09029021c": "इति सत्यं ब्रवीम्येतत्तन्मे शृणु जनाधिप\n",
    "09029022a": "तेषु संभाषमाणेषु व्याधास्तं देशमाययुः\n",
    "09029022c": "मांसभारपरिश्रान्ताः पानीयार्थं यदृच्छया\n",
    "09029023a": "ते हि नित्यं महाराज भीमसेनस्य लुब्धकाः\n",
    "09029023c": "मांसभारानुपाजह्रुर्भक्त्या परमया विभो\n",
    "09029024a": "ते तत्र विष्ठितास्तेषां सर्वं तद्वचनं रहः\n",
    "09029024c": "दुर्योधनवचश्चैव शुश्रुवुः संगता मिथः\n",
    "09029025a": "तेऽपि सर्वे महेष्वासा अयुद्धार्थिनि कौरवे\n",
    "09029025c": "निर्बन्धं परमं चक्रुस्तदा वै युद्धकाङ्क्षिणः\n",
    "09029026a": "तांस्तथा समुदीक्ष्याथ कौरवाणां महारथान्\n",
    "09029026c": "अयुद्धमनसं चैव राजानं स्थितमम्भसि\n",
    "09029027a": "तेषां श्रुत्वा च संवादं राज्ञश्च सलिले सतः\n",
    "09029027c": "व्याधाभ्यजानन्राजेन्द्र सलिलस्थं सुयोधनम्\n",
    "09029028a": "ते पूर्वं पाण्डुपुत्रेण पृष्टा ह्यासन्सुतं तव\n",
    "09029028c": "यदृच्छोपगतास्तत्र राजानं परिमार्गिताः\n",
    "09029029a": "ततस्ते पाण्डुपुत्रस्य स्मृत्वा तद्भाषितं तदा\n",
    "09029029c": "अन्योन्यमब्रुवन्राजन्मृगव्याधाः शनैरिदम्\n",
    "09029030a": "दुर्योधनं ख्यापयामो धनं दास्यति पाण्डवः\n",
    "09029030c": "सुव्यक्तमिति नः ख्यातो ह्रदे दुर्योधनो नृपः\n",
    "09029031a": "तस्माद्गच्छामहे सर्वे यत्र राजा युधिष्ठिरः\n",
    "09029031c": "आख्यातुं सलिले सुप्तं दुर्योधनममर्षणम्\n",
    "09029032a": "धृतराष्ट्रात्मजं तस्मै भीमसेनाय धीमते\n",
    "09029032c": "शयानं सलिले सर्वे कथयामो धनुर्भृते\n",
    "09029033a": "स नो दास्यति सुप्रीतो धनानि बहुलान्युत\n",
    "09029033c": "किं नो मांसेन शुष्केण परिक्लिष्टेन शोषिणा\n",
    "09029034a": "एवमुक्त्वा ततो व्याधाः संप्रहृष्टा धनार्थिनः\n",
    "09029034c": "मांसभारानुपादाय प्रययुः शिबिरं प्रति\n",
    "09029035a": "पाण्डवाश्च महाराज लब्धलक्षाः प्रहारिणः\n",
    "09029035c": "अपश्यमानाः समरे दुर्योधनमवस्थितम्\n",
    "09029036a": "निकृतेस्तस्य पापस्य ते पारं गमनेप्सवः\n",
    "09029036c": "चारान्संप्रेषयामासुः समन्तात्तद्रणाजिरम्\n",
    "09029037a": "आगम्य तु ततः सर्वे नष्टं दुर्योधनं नृपम्\n",
    "09029037c": "न्यवेदयन्त सहिता धर्मराजस्य सैनिकाः\n",
    "09029038a": "तेषां तद्वचनं श्रुत्वा चाराणां भरतर्षभ\n",
    "09029038c": "चिन्तामभ्यगमत्तीव्रां निशश्वास च पार्थिवः\n",
    "09029039a": "अथ स्थितानां पाण्डूनां दीनानां भरतर्षभ\n",
    "09029039c": "तस्माद्देशादपक्रम्य त्वरिता लुब्धका विभो\n",
    "09029040a": "आजग्मुः शिबिरं हृष्टा दृष्ट्वा दुर्योधनं नृपम्\n",
    "09029040c": "वार्यमाणाः प्रविष्टाश्च भीमसेनस्य पश्यतः\n",
    "09029041a": "ते तु पाण्डवमासाद्य भीमसेनं महाबलम्\n",
    "09029041c": "तस्मै तत्सर्वमाचख्युर्यद्वृत्तं यच्च वै श्रुतम्\n",
    "09029042a": "ततो वृकोदरो राजन्दत्त्वा तेषां धनं बहु\n",
    "09029042c": "धर्मराजाय तत्सर्वमाचचक्षे परंतपः\n",
    "09029043a": "असौ दुर्योधनो राजन्विज्ञातो मम लुब्धकैः\n",
    "09029043c": "संस्तभ्य सलिलं शेते यस्यार्थे परितप्यसे\n",
    "09029044a": "तद्वचो भीमसेनस्य प्रियं श्रुत्वा विशां पते\n",
    "09029044c": "अजातशत्रुः कौन्तेयो हृष्टोऽभूत्सह सोदरैः\n",
    "09029045a": "तं च श्रुत्वा महेष्वासं प्रविष्टं सलिलह्रदम्\n",
    "09029045c": "क्षिप्रमेव ततोऽगच्छत्पुरस्कृत्य जनार्दनम्\n",
    "09029046a": "ततः किलकिलाशब्दः प्रादुरासीद्विशां पते\n",
    "09029046c": "पाण्डवानां प्रहृष्टानां पाञ्चालानां च सर्वशः\n",
    "09029047a": "सिंहनादांस्ततश्चक्रुः क्ष्वेडांश्च भरतर्षभ\n",
    "09029047c": "त्वरिताः क्षत्रिया राजञ्जग्मुर्द्वैपायनं ह्रदम्\n",
    "09029048a": "ज्ञातः पापो धार्तराष्ट्रो दृष्टश्चेत्यसकृद्रणे\n",
    "09029048c": "प्राक्रोशन्सोमकास्तत्र हृष्टरूपाः समन्ततः\n",
    "09029049a": "तेषामाशु प्रयातानां रथानां तत्र वेगिनाम्\n",
    "09029049c": "बभूव तुमुलः शब्दो दिवस्पृक्पृथिवीपते\n",
    "09029050a": "दुर्योधनं परीप्सन्तस्तत्र तत्र युधिष्ठिरम्\n",
    "09029050c": "अन्वयुस्त्वरितास्ते वै राजानं श्रान्तवाहनाः\n",
    "09029051a": "अर्जुनो भीमसेनश्च माद्रीपुत्रौ च पाण्डवौ\n",
    "09029051c": "धृष्टद्युम्नश्च पाञ्चाल्यः शिखण्डी चापराजितः\n",
    "09029052a": "उत्तमौजा युधामन्युः सात्यकिश्चापराजितः\n",
    "09029052c": "पाञ्चालानां च ये शिष्टा द्रौपदेयाश्च भारत\n",
    "09029052e": "हयाश्च सर्वे नागाश्च शतशश्च पदातयः\n",
    "09029053a": "ततः प्राप्तो महाराज धर्मपुत्रो युधिष्ठिरः\n",
    "09029053c": "द्वैपायनह्रदं ख्यातं यत्र दुर्योधनोऽभवत्\n",
    "09029054a": "शीतामलजलं हृद्यं द्वितीयमिव सागरम्\n",
    "09029054c": "मायया सलिलं स्तभ्य यत्राभूत्ते सुतः स्थितः\n",
    "09029055a": "अत्यद्भुतेन विधिना दैवयोगेन भारत\n",
    "09029055c": "सलिलान्तर्गतः शेते दुर्दर्शः कस्यचित्प्रभो\n",
    "09029055e": "मानुषस्य मनुष्येन्द्र गदाहस्तो जनाधिपः\n",
    "09029056a": "ततो दुर्योधनो राजा सलितान्तर्गतो वसन्\n",
    "09029056c": "शुश्रुवे तुमुलं शब्दं जलदोपमनिःस्वनम्\n",
    "09029057a": "युधिष्ठिरस्तु राजेन्द्र ह्रदं तं सह सोदरैः\n",
    "09029057c": "आजगाम महाराज तव पुत्रवधाय वै\n",
    "09029058a": "महता शङ्खनादेन रथनेमिस्वनेन च\n",
    "09029058c": "उद्धुन्वंश्च महारेणुं कम्पयंश्चापि मेदिनीम्\n",
    "09029059a": "यौधिष्ठिरस्य सैन्यस्य श्रुत्वा शब्दं महारथाः\n",
    "09029059c": "कृतवर्मा कृपो द्रौणी राजानमिदमब्रुवन्\n",
    "09029060a": "इमे ह्यायान्ति संहृष्टाः पाण्डवा जितकाशिनः\n",
    "09029060c": "अपयास्यामहे तावदनुजानातु नो भवान्\n",
    "09029061a": "दुर्योधनस्तु तच्छ्रुत्वा तेषां तत्र यशस्विनाम्\n",
    "09029061c": "तथेत्युक्त्वा ह्रदं तं वै माययास्तम्भयत्प्रभो\n",
    "09029062a": "ते त्वनुज्ञाप्य राजानं भृशं शोकपरायणाः\n",
    "09029062c": "जग्मुर्दूरं महाराज कृपप्रभृतयो रथाः\n",
    "09029063a": "ते गत्वा दूरमध्वानं न्यग्रोधं प्रेक्ष्य मारिष\n",
    "09029063c": "न्यविशन्त भृशं श्रान्ताश्चिन्तयन्तो नृपं प्रति\n",
    "09029064a": "विष्टभ्य सलिलं सुप्तो धार्तराष्ट्रो महाबलः\n",
    "09029064c": "पाण्डवाश्चापि संप्राप्तास्तं देशं युद्धमीप्सवः\n",
    "09029065a": "कथं नु युद्धं भविता कथं राजा भविष्यति\n",
    "09029065c": "कथं नु पाण्डवा राजन्प्रतिपत्स्यन्ति कौरवम्\n",
    "09029066a": "इत्येवं चिन्तयन्तस्ते रथेभ्योऽश्वान्विमुच्य ह\n",
    "09029066c": "तत्रासां चक्रिरे राजन्कृपप्रभृतयो रथाः\n",
    "09030001": "संजय उवाच\n",
    "09030001a": "ततस्तेष्वपयातेषु रथेषु त्रिषु पाण्डवाः\n",
    "09030001c": "तं ह्रदं प्रत्यपद्यन्त यत्र दुर्योधनोऽभवत्\n",
    "09030002a": "आसाद्य च कुरुश्रेष्ठ तदा द्वैपायनह्रदम्\n",
    "09030002c": "स्तम्भितं धार्तराष्ट्रेण दृष्ट्वा तं सलिलाशयम्\n",
    "09030002e": "वासुदेवमिदं वाक्यमब्रवीत्कुरुनन्दनः\n",
    "09030003a": "पश्येमां धार्तराष्ट्रेण मायामप्सु प्रयोजिताम्\n",
    "09030003c": "विष्टभ्य सलिलं शेते नास्य मानुषतो भयम्\n",
    "09030004a": "दैवीं मायामिमां कृत्वा सलिलान्तर्गतो ह्ययम्\n",
    "09030004c": "निकृत्या निकृतिप्रज्ञो न मे जीवन्विमोक्ष्यते\n",
    "09030005a": "यद्यस्य समरे साह्यं कुरुते वज्रभृत्स्वयम्\n",
    "09030005c": "तथाप्येनं हतं युद्धे लोको द्रक्ष्यति माधव\n",
    "09030006": "श्रीवासुदेव उवाच\n",
    "09030006a": "मायाविन इमां मायां मायया जहि भारत\n",
    "09030006c": "मायावी मायया वध्यः सत्यमेतद्युधिष्ठिर\n",
    "09030007a": "क्रियाभ्युपायैर्बहुलैर्मायामप्सु प्रयोज्य ह\n",
    "09030007c": "जहि त्वं भरतश्रेष्ठ पापात्मानं सुयोधनम्\n",
    "09030008a": "क्रियाभ्युपायैरिन्द्रेण निहता दैत्यदानवाः\n",
    "09030008c": "क्रियाभ्युपायैर्बहुभिर्बलिर्बद्धो महात्मना\n",
    "09030009a": "क्रियाभ्युपायैः पूर्वं हि हिरण्याक्षो महासुरः\n",
    "09030009c": "हिरण्यकशिपुश्चैव क्रिययैव निषूदितौ\n",
    "09030009e": "वृत्रश्च निहतो राजन्क्रिययैव न संशयः\n",
    "09030010a": "तथा पौलस्त्यतनयो रावणो नाम राक्षसः\n",
    "09030010c": "रामेण निहतो राजन्सानुबन्धः सहानुगः\n",
    "09030010e": "क्रियया योगमास्थाय तथा त्वमपि विक्रम\n",
    "09030011a": "क्रियाभ्युपायैर्निहतो मया राजन्पुरातने\n",
    "09030011c": "तारकश्च महादैत्यो विप्रचित्तिश्च वीर्यवान्\n",
    "09030012a": "वातापिरिल्वलश्चैव त्रिशिराश्च तथा विभो\n",
    "09030012c": "सुन्दोपसुन्दावसुरौ क्रिययैव निषूदितौ\n",
    "09030013a": "क्रियाभ्युपायैरिन्द्रेण त्रिदिवं भुज्यते विभो\n",
    "09030013c": "क्रिया बलवती राजन्नान्यत्किंचिद्युधिष्ठिर\n",
    "09030014a": "दैत्याश्च दानवाश्चैव राक्षसाः पार्थिवास्तथा\n",
    "09030014c": "क्रियाभ्युपायैर्निहताः क्रियां तस्मात्समाचर\n",
    "09030015": "संजय उवाच\n",
    "09030015a": "इत्युक्तो वासुदेवेन पाण्डवः संशितव्रतः\n",
    "09030015c": "जलस्थं तं महाराज तव पुत्रं महाबलम्\n",
    "09030015e": "अभ्यभाषत कौन्तेयः प्रहसन्निव भारत\n",
    "09030016a": "सुयोधन किमर्थोऽयमारम्भोऽप्सु कृतस्त्वया\n",
    "09030016c": "सर्वं क्षत्रं घातयित्वा स्वकुलं च विशां पते\n",
    "09030017a": "जलाशयं प्रविष्टोऽद्य वाञ्छञ्जीवितमात्मनः\n",
    "09030017c": "उत्तिष्ठ राजन्युध्यस्व सहास्माभिः सुयोधन\n",
    "09030018a": "स च दर्पो नरश्रेष्ठ स च मानः क्व ते गतः\n",
    "09030018c": "यस्त्वं संस्तभ्य सलिलं भीतो राजन्व्यवस्थितः\n",
    "09030019a": "सर्वे त्वां शूर इत्येव जना जल्पन्ति संसदि\n",
    "09030019c": "व्यर्थं तद्भवतो मन्ये शौर्यं सलिलशायिनः\n",
    "09030020a": "उत्तिष्ठ राजन्युध्यस्व क्षत्रियोऽसि कुलोद्भवः\n",
    "09030020c": "कौरवेयो विशेषेण कुले जन्म च संस्मर\n",
    "09030021a": "स कथं कौरवे वंशे प्रशंसञ्जन्म चात्मनः\n",
    "09030021c": "युद्धाद्भीतस्ततस्तोयं प्रविश्य प्रतितिष्ठसि\n",
    "09030022a": "अयुद्धमव्यवस्थानं नैष धर्मः सनातनः\n",
    "09030022c": "अनार्यजुष्टमस्वर्ग्यं रणे राजन्पलायनम्\n",
    "09030023a": "कथं पारमगत्वा हि युद्धे त्वं वै जिजीविषुः\n",
    "09030023c": "इमान्निपतितान्दृष्ट्वा पुत्रान्भ्रातॄन्पितॄंस्तथा\n",
    "09030024a": "संबन्धिनो वयस्यांश्च मातुलान्बान्धवांस्तथा\n",
    "09030024c": "घातयित्वा कथं तात ह्रदे तिष्ठसि सांप्रतम्\n",
    "09030025a": "शूरमानी न शूरस्त्वं मिथ्या वदसि भारत\n",
    "09030025c": "शूरोऽहमिति दुर्बुद्धे सर्वलोकस्य शृण्वतः\n",
    "09030026a": "न हि शूराः पलायन्ते शत्रून्दृष्ट्वा कथंचन\n",
    "09030026c": "ब्रूहि वा त्वं यया धृत्या शूर त्यजसि संगरम्\n",
    "09030027a": "स त्वमुत्तिष्ठ युध्यस्व विनीय भयमात्मनः\n",
    "09030027c": "घातयित्वा सर्वसैन्यं भ्रातॄंश्चैव सुयोधन\n",
    "09030028a": "नेदानीं जीविते बुद्धिः कार्या धर्मचिकीर्षया\n",
    "09030028c": "क्षत्रधर्ममपाश्रित्य त्वद्विधेन सुयोधन\n",
    "09030029a": "यत्तत्कर्णमुपाश्रित्य शकुनिं चापि सौबलम्\n",
    "09030029c": "अमर्त्य इव संमोहात्त्वमात्मानं न बुद्धवान्\n",
    "09030030a": "तत्पापं सुमहत्कृत्वा प्रतियुध्यस्व भारत\n",
    "09030030c": "कथं हि त्वद्विधो मोहाद्रोचयेत पलायनम्\n",
    "09030031a": "क्व ते तत्पौरुषं यातं क्व च मानः सुयोधन\n",
    "09030031c": "क्व च विक्रान्तता याता क्व च विस्फूर्जितं महत्\n",
    "09030032a": "क्व ते कृतास्त्रता याता किं च शेषे जलाशये\n",
    "09030032c": "स त्वमुत्तिष्ठ युध्यस्व क्षत्रधर्मेण भारत\n",
    "09030033a": "अस्मान्वा त्वं पराजित्य प्रशाधि पृथिवीमिमाम्\n",
    "09030033c": "अथ वा निहतोऽस्माभिर्भूमौ स्वप्स्यसि भारत\n",
    "09030034a": "एष ते प्रथमो धर्मः सृष्टो धात्रा महात्मना\n",
    "09030034c": "तं कुरुष्व यथातथ्यं राजा भव महारथ\n",
    "09030035": "दुर्योधन उवाच\n",
    "09030035a": "नैतच्चित्रं महाराज यद्भीः प्राणिनमाविशेत्\n",
    "09030035c": "न च प्राणभयाद्भीतो व्यपयातोऽस्मि भारत\n",
    "09030036a": "अरथश्चानिषङ्गी च निहतः पार्ष्णिसारथिः\n",
    "09030036c": "एकश्चाप्यगणः संख्ये प्रत्याश्वासमरोचयम्\n",
    "09030037a": "न प्राणहेतोर्न भयान्न विषादाद्विशां पते\n",
    "09030037c": "इदमम्भः प्रविष्टोऽस्मि श्रमात्त्विदमनुष्ठितम्\n",
    "09030038a": "त्वं चाश्वसिहि कौन्तेय ये चाप्यनुगतास्तव\n",
    "09030038c": "अहमुत्थाय वः सर्वान्प्रतियोत्स्यामि संयुगे\n",
    "09030039": "युधिष्ठिर उवाच\n",
    "09030039a": "आश्वस्ता एव सर्वे स्म चिरं त्वां मृगयामहे\n",
    "09030039c": "तदिदानीं समुत्तिष्ठ युध्यस्वेह सुयोधन\n",
    "09030040a": "हत्वा वा समरे पार्थान्स्फीतं राज्यमवाप्नुहि\n",
    "09030040c": "निहतो वा रणेऽस्माभिर्वीरलोकमवाप्स्यसि\n",
    "09030041": "दुर्योधन उवाच\n",
    "09030041a": "यदर्थं राज्यमिच्छामि कुरूणां कुरुनन्दन\n",
    "09030041c": "त इमे निहताः सर्वे भ्रातरो मे जनेश्वर\n",
    "09030042a": "क्षीणरत्नां च पृथिवीं हतक्षत्रियपुंगवाम्\n",
    "09030042c": "नाभ्युत्सहाम्यहं भोक्तुं विधवामिव योषितम्\n",
    "09030043a": "अद्यापि त्वहमाशंसे त्वां विजेतुं युधिष्ठिर\n",
    "09030043c": "भङ्क्त्वा पाञ्चालपाण्डूनामुत्साहं भरतर्षभ\n",
    "09030044a": "न त्विदानीमहं मन्ये कार्यं युद्धेन कर्हिचित्\n",
    "09030044c": "द्रोणे कर्णे च संशान्ते निहते च पितामहे\n",
    "09030045a": "अस्त्विदानीमियं राजन्केवला पृथिवी तव\n",
    "09030045c": "असहायो हि को राजा राज्यमिच्छेत्प्रशासितुम्\n",
    "09030046a": "सुहृदस्तादृशान्हित्वा पुत्रान्भ्रातॄन्पितॄनपि\n",
    "09030046c": "भवद्भिश्च हृते राज्ये को नु जीवेत मादृशः\n",
    "09030047a": "अहं वनं गमिष्यामि ह्यजिनैः प्रतिवासितः\n",
    "09030047c": "रतिर्हि नास्ति मे राज्ये हतपक्षस्य भारत\n",
    "09030048a": "हतबान्धवभूयिष्ठा हताश्वा हतकुञ्जरा\n",
    "09030048c": "एषा ते पृथिवी राजन्भुङ्क्ष्वैनां विगतज्वरः\n",
    "09030049a": "वनमेव गमिष्यामि वसानो मृगचर्मणी\n",
    "09030049c": "न हि मे निर्जितस्यास्ति जीवितेऽद्य स्पृहा विभो\n",
    "09030050a": "गच्छ त्वं भुङ्क्ष्व राजेन्द्र पृथिवीं निहतेश्वराम्\n",
    "09030050c": "हतयोधां नष्टरत्नां क्षीणवप्रां यथासुखम्\n",
    "09030051": "युधिष्ठिर उवाच\n",
    "09030051a": "आर्तप्रलापान्मा तात सलिलस्थः प्रभाषथाः\n",
    "09030051c": "नैतन्मनसि मे राजन्वाशितं शकुनेरिव\n",
    "09030052a": "यदि चापि समर्थः स्यास्त्वं दानाय सुयोधन\n",
    "09030052c": "नाहमिच्छेयमवनिं त्वया दत्तां प्रशासितुम्\n",
    "09030053a": "अधर्मेण न गृह्णीयां त्वया दत्तां महीमिमाम्\n",
    "09030053c": "न हि धर्मः स्मृतो राजन्क्षत्रियस्य प्रतिग्रहः\n",
    "09030054a": "त्वया दत्तां न चेच्छेयं पृथिवीमखिलामहम्\n",
    "09030054c": "त्वां तु युद्धे विनिर्जित्य भोक्तास्मि वसुधामिमाम्\n",
    "09030055a": "अनीश्वरश्च पृथिवीं कथं त्वं दातुमिच्छसि\n",
    "09030055c": "त्वयेयं पृथिवी राजन्किं न दत्ता तदैव हि\n",
    "09030056a": "धर्मतो याचमानानां शमार्थं च कुलस्य नः\n",
    "09030056c": "वार्ष्णेयं प्रथमं राजन्प्रत्याख्याय महाबलम्\n",
    "09030057a": "किमिदानीं ददासि त्वं को हि ते चित्तविभ्रमः\n",
    "09030057c": "अभियुक्तस्तु को राजा दातुमिच्छेद्धि मेदिनीम्\n",
    "09030058a": "न त्वमद्य महीं दातुमीशः कौरवनन्दन\n",
    "09030058c": "आच्छेत्तुं वा बलाद्राजन्स कथं दातुमिच्छसि\n",
    "09030058e": "मां तु निर्जित्य संग्रामे पालयेमां वसुंधराम्\n",
    "09030059a": "सूच्यग्रेणापि यद्भूमेरपि ध्रीयेत भारत\n",
    "09030059c": "तन्मात्रमपि नो मह्यं न ददाति पुरा भवान्\n",
    "09030060a": "स कथं पृथिवीमेतां प्रददासि विशां पते\n",
    "09030060c": "सूच्यग्रं नात्यजः पूर्वं स कथं त्यजसि क्षितिम्\n",
    "09030061a": "एवमैश्वर्यमासाद्य प्रशास्य पृथिवीमिमाम्\n",
    "09030061c": "को हि मूढो व्यवस्येत शत्रोर्दातुं वसुंधराम्\n",
    "09030062a": "त्वं तु केवलमौर्ख्येण विमूढो नावबुध्यसे\n",
    "09030062c": "पृथिवीं दातुकामोऽपि जीवितेनाद्य मोक्ष्यसे\n",
    "09030063a": "अस्मान्वा त्वं पराजित्य प्रशाधि पृथिवीमिमाम्\n",
    "09030063c": "अथ वा निहतोऽस्माभिर्व्रज लोकाननुत्तमान्\n",
    "09030064a": "आवयोर्जीवतो राजन्मयि च त्वयि च ध्रुवम्\n",
    "09030064c": "संशयः सर्वभूतानां विजये नो भविष्यति\n",
    "09030065a": "जीवितं तव दुष्प्रज्ञ मयि संप्रति वर्तते\n",
    "09030065c": "जीवयेयं त्वहं कामं न तु त्वं जीवितुं क्षमः\n",
    "09030066a": "दहने हि कृतो यत्नस्त्वयास्मासु विशेषतः\n",
    "09030066c": "आशीविषैर्विषैश्चापि जले चापि प्रवेशनैः\n",
    "09030066e": "त्वया विनिकृता राजन्राज्यस्य हरणेन च\n",
    "09030067a": "एतस्मात्कारणात्पाप जीवितं ते न विद्यते\n",
    "09030067c": "उत्तिष्ठोत्तिष्ठ युध्यस्व तत्ते श्रेयो भविष्यति\n",
    "09030068": "संजय उवाच\n",
    "09030068a": "एवं तु विविधा वाचो जययुक्ताः पुनः पुनः\n",
    "09030068c": "कीर्तयन्ति स्म ते वीरास्तत्र तत्र जनाधिप\n",
    "09031001": "धृतराष्ट्र उवाच\n",
    "09031001a": "एवं संतर्ज्यमानस्तु मम पुत्रो महीपतिः\n",
    "09031001c": "प्रकृत्या मन्युमान्वीरः कथमासीत्परंतपः\n",
    "09031002a": "न हि संतर्जना तेन श्रुतपूर्वा कदाचन\n",
    "09031002c": "राजभावेन मान्यश्च सर्वलोकस्य सोऽभवत्\n",
    "09031003a": "इयं च पृथिवी सर्वा सम्लेच्छाटविका भृशम्\n",
    "09031003c": "प्रसादाद्ध्रियते यस्य प्रत्यक्षं तव संजय\n",
    "09031004a": "स तथा तर्ज्यमानस्तु पाण्डुपुत्रैर्विशेषतः\n",
    "09031004c": "विहीनश्च स्वकैर्भृत्यैर्निर्जने चावृतो भृशम्\n",
    "09031005a": "श्रुत्वा स कटुका वाचो जययुक्ताः पुनः पुनः\n",
    "09031005c": "किमब्रवीत्पाण्डवेयांस्तन्ममाचक्ष्व संजय\n",
    "09031006": "संजय उवाच\n",
    "09031006a": "तर्ज्यमानस्तदा राजन्नुदकस्थस्तवात्मजः\n",
    "09031006c": "युधिष्ठिरेण राजेन्द्र भ्रातृभिः सहितेन ह\n",
    "09031007a": "श्रुत्वा स कटुका वाचो विषमस्थो जनाधिपः\n",
    "09031007c": "दीर्घमुष्णं च निःश्वस्य सलिलस्थः पुनः पुनः\n",
    "09031008a": "सलिलान्तर्गतो राजा धुन्वन्हस्तौ पुनः पुनः\n",
    "09031008c": "मनश्चकार युद्धाय राजानं चाभ्यभाषत\n",
    "09031009a": "यूयं ससुहृदः पार्थाः सर्वे सरथवाहनाः\n",
    "09031009c": "अहमेकः परिद्यूनो विरथो हतवाहनः\n",
    "09031010a": "आत्तशस्त्रै रथगतैर्बहुभिः परिवारितः\n",
    "09031010c": "कथमेकः पदातिः सन्नशस्त्रो योद्धुमुत्सहे\n",
    "09031011a": "एकैकेन तु मां यूयं योधयध्वं युधिष्ठिर\n",
    "09031011c": "न ह्येको बहुभिर्वीरैर्न्याय्यं योधयितुं युधि\n",
    "09031012a": "विशेषतो विकवचः श्रान्तश्चापः समाश्रितः\n",
    "09031012c": "भृशं विक्षतगात्रश्च श्रान्तवाहनसैनिकः\n",
    "09031013a": "न मे त्वत्तो भयं राजन्न च पार्थाद्वृकोदरात्\n",
    "09031013c": "फल्गुनाद्वासुदेवाद्वा पाञ्चालेभ्योऽथ वा पुनः\n",
    "09031014a": "यमाभ्यां युयुधानाद्वा ये चान्ये तव सैनिकाः\n",
    "09031014c": "एकः सर्वानहं क्रुद्धो न तान्योद्धुमिहोत्सहे\n",
    "09031015a": "धर्ममूला सतां कीर्तिर्मनुष्याणां जनाधिप\n",
    "09031015c": "धर्मं चैवेह कीर्तिं च पालयन्प्रब्रवीम्यहम्\n",
    "09031016a": "अहमुत्थाय वः सर्वान्प्रतियोत्स्यामि संयुगे\n",
    "09031016c": "अन्वंशाभ्यागतान्सर्वानृतून्संवत्सरो यथा\n",
    "09031017a": "अद्य वः सरथान्साश्वानशस्त्रो विरथोऽपि सन्\n",
    "09031017c": "नक्षत्राणीव सर्वाणि सविता रात्रिसंक्षये\n",
    "09031017e": "तेजसा नाशयिष्यामि स्थिरीभवत पाण्डवाः\n",
    "09031018a": "अद्यानृण्यं गमिष्यामि क्षत्रियाणां यशस्विनाम्\n",
    "09031018c": "बाह्लीकद्रोणभीष्माणां कर्णस्य च महात्मनः\n",
    "09031019a": "जयद्रथस्य शूरस्य भगदत्तस्य चोभयोः\n",
    "09031019c": "मद्रराजस्य शल्यस्य भूरिश्रवस एव च\n",
    "09031020a": "पुत्राणां भरतश्रेष्ठ शकुनेः सौबलस्य च\n",
    "09031020c": "मित्राणां सुहृदां चैव बान्धवानां तथैव च\n",
    "09031021a": "आनृण्यमद्य गच्छामि हत्वा त्वां भ्रातृभिः सह\n",
    "09031021c": "एतावदुक्त्वा वचनं विरराम जनाधिपः\n",
    "09031022": "युधिष्ठिर उवाच\n",
    "09031022a": "दिष्ट्या त्वमपि जानीषे क्षत्रधर्मं सुयोधन\n",
    "09031022c": "दिष्ट्या ते वर्तते बुद्धिर्युद्धायैव महाभुज\n",
    "09031023a": "दिष्ट्या शूरोऽसि कौरव्य दिष्ट्या जानासि संगरम्\n",
    "09031023c": "यस्त्वमेको हि नः सर्वान्संयुगे योद्धुमिच्छसि\n",
    "09031024a": "एक एकेन संगम्य यत्ते संमतमायुधम्\n",
    "09031024c": "तत्त्वमादाय युध्यस्व प्रेक्षकास्ते वयं स्थिताः\n",
    "09031025a": "अयमिष्टं च ते कामं वीर भूयो ददाम्यहम्\n",
    "09031025c": "हत्वैकं भवतो राज्यं हतो वा स्वर्गमाप्नुहि\n",
    "09031026": "दुर्योधन उवाच\n",
    "09031026a": "एकश्चेद्योद्धुमाक्रन्दे वरोऽद्य मम दीयते\n",
    "09031026c": "आयुधानामियं चापि वृता त्वत्संमते गदा\n",
    "09031027a": "भ्रातॄणां भवतामेकः शक्यं मां योऽभिमन्यते\n",
    "09031027c": "पदातिर्गदया संख्ये स युध्यतु मया सह\n",
    "09031028a": "वृत्तानि रथयुद्धानि विचित्राणि पदे पदे\n",
    "09031028c": "इदमेकं गदायुद्धं भवत्वद्याद्भुतं महत्\n",
    "09031029a": "अन्नानामपि पर्यायं कर्तुमिच्छन्ति मानवाः\n",
    "09031029c": "युद्धानामपि पर्यायो भवत्वनुमते तव\n",
    "09031030a": "गदया त्वां महाबाहो विजेष्यामि सहानुजम्\n",
    "09031030c": "पाञ्चालान्सृञ्जयांश्चैव ये चान्ये तव सैनिकाः\n",
    "09031031": "युधिष्ठिर उवाच\n",
    "09031031a": "उत्तिष्ठोत्तिष्ठ गान्धारे मां योधय सुयोधन\n",
    "09031031c": "एक एकेन संगम्य संयुगे गदया बली\n",
    "09031032a": "पुरुषो भव गान्धारे युध्यस्व सुसमाहितः\n",
    "09031032c": "अद्य ते जीवितं नास्ति यद्यपि त्वं मनोजवः\n",
    "09031033": "संजय उवाच\n",
    "09031033a": "एतत्स नरशार्दूलो नामृष्यत तवात्मजः\n",
    "09031033c": "सलिलान्तर्गतः श्वभ्रे महानाग इव श्वसन्\n",
    "09031034a": "तथासौ वाक्प्रतोदेन तुद्यमानः पुनः पुनः\n",
    "09031034c": "वाचं न ममृषे धीमानुत्तमाश्वः कशामिव\n",
    "09031035a": "संक्षोभ्य सलिलं वेगाद्गदामादाय वीर्यवान्\n",
    "09031035c": "अद्रिसारमयीं गुर्वीं काञ्चनाङ्गदभूषणाम्\n",
    "09031035e": "अन्तर्जलात्समुत्तस्थौ नागेन्द्र इव निःश्वसन्\n",
    "09031036a": "स भित्त्वा स्तम्भितं तोयं स्कन्धे कृत्वायसीं गदाम्\n",
    "09031036c": "उदतिष्ठत पुत्रस्ते प्रतपन्रश्मिमानिव\n",
    "09031037a": "ततः शैक्यायसीं गुर्वीं जातरूपपरिष्कृताम्\n",
    "09031037c": "गदां परामृशद्धीमान्धार्तराष्ट्रो महाबलः\n",
    "09031038a": "गदाहस्तं तु तं दृष्ट्वा सशृङ्गमिव पर्वतम्\n",
    "09031038c": "प्रजानामिव संक्रुद्धं शूलपाणिमवस्थितम्\n",
    "09031038e": "सगदो भारतो भाति प्रतपन्भास्करो यथा\n",
    "09031039a": "तमुत्तीर्णं महाबाहुं गदाहस्तमरिंदमम्\n",
    "09031039c": "मेनिरे सर्वभूतानि दण्डहस्तमिवान्तकम्\n",
    "09031040a": "वज्रहस्तं यथा शक्रं शूलहस्तं यथा हरम्\n",
    "09031040c": "ददृशुः सर्वपाञ्चालाः पुत्रं तव जनाधिप\n",
    "09031041a": "तमुत्तीर्णं तु संप्रेक्ष्य समहृष्यन्त सर्वशः\n",
    "09031041c": "पाञ्चालाः पाण्डवेयाश्च तेऽन्योन्यस्य तलान्ददुः\n",
    "09031042a": "अवहासं तु तं मत्वा पुत्रो दुर्योधनस्तव\n",
    "09031042c": "उद्वृत्य नयने क्रुद्धो दिधक्षुरिव पाण्डवान्\n",
    "09031043a": "त्रिशिखां भ्रुकुटीं कृत्वा संदष्टदशनच्छदः\n",
    "09031043c": "प्रत्युवाच ततस्तान्वै पाण्डवान्सहकेशवान्\n",
    "09031044a": "अवहासस्य वोऽस्याद्य प्रतिवक्तास्मि पाण्डवाः\n",
    "09031044c": "गमिष्यथ हताः सद्यः सपाञ्चाला यमक्षयम्\n",
    "09031045a": "उत्थितस्तु जलात्तस्मात्पुत्रो दुर्योधनस्तव\n",
    "09031045c": "अतिष्ठत गदापाणी रुधिरेण समुक्षितः\n",
    "09031046a": "तस्य शोणितदिग्धस्य सलिलेन समुक्षितम्\n",
    "09031046c": "शरीरं स्म तदा भाति स्रवन्निव महीधरः\n",
    "09031047a": "तमुद्यतगदं वीरं मेनिरे तत्र पाण्डवाः\n",
    "09031047c": "वैवस्वतमिव क्रुद्धं किंकरोद्यतपाणिनम्\n",
    "09031048a": "स मेघनिनदो हर्षान्नदन्निव च गोवृषः\n",
    "09031048c": "आजुहाव ततः पार्थान्गदया युधि वीर्यवान्\n",
    "09031049": "दुर्योधन उवाच\n",
    "09031049a": "एकैकेन च मां यूयमासीदत युधिष्ठिर\n",
    "09031049c": "न ह्येको बहुभिर्न्याय्यो वीर योधयितुं युधि\n",
    "09031050a": "न्यस्तवर्मा विशेषेण श्रान्तश्चाप्सु परिप्लुतः\n",
    "09031050c": "भृशं विक्षतगात्रश्च हतवाहनसैनिकः\n",
    "09031051": "युधिष्ठिर उवाच\n",
    "09031051a": "नाभूदियं तव प्रज्ञा कथमेवं सुयोधन\n",
    "09031051c": "यदाभिमन्युं बहवो जघ्नुर्युधि महारथाः\n",
    "09031052a": "आमुञ्च कवचं वीर मूर्धजान्यमयस्व च\n",
    "09031052c": "यच्चान्यदपि ते नास्ति तदप्यादत्स्व भारत\n",
    "09031052e": "इममेकं च ते कामं वीर भूयो ददाम्यहम्\n",
    "09031053a": "पञ्चानां पाण्डवेयानां येन योद्धुमिहेच्छसि\n",
    "09031053c": "तं हत्वा वै भवान्राजा हतो वा स्वर्गमाप्नुहि\n",
    "09031053e": "ऋते च जीविताद्वीर युद्धे किं कुर्म ते प्रियम्\n",
    "09031054": "संजय उवाच\n",
    "09031054a": "ततस्तव सुतो राजन्वर्म जग्राह काञ्चनम्\n",
    "09031054c": "विचित्रं च शिरस्त्राणं जाम्बूनदपरिष्कृतम्\n",
    "09031055a": "सोऽवबद्धशिरस्त्राणः शुभकाञ्चनवर्मभृत्\n",
    "09031055c": "रराज राजन्पुत्रस्ते काञ्चनः शैलराडिव\n",
    "09031056a": "संनद्धः स गदी राजन्सज्जः संग्राममूर्धनि\n",
    "09031056c": "अब्रवीत्पाण्डवान्सर्वान्पुत्रो दुर्योधनस्तव\n",
    "09031057a": "भ्रातॄणां भवतामेको युध्यतां गदया मया\n",
    "09031057c": "सहदेवेन वा योत्स्ये भीमेन नकुलेन वा\n",
    "09031058a": "अथ वा फल्गुनेनाद्य त्वया वा भरतर्षभ\n",
    "09031058c": "योत्स्येऽहं संगरं प्राप्य विजेष्ये च रणाजिरे\n",
    "09031059a": "अहमद्य गमिष्यामि वैरस्यान्तं सुदुर्गमम्\n",
    "09031059c": "गदया पुरुषव्याघ्र हेमपट्टविनद्धया\n",
    "09031060a": "गदायुद्धे न मे कश्चित्सदृशोऽस्तीति चिन्तय\n",
    "09031060c": "गदया वो हनिष्यामि सर्वानेव समागतान्\n",
    "09031060e": "गृह्णातु स गदां यो वै युध्यतेऽद्य मया सह\n",
    "09032001": "संजय उवाच\n",
    "09032001a": "एवं दुर्योधने राजन्गर्जमाने मुहुर्मुहुः\n",
    "09032001c": "युधिष्ठिरस्य संक्रुद्धो वासुदेवोऽब्रवीदिदम्\n",
    "09032002a": "यदि नाम ह्ययं युद्धे वरयेत्त्वां युधिष्ठिर\n",
    "09032002c": "अर्जुनं नकुलं वापि सहदेवमथापि वा\n",
    "09032003a": "किमिदं साहसं राजंस्त्वया व्याहृतमीदृशम्\n",
    "09032003c": "एकमेव निहत्याजौ भव राजा कुरुष्विति\n",
    "09032004a": "एतेन हि कृता योग्या वर्षाणीह त्रयोदश\n",
    "09032004c": "आयसे पुरुषे राजन्भीमसेनजिघांसया\n",
    "09032005a": "कथं नाम भवेत्कार्यमस्माभिर्भरतर्षभ\n",
    "09032005c": "साहसं कृतवांस्त्वं तु ह्यनुक्रोशान्नृपोत्तम\n",
    "09032006a": "नान्यमस्यानुपश्यामि प्रतियोद्धारमाहवे\n",
    "09032006c": "ऋते वृकोदरात्पार्थात्स च नातिकृतश्रमः\n",
    "09032007a": "तदिदं द्यूतमारब्धं पुनरेव यथा पुरा\n",
    "09032007c": "विषमं शकुनेश्चैव तव चैव विशां पते\n",
    "09032008a": "बली भीमः समर्थश्च कृती राजा सुयोधनः\n",
    "09032008c": "बलवान्वा कृती वेति कृती राजन्विशिष्यते\n",
    "09032009a": "सोऽयं राजंस्त्वया शत्रुः समे पथि निवेशितः\n",
    "09032009c": "न्यस्तश्चात्मा सुविषमे कृच्छ्रमापादिता वयम्\n",
    "09032010a": "को नु सर्वान्विनिर्जित्य शत्रूनेकेन वैरिणा\n",
    "09032010c": "पणित्वा चैकपाणेन रोचयेदेवमाहवम्\n",
    "09032011a": "न हि पश्यामि तं लोके गदाहस्तं नरोत्तमम्\n",
    "09032011c": "युध्येद्दुर्योधनं संख्ये कृतित्वाद्धि विशेषयेत्\n",
    "09032012a": "फल्गुनं वा भवन्तं वा माद्रीपुत्रावथापि वा\n",
    "09032012c": "न समर्थानहं मन्ये गदाहस्तस्य संयुगे\n",
    "09032013a": "स कथं वदसे शत्रुं युध्यस्व गदयेति ह\n",
    "09032013c": "एकं च नो निहत्याजौ भव राजेति भारत\n",
    "09032014a": "वृकोदरं समासाद्य संशयो विजये हि नः\n",
    "09032014c": "न्यायतो युध्यमानानां कृती ह्येष महाबलः\n",
    "09032015": "भीम उवाच\n",
    "09032015a": "मधुसूदन मा कार्षीर्विषादं यदुनन्दन\n",
    "09032015c": "अद्य पारं गमिष्यामि वैरस्य भृशदुर्गमम्\n",
    "09032016a": "अहं सुयोधनं संख्ये हनिष्यामि न संशयः\n",
    "09032016c": "विजयो वै ध्रुवं कृष्ण धर्मराजस्य दृश्यते\n",
    "09032017a": "अध्यर्धेन गुणेनेयं गदा गुरुतरी मम\n",
    "09032017c": "न तथा धार्तराष्ट्रस्य मा कार्षीर्माधव व्यथाम्\n",
    "09032018a": "सामरानपि लोकांस्त्रीन्नानाशस्त्रधरान्युधि\n",
    "09032018c": "योधयेयं रणे हृष्टः किमुताद्य सुयोधनम्\n",
    "09032019": "संजय उवाच\n",
    "09032019a": "तथा संभाषमाणं तु वासुदेवो वृकोदरम्\n",
    "09032019c": "हृष्टः संपूजयामास वचनं चेदमब्रवीत्\n",
    "09032020a": "त्वामाश्रित्य महाबाहो धर्मराजो युधिष्ठिरः\n",
    "09032020c": "निहतारिः स्वकां दीप्तां श्रियं प्राप्तो न संशयः\n",
    "09032021a": "त्वया विनिहताः सर्वे धृतराष्ट्रसुता रणे\n",
    "09032021c": "राजानो राजपुत्राश्च नागाश्च विनिपातिताः\n",
    "09032022a": "कलिङ्गा मागधाः प्राच्या गान्धाराः कुरवस्तथा\n",
    "09032022c": "त्वामासाद्य महायुद्धे निहताः पाण्डुनन्दन\n",
    "09032023a": "हत्वा दुर्योधनं चापि प्रयच्छोर्वीं ससागराम्\n",
    "09032023c": "धर्मराजाय कौन्तेय यथा विष्णुः शचीपतेः\n",
    "09032024a": "त्वां च प्राप्य रणे पापो धार्तराष्ट्रो विनङ्क्ष्यति\n",
    "09032024c": "त्वमस्य सक्थिनी भङ्क्त्वा प्रतिज्ञां पारयिष्यसि\n",
    "09032025a": "यत्नेन तु सदा पार्थ योद्धव्यो धृतराष्ट्रजः\n",
    "09032025c": "कृती च बलवांश्चैव युद्धशौण्डश्च नित्यदा\n",
    "09032026a": "ततस्तु सात्यकी राजन्पूजयामास पाण्डवम्\n",
    "09032026c": "विविधाभिश्च तां वाग्भिः पूजयामास माधवः\n",
    "09032027a": "पाञ्चालाः पाण्डवेयाश्च धर्मराजपुरोगमाः\n",
    "09032027c": "तद्वचो भीमसेनस्य सर्व एवाभ्यपूजयन्\n",
    "09032028a": "ततो भीमबलो भीमो युधिष्ठिरमथाब्रवीत्\n",
    "09032028c": "सृञ्जयैः सह तिष्ठन्तं तपन्तमिव भास्करम्\n",
    "09032029a": "अहमेतेन संगम्य संयुगे योद्धुमुत्सहे\n",
    "09032029c": "न हि शक्तो रणे जेतुं मामेष पुरुषाधमः\n",
    "09032030a": "अद्य क्रोधं विमोक्ष्यामि निहितं हृदये भृशम्\n",
    "09032030c": "सुयोधने धार्तराष्ट्रे खाण्डवेऽग्निमिवार्जुनः\n",
    "09032031a": "शल्यमद्योद्धरिष्यामि तव पाण्डव हृच्छयम्\n",
    "09032031c": "निहत्य गदया पापमद्य राजन्सुखी भव\n",
    "09032032a": "अद्य कीर्तिमयीं मालां प्रतिमोक्ष्ये तवानघ\n",
    "09032032c": "प्राणाञ्श्रियं च राज्यं च मोक्ष्यतेऽद्य सुयोधनः\n",
    "09032033a": "राजा च धृतराष्ट्रोऽद्य श्रुत्वा पुत्रं मया हतम्\n",
    "09032033c": "स्मरिष्यत्यशुभं कर्म यत्तच्छकुनिबुद्धिजम्\n",
    "09032034a": "इत्युक्त्वा भरतश्रेष्ठो गदामुद्यम्य वीर्यवान्\n",
    "09032034c": "उदतिष्ठत युद्धाय शक्रो वृत्रमिवाह्वयन्\n",
    "09032035a": "तमेकाकिनमासाद्य धार्तराष्ट्रं महाबलम्\n",
    "09032035c": "निर्यूथमिव मातङ्गं समहृष्यन्त पाण्डवाः\n",
    "09032036a": "तमुद्यतगदं दृष्ट्वा कैलासमिव शृङ्गिणम्\n",
    "09032036c": "भीमसेनस्तदा राजन्दुर्योधनमथाब्रवीत्\n",
    "09032037a": "राज्ञापि धृतराष्ट्रेण त्वया चास्मासु यत्कृतम्\n",
    "09032037c": "स्मर तद्दुष्कृतं कर्म यद्वृत्तं वारणावते\n",
    "09032038a": "द्रौपदी च परिक्लिष्टा सभामध्ये रजस्वला\n",
    "09032038c": "द्यूते यद्विजितो राजा शकुनेर्बुद्धिनिश्चयात्\n",
    "09032039a": "यानि चान्यानि दुष्टात्मन्पापानि कृतवानसि\n",
    "09032039c": "अनागःसु च पार्थेषु तस्य पश्य महत्फलम्\n",
    "09032040a": "त्वत्कृते निहतः शेते शरतल्पे महायशाः\n",
    "09032040c": "गाङ्गेयो भरतश्रेष्ठः सर्वेषां नः पितामहः\n",
    "09032041a": "हतो द्रोणश्च कर्णश्च हतः शल्यः प्रतापवान्\n",
    "09032041c": "वैरस्य चादिकर्तासौ शकुनिर्निहतो युधि\n",
    "09032042a": "भ्रातरस्ते हताः शूराः पुत्राश्च सहसैनिकाः\n",
    "09032042c": "राजानश्च हताः शूराः समरेष्वनिवर्तिनः\n",
    "09032043a": "एते चान्ये च निहता बहवः क्षत्रियर्षभाः\n",
    "09032043c": "प्रातिकामी तथा पापो द्रौपद्याः क्लेशकृद्धतः\n",
    "09032044a": "अवशिष्टस्त्वमेवैकः कुलघ्नोऽधमपूरुषः\n",
    "09032044c": "त्वामप्यद्य हनिष्यामि गदया नात्र संशयः\n",
    "09032045a": "अद्य तेऽहं रणे दर्पं सर्वं नाशयिता नृप\n",
    "09032045c": "राज्याशां विपुलां राजन्पाण्डवेषु च दुष्कृतम्\n",
    "09032046": "दुर्योधन उवाच\n",
    "09032046a": "किं कत्थितेन बहुधा युध्यस्वाद्य मया सह\n",
    "09032046c": "अद्य तेऽहं विनेष्यामि युद्धश्रद्धां वृकोदर\n",
    "09032047a": "किं न पश्यसि मां पाप गदायुद्धे व्यवस्थितम्\n",
    "09032047c": "हिमवच्छिखराकारां प्रगृह्य महतीं गदाम्\n",
    "09032048a": "गदिनं कोऽद्य मां पाप जेतुमुत्सहते रिपुः\n",
    "09032048c": "न्यायतो युध्यमानस्य देवेष्वपि पुरंदरः\n",
    "09032049a": "मा वृथा गर्ज कौन्तेय शारदाभ्रमिवाजलम्\n",
    "09032049c": "दर्शयस्व बलं युद्धे यावत्तत्तेऽद्य विद्यते\n",
    "09032050a": "तस्य तद्वचनं श्रुत्वा पाञ्चालाः सहसृञ्जयाः\n",
    "09032050c": "सर्वे संपूजयामासुस्तद्वचो विजिगीषवः\n",
    "09032051a": "तं मत्तमिव मातङ्गं तलशब्देन मानवाः\n",
    "09032051c": "भूयः संहर्षयामासू राजन्दुर्योधनं नृपम्\n",
    "09032052a": "बृंहन्ति कुञ्जरास्तत्र हया हेषन्ति चासकृत्\n",
    "09032052c": "शस्त्राणि संप्रदीप्यन्ते पाण्डवानां जयैषिणाम्\n",
    "09033001": "संजय उवाच\n",
    "09033001a": "तस्मिन्युद्धे महाराज संप्रवृत्ते सुदारुणे\n",
    "09033001c": "उपविष्टेषु सर्वेषु पाण्डवेषु महात्मसु\n",
    "09033002a": "ततस्तालध्वजो रामस्तयोर्युद्ध उपस्थिते\n",
    "09033002c": "श्रुत्वा तच्छिष्ययो राजन्नाजगाम हलायुधः\n",
    "09033003a": "तं दृष्ट्वा परमप्रीताः पूजयित्वा नराधिपाः\n",
    "09033003c": "शिष्ययोः कौशलं युद्धे पश्य रामेति चाब्रुवन्\n",
    "09033004a": "अब्रवीच्च तदा रामो दृष्ट्वा कृष्णं च पाण्डवम्\n",
    "09033004c": "दुर्योधनं च कौरव्यं गदापाणिमवस्थितम्\n",
    "09033005a": "चत्वारिंशदहान्यद्य द्वे च मे निःसृतस्य वै\n",
    "09033005c": "पुष्येण संप्रयातोऽस्मि श्रवणे पुनरागतः\n",
    "09033005e": "शिष्ययोर्वै गदायुद्धं द्रष्टुकामोऽस्मि माधव\n",
    "09033006a": "ततो युधिष्ठिरो राजा परिष्वज्य हलायुधम्\n",
    "09033006c": "स्वागतं कुशलं चास्मै पर्यपृच्छद्यथातथम्\n",
    "09033007a": "कृष्णौ चापि महेष्वासावभिवाद्य हलायुधम्\n",
    "09033007c": "सस्वजाते परिप्रीतौ प्रियमाणौ यशस्विनौ\n",
    "09033008a": "माद्रीपुत्रौ तथा शूरौ द्रौपद्याः पञ्च चात्मजाः\n",
    "09033008c": "अभिवाद्य स्थिता राजन्रौहिणेयं महाबलम्\n",
    "09033009a": "भीमसेनोऽथ बलवान्पुत्रस्तव जनाधिप\n",
    "09033009c": "तथैव चोद्यतगदौ पूजयामासतुर्बलम्\n",
    "09033010a": "स्वागतेन च ते तत्र प्रतिपूज्य पुनः पुनः\n",
    "09033010c": "पश्य युद्धं महाबाहो इति ते राममब्रुवन्\n",
    "09033010e": "एवमूचुर्महात्मानं रौहिणेयं नराधिपाः\n",
    "09033011a": "परिष्वज्य तदा रामः पाण्डवान्सृञ्जयानपि\n",
    "09033011c": "अपृच्छत्कुशलं सर्वान्पाण्डवांश्चामितौजसः\n",
    "09033011e": "तथैव ते समासाद्य पप्रच्छुस्तमनामयम्\n",
    "09033012a": "प्रत्यभ्यर्च्य हली सर्वान्क्षत्रियांश्च महामनाः\n",
    "09033012c": "कृत्वा कुशलसंयुक्तां संविदं च यथावयः\n",
    "09033013a": "जनार्दनं सात्यकिं च प्रेम्णा स परिषस्वजे\n",
    "09033013c": "मूर्ध्नि चैतावुपाघ्राय कुशलं पर्यपृच्छत\n",
    "09033014a": "तौ चैनं विधिवद्राजन्पूजयामासतुर्गुरुम्\n",
    "09033014c": "ब्रह्माणमिव देवेशमिन्द्रोपेन्द्रौ मुदा युतौ\n",
    "09033015a": "ततोऽब्रवीद्धर्मसुतो रौहिणेयमरिंदमम्\n",
    "09033015c": "इदं भ्रात्रोर्महायुद्धं पश्य रामेति भारत\n",
    "09033016a": "तेषां मध्ये महाबाहुः श्रीमान्केशवपूर्वजः\n",
    "09033016c": "न्यविशत्परमप्रीतः पूज्यमानो महारथैः\n",
    "09033017a": "स बभौ राजमध्यस्थो नीलवासाः सितप्रभः\n",
    "09033017c": "दिवीव नक्षत्रगणैः परिकीर्णो निशाकरः\n",
    "09033018a": "ततस्तयोः संनिपातस्तुमुलो रोमहर्षणः\n",
    "09033018c": "आसीदन्तकरो राजन्वैरस्य तव पुत्रयोः\n",
    "09034001": "जनमेजय उवाच\n",
    "09034001a": "पूर्वमेव यदा रामस्तस्मिन्युद्ध उपस्थिते\n",
    "09034001c": "आमन्त्र्य केशवं यातो वृष्णिभिः सहितः प्रभुः\n",
    "09034002a": "साहाय्यं धार्तराष्ट्रस्य न च कर्तास्मि केशव\n",
    "09034002c": "न चैव पाण्डुपुत्राणां गमिष्यामि यथागतम्\n",
    "09034003a": "एवमुक्त्वा तदा रामो यातः शत्रुनिबर्हणः\n",
    "09034003c": "तस्य चागमनं भूयो ब्रह्मञ्शंसितुमर्हसि\n",
    "09034004a": "आख्याहि मे विस्तरतः कथं राम उपस्थितः\n",
    "09034004c": "कथं च दृष्टवान्युद्धं कुशलो ह्यसि सत्तम\n",
    "09034005": "वैशंपायन उवाच\n",
    "09034005a": "उपप्लव्ये निविष्टेषु पाण्डवेषु महात्मसु\n",
    "09034005c": "प्रेषितो धृतराष्ट्रस्य समीपं मधुसूदनः\n",
    "09034005e": "शमं प्रति महाबाहो हितार्थं सर्वदेहिनाम्\n",
    "09034006a": "स गत्वा हास्तिनपुरं धृतराष्ट्रं समेत्य च\n",
    "09034006c": "उक्तवान्वचनं तथ्यं हितं चैव विशेषतः\n",
    "09034006e": "न च तत्कृतवान्राजा यथाख्यातं हि ते पुरा\n",
    "09034007a": "अनवाप्य शमं तत्र कृष्णः पुरुषसत्तमः\n",
    "09034007c": "आगच्छत महाबाहुरुपप्लव्यं जनाधिप\n",
    "09034008a": "ततः प्रत्यागतः कृष्णो धार्तराष्ट्रविसर्जितः\n",
    "09034008c": "अक्रियायां नरव्याघ्र पाण्डवानिदमब्रवीत्\n",
    "09034009a": "न कुर्वन्ति वचो मह्यं कुरवः कालचोदिताः\n",
    "09034009c": "निर्गच्छध्वं पाण्डवेयाः पुष्येण सहिता मया\n",
    "09034010a": "ततो विभज्यमानेषु बलेषु बलिनां वरः\n",
    "09034010c": "प्रोवाच भ्रातरं कृष्णं रौहिणेयो महामनाः\n",
    "09034011a": "तेषामपि महाबाहो साहाय्यं मधुसूदन\n",
    "09034011c": "क्रियतामिति तत्कृष्णो नास्य चक्रे वचस्तदा\n",
    "09034012a": "ततो मन्युपरीतात्मा जगाम यदुनन्दनः\n",
    "09034012c": "तीर्थयात्रां हलधरः सरस्वत्यां महायशाः\n",
    "09034012e": "मैत्रे नक्षत्रयोगे स्म सहितः सर्वयादवैः\n",
    "09034013a": "आश्रयामास भोजस्तु दुर्योधनमरिंदमः\n",
    "09034013c": "युयुधानेन सहितो वासुदेवस्तु पाण्डवान्\n",
    "09034014a": "रौहिणेये गते शूरे पुष्येण मधुसूदनः\n",
    "09034014c": "पाण्डवेयान्पुरस्कृत्य ययावभिमुखः कुरून्\n",
    "09034015a": "गच्छन्नेव पथिस्थस्तु रामः प्रेष्यानुवाच ह\n",
    "09034015c": "संभारांस्तीर्थयात्रायां सर्वोपकरणानि च\n",
    "09034015e": "आनयध्वं द्वारकाया अग्नीन्वै याजकांस्तथा\n",
    "09034016a": "सुवर्णं रजतं चैव धेनूर्वासांसि वाजिनः\n",
    "09034016c": "कुञ्जरांश्च रथांश्चैव खरोष्ट्रं वाहनानि च\n",
    "09034016e": "क्षिप्रमानीयतां सर्वं तीर्थहेतोः परिच्छदम्\n",
    "09034017a": "प्रतिस्रोतः सरस्वत्या गच्छध्वं शीघ्रगामिनः\n",
    "09034017c": "ऋत्विजश्चानयध्वं वै शतशश्च द्विजर्षभान्\n",
    "09034018a": "एवं संदिश्य तु प्रेष्यान्बलदेवो महाबलः\n",
    "09034018c": "तीर्थयात्रां ययौ राजन्कुरूणां वैशसे तदा\n",
    "09034018e": "सरस्वतीं प्रतिस्रोतः समुद्रादभिजग्मिवान्\n",
    "09034019a": "ऋत्विग्भिश्च सुहृद्भिश्च तथान्यैर्द्विजसत्तमैः\n",
    "09034019c": "रथैर्गजैस्तथाश्वैश्च प्रेष्यैश्च भरतर्षभ\n",
    "09034019e": "गोखरोष्ट्रप्रयुक्तैश्च यानैश्च बहुभिर्वृतः\n",
    "09034020a": "श्रान्तानां क्लान्तवपुषां शिशूनां विपुलायुषाम्\n",
    "09034020c": "तानि यानानि देशेषु प्रतीक्ष्यन्ते स्म भारत\n",
    "09034020e": "बुभुक्षितानामर्थाय कॢप्तमन्नं समन्ततः\n",
    "09034021a": "यो यो यत्र द्विजो भोक्तुं कामं कामयते तदा\n",
    "09034021c": "तस्य तस्य तु तत्रैवमुपजह्रुस्तदा नृप\n",
    "09034022a": "तत्र स्थिता नरा राजन्रौहिणेयस्य शासनात्\n",
    "09034022c": "भक्ष्यपेयस्य कुर्वन्ति राशींस्तत्र समन्ततः\n",
    "09034023a": "वासांसि च महार्हाणि पर्यङ्कास्तरणानि च\n",
    "09034023c": "पूजार्थं तत्र कॢप्तानि विप्राणां सुखमिच्छताम्\n",
    "09034024a": "यत्र यः स्वपते विप्रः क्षत्रियो वापि भारत\n",
    "09034024c": "तत्र तत्र तु तस्यैव सर्वं कॢप्तमदृश्यत\n",
    "09034025a": "यथासुखं जनः सर्वस्तिष्ठते याति वा तदा\n",
    "09034025c": "यातुकामस्य यानानि पानानि तृषितस्य च\n",
    "09034026a": "बुभुक्षितस्य चान्नानि स्वादूनि भरतर्षभ\n",
    "09034026c": "उपजह्रुर्नरास्तत्र वस्त्राण्याभरणानि च\n",
    "09034027a": "स पन्थाः प्रबभौ राजन्सर्वस्यैव सुखावहः\n",
    "09034027c": "स्वर्गोपमस्तदा वीर नराणां तत्र गच्छताम्\n",
    "09034028a": "नित्यप्रमुदितोपेतः स्वादुभक्षः शुभान्वितः\n",
    "09034028c": "विपण्यापणपण्यानां नानाजनशतैर्वृतः\n",
    "09034028e": "नानाद्रुमलतोपेतो नानारत्नविभूषितः\n",
    "09034029a": "ततो महात्मा नियमे स्थितात्मा; पुण्येषु तीर्थेषु वसूनि राजन्\n",
    "09034029c": "ददौ द्विजेभ्यः क्रतुदक्षिणाश्च; यदुप्रवीरो हलभृत्प्रतीतः\n",
    "09034030a": "दोग्ध्रीश्च धेनूश्च सहस्रशो वै; सुवाससः काञ्चनबद्धशृङ्गीः\n",
    "09034030c": "हयांश्च नानाविधदेशजाता;न्यानानि दासीश्च तथा द्विजेभ्यः\n",
    "09034031a": "रत्नानि मुक्तामणिविद्रुमं च; शृङ्गीसुवर्णं रजतं च शुभ्रम्\n",
    "09034031c": "अयस्मयं ताम्रमयं च भाण्डं; ददौ द्विजातिप्रवरेषु रामः\n",
    "09034032a": "एवं स वित्तं प्रददौ महात्मा; सरस्वतीतीर्थवरेषु भूरि\n",
    "09034032c": "ययौ क्रमेणाप्रतिमप्रभाव;स्ततः कुरुक्षेत्रमुदारवृत्तः\n",
    "09034033": "जनमेजय उवाच\n",
    "09034033a": "सारस्वतानां तीर्थानां गुणोत्पत्तिं वदस्व मे\n",
    "09034033c": "फलं च द्विपदां श्रेष्ठ कर्मनिर्वृत्तिमेव च\n",
    "09034034a": "यथाक्रमं च भगवंस्तीर्थानामनुपूर्वशः\n",
    "09034034c": "ब्रह्मन्ब्रह्मविदां श्रेष्ठ परं कौतूहलं हि मे\n",
    "09034035": "वैशंपायन उवाच\n",
    "09034035a": "तीर्थानां विस्तरं राजन्गुणोत्पत्तिं च सर्वशः\n",
    "09034035c": "मयोच्यमानां शृणु वै पुण्यां राजेन्द्र कृत्स्नशः\n",
    "09034036a": "पूर्वं महाराज यदुप्रवीर; ऋत्विक्सुहृद्विप्रगणैश्च सार्धम्\n",
    "09034036c": "पुण्यं प्रभासं समुपाजगाम; यत्रोडुराड्यक्ष्मणा क्लिश्यमानः\n",
    "09034037a": "विमुक्तशापः पुनराप्य तेजः; सर्वं जगद्भासयते नरेन्द्र\n",
    "09034037c": "एवं तु तीर्थप्रवरं पृथिव्यां; प्रभासनात्तस्य ततः प्रभासः\n",
    "09034038": "जनमेजय उवाच\n",
    "09034038a": "किमर्थं भगवान्सोमो यक्ष्मणा समगृह्यत\n",
    "09034038c": "कथं च तीर्थप्रवरे तस्मिंश्चन्द्रो न्यमज्जत\n",
    "09034039a": "कथमाप्लुत्य तस्मिंस्तु पुनराप्यायितः शशी\n",
    "09034039c": "एतन्मे सर्वमाचक्ष्व विस्तरेण महामुने\n",
    "09034040": "वैशंपायन उवाच\n",
    "09034040a": "दक्षस्य तनया यास्ताः प्रादुरासन्विशां पते\n",
    "09034040c": "स सप्तविंशतिं कन्या दक्षः सोमाय वै ददौ\n",
    "09034041a": "नक्षत्रयोगनिरताः संख्यानार्थं च भारत\n",
    "09034041c": "पत्न्यो वै तस्य राजेन्द्र सोमस्य शुभलक्षणाः\n",
    "09034042a": "तास्तु सर्वा विशालाक्ष्यो रूपेणाप्रतिमा भुवि\n",
    "09034042c": "अत्यरिच्यत तासां तु रोहिणी रूपसंपदा\n",
    "09034043a": "ततस्तस्यां स भगवान्प्रीतिं चक्रे निशाकरः\n",
    "09034043c": "सास्य हृद्या बभूवाथ तस्मात्तां बुभुजे सदा\n",
    "09034044a": "पुरा हि सोमो राजेन्द्र रोहिण्यामवसच्चिरम्\n",
    "09034044c": "ततोऽस्य कुपितान्यासन्नक्षत्राणि महात्मनः\n",
    "09034045a": "ता गत्वा पितरं प्राहुः प्रजापतिमतन्द्रिताः\n",
    "09034045c": "सोमो वसति नास्मासु रोहिणीं भजते सदा\n",
    "09034046a": "ता वयं सहिताः सर्वास्त्वत्सकाशे प्रजेश्वर\n",
    "09034046c": "वत्स्यामो नियताहारास्तपश्चरणतत्पराः\n",
    "09034047a": "श्रुत्वा तासां तु वचनं दक्षः सोममथाब्रवीत्\n",
    "09034047c": "समं वर्तस्व भार्यासु मा त्वाधर्मो महान्स्पृशेत्\n",
    "09034048a": "ताश्च सर्वाब्रवीद्दक्षो गच्छध्वं सोममन्तिकात्\n",
    "09034048c": "समं वत्स्यति सर्वासु चन्द्रमा मम शासनात्\n",
    "09034049a": "विसृष्टास्तास्तदा जग्मुः शीतांशुभवनं तदा\n",
    "09034049c": "तथापि सोमो भगवान्पुनरेव महीपते\n",
    "09034049e": "रोहिणीं निवसत्येव प्रीयमाणो मुहुर्मुहुः\n",
    "09034050a": "ततस्ताः सहिताः सर्वा भूयः पितरमब्रुवन्\n",
    "09034050c": "तव शुश्रूषणे युक्ता वत्स्यामो हि तवाश्रमे\n",
    "09034050e": "सोमो वसति नास्मासु नाकरोद्वचनं तव\n",
    "09034051a": "तासां तद्वचनं श्रुत्वा दक्षः सोममथाब्रवीत्\n",
    "09034051c": "समं वर्तस्व भार्यासु मा त्वां शप्स्ये विरोचन\n",
    "09034052a": "अनादृत्य तु तद्वाक्यं दक्षस्य भगवाञ्शशी\n",
    "09034052c": "रोहिण्या सार्धमवसत्ततस्ताः कुपिताः पुनः\n",
    "09034053a": "गत्वा च पितरं प्राहुः प्रणम्य शिरसा तदा\n",
    "09034053c": "सोमो वसति नास्मासु तस्मान्नः शरणं भव\n",
    "09034054a": "रोहिण्यामेव भगवन्सदा वसति चन्द्रमाः\n",
    "09034054c": "तस्मान्नस्त्राहि सर्वा वै यथा नः सोम आविशेत्\n",
    "09034055a": "तच्छ्रुत्वा भगवान्क्रुद्धो यक्ष्माणं पृथिवीपते\n",
    "09034055c": "ससर्ज रोषात्सोमाय स चोडुपतिमाविशत्\n",
    "09034056a": "स यक्ष्मणाभिभूतात्माक्षीयताहरहः शशी\n",
    "09034056c": "यत्नं चाप्यकरोद्राजन्मोक्षार्थं तस्य यक्ष्मणः\n",
    "09034057a": "इष्ट्वेष्टिभिर्महाराज विविधाभिर्निशाकरः\n",
    "09034057c": "न चामुच्यत शापाद्वै क्षयं चैवाभ्यगच्छत\n",
    "09034058a": "क्षीयमाणे ततः सोमे ओषध्यो न प्रजज्ञिरे\n",
    "09034058c": "निरास्वादरसाः सर्वा हतवीर्याश्च सर्वशः\n",
    "09034059a": "ओषधीनां क्षये जाते प्राणिनामपि संक्षयः\n",
    "09034059c": "कृशाश्चासन्प्रजाः सर्वाः क्षीयमाणे निशाकरे\n",
    "09034060a": "ततो देवाः समागम्य सोममूचुर्महीपते\n",
    "09034060c": "किमिदं भवतो रूपमीदृशं न प्रकाशते\n",
    "09034061a": "कारणं ब्रूहि नः सर्वं येनेदं ते महद्भयम्\n",
    "09034061c": "श्रुत्वा तु वचनं त्वत्तो विधास्यामस्ततो वयम्\n",
    "09034062a": "एवमुक्तः प्रत्युवाच सर्वांस्ताञ्शशलक्षणः\n",
    "09034062c": "शापं च कारणं चैव यक्ष्माणं च तथात्मनः\n",
    "09034063a": "देवास्तस्य वचः श्रुत्वा गत्वा दक्षमथाब्रुवन्\n",
    "09034063c": "प्रसीद भगवन्सोमे शापश्चैष निवर्त्यताम्\n",
    "09034064a": "असौ हि चन्द्रमाः क्षीणः किंचिच्छेषो हि लक्ष्यते\n",
    "09034064c": "क्षयाच्चैवास्य देवेश प्रजाश्चापि गताः क्षयम्\n",
    "09034065a": "वीरुदोषधयश्चैव बीजानि विविधानि च\n",
    "09034065c": "तथा वयं लोकगुरो प्रसादं कर्तुमर्हसि\n",
    "09034066a": "एवमुक्तस्तदा चिन्त्य प्राह वाक्यं प्रजापतिः\n",
    "09034066c": "नैतच्छक्यं मम वचो व्यावर्तयितुमन्यथा\n",
    "09034066e": "हेतुना तु महाभागा निवर्तिष्यति केनचित्\n",
    "09034067a": "समं वर्ततु सर्वासु शशी भार्यासु नित्यशः\n",
    "09034067c": "सरस्वत्या वरे तीर्थे उन्मज्जञ्शशलक्षणः\n",
    "09034067e": "पुनर्वर्धिष्यते देवास्तद्वै सत्यं वचो मम\n",
    "09034068a": "मासार्धं च क्षयं सोमो नित्यमेव गमिष्यति\n",
    "09034068c": "मासार्धं च सदा वृद्धिं सत्यमेतद्वचो मम\n",
    "09034069a": "सरस्वतीं ततः सोमो जगाम ऋषिशासनात्\n",
    "09034069c": "प्रभासं परमं तीर्थं सरस्वत्या जगाम ह\n",
    "09034070a": "अमावास्यां महातेजास्तत्रोन्मज्जन्महाद्युतिः\n",
    "09034070c": "लोकान्प्रभासयामास शीतांशुत्वमवाप च\n",
    "09034071a": "देवाश्च सर्वे राजेन्द्र प्रभासं प्राप्य पुष्कलम्\n",
    "09034071c": "सोमेन सहिता भूत्वा दक्षस्य प्रमुखेऽभवन्\n",
    "09034072a": "ततः प्रजापतिः सर्वा विससर्जाथ देवताः\n",
    "09034072c": "सोमं च भगवान्प्रीतो भूयो वचनमब्रवीत्\n",
    "09034073a": "मावमंस्थाः स्त्रियः पुत्र मा च विप्रान्कदाचन\n",
    "09034073c": "गच्छ युक्तः सदा भूत्वा कुरु वै शासनं मम\n",
    "09034074a": "स विसृष्टो महाराज जगामाथ स्वमालयम्\n",
    "09034074c": "प्रजाश्च मुदिता भूत्वा भोजने च यथा पुरा\n",
    "09034075a": "एतत्ते सर्वमाख्यातं यथा शप्तो निशाकरः\n",
    "09034075c": "प्रभासं च यथा तीर्थं तीर्थानां प्रवरं ह्यभूत्\n",
    "09034076a": "अमावास्यां महाराज नित्यशः शशलक्षणः\n",
    "09034076c": "स्नात्वा ह्याप्यायते श्रीमान्प्रभासे तीर्थ उत्तमे\n",
    "09034077a": "अतश्चैनं प्रजानन्ति प्रभासमिति भूमिप\n",
    "09034077c": "प्रभां हि परमां लेभे तस्मिन्नुन्मज्ज्य चन्द्रमाः\n",
    "09034078a": "ततस्तु चमसोद्भेदमच्युतस्त्वगमद्बली\n",
    "09034078c": "चमसोद्भेद इत्येवं यं जनाः कथयन्त्युत\n",
    "09034079a": "तत्र दत्त्वा च दानानि विशिष्टानि हलायुधः\n",
    "09034079c": "उषित्वा रजनीमेकां स्नात्वा च विधिवत्तदा\n",
    "09034080a": "उदपानमथागच्छत्त्वरावान्केशवाग्रजः\n",
    "09034080c": "आद्यं स्वस्त्ययनं चैव तत्रावाप्य महत्फलम्\n",
    "09034081a": "स्निग्धत्वादोषधीनां च भूमेश्च जनमेजय\n",
    "09034081c": "जानन्ति सिद्धा राजेन्द्र नष्टामपि सरस्वतीम्\n",
    "09035001": "वैशंपायन उवाच\n",
    "09035001a": "तस्मान्नदीगतं चापि उदपानं यशस्विनः\n",
    "09035001c": "त्रितस्य च महाराज जगामाथ हलायुधः\n",
    "09035002a": "तत्र दत्त्वा बहु द्रव्यं पूजयित्वा तथा द्विजान्\n",
    "09035002c": "उपस्पृश्य च तत्रैव प्रहृष्टो मुसलायुधः\n",
    "09035003a": "तत्र धर्मपरो ह्यासीत्त्रितः स सुमहातपाः\n",
    "09035003c": "कूपे च वसता तेन सोमः पीतो महात्मना\n",
    "09035004a": "तत्र चैनं समुत्सृज्य भ्रातरौ जग्मतुर्गृहान्\n",
    "09035004c": "ततस्तौ वै शशापाथ त्रितो ब्राह्मणसत्तमः\n",
    "09035005": "जनमेजय उवाच\n",
    "09035005a": "उदपानं कथं ब्रह्मन्कथं च सुमहातपाः\n",
    "09035005c": "पतितः किं च संत्यक्तो भ्रातृभ्यां द्विजसत्तमः\n",
    "09035006a": "कूपे कथं च हित्वैनं भ्रातरौ जग्मतुर्गृहान्\n",
    "09035006c": "एतदाचक्ष्व मे ब्रह्मन्यदि श्राव्यं हि मन्यसे\n",
    "09035007": "वैशंपायन उवाच\n",
    "09035007a": "आसन्पूर्वयुगे राजन्मुनयो भ्रातरस्त्रयः\n",
    "09035007c": "एकतश्च द्वितश्चैव त्रितश्चादित्यसंनिभाः\n",
    "09035008a": "सर्वे प्रजापतिसमाः प्रजावन्तस्तथैव च\n",
    "09035008c": "ब्रह्मलोकजितः सर्वे तपसा ब्रह्मवादिनः\n",
    "09035009a": "तेषां तु तपसा प्रीतो नियमेन दमेन च\n",
    "09035009c": "अभवद्गौतमो नित्यं पिता धर्मरतः सदा\n",
    "09035010a": "स तु दीर्घेण कालेन तेषां प्रीतिमवाप्य च\n",
    "09035010c": "जगाम भगवान्स्थानमनुरूपमिवात्मनः\n",
    "09035011a": "राजानस्तस्य ये पूर्वे याज्या ह्यासन्महात्मनः\n",
    "09035011c": "ते सर्वे स्वर्गते तस्मिंस्तस्य पुत्रानपूजयन्\n",
    "09035012a": "तेषां तु कर्मणा राजंस्तथैवाध्ययनेन च\n",
    "09035012c": "त्रितः स श्रेष्ठतां प्राप यथैवास्य पिता तथा\n",
    "09035013a": "तं स्म सर्वे महाभागा मुनयः पुण्यलक्षणाः\n",
    "09035013c": "अपूजयन्महाभागं तथा विद्वत्तयैव तु\n",
    "09035014a": "कदाचिद्धि ततो राजन्भ्रातरावेकतद्वितौ\n",
    "09035014c": "यज्ञार्थं चक्रतुश्चित्तं धनार्थं च विशेषतः\n",
    "09035015a": "तयोश्चिन्ता समभवत्त्रितं गृह्य परंतप\n",
    "09035015c": "याज्यान्सर्वानुपादाय प्रतिगृह्य पशूंस्ततः\n",
    "09035016a": "सोमं पास्यामहे हृष्टाः प्राप्य यज्ञं महाफलम्\n",
    "09035016c": "चक्रुश्चैव महाराज भ्रातरस्त्रय एव ह\n",
    "09035017a": "तथा तु ते परिक्रम्य याज्यान्सर्वान्पशून्प्रति\n",
    "09035017c": "याजयित्वा ततो याज्याँल्लब्ध्वा च सुबहून्पशून्\n",
    "09035018a": "याज्येन कर्मणा तेन प्रतिगृह्य विधानतः\n",
    "09035018c": "प्राचीं दिशं महात्मान आजग्मुस्ते महर्षयः\n",
    "09035019a": "त्रितस्तेषां महाराज पुरस्ताद्याति हृष्टवत्\n",
    "09035019c": "एकतश्च द्वितश्चैव पृष्ठतः कालयन्पशून्\n",
    "09035020a": "तयोश्चिन्ता समभवद्दृष्ट्वा पशुगणं महत्\n",
    "09035020c": "कथं न स्युरिमा गाव आवाभ्यां वै विना त्रितम्\n",
    "09035021a": "तावन्योन्यं समाभाष्य एकतश्च द्वितश्च ह\n",
    "09035021c": "यदूचतुर्मिथः पापौ तन्निबोध जनेश्वर\n",
    "09035022a": "त्रितो यज्ञेषु कुशलस्त्रितो वेदेषु निष्ठितः\n",
    "09035022c": "अन्यास्त्रितो बहुतरा गावः समुपलप्स्यते\n",
    "09035023a": "तदावां सहितौ भूत्वा गाः प्रकाल्य व्रजावहे\n",
    "09035023c": "त्रितोऽपि गच्छतां काममावाभ्यां वै विनाकृतः\n",
    "09035024a": "तेषामागच्छतां रात्रौ पथिस्थाने वृकोऽभवत्\n",
    "09035024c": "तथा कूपोऽविदूरेऽभूत्सरस्वत्यास्तटे महान्\n",
    "09035025a": "अथ त्रितो वृकं दृष्ट्वा पथि तिष्ठन्तमग्रतः\n",
    "09035025c": "तद्भयादपसर्पन्वै तस्मिन्कूपे पपात ह\n",
    "09035025e": "अगाधे सुमहाघोरे सर्वभूतभयंकरे\n",
    "09035026a": "त्रितस्ततो महाभागः कूपस्थो मुनिसत्तमः\n",
    "09035026c": "आर्तनादं ततश्चक्रे तौ तु शुश्रुवतुर्मुनी\n",
    "09035027a": "तं ज्ञात्वा पतितं कूपे भ्रातरावेकतद्वितौ\n",
    "09035027c": "वृकत्रासाच्च लोभाच्च समुत्सृज्य प्रजग्मतुः\n",
    "09035028a": "भ्रातृभ्यां पशुलुब्धाभ्यामुत्सृष्टः स महातपाः\n",
    "09035028c": "उदपाने महाराज निर्जले पांसुसंवृते\n",
    "09035029a": "त्रित आत्मानमालक्ष्य कूपे वीरुत्तृणावृते\n",
    "09035029c": "निमग्नं भरतश्रेष्ठ पापकृन्नरके यथा\n",
    "09035030a": "बुद्ध्या ह्यगणयत्प्राज्ञो मृत्योर्भीतो ह्यसोमपः\n",
    "09035030c": "सोमः कथं नु पातव्य इहस्थेन मया भवेत्\n",
    "09035031a": "स एवमनुसंचिन्त्य तस्मिन्कूपे महातपाः\n",
    "09035031c": "ददर्श वीरुधं तत्र लम्बमानां यदृच्छया\n",
    "09035032a": "पांसुग्रस्ते ततः कूपे विचिन्त्य सलिलं मुनिः\n",
    "09035032c": "अग्नीन्संकल्पयामास होत्रे चात्मानमेव च\n",
    "09035033a": "ततस्तां वीरुधं सोमं संकल्प्य सुमहातपाः\n",
    "09035033c": "ऋचो यजूंषि सामानि मनसा चिन्तयन्मुनिः\n",
    "09035033e": "ग्रावाणः शर्कराः कृत्वा प्रचक्रेऽभिषवं नृप\n",
    "09035034a": "आज्यं च सलिलं चक्रे भागांश्च त्रिदिवौकसाम्\n",
    "09035034c": "सोमस्याभिषवं कृत्वा चकार तुमुलं ध्वनिम्\n",
    "09035035a": "स चाविशद्दिवं राजन्स्वरः शैक्षस्त्रितस्य वै\n",
    "09035035c": "समवाप च तं यज्ञं यथोक्तं ब्रह्मवादिभिः\n",
    "09035036a": "वर्तमाने तथा यज्ञे त्रितस्य सुमहात्मनः\n",
    "09035036c": "आविग्नं त्रिदिवं सर्वं कारणं च न बुध्यते\n",
    "09035037a": "ततः सुतुमुलं शब्दं शुश्रावाथ बृहस्पतिः\n",
    "09035037c": "श्रुत्वा चैवाब्रवीद्देवान्सर्वान्देवपुरोहितः\n",
    "09035038a": "त्रितस्य वर्तते यज्ञस्तत्र गच्छामहे सुराः\n",
    "09035038c": "स हि क्रुद्धः सृजेदन्यान्देवानपि महातपाः\n",
    "09035039a": "तच्छ्रुत्वा वचनं तस्य सहिताः सर्वदेवताः\n",
    "09035039c": "प्रययुस्तत्र यत्रासौ त्रितयज्ञः प्रवर्तते\n",
    "09035040a": "ते तत्र गत्वा विबुधास्तं कूपं यत्र स त्रितः\n",
    "09035040c": "ददृशुस्तं महात्मानं दीक्षितं यज्ञकर्मसु\n",
    "09035041a": "दृष्ट्वा चैनं महात्मानं श्रिया परमया युतम्\n",
    "09035041c": "ऊचुश्चाथ महाभागं प्राप्ता भागार्थिनो वयम्\n",
    "09035042a": "अथाब्रवीदृषिर्देवान्पश्यध्वं मां दिवौकसः\n",
    "09035042c": "अस्मिन्प्रतिभये कूपे निमग्नं नष्टचेतसम्\n",
    "09035043a": "ततस्त्रितो महाराज भागांस्तेषां यथाविधि\n",
    "09035043c": "मन्त्रयुक्तान्समददात्ते च प्रीतास्तदाभवन्\n",
    "09035044a": "ततो यथाविधि प्राप्तान्भागान्प्राप्य दिवौकसः\n",
    "09035044c": "प्रीतात्मानो ददुस्तस्मै वरान्यान्मनसेच्छति\n",
    "09035045a": "स तु वव्रे वरं देवांस्त्रातुमर्हथ मामितः\n",
    "09035045c": "यश्चेहोपस्पृशेत्कूपे स सोमपगतिं लभेत्\n",
    "09035046a": "तत्र चोर्मिमती राजन्नुत्पपात सरस्वती\n",
    "09035046c": "तयोत्क्षिप्तस्त्रितस्तस्थौ पूजयंस्त्रिदिवौकसः\n",
    "09035047a": "तथेति चोक्त्वा विबुधा जग्मू राजन्यथागतम्\n",
    "09035047c": "त्रितश्चाप्यगमत्प्रीतः स्वमेव निलयं तदा\n",
    "09035048a": "क्रुद्धः स तु समासाद्य तावृषी भ्रातरौ तदा\n",
    "09035048c": "उवाच परुषं वाक्यं शशाप च महातपाः\n",
    "09035049a": "पशुलुब्धौ युवां यस्मान्मामुत्सृज्य प्रधावितौ\n",
    "09035049c": "तस्माद्रूपेण तेषां वै दंष्ट्रिणामभितश्चरौ\n",
    "09035050a": "भवितारौ मया शप्तौ पापेनानेन कर्मणा\n",
    "09035050c": "प्रसवश्चैव युवयोर्गोलाङ्गूलर्क्षवानराः\n",
    "09035051a": "इत्युक्ते तु तदा तेन क्षणादेव विशां पते\n",
    "09035051c": "तथाभूतावदृश्येतां वचनात्सत्यवादिनः\n",
    "09035052a": "तत्राप्यमितविक्रान्तः स्पृष्ट्वा तोयं हलायुधः\n",
    "09035052c": "दत्त्वा च विविधान्दायान्पूजयित्वा च वै द्विजान्\n",
    "09035053a": "उदपानं च तं दृष्ट्वा प्रशस्य च पुनः पुनः\n",
    "09035053c": "नदीगतमदीनात्मा प्राप्तो विनशनं तदा\n",
    "09036001": "वैशंपायन उवाच\n",
    "09036001a": "ततो विनशनं राजन्नाजगाम हलायुधः\n",
    "09036001c": "शूद्राभीरान्प्रति द्वेषाद्यत्र नष्टा सरस्वती\n",
    "09036002a": "यस्मात्सा भरतश्रेष्ठ द्वेषान्नष्टा सरस्वती\n",
    "09036002c": "तस्मात्तदृषयो नित्यं प्राहुर्विनशनेति ह\n",
    "09036003a": "तच्चाप्युपस्पृश्य बलः सरस्वत्यां महाबलः\n",
    "09036003c": "सुभूमिकं ततोऽगच्छत्सरस्वत्यास्तटे वरे\n",
    "09036004a": "तत्र चाप्सरसः शुभ्रा नित्यकालमतन्द्रिताः\n",
    "09036004c": "क्रीडाभिर्विमलाभिश्च क्रीडन्ति विमलाननाः\n",
    "09036005a": "तत्र देवाः सगन्धर्वा मासि मासि जनेश्वर\n",
    "09036005c": "अभिगच्छन्ति तत्तीर्थं पुण्यं ब्राह्मणसेवितम्\n",
    "09036006a": "तत्रादृश्यन्त गन्धर्वास्तथैवाप्सरसां गणाः\n",
    "09036006c": "समेत्य सहिता राजन्यथाप्राप्तं यथासुखम्\n",
    "09036007a": "तत्र मोदन्ति देवाश्च पितरश्च सवीरुधः\n",
    "09036007c": "पुण्यैः पुष्पैः सदा दिव्यैः कीर्यमाणाः पुनः पुनः\n",
    "09036008a": "आक्रीडभूमिः सा राजंस्तासामप्सरसां शुभा\n",
    "09036008c": "सुभूमिकेति विख्याता सरस्वत्यास्तटे वरे\n",
    "09036009a": "तत्र स्नात्वा च दत्त्वा च वसु विप्रेषु माधवः\n",
    "09036009c": "श्रुत्वा गीतं च तद्दिव्यं वादित्राणां च निःस्वनम्\n",
    "09036010a": "छायाश्च विपुला दृष्ट्वा देवगन्धर्वरक्षसाम्\n",
    "09036010c": "गन्धर्वाणां ततस्तीर्थमागच्छद्रोहिणीसुतः\n",
    "09036011a": "विश्वावसुमुखास्तत्र गन्धर्वास्तपसान्विताः\n",
    "09036011c": "नृत्तवादित्रगीतं च कुर्वन्ति सुमनोरमम्\n",
    "09036012a": "तत्र दत्त्वा हलधरो विप्रेभ्यो विविधं वसु\n",
    "09036012c": "अजाविकं गोखरोष्ट्रं सुवर्णं रजतं तथा\n",
    "09036013a": "भोजयित्वा द्विजान्कामैः संतर्प्य च महाधनैः\n",
    "09036013c": "प्रययौ सहितो विप्रैः स्तूयमानश्च माधवः\n",
    "09036014a": "तस्माद्गन्धर्वतीर्थाच्च महाबाहुररिंदमः\n",
    "09036014c": "गर्गस्रोतो महातीर्थमाजगामैककुण्डली\n",
    "09036015a": "यत्र गर्गेण वृद्धेन तपसा भावितात्मना\n",
    "09036015c": "कालज्ञानगतिश्चैव ज्योतिषां च व्यतिक्रमः\n",
    "09036016a": "उत्पाता दारुणाश्चैव शुभाश्च जनमेजय\n",
    "09036016c": "सरस्वत्याः शुभे तीर्थे विहिता वै महात्मना\n",
    "09036016e": "तस्य नाम्ना च तत्तीर्थं गर्गस्रोत इति स्मृतम्\n",
    "09036017a": "तत्र गर्गं महाभागमृषयः सुव्रता नृप\n",
    "09036017c": "उपासां चक्रिरे नित्यं कालज्ञानं प्रति प्रभो\n",
    "09036018a": "तत्र गत्वा महाराज बलः श्वेतानुलेपनः\n",
    "09036018c": "विधिवद्धि धनं दत्त्वा मुनीनां भावितात्मनाम्\n",
    "09036019a": "उच्चावचांस्तथा भक्ष्यान्द्विजेभ्यो विप्रदाय सः\n",
    "09036019c": "नीलवासास्ततोऽगच्छच्छङ्खतीर्थं महायशाः\n",
    "09036020a": "तत्रापश्यन्महाशङ्खं महामेरुमिवोच्छ्रितम्\n",
    "09036020c": "श्वेतपर्वतसंकाशमृषिसंघैर्निषेवितम्\n",
    "09036020e": "सरस्वत्यास्तटे जातं नगं तालध्वजो बली\n",
    "09036021a": "यक्षा विद्याधराश्चैव राक्षसाश्चामितौजसः\n",
    "09036021c": "पिशाचाश्चामितबला यत्र सिद्धाः सहस्रशः\n",
    "09036022a": "ते सर्वे ह्यशनं त्यक्त्वा फलं तस्य वनस्पतेः\n",
    "09036022c": "व्रतैश्च नियमैश्चैव काले काले स्म भुञ्जते\n",
    "09036023a": "प्राप्तैश्च नियमैस्तैस्तैर्विचरन्तः पृथक्पृथक्\n",
    "09036023c": "अदृश्यमाना मनुजैर्व्यचरन्पुरुषर्षभ\n",
    "09036024a": "एवं ख्यातो नरपते लोकेऽस्मिन्स वनस्पतिः\n",
    "09036024c": "तत्र तीर्थं सरस्वत्याः पावनं लोकविश्रुतम्\n",
    "09036025a": "तस्मिंश्च यदुशार्दूलो दत्त्वा तीर्थे यशस्विनाम्\n",
    "09036025c": "ताम्रायसानि भाण्डानि वस्त्राणि विविधानि च\n",
    "09036026a": "पूजयित्वा द्विजांश्चैव पूजितश्च तपोधनैः\n",
    "09036026c": "पुण्यं द्वैतवनं राजन्नाजगाम हलायुधः\n",
    "09036027a": "तत्र गत्वा मुनीन्दृष्ट्वा नानावेषधरान्बलः\n",
    "09036027c": "आप्लुत्य सलिले चापि पूजयामास वै द्विजान्\n",
    "09036028a": "तथैव दत्त्वा विप्रेभ्यः परिभोगान्सुपुष्कलान्\n",
    "09036028c": "ततः प्रायाद्बलो राजन्दक्षिणेन सरस्वतीम्\n",
    "09036029a": "गत्वा चैव महाबाहुर्नातिदूरं महायशाः\n",
    "09036029c": "धर्मात्मा नागधन्वानं तीर्थमागमदच्युतः\n",
    "09036030a": "यत्र पन्नगराजस्य वासुकेः संनिवेशनम्\n",
    "09036030c": "महाद्युतेर्महाराज बहुभिः पन्नगैर्वृतम्\n",
    "09036030e": "यत्रासन्नृषयः सिद्धाः सहस्राणि चतुर्दश\n",
    "09036031a": "यत्र देवाः समागम्य वासुकिं पन्नगोत्तमम्\n",
    "09036031c": "सर्वपन्नगराजानमभ्यषिञ्चन्यथाविधि\n",
    "09036031e": "पन्नगेभ्यो भयं तत्र विद्यते न स्म कौरव\n",
    "09036032a": "तत्रापि विधिवद्दत्त्वा विप्रेभ्यो रत्नसंचयान्\n",
    "09036032c": "प्रायात्प्राचीं दिशं राजन्दीप्यमानः स्वतेजसा\n",
    "09036033a": "आप्लुत्य बहुशो हृष्टस्तेषु तीर्थेषु लाङ्गली\n",
    "09036033c": "दत्त्वा वसु द्विजातिभ्यो जगामाति तपस्विनः\n",
    "09036034a": "तत्रस्थानृषिसंघांस्तानभिवाद्य हलायुधः\n",
    "09036034c": "ततो रामोऽगमत्तीर्थमृषिभिः सेवितं महत्\n",
    "09036035a": "यत्र भूयो निववृते प्राङ्मुखा वै सरस्वती\n",
    "09036035c": "ऋषीणां नैमिषेयाणामवेक्षार्थं महात्मनाम्\n",
    "09036036a": "निवृत्तां तां सरिच्छ्रेष्ठां तत्र दृष्ट्वा तु लाङ्गली\n",
    "09036036c": "बभूव विस्मितो राजन्बलः श्वेतानुलेपनः\n",
    "09036037": "जनमेजय उवाच\n",
    "09036037a": "कस्मात्सरस्वती ब्रह्मन्निवृत्ता प्राङ्मुखी ततः\n",
    "09036037c": "व्याख्यातुमेतदिच्छामि सर्वमध्वर्युसत्तम\n",
    "09036038a": "कस्मिंश्च कारणे तत्र विस्मितो यदुनन्दनः\n",
    "09036038c": "विनिवृत्ता सरिच्छ्रेष्ठा कथमेतद्द्विजोत्तम\n",
    "09036039": "वैशंपायन उवाच\n",
    "09036039a": "पूर्वं कृतयुगे राजन्नैमिषेयास्तपस्विनः\n",
    "09036039c": "वर्तमाने सुबहुले सत्रे द्वादशवार्षिके\n",
    "09036039e": "ऋषयो बहवो राजंस्तत्र संप्रतिपेदिरे\n",
    "09036040a": "उषित्वा च महाभागास्तस्मिन्सत्रे यथाविधि\n",
    "09036040c": "निवृत्ते नैमिषेये वै सत्रे द्वादशवार्षिके\n",
    "09036040e": "आजग्मुरृषयस्तत्र बहवस्तीर्थकारणात्\n",
    "09036041a": "ऋषीणां बहुलत्वात्तु सरस्वत्या विशां पते\n",
    "09036041c": "तीर्थानि नगरायन्ते कूले वै दक्षिणे तदा\n",
    "09036042a": "समन्तपञ्चकं यावत्तावत्ते द्विजसत्तमाः\n",
    "09036042c": "तीर्थलोभान्नरव्याघ्र नद्यास्तीरं समाश्रिताः\n",
    "09036043a": "जुह्वतां तत्र तेषां तु मुनीनां भावितात्मनाम्\n",
    "09036043c": "स्वाध्यायेनापि महता बभूवुः पूरिता दिशः\n",
    "09036044a": "अग्निहोत्रैस्ततस्तेषां हूयमानैर्महात्मनाम्\n",
    "09036044c": "अशोभत सरिच्छ्रेष्ठा दीप्यमानैः समन्ततः\n",
    "09036045a": "वालखिल्या महाराज अश्मकुट्टाश्च तापसाः\n",
    "09036045c": "दन्तोलूखलिनश्चान्ये संप्रक्षालास्तथापरे\n",
    "09036046a": "वायुभक्षा जलाहाराः पर्णभक्षाश्च तापसाः\n",
    "09036046c": "नानानियमयुक्ताश्च तथा स्थण्डिलशायिनः\n",
    "09036047a": "आसन्वै मुनयस्तत्र सरस्वत्याः समीपतः\n",
    "09036047c": "शोभयन्तः सरिच्छ्रेष्ठां गङ्गामिव दिवौकसः\n",
    "09036048a": "ततः पश्चात्समापेतुरृषयः सत्रयाजिनः\n",
    "09036048c": "तेऽवकाशं न ददृशुः कुरुक्षेत्रे महाव्रताः\n",
    "09036049a": "ततो यज्ञोपवीतैस्ते तत्तीर्थं निर्मिमाय वै\n",
    "09036049c": "जुहुवुश्चाग्निहोत्राणि चक्रुश्च विविधाः क्रियाः\n",
    "09036050a": "ततस्तमृषिसंघातं निराशं चिन्तयान्वितम्\n",
    "09036050c": "दर्शयामास राजेन्द्र तेषामर्थे सरस्वती\n",
    "09036051a": "ततः कुञ्जान्बहून्कृत्वा संनिवृत्ता सरिद्वरा\n",
    "09036051c": "ऋषीणां पुण्यतपसां कारुण्याज्जनमेजय\n",
    "09036052a": "ततो निवृत्य राजेन्द्र तेषामर्थे सरस्वती\n",
    "09036052c": "भूयः प्रतीच्यभिमुखी सुस्राव सरितां वरा\n",
    "09036053a": "अमोघा गमनं कृत्वा तेषां भूयो व्रजाम्यहम्\n",
    "09036053c": "इत्यद्भुतं महच्चक्रे ततो राजन्महानदी\n",
    "09036054a": "एवं स कुञ्जो राजेन्द्र नैमिषेय इति स्मृतः\n",
    "09036054c": "कुरुक्षेत्रे कुरुश्रेष्ठ कुरुष्व महतीः क्रियाः\n",
    "09036055a": "तत्र कुञ्जान्बहून्दृष्ट्वा संनिवृत्तां च तां नदीम्\n",
    "09036055c": "बभूव विस्मयस्तत्र रामस्याथ महात्मनः\n",
    "09036056a": "उपस्पृश्य तु तत्रापि विधिवद्यदुनन्दनः\n",
    "09036056c": "दत्त्वा दायान्द्विजातिभ्यो भाण्डानि विविधानि च\n",
    "09036056e": "भक्ष्यं पेयं च विविधं ब्राह्मणान्प्रत्यपादयत्\n",
    "09036057a": "ततः प्रायाद्बलो राजन्पूज्यमानो द्विजातिभिः\n",
    "09036057c": "सरस्वतीतीर्थवरं नानाद्विजगणायुतम्\n",
    "09036058a": "बदरेङ्गुदकाश्मर्यप्लक्षाश्वत्थविभीतकैः\n",
    "09036058c": "पनसैश्च पलाशैश्च करीरैः पीलुभिस्तथा\n",
    "09036059a": "सरस्वतीतीररुहैर्बन्धनैः स्यन्दनैस्तथा\n",
    "09036059c": "परूषकवनैश्चैव बिल्वैराम्रातकैस्तथा\n",
    "09036060a": "अतिमुक्तकषण्डैश्च पारिजातैश्च शोभितम्\n",
    "09036060c": "कदलीवनभूयिष्ठमिष्टं कान्तं मनोरमम्\n",
    "09036061a": "वाय्वम्बुफलपर्णादैर्दन्तोलूखलिकैरपि\n",
    "09036061c": "तथाश्मकुट्टैर्वानेयैर्मुनिभिर्बहुभिर्वृतम्\n",
    "09036062a": "स्वाध्यायघोषसंघुष्टं मृगयूथशताकुलम्\n",
    "09036062c": "अहिंस्रैर्धर्मपरमैर्नृभिरत्यन्तसेवितम्\n",
    "09036063a": "सप्तसारस्वतं तीर्थमाजगाम हलायुधः\n",
    "09036063c": "यत्र मङ्कणकः सिद्धस्तपस्तेपे महामुनिः\n",
    "09037001": "जनमेजय उवाच\n",
    "09037001a": "सप्तसारस्वतं कस्मात्कश्च मङ्कणको मुनिः\n",
    "09037001c": "कथं सिद्धश्च भगवान्कश्चास्य नियमोऽभवत्\n",
    "09037002a": "कस्य वंशे समुत्पन्नः किं चाधीतं द्विजोत्तम\n",
    "09037002c": "एतदिच्छाम्यहं श्रोतुं विधिवद्द्विजसत्तम\n",
    "09037003": "वैशंपायन उवाच\n",
    "09037003a": "राजन्सप्त सरस्वत्यो याभिर्व्याप्तमिदं जगत्\n",
    "09037003c": "आहूता बलवद्भिर्हि तत्र तत्र सरस्वती\n",
    "09037004a": "सुप्रभा काञ्चनाक्षी च विशाला मानसह्रदा\n",
    "09037004c": "सरस्वती ओघवती सुवेणुर्विमलोदका\n",
    "09037005a": "पितामहस्य महतो वर्तमाने महीतले\n",
    "09037005c": "वितते यज्ञवाटे वै समेतेषु द्विजातिषु\n",
    "09037006a": "पुण्याहघोषैर्विमलैर्वेदानां निनदैस्तथा\n",
    "09037006c": "देवेषु चैव व्यग्रेषु तस्मिन्यज्ञविधौ तदा\n",
    "09037007a": "तत्र चैव महाराज दीक्षिते प्रपितामहे\n",
    "09037007c": "यजतस्तत्र सत्रेण सर्वकामसमृद्धिना\n",
    "09037008a": "मनसा चिन्तिता ह्यर्था धर्मार्थकुशलैस्तदा\n",
    "09037008c": "उपतिष्ठन्ति राजेन्द्र द्विजातींस्तत्र तत्र ह\n",
    "09037009a": "जगुश्च तत्र गन्धर्वा ननृतुश्चाप्सरोगणाः\n",
    "09037009c": "वादित्राणि च दिव्यानि वादयामासुरञ्जसा\n",
    "09037010a": "तस्य यज्ञस्य संपत्त्या तुतुषुर्देवता अपि\n",
    "09037010c": "विस्मयं परमं जग्मुः किमु मानुषयोनयः\n",
    "09037011a": "वर्तमाने तथा यज्ञे पुष्करस्थे पितामहे\n",
    "09037011c": "अब्रुवन्नृषयो राजन्नायं यज्ञो महाफलः\n",
    "09037011e": "न दृश्यते सरिच्छ्रेष्ठा यस्मादिह सरस्वती\n",
    "09037012a": "तच्छ्रुत्वा भगवान्प्रीतः सस्माराथ सरस्वतीम्\n",
    "09037012c": "पितामहेन यजता आहूता पुष्करेषु वै\n",
    "09037012e": "सुप्रभा नाम राजेन्द्र नाम्ना तत्र सरस्वती\n",
    "09037013a": "तां दृष्ट्वा मुनयस्तुष्टा वेगयुक्तां सरस्वतीम्\n",
    "09037013c": "पितामहं मानयन्तीं क्रतुं ते बहु मेनिरे\n",
    "09037014a": "एवमेषा सरिच्छ्रेष्ठा पुष्करेषु सरस्वती\n",
    "09037014c": "पितामहार्थं संभूता तुष्ट्यर्थं च मनीषिणाम्\n",
    "09037015a": "नैमिषे मुनयो राजन्समागम्य समासते\n",
    "09037015c": "तत्र चित्राः कथा ह्यासन्वेदं प्रति जनेश्वर\n",
    "09037016a": "तत्र ते मुनयो ह्यासन्नानास्वाध्यायवेदिनः\n",
    "09037016c": "ते समागम्य मुनयः सस्मरुर्वै सरस्वतीम्\n",
    "09037017a": "सा तु ध्याता महाराज ऋषिभिः सत्रयाजिभिः\n",
    "09037017c": "समागतानां राजेन्द्र सहायार्थं महात्मनाम्\n",
    "09037017e": "आजगाम महाभागा तत्र पुण्या सरस्वती\n",
    "09037018a": "नैमिषे काञ्चनाक्षी तु मुनीनां सत्रयाजिनाम्\n",
    "09037018c": "आगता सरितां श्रेष्ठा तत्र भारत पूजिता\n",
    "09037019a": "गयस्य यजमानस्य गयेष्वेव महाक्रतुम्\n",
    "09037019c": "आहूता सरितां श्रेष्ठा गययज्ञे सरस्वती\n",
    "09037020a": "विशालां तु गयेष्वाहुरृषयः संशितव्रताः\n",
    "09037020c": "सरित्सा हिमवत्पार्श्वात्प्रसूता शीघ्रगामिनी\n",
    "09037021a": "औद्दालकेस्तथा यज्ञे यजतस्तत्र भारत\n",
    "09037021c": "समेते सर्वतः स्फीते मुनीनां मण्डले तदा\n",
    "09037022a": "उत्तरे कोसलाभागे पुण्ये राजन्महात्मनः\n",
    "09037022c": "औद्दालकेन यजता पूर्वं ध्याता सरस्वती\n",
    "09037023a": "आजगाम सरिच्छ्रेष्ठा तं देशमृषिकारणात्\n",
    "09037023c": "पूज्यमाना मुनिगणैर्वल्कलाजिनसंवृतैः\n",
    "09037023e": "मनोह्रदेति विख्याता सा हि तैर्मनसा हृता\n",
    "09037024a": "सुवेणुरृषभद्वीपे पुण्ये राजर्षिसेविते\n",
    "09037024c": "कुरोश्च यजमानस्य कुरुक्षेत्रे महात्मनः\n",
    "09037024e": "आजगाम महाभागा सरिच्छ्रेष्ठा सरस्वती\n",
    "09037025a": "ओघवत्यपि राजेन्द्र वसिष्ठेन महात्मना\n",
    "09037025c": "समाहूता कुरुक्षेत्रे दिव्यतोया सरस्वती\n",
    "09037026a": "दक्षेण यजता चापि गङ्गाद्वारे सरस्वती\n",
    "09037026c": "विमलोदा भगवती ब्रह्मणा यजता पुनः\n",
    "09037026e": "समाहूता ययौ तत्र पुण्ये हैमवते गिरौ\n",
    "09037027a": "एकीभूतास्ततस्तास्तु तस्मिंस्तीर्थे समागताः\n",
    "09037027c": "सप्तसारस्वतं तीर्थं ततस्तत्प्रथितं भुवि\n",
    "09037028a": "इति सप्त सरस्वत्यो नामतः परिकीर्तिताः\n",
    "09037028c": "सप्तसारस्वतं चैव तीर्थं पुण्यं तथा स्मृतम्\n",
    "09037029a": "शृणु मङ्कणकस्यापि कौमारब्रह्मचारिणः\n",
    "09037029c": "आपगामवगाढस्य राजन्प्रक्रीडितं महत्\n",
    "09037030a": "दृष्ट्वा यदृच्छया तत्र स्त्रियमम्भसि भारत\n",
    "09037030c": "स्नायन्तीं रुचिरापाङ्गीं दिग्वाससमनिन्दिताम्\n",
    "09037030e": "सरस्वत्यां महाराज चस्कन्दे वीर्यमम्भसि\n",
    "09037031a": "तद्रेतः स तु जग्राह कलशे वै महातपाः\n",
    "09037031c": "सप्तधा प्रविभागं तु कलशस्थं जगाम ह\n",
    "09037031e": "तत्रर्षयः सप्त जाता जज्ञिरे मरुतां गणाः\n",
    "09037032a": "वायुवेगो वायुबलो वायुहा वायुमण्डलः\n",
    "09037032c": "वायुज्वालो वायुरेता वायुचक्रश्च वीर्यवान्\n",
    "09037032e": "एवमेते समुत्पन्ना मरुतां जनयिष्णवः\n",
    "09037033a": "इदमन्यच्च राजेन्द्र शृण्वाश्चर्यतरं भुवि\n",
    "09037033c": "महर्षेश्चरितं यादृक्त्रिषु लोकेषु विश्रुतम्\n",
    "09037034a": "पुरा मङ्कणकः सिद्धः कुशाग्रेणेति नः श्रुतम्\n",
    "09037034c": "क्षतः किल करे राजंस्तस्य शाकरसोऽस्रवत्\n",
    "09037034e": "स वि शाकरसं दृष्ट्वा हर्षाविष्टः प्रनृत्तवान्\n",
    "09037035a": "ततस्तस्मिन्प्रनृत्ते वै स्थावरं जङ्गमं च यत्\n",
    "09037035c": "प्रनृत्तमुभयं वीर तेजसा तस्य मोहितम्\n",
    "09037036a": "ब्रह्मादिभिः सुरै राजन्नृषिभिश्च तपोधनैः\n",
    "09037036c": "विज्ञप्तो वै महादेव ऋषेरर्थे नराधिप\n",
    "09037036e": "नायं नृत्येद्यथा देव तथा त्वं कर्तुमर्हसि\n",
    "09037037a": "ततो देवो मुनिं दृष्ट्वा हर्षाविष्टमतीव ह\n",
    "09037037c": "सुराणां हितकामार्थं महादेवोऽभ्यभाषत\n",
    "09037038a": "भो भो ब्राह्मण धर्मज्ञ किमर्थं नरिनर्त्सि वै\n",
    "09037038c": "हर्षस्थानं किमर्थं वै तवेदं मुनिसत्तम\n",
    "09037038e": "तपस्विनो धर्मपथे स्थितस्य द्विजसत्तम\n",
    "09037039": "ऋषिरुवाच\n",
    "09037039a": "किं न पश्यसि मे ब्रह्मन्कराच्छाकरसं स्रुतम्\n",
    "09037039c": "यं दृष्ट्वा वै प्रनृत्तोऽहं हर्षेण महता विभो\n",
    "09037040a": "तं प्रहस्याब्रवीद्देवो मुनिं रागेण मोहितम्\n",
    "09037040c": "अहं न विस्मयं विप्र गच्छामीति प्रपश्य माम्\n",
    "09037041a": "एवमुक्त्वा मुनिश्रेष्ठं महादेवेन धीमता\n",
    "09037041c": "अङ्गुल्यग्रेण राजेन्द्र स्वाङ्गुष्ठस्ताडितोऽभवत्\n",
    "09037042a": "ततो भस्म क्षताद्राजन्निर्गतं हिमसंनिभम्\n",
    "09037042c": "तद्दृष्ट्वा व्रीडितो राजन्स मुनिः पादयोर्गतः\n",
    "09037043": "ऋषिरुवाच\n",
    "09037043a": "नान्यं देवादहं मन्ये रुद्रात्परतरं महत्\n",
    "09037043c": "सुरासुरस्य जगतो गतिस्त्वमसि शूलधृक्\n",
    "09037044a": "त्वया सृष्टमिदं विश्वं वदन्तीह मनीषिणः\n",
    "09037044c": "त्वामेव सर्वं विशति पुनरेव युगक्षये\n",
    "09037045a": "देवैरपि न शक्यस्त्वं परिज्ञातुं कुतो मया\n",
    "09037045c": "त्वयि सर्वे स्म दृश्यन्ते सुरा ब्रह्मादयोऽनघ\n",
    "09037046a": "सर्वस्त्वमसि देवानां कर्ता कारयिता च ह\n",
    "09037046c": "त्वत्प्रसादात्सुराः सर्वे मोदन्तीहाकुतोभयाः\n",
    "09037047a": "एवं स्तुत्वा महादेवं स ऋषिः प्रणतोऽब्रवीत्\n",
    "09037047c": "भगवंस्त्वत्प्रसादाद्वै तपो मे न क्षरेदिति\n",
    "09037048a": "ततो देवः प्रीतमनास्तमृषिं पुनरब्रवीत्\n",
    "09037048c": "तपस्ते वर्धतां विप्र मत्प्रसादात्सहस्रधा\n",
    "09037048e": "आश्रमे चेह वत्स्यामि त्वया सार्धमहं सदा\n",
    "09037049a": "सप्तसारस्वते चास्मिन्यो मामर्चिष्यते नरः\n",
    "09037049c": "न तस्य दुर्लभं किंचिद्भवितेह परत्र च\n",
    "09037049e": "सारस्वतं च लोकं ते गमिष्यन्ति न संशयः\n",
    "09037050a": "एतन्मङ्कणकस्यापि चरितं भूरितेजसः\n",
    "09037050c": "स हि पुत्रः सजन्यायामुत्पन्नो मातरिश्वना\n",
    "09038001": "वैशंपायन उवाच\n",
    "09038001a": "उषित्वा तत्र रामस्तु संपूज्याश्रमवासिनः\n",
    "09038001c": "तथा मङ्कणके प्रीतिं शुभां चक्रे हलायुधः\n",
    "09038002a": "दत्त्वा दानं द्विजातिभ्यो रजनीं तामुपोष्य च\n",
    "09038002c": "पूजितो मुनिसंघैश्च प्रातरुत्थाय लाङ्गली\n",
    "09038003a": "अनुज्ञाप्य मुनीन्सर्वान्स्पृष्ट्वा तोयं च भारत\n",
    "09038003c": "प्रययौ त्वरितो रामस्तीर्थहेतोर्महाबलः\n",
    "09038004a": "तत औशनसं तीर्थमाजगाम हलायुधः\n",
    "09038004c": "कपालमोचनं नाम यत्र मुक्तो महामुनिः\n",
    "09038005a": "महता शिरसा राजन्ग्रस्तजङ्घो महोदरः\n",
    "09038005c": "राक्षसस्य महाराज रामक्षिप्तस्य वै पुरा\n",
    "09038006a": "तत्र पूर्वं तपस्तप्तं काव्येन सुमहात्मना\n",
    "09038006c": "यत्रास्य नीतिरखिला प्रादुर्भूता महात्मनः\n",
    "09038006e": "तत्रस्थश्चिन्तयामास दैत्यदानवविग्रहम्\n",
    "09038007a": "तत्प्राप्य च बलो राजंस्तीर्थप्रवरमुत्तमम्\n",
    "09038007c": "विधिवद्धि ददौ वित्तं ब्राह्मणानां महात्मनाम्\n",
    "09038008": "जनमेजय उवाच\n",
    "09038008a": "कपालमोचनं ब्रह्मन्कथं यत्र महामुनिः\n",
    "09038008c": "मुक्तः कथं चास्य शिरो लग्नं केन च हेतुना\n",
    "09038009": "वैशंपायन उवाच\n",
    "09038009a": "पुरा वै दण्डकारण्ये राघवेण महात्मना\n",
    "09038009c": "वसता राजशार्दूल राक्षसास्तत्र हिंसिताः\n",
    "09038010a": "जनस्थाने शिरश्छिन्नं राक्षसस्य दुरात्मनः\n",
    "09038010c": "क्षुरेण शितधारेण तत्पपात महावने\n",
    "09038011a": "महोदरस्य तल्लग्नं जङ्घायां वै यदृच्छया\n",
    "09038011c": "वने विचरतो राजन्नस्थि भित्त्वास्फुरत्तदा\n",
    "09038012a": "स तेन लग्नेन तदा द्विजातिर्न शशाक ह\n",
    "09038012c": "अभिगन्तुं महाप्राज्ञस्तीर्थान्यायतनानि च\n",
    "09038013a": "स पूतिना विस्रवता वेदनार्तो महामुनिः\n",
    "09038013c": "जगाम सर्वतीर्थानि पृथिव्यामिति नः श्रुतम्\n",
    "09038014a": "स गत्वा सरितः सर्वाः समुद्रांश्च महातपाः\n",
    "09038014c": "कथयामास तत्सर्वमृषीणां भावितात्मनाम्\n",
    "09038015a": "आप्लुतः सर्वतीर्थेषु न च मोक्षमवाप्तवान्\n",
    "09038015c": "स तु शुश्राव विप्रेन्द्रो मुनीनां वचनं महत्\n",
    "09038016a": "सरस्वत्यास्तीर्थवरं ख्यातमौशनसं तदा\n",
    "09038016c": "सर्वपापप्रशमनं सिद्धक्षेत्रमनुत्तमम्\n",
    "09038017a": "स तु गत्वा ततस्तत्र तीर्थमौशनसं द्विजः\n",
    "09038017c": "तत औशनसे तीर्थे तस्योपस्पृशतस्तदा\n",
    "09038017e": "तच्छिरश्चरणं मुक्त्वा पपातान्तर्जले तदा\n",
    "09038018a": "ततः स विरुजो राजन्पूतात्मा वीतकल्मषः\n",
    "09038018c": "आजगामाश्रमं प्रीतः कृतकृत्यो महोदरः\n",
    "09038019a": "सोऽथ गत्वाश्रमं पुण्यं विप्रमुक्तो महातपाः\n",
    "09038019c": "कथयामास तत्सर्वमृषीणां भावितात्मनाम्\n",
    "09038020a": "ते श्रुत्वा वचनं तस्य ततस्तीर्थस्य मानद\n",
    "09038020c": "कपालमोचनमिति नाम चक्रुः समागताः\n",
    "09038021a": "तत्र दत्त्वा बहून्दायान्विप्रान्संपूज्य माधवः\n",
    "09038021c": "जगाम वृष्णिप्रवरो रुषङ्गोराश्रमं तदा\n",
    "09038022a": "यत्र तप्तं तपो घोरमार्ष्टिषेणेन भारत\n",
    "09038022c": "ब्राह्मण्यं लब्धवांस्तत्र विश्वामित्रो महामुनिः\n",
    "09038023a": "ततो हलधरः श्रीमान्ब्राह्मणैः परिवारितः\n",
    "09038023c": "जगाम यत्र राजेन्द्र रुषङ्गुस्तनुमत्यजत्\n",
    "09038024a": "रुषङ्गुर्ब्राह्मणो वृद्धस्तपोनित्यश्च भारत\n",
    "09038024c": "देहन्यासे कृतमना विचिन्त्य बहुधा बहु\n",
    "09038025a": "ततः सर्वानुपादाय तनयान्वै महातपाः\n",
    "09038025c": "रुषङ्गुरब्रवीत्तत्र नयध्वं मा पृथूदकम्\n",
    "09038026a": "विज्ञायातीतवयसं रुषङ्गुं ते तपोधनाः\n",
    "09038026c": "तं वै तीर्थमुपानिन्युः सरस्वत्यास्तपोधनम्\n",
    "09038027a": "स तैः पुत्रैस्तदा धीमानानीतो वै सरस्वतीम्\n",
    "09038027c": "पुण्यां तीर्थशतोपेतां विप्रसंघैर्निषेविताम्\n",
    "09038028a": "स तत्र विधिना राजन्नाप्लुतः सुमहातपाः\n",
    "09038028c": "ज्ञात्वा तीर्थगुणांश्चैव प्राहेदमृषिसत्तमः\n",
    "09038028e": "सुप्रीतः पुरुषव्याघ्र सर्वान्पुत्रानुपासतः\n",
    "09038029a": "सरस्वत्युत्तरे तीरे यस्त्यजेदात्मनस्तनुम्\n",
    "09038029c": "पृथूदके जप्यपरो नैनं श्वोमरणं तपेत्\n",
    "09038030a": "तत्राप्लुत्य स धर्मात्मा उपस्पृश्य हलायुधः\n",
    "09038030c": "दत्त्वा चैव बहून्दायान्विप्राणां विप्रवत्सलः\n",
    "09038031a": "ससर्ज यत्र भगवाँल्लोकाँल्लोकपितामहः\n",
    "09038031c": "यत्रार्ष्टिषेणः कौरव्य ब्राह्मण्यं संशितव्रतः\n",
    "09038031e": "तपसा महता राजन्प्राप्तवानृषिसत्तमः\n",
    "09038032a": "सिन्धुद्वीपश्च राजर्षिर्देवापिश्च महातपाः\n",
    "09038032c": "ब्राह्मण्यं लब्धवान्यत्र विश्वामित्रो महामुनिः\n",
    "09038032e": "महातपस्वी भगवानुग्रतेजा महातपाः\n",
    "09038033a": "तत्राजगाम बलवान्बलभद्रः प्रतापवान्\n",
    "09039001": "जनमेजय उवाच\n",
    "09039001a": "कथमार्ष्टिषेणो भगवान्विपुलं तप्तवांस्तपः\n",
    "09039001c": "सिन्धुद्वीपः कथं चापि ब्राह्मण्यं लब्धवांस्तदा\n",
    "09039002a": "देवापिश्च कथं ब्रह्मन्विश्वामित्रश्च सत्तम\n",
    "09039002c": "तन्ममाचक्ष्व भगवन्परं कौतूहलं हि मे\n",
    "09039003": "वैशंपायन उवाच\n",
    "09039003a": "पुरा कृतयुगे राजन्नार्ष्टिषेणो द्विजोत्तमः\n",
    "09039003c": "वसन्गुरुकुले नित्यं नित्यमध्ययने रतः\n",
    "09039004a": "तस्य राजन्गुरुकुले वसतो नित्यमेव ह\n",
    "09039004c": "समाप्तिं नागमद्विद्या नापि वेदा विशां पते\n",
    "09039005a": "स निर्विण्णस्ततो राजंस्तपस्तेपे महातपाः\n",
    "09039005c": "ततो वै तपसा तेन प्राप्य वेदाननुत्तमान्\n",
    "09039006a": "स विद्वान्वेदयुक्तश्च सिद्धश्चाप्यृषिसत्तमः\n",
    "09039006c": "तत्र तीर्थे वरान्प्रादात्त्रीनेव सुमहातपाः\n",
    "09039007a": "अस्मिंस्तीर्थे महानद्या अद्यप्रभृति मानवः\n",
    "09039007c": "आप्लुतो वाजिमेधस्य फलं प्राप्नोति पुष्कलम्\n",
    "09039008a": "अद्यप्रभृति नैवात्र भयं व्यालाद्भविष्यति\n",
    "09039008c": "अपि चाल्पेन यत्नेन फलं प्राप्स्यति पुष्कलम्\n",
    "09039009a": "एवमुक्त्वा महातेजा जगाम त्रिदिवं मुनिः\n",
    "09039009c": "एवं सिद्धः स भगवानार्ष्टिषेणः प्रतापवान्\n",
    "09039010a": "तस्मिन्नेव तदा तीर्थे सिन्धुद्वीपः प्रतापवान्\n",
    "09039010c": "देवापिश्च महाराज ब्राह्मण्यं प्रापतुर्महत्\n",
    "09039011a": "तथा च कौशिकस्तात तपोनित्यो जितेन्द्रियः\n",
    "09039011c": "तपसा वै सुतप्तेन ब्राह्मणत्वमवाप्तवान्\n",
    "09039012a": "गाधिर्नाम महानासीत्क्षत्रियः प्रथितो भुवि\n",
    "09039012c": "तस्य पुत्रोऽभवद्राजन्विश्वामित्रः प्रतापवान्\n",
    "09039013a": "स राजा कौशिकस्तात महायोग्यभवत्किल\n",
    "09039013c": "स पुत्रमभिषिच्याथ विश्वामित्रं महातपाः\n",
    "09039014a": "देहन्यासे मनश्चक्रे तमूचुः प्रणताः प्रजाः\n",
    "09039014c": "न गन्तव्यं महाप्राज्ञ त्राहि चास्मान्महाभयात्\n",
    "09039015a": "एवमुक्तः प्रत्युवाच ततो गाधिः प्रजास्तदा\n",
    "09039015c": "विश्वस्य जगतो गोप्ता भविष्यति सुतो मम\n",
    "09039016a": "इत्युक्त्वा तु ततो गाधिर्विश्वामित्रं निवेश्य च\n",
    "09039016c": "जगाम त्रिदिवं राजन्विश्वामित्रोऽभवन्नृपः\n",
    "09039016e": "न च शक्नोति पृथिवीं यत्नवानपि रक्षितुम्\n",
    "09039017a": "ततः शुश्राव राजा स राक्षसेभ्यो महाभयम्\n",
    "09039017c": "निर्ययौ नगराच्चापि चतुरङ्गबलान्वितः\n",
    "09039018a": "स गत्वा दूरमध्वानं वसिष्ठाश्रममभ्ययात्\n",
    "09039018c": "तस्य ते सैनिका राजंश्चक्रुस्तत्रानयान्बहून्\n",
    "09039019a": "ततस्तु भगवान्विप्रो वसिष्ठोऽऽश्रममभ्ययात्\n",
    "09039019c": "ददृशे च ततः सर्वं भज्यमानं महावनम्\n",
    "09039020a": "तस्य क्रुद्धो महाराज वसिष्ठो मुनिसत्तमः\n",
    "09039020c": "सृजस्व शबरान्घोरानिति स्वां गामुवाच ह\n",
    "09039021a": "तथोक्ता सासृजद्धेनुः पुरुषान्घोरदर्शनान्\n",
    "09039021c": "ते च तद्बलमासाद्य बभञ्जुः सर्वतोदिशम्\n",
    "09039022a": "तद्दृष्ट्वा विद्रुतं सैन्यं विश्वामित्रस्तु गाधिजः\n",
    "09039022c": "तपः परं मन्यमानस्तपस्येव मनो दधे\n",
    "09039023a": "सोऽस्मिंस्तीर्थवरे राजन्सरस्वत्याः समाहितः\n",
    "09039023c": "नियमैश्चोपवासैश्च कर्शयन्देहमात्मनः\n",
    "09039024a": "जलाहारो वायुभक्षः पर्णाहारश्च सोऽभवत्\n",
    "09039024c": "तथा स्थण्डिलशायी च ये चान्ये नियमाः पृथक्\n",
    "09039025a": "असकृत्तस्य देवास्तु व्रतविघ्नं प्रचक्रिरे\n",
    "09039025c": "न चास्य नियमाद्बुद्धिरपयाति महात्मनः\n",
    "09039026a": "ततः परेण यत्नेन तप्त्वा बहुविधं तपः\n",
    "09039026c": "तेजसा भास्कराकारो गाधिजः समपद्यत\n",
    "09039027a": "तपसा तु तथा युक्तं विश्वामित्रं पितामहः\n",
    "09039027c": "अमन्यत महातेजा वरदो वरमस्य तत्\n",
    "09039028a": "स तु वव्रे वरं राजन्स्यामहं ब्राह्मणस्त्विति\n",
    "09039028c": "तथेति चाब्रवीद्ब्रह्मा सर्वलोकपितामहः\n",
    "09039029a": "स लब्ध्वा तपसोग्रेण ब्राह्मणत्वं महायशाः\n",
    "09039029c": "विचचार महीं कृत्स्नां कृतकामः सुरोपमः\n",
    "09039030a": "तस्मिंस्तीर्थवरे रामः प्रदाय विविधं वसु\n",
    "09039030c": "पयस्विनीस्तथा धेनूर्यानानि शयनानि च\n",
    "09039031a": "तथा वस्त्राण्यलंकारं भक्ष्यं पेयं च शोभनम्\n",
    "09039031c": "अददान्मुदितो राजन्पूजयित्वा द्विजोत्तमान्\n",
    "09039032a": "ययौ राजंस्ततो रामो बकस्याश्रममन्तिकात्\n",
    "09039032c": "यत्र तेपे तपस्तीव्रं दाल्भ्यो बक इति श्रुतिः\n",
    "09040001": "वैशंपायन उवाच\n",
    "09040001a": "ब्रह्मयोनिभिराकीर्णं जगाम यदुनन्दनः\n",
    "09040001c": "यत्र दाल्भ्यो बको राजन्पश्वर्थं सुमहातपाः\n",
    "09040001e": "जुहाव धृतराष्ट्रस्य राष्ट्रं वैचित्रवीर्यिणः\n",
    "09040002a": "तपसा घोररूपेण कर्शयन्देहमात्मनः\n",
    "09040002c": "क्रोधेन महताविष्टो धर्मात्मा वै प्रतापवान्\n",
    "09040003a": "पुरा हि नैमिषेयाणां सत्रे द्वादशवार्षिके\n",
    "09040003c": "वृत्ते विश्वजितोऽन्ते वै पाञ्चालानृषयोऽगमन्\n",
    "09040004a": "तत्रेश्वरमयाचन्त दक्षिणार्थं मनीषिणः\n",
    "09040004c": "बलान्वितान्वत्सतरान्निर्व्याधीनेकविंशतिम्\n",
    "09040005a": "तानब्रवीद्बको वृद्धो विभजध्वं पशूनिति\n",
    "09040005c": "पशूनेतानहं त्यक्त्वा भिक्षिष्ये राजसत्तमम्\n",
    "09040006a": "एवमुक्त्वा ततो राजन्नृषीन्सर्वान्प्रतापवान्\n",
    "09040006c": "जगाम धृतराष्ट्रस्य भवनं ब्राह्मणोत्तमः\n",
    "09040007a": "स समीपगतो भूत्वा धृतराष्ट्रं जनेश्वरम्\n",
    "09040007c": "अयाचत पशून्दाल्भ्यः स चैनं रुषितोऽब्रवीत्\n",
    "09040008a": "यदृच्छया मृता दृष्ट्वा गास्तदा नृपसत्तम\n",
    "09040008c": "एतान्पशून्नय क्षिप्रं ब्रह्मबन्धो यदीच्छसि\n",
    "09040009a": "ऋषिस्त्वथ वचः श्रुत्वा चिन्तयामास धर्मवित्\n",
    "09040009c": "अहो बत नृशंसं वै वाक्यमुक्तोऽस्मि संसदि\n",
    "09040010a": "चिन्तयित्वा मुहूर्तं च रोषाविष्टो द्विजोत्तमः\n",
    "09040010c": "मतिं चक्रे विनाशाय धृतराष्ट्रस्य भूपतेः\n",
    "09040011a": "स उत्कृत्य मृतानां वै मांसानि द्विजसत्तमः\n",
    "09040011c": "जुहाव धृतराष्ट्रस्य राष्ट्रं नरपतेः पुरा\n",
    "09040012a": "अवकीर्णे सरस्वत्यास्तीर्थे प्रज्वाल्य पावकम्\n",
    "09040012c": "बको दाल्भ्यो महाराज नियमं परमास्थितः\n",
    "09040012e": "स तैरेव जुहावास्य राष्ट्रं मांसैर्महातपाः\n",
    "09040013a": "तस्मिंस्तु विधिवत्सत्रे संप्रवृत्ते सुदारुणे\n",
    "09040013c": "अक्षीयत ततो राष्ट्रं धृतराष्ट्रस्य पार्थिव\n",
    "09040014a": "छिद्यमानं यथानन्तं वनं परशुना विभो\n",
    "09040014c": "बभूवापहतं तच्चाप्यवकीर्णमचेतनम्\n",
    "09040015a": "दृष्ट्वा तदवकीर्णं तु राष्ट्रं स मनुजाधिपः\n",
    "09040015c": "बभूव दुर्मना राजंश्चिन्तयामास च प्रभुः\n",
    "09040016a": "मोक्षार्थमकरोद्यत्नं ब्राह्मणैः सहितः पुरा\n",
    "09040016c": "अथासौ पार्थिवः खिन्नस्ते च विप्रास्तदा नृप\n",
    "09040017a": "यदा चापि न शक्नोति राष्ट्रं मोचयितुं नृप\n",
    "09040017c": "अथ वैप्राश्निकांस्तत्र पप्रच्छ जनमेजय\n",
    "09040018a": "ततो वैप्राश्निकाः प्राहुः पशुविप्रकृतस्त्वया\n",
    "09040018c": "मांसैरभिजुहोतीति तव राष्ट्रं मुनिर्बकः\n",
    "09040019a": "तेन ते हूयमानस्य राष्ट्रस्यास्य क्षयो महान्\n",
    "09040019c": "तस्यैतत्तपसः कर्म येन ते ह्यनयो महान्\n",
    "09040019e": "अपां कुञ्जे सरस्वत्यास्तं प्रसादय पार्थिव\n",
    "09040020a": "सरस्वतीं ततो गत्वा स राजा बकमब्रवीत्\n",
    "09040020c": "निपत्य शिरसा भूमौ प्राञ्जलिर्भरतर्षभ\n",
    "09040021a": "प्रसादये त्वा भगवन्नपराधं क्षमस्व मे\n",
    "09040021c": "मम दीनस्य लुब्धस्य मौर्ख्येण हतचेतसः\n",
    "09040021e": "त्वं गतिस्त्वं च मे नाथः प्रसादं कर्तुमर्हसि\n",
    "09040022a": "तं तथा विलपन्तं तु शोकोपहतचेतसम्\n",
    "09040022c": "दृष्ट्वा तस्य कृपा जज्ञे राष्ट्रं तच्च व्यमोचयत्\n",
    "09040023a": "ऋषिः प्रसन्नस्तस्याभूत्संरम्भं च विहाय सः\n",
    "09040023c": "मोक्षार्थं तस्य राष्ट्रस्य जुहाव पुनराहुतिम्\n",
    "09040024a": "मोक्षयित्वा ततो राष्ट्रं प्रतिगृह्य पशून्बहून्\n",
    "09040024c": "हृष्टात्मा नैमिषारण्यं जगाम पुनरेव हि\n",
    "09040025a": "धृतराष्ट्रोऽपि धर्मात्मा स्वस्थचेता महामनाः\n",
    "09040025c": "स्वमेव नगरं राजा प्रतिपेदे महर्द्धिमत्\n",
    "09040026a": "तत्र तीर्थे महाराज बृहस्पतिरुदारधीः\n",
    "09040026c": "असुराणामभावाय भावाय च दिवौकसाम्\n",
    "09040027a": "मांसैरपि जुहावेष्टिमक्षीयन्त ततोऽसुराः\n",
    "09040027c": "दैवतैरपि संभग्ना जितकाशिभिराहवे\n",
    "09040028a": "तत्रापि विधिवद्दत्त्वा ब्राह्मणेभ्यो महायशाः\n",
    "09040028c": "वाजिनः कुञ्जरांश्चैव रथांश्चाश्वतरीयुतान्\n",
    "09040029a": "रत्नानि च महार्हाणि धनं धान्यं च पुष्कलम्\n",
    "09040029c": "ययौ तीर्थं महाबाहुर्यायातं पृथिवीपते\n",
    "09040030a": "यत्र यज्ञे ययातेस्तु महाराज सरस्वती\n",
    "09040030c": "सर्पिः पयश्च सुस्राव नाहुषस्य महात्मनः\n",
    "09040031a": "तत्रेष्ट्वा पुरुषव्याघ्रो ययातिः पृथिवीपतिः\n",
    "09040031c": "आक्रामदूर्ध्वं मुदितो लेभे लोकांश्च पुष्कलान्\n",
    "09040032a": "ययातेर्यजमानस्य यत्र राजन्सरस्वती\n",
    "09040032c": "प्रसृता प्रददौ कामान्ब्राह्मणानां महात्मनाम्\n",
    "09040033a": "यत्र यत्र हि यो विप्रो यान्यान्कामानभीप्सति\n",
    "09040033c": "तत्र तत्र सरिच्छ्रेष्ठा ससर्ज सुबहून्रसान्\n",
    "09040034a": "तत्र देवाः सगन्धर्वाः प्रीता यज्ञस्य संपदा\n",
    "09040034c": "विस्मिता मानुषाश्चासन्दृष्ट्वा तां यज्ञसंपदम्\n",
    "09040035a": "ततस्तालकेतुर्महाधर्मसेतु;र्महात्मा कृतात्मा महादाननित्यः\n",
    "09040035c": "वसिष्ठापवाहं महाभीमवेगं; धृतात्मा जितात्मा समभ्याजगाम\n",
    "09041001": "जनमेजय उवाच\n",
    "09041001a": "वसिष्ठस्यापवाहो वै भीमवेगः कथं नु सः\n",
    "09041001c": "किमर्थं च सरिच्छ्रेष्ठा तमृषिं प्रत्यवाहयत्\n",
    "09041002a": "केन चास्याभवद्वैरं कारणं किं च तत्प्रभो\n",
    "09041002c": "शंस पृष्टो महाप्राज्ञ न हि तृप्यामि कथ्यताम्\n",
    "09041003": "वैशंपायन उवाच\n",
    "09041003a": "विश्वामित्रस्य चैवर्षेर्वसिष्ठस्य च भारत\n",
    "09041003c": "भृशं वैरमभूद्राजंस्तपःस्पर्धाकृतं महत्\n",
    "09041004a": "आश्रमो वै वसिष्ठस्य स्थाणुतीर्थेऽभवन्महान्\n",
    "09041004c": "पूर्वतः पश्चिमश्चासीद्विश्वामित्रस्य धीमतः\n",
    "09041005a": "यत्र स्थाणुर्महाराज तप्तवान्सुमहत्तपः\n",
    "09041005c": "यत्रास्य कर्म तद्घोरं प्रवदन्ति मनीषिणः\n",
    "09041006a": "यत्रेष्ट्वा भगवान्स्थाणुः पूजयित्वा सरस्वतीम्\n",
    "09041006c": "स्थापयामास तत्तीर्थं स्थाणुतीर्थमिति प्रभो\n",
    "09041007a": "तत्र सर्वे सुराः स्कन्दमभ्यषिञ्चन्नराधिप\n",
    "09041007c": "सेनापत्येन महता सुरारिविनिबर्हणम्\n",
    "09041008a": "तस्मिन्सरस्वतीतीर्थे विश्वामित्रो महामुनिः\n",
    "09041008c": "वसिष्ठं चालयामास तपसोग्रेण तच्छृणु\n",
    "09041009a": "विश्वामित्रवसिष्ठौ तावहन्यहनि भारत\n",
    "09041009c": "स्पर्धां तपःकृतां तीव्रां चक्रतुस्तौ तपोधनौ\n",
    "09041010a": "तत्राप्यधिकसंतापो विश्वामित्रो महामुनिः\n",
    "09041010c": "दृष्ट्वा तेजो वसिष्ठस्य चिन्तामभिजगाम ह\n",
    "09041010e": "तस्य बुद्धिरियं ह्यासीद्धर्मनित्यस्य भारत\n",
    "09041011a": "इयं सरस्वती तूर्णं मत्समीपं तपोधनम्\n",
    "09041011c": "आनयिष्यति वेगेन वसिष्ठं जपतां वरम्\n",
    "09041011e": "इहागतं द्विजश्रेष्ठं हनिष्यामि न संशयः\n",
    "09041012a": "एवं निश्चित्य भगवान्विश्वामित्रो महामुनिः\n",
    "09041012c": "सस्मार सरितां श्रेष्ठां क्रोधसंरक्तलोचनः\n",
    "09041013a": "सा ध्याता मुनिना तेन व्याकुलत्वं जगाम ह\n",
    "09041013c": "जज्ञे चैनं महावीर्यं महाकोपं च भामिनी\n",
    "09041014a": "तत एनं वेपमाना विवर्णा प्राञ्जलिस्तदा\n",
    "09041014c": "उपतस्थे मुनिवरं विश्वामित्रं सरस्वती\n",
    "09041015a": "हतवीरा यथा नारी साभवद्दुःखिता भृशम्\n",
    "09041015c": "ब्रूहि किं करवाणीति प्रोवाच मुनिसत्तमम्\n",
    "09041016a": "तामुवाच मुनिः क्रुद्धो वसिष्ठं शीघ्रमानय\n",
    "09041016c": "यावदेनं निहन्म्यद्य तच्छ्रुत्वा व्यथिता नदी\n",
    "09041017a": "साञ्जलिं तु ततः कृत्वा पुण्डरीकनिभेक्षणा\n",
    "09041017c": "विव्यथे सुविरूढेव लता वायुसमीरिता\n",
    "09041018a": "तथागतां तु तां दृष्ट्वा वेपमानां कृताञ्जलिम्\n",
    "09041018c": "विश्वामित्रोऽब्रवीत्क्रुद्धो वसिष्ठं शीघ्रमानय\n",
    "09041019a": "ततो भीता सरिच्छ्रेष्ठा चिन्तयामास भारत\n",
    "09041019c": "उभयोः शापयोर्भीता कथमेतद्भविष्यति\n",
    "09041020a": "साभिगम्य वसिष्ठं तु इममर्थमचोदयत्\n",
    "09041020c": "यदुक्ता सरितां श्रेष्ठा विश्वामित्रेण धीमता\n",
    "09041021a": "उभयोः शापयोर्भीता वेपमाना पुनः पुनः\n",
    "09041021c": "चिन्तयित्वा महाशापमृषिवित्रासिता भृशम्\n",
    "09041022a": "तां कृशां च विवर्णां च दृष्ट्वा चिन्तासमन्विताम्\n",
    "09041022c": "उवाच राजन्धर्मात्मा वसिष्ठो द्विपदां वरः\n",
    "09041023a": "त्राह्यात्मानं सरिच्छ्रेष्ठे वह मां शीघ्रगामिनी\n",
    "09041023c": "विश्वामित्रः शपेद्धि त्वां मा कृथास्त्वं विचारणाम्\n",
    "09041024a": "तस्य तद्वचनं श्रुत्वा कृपाशीलस्य सा सरित्\n",
    "09041024c": "चिन्तयामास कौरव्य किं कृतं सुकृतं भवेत्\n",
    "09041025a": "तस्याश्चिन्ता समुत्पन्ना वसिष्ठो मय्यतीव हि\n",
    "09041025c": "कृतवान्हि दयां नित्यं तस्य कार्यं हितं मया\n",
    "09041026a": "अथ कूले स्वके राजञ्जपन्तमृषिसत्तमम्\n",
    "09041026c": "जुह्वानं कौशिकं प्रेक्ष्य सरस्वत्यभ्यचिन्तयत्\n",
    "09041027a": "इदमन्तरमित्येव ततः सा सरितां वरा\n",
    "09041027c": "कूलापहारमकरोत्स्वेन वेगेन सा सरित्\n",
    "09041028a": "तेन कूलापहारेण मैत्रावरुणिरौह्यत\n",
    "09041028c": "उह्यमानश्च तुष्टाव तदा राजन्सरस्वतीम्\n",
    "09041029a": "पितामहस्य सरसः प्रवृत्तासि सरस्वति\n",
    "09041029c": "व्याप्तं चेदं जगत्सर्वं तवैवाम्भोभिरुत्तमैः\n",
    "09041030a": "त्वमेवाकाशगा देवि मेघेषूत्सृजसे पयः\n",
    "09041030c": "सर्वाश्चापस्त्वमेवेति त्वत्तो वयमधीमहे\n",
    "09041031a": "पुष्टिर्द्युतिस्तथा कीर्तिः सिद्धिर्वृद्धिरुमा तथा\n",
    "09041031c": "त्वमेव वाणी स्वाहा त्वं त्वय्यायत्तमिदं जगत्\n",
    "09041031e": "त्वमेव सर्वभूतेषु वससीह चतुर्विधा\n",
    "09041032a": "एवं सरस्वती राजन्स्तूयमाना महर्षिणा\n",
    "09041032c": "वेगेनोवाह तं विप्रं विश्वामित्राश्रमं प्रति\n",
    "09041032e": "न्यवेदयत चाभीक्ष्णं विश्वामित्राय तं मुनिम्\n",
    "09041033a": "तमानीतं सरस्वत्या दृष्ट्वा कोपसमन्वितः\n",
    "09041033c": "अथान्वेषत्प्रहरणं वसिष्ठान्तकरं तदा\n",
    "09041034a": "तं तु क्रुद्धमभिप्रेक्ष्य ब्रह्महत्याभयान्नदी\n",
    "09041034c": "अपोवाह वसिष्ठं तु प्राचीं दिशमतन्द्रिता\n",
    "09041034e": "उभयोः कुर्वती वाक्यं वञ्चयित्वा तु गाधिजम्\n",
    "09041035a": "ततोऽपवाहितं दृष्ट्वा वसिष्ठमृषिसत्तमम्\n",
    "09041035c": "अब्रवीदथ संक्रुद्धो विश्वामित्रो ह्यमर्षणः\n",
    "09041036a": "यस्मान्मा त्वं सरिच्छ्रेष्ठे वञ्चयित्वा पुनर्गता\n",
    "09041036c": "शोणितं वह कल्याणि रक्षोग्रामणिसंमतम्\n",
    "09041037a": "ततः सरस्वती शप्ता विश्वामित्रेण धीमता\n",
    "09041037c": "अवहच्छोणितोन्मिश्रं तोयं संवत्सरं तदा\n",
    "09041038a": "अथर्षयश्च देवाश्च गन्धर्वाप्सरसस्तथा\n",
    "09041038c": "सरस्वतीं तथा दृष्ट्वा बभूवुर्भृशदुःखिताः\n",
    "09041039a": "एवं वसिष्ठापवाहो लोके ख्यातो जनाधिप\n",
    "09041039c": "आगच्छच्च पुनर्मार्गं स्वमेव सरितां वरा\n",
    "09042001": "वैशंपायन उवाच\n",
    "09042001a": "सा शप्ता तेन क्रुद्धेन विश्वामित्रेण धीमता\n",
    "09042001c": "तस्मिंस्तीर्थवरे शुभ्रे शोणितं समुपावहत्\n",
    "09042002a": "अथाजग्मुस्ततो राजन्राक्षसास्तत्र भारत\n",
    "09042002c": "तत्र ते शोणितं सर्वे पिबन्तः सुखमासते\n",
    "09042003a": "तृप्ताश्च सुभृशं तेन सुखिता विगतज्वराः\n",
    "09042003c": "नृत्यन्तश्च हसन्तश्च यथा स्वर्गजितस्तथा\n",
    "09042004a": "कस्यचित्त्वथ कालस्य ऋषयः सतपोधनाः\n",
    "09042004c": "तीर्थयात्रां समाजग्मुः सरस्वत्यां महीपते\n",
    "09042005a": "तेषु सर्वेषु तीर्थेषु आप्लुत्य मुनिपुंगवाः\n",
    "09042005c": "प्राप्य प्रीतिं परां चापि तपोलुब्धा विशारदाः\n",
    "09042005e": "प्रययुर्हि ततो राजन्येन तीर्थं हि तत्तथा\n",
    "09042006a": "अथागम्य महाभागास्तत्तीर्थं दारुणं तदा\n",
    "09042006c": "दृष्ट्वा तोयं सरस्वत्याः शोणितेन परिप्लुतम्\n",
    "09042006e": "पीयमानं च रक्षोभिर्बहुभिर्नृपसत्तम\n",
    "09042007a": "तान्दृष्ट्वा राक्षसान्राजन्मुनयः संशितव्रताः\n",
    "09042007c": "परित्राणे सरस्वत्याः परं यत्नं प्रचक्रिरे\n",
    "09042008a": "ते तु सर्वे महाभागाः समागम्य महाव्रताः\n",
    "09042008c": "आहूय सरितां श्रेष्ठामिदं वचनमब्रुवन्\n",
    "09042009a": "कारणं ब्रूहि कल्याणि किमर्थं ते ह्रदो ह्ययम्\n",
    "09042009c": "एवमाकुलतां यातः श्रुत्वा पास्यामहे वयम्\n",
    "09042010a": "ततः सा सर्वमाचष्ट यथावृत्तं प्रवेपती\n",
    "09042010c": "दुःखितामथ तां दृष्ट्वा त ऊचुर्वै तपोधनाः\n",
    "09042011a": "कारणं श्रुतमस्माभिः शापश्चैव श्रुतोऽनघे\n",
    "09042011c": "करिष्यन्ति तु यत्प्राप्तं सर्व एव तपोधनाः\n",
    "09042012a": "एवमुक्त्वा सरिच्छ्रेष्ठामूचुस्तेऽथ परस्परम्\n",
    "09042012c": "विमोचयामहे सर्वे शापादेतां सरस्वतीम्\n",
    "09042013a": "तेषां तु वचनादेव प्रकृतिस्था सरस्वती\n",
    "09042013c": "प्रसन्नसलिला जज्ञे यथा पूर्वं तथैव हि\n",
    "09042013e": "विमुक्ता च सरिच्छ्रेष्ठा विबभौ सा यथा पुरा\n",
    "09042014a": "दृष्ट्वा तोयं सरस्वत्या मुनिभिस्तैस्तथा कृतम्\n",
    "09042014c": "कृताञ्जलीस्ततो राजन्राक्षसाः क्षुधयार्दिताः\n",
    "09042014e": "ऊचुस्तान्वै मुनीन्सर्वान्कृपायुक्तान्पुनः पुनः\n",
    "09042015a": "वयं हि क्षुधिताश्चैव धर्माद्धीनाश्च शाश्वतात्\n",
    "09042015c": "न च नः कामकारोऽयं यद्वयं पापकारिणः\n",
    "09042016a": "युष्माकं चाप्रसादेन दुष्कृतेन च कर्मणा\n",
    "09042016c": "पक्षोऽयं वर्धतेऽस्माकं यतः स्म ब्रह्मराक्षसाः\n",
    "09042017a": "एवं हि वैश्यशूद्राणां क्षत्रियाणां तथैव च\n",
    "09042017c": "ये ब्राह्मणान्प्रद्विषन्ति ते भवन्तीह राक्षसाः\n",
    "09042018a": "आचार्यमृत्विजं चैव गुरुं वृद्धजनं तथा\n",
    "09042018c": "प्राणिनो येऽवमन्यन्ते ते भवन्तीह राक्षसाः\n",
    "09042018e": "योषितां चैव पापानां योनिदोषेण वर्धते\n",
    "09042019a": "तत्कुरुध्वमिहास्माकं कारुण्यं द्विजसत्तमाः\n",
    "09042019c": "शक्ता भवन्तः सर्वेषां लोकानामपि तारणे\n",
    "09042020a": "तेषां ते मुनयः श्रुत्वा तुष्टुवुस्तां महानदीम्\n",
    "09042020c": "मोक्षार्थं रक्षसां तेषामूचुः प्रयतमानसाः\n",
    "09042021a": "क्षुतकीटावपन्नं च यच्चोच्छिष्टाशितं भवेत्\n",
    "09042021c": "केशावपन्नमाधूतमारुग्णमपि यद्भवेत्\n",
    "09042021e": "श्वभिः संस्पृष्टमन्नं च भागोऽसौ रक्षसामिह\n",
    "09042022a": "तस्माज्ज्ञात्वा सदा विद्वानेतान्यन्नानि वर्जयेत्\n",
    "09042022c": "राक्षसान्नमसौ भुङ्क्ते यो भुङ्क्ते ह्यन्नमीदृशम्\n",
    "09042023a": "शोधयित्वा ततस्तीर्थमृषयस्ते तपोधनाः\n",
    "09042023c": "मोक्षार्थं राक्षसानां च नदीं तां प्रत्यचोदयन्\n",
    "09042024a": "महर्षीणां मतं ज्ञात्वा ततः सा सरितां वरा\n",
    "09042024c": "अरुणामानयामास स्वां तनुं पुरुषर्षभ\n",
    "09042025a": "तस्यां ते राक्षसाः स्नात्वा तनूस्त्यक्त्वा दिवं गताः\n",
    "09042025c": "अरुणायां महाराज ब्रह्महत्यापहा हि सा\n",
    "09042026a": "एतमर्थमभिज्ञाय देवराजः शतक्रतुः\n",
    "09042026c": "तस्मिंस्तीर्थवरे स्नात्वा विमुक्तः पाप्मना किल\n",
    "09042027": "जनमेजय उवाच\n",
    "09042027a": "किमर्थं भगवाञ्शक्रो ब्रह्महत्यामवाप्तवान्\n",
    "09042027c": "कथमस्मिंश्च तीर्थे वै आप्लुत्याकल्मषोऽभवत्\n",
    "09042028": "वैशंपायन उवाच\n",
    "09042028a": "शृणुष्वैतदुपाख्यानं यथावृत्तं जनेश्वर\n",
    "09042028c": "यथा बिभेद समयं नमुचेर्वासवः पुरा\n",
    "09042029a": "नमुचिर्वासवाद्भीतः सूर्यरश्मिं समाविशत्\n",
    "09042029c": "तेनेन्द्रः सख्यमकरोत्समयं चेदमब्रवीत्\n",
    "09042030a": "नार्द्रेण त्वा न शुष्केण न रात्रौ नापि वाहनि\n",
    "09042030c": "वधिष्याम्यसुरश्रेष्ठ सखे सत्येन ते शपे\n",
    "09042031a": "एवं स कृत्वा समयं सृष्ट्वा नीहारमीश्वरः\n",
    "09042031c": "चिच्छेदास्य शिरो राजन्नपां फेनेन वासवः\n",
    "09042032a": "तच्छिरो नमुचेश्छिन्नं पृष्ठतः शक्रमन्वयात्\n",
    "09042032c": "हे मित्रहन्पाप इति ब्रुवाणं शक्रमन्तिकात्\n",
    "09042033a": "एवं स शिरसा तेन चोद्यमानः पुनः पुनः\n",
    "09042033c": "पितामहाय संतप्त एवमर्थं न्यवेदयत्\n",
    "09042034a": "तमब्रवील्लोकगुरुररुणायां यथाविधि\n",
    "09042034c": "इष्ट्वोपस्पृश देवेन्द्र ब्रह्महत्यापहा हि सा\n",
    "09042035a": "इत्युक्तः स सरस्वत्याः कुञ्जे वै जनमेजय\n",
    "09042035c": "इष्ट्वा यथावद्बलभिदरुणायामुपास्पृशत्\n",
    "09042036a": "स मुक्तः पाप्मना तेन ब्रह्महत्याकृतेन ह\n",
    "09042036c": "जगाम संहृष्टमनास्त्रिदिवं त्रिदशेश्वरः\n",
    "09042037a": "शिरस्तच्चापि नमुचेस्तत्रैवाप्लुत्य भारत\n",
    "09042037c": "लोकान्कामदुघान्प्राप्तमक्षयान्राजसत्तम\n",
    "09042038a": "तत्राप्युपस्पृश्य बलो महात्मा; दत्त्वा च दानानि पृथग्विधानि\n",
    "09042038c": "अवाप्य धर्मं परमार्यकर्मा; जगाम सोमस्य महत्स तीर्थम्\n",
    "09042039a": "यत्रायजद्राजसूयेन सोमः; साक्षात्पुरा विधिवत्पार्थिवेन्द्र\n",
    "09042039c": "अत्रिर्धीमान्विप्रमुख्यो बभूव; होता यस्मिन्क्रतुमुख्ये महात्मा\n",
    "09042040a": "यस्यान्तेऽभूत्सुमहान्दानवानां; दैतेयानां राक्षसानां च देवैः\n",
    "09042040c": "स संग्रामस्तारकाख्यः सुतीव्रो; यत्र स्कन्दस्तारकाख्यं जघान\n",
    "09042041a": "सेनापत्यं लब्धवान्देवतानां; महासेनो यत्र दैत्यान्तकर्ता\n",
    "09042041c": "साक्षाच्चात्र न्यवसत्कार्त्तिकेयः; सदा कुमारो यत्र स प्लक्षराजः\n",
    "09043001": "जनमेजय उवाच\n",
    "09043001a": "सरस्वत्याः प्रभावोऽयमुक्तस्ते द्विजसत्तम\n",
    "09043001c": "कुमारस्याभिषेकं तु ब्रह्मन्व्याख्यातुमर्हसि\n",
    "09043002a": "यस्मिन्काले च देशे च यथा च वदतां वर\n",
    "09043002c": "यैश्चाभिषिक्तो भगवान्विधिना येन च प्रभुः\n",
    "09043003a": "स्कन्दो यथा च दैत्यानामकरोत्कदनं महत्\n",
    "09043003c": "तथा मे सर्वमाचक्ष्व परं कौतूहलं हि मे\n",
    "09043004": "वैशंपायन उवाच\n",
    "09043004a": "कुरुवंशस्य सदृशमिदं कौतूहलं तव\n",
    "09043004c": "हर्षमुत्पादयत्येतद्वचो मे जनमेजय\n",
    "09043005a": "हन्त ते कथयिष्यामि शृण्वानस्य जनाधिप\n",
    "09043005c": "अभिषेकं कुमारस्य प्रभावं च महात्मनः\n",
    "09043006a": "तेजो माहेश्वरं स्कन्नमग्नौ प्रपतितं पुरा\n",
    "09043006c": "तत्सर्वभक्षो भगवान्नाशकद्दग्धुमक्षयम्\n",
    "09043007a": "तेनासीदति तेजस्वी दीप्तिमान्हव्यवाहनः\n",
    "09043007c": "न चैव धारयामास गर्भं तेजोमयं तदा\n",
    "09043008a": "स गङ्गामभिसंगम्य नियोगाद्ब्रह्मणः प्रभुः\n",
    "09043008c": "गर्भमाहितवान्दिव्यं भास्करोपमतेजसम्\n",
    "09043009a": "अथ गङ्गापि तं गर्भमसहन्ती विधारणे\n",
    "09043009c": "उत्ससर्ज गिरौ रम्ये हिमवत्यमरार्चिते\n",
    "09043010a": "स तत्र ववृधे लोकानावृत्य ज्वलनात्मजः\n",
    "09043010c": "ददृशुर्ज्वलनाकारं तं गर्भमथ कृत्तिकाः\n",
    "09043011a": "शरस्तम्बे महात्मानमनलात्मजमीश्वरम्\n",
    "09043011c": "ममायमिति ताः सर्वाः पुत्रार्थिन्योऽभिचक्रमुः\n",
    "09043012a": "तासां विदित्वा भावं तं मातॄणां भगवान्प्रभुः\n",
    "09043012c": "प्रस्नुतानां पयः षड्भिर्वदनैरपिबत्तदा\n",
    "09043013a": "तं प्रभावं समालक्ष्य तस्य बालस्य कृत्तिकाः\n",
    "09043013c": "परं विस्मयमापन्ना देव्यो दिव्यवपुर्धराः\n",
    "09043014a": "यत्रोत्सृष्टः स भगवान्गङ्गया गिरिमूर्धनि\n",
    "09043014c": "स शैलः काञ्चनः सर्वः संबभौ कुरुसत्तम\n",
    "09043015a": "वर्धता चैव गर्भेण पृथिवी तेन रञ्जिता\n",
    "09043015c": "अतश्च सर्वे संवृत्ता गिरयः काञ्चनाकराः\n",
    "09043016a": "कुमारश्च महावीर्यः कार्त्तिकेय इति स्मृतः\n",
    "09043016c": "गाङ्गेयः पूर्वमभवन्महायोगबलान्वितः\n",
    "09043017a": "स देवस्तपसा चैव वीर्येण च समन्वितः\n",
    "09043017c": "ववृधेऽतीव राजेन्द्र चन्द्रवत्प्रियदर्शनः\n",
    "09043018a": "स तस्मिन्काञ्चने दिव्ये शरस्तम्बे श्रिया वृतः\n",
    "09043018c": "स्तूयमानस्तदा शेते गन्धर्वैर्मुनिभिस्तथा\n",
    "09043019a": "तथैनमन्वनृत्यन्त देवकन्याः सहस्रशः\n",
    "09043019c": "दिव्यवादित्रनृत्तज्ञाः स्तुवन्त्यश्चारुदर्शनाः\n",
    "09043020a": "अन्वास्ते च नदी देवं गङ्गा वै सरितां वरा\n",
    "09043020c": "दधार पृथिवी चैनं बिभ्रती रूपमुत्तमम्\n",
    "09043021a": "जातकर्मादिकास्तस्य क्रियाश्चक्रे बृहस्पतिः\n",
    "09043021c": "वेदश्चैनं चतुर्मूर्तिरुपतस्थे कृताञ्जलिः\n",
    "09043022a": "धनुर्वेदश्चतुष्पादः शस्त्रग्रामः ससंग्रहः\n",
    "09043022c": "तत्रैनं समुपातिष्ठत्साक्षाद्वाणी च केवला\n",
    "09043023a": "स ददर्श महावीर्यं देवदेवमुमापतिम्\n",
    "09043023c": "शैलपुत्र्या सहासीनं भूतसंघशतैर्वृतम्\n",
    "09043024a": "निकाया भूतसंघानां परमाद्भुतदर्शनाः\n",
    "09043024c": "विकृता विकृताकारा विकृताभरणध्वजाः\n",
    "09043025a": "व्याघ्रसिंहर्क्षवदना बिडालमकराननाः\n",
    "09043025c": "वृषदंशमुखाश्चान्ये गजोष्ट्रवदनास्तथा\n",
    "09043026a": "उलूकवदनाः केचिद्गृध्रगोमायुदर्शनाः\n",
    "09043026c": "क्रौञ्चपारावतनिभैर्वदनै राङ्कवैरपि\n",
    "09043027a": "श्वाविच्छल्यकगोधानां खरैडकगवां तथा\n",
    "09043027c": "सदृशानि वपूंष्यन्ये तत्र तत्र व्यधारयन्\n",
    "09043028a": "केचिच्छैलाम्बुदप्रख्याश्चक्रालातगदायुधाः\n",
    "09043028c": "केचिदञ्जनपुञ्जाभाः केचिच्छ्वेताचलप्रभाः\n",
    "09043029a": "सप्तमातृगणाश्चैव समाजग्मुर्विशां पते\n",
    "09043029c": "साध्या विश्वेऽथ मरुतो वसवः पितरस्तथा\n",
    "09043030a": "रुद्रादित्यास्तथा सिद्धा भुजगा दानवाः खगाः\n",
    "09043030c": "ब्रह्मा स्वयंभूर्भगवान्सपुत्रः सह विष्णुना\n",
    "09043031a": "शक्रस्तथाभ्ययाद्द्रष्टुं कुमारवरमच्युतम्\n",
    "09043031c": "नारदप्रमुखाश्चापि देवगन्धर्वसत्तमाः\n",
    "09043032a": "देवर्षयश्च सिद्धाश्च बृहस्पतिपुरोगमाः\n",
    "09043032c": "ऋभवो नाम वरदा देवानामपि देवताः\n",
    "09043032e": "तेऽपि तत्र समाजग्मुर्यामा धामाश्च सर्वशः\n",
    "09043033a": "स तु बालोऽपि भगवान्महायोगबलान्वितः\n",
    "09043033c": "अभ्याजगाम देवेशं शूलहस्तं पिनाकिनम्\n",
    "09043034a": "तमाव्रजन्तमालक्ष्य शिवस्यासीन्मनोगतम्\n",
    "09043034c": "युगपच्छैलपुत्र्याश्च गङ्गायाः पावकस्य च\n",
    "09043035a": "किं नु पूर्वमयं बालो गौरवादभ्युपैष्यति\n",
    "09043035c": "अपि मामिति सर्वेषां तेषामासीन्मनोगतम्\n",
    "09043036a": "तेषामेतमभिप्रायं चतुर्णामुपलक्ष्य सः\n",
    "09043036c": "युगपद्योगमास्थाय ससर्ज विविधास्तनूः\n",
    "09043037a": "ततोऽभवच्चतुर्मूर्तिः क्षणेन भगवान्प्रभुः\n",
    "09043037c": "स्कन्दः शाखो विशाखश्च नैगमेषश्च पृष्ठतः\n",
    "09043038a": "एवं स कृत्वा ह्यात्मानं चतुर्धा भगवान्प्रभुः\n",
    "09043038c": "यतो रुद्रस्ततः स्कन्दो जगामाद्भुतदर्शनः\n",
    "09043039a": "विशाखस्तु ययौ येन देवी गिरिवरात्मजा\n",
    "09043039c": "शाखो ययौ च भगवान्वायुमूर्तिर्विभावसुम्\n",
    "09043039e": "नैगमेषोऽगमद्गङ्गां कुमारः पावकप्रभः\n",
    "09043040a": "सर्वे भास्वरदेहास्ते चत्वारः समरूपिणः\n",
    "09043040c": "तान्समभ्ययुरव्यग्रास्तदद्भुतमिवाभवत्\n",
    "09043041a": "हाहाकारो महानासीद्देवदानवरक्षसाम्\n",
    "09043041c": "तद्दृष्ट्वा महदाश्चर्यमद्भुतं रोमहर्षणम्\n",
    "09043042a": "ततो रुद्रश्च देवी च पावकश्च पितामहम्\n",
    "09043042c": "गङ्गया सहिताः सर्वे प्रणिपेतुर्जगत्पतिम्\n",
    "09043043a": "प्रणिपत्य ततस्ते तु विधिवद्राजपुंगव\n",
    "09043043c": "इदमूचुर्वचो राजन्कार्त्तिकेयप्रियेप्सया\n",
    "09043044a": "अस्य बालस्य भगवन्नाधिपत्यं यथेप्सितम्\n",
    "09043044c": "अस्मत्प्रियार्थं देवेश सदृशं दातुमर्हसि\n",
    "09043045a": "ततः स भगवान्धीमान्सर्वलोकपितामहः\n",
    "09043045c": "मनसा चिन्तयामास किमयं लभतामिति\n",
    "09043046a": "ऐश्वर्याणि हि सर्वाणि देवगन्धर्वरक्षसाम्\n",
    "09043046c": "भूतयक्षविहंगानां पन्नगानां च सर्वशः\n",
    "09043047a": "पूर्वमेवादिदेशासौ निकायेषु महात्मनाम्\n",
    "09043047c": "समर्थं च तमैश्वर्ये महामतिरमन्यत\n",
    "09043048a": "ततो मुहूर्तं स ध्यात्वा देवानां श्रेयसि स्थितः\n",
    "09043048c": "सेनापत्यं ददौ तस्मै सर्वभूतेषु भारत\n",
    "09043049a": "सर्वदेवनिकायानां ये राजानः परिश्रुताः\n",
    "09043049c": "तान्सर्वान्व्यादिदेशास्मै सर्वभूतपितामहः\n",
    "09043050a": "ततः कुमारमादाय देवा ब्रह्मपुरोगमाः\n",
    "09043050c": "अभिषेकार्थमाजग्मुः शैलेन्द्रं सहितास्ततः\n",
    "09043051a": "पुण्यां हैमवतीं देवीं सरिच्छ्रेष्ठां सरस्वतीम्\n",
    "09043051c": "समन्तपञ्चके या वै त्रिषु लोकेषु विश्रुता\n",
    "09043052a": "तत्र तीरे सरस्वत्याः पुण्ये सर्वगुणान्विते\n",
    "09043052c": "निषेदुर्देवगन्धर्वाः सर्वे संपूर्णमानसाः\n",
    "09044001": "वैशंपायन उवाच\n",
    "09044001a": "ततोऽभिषेकसंभारान्सर्वान्संभृत्य शास्त्रतः\n",
    "09044001c": "बृहस्पतिः समिद्धेऽग्नौ जुहावाज्यं यथाविधि\n",
    "09044002a": "ततो हिमवता दत्ते मणिप्रवरशोभिते\n",
    "09044002c": "दिव्यरत्नाचिते दिव्ये निषण्णः परमासने\n",
    "09044003a": "सर्वमङ्गलसंभारैर्विधिमन्त्रपुरस्कृतम्\n",
    "09044003c": "आभिषेचनिकं द्रव्यं गृहीत्वा देवतागणाः\n",
    "09044004a": "इन्द्राविष्णू महावीर्यौ सूर्याचन्द्रमसौ तथा\n",
    "09044004c": "धाता चैव विधाता च तथा चैवानिलानलौ\n",
    "09044005a": "पूष्णा भगेनार्यम्णा च अंशेन च विवस्वता\n",
    "09044005c": "रुद्रश्च सहितो धीमान्मित्रेण वरुणेन च\n",
    "09044006a": "रुद्रैर्वसुभिरादित्यैरश्विभ्यां च वृतः प्रभुः\n",
    "09044006c": "विश्वेदेवैर्मरुद्भिश्च साध्यैश्च पितृभिः सह\n",
    "09044007a": "गन्धर्वैरप्सरोभिश्च यक्षराक्षसपन्नगैः\n",
    "09044007c": "देवर्षिभिरसंख्येयैस्तथा ब्रह्मर्षिभिर्वरैः\n",
    "09044008a": "वैखानसैर्वालखिल्यैर्वाय्वाहारैर्मरीचिपैः\n",
    "09044008c": "भृगुभिश्चाङ्गिरोभिश्च यतिभिश्च महात्मभिः\n",
    "09044008e": "सर्वैर्विद्याधरैः पुण्यैर्योगसिद्धैस्तथा वृतः\n",
    "09044009a": "पितामहः पुलस्त्यश्च पुलहश्च महातपाः\n",
    "09044009c": "अङ्गिराः कश्यपोऽत्रिश्च मरीचिर्भृगुरेव च\n",
    "09044010a": "क्रतुर्हरः प्रचेताश्च मनुर्दक्षस्तथैव च\n",
    "09044010c": "ऋतवश्च ग्रहाश्चैव ज्योतींषि च विशां पते\n",
    "09044011a": "मूर्तिमत्यश्च सरितो वेदाश्चैव सनातनाः\n",
    "09044011c": "समुद्राश्च ह्रदाश्चैव तीर्थानि विविधानि च\n",
    "09044011e": "पृथिवी द्यौर्दिशश्चैव पादपाश्च जनाधिप\n",
    "09044012a": "अदितिर्देवमाता च ह्रीः श्रीः स्वाहा सरस्वती\n",
    "09044012c": "उमा शची सिनीवाली तथा चानुमतिः कुहूः\n",
    "09044012e": "राका च धिषणा चैव पत्न्यश्चान्या दिवौकसाम्\n",
    "09044013a": "हिमवांश्चैव विन्ध्यश्च मेरुश्चानेकशृङ्गवान्\n",
    "09044013c": "ऐरावतः सानुचरः कलाः काष्ठास्तथैव च\n",
    "09044013e": "मासार्धमासा ऋतवस्तथा रात्र्यहनी नृप\n",
    "09044014a": "उच्चैःश्रवा हयश्रेष्ठो नागराजश्च वामनः\n",
    "09044014c": "अरुणो गरुडश्चैव वृक्षाश्चौषधिभिः सह\n",
    "09044015a": "धर्मश्च भगवान्देवः समाजग्मुर्हि संगताः\n",
    "09044015c": "कालो यमश्च मृत्युश्च यमस्यानुचराश्च ये\n",
    "09044016a": "बहुलत्वाच्च नोक्ता ये विविधा देवतागणाः\n",
    "09044016c": "ते कुमाराभिषेकार्थं समाजग्मुस्ततस्ततः\n",
    "09044017a": "जगृहुस्ते तदा राजन्सर्व एव दिवौकसः\n",
    "09044017c": "आभिषेचनिकं भाण्डं मङ्गलानि च सर्वशः\n",
    "09044018a": "दिव्यसंभारसंयुक्तैः कलशैः काञ्चनैर्नृप\n",
    "09044018c": "सरस्वतीभिः पुण्याभिर्दिव्यतोयाभिरेव तु\n",
    "09044019a": "अभ्यषिञ्चन्कुमारं वै संप्रहृष्टा दिवौकसः\n",
    "09044019c": "सेनापतिं महात्मानमसुराणां भयावहम्\n",
    "09044020a": "पुरा यथा महाराज वरुणं वै जलेश्वरम्\n",
    "09044020c": "तथाभ्यषिञ्चद्भगवान्ब्रह्मा लोकपितामहः\n",
    "09044020e": "कश्यपश्च महातेजा ये चान्ये नानुकीर्तिताः\n",
    "09044021a": "तस्मै ब्रह्मा ददौ प्रीतो बलिनो वातरंहसः\n",
    "09044021c": "कामवीर्यधरान्सिद्धान्महापारिषदान्प्रभुः\n",
    "09044022a": "नन्दिषेणं लोहिताक्षं घण्टाकर्णं च संमतम्\n",
    "09044022c": "चतुर्थमस्यानुचरं ख्यातं कुमुदमालिनम्\n",
    "09044023a": "ततः स्थाणुं महावेगं महापारिषदं क्रतुम्\n",
    "09044023c": "मायाशतधरं कामं कामवीर्यबलान्वितम्\n",
    "09044023e": "ददौ स्कन्दाय राजेन्द्र सुरारिविनिबर्हणम्\n",
    "09044024a": "स हि देवासुरे युद्धे दैत्यानां भीमकर्मणाम्\n",
    "09044024c": "जघान दोर्भ्यां संक्रुद्धः प्रयुतानि चतुर्दश\n",
    "09044025a": "तथा देवा ददुस्तस्मै सेनां नैरृतसंकुलाम्\n",
    "09044025c": "देवशत्रुक्षयकरीमजय्यां विश्वरूपिणीम्\n",
    "09044026a": "जयशब्दं ततश्चक्रुर्देवाः सर्वे सवासवाः\n",
    "09044026c": "गन्धर्वयक्षरक्षांसि मुनयः पितरस्तथा\n",
    "09044027a": "यमः प्रादादनुचरौ यमकालोपमावुभौ\n",
    "09044027c": "उन्माथं च प्रमाथं च महावीर्यौ महाद्युती\n",
    "09044028a": "सुभ्राजो भास्करश्चैव यौ तौ सूर्यानुयायिनौ\n",
    "09044028c": "तौ सूर्यः कार्त्तिकेयाय ददौ प्रीतः प्रतापवान्\n",
    "09044029a": "कैलासशृङ्गसंकाशौ श्वेतमाल्यानुलेपनौ\n",
    "09044029c": "सोमोऽप्यनुचरौ प्रादान्मणिं सुमणिमेव च\n",
    "09044030a": "ज्वालाजिह्वं तथा ज्योतिरात्मजाय हुताशनः\n",
    "09044030c": "ददावनुचरौ शूरौ परसैन्यप्रमाथिनौ\n",
    "09044031a": "परिघं च वटं चैव भीमं च सुमहाबलम्\n",
    "09044031c": "दहतिं दहनं चैव प्रचण्डौ वीर्यसंमतौ\n",
    "09044031e": "अंशोऽप्यनुचरान्पञ्च ददौ स्कन्दाय धीमते\n",
    "09044032a": "उत्क्रोशं पङ्कजं चैव वज्रदण्डधरावुभौ\n",
    "09044032c": "ददावनलपुत्राय वासवः परवीरहा\n",
    "09044032e": "तौ हि शत्रून्महेन्द्रस्य जघ्नतुः समरे बहून्\n",
    "09044033a": "चक्रं विक्रमकं चैव संक्रमं च महाबलम्\n",
    "09044033c": "स्कन्दाय त्रीननुचरान्ददौ विष्णुर्महायशाः\n",
    "09044034a": "वर्धनं नन्दनं चैव सर्वविद्याविशारदौ\n",
    "09044034c": "स्कन्दाय ददतुः प्रीतावश्विनौ भरतर्षभ\n",
    "09044035a": "कुन्दनं कुसुमं चैव कुमुदं च महायशाः\n",
    "09044035c": "डम्बराडम्बरौ चैव ददौ धाता महात्मने\n",
    "09044036a": "वक्रानुवक्रौ बलिनौ मेषवक्त्रौ बलोत्कटौ\n",
    "09044036c": "ददौ त्वष्टा महामायौ स्कन्दायानुचरौ वरौ\n",
    "09044037a": "सुव्रतं सत्यसंधं च ददौ मित्रो महात्मने\n",
    "09044037c": "कुमाराय महात्मानौ तपोविद्याधरौ प्रभुः\n",
    "09044038a": "सुदर्शनीयौ वरदौ त्रिषु लोकेषु विश्रुतौ\n",
    "09044038c": "सुप्रभं च महात्मानं शुभकर्माणमेव च\n",
    "09044038e": "कार्त्तिकेयाय संप्रादाद्विधाता लोकविश्रुतौ\n",
    "09044039a": "पालितकं कालिकं च महामायाविनावुभौ\n",
    "09044039c": "पूषा च पार्षदौ प्रादात्कार्त्तिकेयाय भारत\n",
    "09044040a": "बलं चातिबलं चैव महावक्त्रौ महाबलौ\n",
    "09044040c": "प्रददौ कार्त्तिकेयाय वायुर्भरतसत्तम\n",
    "09044041a": "घसं चातिघसं चैव तिमिवक्त्रौ महाबलौ\n",
    "09044041c": "प्रददौ कार्त्तिकेयाय वरुणः सत्यसंगरः\n",
    "09044042a": "सुवर्चसं महात्मानं तथैवाप्यतिवर्चसम्\n",
    "09044042c": "हिमवान्प्रददौ राजन्हुताशनसुताय वै\n",
    "09044043a": "काञ्चनं च महात्मानं मेघमालिनमेव च\n",
    "09044043c": "ददावनुचरौ मेरुरग्निपुत्राय भारत\n",
    "09044044a": "स्थिरं चातिस्थिरं चैव मेरुरेवापरौ ददौ\n",
    "09044044c": "महात्मनेऽग्निपुत्राय महाबलपराक्रमौ\n",
    "09044045a": "उच्छ्रितं चातिशृङ्गं च महापाषाणयोधिनौ\n",
    "09044045c": "प्रददावग्निपुत्राय विन्ध्यः पारिषदावुभौ\n",
    "09044046a": "संग्रहं विग्रहं चैव समुद्रोऽपि गदाधरौ\n",
    "09044046c": "प्रददावग्निपुत्राय महापारिषदावुभौ\n",
    "09044047a": "उन्मादं पुष्पदन्तं च शङ्कुकर्णं तथैव च\n",
    "09044047c": "प्रददावग्निपुत्राय पार्वती शुभदर्शना\n",
    "09044048a": "जयं महाजयं चैव नागौ ज्वलनसूनवे\n",
    "09044048c": "प्रददौ पुरुषव्याघ्र वासुकिः पन्नगेश्वरः\n",
    "09044049a": "एवं साध्याश्च रुद्राश्च वसवः पितरस्तथा\n",
    "09044049c": "सागराः सरितश्चैव गिरयश्च महाबलाः\n",
    "09044050a": "ददुः सेनागणाध्यक्षाञ्शूलपट्टिशधारिणः\n",
    "09044050c": "दिव्यप्रहरणोपेतान्नानावेषविभूषितान्\n",
    "09044051a": "शृणु नामानि चान्येषां येऽन्ये स्कन्दस्य सैनिकाः\n",
    "09044051c": "विविधायुधसंपन्नाश्चित्राभरणवर्मिणः\n",
    "09044052a": "शङ्कुकर्णो निकुम्भश्च पद्मः कुमुद एव च\n",
    "09044052c": "अनन्तो द्वादशभुजस्तथा कृष्णोपकृष्णकौ\n",
    "09044053a": "द्रोणश्रवाः कपिस्कन्धः काञ्चनाक्षो जलंधमः\n",
    "09044053c": "अक्षसंतर्जनो राजन्कुनदीकस्तमोभ्रकृत्\n",
    "09044054a": "एकाक्षो द्वादशाक्षश्च तथैवैकजटः प्रभुः\n",
    "09044054c": "सहस्रबाहुर्विकटो व्याघ्राक्षः क्षितिकम्पनः\n",
    "09044055a": "पुण्यनामा सुनामा च सुवक्त्रः प्रियदर्शनः\n",
    "09044055c": "परिश्रुतः कोकनदः प्रियमाल्यानुलेपनः\n",
    "09044056a": "अजोदरो गजशिराः स्कन्धाक्षः शतलोचनः\n",
    "09044056c": "ज्वालाजिह्वः करालश्च सितकेशो जटी हरिः\n",
    "09044057a": "चतुर्दंष्ट्रोऽष्टजिह्वश्च मेघनादः पृथुश्रवाः\n",
    "09044057c": "विद्युदक्षो धनुर्वक्त्रो जठरो मारुताशनः\n",
    "09044058a": "उदराक्षो झषाक्षश्च वज्रनाभो वसुप्रभः\n",
    "09044058c": "समुद्रवेगो राजेन्द्र शैलकम्पी तथैव च\n",
    "09044059a": "पुत्रमेषः प्रवाहश्च तथा नन्दोपनन्दकौ\n",
    "09044059c": "धूम्रः श्वेतः कलिङ्गश्च सिद्धार्थो वरदस्तथा\n",
    "09044060a": "प्रियकश्चैव नन्दश्च गोनन्दश्च प्रतापवान्\n",
    "09044060c": "आनन्दश्च प्रमोदश्च स्वस्तिको ध्रुवकस्तथा\n",
    "09044061a": "क्षेमवापः सुजातश्च सिद्धयात्रश्च भारत\n",
    "09044061c": "गोव्रजः कनकापीडो महापारिषदेश्वरः\n",
    "09044062a": "गायनो हसनश्चैव बाणः खड्गश्च वीर्यवान्\n",
    "09044062c": "वैताली चातिताली च तथा कतिकवातिकौ\n",
    "09044063a": "हंसजः पङ्कदिग्धाङ्गः समुद्रोन्मादनश्च ह\n",
    "09044063c": "रणोत्कटः प्रहासश्च श्वेतशीर्षश्च नन्दकः\n",
    "09044064a": "कालकण्ठः प्रभासश्च तथा कुम्भाण्डकोऽपरः\n",
    "09044064c": "कालकाक्षः सितश्चैव भूतलोन्मथनस्तथा\n",
    "09044065a": "यज्ञवाहः प्रवाहश्च देवयाजी च सोमपः\n",
    "09044065c": "सजालश्च महातेजाः क्रथक्राथौ च भारत\n",
    "09044066a": "तुहनश्च तुहानश्च चित्रदेवश्च वीर्यवान्\n",
    "09044066c": "मधुरः सुप्रसादश्च किरीटी च महाबलः\n",
    "09044067a": "वसनो मधुवर्णश्च कलशोदर एव च\n",
    "09044067c": "धमन्तो मन्मथकरः सूचीवक्त्रश्च वीर्यवान्\n",
    "09044068a": "श्वेतवक्त्रः सुवक्त्रश्च चारुवक्त्रश्च पाण्डुरः\n",
    "09044068c": "दण्डबाहुः सुबाहुश्च रजः कोकिलकस्तथा\n",
    "09044069a": "अचलः कनकाक्षश्च बालानामयिकः प्रभुः\n",
    "09044069c": "संचारकः कोकनदो गृध्रवक्त्रश्च जम्बुकः\n",
    "09044070a": "लोहाशवक्त्रो जठरः कुम्भवक्त्रश्च कुण्डकः\n",
    "09044070c": "मद्गुग्रीवश्च कृष्णौजा हंसवक्त्रश्च चन्द्रभाः\n",
    "09044071a": "पाणिकूर्मा च शम्बूकः पञ्चवक्त्रश्च शिक्षकः\n",
    "09044071c": "चाषवक्त्रश्च जम्बूकः शाकवक्त्रश्च कुण्डकः\n",
    "09044072a": "योगयुक्ता महात्मानः सततं ब्राह्मणप्रियाः\n",
    "09044072c": "पैतामहा महात्मानो महापारिषदाश्च ह\n",
    "09044072e": "यौवनस्थाश्च बालाश्च वृद्धाश्च जनमेजय\n",
    "09044073a": "सहस्रशः पारिषदाः कुमारमुपतस्थिरे\n",
    "09044073c": "वक्त्रैर्नानाविधैर्ये तु शृणु ताञ्जनमेजय\n",
    "09044074a": "कूर्मकुक्कुटवक्त्राश्च शशोलूकमुखास्तथा\n",
    "09044074c": "खरोष्ट्रवदनाश्चैव वराहवदनास्तथा\n",
    "09044075a": "मनुष्यमेषवक्त्राश्च सृगालवदनास्तथा\n",
    "09044075c": "भीमा मकरवक्त्राश्च शिंशुमारमुखास्तथा\n",
    "09044076a": "मार्जारशशवक्त्राश्च दीर्घवक्त्राश्च भारत\n",
    "09044076c": "नकुलोलूकवक्त्राश्च श्ववक्त्राश्च तथापरे\n",
    "09044077a": "आखुबभ्रुकवक्त्राश्च मयूरवदनास्तथा\n",
    "09044077c": "मत्स्यमेषाननाश्चान्ये अजाविमहिषाननाः\n",
    "09044078a": "ऋक्षशार्दूलवक्त्राश्च द्वीपिसिंहाननास्तथा\n",
    "09044078c": "भीमा गजाननाश्चैव तथा नक्रमुखाः परे\n",
    "09044079a": "गरुडाननाः खड्गमुखा वृककाकमुखास्तथा\n",
    "09044079c": "गोखरोष्ट्रमुखाश्चान्ये वृषदंशमुखास्तथा\n",
    "09044080a": "महाजठरपादाङ्गास्तारकाक्षाश्च भारत\n",
    "09044080c": "पारावतमुखाश्चान्ये तथा वृषमुखाः परे\n",
    "09044081a": "कोकिलावदनाश्चान्ये श्येनतित्तिरिकाननाः\n",
    "09044081c": "कृकलासमुखाश्चैव विरजोम्बरधारिणः\n",
    "09044082a": "व्यालवक्त्राः शूलमुखाश्चण्डवक्त्राः शताननाः\n",
    "09044082c": "आशीविषाश्चीरधरा गोनासावरणास्तथा\n",
    "09044083a": "स्थूलोदराः कृशाङ्गाश्च स्थूलाङ्गाश्च कृशोदराः\n",
    "09044083c": "ह्रस्वग्रीवा महाकर्णा नानाव्यालविभूषिताः\n",
    "09044084a": "गजेन्द्रचर्मवसनास्तथा कृष्णाजिनाम्बराः\n",
    "09044084c": "स्कन्धेमुखा महाराज तथा ह्युदरतोमुखाः\n",
    "09044085a": "पृष्ठेमुखा हनुमुखास्तथा जङ्घामुखा अपि\n",
    "09044085c": "पार्श्वाननाश्च बहवो नानादेशमुखास्तथा\n",
    "09044086a": "तथा कीटपतंगानां सदृशास्या गणेश्वराः\n",
    "09044086c": "नानाव्यालमुखाश्चान्ये बहुबाहुशिरोधराः\n",
    "09044087a": "नानावृक्षभुजाः केचित्कटिशीर्षास्तथापरे\n",
    "09044087c": "भुजंगभोगवदना नानागुल्मनिवासिनः\n",
    "09044088a": "चीरसंवृतगात्राश्च तथा फलकवाससः\n",
    "09044088c": "नानावेषधराश्चैव चर्मवासस एव च\n",
    "09044089a": "उष्णीषिणो मुकुटिनः कम्बुग्रीवाः सुवर्चसः\n",
    "09044089c": "किरीटिनः पञ्चशिखास्तथा कठिनमूर्धजाः\n",
    "09044090a": "त्रिशिखा द्विशिखाश्चैव तथा सप्तशिखाः परे\n",
    "09044090c": "शिखण्डिनो मुकुटिनो मुण्डाश्च जटिलास्तथा\n",
    "09044091a": "चित्रमाल्यधराः केचित्केचिद्रोमाननास्तथा\n",
    "09044091c": "दिव्यमाल्याम्बरधराः सततं प्रियविग्रहाः\n",
    "09044092a": "कृष्णा निर्मांसवक्त्राश्च दीर्घपृष्ठा निरूदराः\n",
    "09044092c": "स्थूलपृष्ठा ह्रस्वपृष्ठाः प्रलम्बोदरमेहनाः\n",
    "09044093a": "महाभुजा ह्रस्वभुजा ह्रस्वगात्राश्च वामनाः\n",
    "09044093c": "कुब्जाश्च दीर्घजङ्घाश्च हस्तिकर्णशिरोधराः\n",
    "09044094a": "हस्तिनासाः कूर्मनासा वृकनासास्तथापरे\n",
    "09044094c": "दीर्घोष्ठा दीर्घजिह्वाश्च विकराला ह्यधोमुखाः\n",
    "09044095a": "महादंष्ट्रा ह्रस्वदंष्ट्राश्चतुर्दंष्ट्रास्तथापरे\n",
    "09044095c": "वारणेन्द्रनिभाश्चान्ये भीमा राजन्सहस्रशः\n",
    "09044096a": "सुविभक्तशरीराश्च दीप्तिमन्तः स्वलंकृताः\n",
    "09044096c": "पिङ्गाक्षाः शङ्कुकर्णाश्च वक्रनासाश्च भारत\n",
    "09044097a": "पृथुदंष्ट्रा महादंष्ट्राः स्थूलौष्ठा हरिमूर्धजाः\n",
    "09044097c": "नानापादौष्ठदंष्ट्राश्च नानाहस्तशिरोधराः\n",
    "09044097e": "नानावर्मभिराच्छन्ना नानाभाषाश्च भारत\n",
    "09044098a": "कुशला देशभाषासु जल्पन्तोऽन्योन्यमीश्वराः\n",
    "09044098c": "हृष्टाः परिपतन्ति स्म महापारिषदास्तथा\n",
    "09044099a": "दीर्घग्रीवा दीर्घनखा दीर्घपादशिरोभुजाः\n",
    "09044099c": "पिङ्गाक्षा नीलकण्ठाश्च लम्बकर्णाश्च भारत\n",
    "09044100a": "वृकोदरनिभाश्चैव केचिदञ्जनसंनिभाः\n",
    "09044100c": "श्वेताङ्गा लोहितग्रीवाः पिङ्गाक्षाश्च तथापरे\n",
    "09044100e": "कल्माषा बहवो राजंश्चित्रवर्णाश्च भारत\n",
    "09044101a": "चामरापीडकनिभाः श्वेतलोहितराजयः\n",
    "09044101c": "नानावर्णाः सवर्णाश्च मयूरसदृशप्रभाः\n",
    "09044102a": "पुनः प्रहरणान्येषां कीर्त्यमानानि मे शृणु\n",
    "09044102c": "शेषैः कृतं पारिषदैरायुधानां परिग्रहम्\n",
    "09044103a": "पाशोद्यतकराः केचिद्व्यादितास्याः खराननाः\n",
    "09044103c": "पृथ्वक्षा नीलकण्ठाश्च तथा परिघबाहवः\n",
    "09044104a": "शतघ्नीचक्रहस्ताश्च तथा मुसलपाणयः\n",
    "09044104c": "शूलासिहस्ताश्च तथा महाकाया महाबलाः\n",
    "09044105a": "गदाभुशुण्डिहस्ताश्च तथा तोमरपाणयः\n",
    "09044105c": "असिमुद्गरहस्ताश्च दण्डहस्ताश्च भारत\n",
    "09044106a": "आयुधैर्विविधैर्घोरैर्महात्मानो महाजवाः\n",
    "09044106c": "महाबला महावेगा महापारिषदास्तथा\n",
    "09044107a": "अभिषेकं कुमारस्य दृष्ट्वा हृष्टा रणप्रियाः\n",
    "09044107c": "घण्टाजालपिनद्धाङ्गा ननृतुस्ते महौजसः\n",
    "09044108a": "एते चान्ये च बहवो महापारिषदा नृप\n",
    "09044108c": "उपतस्थुर्महात्मानं कार्त्तिकेयं यशस्विनम्\n",
    "09044109a": "दिव्याश्चाप्यान्तरिक्षाश्च पार्थिवाश्चानिलोपमाः\n",
    "09044109c": "व्यादिष्टा दैवतैः शूराः स्कन्दस्यानुचराभवन्\n",
    "09044110a": "तादृशानां सहस्राणि प्रयुतान्यर्बुदानि च\n",
    "09044110c": "अभिषिक्तं महात्मानं परिवार्योपतस्थिरे\n",
    "09045001": "वैशंपायन उवाच\n",
    "09045001a": "शृणु मातृगणान्राजन्कुमारानुचरानिमान्\n",
    "09045001c": "कीर्त्यमानान्मया वीर सपत्नगणसूदनान्\n",
    "09045002a": "यशस्विनीनां मातॄणां शृणु नामानि भारत\n",
    "09045002c": "याभिर्व्याप्तास्त्रयो लोकाः कल्याणीभिश्चराचराः\n",
    "09045003a": "प्रभावती विशालाक्षी पलिता गोनसी तथा\n",
    "09045003c": "श्रीमती बहुला चैव तथैव बहुपुत्रिका\n",
    "09045004a": "अप्सुजाता च गोपाली बृहदम्बालिका तथा\n",
    "09045004c": "जयावती मालतिका ध्रुवरत्ना भयंकरी\n",
    "09045005a": "वसुदामा सुदामा च विशोका नन्दिनी तथा\n",
    "09045005c": "एकचूडा महाचूडा चक्रनेमिश्च भारत\n",
    "09045006a": "उत्तेजनी जयत्सेना कमलाक्ष्यथ शोभना\n",
    "09045006c": "शत्रुंजया तथा चैव क्रोधना शलभी खरी\n",
    "09045007a": "माधवी शुभवक्त्रा च तीर्थनेमिश्च भारत\n",
    "09045007c": "गीतप्रिया च कल्याणी कद्रुला चामिताशना\n",
    "09045008a": "मेघस्वना भोगवती सुभ्रूश्च कनकावती\n",
    "09045008c": "अलाताक्षी वीर्यवती विद्युज्जिह्वा च भारत\n",
    "09045009a": "पद्मावती सुनक्षत्रा कन्दरा बहुयोजना\n",
    "09045009c": "संतानिका च कौरव्य कमला च महाबला\n",
    "09045010a": "सुदामा बहुदामा च सुप्रभा च यशस्विनी\n",
    "09045010c": "नृत्यप्रिया च राजेन्द्र शतोलूखलमेखला\n",
    "09045011a": "शतघण्टा शतानन्दा भगनन्दा च भामिनी\n",
    "09045011c": "वपुष्मती चन्द्रशीता भद्रकाली च भारत\n",
    "09045012a": "संकारिका निष्कुटिका भ्रमा चत्वरवासिनी\n",
    "09045012c": "सुमङ्गला स्वस्तिमती वृद्धिकामा जयप्रिया\n",
    "09045013a": "धनदा सुप्रसादा च भवदा च जलेश्वरी\n",
    "09045013c": "एडी भेडी समेडी च वेतालजननी तथा\n",
    "09045013e": "कण्डूतिः कालिका चैव देवमित्रा च भारत\n",
    "09045014a": "लम्बसी केतकी चैव चित्रसेना तथा बला\n",
    "09045014c": "कुक्कुटिका शङ्खनिका तथा जर्जरिका नृप\n",
    "09045015a": "कुण्डारिका कोकलिका कण्डरा च शतोदरी\n",
    "09045015c": "उत्क्राथिनी जरेणा च महावेगा च कङ्कणा\n",
    "09045016a": "मनोजवा कण्टकिनी प्रघसा पूतना तथा\n",
    "09045016c": "खशया चुर्व्युटिर्वामा क्रोशनाथ तडित्प्रभा\n",
    "09045017a": "मण्डोदरी च तुण्डा च कोटरा मेघवासिनी\n",
    "09045017c": "सुभगा लम्बिनी लम्बा वसुचूडा विकत्थनी\n",
    "09045018a": "ऊर्ध्ववेणीधरा चैव पिङ्गाक्षी लोहमेखला\n",
    "09045018c": "पृथुवक्त्रा मधुरिका मधुकुम्भा तथैव च\n",
    "09045019a": "पक्षालिका मन्थनिका जरायुर्जर्जरानना\n",
    "09045019c": "ख्याता दहदहा चैव तथा धमधमा नृप\n",
    "09045020a": "खण्डखण्डा च राजेन्द्र पूषणा मणिकुण्डला\n",
    "09045020c": "अमोचा चैव कौरव्य तथा लम्बपयोधरा\n",
    "09045021a": "वेणुवीणाधरा चैव पिङ्गाक्षी लोहमेखला\n",
    "09045021c": "शशोलूकमुखी कृष्णा खरजङ्घा महाजवा\n",
    "09045022a": "शिशुमारमुखी श्वेता लोहिताक्षी विभीषणा\n",
    "09045022c": "जटालिका कामचरी दीर्घजिह्वा बलोत्कटा\n",
    "09045023a": "कालेडिका वामनिका मुकुटा चैव भारत\n",
    "09045023c": "लोहिताक्षी महाकाया हरिपिण्डी च भूमिप\n",
    "09045024a": "एकाक्षरा सुकुसुमा कृष्णकर्णी च भारत\n",
    "09045024c": "क्षुरकर्णी चतुष्कर्णी कर्णप्रावरणा तथा\n",
    "09045025a": "चतुष्पथनिकेता च गोकर्णी महिषानना\n",
    "09045025c": "खरकर्णी महाकर्णी भेरीस्वनमहास्वना\n",
    "09045026a": "शङ्खकुम्भस्वना चैव भङ्गदा च महाबला\n",
    "09045026c": "गणा च सुगणा चैव तथाभीत्यथ कामदा\n",
    "09045027a": "चतुष्पथरता चैव भूतितीर्थान्यगोचरा\n",
    "09045027c": "पशुदा वित्तदा चैव सुखदा च महायशाः\n",
    "09045027e": "पयोदा गोमहिषदा सुविषाणा च भारत\n",
    "09045028a": "प्रतिष्ठा सुप्रतिष्ठा च रोचमाना सुरोचना\n",
    "09045028c": "गोकर्णी च सुकर्णी च ससिरा स्थेरिका तथा\n",
    "09045028e": "एकचक्रा मेघरवा मेघमाला विरोचना\n",
    "09045029a": "एताश्चान्याश्च बहवो मातरो भरतर्षभ\n",
    "09045029c": "कार्त्तिकेयानुयायिन्यो नानारूपाः सहस्रशः\n",
    "09045030a": "दीर्घनख्यो दीर्घदन्त्यो दीर्घतुण्ड्यश्च भारत\n",
    "09045030c": "सरला मधुराश्चैव यौवनस्थाः स्वलंकृताः\n",
    "09045031a": "माहात्म्येन च संयुक्ताः कामरूपधरास्तथा\n",
    "09045031c": "निर्मांसगात्र्यः श्वेताश्च तथा काञ्चनसंनिभाः\n",
    "09045032a": "कृष्णमेघनिभाश्चान्या धूम्राश्च भरतर्षभ\n",
    "09045032c": "अरुणाभा महाभागा दीर्घकेश्यः सिताम्बराः\n",
    "09045033a": "ऊर्ध्ववेणीधराश्चैव पिङ्गाक्ष्यो लम्बमेखलाः\n",
    "09045033c": "लम्बोदर्यो लम्बकर्णास्तथा लम्बपयोधराः\n",
    "09045034a": "ताम्राक्ष्यस्ताम्रवर्णाश्च हर्यक्ष्यश्च तथापराः\n",
    "09045034c": "वरदाः कामचारिण्यो नित्यप्रमुदितास्तथा\n",
    "09045035a": "याम्यो रौद्र्यस्तथा सौम्याः कौबेर्योऽथ महाबलाः\n",
    "09045035c": "वारुण्योऽथ च माहेन्द्र्यस्तथाग्नेय्यः परंतप\n",
    "09045036a": "वायव्यश्चाथ कौमार्यो ब्राह्म्यश्च भरतर्षभ\n",
    "09045036c": "रूपेणाप्सरसां तुल्या जवे वायुसमास्तथा\n",
    "09045037a": "परपुष्टोपमा वाक्ये तथर्द्ध्या धनदोपमाः\n",
    "09045037c": "शक्रवीर्योपमाश्चैव दीप्त्या वह्निसमास्तथा\n",
    "09045038a": "वृक्षचत्वरवासिन्यश्चतुष्पथनिकेतनाः\n",
    "09045038c": "गुहाश्मशानवासिन्यः शैलप्रस्रवणालयाः\n",
    "09045039a": "नानाभरणधारिण्यो नानामाल्याम्बरास्तथा\n",
    "09045039c": "नानाविचित्रवेषाश्च नानाभाषास्तथैव च\n",
    "09045040a": "एते चान्ये च बहवो गणाः शत्रुभयंकराः\n",
    "09045040c": "अनुजग्मुर्महात्मानं त्रिदशेन्द्रस्य संमते\n",
    "09045041a": "ततः शक्त्यस्त्रमददद्भगवान्पाकशासनः\n",
    "09045041c": "गुहाय राजशार्दूल विनाशाय सुरद्विषाम्\n",
    "09045042a": "महास्वनां महाघण्टां द्योतमानां सितप्रभाम्\n",
    "09045042c": "तरुणादित्यवर्णां च पताकां भरतर्षभ\n",
    "09045043a": "ददौ पशुपतिस्तस्मै सर्वभूतमहाचमूम्\n",
    "09045043c": "उग्रां नानाप्रहरणां तपोवीर्यबलान्विताम्\n",
    "09045044a": "विष्णुर्ददौ वैजयन्तीं मालां बलविवर्धिनीम्\n",
    "09045044c": "उमा ददौ चारजसी वाससी सूर्यसप्रभे\n",
    "09045045a": "गङ्गा कमण्डलुं दिव्यममृतोद्भवमुत्तमम्\n",
    "09045045c": "ददौ प्रीत्या कुमाराय दण्डं चैव बृहस्पतिः\n",
    "09045046a": "गरुडो दयितं पुत्रं मयूरं चित्रबर्हिणम्\n",
    "09045046c": "अरुणस्ताम्रचूडं च प्रददौ चरणायुधम्\n",
    "09045047a": "पाशं तु वरुणो राजा बलवीर्यसमन्वितम्\n",
    "09045047c": "कृष्णाजिनं तथा ब्रह्मा ब्रह्मण्याय ददौ प्रभुः\n",
    "09045047e": "समरेषु जयं चैव प्रददौ लोकभावनः\n",
    "09045048a": "सेनापत्यमनुप्राप्य स्कन्दो देवगणस्य ह\n",
    "09045048c": "शुशुभे ज्वलितोऽर्चिष्मान्द्वितीय इव पावकः\n",
    "09045048e": "ततः पारिषदैश्चैव मातृभिश्च समन्वितः\n",
    "09045049a": "सा सेना नैरृती भीमा सघण्टोच्छ्रितकेतना\n",
    "09045049c": "सभेरीशङ्खमुरजा सायुधा सपताकिनी\n",
    "09045049e": "शारदी द्यौरिवाभाति ज्योतिर्भिरुपशोभिता\n",
    "09045050a": "ततो देवनिकायास्ते भूतसेनागणास्तथा\n",
    "09045050c": "वादयामासुरव्यग्रा भेरीशङ्खांश्च पुष्कलान्\n",
    "09045051a": "पटहाञ्झर्झरांश्चैव कृकचान्गोविषाणिकान्\n",
    "09045051c": "आडम्बरान्गोमुखांश्च डिण्डिमांश्च महास्वनान्\n",
    "09045052a": "तुष्टुवुस्ते कुमारं च सर्वे देवाः सवासवाः\n",
    "09045052c": "जगुश्च देवगन्धर्वा ननृतुश्चाप्सरोगणाः\n",
    "09045053a": "ततः प्रीतो महासेनस्त्रिदशेभ्यो वरं ददौ\n",
    "09045053c": "रिपून्हन्तास्मि समरे ये वो वधचिकीर्षवः\n",
    "09045054a": "प्रतिगृह्य वरं देवास्तस्माद्विबुधसत्तमात्\n",
    "09045054c": "प्रीतात्मानो महात्मानो मेनिरे निहतान्रिपून्\n",
    "09045055a": "सर्वेषां भूतसंघानां हर्षान्नादः समुत्थितः\n",
    "09045055c": "अपूरयत लोकांस्त्रीन्वरे दत्ते महात्मना\n",
    "09045056a": "स निर्ययौ महासेनो महत्या सेनया वृतः\n",
    "09045056c": "वधाय युधि दैत्यानां रक्षार्थं च दिवौकसाम्\n",
    "09045057a": "व्यवसायो जयो धर्मः सिद्धिर्लक्ष्मीर्धृतिः स्मृतिः\n",
    "09045057c": "महासेनस्य सैन्यानामग्रे जग्मुर्नराधिप\n",
    "09045058a": "स तया भीमया देवः शूलमुद्गरहस्तया\n",
    "09045058c": "गदामुसलनाराचशक्तितोमरहस्तया\n",
    "09045058e": "दृप्तसिंहनिनादिन्या विनद्य प्रययौ गुहः\n",
    "09045059a": "तं दृष्ट्वा सर्वदैतेया राक्षसा दानवास्तथा\n",
    "09045059c": "व्यद्रवन्त दिशः सर्वा भयोद्विग्नाः समन्ततः\n",
    "09045059e": "अभ्यद्रवन्त देवास्तान्विविधायुधपाणयः\n",
    "09045060a": "दृष्ट्वा च स ततः क्रुद्धः स्कन्दस्तेजोबलान्वितः\n",
    "09045060c": "शक्त्यस्त्रं भगवान्भीमं पुनः पुनरवासृजत्\n",
    "09045060e": "आदधच्चात्मनस्तेजो हविषेद्ध इवानलः\n",
    "09045061a": "अभ्यस्यमाने शक्त्यस्त्रे स्कन्देनामिततेजसा\n",
    "09045061c": "उल्काज्वाला महाराज पपात वसुधातले\n",
    "09045062a": "संह्रादयन्तश्च तथा निर्घाताश्चापतन्क्षितौ\n",
    "09045062c": "यथान्तकालसमये सुघोराः स्युस्तथा नृप\n",
    "09045063a": "क्षिप्ता ह्येका तथा शक्तिः सुघोरानलसूनुना\n",
    "09045063c": "ततः कोट्यो विनिष्पेतुः शक्तीनां भरतर्षभ\n",
    "09045064a": "स शक्त्यस्त्रेण संग्रामे जघान भगवान्प्रभुः\n",
    "09045064c": "दैत्येन्द्रं तारकं नाम महाबलपराक्रमम्\n",
    "09045064e": "वृतं दैत्यायुतैर्वीरैर्बलिभिर्दशभिर्नृप\n",
    "09045065a": "महिषं चाष्टभिः पद्मैर्वृतं संख्ये निजघ्निवान्\n",
    "09045065c": "त्रिपादं चायुतशतैर्जघान दशभिर्वृतम्\n",
    "09045066a": "ह्रदोदरं निखर्वैश्च वृतं दशभिरीश्वरः\n",
    "09045066c": "जघानानुचरैः सार्धं विविधायुधपाणिभिः\n",
    "09045067a": "तत्राकुर्वन्त विपुलं नादं वध्यत्सु शत्रुषु\n",
    "09045067c": "कुमारानुचरा राजन्पूरयन्तो दिशो दश\n",
    "09045068a": "शक्त्यस्त्रस्य तु राजेन्द्र ततोऽर्चिर्भिः समन्ततः\n",
    "09045068c": "दग्धाः सहस्रशो दैत्या नादैः स्कन्दस्य चापरे\n",
    "09045069a": "पताकयावधूताश्च हताः केचित्सुरद्विषः\n",
    "09045069c": "केचिद्घण्टारवत्रस्ता निपेतुर्वसुधातले\n",
    "09045069e": "केचित्प्रहरणैश्छिन्ना विनिपेतुर्गतासवः\n",
    "09045070a": "एवं सुरद्विषोऽनेकान्बलवानाततायिनः\n",
    "09045070c": "जघान समरे वीरः कार्त्तिकेयो महाबलः\n",
    "09045071a": "बाणो नामाथ दैतेयो बलेः पुत्रो महाबलः\n",
    "09045071c": "क्रौञ्चं पर्वतमासाद्य देवसंघानबाधत\n",
    "09045072a": "तमभ्ययान्महासेनः सुरशत्रुमुदारधीः\n",
    "09045072c": "स कार्त्तिकेयस्य भयात्क्रौञ्चं शरणमेयिवान्\n",
    "09045073a": "ततः क्रौञ्चं महामन्युः क्रौञ्चनादनिनादितम्\n",
    "09045073c": "शक्त्या बिभेद भगवान्कार्त्तिकेयोऽग्निदत्तया\n",
    "09045074a": "सशालस्कन्धसरलं त्रस्तवानरवारणम्\n",
    "09045074c": "पुलिनत्रस्तविहगं विनिष्पतितपन्नगम्\n",
    "09045075a": "गोलाङ्गूलर्क्षसंघैश्च द्रवद्भिरनुनादितम्\n",
    "09045075c": "कुरङ्गगतिनिर्घोषमुद्भ्रान्तसृमराचितम्\n",
    "09045076a": "विनिष्पतद्भिः शरभैः सिंहैश्च सहसा द्रुतैः\n",
    "09045076c": "शोच्यामपि दशां प्राप्तो रराजैव स पर्वतः\n",
    "09045077a": "विद्याधराः समुत्पेतुस्तस्य शृङ्गनिवासिनः\n",
    "09045077c": "किंनराश्च समुद्विग्नाः शक्तिपातरवोद्धताः\n",
    "09045078a": "ततो दैत्या विनिष्पेतुः शतशोऽथ सहस्रशः\n",
    "09045078c": "प्रदीप्तात्पर्वतश्रेष्ठाद्विचित्राभरणस्रजः\n",
    "09045079a": "तान्निजघ्नुरतिक्रम्य कुमारानुचरा मृधे\n",
    "09045079c": "बिभेद शक्त्या क्रौञ्चं च पावकिः परवीरहा\n",
    "09045080a": "बहुधा चैकधा चैव कृत्वात्मानं महात्मना\n",
    "09045080c": "शक्तिः क्षिप्ता रणे तस्य पाणिमेति पुनः पुनः\n",
    "09045081a": "एवंप्रभावो भगवानतो भूयश्च पावकिः\n",
    "09045081c": "क्रौञ्चस्तेन विनिर्भिन्नो दैत्याश्च शतशो हताः\n",
    "09045082a": "ततः स भगवान्देवो निहत्य विबुधद्विषः\n",
    "09045082c": "सभाज्यमानो विबुधैः परं हर्षमवाप ह\n",
    "09045083a": "ततो दुन्दुभयो राजन्नेदुः शङ्खाश्च भारत\n",
    "09045083c": "मुमुचुर्देवयोषाश्च पुष्पवर्षमनुत्तमम्\n",
    "09045084a": "दिव्यगन्धमुपादाय ववौ पुण्यश्च मारुतः\n",
    "09045084c": "गन्धर्वास्तुष्टुवुश्चैनं यज्वानश्च महर्षयः\n",
    "09045085a": "केचिदेनं व्यवस्यन्ति पितामहसुतं प्रभुम्\n",
    "09045085c": "सनत्कुमारं सर्वेषां ब्रह्मयोनिं तमग्रजम्\n",
    "09045086a": "केचिन्महेश्वरसुतं केचित्पुत्रं विभावसोः\n",
    "09045086c": "उमायाः कृत्तिकानां च गङ्गायाश्च वदन्त्युत\n",
    "09045087a": "एकधा च द्विधा चैव चतुर्धा च महाबलम्\n",
    "09045087c": "योगिनामीश्वरं देवं शतशोऽथ सहस्रशः\n",
    "09045088a": "एतत्ते कथितं राजन्कार्त्तिकेयाभिषेचनम्\n",
    "09045088c": "शृणु चैव सरस्वत्यास्तीर्थवंशस्य पुण्यताम्\n",
    "09045089a": "बभूव तीर्थप्रवरं हतेषु सुरशत्रुषु\n",
    "09045089c": "कुमारेण महाराज त्रिविष्टपमिवापरम्\n",
    "09045090a": "ऐश्वर्याणि च तत्रस्थो ददावीशः पृथक्पृथक्\n",
    "09045090c": "तदा नैरृतमुख्येभ्यस्त्रैलोक्ये पावकात्मजः\n",
    "09045091a": "एवं स भगवांस्तस्मिंस्तीर्थे दैत्यकुलान्तकः\n",
    "09045091c": "अभिषिक्तो महाराज देवसेनापतिः सुरैः\n",
    "09045092a": "औजसं नाम तत्तीर्थं यत्र पूर्वमपां पतिः\n",
    "09045092c": "अभिषिक्तः सुरगणैर्वरुणो भरतर्षभ\n",
    "09045093a": "तस्मिंस्तीर्थवरे स्नात्वा स्कन्दं चाभ्यर्च्य लाङ्गली\n",
    "09045093c": "ब्राह्मणेभ्यो ददौ रुक्मं वासांस्याभरणानि च\n",
    "09045094a": "उषित्वा रजनीं तत्र माधवः परवीरहा\n",
    "09045094c": "पूज्य तीर्थवरं तच्च स्पृष्ट्वा तोयं च लाङ्गली\n",
    "09045094e": "हृष्टः प्रीतमनाश्चैव ह्यभवन्माधवोत्तमः\n",
    "09045095a": "एतत्ते सर्वमाख्यातं यन्मां त्वं परिपृच्छसि\n",
    "09045095c": "यथाभिषिक्तो भगवान्स्कन्दो देवैः समागतैः\n",
    "09046001": "जनमेजय उवाच\n",
    "09046001a": "अत्यद्भुतमिदं ब्रह्मञ्श्रुतवानस्मि तत्त्वतः\n",
    "09046001c": "अभिषेकं कुमारस्य विस्तरेण यथाविधि\n",
    "09046002a": "यच्छ्रुत्वा पूतमात्मानं विजानामि तपोधन\n",
    "09046002c": "प्रहृष्टानि च रोमाणि प्रसन्नं च मनो मम\n",
    "09046003a": "अभिषेकं कुमारस्य दैत्यानां च वधं तथा\n",
    "09046003c": "श्रुत्वा मे परमा प्रीतिर्भूयः कौतूहलं हि मे\n",
    "09046004a": "अपां पतिः कथं ह्यस्मिन्नभिषिक्तः सुरासुरैः\n",
    "09046004c": "तन्मे ब्रूहि महाप्राज्ञ कुशलो ह्यसि सत्तम\n",
    "09046005": "वैशंपायन उवाच\n",
    "09046005a": "शृणु राजन्निदं चित्रं पूर्वकल्पे यथातथम्\n",
    "09046005c": "आदौ कृतयुगे तस्मिन्वर्तमाने यथाविधि\n",
    "09046005e": "वरुणं देवताः सर्वाः समेत्येदमथाब्रुवन्\n",
    "09046006a": "यथास्मान्सुरराट्शक्रो भयेभ्यः पाति सर्वदा\n",
    "09046006c": "तथा त्वमपि सर्वासां सरितां वै पतिर्भव\n",
    "09046007a": "वासश्च ते सदा देव सागरे मकरालये\n",
    "09046007c": "समुद्रोऽयं तव वशे भविष्यति नदीपतिः\n",
    "09046008a": "सोमेन सार्धं च तव हानिवृद्धी भविष्यतः\n",
    "09046008c": "एवमस्त्विति तान्देवान्वरुणो वाक्यमब्रवीत्\n",
    "09046009a": "समागम्य ततः सर्वे वरुणं सागरालयम्\n",
    "09046009c": "अपां पतिं प्रचक्रुर्हि विधिदृष्टेन कर्मणा\n",
    "09046010a": "अभिषिच्य ततो देवा वरुणं यादसां पतिम्\n",
    "09046010c": "जग्मुः स्वान्येव स्थानानि पूजयित्वा जलेश्वरम्\n",
    "09046011a": "अभिषिक्तस्ततो देवैर्वरुणोऽपि महायशाः\n",
    "09046011c": "सरितः सागरांश्चैव नदांश्चैव सरांसि च\n",
    "09046011e": "पालयामास विधिना यथा देवाञ्शतक्रतुः\n",
    "09046012a": "ततस्तत्राप्युपस्पृश्य दत्त्वा च विविधं वसु\n",
    "09046012c": "अग्नितीर्थं महाप्राज्ञः स जगाम प्रलम्बहा\n",
    "09046012e": "नष्टो न दृश्यते यत्र शमीगर्भे हुताशनः\n",
    "09046013a": "लोकालोकविनाशे च प्रादुर्भूते तदानघ\n",
    "09046013c": "उपतस्थुर्महात्मानं सर्वलोकपितामहम्\n",
    "09046014a": "अग्निः प्रनष्टो भगवान्कारणं च न विद्महे\n",
    "09046014c": "सर्वलोकक्षयो मा भूत्संपादयतु नोऽनलम्\n",
    "09046015": "जनमेजय उवाच\n",
    "09046015a": "किमर्थं भगवानग्निः प्रनष्टो लोकभावनः\n",
    "09046015c": "विज्ञातश्च कथं देवैस्तन्ममाचक्ष्व तत्त्वतः\n",
    "09046016": "वैशंपायन उवाच\n",
    "09046016a": "भृगोः शापाद्भृशं भीतो जातवेदाः प्रतापवान्\n",
    "09046016c": "शमीगर्भमथासाद्य ननाश भगवांस्ततः\n",
    "09046017a": "प्रनष्टे तु तदा वह्नौ देवाः सर्वे सवासवाः\n",
    "09046017c": "अन्वेषन्त तदा नष्टं ज्वलनं भृशदुःखिताः\n",
    "09046018a": "ततोऽग्नितीर्थमासाद्य शमीगर्भस्थमेव हि\n",
    "09046018c": "ददृशुर्ज्वलनं तत्र वसमानं यथाविधि\n",
    "09046019a": "देवाः सर्वे नरव्याघ्र बृहस्पतिपुरोगमाः\n",
    "09046019c": "ज्वलनं तं समासाद्य प्रीताभूवन्सवासवाः\n",
    "09046019e": "पुनर्यथागतं जग्मुः सर्वभक्षश्च सोऽभवत्\n",
    "09046020a": "भृगोः शापान्महीपाल यदुक्तं ब्रह्मवादिना\n",
    "09046020c": "तत्राप्याप्लुत्य मतिमान्ब्रह्मयोनिं जगाम ह\n",
    "09046021a": "ससर्ज भगवान्यत्र सर्वलोकपितामहः\n",
    "09046021c": "तत्राप्लुत्य ततो ब्रह्मा सह देवैः प्रभुः पुरा\n",
    "09046021e": "ससर्ज चान्नानि तथा देवतानां यथाविधि\n",
    "09046022a": "तत्र स्नात्वा च दत्त्वा च वसूनि विविधानि च\n",
    "09046022c": "कौबेरं प्रययौ तीर्थं तत्र तप्त्वा महत्तपः\n",
    "09046022e": "धनाधिपत्यं संप्राप्तो राजन्नैलबिलः प्रभुः\n",
    "09046023a": "तत्रस्थमेव तं राजन्धनानि निधयस्तथा\n",
    "09046023c": "उपतस्थुर्नरश्रेष्ठ तत्तीर्थं लाङ्गली ततः\n",
    "09046023e": "गत्वा स्नात्वा च विधिवद्ब्राह्मणेभ्यो धनं ददौ\n",
    "09046024a": "ददृशे तत्र तत्स्थानं कौबेरे काननोत्तमे\n",
    "09046024c": "पुरा यत्र तपस्तप्तं विपुलं सुमहात्मना\n",
    "09046025a": "यत्र राज्ञा कुबेरेण वरा लब्धाश्च पुष्कलाः\n",
    "09046025c": "धनाधिपत्यं सख्यं च रुद्रेणामिततेजसा\n",
    "09046026a": "सुरत्वं लोकपालत्वं पुत्रं च नलकूबरम्\n",
    "09046026c": "यत्र लेभे महाबाहो धनाधिपतिरञ्जसा\n",
    "09046027a": "अभिषिक्तश्च तत्रैव समागम्य मरुद्गणैः\n",
    "09046027c": "वाहनं चास्य तद्दत्तं हंसयुक्तं मनोरमम्\n",
    "09046027e": "विमानं पुष्पकं दिव्यं नैरृतैश्वर्यमेव च\n",
    "09046028a": "तत्राप्लुत्य बलो राजन्दत्त्वा दायांश्च पुष्कलान्\n",
    "09046028c": "जगाम त्वरितो रामस्तीर्थं श्वेतानुलेपनः\n",
    "09046029a": "निषेवितं सर्वसत्त्वैर्नाम्ना बदरपाचनम्\n",
    "09046029c": "नानर्तुकवनोपेतं सदापुष्पफलं शुभम्\n",
    "09047001": "वैशंपायन उवाच\n",
    "09047001a": "ततस्तीर्थवरं रामो ययौ बदरपाचनम्\n",
    "09047001c": "तपस्विसिद्धचरितं यत्र कन्या धृतव्रता\n",
    "09047002a": "भरद्वाजस्य दुहिता रूपेणाप्रतिमा भुवि\n",
    "09047002c": "स्रुचावती नाम विभो कुमारी ब्रह्मचारिणी\n",
    "09047003a": "तपश्चचार सात्युग्रं नियमैर्बहुभिर्नृप\n",
    "09047003c": "भर्ता मे देवराजः स्यादिति निश्चित्य भामिनी\n",
    "09047004a": "समास्तस्या व्यतिक्रान्ता बह्व्यः कुरुकुलोद्वह\n",
    "09047004c": "चरन्त्या नियमांस्तांस्तान्स्त्रीभिस्तीव्रान्सुदुश्चरान्\n",
    "09047005a": "तस्यास्तु तेन वृत्तेन तपसा च विशां पते\n",
    "09047005c": "भक्त्या च भगवान्प्रीतः परया पाकशासनः\n",
    "09047006a": "आजगामाश्रमं तस्यास्त्रिदशाधिपतिः प्रभुः\n",
    "09047006c": "आस्थाय रूपं विप्रर्षेर्वसिष्ठस्य महात्मनः\n",
    "09047007a": "सा तं दृष्ट्वोग्रतपसं वसिष्ठं तपतां वरम्\n",
    "09047007c": "आचारैर्मुनिभिर्दृष्टैः पूजयामास भारत\n",
    "09047008a": "उवाच नियमज्ञा च कल्याणी सा प्रियंवदा\n",
    "09047008c": "भगवन्मुनिशार्दूल किमाज्ञापयसि प्रभो\n",
    "09047009a": "सर्वमद्य यथाशक्ति तव दास्यामि सुव्रत\n",
    "09047009c": "शक्रभक्त्या तु ते पाणिं न दास्यामि कथंचन\n",
    "09047010a": "व्रतैश्च नियमैश्चैव तपसा च तपोधन\n",
    "09047010c": "शक्रस्तोषयितव्यो वै मया त्रिभुवनेश्वरः\n",
    "09047011a": "इत्युक्तो भगवान्देवः स्मयन्निव निरीक्ष्य ताम्\n",
    "09047011c": "उवाच नियमज्ञां तां सान्त्वयन्निव भारत\n",
    "09047012a": "उग्रं तपश्चरसि वै विदिता मेऽसि सुव्रते\n",
    "09047012c": "यदर्थमयमारम्भस्तव कल्याणि हृद्गतः\n",
    "09047013a": "तच्च सर्वं यथाभूतं भविष्यति वरानने\n",
    "09047013c": "तपसा लभ्यते सर्वं सर्वं तपसि तिष्ठति\n",
    "09047014a": "यानि स्थानानि दिव्यानि विबुधानां शुभानने\n",
    "09047014c": "तपसा तानि प्राप्यानि तपोमूलं महत्सुखम्\n",
    "09047015a": "इह कृत्वा तपो घोरं देहं संन्यस्य मानवाः\n",
    "09047015c": "देवत्वं यान्ति कल्याणि शृणु चेदं वचो मम\n",
    "09047016a": "पचस्वैतानि सुभगे बदराणि शुभव्रते\n",
    "09047016c": "पचेत्युक्त्वा स भगवाञ्जगाम बलसूदनः\n",
    "09047017a": "आमन्त्र्य तां तु कल्याणीं ततो जप्यं जजाप सः\n",
    "09047017c": "अविदूरे ततस्तस्मादाश्रमात्तीर्थ उत्तमे\n",
    "09047017e": "इन्द्रतीर्थे महाराज त्रिषु लोकेषु विश्रुते\n",
    "09047018a": "तस्या जिज्ञासनार्थं स भगवान्पाकशासनः\n",
    "09047018c": "बदराणामपचनं चकार विबुधाधिपः\n",
    "09047019a": "ततः स प्रयता राजन्वाग्यता विगतक्लमा\n",
    "09047019c": "तत्परा शुचिसंवीता पावके समधिश्रयत्\n",
    "09047019e": "अपचद्राजशार्दूल बदराणि महाव्रता\n",
    "09047020a": "तस्याः पचन्त्याः सुमहान्कालोऽगात्पुरुषर्षभ\n",
    "09047020c": "न च स्म तान्यपच्यन्त दिनं च क्षयमभ्यगात्\n",
    "09047021a": "हुताशनेन दग्धश्च यस्तस्याः काष्ठसंचयः\n",
    "09047021c": "अकाष्ठमग्निं सा दृष्ट्वा स्वशरीरमथादहत्\n",
    "09047022a": "पादौ प्रक्षिप्य सा पूर्वं पावके चारुदर्शना\n",
    "09047022c": "दग्धौ दग्धौ पुनः पादावुपावर्तयतानघा\n",
    "09047023a": "चरणौ दह्यमानौ च नाचिन्तयदनिन्दिता\n",
    "09047023c": "दुःखं कमलपत्राक्षी महर्षेः प्रियकाम्यया\n",
    "09047024a": "अथ तत्कर्म दृष्ट्वास्याः प्रीतस्त्रिभुवनेश्वरः\n",
    "09047024c": "ततः संदर्शयामास कन्यायै रूपमात्मनः\n",
    "09047025a": "उवाच च सुरश्रेष्ठस्तां कन्यां सुदृढव्रताम्\n",
    "09047025c": "प्रीतोऽस्मि ते शुभे भक्त्या तपसा नियमेन च\n",
    "09047026a": "तस्माद्योऽभिमतः कामः स ते संपत्स्यते शुभे\n",
    "09047026c": "देहं त्यक्त्वा महाभागे त्रिदिवे मयि वत्स्यसि\n",
    "09047027a": "इदं च ते तीर्थवरं स्थिरं लोके भविष्यति\n",
    "09047027c": "सर्वपापापहं सुभ्रु नाम्ना बदरपाचनम्\n",
    "09047027e": "विख्यातं त्रिषु लोकेषु ब्रह्मर्षिभिरभिप्लुतम्\n",
    "09047028a": "अस्मिन्खलु महाभागे शुभे तीर्थवरे पुरा\n",
    "09047028c": "त्यक्त्वा सप्तर्षयो जग्मुर्हिमवन्तमरुन्धतीम्\n",
    "09047029a": "ततस्ते वै महाभागा गत्वा तत्र सुसंशिताः\n",
    "09047029c": "वृत्त्यर्थं फलमूलानि समाहर्तुं ययुः किल\n",
    "09047030a": "तेषां वृत्त्यर्थिनां तत्र वसतां हिमवद्वने\n",
    "09047030c": "अनावृष्टिरनुप्राप्ता तदा द्वादशवार्षिकी\n",
    "09047031a": "ते कृत्वा चाश्रमं तत्र न्यवसन्त तपस्विनः\n",
    "09047031c": "अरुन्धत्यपि कल्याणी तपोनित्याभवत्तदा\n",
    "09047032a": "अरुन्धतीं ततो दृष्ट्वा तीव्रं नियममास्थिताम्\n",
    "09047032c": "अथागमत्त्रिनयनः सुप्रीतो वरदस्तदा\n",
    "09047033a": "ब्राह्मं रूपं ततः कृत्वा महादेवो महायशाः\n",
    "09047033c": "तामभ्येत्याब्रवीद्देवो भिक्षामिच्छाम्यहं शुभे\n",
    "09047034a": "प्रत्युवाच ततः सा तं ब्राह्मणं चारुदर्शना\n",
    "09047034c": "क्षीणोऽन्नसंचयो विप्र बदराणीह भक्षय\n",
    "09047034e": "ततोऽब्रवीन्महादेवः पचस्वैतानि सुव्रते\n",
    "09047035a": "इत्युक्ता सापचत्तानि ब्राह्मणप्रियकाम्यया\n",
    "09047035c": "अधिश्रित्य समिद्धेऽग्नौ बदराणि यशस्विनी\n",
    "09047036a": "दिव्या मनोरमाः पुण्याः कथाः शुश्राव सा तदा\n",
    "09047036c": "अतीता सा त्वनावृष्टिर्घोरा द्वादशवार्षिकी\n",
    "09047037a": "अनश्नन्त्याः पचन्त्याश्च शृण्वन्त्याश्च कथाः शुभाः\n",
    "09047037c": "अहःसमः स तस्यास्तु कालोऽतीतः सुदारुणः\n",
    "09047038a": "ततस्ते मुनयः प्राप्ताः फलान्यादाय पर्वतात्\n",
    "09047038c": "ततः स भगवान्प्रीतः प्रोवाचारुन्धतीं तदा\n",
    "09047039a": "उपसर्पस्व धर्मज्ञे यथापूर्वमिमानृषीन्\n",
    "09047039c": "प्रीतोऽस्मि तव धर्मज्ञे तपसा नियमेन च\n",
    "09047040a": "ततः संदर्शयामास स्वरूपं भगवान्हरः\n",
    "09047040c": "ततोऽब्रवीत्तदा तेभ्यस्तस्यास्तच्चरितं महत्\n",
    "09047041a": "भवद्भिर्हिमवत्पृष्ठे यत्तपः समुपार्जितम्\n",
    "09047041c": "अस्याश्च यत्तपो विप्रा न समं तन्मतं मम\n",
    "09047042a": "अनया हि तपस्विन्या तपस्तप्तं सुदुश्चरम्\n",
    "09047042c": "अनश्नन्त्या पचन्त्या च समा द्वादश पारिताः\n",
    "09047043a": "ततः प्रोवाच भगवांस्तामेवारुन्धतीं पुनः\n",
    "09047043c": "वरं वृणीष्व कल्याणि यत्तेऽभिलषितं हृदि\n",
    "09047044a": "साब्रवीत्पृथुताम्राक्षी देवं सप्तर्षिसंसदि\n",
    "09047044c": "भगवान्यदि मे प्रीतस्तीर्थं स्यादिदमुत्तमम्\n",
    "09047044e": "सिद्धदेवर्षिदयितं नाम्ना बदरपाचनम्\n",
    "09047045a": "तथास्मिन्देवदेवेश त्रिरात्रमुषितः शुचिः\n",
    "09047045c": "प्राप्नुयादुपवासेन फलं द्वादशवार्षिकम्\n",
    "09047045e": "एवमस्त्विति तां चोक्त्वा हरो यातस्तदा दिवम्\n",
    "09047046a": "ऋषयो विस्मयं जग्मुस्तां दृष्ट्वा चाप्यरुन्धतीम्\n",
    "09047046c": "अश्रान्तां चाविवर्णां च क्षुत्पिपासासहां सतीम्\n",
    "09047047a": "एवं सिद्धिः परा प्राप्ता अरुन्धत्या विशुद्धया\n",
    "09047047c": "यथा त्वया महाभागे मदर्थं संशितव्रते\n",
    "09047048a": "विशेषो हि त्वया भद्रे व्रते ह्यस्मिन्समर्पितः\n",
    "09047048c": "तथा चेदं ददाम्यद्य नियमेन सुतोषितः\n",
    "09047049a": "विशेषं तव कल्याणि प्रयच्छामि वरं वरे\n",
    "09047049c": "अरुन्धत्या वरस्तस्या यो दत्तो वै महात्मना\n",
    "09047050a": "तस्य चाहं प्रसादेन तव कल्याणि तेजसा\n",
    "09047050c": "प्रवक्ष्याम्यपरं भूयो वरमत्र यथाविधि\n",
    "09047051a": "यस्त्वेकां रजनीं तीर्थे वत्स्यते सुसमाहितः\n",
    "09047051c": "स स्नात्वा प्राप्स्यते लोकान्देहन्यासाच्च दुर्लभान्\n",
    "09047052a": "इत्युक्त्वा भगवान्देवः सहस्राक्षः प्रतापवान्\n",
    "09047052c": "स्रुचावतीं ततः पुण्यां जगाम त्रिदिवं पुनः\n",
    "09047053a": "गते वज्रधरे राजंस्तत्र वर्षं पपात ह\n",
    "09047053c": "पुष्पाणां भरतश्रेष्ठ दिव्यानां दिव्यगन्धिनाम्\n",
    "09047054a": "नेदुर्दुन्दुभयश्चापि समन्तात्सुमहास्वनाः\n",
    "09047054c": "मारुतश्च ववौ युक्त्या पुण्यगन्धो विशां पते\n",
    "09047055a": "उत्सृज्य तु शुभं देहं जगामेन्द्रस्य भार्यताम्\n",
    "09047055c": "तपसोग्रेण सा लब्ध्वा तेन रेमे सहाच्युत\n",
    "09047056": "जनमेजय उवाच\n",
    "09047056a": "का तस्या भगवन्माता क्व संवृद्धा च शोभना\n",
    "09047056c": "श्रोतुमिच्छाम्यहं ब्रह्मन्परं कौतूहलं हि मे\n",
    "09047057": "वैशंपायन उवाच\n",
    "09047057a": "भारद्वाजस्य विप्रर्षेः स्कन्नं रेतो महात्मनः\n",
    "09047057c": "दृष्ट्वाप्सरसमायान्तीं घृताचीं पृथुलोचनाम्\n",
    "09047058a": "स तु जग्राह तद्रेतः करेण जपतां वरः\n",
    "09047058c": "तदावपत्पर्णपुटे तत्र सा संभवच्छुभा\n",
    "09047059a": "तस्यास्तु जातकर्मादि कृत्वा सर्वं तपोधनः\n",
    "09047059c": "नाम चास्याः स कृतवान्भारद्वाजो महामुनिः\n",
    "09047060a": "स्रुचावतीति धर्मात्मा तदर्षिगणसंसदि\n",
    "09047060c": "स च तामाश्रमे न्यस्य जगाम हिमवद्वनम्\n",
    "09047061a": "तत्राप्युपस्पृश्य महानुभावो; वसूनि दत्त्वा च महाद्विजेभ्यः\n",
    "09047061c": "जगाम तीर्थं सुसमाहितात्मा; शक्रस्य वृष्णिप्रवरस्तदानीम्\n",
    "09048001": "वैशंपायन उवाच\n",
    "09048001a": "इन्द्रतीर्थं ततो गत्वा यदूनां प्रवरो बली\n",
    "09048001c": "विप्रेभ्यो धनरत्नानि ददौ स्नात्वा यथाविधि\n",
    "09048002a": "तत्र ह्यमरराजोऽसावीजे क्रतुशतेन ह\n",
    "09048002c": "बृहस्पतेश्च देवेशः प्रददौ विपुलं धनम्\n",
    "09048003a": "निरर्गलान्सजारूथ्यान्सर्वान्विविधदक्षिणान्\n",
    "09048003c": "आजहार क्रतूंस्तत्र यथोक्तान्वेदपारगैः\n",
    "09048004a": "तान्क्रतून्भरतश्रेष्ठ शतकृत्वो महाद्युतिः\n",
    "09048004c": "पूरयामास विधिवत्ततः ख्यातः शतक्रतुः\n",
    "09048005a": "तस्य नाम्ना च तत्तीर्थं शिवं पुण्यं सनातनम्\n",
    "09048005c": "इन्द्रतीर्थमिति ख्यातं सर्वपापप्रमोचनम्\n",
    "09048006a": "उपस्पृश्य च तत्रापि विधिवन्मुसलायुधः\n",
    "09048006c": "ब्राह्मणान्पूजयित्वा च पानाच्छादनभोजनैः\n",
    "09048006e": "शुभं तीर्थवरं तस्माद्रामतीर्थं जगाम ह\n",
    "09048007a": "यत्र रामो महाभागो भार्गवः सुमहातपाः\n",
    "09048007c": "असकृत्पृथिवीं सर्वां हतक्षत्रियपुंगवाम्\n",
    "09048008a": "उपाध्यायं पुरस्कृत्य कश्यपं मुनिसत्तमम्\n",
    "09048008c": "अयजद्वाजपेयेन सोऽश्वमेधशतेन च\n",
    "09048008e": "प्रददौ दक्षिणार्थं च पृथिवीं वै ससागराम्\n",
    "09048009a": "रामो दत्त्वा धनं तत्र द्विजेभ्यो जनमेजय\n",
    "09048009c": "उपस्पृश्य यथान्यायं पूजयित्वा तथा द्विजान्\n",
    "09048010a": "पुण्ये तीर्थे शुभे देशे वसु दत्त्वा शुभाननः\n",
    "09048010c": "मुनींश्चैवाभिवाद्याथ यमुनातीर्थमागमत्\n",
    "09048011a": "यत्रानयामास तदा राजसूयं महीपते\n",
    "09048011c": "पुत्रोऽदितेर्महाभागो वरुणो वै सितप्रभः\n",
    "09048012a": "तत्र निर्जित्य संग्रामे मानुषान्दैवतांस्तथा\n",
    "09048012c": "वरं क्रतुं समाजह्रे वरुणः परवीरहा\n",
    "09048013a": "तस्मिन्क्रतुवरे वृत्ते संग्रामः समजायत\n",
    "09048013c": "देवानां दानवानां च त्रैलोक्यस्य क्षयावहः\n",
    "09048014a": "राजसूये क्रतुश्रेष्ठे निवृत्ते जनमेजय\n",
    "09048014c": "जायते सुमहाघोरः संग्रामः क्षत्रियान्प्रति\n",
    "09048015a": "सीरायुधस्तदा रामस्तस्मिंस्तीर्थवरे तदा\n",
    "09048015c": "तत्र स्नात्वा च दत्त्वा च द्विजेभ्यो वसु माधवः\n",
    "09048016a": "वनमाली ततो हृष्टः स्तूयमानो द्विजातिभिः\n",
    "09048016c": "तस्मादादित्यतीर्थं च जगाम कमलेक्षणः\n",
    "09048017a": "यत्रेष्ट्वा भगवाञ्ज्योतिर्भास्करो राजसत्तम\n",
    "09048017c": "ज्योतिषामाधिपत्यं च प्रभावं चाभ्यपद्यत\n",
    "09048018a": "तस्या नद्यास्तु तीरे वै सर्वे देवाः सवासवाः\n",
    "09048018c": "विश्वेदेवाः समरुतो गन्धर्वाप्सरसश्च ह\n",
    "09048019a": "द्वैपायनः शुकश्चैव कृष्णश्च मधुसूदनः\n",
    "09048019c": "यक्षाश्च राक्षसाश्चैव पिशाचाश्च विशां पते\n",
    "09048020a": "एते चान्ये च बहवो योगसिद्धाः सहस्रशः\n",
    "09048020c": "तस्मिंस्तीर्थे सरस्वत्याः शिवे पुण्ये परंतप\n",
    "09048021a": "तत्र हत्वा पुरा विष्णुरसुरौ मधुकैटभौ\n",
    "09048021c": "आप्लुतो भरतश्रेष्ठ तीर्थप्रवर उत्तमे\n",
    "09048022a": "द्वैपायनश्च धर्मात्मा तत्रैवाप्लुत्य भारत\n",
    "09048022c": "संप्राप्तः परमं योगं सिद्धिं च परमां गतः\n",
    "09048023a": "असितो देवलश्चैव तस्मिन्नेव महातपाः\n",
    "09048023c": "परमं योगमास्थाय ऋषिर्योगमवाप्तवान्\n",
    "09049001": "वैशंपायन उवाच\n",
    "09049001a": "तस्मिन्नेव तु धर्मात्मा वसति स्म तपोधनः\n",
    "09049001c": "गार्हस्थ्यं धर्ममास्थाय असितो देवलः पुरा\n",
    "09049002a": "धर्मनित्यः शुचिर्दान्तो न्यस्तदण्डो महातपाः\n",
    "09049002c": "कर्मणा मनसा वाचा समः सर्वेषु जन्तुषु\n",
    "09049003a": "अक्रोधनो महाराज तुल्यनिन्दाप्रियाप्रियः\n",
    "09049003c": "काञ्चने लोष्टके चैव समदर्शी महातपाः\n",
    "09049004a": "देवताः पूजयन्नित्यमतिथींश्च द्विजैः सह\n",
    "09049004c": "ब्रह्मचर्यरतो नित्यं सदा धर्मपरायणः\n",
    "09049005a": "ततोऽभ्येत्य महाराज योगमास्थाय भिक्षुकः\n",
    "09049005c": "जैगीषव्यो मुनिर्धीमांस्तस्मिंस्तीर्थे समाहितः\n",
    "09049006a": "देवलस्याश्रमे राजन्न्यवसत्स महाद्युतिः\n",
    "09049006c": "योगनित्यो महाराज सिद्धिं प्राप्तो महातपाः\n",
    "09049007a": "तं तत्र वसमानं तु जैगीषव्यं महामुनिम्\n",
    "09049007c": "देवलो दर्शयन्नेव नैवायुञ्जत धर्मतः\n",
    "09049008a": "एवं तयोर्महाराज दीर्घकालो व्यतिक्रमत्\n",
    "09049008c": "जैगीषव्यं मुनिं चैव न ददर्शाथ देवलः\n",
    "09049009a": "आहारकाले मतिमान्परिव्राड्जनमेजय\n",
    "09049009c": "उपातिष्ठत धर्मज्ञो भैक्षकाले स देवलम्\n",
    "09049010a": "स दृष्ट्वा भिक्षुरूपेण प्राप्तं तत्र महामुनिम्\n",
    "09049010c": "गौरवं परमं चक्रे प्रीतिं च विपुलां तथा\n",
    "09049011a": "देवलस्तु यथाशक्ति पूजयामास भारत\n",
    "09049011c": "ऋषिदृष्टेन विधिना समा बह्व्यः समाहितः\n",
    "09049012a": "कदाचित्तस्य नृपते देवलस्य महात्मनः\n",
    "09049012c": "चिन्ता सुमहती जाता मुनिं दृष्ट्वा महाद्युतिम्\n",
    "09049013a": "समास्तु समतिक्रान्ता बह्व्यः पूजयतो मम\n",
    "09049013c": "न चायमलसो भिक्षुरभ्यभाषत किंचन\n",
    "09049014a": "एवं विगणयन्नेव स जगाम महोदधिम्\n",
    "09049014c": "अन्तरिक्षचरः श्रीमान्कलशं गृह्य देवलः\n",
    "09049015a": "गच्छन्नेव स धर्मात्मा समुद्रं सरितां पतिम्\n",
    "09049015c": "जैगीषव्यं ततोऽपश्यद्गतं प्रागेव भारत\n",
    "09049016a": "ततः सविस्मयश्चिन्तां जगामाथासितः प्रभुः\n",
    "09049016c": "कथं भिक्षुरयं प्राप्तः समुद्रे स्नात एव च\n",
    "09049017a": "इत्येवं चिन्तयामास महर्षिरसितस्तदा\n",
    "09049017c": "स्नात्वा समुद्रे विधिवच्छुचिर्जप्यं जजाप ह\n",
    "09049018a": "कृतजप्याह्निकः श्रीमानाश्रमं च जगाम ह\n",
    "09049018c": "कलशं जलपूर्णं वै गृहीत्वा जनमेजय\n",
    "09049019a": "ततः स प्रविशन्नेव स्वमाश्रमपदं मुनिः\n",
    "09049019c": "आसीनमाश्रमे तत्र जैगीषव्यमपश्यत\n",
    "09049020a": "न व्याहरति चैवैनं जैगीषव्यः कथंचन\n",
    "09049020c": "काष्ठभूतोऽऽश्रमपदे वसति स्म महातपाः\n",
    "09049021a": "तं दृष्ट्वा चाप्लुतं तोये सागरे सागरोपमम्\n",
    "09049021c": "प्रविष्टमाश्रमं चापि पूर्वमेव ददर्श सः\n",
    "09049022a": "असितो देवलो राजंश्चिन्तयामास बुद्धिमान्\n",
    "09049022c": "दृष्टः प्रभावं तपसो जैगीषव्यस्य योगजम्\n",
    "09049023a": "चिन्तयामास राजेन्द्र तदा स मुनिसत्तमः\n",
    "09049023c": "मया दृष्टः समुद्रे च आश्रमे च कथं त्वयम्\n",
    "09049024a": "एवं विगणयन्नेव स मुनिर्मन्त्रपारगः\n",
    "09049024c": "उत्पपाताश्रमात्तस्मादन्तरिक्षं विशां पते\n",
    "09049024e": "जिज्ञासार्थं तदा भिक्षोर्जैगीषव्यस्य देवलः\n",
    "09049025a": "सोऽन्तरिक्षचरान्सिद्धान्समपश्यत्समाहितान्\n",
    "09049025c": "जैगीषव्यं च तैः सिद्धैः पूज्यमानमपश्यत\n",
    "09049026a": "ततोऽसितः सुसंरब्धो व्यवसायी दृढव्रतः\n",
    "09049026c": "अपश्यद्वै दिवं यान्तं जैगीषव्यं स देवलः\n",
    "09049027a": "तस्माच्च पितृलोकं तं व्रजन्तं सोऽन्वपश्यत\n",
    "09049027c": "पितृलोकाच्च तं यान्तं याम्यं लोकमपश्यत\n",
    "09049028a": "तस्मादपि समुत्पत्य सोमलोकमभिष्टुतम्\n",
    "09049028c": "व्रजन्तमन्वपश्यत्स जैगीषव्यं महामुनिम्\n",
    "09049029a": "लोकान्समुत्पतन्तं च शुभानेकान्तयाजिनाम्\n",
    "09049029c": "ततोऽग्निहोत्रिणां लोकांस्तेभ्यश्चाप्युत्पपात ह\n",
    "09049030a": "दर्शं च पौर्णमासं च ये यजन्ति तपोधनाः\n",
    "09049030c": "तेभ्यः स ददृशे धीमाँल्लोकेभ्यः पशुयाजिनाम्\n",
    "09049030e": "व्रजन्तं लोकममलमपश्यद्देवपूजितम्\n",
    "09049031a": "चातुर्मास्यैर्बहुविधैर्यजन्ते ये तपोधनाः\n",
    "09049031c": "तेषां स्थानं तथा यान्तं तथाग्निष्टोमयाजिनाम्\n",
    "09049032a": "अग्निष्टुतेन च तथा ये यजन्ति तपोधनाः\n",
    "09049032c": "तत्स्थानमनुसंप्राप्तमन्वपश्यत देवलः\n",
    "09049033a": "वाजपेयं क्रतुवरं तथा बहुसुवर्णकम्\n",
    "09049033c": "आहरन्ति महाप्राज्ञास्तेषां लोकेष्वपश्यत\n",
    "09049034a": "यजन्ते पुण्डरीकेण राजसूयेन चैव ये\n",
    "09049034c": "तेषां लोकेष्वपश्यच्च जैगीषव्यं स देवलः\n",
    "09049035a": "अश्वमेधं क्रतुवरं नरमेधं तथैव च\n",
    "09049035c": "आहरन्ति नरश्रेष्ठास्तेषां लोकेष्वपश्यत\n",
    "09049036a": "सर्वमेधं च दुष्प्रापं तथा सौत्रामणिं च ये\n",
    "09049036c": "तेषां लोकेष्वपश्यच्च जैगीषव्यं स देवलः\n",
    "09049037a": "द्वादशाहैश्च सत्रैर्ये यजन्ते विविधैर्नृप\n",
    "09049037c": "तेषां लोकेष्वपश्यच्च जैगीषव्यं स देवलः\n",
    "09049038a": "मित्रावरुणयोर्लोकानादित्यानां तथैव च\n",
    "09049038c": "सलोकतामनुप्राप्तमपश्यत ततोऽसितः\n",
    "09049039a": "रुद्राणां च वसूनां च स्थानं यच्च बृहस्पतेः\n",
    "09049039c": "तानि सर्वाण्यतीतं च समपश्यत्ततोऽसितः\n",
    "09049040a": "आरुह्य च गवां लोकं प्रयान्तं ब्रह्मसत्रिणाम्\n",
    "09049040c": "लोकानपश्यद्गच्छन्तं जैगीषव्यं ततोऽसितः\n",
    "09049041a": "त्रीँल्लोकानपरान्विप्रमुत्पतन्तं स्वतेजसा\n",
    "09049041c": "पतिव्रतानां लोकांश्च व्रजन्तं सोऽन्वपश्यत\n",
    "09049042a": "ततो मुनिवरं भूयो जैगीषव्यमथासितः\n",
    "09049042c": "नान्वपश्यत योगस्थमन्तर्हितमरिंदम\n",
    "09049043a": "सोऽचिन्तयन्महाभागो जैगीषव्यस्य देवलः\n",
    "09049043c": "प्रभावं सुव्रतत्वं च सिद्धिं योगस्य चातुलाम्\n",
    "09049044a": "असितोऽपृच्छत तदा सिद्धाँल्लोकेषु सत्तमान्\n",
    "09049044c": "प्रयतः प्राञ्जलिर्भूत्वा धीरस्तान्ब्रह्मसत्रिणः\n",
    "09049045a": "जैगीषव्यं न पश्यामि तं शंसत महौजसम्\n",
    "09049045c": "एतदिच्छाम्यहं श्रोतुं परं कौतूहलं हि मे\n",
    "09049046": "सिद्धा ऊचुः\n",
    "09049046a": "शृणु देवल भूतार्थं शंसतां नो दृढव्रत\n",
    "09049046c": "जैगीषव्यो गतो लोकं शाश्वतं ब्रह्मणोऽव्ययम्\n",
    "09049047a": "स श्रुत्वा वचनं तेषां सिद्धानां ब्रह्मसत्रिणाम्\n",
    "09049047c": "असितो देवलस्तूर्णमुत्पपात पपात च\n",
    "09049048a": "ततः सिद्धास्त ऊचुर्हि देवलं पुनरेव ह\n",
    "09049048c": "न देवल गतिस्तत्र तव गन्तुं तपोधन\n",
    "09049048e": "ब्रह्मणः सदनं विप्र जैगीषव्यो यदाप्तवान्\n",
    "09049049a": "तेषां तद्वचनं श्रुत्वा सिद्धानां देवलः पुनः\n",
    "09049049c": "आनुपूर्व्येण लोकांस्तान्सर्वानवततार ह\n",
    "09049050a": "स्वमाश्रमपदं पुण्यमाजगाम पतंगवत्\n",
    "09049050c": "प्रविशन्नेव चापश्यज्जैगीषव्यं स देवलः\n",
    "09049051a": "ततो बुद्ध्या व्यगणयद्देवलो धर्मयुक्तया\n",
    "09049051c": "दृष्ट्वा प्रभावं तपसो जैगीषव्यस्य योगजम्\n",
    "09049052a": "ततोऽब्रवीन्महात्मानं जैगीषव्यं स देवलः\n",
    "09049052c": "विनयावनतो राजन्नुपसर्प्य महामुनिम्\n",
    "09049052e": "मोक्षधर्मं समास्थातुमिच्छेयं भगवन्नहम्\n",
    "09049053a": "तस्य तद्वचनं श्रुत्वा उपदेशं चकार सः\n",
    "09049053c": "विधिं च योगस्य परं कार्याकार्यं च शास्त्रतः\n",
    "09049054a": "संन्यासकृतबुद्धिं तं ततो दृष्ट्वा महातपाः\n",
    "09049054c": "सर्वाश्चास्य क्रियाश्चक्रे विधिदृष्टेन कर्मणा\n",
    "09049055a": "संन्यासकृतबुद्धिं तं भूतानि पितृभिः सह\n",
    "09049055c": "ततो दृष्ट्वा प्ररुरुदुः कोऽस्मान्संविभजिष्यति\n",
    "09049056a": "देवलस्तु वचः श्रुत्वा भूतानां करुणं तथा\n",
    "09049056c": "दिशो दश व्याहरतां मोक्षं त्यक्तुं मनो दधे\n",
    "09049057a": "ततस्तु फलमूलानि पवित्राणि च भारत\n",
    "09049057c": "पुष्पाण्योषधयश्चैव रोरूयन्ते सहस्रशः\n",
    "09049058a": "पुनर्नो देवलः क्षुद्रो नूनं छेत्स्यति दुर्मतिः\n",
    "09049058c": "अभयं सर्वभूतेभ्यो यो दत्त्वा नावबुध्यते\n",
    "09049059a": "ततो भूयो व्यगणयत्स्वबुद्ध्या मुनिसत्तमः\n",
    "09049059c": "मोक्षे गार्हस्थ्यधर्मे वा किं नु श्रेयस्करं भवेत्\n",
    "09049060a": "इति निश्चित्य मनसा देवलो राजसत्तम\n",
    "09049060c": "त्यक्त्वा गार्हस्थ्यधर्मं स मोक्षधर्ममरोचयत्\n",
    "09049061a": "एवमादीनि संचिन्त्य देवलो निश्चयात्ततः\n",
    "09049061c": "प्राप्तवान्परमां सिद्धिं परं योगं च भारत\n",
    "09049062a": "ततो देवाः समागम्य बृहस्पतिपुरोगमाः\n",
    "09049062c": "जैगीषव्यं तपश्चास्य प्रशंसन्ति तपस्विनः\n",
    "09049063a": "अथाब्रवीदृषिवरो देवान्वै नारदस्तदा\n",
    "09049063c": "जैगीषव्ये तपो नास्ति विस्मापयति योऽसितम्\n",
    "09049064a": "तमेवंवादिनं धीरं प्रत्यूचुस्ते दिवौकसः\n",
    "09049064c": "मैवमित्येव शंसन्तो जैगीषव्यं महामुनिम्\n",
    "09049065a": "तत्राप्युपस्पृश्य ततो महात्मा; दत्त्वा च वित्तं हलभृद्द्विजेभ्यः\n",
    "09049065c": "अवाप्य धर्मं परमार्यकर्मा; जगाम सोमस्य महत्स तीर्थम्\n",
    "09050001": "वैशंपायन उवाच\n",
    "09050001a": "यत्रेजिवानुडुपती राजसूयेन भारत\n",
    "09050001c": "तस्मिन्वृत्ते महानासीत्संग्रामस्तारकामयः\n",
    "09050002a": "तत्राप्युपस्पृश्य बलो दत्त्वा दानानि चात्मवान्\n",
    "09050002c": "सारस्वतस्य धर्मात्मा मुनेस्तीर्थं जगाम ह\n",
    "09050003a": "यत्र द्वादशवार्षिक्यामनावृष्ट्यां द्विजोत्तमान्\n",
    "09050003c": "वेदानध्यापयामास पुरा सारस्वतो मुनिः\n",
    "09050004": "जनमेजय उवाच\n",
    "09050004a": "कथं द्वादशवार्षिक्यामनावृष्ट्यां तपोधनः\n",
    "09050004c": "वेदानध्यापयामास पुरा सारस्वतो मुनिः\n",
    "09050005": "वैशंपायन उवाच\n",
    "09050005a": "आसीत्पूर्वं महाराज मुनिर्धीमान्महातपाः\n",
    "09050005c": "दधीच इति विख्यातो ब्रह्मचारी जितेन्द्रियः\n",
    "09050006a": "तस्यातितपसः शक्रो बिभेति सततं विभो\n",
    "09050006c": "न स लोभयितुं शक्यः फलैर्बहुविधैरपि\n",
    "09050007a": "प्रलोभनार्थं तस्याथ प्राहिणोत्पाकशासनः\n",
    "09050007c": "दिव्यामप्सरसं पुण्यां दर्शनीयामलम्बुसाम्\n",
    "09050008a": "तस्य तर्पयतो देवान्सरस्वत्यां महात्मनः\n",
    "09050008c": "समीपतो महाराज सोपातिष्ठत भामिनी\n",
    "09050009a": "तां दिव्यवपुषं दृष्ट्वा तस्यर्षेर्भावितात्मनः\n",
    "09050009c": "रेतः स्कन्नं सरस्वत्यां तत्सा जग्राह निम्नगा\n",
    "09050010a": "कुक्षौ चाप्यदधद्दृष्ट्वा तद्रेतः पुरुषर्षभ\n",
    "09050010c": "सा दधार च तं गर्भं पुत्रहेतोर्महानदी\n",
    "09050011a": "सुषुवे चापि समये पुत्रं सा सरितां वरा\n",
    "09050011c": "जगाम पुत्रमादाय तमृषिं प्रति च प्रभो\n",
    "09050012a": "ऋषिसंसदि तं दृष्ट्वा सा नदी मुनिसत्तमम्\n",
    "09050012c": "ततः प्रोवाच राजेन्द्र ददती पुत्रमस्य तम्\n",
    "09050012e": "ब्रह्मर्षे तव पुत्रोऽयं त्वद्भक्त्या धारितो मया\n",
    "09050013a": "दृष्ट्वा तेऽप्सरसं रेतो यत्स्कन्नं प्रागलम्बुसाम्\n",
    "09050013c": "तत्कुक्षिणा वै ब्रह्मर्षे त्वद्भक्त्या धृतवत्यहम्\n",
    "09050014a": "न विनाशमिदं गच्छेत्त्वत्तेज इति निश्चयात्\n",
    "09050014c": "प्रतिगृह्णीष्व पुत्रं स्वं मया दत्तमनिन्दितम्\n",
    "09050015a": "इत्युक्तः प्रतिजग्राह प्रीतिं चावाप उत्तमाम्\n",
    "09050015c": "मन्त्रवच्चोपजिघ्रत्तं मूर्ध्नि प्रेम्णा द्विजोत्तमः\n",
    "09050016a": "परिष्वज्य चिरं कालं तदा भरतसत्तम\n",
    "09050016c": "सरस्वत्यै वरं प्रादात्प्रीयमाणो महामुनिः\n",
    "09050017a": "विश्वे देवाः सपितरो गन्धर्वाप्सरसां गणाः\n",
    "09050017c": "तृप्तिं यास्यन्ति सुभगे तर्प्यमाणास्तवाम्भसा\n",
    "09050018a": "इत्युक्त्वा स तु तुष्टाव वचोभिर्वै महानदीम्\n",
    "09050018c": "प्रीतः परमहृष्टात्मा यथावच्छृणु पार्थिव\n",
    "09050019a": "प्रसृतासि महाभागे सरसो ब्रह्मणः पुरा\n",
    "09050019c": "जानन्ति त्वां सरिच्छ्रेष्ठे मुनयः संशितव्रताः\n",
    "09050020a": "मम प्रियकरी चापि सततं प्रियदर्शने\n",
    "09050020c": "तस्मात्सारस्वतः पुत्रो महांस्ते वरवर्णिनि\n",
    "09050021a": "तवैव नाम्ना प्रथितः पुत्रस्ते लोकभावनः\n",
    "09050021c": "सारस्वत इति ख्यातो भविष्यति महातपाः\n",
    "09050022a": "एष द्वादशवार्षिक्यामनावृष्ट्यां द्विजर्षभान्\n",
    "09050022c": "सारस्वतो महाभागे वेदानध्यापयिष्यति\n",
    "09050023a": "पुण्याभ्यश्च सरिद्भ्यस्त्वं सदा पुण्यतमा शुभे\n",
    "09050023c": "भविष्यसि महाभागे मत्प्रसादात्सरस्वति\n",
    "09050024a": "एवं सा संस्तुता तेन वरं लब्ध्वा महानदी\n",
    "09050024c": "पुत्रमादाय मुदिता जगाम भरतर्षभ\n",
    "09050025a": "एतस्मिन्नेव काले तु विरोधे देवदानवैः\n",
    "09050025c": "शक्रः प्रहरणान्वेषी लोकांस्त्रीन्विचचार ह\n",
    "09050026a": "न चोपलेभे भगवाञ्शक्रः प्रहरणं तदा\n",
    "09050026c": "यद्वै तेषां भवेद्योग्यं वधाय विबुधद्विषाम्\n",
    "09050027a": "ततोऽब्रवीत्सुराञ्शक्रो न मे शक्या महासुराः\n",
    "09050027c": "ऋतेऽस्थिभिर्दधीचस्य निहन्तुं त्रिदशद्विषः\n",
    "09050028a": "तस्माद्गत्वा ऋषिश्रेष्ठो याच्यतां सुरसत्तमाः\n",
    "09050028c": "दधीचास्थीनि देहीति तैर्वधिष्यामहे रिपून्\n",
    "09050029a": "स देवैर्याचितोऽस्थीनि यत्नादृषिवरस्तदा\n",
    "09050029c": "प्राणत्यागं कुरुष्वेति चकारैवाविचारयन्\n",
    "09050029e": "स लोकानक्षयान्प्राप्तो देवप्रियकरस्तदा\n",
    "09050030a": "तस्यास्थिभिरथो शक्रः संप्रहृष्टमनास्तदा\n",
    "09050030c": "कारयामास दिव्यानि नानाप्रहरणान्युत\n",
    "09050030e": "वज्राणि चक्राणि गदा गुरुदण्डांश्च पुष्कलान्\n",
    "09050031a": "स हि तीव्रेण तपसा संभृतः परमर्षिणा\n",
    "09050031c": "प्रजापतिसुतेनाथ भृगुणा लोकभावनः\n",
    "09050032a": "अतिकायः स तेजस्वी लोकसारविनिर्मितः\n",
    "09050032c": "जज्ञे शैलगुरुः प्रांशुर्महिम्ना प्रथितः प्रभुः\n",
    "09050032e": "नित्यमुद्विजते चास्य तेजसा पाकशासनः\n",
    "09050033a": "तेन वज्रेण भगवान्मन्त्रयुक्तेन भारत\n",
    "09050033c": "भृशं क्रोधविसृष्टेन ब्रह्मतेजोभवेन च\n",
    "09050033e": "दैत्यदानववीराणां जघान नवतीर्नव\n",
    "09050034a": "अथ काले व्यतिक्रान्ते महत्यतिभयंकरे\n",
    "09050034c": "अनावृष्टिरनुप्राप्ता राजन्द्वादशवार्षिकी\n",
    "09050035a": "तस्यां द्वादशवार्षिक्यामनावृष्ट्यां महर्षयः\n",
    "09050035c": "वृत्त्यर्थं प्राद्रवन्राजन्क्षुधार्ताः सर्वतोदिशम्\n",
    "09050036a": "दिग्भ्यस्तान्प्रद्रुतान्दृष्ट्वा मुनिः सारस्वतस्तदा\n",
    "09050036c": "गमनाय मतिं चक्रे तं प्रोवाच सरस्वती\n",
    "09050037a": "न गन्तव्यमितः पुत्र तवाहारमहं सदा\n",
    "09050037c": "दास्यामि मत्स्यप्रवरानुष्यतामिह भारत\n",
    "09050038a": "इत्युक्तस्तर्पयामास स पितॄन्देवतास्तथा\n",
    "09050038c": "आहारमकरोन्नित्यं प्राणान्वेदांश्च धारयन्\n",
    "09050039a": "अथ तस्यामतीतायामनावृष्ट्यां महर्षयः\n",
    "09050039c": "अन्योन्यं परिपप्रच्छुः पुनः स्वाध्यायकारणात्\n",
    "09050040a": "तेषां क्षुधापरीतानां नष्टा वेदा विधावताम्\n",
    "09050040c": "सर्वेषामेव राजेन्द्र न कश्चित्प्रतिभानवान्\n",
    "09050041a": "अथ कश्चिदृषिस्तेषां सारस्वतमुपेयिवान्\n",
    "09050041c": "कुर्वाणं संशितात्मानं स्वाध्यायमृषिसत्तमम्\n",
    "09050042a": "स गत्वाचष्ट तेभ्यश्च सारस्वतमतिप्रभम्\n",
    "09050042c": "स्वाध्यायममरप्रख्यं कुर्वाणं विजने जने\n",
    "09050043a": "ततः सर्वे समाजग्मुस्तत्र राजन्महर्षयः\n",
    "09050043c": "सारस्वतं मुनिश्रेष्ठमिदमूचुः समागताः\n",
    "09050044a": "अस्मानध्यापयस्वेति तानुवाच ततो मुनिः\n",
    "09050044c": "शिष्यत्वमुपगच्छध्वं विधिवद्भो ममेत्युत\n",
    "09050045a": "ततोऽब्रवीदृषिगणो बालस्त्वमसि पुत्रक\n",
    "09050045c": "स तानाह न मे धर्मो नश्येदिति पुनर्मुनीन्\n",
    "09050046a": "यो ह्यधर्मेण विब्रूयाद्गृह्णीयाद्वाप्यधर्मतः\n",
    "09050046c": "म्रियतां तावुभौ क्षिप्रं स्यातां वा वैरिणावुभौ\n",
    "09050047a": "न हायनैर्न पलितैर्न वित्तेन न बन्धुभिः\n",
    "09050047c": "ऋषयश्चक्रिरे धर्मं योऽनूचानः स नो महान्\n",
    "09050048a": "एतच्छ्रुत्वा वचस्तस्य मुनयस्ते विधानतः\n",
    "09050048c": "तस्माद्वेदाननुप्राप्य पुनर्धर्मं प्रचक्रिरे\n",
    "09050049a": "षष्टिर्मुनिसहस्राणि शिष्यत्वं प्रतिपेदिरे\n",
    "09050049c": "सारस्वतस्य विप्रर्षेर्वेदस्वाध्यायकारणात्\n",
    "09050050a": "मुष्टिं मुष्टिं ततः सर्वे दर्भाणां तेऽभ्युपाहरन्\n",
    "09050050c": "तस्यासनार्थं विप्रर्षेर्बालस्यापि वशे स्थिताः\n",
    "09050051a": "तत्रापि दत्त्वा वसु रौहिणेयो; महाबलः केशवपूर्वजोऽथ\n",
    "09050051c": "जगाम तीर्थं मुदितः क्रमेण; ख्यातं महद्वृद्धकन्या स्म यत्र\n",
    "09051001": "जनमेजय उवाच\n",
    "09051001a": "कथं कुमारी भगवंस्तपोयुक्ता ह्यभूत्पुरा\n",
    "09051001c": "किमर्थं च तपस्तेपे को वास्या नियमोऽभवत्\n",
    "09051002a": "सुदुष्करमिदं ब्रह्मंस्त्वत्तः श्रुतमनुत्तमम्\n",
    "09051002c": "आख्याहि तत्त्वमखिलं यथा तपसि सा स्थिता\n",
    "09051003": "वैशंपायन उवाच\n",
    "09051003a": "ऋषिरासीन्महावीर्यः कुणिर्गार्ग्यो महायशाः\n",
    "09051003c": "स तप्त्वा विपुलं राजंस्तपो वै तपतां वरः\n",
    "09051003e": "मानसीं स सुतां सुभ्रूं समुत्पादितवान्विभुः\n",
    "09051004a": "तां च दृष्ट्वा भृशं प्रीतः कुणिर्गार्ग्यो महायशाः\n",
    "09051004c": "जगाम त्रिदिवं राजन्संत्यज्येह कलेवरम्\n",
    "09051005a": "सुभ्रूः सा ह्यथ कल्याणी पुण्डरीकनिभेक्षणा\n",
    "09051005c": "महता तपसोग्रेण कृत्वाश्रममनिन्दिता\n",
    "09051006a": "उपवासैः पूजयन्ती पितॄन्देवांश्च सा पुरा\n",
    "09051006c": "तस्यास्तु तपसोग्रेण महान्कालोऽत्यगान्नृप\n",
    "09051007a": "सा पित्रा दीयमानापि भर्त्रे नैच्छदनिन्दिता\n",
    "09051007c": "आत्मनः सदृशं सा तु भर्तारं नान्वपश्यत\n",
    "09051008a": "ततः सा तपसोग्रेण पीडयित्वात्मनस्तनुम्\n",
    "09051008c": "पितृदेवार्चनरता बभूव विजने वने\n",
    "09051009a": "सात्मानं मन्यमानापि कृतकृत्यं श्रमान्विता\n",
    "09051009c": "वार्द्धकेन च राजेन्द्र तपसा चैव कर्शिता\n",
    "09051010a": "सा नाशकद्यदा गन्तुं पदात्पदमपि स्वयम्\n",
    "09051010c": "चकार गमने बुद्धिं परलोकाय वै तदा\n",
    "09051011a": "मोक्तुकामां तु तां दृष्ट्वा शरीरं नारदोऽब्रवीत्\n",
    "09051011c": "असंस्कृतायाः कन्यायाः कुतो लोकास्तवानघे\n",
    "09051012a": "एवं हि श्रुतमस्माभिर्देवलोके महाव्रते\n",
    "09051012c": "तपः परमकं प्राप्तं न तु लोकास्त्वया जिताः\n",
    "09051013a": "तन्नारदवचः श्रुत्वा साब्रवीदृषिसंसदि\n",
    "09051013c": "तपसोऽर्धं प्रयच्छामि पाणिग्राहस्य सत्तमाः\n",
    "09051014a": "इत्युक्ते चास्या जग्राह पाणिं गालवसंभवः\n",
    "09051014c": "ऋषिः प्राक्शृङ्गवान्नाम समयं चेदमब्रवीत्\n",
    "09051015a": "समयेन तवाद्याहं पाणिं स्प्रक्ष्यामि शोभने\n",
    "09051015c": "यद्येकरात्रं वस्तव्यं त्वया सह मयेति ह\n",
    "09051016a": "तथेति सा प्रतिश्रुत्य तस्मै पाणिं ददौ तदा\n",
    "09051016c": "चक्रे च पाणिग्रहणं तस्योद्वाहं च गालविः\n",
    "09051017a": "सा रात्रावभवद्राजंस्तरुणी देववर्णिनी\n",
    "09051017c": "दिव्याभरणवस्त्रा च दिव्यस्रगनुलेपना\n",
    "09051018a": "तां दृष्ट्वा गालविः प्रीतो दीपयन्तीमिवात्मना\n",
    "09051018c": "उवास च क्षपामेकां प्रभाते साब्रवीच्च तम्\n",
    "09051019a": "यस्त्वया समयो विप्र कृतो मे तपतां वर\n",
    "09051019c": "तेनोषितास्मि भद्रं ते स्वस्ति तेऽस्तु व्रजाम्यहम्\n",
    "09051020a": "सानुज्ञाताब्रवीद्भूयो योऽस्मिंस्तीर्थे समाहितः\n",
    "09051020c": "वत्स्यते रजनीमेकां तर्पयित्वा दिवौकसः\n",
    "09051021a": "चत्वारिंशतमष्टौ च द्वे चाष्टौ सम्यगाचरेत्\n",
    "09051021c": "यो ब्रह्मचर्यं वर्षाणि फलं तस्य लभेत सः\n",
    "09051021e": "एवमुक्त्वा ततः साध्वी देहं त्यक्त्वा दिवं गता\n",
    "09051022a": "ऋषिरप्यभवद्दीनस्तस्या रूपं विचिन्तयन्\n",
    "09051022c": "समयेन तपोऽर्धं च कृच्छ्रात्प्रतिगृहीतवान्\n",
    "09051023a": "साधयित्वा तदात्मानं तस्याः स गतिमन्वयात्\n",
    "09051023c": "दुःखितो भरतश्रेष्ठ तस्या रूपबलात्कृतः\n",
    "09051023e": "एतत्ते वृद्धकन्याया व्याख्यातं चरितं महत्\n",
    "09051024a": "तत्रस्थश्चापि शुश्राव हतं शल्यं हलायुधः\n",
    "09051024c": "तत्रापि दत्त्वा दानानि द्विजातिभ्यः परंतप\n",
    "09051024e": "शुशोच शल्यं संग्रामे निहतं पाण्डवैस्तदा\n",
    "09051025a": "समन्तपञ्चकद्वारात्ततो निष्क्रम्य माधवः\n",
    "09051025c": "पप्रच्छर्षिगणान्रामः कुरुक्षेत्रस्य यत्फलम्\n",
    "09051026a": "ते पृष्टा यदुसिंहेन कुरुक्षेत्रफलं विभो\n",
    "09051026c": "समाचख्युर्महात्मानस्तस्मै सर्वं यथातथम्\n",
    "09052001": "ऋषय ऊचुः\n",
    "09052001a": "प्रजापतेरुत्तरवेदिरुच्यते; सनातना राम समन्तपञ्चकम्\n",
    "09052001c": "समीजिरे यत्र पुरा दिवौकसो; वरेण सत्रेण महावरप्रदाः\n",
    "09052002a": "पुरा च राजर्षिवरेण धीमता; बहूनि वर्षाण्यमितेन तेजसा\n",
    "09052002c": "प्रकृष्टमेतत्कुरुणा महात्मना; ततः कुरुक्षेत्रमितीह पप्रथे\n",
    "09052003": "राम उवाच\n",
    "09052003a": "किमर्थं कुरुणा कृष्टं क्षेत्रमेतन्महात्मना\n",
    "09052003c": "एतदिच्छाम्यहं श्रोतुं कथ्यमानं तपोधनाः\n",
    "09052004": "ऋषय ऊचुः\n",
    "09052004a": "पुरा किल कुरुं राम कृषन्तं सततोत्थितम्\n",
    "09052004c": "अभ्येत्य शक्रस्त्रिदिवात्पर्यपृच्छत कारणम्\n",
    "09052005a": "किमिदं वर्तते राजन्प्रयत्नेन परेण च\n",
    "09052005c": "राजर्षे किमभिप्रेतं येनेयं कृष्यते क्षितिः\n",
    "09052006": "कुरुरुवाच\n",
    "09052006a": "इह ये पुरुषाः क्षेत्रे मरिष्यन्ति शतक्रतो\n",
    "09052006c": "ते गमिष्यन्ति सुकृताँल्लोकान्पापविवर्जितान्\n",
    "09052007a": "अवहस्य ततः शक्रो जगाम त्रिदिवं प्रभुः\n",
    "09052007c": "राजर्षिरप्यनिर्विण्णः कर्षत्येव वसुंधराम्\n",
    "09052008a": "आगम्यागम्य चैवैनं भूयो भूयोऽवहस्य च\n",
    "09052008c": "शतक्रतुरनिर्विण्णं पृष्ट्वा पृष्ट्वा जगाम ह\n",
    "09052009a": "यदा तु तपसोग्रेण चकर्ष वसुधां नृपः\n",
    "09052009c": "ततः शक्रोऽब्रवीद्देवान्राजर्षेर्यच्चिकीर्षितम्\n",
    "09052010a": "तच्छ्रुत्वा चाब्रुवन्देवाः सहस्राक्षमिदं वचः\n",
    "09052010c": "वरेण च्छन्द्यतां शक्र राजर्षिर्यदि शक्यते\n",
    "09052011a": "यदि ह्यत्र प्रमीता वै स्वर्गं गच्छन्ति मानवाः\n",
    "09052011c": "अस्माननिष्ट्वा क्रतुभिर्भागो नो न भविष्यति\n",
    "09052012a": "आगम्य च ततः शक्रस्तदा राजर्षिमब्रवीत्\n",
    "09052012c": "अलं खेदेन भवतः क्रियतां वचनं मम\n",
    "09052013a": "मानवा ये निराहारा देहं त्यक्ष्यन्त्यतन्द्रिताः\n",
    "09052013c": "युधि वा निहताः सम्यगपि तिर्यग्गता नृप\n",
    "09052014a": "ते स्वर्गभाजो राजेन्द्र भवन्त्विति महामते\n",
    "09052014c": "तथास्त्विति ततो राजा कुरुः शक्रमुवाच ह\n",
    "09052015a": "ततस्तमभ्यनुज्ञाप्य प्रहृष्टेनान्तरात्मना\n",
    "09052015c": "जगाम त्रिदिवं भूयः क्षिप्रं बलनिषूदनः\n",
    "09052016a": "एवमेतद्यदुश्रेष्ठ कृष्टं राजर्षिणा पुरा\n",
    "09052016c": "शक्रेण चाप्यनुज्ञातं पुण्यं प्राणान्विमुञ्चताम्\n",
    "09052017a": "अपि चात्र स्वयं शक्रो जगौ गाथां सुराधिपः\n",
    "09052017c": "कुरुक्षेत्रे निबद्धां वै तां शृणुष्व हलायुध\n",
    "09052018a": "पांसवोऽपि कुरुक्षेत्राद्वायुना समुदीरिताः\n",
    "09052018c": "अपि दुष्कृतकर्माणं नयन्ति परमां गतिम्\n",
    "09052019a": "सुरर्षभा ब्राह्मणसत्तमाश्च; तथा नृगाद्या नरदेवमुख्याः\n",
    "09052019c": "इष्ट्वा महार्हैः क्रतुभिर्नृसिंह; संन्यस्य देहान्सुगतिं प्रपन्नाः\n",
    "09052020a": "तरन्तुकारन्तुकयोर्यदन्तरं; रामह्रदानां च मचक्रुकस्य\n",
    "09052020c": "एतत्कुरुक्षेत्रसमन्तपञ्चकं; प्रजापतेरुत्तरवेदिरुच्यते\n",
    "09052021a": "शिवं महत्पुण्यमिदं दिवौकसां; सुसंमतं स्वर्गगुणैः समन्वितम्\n",
    "09052021c": "अतश्च सर्वेऽपि वसुंधराधिपा; हता गमिष्यन्ति महात्मनां गतिम्\n",
    "09053001": "वैशंपायन उवाच\n",
    "09053001a": "कुरुक्षेत्रं ततो दृष्ट्वा दत्त्वा दायांश्च सात्वतः\n",
    "09053001c": "आश्रमं सुमहद्दिव्यमगमज्जनमेजय\n",
    "09053002a": "मधूकाम्रवनोपेतं प्लक्षन्यग्रोधसंकुलम्\n",
    "09053002c": "चिरिबिल्वयुतं पुण्यं पनसार्जुनसंकुलम्\n",
    "09053003a": "तं दृष्ट्वा यादवश्रेष्ठः प्रवरं पुण्यलक्षणम्\n",
    "09053003c": "पप्रच्छ तानृषीन्सर्वान्कस्याश्रमवरस्त्वयम्\n",
    "09053004a": "ते तु सर्वे महात्मानमूचू राजन्हलायुधम्\n",
    "09053004c": "शृणु विस्तरतो राम यस्यायं पूर्वमाश्रमः\n",
    "09053005a": "अत्र विष्णुः पुरा देवस्तप्तवांस्तप उत्तमम्\n",
    "09053005c": "अत्रास्य विधिवद्यज्ञाः सर्वे वृत्ताः सनातनाः\n",
    "09053006a": "अत्रैव ब्राह्मणी सिद्धा कौमारब्रह्मचारिणी\n",
    "09053006c": "योगयुक्ता दिवं याता तपःसिद्धा तपस्विनी\n",
    "09053007a": "बभूव श्रीमती राजञ्शाण्डिल्यस्य महात्मनः\n",
    "09053007c": "सुता धृतव्रता साध्वी नियता ब्रह्मचारिणी\n",
    "09053008a": "सा तु प्राप्य परं योगं गता स्वर्गमनुत्तमम्\n",
    "09053008c": "भुक्त्वाश्रमेऽश्वमेधस्य फलं फलवतां शुभा\n",
    "09053008e": "गता स्वर्गं महाभागा पूजिता नियतात्मभिः\n",
    "09053009a": "अभिगम्याश्रमं पुण्यं दृष्ट्वा च यदुपुंगवः\n",
    "09053009c": "ऋषींस्तानभिवाद्याथ पार्श्वे हिमवतोऽच्युतः\n",
    "09053009e": "स्कन्धावाराणि सर्वाणि निवर्त्यारुरुहेऽचलम्\n",
    "09053010a": "नातिदूरं ततो गत्वा नगं तालध्वजो बली\n",
    "09053010c": "पुण्यं तीर्थवरं दृष्ट्वा विस्मयं परमं गतः\n",
    "09053011a": "प्रभवं च सरस्वत्याः प्लक्षप्रस्रवणं बलः\n",
    "09053011c": "संप्राप्तः कारपचनं तीर्थप्रवरमुत्तमम्\n",
    "09053012a": "हलायुधस्तत्र चापि दत्त्वा दानं महाबलः\n",
    "09053012c": "आप्लुतः सलिले शीते तस्माच्चापि जगाम ह\n",
    "09053012e": "आश्रमं परमप्रीतो मित्रस्य वरुणस्य च\n",
    "09053013a": "इन्द्रोऽग्निरर्यमा चैव यत्र प्राक्प्रीतिमाप्नुवन्\n",
    "09053013c": "तं देशं कारपचनाद्यमुनायां जगाम ह\n",
    "09053014a": "स्नात्वा तत्रापि धर्मात्मा परां तुष्टिमवाप्य च\n",
    "09053014c": "ऋषिभिश्चैव सिद्धैश्च सहितो वै महाबलः\n",
    "09053014e": "उपविष्टः कथाः शुभ्राः शुश्राव यदुपुंगवः\n",
    "09053015a": "तथा तु तिष्ठतां तेषां नारदो भगवानृषिः\n",
    "09053015c": "आजगामाथ तं देशं यत्र रामो व्यवस्थितः\n",
    "09053016a": "जटामण्डलसंवीतः स्वर्णचीरी महातपाः\n",
    "09053016c": "हेमदण्डधरो राजन्कमण्डलुधरस्तथा\n",
    "09053017a": "कच्छपीं सुखशब्दां तां गृह्य वीणां मनोरमाम्\n",
    "09053017c": "नृत्ये गीते च कुशलो देवब्राह्मणपूजितः\n",
    "09053018a": "प्रकर्ता कलहानां च नित्यं च कलहप्रियः\n",
    "09053018c": "तं देशमगमद्यत्र श्रीमान्रामो व्यवस्थितः\n",
    "09053019a": "प्रत्युत्थाय तु ते सर्वे पूजयित्वा यतव्रतम्\n",
    "09053019c": "देवर्षिं पर्यपृच्छन्त यथावृत्तं कुरून्प्रति\n",
    "09053020a": "ततोऽस्याकथयद्राजन्नारदः सर्वधर्मवित्\n",
    "09053020c": "सर्वमेव यथावृत्तमतीतं कुरुसंक्षयम्\n",
    "09053021a": "ततोऽब्रवीद्रौहिणेयो नारदं दीनया गिरा\n",
    "09053021c": "किमवस्थं तु तत्क्षत्रं ये च तत्राभवन्नृपाः\n",
    "09053022a": "श्रुतमेतन्मया पूर्वं सर्वमेव तपोधन\n",
    "09053022c": "विस्तरश्रवणे जातं कौतूहलमतीव मे\n",
    "09053023": "नारद उवाच\n",
    "09053023a": "पूर्वमेव हतो भीष्मो द्रोणः सिन्धुपतिस्तथा\n",
    "09053023c": "हतो वैकर्तनः कर्णः पुत्राश्चास्य महारथाः\n",
    "09053024a": "भूरिश्रवा रौहिणेय मद्रराजश्च वीर्यवान्\n",
    "09053024c": "एते चान्ये च बहवस्तत्र तत्र महाबलाः\n",
    "09053025a": "प्रियान्प्राणान्परित्यज्य प्रियार्थं कौरवस्य वै\n",
    "09053025c": "राजानो राजपुत्राश्च समरेष्वनिवर्तिनः\n",
    "09053026a": "अहतांस्तु महाबाहो शृणु मे तत्र माधव\n",
    "09053026c": "धार्तराष्ट्रबले शेषाः कृपो भोजश्च वीर्यवान्\n",
    "09053026e": "अश्वत्थामा च विक्रान्तो भग्नसैन्या दिशो गताः\n",
    "09053027a": "दुर्योधनो हते सैन्ये प्रद्रुतेषु कृपादिषु\n",
    "09053027c": "ह्रदं द्वैपायनं नाम विवेश भृशदुःखितः\n",
    "09053028a": "शयानं धार्तराष्ट्रं तु स्तम्भिते सलिले तदा\n",
    "09053028c": "पाण्डवाः सह कृष्णेन वाग्भिरुग्राभिरार्दयन्\n",
    "09053029a": "स तुद्यमानो बलवान्वाग्भी राम समन्ततः\n",
    "09053029c": "उत्थितः प्राग्घ्रदाद्वीरः प्रगृह्य महतीं गदाम्\n",
    "09053030a": "स चाप्युपगतो युद्धं भीमेन सह सांप्रतम्\n",
    "09053030c": "भविष्यति च तत्सद्यस्तयो राम सुदारुणम्\n",
    "09053031a": "यदि कौतूहलं तेऽस्ति व्रज माधव मा चिरम्\n",
    "09053031c": "पश्य युद्धं महाघोरं शिष्ययोर्यदि मन्यसे\n",
    "09053032": "वैशंपायन उवाच\n",
    "09053032a": "नारदस्य वचः श्रुत्वा तानभ्यर्च्य द्विजर्षभान्\n",
    "09053032c": "सर्वान्विसर्जयामास ये तेनाभ्यागताः सह\n",
    "09053032e": "गम्यतां द्वारकां चेति सोऽन्वशादनुयायिनः\n",
    "09053033a": "सोऽवतीर्याचलश्रेष्ठात्प्लक्षप्रस्रवणाच्छुभात्\n",
    "09053033c": "ततः प्रीतमना रामः श्रुत्वा तीर्थफलं महत्\n",
    "09053033e": "विप्राणां संनिधौ श्लोकमगायदिदमच्युतः\n",
    "09053034a": "सरस्वतीवाससमा कुतो रतिः; सरस्वतीवाससमाः कुतो गुणाः\n",
    "09053034c": "सरस्वतीं प्राप्य दिवं गता जनाः; सदा स्मरिष्यन्ति नदीं सरस्वतीम्\n",
    "09053035a": "सरस्वती सर्वनदीषु पुण्या; सरस्वती लोकसुखावहा सदा\n",
    "09053035c": "सरस्वतीं प्राप्य जनाः सुदुष्कृताः; सदा न शोचन्ति परत्र चेह च\n",
    "09053036a": "ततो मुहुर्मुहुः प्रीत्या प्रेक्षमाणः सरस्वतीम्\n",
    "09053036c": "हयैर्युक्तं रथं शुभ्रमातिष्ठत परंतपः\n",
    "09053037a": "स शीघ्रगामिना तेन रथेन यदुपुंगवः\n",
    "09053037c": "दिदृक्षुरभिसंप्राप्तः शिष्ययुद्धमुपस्थितम्\n",
    "09054001": "वैशंपायन उवाच\n",
    "09054001a": "एवं तदभवद्युद्धं तुमुलं जनमेजय\n",
    "09054001c": "यत्र दुःखान्वितो राजा धृतराष्ट्रोऽब्रवीदिदम्\n",
    "09054002a": "रामं संनिहितं दृष्ट्वा गदायुद्ध उपस्थिते\n",
    "09054002c": "मम पुत्रः कथं भीमं प्रत्ययुध्यत संजय\n",
    "09054003": "संजय उवाच\n",
    "09054003a": "रामसांनिध्यमासाद्य पुत्रो दुर्योधनस्तव\n",
    "09054003c": "युद्धकामो महाबाहुः समहृष्यत वीर्यवान्\n",
    "09054004a": "दृष्ट्वा लाङ्गलिनं राजा प्रत्युत्थाय च भारत\n",
    "09054004c": "प्रीत्या परमया युक्तो युधिष्ठिरमथाब्रवीत्\n",
    "09054005a": "समन्तपञ्चकं क्षिप्रमितो याम विशां पते\n",
    "09054005c": "प्रथितोत्तरवेदी सा देवलोके प्रजापतेः\n",
    "09054006a": "तस्मिन्महापुण्यतमे त्रैलोक्यस्य सनातने\n",
    "09054006c": "संग्रामे निधनं प्राप्य ध्रुवं स्वर्गो भविष्यति\n",
    "09054007a": "तथेत्युक्त्वा महाराज कुन्तीपुत्रो युधिष्ठिरः\n",
    "09054007c": "समन्तपञ्चकं वीरः प्रायादभिमुखः प्रभुः\n",
    "09054008a": "ततो दुर्योधनो राजा प्रगृह्य महतीं गदाम्\n",
    "09054008c": "पद्भ्याममर्षाद्द्युतिमानगच्छत्पाण्डवैः सह\n",
    "09054009a": "तथा यान्तं गदाहस्तं वर्मणा चापि दंशितम्\n",
    "09054009c": "अन्तरिक्षगता देवाः साधु साध्वित्यपूजयन्\n",
    "09054009e": "वातिकाश्च नरा येऽत्र दृष्ट्वा ते हर्षमागताः\n",
    "09054010a": "स पाण्डवैः परिवृतः कुरुराजस्तवात्मजः\n",
    "09054010c": "मत्तस्येव गजेन्द्रस्य गतिमास्थाय सोऽव्रजत्\n",
    "09054011a": "ततः शङ्खनिनादेन भेरीणां च महास्वनैः\n",
    "09054011c": "सिंहनादैश्च शूराणां दिशः सर्वाः प्रपूरिताः\n",
    "09054012a": "प्रतीच्यभिमुखं देशं यथोद्दिष्टं सुतेन ते\n",
    "09054012c": "गत्वा च तैः परिक्षिप्तं समन्तात्सर्वतोदिशम्\n",
    "09054013a": "दक्षिणेन सरस्वत्याः स्वयनं तीर्थमुत्तमम्\n",
    "09054013c": "तस्मिन्देशे त्वनिरिणे तत्र युद्धमरोचयन्\n",
    "09054014a": "ततो भीमो महाकोटिं गदां गृह्याथ वर्मभृत्\n",
    "09054014c": "बिभ्रद्रूपं महाराज सदृशं हि गरुत्मतः\n",
    "09054015a": "अवबद्धशिरस्त्राणः संख्ये काञ्चनवर्मभृत्\n",
    "09054015c": "रराज राजन्पुत्रस्ते काञ्चनः शैलराडिव\n",
    "09054016a": "वर्मभ्यां संवृतौ वीरौ भीमदुर्योधनावुभौ\n",
    "09054016c": "संयुगे च प्रकाशेते संरब्धाविव कुञ्जरौ\n",
    "09054017a": "रणमण्डलमध्यस्थौ भ्रातरौ तौ नरर्षभौ\n",
    "09054017c": "अशोभेतां महाराज चन्द्रसूर्याविवोदितौ\n",
    "09054018a": "तावन्योन्यं निरीक्षेतां क्रुद्धाविव महाद्विपौ\n",
    "09054018c": "दहन्तौ लोचनै राजन्परस्परवधैषिणौ\n",
    "09054019a": "संप्रहृष्टमना राजन्गदामादाय कौरवः\n",
    "09054019c": "सृक्किणी संलिहन्राजन्क्रोधरक्तेक्षणः श्वसन्\n",
    "09054020a": "ततो दुर्योधनो राजा गदामादाय वीर्यवान्\n",
    "09054020c": "भीमसेनमभिप्रेक्ष्य गजो गजमिवाह्वयत्\n",
    "09054021a": "अद्रिसारमयीं भीमस्तथैवादाय वीर्यवान्\n",
    "09054021c": "आह्वयामास नृपतिं सिंहः सिंहं यथा वने\n",
    "09054022a": "तावुद्यतगदापाणी दुर्योधनवृकोदरौ\n",
    "09054022c": "संयुगे स्म प्रकाशेते गिरी सशिखराविव\n",
    "09054023a": "तावुभावभिसंक्रुद्धावुभौ भीमपराक्रमौ\n",
    "09054023c": "उभौ शिष्यौ गदायुद्धे रौहिणेयस्य धीमतः\n",
    "09054024a": "उभौ सदृशकर्माणौ यमवासवयोरिव\n",
    "09054024c": "तथा सदृशकर्माणौ वरुणस्य महाबलौ\n",
    "09054025a": "वासुदेवस्य रामस्य तथा वैश्रवणस्य च\n",
    "09054025c": "सदृशौ तौ महाराज मधुकैटभयोर्युधि\n",
    "09054026a": "उभौ सदृशकर्माणौ रणे सुन्दोपसुन्दयोः\n",
    "09054026c": "तथैव कालस्य समौ मृत्योश्चैव परंतपौ\n",
    "09054027a": "अन्योन्यमभिधावन्तौ मत्ताविव महाद्विपौ\n",
    "09054027c": "वाशितासंगमे दृप्तौ शरदीव मदोत्कटौ\n",
    "09054028a": "मत्ताविव जिगीषन्तौ मातङ्गौ भरतर्षभौ\n",
    "09054028c": "उभौ क्रोधविषं दीप्तं वमन्तावुरगाविव\n",
    "09054029a": "अन्योन्यमभिसंरब्धौ प्रेक्षमाणावरिंदमौ\n",
    "09054029c": "उभौ भरतशार्दूलौ विक्रमेण समन्वितौ\n",
    "09054030a": "सिंहाविव दुराधर्षौ गदायुद्धे परंतपौ\n",
    "09054030c": "नखदंष्ट्रायुधौ वीरौ व्याघ्राविव दुरुत्सहौ\n",
    "09054031a": "प्रजासंहरणे क्षुब्धौ समुद्राविव दुस्तरौ\n",
    "09054031c": "लोहिताङ्गाविव क्रुद्धौ प्रतपन्तौ महारथौ\n",
    "09054032a": "रश्मिमन्तौ महात्मानौ दीप्तिमन्तौ महाबलौ\n",
    "09054032c": "ददृशाते कुरुश्रेष्ठौ कालसूर्याविवोदितौ\n",
    "09054033a": "व्याघ्राविव सुसंरब्धौ गर्जन्ताविव तोयदौ\n",
    "09054033c": "जहृषाते महाबाहू सिंहौ केसरिणाविव\n",
    "09054034a": "गजाविव सुसंरब्धौ ज्वलिताविव पावकौ\n",
    "09054034c": "ददृशुस्तौ महात्मानौ सशृङ्गाविव पर्वतौ\n",
    "09054035a": "रोषात्प्रस्फुरमाणोष्ठौ निरीक्षन्तौ परस्परम्\n",
    "09054035c": "तौ समेतौ महात्मानौ गदाहस्तौ नरोत्तमौ\n",
    "09054036a": "उभौ परमसंहृष्टावुभौ परमसंमतौ\n",
    "09054036c": "सदश्वाविव हेषन्तौ बृंहन्ताविव कुञ्जरौ\n",
    "09054037a": "वृषभाविव गर्जन्तौ दुर्योधनवृकोदरौ\n",
    "09054037c": "दैत्याविव बलोन्मत्तौ रेजतुस्तौ नरोत्तमौ\n",
    "09054038a": "ततो दुर्योधनो राजन्निदमाह युधिष्ठिरम्\n",
    "09054038c": "सृञ्जयैः सह तिष्ठन्तं तपन्तमिव भास्करम्\n",
    "09054039a": "इदं व्यवसितं युद्धं मम भीमस्य चोभयोः\n",
    "09054039c": "उपोपविष्टाः पश्यध्वं विमर्दं नृपसत्तमाः\n",
    "09054040a": "ततः समुपविष्टं तत्सुमहद्राजमण्डलम्\n",
    "09054040c": "विराजमानं ददृशे दिवीवादित्यमण्डलम्\n",
    "09054041a": "तेषां मध्ये महाबाहुः श्रीमान्केशवपूर्वजः\n",
    "09054041c": "उपविष्टो महाराज पूज्यमानः समन्ततः\n",
    "09054042a": "शुशुभे राजमध्यस्थो नीलवासाः सितप्रभः\n",
    "09054042c": "नक्षत्रैरिव संपूर्णो वृतो निशि निशाकरः\n",
    "09054043a": "तौ तथा तु महाराज गदाहस्तौ दुरासदौ\n",
    "09054043c": "अन्योन्यं वाग्भिरुग्राभिस्तक्षमाणौ व्यवस्थितौ\n",
    "09054044a": "अप्रियाणि ततोऽन्योन्यमुक्त्वा तौ कुरुपुंगवौ\n",
    "09054044c": "उदीक्षन्तौ स्थितौ वीरौ वृत्रशक्राविवाहवे\n",
    "09055001": "वैशंपायन उवाच\n",
    "09055001a": "ततो वाग्युद्धमभवत्तुमुलं जनमेजय\n",
    "09055001c": "यत्र दुःखान्वितो राजा धृतराष्ट्रोऽब्रवीदिदम्\n",
    "09055002a": "धिगस्तु खलु मानुष्यं यस्य निष्ठेयमीदृशी\n",
    "09055002c": "एकादशचमूभर्ता यत्र पुत्रो ममाभिभूः\n",
    "09055003a": "आज्ञाप्य सर्वान्नृपतीन्भुक्त्वा चेमां वसुंधराम्\n",
    "09055003c": "गदामादाय वेगेन पदातिः प्रस्थितो रणम्\n",
    "09055004a": "भूत्वा हि जगतो नाथो ह्यनाथ इव मे सुतः\n",
    "09055004c": "गदामुद्यम्य यो याति किमन्यद्भागधेयतः\n",
    "09055005a": "अहो दुःखं महत्प्राप्तं पुत्रेण मम संजय\n",
    "09055005c": "एवमुक्त्वा स दुःखार्तो विरराम जनाधिपः\n",
    "09055006": "संजय उवाच\n",
    "09055006a": "स मेघनिनदो हर्षाद्विनदन्निव गोवृषः\n",
    "09055006c": "आजुहाव ततः पार्थं युद्धाय युधि वीर्यवान्\n",
    "09055007a": "भीममाह्वयमाने तु कुरुराजे महात्मनि\n",
    "09055007c": "प्रादुरासन्सुघोराणि रूपाणि विविधान्युत\n",
    "09055008a": "ववुर्वाताः सनिर्घाताः पांसुवर्षं पपात च\n",
    "09055008c": "बभूवुश्च दिशः सर्वास्तिमिरेण समावृताः\n",
    "09055009a": "महास्वनाः सनिर्घातास्तुमुला रोमहर्षणाः\n",
    "09055009c": "पेतुस्तथोल्काः शतशः स्फोटयन्त्यो नभस्तलम्\n",
    "09055010a": "राहुश्चाग्रसदादित्यमपर्वणि विशां पते\n",
    "09055010c": "चकम्पे च महाकम्पं पृथिवी सवनद्रुमा\n",
    "09055011a": "रूक्षाश्च वाताः प्रववुर्नीचैः शर्करवर्षिणः\n",
    "09055011c": "गिरीणां शिखराण्येव न्यपतन्त महीतले\n",
    "09055012a": "मृगा बहुविधाकाराः संपतन्ति दिशो दश\n",
    "09055012c": "दीप्ताः शिवाश्चाप्यनदन्घोररूपाः सुदारुणाः\n",
    "09055013a": "निर्घाताश्च महाघोरा बभूवू रोमहर्षणाः\n",
    "09055013c": "दीप्तायां दिशि राजेन्द्र मृगाश्चाशुभवादिनः\n",
    "09055014a": "उदपानगताश्चापो व्यवर्धन्त समन्ततः\n",
    "09055014c": "अशरीरा महानादाः श्रूयन्ते स्म तदा नृप\n",
    "09055015a": "एवमादीनि दृष्ट्वाथ निमित्तानि वृकोदरः\n",
    "09055015c": "उवाच भ्रातरं ज्येष्ठं धर्मराजं युधिष्ठिरम्\n",
    "09055016a": "नैष शक्तो रणे जेतुं मन्दात्मा मां सुयोधनः\n",
    "09055016c": "अद्य क्रोधं विमोक्ष्यामि निगूढं हृदये चिरम्\n",
    "09055016e": "सुयोधने कौरवेन्द्रे खाण्डवे पावको यथा\n",
    "09055017a": "शल्यमद्योद्धरिष्यामि तव पाण्डव हृच्छयम्\n",
    "09055017c": "निहत्य गदया पापमिमं कुरुकुलाधमम्\n",
    "09055018a": "अद्य कीर्तिमयीं मालां प्रतिमोक्ष्याम्यहं त्वयि\n",
    "09055018c": "हत्वेमं पापकर्माणं गदया रणमूर्धनि\n",
    "09055019a": "अद्यास्य शतधा देहं भिनद्मि गदयानया\n",
    "09055019c": "नायं प्रवेष्टा नगरं पुनर्वारणसाह्वयम्\n",
    "09055020a": "सर्पोत्सर्गस्य शयने विषदानस्य भोजने\n",
    "09055020c": "प्रमाणकोट्यां पातस्य दाहस्य जतुवेश्मनि\n",
    "09055021a": "सभायामवहासस्य सर्वस्वहरणस्य च\n",
    "09055021c": "वर्षमज्ञातवासस्य वनवासस्य चानघ\n",
    "09055022a": "अद्यान्तमेषां दुःखानां गन्ता भरतसत्तम\n",
    "09055022c": "एकाह्ना विनिहत्येमं भविष्याम्यात्मनोऽनृणः\n",
    "09055023a": "अद्यायुर्धार्तराष्ट्रस्य दुर्मतेरकृतात्मनः\n",
    "09055023c": "समाप्तं भरतश्रेष्ठ मातापित्रोश्च दर्शनम्\n",
    "09055024a": "अद्यायं कुरुराजस्य शंतनोः कुलपांसनः\n",
    "09055024c": "प्राणाञ्श्रियं च राज्यं च त्यक्त्वा शेष्यति भूतले\n",
    "09055025a": "राजा च धृतराष्ट्रोऽद्य श्रुत्वा पुत्रं मया हतम्\n",
    "09055025c": "स्मरिष्यत्यशुभं कर्म यत्तच्छकुनिबुद्धिजम्\n",
    "09055026a": "इत्युक्त्वा राजशार्दूल गदामादाय वीर्यवान्\n",
    "09055026c": "अवातिष्ठत युद्धाय शक्रो वृत्रमिवाह्वयन्\n",
    "09055027a": "तमुद्यतगदं दृष्ट्वा कैलासमिव शृङ्गिणम्\n",
    "09055027c": "भीमसेनः पुनः क्रुद्धो दुर्योधनमुवाच ह\n",
    "09055028a": "राज्ञश्च धृतराष्ट्रस्य तथा त्वमपि चात्मनः\n",
    "09055028c": "स्मर तद्दुष्कृतं कर्म यद्वृत्तं वारणावते\n",
    "09055029a": "द्रौपदी च परिक्लिष्टा सभायां यद्रजस्वला\n",
    "09055029c": "द्यूते च वञ्चितो राजा यत्त्वया सौबलेन च\n",
    "09055030a": "वने दुःखं च यत्प्राप्तमस्माभिस्त्वत्कृतं महत्\n",
    "09055030c": "विराटनगरे चैव योन्यन्तरगतैरिव\n",
    "09055030e": "तत्सर्वं यातयाम्यद्य दिष्ट्या दृष्टोऽसि दुर्मते\n",
    "09055031a": "त्वत्कृतेऽसौ हतः शेते शरतल्पे प्रतापवान्\n",
    "09055031c": "गाङ्गेयो रथिनां श्रेष्ठो निहतो याज्ञसेनिना\n",
    "09055032a": "हतो द्रोणश्च कर्णश्च तथा शल्यः प्रतापवान्\n",
    "09055032c": "वैराग्नेरादिकर्ता च शकुनिः सौबलो हतः\n",
    "09055033a": "प्रातिकामी तथा पापो द्रौपद्याः क्लेशकृद्धतः\n",
    "09055033c": "भ्रातरस्ते हताः सर्वे शूरा विक्रान्तयोधिनः\n",
    "09055034a": "एते चान्ये च बहवो निहतास्त्वत्कृते नृपाः\n",
    "09055034c": "त्वामद्य निहनिष्यामि गदया नात्र संशयः\n",
    "09055035a": "इत्येवमुच्चै राजेन्द्र भाषमाणं वृकोदरम्\n",
    "09055035c": "उवाच वीतभी राजन्पुत्रस्ते सत्यविक्रमः\n",
    "09055036a": "किं कत्थितेन बहुधा युध्यस्व त्वं वृकोदर\n",
    "09055036c": "अद्य तेऽहं विनेष्यामि युद्धश्रद्धां कुलाधम\n",
    "09055037a": "नैव दुर्योधनः क्षुद्र केनचित्त्वद्विधेन वै\n",
    "09055037c": "शक्यस्त्रासयितुं वाचा यथान्यः प्राकृतो नरः\n",
    "09055038a": "चिरकालेप्सितं दिष्ट्या हृदयस्थमिदं मम\n",
    "09055038c": "त्वया सह गदायुद्धं त्रिदशैरुपपादितम्\n",
    "09055039a": "किं वाचा बहुनोक्तेन कत्थितेन च दुर्मते\n",
    "09055039c": "वाणी संपद्यतामेषा कर्मणा मा चिरं कृथाः\n",
    "09055040a": "तस्य तद्वचनं श्रुत्वा सर्व एवाभ्यपूजयन्\n",
    "09055040c": "राजानः सोमकाश्चैव ये तत्रासन्समागताः\n",
    "09055041a": "ततः संपूजितः सर्वैः संप्रहृष्टतनूरुहः\n",
    "09055041c": "भूयो धीरं मनश्चक्रे युद्धाय कुरुनन्दनः\n",
    "09055042a": "तं मत्तमिव मातङ्गं तलतालैर्नराधिपाः\n",
    "09055042c": "भूयः संहर्षयां चक्रुर्दुर्योधनममर्षणम्\n",
    "09055043a": "तं महात्मा महात्मानं गदामुद्यम्य पाण्डवः\n",
    "09055043c": "अभिदुद्राव वेगेन धार्तराष्ट्रं वृकोदरः\n",
    "09055044a": "बृंहन्ति कुञ्जरास्तत्र हया हेषन्ति चासकृत्\n",
    "09055044c": "शस्त्राणि चाप्यदीप्यन्त पाण्डवानां जयैषिणाम्\n",
    "09056001": "संजय उवाच\n",
    "09056001a": "ततो दुर्योधनो दृष्ट्वा भीमसेनं तथागतम्\n",
    "09056001c": "प्रत्युद्ययावदीनात्मा वेगेन महता नदन्\n",
    "09056002a": "समापेततुरानद्य शृङ्गिणौ वृषभाविव\n",
    "09056002c": "महानिर्घातघोषश्च संप्रहारस्तयोरभूत्\n",
    "09056003a": "अभवच्च तयोर्युद्धं तुमुलं रोमहर्षणम्\n",
    "09056003c": "जिगीषतोर्युधान्योन्यमिन्द्रप्रह्रादयोरिव\n",
    "09056004a": "रुधिरोक्षितसर्वाङ्गौ गदाहस्तौ मनस्विनौ\n",
    "09056004c": "ददृशाते महात्मानौ पुष्पिताविव किंशुकौ\n",
    "09056005a": "तथा तस्मिन्महायुद्धे वर्तमाने सुदारुणे\n",
    "09056005c": "खद्योतसंघैरिव खं दर्शनीयं व्यरोचत\n",
    "09056006a": "तथा तस्मिन्वर्तमाने संकुले तुमुले भृशम्\n",
    "09056006c": "उभावपि परिश्रान्तौ युध्यमानावरिंदमौ\n",
    "09056007a": "तौ मुहूर्तं समाश्वस्य पुनरेव परंतपौ\n",
    "09056007c": "अभ्यहारयतां तत्र संप्रगृह्य गदे शुभे\n",
    "09056008a": "तौ तु दृष्ट्वा महावीर्यौ समाश्वस्तौ नरर्षभौ\n",
    "09056008c": "बलिनौ वारणौ यद्वद्वाशितार्थे मदोत्कटौ\n",
    "09056009a": "अपारवीर्यौ संप्रेक्ष्य प्रगृहीतगदावुभौ\n",
    "09056009c": "विस्मयं परमं जग्मुर्देवगन्धर्वदानवाः\n",
    "09056010a": "प्रगृहीतगदौ दृष्ट्वा दुर्योधनवृकोदरौ\n",
    "09056010c": "संशयः सर्वभूतानां विजये समपद्यत\n",
    "09056011a": "समागम्य ततो भूयो भ्रातरौ बलिनां वरौ\n",
    "09056011c": "अन्योन्यस्यान्तरप्रेप्सू प्रचक्रातेऽन्तरं प्रति\n",
    "09056012a": "यमदण्डोपमां गुर्वीमिन्द्राशनिमिवोद्यताम्\n",
    "09056012c": "ददृशुः प्रेक्षका राजन्रौद्रीं विशसनीं गदाम्\n",
    "09056013a": "आविध्यतो गदां तस्य भीमसेनस्य संयुगे\n",
    "09056013c": "शब्दः सुतुमुलो घोरो मुहूर्तं समपद्यत\n",
    "09056014a": "आविध्यन्तमभिप्रेक्ष्य धार्तराष्ट्रोऽथ पाण्डवम्\n",
    "09056014c": "गदामलघुवेगां तां विस्मितः संबभूव ह\n",
    "09056015a": "चरंश्च विविधान्मार्गान्मण्डलानि च भारत\n",
    "09056015c": "अशोभत तदा वीरो भूय एव वृकोदरः\n",
    "09056016a": "तौ परस्परमासाद्य यत्तावन्योन्यरक्षणे\n",
    "09056016c": "मार्जाराविव भक्षार्थे ततक्षाते मुहुर्मुहुः\n",
    "09056017a": "अचरद्भीमसेनस्तु मार्गान्बहुविधांस्तथा\n",
    "09056017c": "मण्डलानि विचित्राणि स्थानानि विविधानि च\n",
    "09056018a": "गोमूत्रिकाणि चित्राणि गतप्रत्यागतानि च\n",
    "09056018c": "परिमोक्षं प्रहाराणां वर्जनं परिधावनम्\n",
    "09056019a": "अभिद्रवणमाक्षेपमवस्थानं सविग्रहम्\n",
    "09056019c": "परावर्तनसंवर्तमवप्लुतमथाप्लुतम्\n",
    "09056019e": "उपन्यस्तमपन्यस्तं गदायुद्धविशारदौ\n",
    "09056020a": "एवं तौ विचरन्तौ तु न्यघ्नतां वै परस्परम्\n",
    "09056020c": "वञ्चयन्तौ पुनश्चैव चेरतुः कुरुसत्तमौ\n",
    "09056021a": "विक्रीडन्तौ सुबलिनौ मण्डलानि प्रचेरतुः\n",
    "09056021c": "गदाहस्तौ ततस्तौ तु मण्डलावस्थितौ बली\n",
    "09056022a": "दक्षिणं मण्डलं राजन्धार्तराष्ट्रोऽभ्यवर्तत\n",
    "09056022c": "सव्यं तु मण्डलं तत्र भीमसेनोऽभ्यवर्तत\n",
    "09056023a": "तथा तु चरतस्तस्य भीमस्य रणमूर्धनि\n",
    "09056023c": "दुर्योधनो महाराज पार्श्वदेशेऽभ्यताडयत्\n",
    "09056024a": "आहतस्तु तदा भीमस्तव पुत्रेण भारत\n",
    "09056024c": "आविध्यत गदां गुर्वीं प्रहारं तमचिन्तयन्\n",
    "09056025a": "इन्द्राशनिसमां घोरां यमदण्डमिवोद्यताम्\n",
    "09056025c": "ददृशुस्ते महाराज भीमसेनस्य तां गदाम्\n",
    "09056026a": "आविध्यन्तं गदां दृष्ट्वा भीमसेनं तवात्मजः\n",
    "09056026c": "समुद्यम्य गदां घोरां प्रत्यविध्यदरिंदमः\n",
    "09056027a": "गदामारुतवेगेन तव पुत्रस्य भारत\n",
    "09056027c": "शब्द आसीत्सुतुमुलस्तेजश्च समजायत\n",
    "09056028a": "स चरन्विविधान्मार्गान्मण्डलानि च भागशः\n",
    "09056028c": "समशोभत तेजस्वी भूयो भीमात्सुयोधनः\n",
    "09056029a": "आविद्धा सर्ववेगेन भीमेन महती गदा\n",
    "09056029c": "सधूमं सार्चिषं चाग्निं मुमोचोग्रा महास्वना\n",
    "09056030a": "आधूतां भीमसेनेन गदां दृष्ट्वा सुयोधनः\n",
    "09056030c": "अद्रिसारमयीं गुर्वीमाविध्यन्बह्वशोभत\n",
    "09056031a": "गदामारुतवेगं हि दृष्ट्वा तस्य महात्मनः\n",
    "09056031c": "भयं विवेश पाण्डून्वै सर्वानेव ससोमकान्\n",
    "09056032a": "तौ दर्शयन्तौ समरे युद्धक्रीडां समन्ततः\n",
    "09056032c": "गदाभ्यां सहसान्योन्यमाजघ्नतुररिंदमौ\n",
    "09056033a": "तौ परस्परमासाद्य दंष्ट्राभ्यां द्विरदौ यथा\n",
    "09056033c": "अशोभेतां महाराज शोणितेन परिप्लुतौ\n",
    "09056034a": "एवं तदभवद्युद्धं घोररूपमसंवृतम्\n",
    "09056034c": "परिवृत्तेऽहनि क्रूरं वृत्रवासवयोरिव\n",
    "09056035a": "दृष्ट्वा व्यवस्थितं भीमं तव पुत्रो महाबलः\n",
    "09056035c": "चरंश्चित्रतरान्मार्गान्कौन्तेयमभिदुद्रुवे\n",
    "09056036a": "तस्य भीमो महावेगां जाम्बूनदपरिष्कृताम्\n",
    "09056036c": "अभिक्रुद्धस्य क्रुद्धस्तु ताडयामास तां गदाम्\n",
    "09056037a": "सविस्फुलिङ्गो निर्ह्रादस्तयोस्तत्राभिघातजः\n",
    "09056037c": "प्रादुरासीन्महाराज सृष्टयोर्वज्रयोरिव\n",
    "09056038a": "वेगवत्या तया तत्र भीमसेनप्रमुक्तया\n",
    "09056038c": "निपतन्त्या महाराज पृथिवी समकम्पत\n",
    "09056039a": "तां नामृष्यत कौरव्यो गदां प्रतिहतां रणे\n",
    "09056039c": "मत्तो द्विप इव क्रुद्धः प्रतिकुञ्जरदर्शनात्\n",
    "09056040a": "स सव्यं मण्डलं राजन्नुद्भ्राम्य कृतनिश्चयः\n",
    "09056040c": "आजघ्ने मूर्ध्नि कौन्तेयं गदया भीमवेगया\n",
    "09056041a": "तया त्वभिहतो भीमः पुत्रेण तव पाण्डवः\n",
    "09056041c": "नाकम्पत महाराज तदद्भुतमिवाभवत्\n",
    "09056042a": "आश्चर्यं चापि तद्राजन्सर्वसैन्यान्यपूजयन्\n",
    "09056042c": "यद्गदाभिहतो भीमो नाकम्पत पदात्पदम्\n",
    "09056043a": "ततो गुरुतरां दीप्तां गदां हेमपरिष्कृताम्\n",
    "09056043c": "दुर्योधनाय व्यसृजद्भीमो भीमपराक्रमः\n",
    "09056044a": "तं प्रहारमसंभ्रान्तो लाघवेन महाबलः\n",
    "09056044c": "मोघं दुर्योधनश्चक्रे तत्राभूद्विस्मयो महान्\n",
    "09056045a": "सा तु मोघा गदा राजन्पतन्ती भीमचोदिता\n",
    "09056045c": "चालयामास पृथिवीं महानिर्घातनिस्वना\n",
    "09056046a": "आस्थाय कौशिकान्मार्गानुत्पतन्स पुनः पुनः\n",
    "09056046c": "गदानिपातं प्रज्ञाय भीमसेनमवञ्चयत्\n",
    "09056047a": "वञ्चयित्वा तथा भीमं गदया कुरुसत्तमः\n",
    "09056047c": "ताडयामास संक्रुद्धो वक्षोदेशे महाबलः\n",
    "09056048a": "गदयाभिहतो भीमो मुह्यमानो महारणे\n",
    "09056048c": "नाभ्यमन्यत कर्तव्यं पुत्रेणाभ्याहतस्तव\n",
    "09056049a": "तस्मिंस्तथा वर्तमाने राजन्सोमकपाण्डवाः\n",
    "09056049c": "भृशोपहतसंकल्पा नहृष्टमनसोऽभवन्\n",
    "09056050a": "स तु तेन प्रहारेण मातङ्ग इव रोषितः\n",
    "09056050c": "हस्तिवद्धस्तिसंकाशमभिदुद्राव ते सुतम्\n",
    "09056051a": "ततस्तु रभसो भीमो गदया तनयं तव\n",
    "09056051c": "अभिदुद्राव वेगेन सिंहो वनगजं यथा\n",
    "09056052a": "उपसृत्य तु राजानं गदामोक्षविशारदः\n",
    "09056052c": "आविध्यत गदां राजन्समुद्दिश्य सुतं तव\n",
    "09056053a": "अताडयद्भीमसेनः पार्श्वे दुर्योधनं तदा\n",
    "09056053c": "स विह्वलः प्रहारेण जानुभ्यामगमन्महीम्\n",
    "09056054a": "तस्मिंस्तु भरतश्रेष्ठे जानुभ्यामवनीं गते\n",
    "09056054c": "उदतिष्ठत्ततो नादः सृञ्जयानां जगत्पते\n",
    "09056055a": "तेषां तु निनदं श्रुत्वा सृञ्जयानां नरर्षभः\n",
    "09056055c": "अमर्षाद्भरतश्रेष्ठ पुत्रस्ते समकुप्यत\n",
    "09056056a": "उत्थाय तु महाबाहुः क्रुद्धो नाग इव श्वसन्\n",
    "09056056c": "दिधक्षन्निव नेत्राभ्यां भीमसेनमवैक्षत\n",
    "09056057a": "ततः स भरतश्रेष्ठो गदापाणिरभिद्रवत्\n",
    "09056057c": "प्रमथिष्यन्निव शिरो भीमसेनस्य संयुगे\n",
    "09056058a": "स महात्मा महात्मानं भीमं भीमपराक्रमः\n",
    "09056058c": "अताडयच्छङ्खदेशे स चचालाचलोपमः\n",
    "09056059a": "स भूयः शुशुभे पार्थस्ताडितो गदया रणे\n",
    "09056059c": "उद्भिन्नरुधिरो राजन्प्रभिन्न इव कुञ्जरः\n",
    "09056060a": "ततो गदां वीरहणीमयस्मयीं; प्रगृह्य वज्राशनितुल्यनिस्वनाम्\n",
    "09056060c": "अताडयच्छत्रुममित्रकर्शनो; बलेन विक्रम्य धनंजयाग्रजः\n",
    "09056061a": "स भीमसेनाभिहतस्तवात्मजः; पपात संकम्पितदेहबन्धनः\n",
    "09056061c": "सुपुष्पितो मारुतवेगताडितो; महावने साल इवावघूर्णितः\n",
    "09056062a": "ततः प्रणेदुर्जहृषुश्च पाण्डवाः; समीक्ष्य पुत्रं पतितं क्षितौ तव\n",
    "09056062c": "ततः सुतस्ते प्रतिलभ्य चेतनां; समुत्पपात द्विरदो यथा ह्रदात्\n",
    "09056063a": "स पार्थिवो नित्यममर्षितस्तदा; महारथः शिक्षितवत्परिभ्रमन्\n",
    "09056063c": "अताडयत्पाण्डवमग्रतः स्थितं; स विह्वलाङ्गो जगतीमुपास्पृशत्\n",
    "09056064a": "स सिंहनादान्विननाद कौरवो; निपात्य भूमौ युधि भीममोजसा\n",
    "09056064c": "बिभेद चैवाशनितुल्यतेजसा; गदानिपातेन शरीररक्षणम्\n",
    "09056065a": "ततोऽन्तरिक्षे निनदो महानभू;द्दिवौकसामप्सरसां च नेदुषाम्\n",
    "09056065c": "पपात चोच्चैरमरप्रवेरितं; विचित्रपुष्पोत्करवर्षमुत्तमम्\n",
    "09056066a": "ततः परानाविशदुत्तमं भयं; समीक्ष्य भूमौ पतितं नरोत्तमम्\n",
    "09056066c": "अहीयमानं च बलेन कौरवं; निशम्य भेदं च दृढस्य वर्मणः\n",
    "09056067a": "ततो मुहूर्तादुपलभ्य चेतनां; प्रमृज्य वक्त्रं रुधिरार्द्रमात्मनः\n",
    "09056067c": "धृतिं समालम्ब्य विवृत्तलोचनो; बलेन संस्तभ्य वृकोदरः स्थितः\n",
    "09057001": "संजय उवाच\n",
    "09057001a": "समुदीर्णं ततो दृष्ट्वा संग्रामं कुरुमुख्ययोः\n",
    "09057001c": "अथाब्रवीदर्जुनस्तु वासुदेवं यशस्विनम्\n",
    "09057002a": "अनयोर्वीरयोर्युद्धे को ज्यायान्भवतो मतः\n",
    "09057002c": "कस्य वा को गुणो भूयानेतद्वद जनार्दन\n",
    "09057003": "वासुदेव उवाच\n",
    "09057003a": "उपदेशोऽनयोस्तुल्यो भीमस्तु बलवत्तरः\n",
    "09057003c": "कृतयत्नतरस्त्वेष धार्तराष्ट्रो वृकोदरात्\n",
    "09057004a": "भीमसेनस्तु धर्मेण युध्यमानो न जेष्यति\n",
    "09057004c": "अन्यायेन तु युध्यन्वै हन्यादेष सुयोधनम्\n",
    "09057005a": "मायया निर्जिता देवैरसुरा इति नः श्रुतम्\n",
    "09057005c": "विरोचनश्च शक्रेण मायया निर्जितः सखे\n",
    "09057005e": "मायया चाक्षिपत्तेजो वृत्रस्य बलसूदनः\n",
    "09057006a": "प्रतिज्ञातं तु भीमेन द्यूतकाले धनंजय\n",
    "09057006c": "ऊरू भेत्स्यामि ते संख्ये गदयेति सुयोधनम्\n",
    "09057007a": "सोऽयं प्रतिज्ञां तां चापि पारयित्वारिकर्शनः\n",
    "09057007c": "मायाविनं च राजानं माययैव निकृन्ततु\n",
    "09057008a": "यद्येष बलमास्थाय न्यायेन प्रहरिष्यति\n",
    "09057008c": "विषमस्थस्ततो राजा भविष्यति युधिष्ठिरः\n",
    "09057009a": "पुनरेव च वक्ष्यामि पाण्डवेदं निबोध मे\n",
    "09057009c": "धर्मराजापराधेन भयं नः पुनरागतम्\n",
    "09057010a": "कृत्वा हि सुमहत्कर्म हत्वा भीष्ममुखान्कुरून्\n",
    "09057010c": "जयः प्राप्तो यशश्चाग्र्यं वैरं च प्रतियातितम्\n",
    "09057010e": "तदेवं विजयः प्राप्तः पुनः संशयितः कृतः\n",
    "09057011a": "अबुद्धिरेषा महती धर्मराजस्य पाण्डव\n",
    "09057011c": "यदेकविजये युद्धं पणितं कृतमीदृशम्\n",
    "09057011e": "सुयोधनः कृती वीर एकायनगतस्तथा\n",
    "09057012a": "अपि चोशनसा गीतः श्रूयतेऽयं पुरातनः\n",
    "09057012c": "श्लोकस्तत्त्वार्थसहितस्तन्मे निगदतः शृणु\n",
    "09057013a": "पुनरावर्तमानानां भग्नानां जीवितैषिणाम्\n",
    "09057013c": "भेतव्यमरिशेषाणामेकायनगता हि ते\n",
    "09057014a": "सुयोधनमिमं भग्नं हतसैन्यं ह्रदं गतम्\n",
    "09057014c": "पराजितं वनप्रेप्सुं निराशं राज्यलम्भने\n",
    "09057015a": "को न्वेष संयुगे प्राज्ञः पुनर्द्वंद्वे समाह्वयेत्\n",
    "09057015c": "अपि वो निर्जितं राज्यं न हरेत सुयोधनः\n",
    "09057016a": "यस्त्रयोदशवर्षाणि गदया कृतनिश्रमः\n",
    "09057016c": "चरत्यूर्ध्वं च तिर्यक्च भीमसेनजिघांसया\n",
    "09057017a": "एवं चेन्न महाबाहुरन्यायेन हनिष्यति\n",
    "09057017c": "एष वः कौरवो राजा धार्तराष्ट्रो भविष्यति\n",
    "09057018a": "धनंजयस्तु श्रुत्वैतत्केशवस्य महात्मनः\n",
    "09057018c": "प्रेक्षतो भीमसेनस्य हस्तेनोरुमताडयत्\n",
    "09057019a": "गृह्य संज्ञां ततो भीमो गदया व्यचरद्रणे\n",
    "09057019c": "मण्डलानि विचित्राणि यमकानीतराणि च\n",
    "09057020a": "दक्षिणं मण्डलं सव्यं गोमूत्रकमथापि च\n",
    "09057020c": "व्यचरत्पाण्डवो राजन्नरिं संमोहयन्निव\n",
    "09057021a": "तथैव तव पुत्रोऽपि गदामार्गविशारदः\n",
    "09057021c": "व्यचरल्लघु चित्रं च भीमसेनजिघांसया\n",
    "09057022a": "आधुन्वन्तौ गदे घोरे चन्दनागरुरूषिते\n",
    "09057022c": "वैरस्यान्तं परीप्सन्तौ रणे क्रुद्धाविवान्तकौ\n",
    "09057023a": "अन्योन्यं तौ जिघांसन्तौ प्रवीरौ पुरुषर्षभौ\n",
    "09057023c": "युयुधाते गरुत्मन्तौ यथा नागामिषैषिणौ\n",
    "09057024a": "मण्डलानि विचित्राणि चरतोर्नृपभीमयोः\n",
    "09057024c": "गदासंपातजास्तत्र प्रजज्ञुः पावकार्चिषः\n",
    "09057025a": "समं प्रहरतोस्तत्र शूरयोर्बलिनोर्मृधे\n",
    "09057025c": "क्षुब्धयोर्वायुना राजन्द्वयोरिव समुद्रयोः\n",
    "09057026a": "तयोः प्रहरतोस्तुल्यं मत्तकुञ्जरयोरिव\n",
    "09057026c": "गदानिर्घातसंह्रादः प्रहाराणामजायत\n",
    "09057027a": "तस्मिंस्तदा संप्रहारे दारुणे संकुले भृशम्\n",
    "09057027c": "उभावपि परिश्रान्तौ युध्यमानावरिंदमौ\n",
    "09057028a": "तौ मुहूर्तं समाश्वस्य पुनरेव परंतपौ\n",
    "09057028c": "अभ्यहारयतां क्रुद्धौ प्रगृह्य महती गदे\n",
    "09057029a": "तयोः समभवद्युद्धं घोररूपमसंवृतम्\n",
    "09057029c": "गदानिपातै राजेन्द्र तक्षतोर्वै परस्परम्\n",
    "09057030a": "व्यायामप्रद्रुतौ तौ तु वृषभाक्षौ तरस्विनौ\n",
    "09057030c": "अन्योन्यं जघ्नतुर्वीरौ पङ्कस्थौ महिषाविव\n",
    "09057031a": "जर्जरीकृतसर्वाङ्गौ रुधिरेणाभिसंप्लुतौ\n",
    "09057031c": "ददृशाते हिमवति पुष्पिताविव किंशुकौ\n",
    "09057032a": "दुर्योधनेन पार्थस्तु विवरे संप्रदर्शिते\n",
    "09057032c": "ईषदुत्स्मयमानस्तु सहसा प्रससार ह\n",
    "09057033a": "तमभ्याशगतं प्राज्ञो रणे प्रेक्ष्य वृकोदरः\n",
    "09057033c": "अवाक्षिपद्गदां तस्मै वेगेन महता बली\n",
    "09057034a": "अवक्षेपं तु तं दृष्ट्वा पुत्रस्तव विशां पते\n",
    "09057034c": "अपासर्पत्ततः स्थानात्सा मोघा न्यपतद्भुवि\n",
    "09057035a": "मोक्षयित्वा प्रहारं तं सुतस्तव स संभ्रमात्\n",
    "09057035c": "भीमसेनं च गदया प्राहरत्कुरुसत्तमः\n",
    "09057036a": "तस्य विष्यन्दमानेन रुधिरेणामितौजसः\n",
    "09057036c": "प्रहारगुरुपाताच्च मूर्छेव समजायत\n",
    "09057037a": "दुर्योधनस्तं च वेद पीडितं पाण्डवं रणे\n",
    "09057037c": "धारयामास भीमोऽपि शरीरमतिपीडितम्\n",
    "09057038a": "अमन्यत स्थितं ह्येनं प्रहरिष्यन्तमाहवे\n",
    "09057038c": "अतो न प्राहरत्तस्मै पुनरेव तवात्मजः\n",
    "09057039a": "ततो मुहूर्तमाश्वस्य दुर्योधनमवस्थितम्\n",
    "09057039c": "वेगेनाभ्यद्रवद्राजन्भीमसेनः प्रतापवान्\n",
    "09057040a": "तमापतन्तं संप्रेक्ष्य संरब्धममितौजसम्\n",
    "09057040c": "मोघमस्य प्रहारं तं चिकीर्षुर्भरतर्षभ\n",
    "09057041a": "अवस्थाने मतिं कृत्वा पुत्रस्तव महामनाः\n",
    "09057041c": "इयेषोत्पतितुं राजंश्छलयिष्यन्वृकोदरम्\n",
    "09057042a": "अबुध्यद्भीमसेनस्तद्राज्ञस्तस्य चिकीर्षितम्\n",
    "09057042c": "अथास्य समभिद्रुत्य समुत्क्रम्य च सिंहवत्\n",
    "09057043a": "सृत्या वञ्चयतो राजन्पुनरेवोत्पतिष्यतः\n",
    "09057043c": "ऊरुभ्यां प्राहिणोद्राजन्गदां वेगेन पाण्डवः\n",
    "09057044a": "सा वज्रनिष्पेषसमा प्रहिता भीमकर्मणा\n",
    "09057044c": "ऊरू दुर्योधनस्याथ बभञ्ज प्रियदर्शनौ\n",
    "09057045a": "स पपात नरव्याघ्रो वसुधामनुनादयन्\n",
    "09057045c": "भग्नोरुर्भीमसेनेन पुत्रस्तव महीपते\n",
    "09057046a": "ववुर्वाताः सनिर्घाताः पांसुवर्षं पपात च\n",
    "09057046c": "चचाल पृथिवी चापि सवृक्षक्षुपपर्वता\n",
    "09057047a": "तस्मिन्निपतिते वीरे पत्यौ सर्वमहीक्षिताम्\n",
    "09057047c": "महास्वना पुनर्दीप्ता सनिर्घाता भयंकरी\n",
    "09057047e": "पपात चोल्का महती पतिते पृथिवीपतौ\n",
    "09057048a": "तथा शोणितवर्षं च पांसुवर्षं च भारत\n",
    "09057048c": "ववर्ष मघवांस्तत्र तव पुत्रे निपातिते\n",
    "09057049a": "यक्षाणां राक्षसानां च पिशाचानां तथैव च\n",
    "09057049c": "अन्तरिक्षे महानादः श्रूयते भरतर्षभ\n",
    "09057050a": "तेन शब्देन घोरेण मृगाणामथ पक्षिणाम्\n",
    "09057050c": "जज्ञे घोरतमः शब्दो बहूनां सर्वतोदिशम्\n",
    "09057051a": "ये तत्र वाजिनः शेषा गजाश्च मनुजैः सह\n",
    "09057051c": "मुमुचुस्ते महानादं तव पुत्रे निपातिते\n",
    "09057052a": "भेरीशङ्खमृदङ्गानामभवच्च स्वनो महान्\n",
    "09057052c": "अन्तर्भूमिगतश्चैव तव पुत्रे निपातिते\n",
    "09057053a": "बहुपादैर्बहुभुजैः कबन्धैर्घोरदर्शनैः\n",
    "09057053c": "नृत्यद्भिर्भयदैर्व्याप्ता दिशस्तत्राभवन्नृप\n",
    "09057054a": "ध्वजवन्तोऽस्त्रवन्तश्च शस्त्रवन्तस्तथैव च\n",
    "09057054c": "प्राकम्पन्त ततो राजंस्तव पुत्रे निपातिते\n",
    "09057055a": "ह्रदाः कूपाश्च रुधिरमुद्वेमुर्नृपसत्तम\n",
    "09057055c": "नद्यश्च सुमहावेगाः प्रतिस्रोतोवहाभवन्\n",
    "09057056a": "पुल्लिङ्गा इव नार्यस्तु स्त्रीलिङ्गाः पुरुषाभवन्\n",
    "09057056c": "दुर्योधने तदा राजन्पतिते तनये तव\n",
    "09057057a": "दृष्ट्वा तानद्भुतोत्पातान्पाञ्चालाः पाण्डवैः सह\n",
    "09057057c": "आविग्नमनसः सर्वे बभूवुर्भरतर्षभ\n",
    "09057058a": "ययुर्देवा यथाकामं गन्धर्वाप्सरसस्तथा\n",
    "09057058c": "कथयन्तोऽद्भुतं युद्धं सुतयोस्तव भारत\n",
    "09057059a": "तथैव सिद्धा राजेन्द्र तथा वातिकचारणाः\n",
    "09057059c": "नरसिंहौ प्रशंसन्तौ विप्रजग्मुर्यथागतम्\n",
    "09058001": "संजय उवाच\n",
    "09058001a": "तं पातितं ततो दृष्ट्वा महाशालमिवोद्गतम्\n",
    "09058001c": "प्रहृष्टमनसः सर्वे बभूवुस्तत्र पाण्डवाः\n",
    "09058002a": "उन्मत्तमिव मातङ्गं सिंहेन विनिपातितम्\n",
    "09058002c": "ददृशुर्हृष्टरोमाणः सर्वे ते चापि सोमकाः\n",
    "09058003a": "ततो दुर्योधनं हत्वा भीमसेनः प्रतापवान्\n",
    "09058003c": "पतितं कौरवेन्द्रं तमुपगम्येदमब्रवीत्\n",
    "09058004a": "गौर्गौरिति पुरा मन्द द्रौपदीमेकवाससम्\n",
    "09058004c": "यत्सभायां हसन्नस्मांस्तदा वदसि दुर्मते\n",
    "09058004e": "तस्यावहासस्य फलमद्य त्वं समवाप्नुहि\n",
    "09058005a": "एवमुक्त्वा स वामेन पदा मौलिमुपास्पृशत्\n",
    "09058005c": "शिरश्च राजसिंहस्य पादेन समलोडयत्\n",
    "09058006a": "तथैव क्रोधसंरक्तो भीमः परबलार्दनः\n",
    "09058006c": "पुनरेवाब्रवीद्वाक्यं यत्तच्छृणु नराधिप\n",
    "09058007a": "येऽस्मान्पुरोऽपनृत्यन्त पुनर्गौरिति गौरिति\n",
    "09058007c": "तान्वयं प्रतिनृत्यामः पुनर्गौरिति गौरिति\n",
    "09058008a": "नास्माकं निकृतिर्वह्निर्नाक्षद्यूतं न वञ्चना\n",
    "09058008c": "स्वबाहुबलमाश्रित्य प्रबाधामो वयं रिपून्\n",
    "09058009a": "सोऽवाप्य वैरस्य परस्य पारं; वृकोदरः प्राह शनैः प्रहस्य\n",
    "09058009c": "युधिष्ठिरं केशवसृञ्जयांश्च; धनंजयं माद्रवतीसुतौ च\n",
    "09058010a": "रजस्वलां द्रौपदीमानयन्ये; ये चाप्यकुर्वन्त सदस्यवस्त्राम्\n",
    "09058010c": "तान्पश्यध्वं पाण्डवैर्धार्तराष्ट्रा;न्रणे हतांस्तपसा याज्ञसेन्याः\n",
    "09058011a": "ये नः पुरा षण्ढतिलानवोच;न्क्रूरा राज्ञो धृतराष्ट्रस्य पुत्राः\n",
    "09058011c": "ते नो हताः सगणाः सानुबन्धाः; कामं स्वर्गं नरकं वा व्रजामः\n",
    "09058012a": "पुनश्च राज्ञः पतितस्य भूमौ; स तां गदां स्कन्धगतां निरीक्ष्य\n",
    "09058012c": "वामेन पादेन शिरः प्रमृद्य; दुर्योधनं नैकृतिकेत्यवोचत्\n",
    "09058013a": "हृष्टेन राजन्कुरुपार्थिवस्य; क्षुद्रात्मना भीमसेनेन पादम्\n",
    "09058013c": "दृष्ट्वा कृतं मूर्धनि नाभ्यनन्द;न्धर्मात्मानः सोमकानां प्रबर्हाः\n",
    "09058014a": "तव पुत्रं तथा हत्वा कत्थमानं वृकोदरम्\n",
    "09058014c": "नृत्यमानं च बहुशो धर्मराजोऽब्रवीदिदम्\n",
    "09058015a": "मा शिरोऽस्य पदा मर्दीर्मा धर्मस्तेऽत्यगान्महान्\n",
    "09058015c": "राजा ज्ञातिर्हतश्चायं नैतन्न्याय्यं तवानघ\n",
    "09058016a": "विध्वस्तोऽयं हतामात्यो हतभ्राता हतप्रजः\n",
    "09058016c": "उत्सन्नपिण्डो भ्राता च नैतन्न्याय्यं कृतं त्वया\n",
    "09058017a": "धार्मिको भीमसेनोऽसावित्याहुस्त्वां पुरा जनाः\n",
    "09058017c": "स कस्माद्भीमसेन त्वं राजानमधितिष्ठसि\n",
    "09058018a": "दृष्ट्वा दुर्योधनं राजा कुन्तीपुत्रस्तथागतम्\n",
    "09058018c": "नेत्राभ्यामश्रुपूर्णाभ्यामिदं वचनमब्रवीत्\n",
    "09058019a": "नूनमेतद्बलवता धात्रादिष्टं महात्मना\n",
    "09058019c": "यद्वयं त्वां जिघांसामस्त्वं चास्मान्कुरुसत्तम\n",
    "09058020a": "आत्मनो ह्यपराधेन महद्व्यसनमीदृशम्\n",
    "09058020c": "प्राप्तवानसि यल्लोभान्मदाद्बाल्याच्च भारत\n",
    "09058021a": "घातयित्वा वयस्यांश्च भ्रातॄनथ पितॄंस्तथा\n",
    "09058021c": "पुत्रान्पौत्रांस्तथाचार्यांस्ततोऽसि निधनं गतः\n",
    "09058022a": "तवापराधादस्माभिर्भ्रातरस्ते महारथाः\n",
    "09058022c": "निहता ज्ञातयश्चान्ये दिष्टं मन्ये दुरत्ययम्\n",
    "09058023a": "स्नुषाश्च प्रस्नुषाश्चैव धृतराष्ट्रस्य विह्वलाः\n",
    "09058023c": "गर्हयिष्यन्ति नो नूनं विधवाः शोककर्शिताः\n",
    "09058024a": "एवमुक्त्वा सुदुःखार्तो निशश्वास स पार्थिवः\n",
    "09058024c": "विललाप चिरं चापि धर्मपुत्रो युधिष्ठिरः\n",
    "09059001": "धृतराष्ट्र उवाच\n",
    "09059001a": "अधर्मेण हतं दृष्ट्वा राजानं माधवोत्तमः\n",
    "09059001c": "किमब्रवीत्तदा सूत बलदेवो महाबलः\n",
    "09059002a": "गदायुद्धविशेषज्ञो गदायुद्धविशारदः\n",
    "09059002c": "कृतवान्रौहिणेयो यत्तन्ममाचक्ष्व संजय\n",
    "09059003": "संजय उवाच\n",
    "09059003a": "शिरस्यभिहतं दृष्ट्वा भीमसेनेन ते सुतम्\n",
    "09059003c": "रामः प्रहरतां श्रेष्ठश्चुक्रोध बलवद्बली\n",
    "09059004a": "ततो मध्ये नरेन्द्राणामूर्ध्वबाहुर्हलायुधः\n",
    "09059004c": "कुर्वन्नार्तस्वरं घोरं धिग्धिग्भीमेत्युवाच ह\n",
    "09059005a": "अहो धिग्यदधो नाभेः प्रहृतं शुद्धविक्रमे\n",
    "09059005c": "नैतद्दृष्टं गदायुद्धे कृतवान्यद्वृकोदरः\n",
    "09059006a": "अधो नाभ्या न हन्तव्यमिति शास्त्रस्य निश्चयः\n",
    "09059006c": "अयं त्वशास्त्रविन्मूढः स्वच्छन्दात्संप्रवर्तते\n",
    "09059007a": "तस्य तत्तद्ब्रुवाणस्य रोषः समभवन्महान्\n",
    "09059007c": "ततो लाङ्गलमुद्यम्य भीममभ्यद्रवद्बली\n",
    "09059008a": "तस्योर्ध्वबाहोः सदृशं रूपमासीन्महात्मनः\n",
    "09059008c": "बहुधातुविचित्रस्य श्वेतस्येव महागिरेः\n",
    "09059009a": "तमुत्पतन्तं जग्राह केशवो विनयानतः\n",
    "09059009c": "बाहुभ्यां पीनवृत्ताभ्यां प्रयत्नाद्बलवद्बली\n",
    "09059010a": "सितासितौ यदुवरौ शुशुभातेऽधिकं ततः\n",
    "09059010c": "नभोगतौ यथा राजंश्चन्द्रसूर्यौ दिनक्षये\n",
    "09059011a": "उवाच चैनं संरब्धं शमयन्निव केशवः\n",
    "09059011c": "आत्मवृद्धिर्मित्रवृद्धिर्मित्रमित्रोदयस्तथा\n",
    "09059011e": "विपरीतं द्विषत्स्वेतत्षड्विधा वृद्धिरात्मनः\n",
    "09059012a": "आत्मन्यपि च मित्रेषु विपरीतं यदा भवेत्\n",
    "09059012c": "तदा विद्यान्मनोज्यानिमाशु शान्तिकरो भवेत्\n",
    "09059013a": "अस्माकं सहजं मित्रं पाण्डवाः शुद्धपौरुषाः\n",
    "09059013c": "स्वकाः पितृष्वसुः पुत्रास्ते परैर्निकृता भृशम्\n",
    "09059014a": "प्रतिज्ञापारणं धर्मः क्षत्रियस्येति वेत्थ ह\n",
    "09059014c": "सुयोधनस्य गदया भङ्क्तास्म्यूरू महाहवे\n",
    "09059014e": "इति पूर्वं प्रतिज्ञातं भीमेन हि सभातले\n",
    "09059015a": "मैत्रेयेणाभिशप्तश्च पूर्वमेव महर्षिणा\n",
    "09059015c": "ऊरू भेत्स्यति ते भीमो गदयेति परंतप\n",
    "09059015e": "अतो दोषं न पश्यामि मा क्रुधस्त्वं प्रलम्बहन्\n",
    "09059016a": "यौनैर्हार्दैश्च संबन्धैः संबद्धाः स्मेह पाण्डवैः\n",
    "09059016c": "तेषां वृद्ध्याभिवृद्धिर्नो मा क्रुधः पुरुषर्षभ\n",
    "09059017": "राम उवाच\n",
    "09059017a": "धर्मः सुचरितः सद्भिः सह द्वाभ्यां नियच्छति\n",
    "09059017c": "अर्थश्चात्यर्थलुब्धस्य कामश्चातिप्रसङ्गिनः\n",
    "09059018a": "धर्मार्थौ धर्मकामौ च कामार्थौ चाप्यपीडयन्\n",
    "09059018c": "धर्मार्थकामान्योऽभ्येति सोऽत्यन्तं सुखमश्नुते\n",
    "09059019a": "तदिदं व्याकुलं सर्वं कृतं धर्मस्य पीडनात्\n",
    "09059019c": "भीमसेनेन गोविन्द कामं त्वं तु यथात्थ माम्\n",
    "09059020": "वासुदेव उवाच\n",
    "09059020a": "अरोषणो हि धर्मात्मा सततं धर्मवत्सलः\n",
    "09059020c": "भवान्प्रख्यायते लोके तस्मात्संशाम्य मा क्रुधः\n",
    "09059021a": "प्राप्तं कलियुगं विद्धि प्रतिज्ञां पाण्डवस्य च\n",
    "09059021c": "आनृण्यं यातु वैरस्य प्रतिज्ञायाश्च पाण्डवः\n",
    "09059022": "संजय उवाच\n",
    "09059022a": "धर्मच्छलमपि श्रुत्वा केशवात्स विशां पते\n",
    "09059022c": "नैव प्रीतमना रामो वचनं प्राह संसदि\n",
    "09059023a": "हत्वाधर्मेण राजानं धर्मात्मानं सुयोधनम्\n",
    "09059023c": "जिह्मयोधीति लोकेऽस्मिन्ख्यातिं यास्यति पाण्डवः\n",
    "09059024a": "दुर्योधनोऽपि धर्मात्मा गतिं यास्यति शाश्वतीम्\n",
    "09059024c": "ऋजुयोधी हतो राजा धार्तराष्ट्रो नराधिपः\n",
    "09059025a": "युद्धदीक्षां प्रविश्याजौ रणयज्ञं वितत्य च\n",
    "09059025c": "हुत्वात्मानममित्राग्नौ प्राप चावभृथं यशः\n",
    "09059026a": "इत्युक्त्वा रथमास्थाय रौहिणेयः प्रतापवान्\n",
    "09059026c": "श्वेताभ्रशिखराकारः प्रययौ द्वारकां प्रति\n",
    "09059027a": "पाञ्चालाश्च सवार्ष्णेयाः पाण्डवाश्च विशां पते\n",
    "09059027c": "रामे द्वारवतीं याते नातिप्रमनसोऽभवन्\n",
    "09059028a": "ततो युधिष्ठिरं दीनं चिन्तापरमधोमुखम्\n",
    "09059028c": "शोकोपहतसंकल्पं वासुदेवोऽब्रवीदिदम्\n",
    "09059029a": "धर्मराज किमर्थं त्वमधर्ममनुमन्यसे\n",
    "09059029c": "हतबन्धोर्यदेतस्य पतितस्य विचेतसः\n",
    "09059030a": "दुर्योधनस्य भीमेन मृद्यमानं शिरः पदा\n",
    "09059030c": "उपप्रेक्षसि कस्मात्त्वं धर्मज्ञः सन्नराधिप\n",
    "09059031": "युधिष्ठिर उवाच\n",
    "09059031a": "न ममैतत्प्रियं कृष्ण यद्राजानं वृकोदरः\n",
    "09059031c": "पदा मूर्ध्न्यस्पृशत्क्रोधान्न च हृष्ये कुलक्षये\n",
    "09059032a": "निकृत्या निकृता नित्यं धृतराष्ट्रसुतैर्वयम्\n",
    "09059032c": "बहूनि परुषाण्युक्त्वा वनं प्रस्थापिताः स्म ह\n",
    "09059033a": "भीमसेनस्य तद्दुःखमतीव हृदि वर्तते\n",
    "09059033c": "इति संचिन्त्य वार्ष्णेय मयैतत्समुपेक्षितम्\n",
    "09059034a": "तस्माद्धत्वाकृतप्रज्ञं लुब्धं कामवशानुगम्\n",
    "09059034c": "लभतां पाण्डवः कामं धर्मेऽधर्मेऽपि वा कृते\n",
    "09059035": "संजय उवाच\n",
    "09059035a": "इत्युक्ते धर्मराजेन वासुदेवोऽब्रवीदिदम्\n",
    "09059035c": "काममस्त्वेवमिति वै कृच्छ्राद्यदुकुलोद्वहः\n",
    "09059036a": "इत्युक्तो वासुदेवेन भीमप्रियहितैषिणा\n",
    "09059036c": "अन्वमोदत तत्सर्वं यद्भीमेन कृतं युधि\n",
    "09059037a": "भीमसेनोऽपि हत्वाजौ तव पुत्रममर्षणः\n",
    "09059037c": "अभिवाद्याग्रतः स्थित्वा संप्रहृष्टः कृताञ्जलिः\n",
    "09059038a": "प्रोवाच सुमहातेजा धर्मराजं युधिष्ठिरम्\n",
    "09059038c": "हर्षादुत्फुल्लनयनो जितकाशी विशां पते\n",
    "09059039a": "तवाद्य पृथिवी राजन्क्षेमा निहतकण्टका\n",
    "09059039c": "तां प्रशाधि महाराज स्वधर्ममनुपालयन्\n",
    "09059040a": "यस्तु कर्तास्य वैरस्य निकृत्या निकृतिप्रियः\n",
    "09059040c": "सोऽयं विनिहतः शेते पृथिव्यां पृथिवीपते\n",
    "09059041a": "दुःशासनप्रभृतयः सर्वे ते चोग्रवादिनः\n",
    "09059041c": "राधेयः शकुनिश्चापि निहतास्तव शत्रवः\n",
    "09059042a": "सेयं रत्नसमाकीर्णा मही सवनपर्वता\n",
    "09059042c": "उपावृत्ता महाराज त्वामद्य निहतद्विषम्\n",
    "09059043": "युधिष्ठिर उवाच\n",
    "09059043a": "गतं वैरस्य निधनं हतो राजा सुयोधनः\n",
    "09059043c": "कृष्णस्य मतमास्थाय विजितेयं वसुंधरा\n",
    "09059044a": "दिष्ट्या गतस्त्वमानृण्यं मातुः कोपस्य चोभयोः\n",
    "09059044c": "दिष्ट्या जयसि दुर्धर्ष दिष्ट्या शत्रुर्निपातितः\n",
    "09060001": "धृतराष्ट्र उवाच\n",
    "09060001a": "हतं दुर्योधनं दृष्ट्वा भीमसेनेन संयुगे\n",
    "09060001c": "पाण्डवाः सृञ्जयाश्चैव किमकुर्वत संजय\n",
    "09060002": "संजय उवाच\n",
    "09060002a": "हतं दुर्योधनं दृष्ट्वा भीमसेनेन संयुगे\n",
    "09060002c": "सिंहेनेव महाराज मत्तं वनगजं वने\n",
    "09060003a": "प्रहृष्टमनसस्तत्र कृष्णेन सह पाण्डवाः\n",
    "09060003c": "पाञ्चालाः सृञ्जयाश्चैव निहते कुरुनन्दने\n",
    "09060004a": "आविध्यन्नुत्तरीयाणि सिंहनादांश्च नेदिरे\n",
    "09060004c": "नैतान्हर्षसमाविष्टानियं सेहे वसुंधरा\n",
    "09060005a": "धनूंष्यन्ये व्याक्षिपन्त ज्याश्चाप्यन्ये तथाक्षिपन्\n",
    "09060005c": "दध्मुरन्ये महाशङ्खानन्ये जघ्नुश्च दुन्दुभीः\n",
    "09060006a": "चिक्रीडुश्च तथैवान्ये जहसुश्च तवाहिताः\n",
    "09060006c": "अब्रुवंश्चासकृद्वीरा भीमसेनमिदं वचः\n",
    "09060007a": "दुष्करं भवता कर्म रणेऽद्य सुमहत्कृतम्\n",
    "09060007c": "कौरवेन्द्रं रणे हत्वा गदयातिकृतश्रमम्\n",
    "09060008a": "इन्द्रेणेव हि वृत्रस्य वधं परमसंयुगे\n",
    "09060008c": "त्वया कृतममन्यन्त शत्रोर्वधमिमं जनाः\n",
    "09060009a": "चरन्तं विविधान्मार्गान्मण्डलानि च सर्वशः\n",
    "09060009c": "दुर्योधनमिमं शूरं कोऽन्यो हन्याद्वृकोदरात्\n",
    "09060010a": "वैरस्य च गतः पारं त्वमिहान्यैः सुदुर्गमम्\n",
    "09060010c": "अशक्यमेतदन्येन संपादयितुमीदृशम्\n",
    "09060011a": "कुञ्जरेणेव मत्तेन वीर संग्राममूर्धनि\n",
    "09060011c": "दुर्योधनशिरो दिष्ट्या पादेन मृदितं त्वया\n",
    "09060012a": "सिंहेन महिषस्येव कृत्वा संगरमद्भुतम्\n",
    "09060012c": "दुःशासनस्य रुधिरं दिष्ट्या पीतं त्वयानघ\n",
    "09060013a": "ये विप्रकुर्वन्राजानं धर्मात्मानं युधिष्ठिरम्\n",
    "09060013c": "मूर्ध्नि तेषां कृतः पादो दिष्ट्या ते स्वेन कर्मणा\n",
    "09060014a": "अमित्राणामधिष्ठानाद्वधाद्दुर्योधनस्य च\n",
    "09060014c": "भीम दिष्ट्या पृथिव्यां ते प्रथितं सुमहद्यशः\n",
    "09060015a": "एवं नूनं हते वृत्रे शक्रं नन्दन्ति बन्दिनः\n",
    "09060015c": "तथा त्वां निहतामित्रं वयं नन्दाम भारत\n",
    "09060016a": "दुर्योधनवधे यानि रोमाणि हृषितानि नः\n",
    "09060016c": "अद्यापि न विहृष्यन्ति तानि तद्विद्धि भारत\n",
    "09060016e": "इत्यब्रुवन्भीमसेनं वातिकास्तत्र संगताः\n",
    "09060017a": "तान्हृष्टान्पुरुषव्याघ्रान्पाञ्चालान्पाण्डवैः सह\n",
    "09060017c": "ब्रुवतः सदृशं तत्र प्रोवाच मधुसूदनः\n",
    "09060018a": "न न्याय्यं निहतः शत्रुर्भूयो हन्तुं जनाधिपाः\n",
    "09060018c": "असकृद्वाग्भिरुग्राभिर्निहतो ह्येष मन्दधीः\n",
    "09060019a": "तदैवैष हतः पापो यदैव निरपत्रपः\n",
    "09060019c": "लुब्धः पापसहायश्च सुहृदां शासनातिगः\n",
    "09060020a": "बहुशो विदुरद्रोणकृपगाङ्गेयसृञ्जयैः\n",
    "09060020c": "पाण्डुभ्यः प्रोच्यमानोऽपि पित्र्यमंशं न दत्तवान्\n",
    "09060021a": "नैष योग्योऽद्य मित्रं वा शत्रुर्वा पुरुषाधमः\n",
    "09060021c": "किमनेनातिनुन्नेन वाग्भिः काष्ठसधर्मणा\n",
    "09060022a": "रथेष्वारोहत क्षिप्रं गच्छामो वसुधाधिपाः\n",
    "09060022c": "दिष्ट्या हतोऽयं पापात्मा सामात्यज्ञातिबान्धवः\n",
    "09060023a": "इति श्रुत्वा त्वधिक्षेपं कृष्णाद्दुर्योधनो नृपः\n",
    "09060023c": "अमर्षवशमापन्न उदतिष्ठद्विशां पते\n",
    "09060024a": "स्फिग्देशेनोपविष्टः स दोर्भ्यां विष्टभ्य मेदिनीम्\n",
    "09060024c": "दृष्टिं भ्रूसंकटां कृत्वा वासुदेवे न्यपातयत्\n",
    "09060025a": "अर्धोन्नतशरीरस्य रूपमासीन्नृपस्य तत्\n",
    "09060025c": "क्रुद्धस्याशीविषस्येव च्छिन्नपुच्छस्य भारत\n",
    "09060026a": "प्राणान्तकरणीं घोरां वेदनामविचिन्तयन्\n",
    "09060026c": "दुर्योधनो वासुदेवं वाग्भिरुग्राभिरार्दयत्\n",
    "09060027a": "कंसदासस्य दायाद न ते लज्जास्त्यनेन वै\n",
    "09060027c": "अधर्मेण गदायुद्धे यदहं विनिपातितः\n",
    "09060028a": "ऊरू भिन्धीति भीमस्य स्मृतिं मिथ्या प्रयच्छता\n",
    "09060028c": "किं न विज्ञातमेतन्मे यदर्जुनमवोचथाः\n",
    "09060029a": "घातयित्वा महीपालानृजुयुद्धान्सहस्रशः\n",
    "09060029c": "जिह्मैरुपायैर्बहुभिर्न ते लज्जा न ते घृणा\n",
    "09060030a": "अहन्यहनि शूराणां कुर्वाणः कदनं महत्\n",
    "09060030c": "शिखण्डिनं पुरस्कृत्य घातितस्ते पितामहः\n",
    "09060031a": "अश्वत्थाम्नः सनामानं हत्वा नागं सुदुर्मते\n",
    "09060031c": "आचार्यो न्यासितः शस्त्रं किं तन्न विदितं मम\n",
    "09060032a": "स चानेन नृशंसेन धृष्टद्युम्नेन वीर्यवान्\n",
    "09060032c": "पात्यमानस्त्वया दृष्टो न चैनं त्वमवारयः\n",
    "09060033a": "वधार्थं पाण्डुपुत्रस्य याचितां शक्तिमेव च\n",
    "09060033c": "घटोत्कचे व्यंसयथाः कस्त्वत्तः पापकृत्तमः\n",
    "09060034a": "छिन्नबाहुः प्रायगतस्तथा भूरिश्रवा बली\n",
    "09060034c": "त्वया निसृष्टेन हतः शैनेयेन दुरात्मना\n",
    "09060035a": "कुर्वाणश्चोत्तमं कर्म कर्णः पार्थजिगीषया\n",
    "09060035c": "व्यंसनेनाश्वसेनस्य पन्नगेन्द्रसुतस्य वै\n",
    "09060036a": "पुनश्च पतिते चक्रे व्यसनार्तः पराजितः\n",
    "09060036c": "पातितः समरे कर्णश्चक्रव्यग्रोऽग्रणीर्नृणाम्\n",
    "09060037a": "यदि मां चापि कर्णं च भीष्मद्रोणौ च संयुगे\n",
    "09060037c": "ऋजुना प्रतियुध्येथा न ते स्याद्विजयो ध्रुवम्\n",
    "09060038a": "त्वया पुनरनार्येण जिह्ममार्गेण पार्थिवाः\n",
    "09060038c": "स्वधर्ममनुतिष्ठन्तो वयं चान्ये च घातिताः\n",
    "09060039": "वासुदेव उवाच\n",
    "09060039a": "हतस्त्वमसि गान्धारे सभ्रातृसुतबान्धवः\n",
    "09060039c": "सगणः ससुहृच्चैव पापमार्गमनुष्ठितः\n",
    "09060040a": "तवैव दुष्कृतैर्वीरौ भीष्मद्रोणौ निपातितौ\n",
    "09060040c": "कर्णश्च निहतः संख्ये तव शीलानुवर्तकः\n",
    "09060041a": "याच्यमानो मया मूढ पित्र्यमंशं न दित्ससि\n",
    "09060041c": "पाण्डवेभ्यः स्वराज्यार्धं लोभाच्छकुनिनिश्चयात्\n",
    "09060042a": "विषं ते भीमसेनाय दत्तं सर्वे च पाण्डवाः\n",
    "09060042c": "प्रदीपिता जतुगृहे मात्रा सह सुदुर्मते\n",
    "09060043a": "सभायां याज्ञसेनी च कृष्टा द्यूते रजस्वला\n",
    "09060043c": "तदैव तावद्दुष्टात्मन्वध्यस्त्वं निरपत्रपः\n",
    "09060044a": "अनक्षज्ञं च धर्मज्ञं सौबलेनाक्षवेदिना\n",
    "09060044c": "निकृत्या यत्पराजैषीस्तस्मादसि हतो रणे\n",
    "09060045a": "जयद्रथेन पापेन यत्कृष्णा क्लेशिता वने\n",
    "09060045c": "यातेषु मृगयां तेषु तृणबिन्दोरथाश्रमे\n",
    "09060046a": "अभिमन्युश्च यद्बाल एको बहुभिराहवे\n",
    "09060046c": "त्वद्दोषैर्निहतः पाप तस्मादसि हतो रणे\n",
    "09060047": "दुर्योधन उवाच\n",
    "09060047a": "अधीतं विधिवद्दत्तं भूः प्रशास्ता ससागरा\n",
    "09060047c": "मूर्ध्नि स्थितममित्राणां को नु स्वन्ततरो मया\n",
    "09060048a": "यदिष्टं क्षत्रबन्धूनां स्वधर्ममनुपश्यताम्\n",
    "09060048c": "तदिदं निधनं प्राप्तं को नु स्वन्ततरो मया\n",
    "09060049a": "देवार्हा मानुषा भोगाः प्राप्ता असुलभा नृपैः\n",
    "09060049c": "ऐश्वर्यं चोत्तमं प्राप्तं को नु स्वन्ततरो मया\n",
    "09060050a": "ससुहृत्सानुबन्धश्च स्वर्गं गन्ताहमच्युत\n",
    "09060050c": "यूयं विहतसंकल्पाः शोचन्तो वर्तयिष्यथ\n",
    "09060051": "संजय उवाच\n",
    "09060051a": "अस्य वाक्यस्य निधने कुरुराजस्य भारत\n",
    "09060051c": "अपतत्सुमहद्वर्षं पुष्पाणां पुण्यगन्धिनाम्\n",
    "09060052a": "अवादयन्त गन्धर्वा जगुश्चाप्सरसां गणाः\n",
    "09060052c": "सिद्धाश्च मुमुचुर्वाचः साधु साध्विति भारत\n",
    "09060053a": "ववौ च सुरभिर्वायुः पुण्यगन्धो मृदुः सुखः\n",
    "09060053c": "व्यराजतामलं चैव नभो वैडूर्यसंनिभम्\n",
    "09060054a": "अत्यद्भुतानि ते दृष्ट्वा वासुदेवपुरोगमाः\n",
    "09060054c": "दुर्योधनस्य पूजां च दृष्ट्वा व्रीडामुपागमन्\n",
    "09060055a": "हतांश्चाधर्मतः श्रुत्वा शोकार्ताः शुशुचुर्हि ते\n",
    "09060055c": "भीष्मं द्रोणं तथा कर्णं भूरिश्रवसमेव च\n",
    "09060056a": "तांस्तु चिन्तापरान्दृष्ट्वा पाण्डवान्दीनचेतसः\n",
    "09060056c": "प्रोवाचेदं वचः कृष्णो मेघदुन्दुभिनिस्वनः\n",
    "09060057a": "नैष शक्योऽतिशीघ्रास्त्रस्ते च सर्वे महारथाः\n",
    "09060057c": "ऋजुयुद्धेन विक्रान्ता हन्तुं युष्माभिराहवे\n",
    "09060058a": "उपाया विहिता ह्येते मया तस्मान्नराधिपाः\n",
    "09060058c": "अन्यथा पाण्डवेयानां नाभविष्यज्जयः क्वचित्\n",
    "09060059a": "ते हि सर्वे महात्मानश्चत्वारोऽतिरथा भुवि\n",
    "09060059c": "न शक्या धर्मतो हन्तुं लोकपालैरपि स्वयम्\n",
    "09060060a": "तथैवायं गदापाणिर्धार्तराष्ट्रो गतक्लमः\n",
    "09060060c": "न शक्यो धर्मतो हन्तुं कालेनापीह दण्डिना\n",
    "09060061a": "न च वो हृदि कर्तव्यं यदयं घातितो नृपः\n",
    "09060061c": "मिथ्यावध्यास्तथोपायैर्बहवः शत्रवोऽधिकाः\n",
    "09060062a": "पूर्वैरनुगतो मार्गो देवैरसुरघातिभिः\n",
    "09060062c": "सद्भिश्चानुगतः पन्थाः स सर्वैरनुगम्यते\n",
    "09060063a": "कृतकृत्याः स्म सायाह्ने निवासं रोचयामहे\n",
    "09060063c": "साश्वनागरथाः सर्वे विश्रमामो नराधिपाः\n",
    "09060064a": "वासुदेववचः श्रुत्वा तदानीं पाण्डवैः सह\n",
    "09060064c": "पाञ्चाला भृशसंहृष्टा विनेदुः सिंहसंघवत्\n",
    "09060065a": "ततः प्राध्मापयञ्शङ्खान्पाञ्चजन्यं च माधवः\n",
    "09060065c": "हृष्टा दुर्योधनं दृष्ट्वा निहतं पुरुषर्षभाः\n",
    "09061001": "संजय उवाच\n",
    "09061001a": "ततस्ते प्रययुः सर्वे निवासाय महीक्षितः\n",
    "09061001c": "शङ्खान्प्रध्मापयन्तो वै हृष्टाः परिघबाहवः\n",
    "09061002a": "पाण्डवान्गच्छतश्चापि शिबिरं नो विशां पते\n",
    "09061002c": "महेष्वासोऽन्वगात्पश्चाद्युयुत्सुः सात्यकिस्तथा\n",
    "09061003a": "धृष्टद्युम्नः शिखण्डी च द्रौपदेयाश्च सर्वशः\n",
    "09061003c": "सर्वे चान्ये महेष्वासा ययुः स्वशिबिराण्युत\n",
    "09061004a": "ततस्ते प्राविशन्पार्था हतत्विट्कं हतेश्वरम्\n",
    "09061004c": "दुर्योधनस्य शिबिरं रङ्गवद्विसृते जने\n",
    "09061005a": "गतोत्सवं पुरमिव हृतनागमिव ह्रदम्\n",
    "09061005c": "स्त्रीवर्षवरभूयिष्ठं वृद्धामात्यैरधिष्ठितम्\n",
    "09061006a": "तत्रैतान्पर्युपातिष्ठन्दुर्योधनपुरःसराः\n",
    "09061006c": "कृताञ्जलिपुटा राजन्काषायमलिनाम्बराः\n",
    "09061007a": "शिबिरं समनुप्राप्य कुरुराजस्य पाण्डवाः\n",
    "09061007c": "अवतेरुर्महाराज रथेभ्यो रथसत्तमाः\n",
    "09061008a": "ततो गाण्डीवधन्वानमभ्यभाषत केशवः\n",
    "09061008c": "स्थितः प्रियहिते नित्यमतीव भरतर्षभ\n",
    "09061009a": "अवरोपय गाण्डीवमक्षय्यौ च महेषुधी\n",
    "09061009c": "अथाहमवरोक्ष्यामि पश्चाद्भरतसत्तम\n",
    "09061010a": "स्वयं चैवावरोह त्वमेतच्छ्रेयस्तवानघ\n",
    "09061010c": "तच्चाकरोत्तथा वीरः पाण्डुपुत्रो धनंजयः\n",
    "09061011a": "अथ पश्चात्ततः कृष्णो रश्मीनुत्सृज्य वाजिनाम्\n",
    "09061011c": "अवारोहत मेधावी रथाद्गाण्डीवधन्वनः\n",
    "09061012a": "अथावतीर्णे भूतानामीश्वरे सुमहात्मनि\n",
    "09061012c": "कपिरन्तर्दधे दिव्यो ध्वजो गाण्डीवधन्वनः\n",
    "09061013a": "स दग्धो द्रोणकर्णाभ्यां दिव्यैरस्त्रैर्महारथः\n",
    "09061013c": "अथ दीप्तोऽग्निना ह्याशु प्रजज्वाल महीपते\n",
    "09061014a": "सोपासङ्गः सरश्मिश्च साश्वः सयुगबन्धुरः\n",
    "09061014c": "भस्मीभूतोऽपतद्भूमौ रथो गाण्डीवधन्वनः\n",
    "09061015a": "तं तथा भस्मभूतं तु दृष्ट्वा पाण्डुसुताः प्रभो\n",
    "09061015c": "अभवन्विस्मिता राजन्नर्जुनश्चेदमब्रवीत्\n",
    "09061016a": "कृताञ्जलिः सप्रणयं प्रणिपत्याभिवाद्य च\n",
    "09061016c": "गोविन्द कस्माद्भगवन्रथो दग्धोऽयमग्निना\n",
    "09061017a": "किमेतन्महदाश्चर्यमभवद्यदुनन्दन\n",
    "09061017c": "तन्मे ब्रूहि महाबाहो श्रोतव्यं यदि मन्यसे\n",
    "09061018": "वासुदेव उवाच\n",
    "09061018a": "अस्त्रैर्बहुविधैर्दग्धः पूर्वमेवायमर्जुन\n",
    "09061018c": "मदधिष्ठितत्वात्समरे न विशीर्णः परंतप\n",
    "09061019a": "इदानीं तु विशीर्णोऽयं दग्धो ब्रह्मास्त्रतेजसा\n",
    "09061019c": "मया विमुक्तः कौन्तेय त्वय्यद्य कृतकर्मणि\n",
    "09061020": "संजय उवाच\n",
    "09061020a": "ईषदुत्स्मयमानश्च भगवान्केशवोऽरिहा\n",
    "09061020c": "परिष्वज्य च राजानं युधिष्ठिरमभाषत\n",
    "09061021a": "दिष्ट्या जयसि कौन्तेय दिष्ट्या ते शत्रवो जिताः\n",
    "09061021c": "दिष्ट्या गाण्डीवधन्वा च भीमसेनश्च पाण्डवः\n",
    "09061022a": "त्वं चापि कुशली राजन्माद्रीपुत्रौ च पाण्डवौ\n",
    "09061022c": "मुक्ता वीरक्षयादस्मात्संग्रामान्निहतद्विषः\n",
    "09061022e": "क्षिप्रमुत्तरकालानि कुरु कार्याणि भारत\n",
    "09061023a": "उपयातमुपप्लव्यं सह गाण्डीवधन्वना\n",
    "09061023c": "आनीय मधुपर्कं मां यत्पुरा त्वमवोचथाः\n",
    "09061024a": "एष भ्राता सखा चैव तव कृष्ण धनंजयः\n",
    "09061024c": "रक्षितव्यो महाबाहो सर्वास्वापत्स्विति प्रभो\n",
    "09061024e": "तव चैवं ब्रुवाणस्य तथेत्येवाहमब्रुवम्\n",
    "09061025a": "स सव्यसाची गुप्तस्ते विजयी च नरेश्वर\n",
    "09061025c": "भ्रातृभिः सह राजेन्द्र शूरः सत्यपराक्रमः\n",
    "09061025e": "मुक्तो वीरक्षयादस्मात्संग्रामाद्रोमहर्षणात्\n",
    "09061026a": "एवमुक्तस्तु कृष्णेन धर्मराजो युधिष्ठिरः\n",
    "09061026c": "हृष्टरोमा महाराज प्रत्युवाच जनार्दनम्\n",
    "09061027a": "प्रमुक्तं द्रोणकर्णाभ्यां ब्रह्मास्त्रमरिमर्दन\n",
    "09061027c": "कस्त्वदन्यः सहेत्साक्षादपि वज्री पुरंदरः\n",
    "09061028a": "भवतस्तु प्रसादेन संग्रामे बहवो जिताः\n",
    "09061028c": "महारणगतः पार्थो यच्च नासीत्पराङ्मुखः\n",
    "09061029a": "तथैव च महाबाहो पर्यायैर्बहुभिर्मया\n",
    "09061029c": "कर्मणामनुसंतानं तेजसश्च गतिः शुभा\n",
    "09061030a": "उपप्लव्ये महर्षिर्मे कृष्णद्वैपायनोऽब्रवीत्\n",
    "09061030c": "यतो धर्मस्ततः कृष्णो यतः कृष्णस्ततो जयः\n",
    "09061031a": "इत्येवमुक्ते ते वीराः शिबिरं तव भारत\n",
    "09061031c": "प्रविश्य प्रत्यपद्यन्त कोशरत्नर्द्धिसंचयान्\n",
    "09061032a": "रजतं जातरूपं च मणीनथ च मौक्तिकान्\n",
    "09061032c": "भूषणान्यथ मुख्यानि कम्बलान्यजिनानि च\n",
    "09061032e": "दासीदासमसंख्येयं राज्योपकरणानि च\n",
    "09061033a": "ते प्राप्य धनमक्षय्यं त्वदीयं भरतर्षभ\n",
    "09061033c": "उदक्रोशन्महेष्वासा नरेन्द्र विजितारयः\n",
    "09061034a": "ते तु वीराः समाश्वस्य वाहनान्यवमुच्य च\n",
    "09061034c": "अतिष्ठन्त मुहुः सर्वे पाण्डवाः सात्यकिस्तथा\n",
    "09061035a": "अथाब्रवीन्महाराज वासुदेवो महायशाः\n",
    "09061035c": "अस्माभिर्मङ्गलार्थाय वस्तव्यं शिबिराद्बहिः\n",
    "09061036a": "तथेत्युक्त्वा च ते सर्वे पाण्डवाः सात्यकिस्तथा\n",
    "09061036c": "वासुदेवेन सहिता मङ्गलार्थं ययुर्बहिः\n",
    "09061037a": "ते समासाद्य सरितं पुण्यामोघवतीं नृप\n",
    "09061037c": "न्यवसन्नथ तां रात्रिं पाण्डवा हतशत्रवः\n",
    "09061038a": "ततः संप्रेषयामासुर्यादवं नागसाह्वयम्\n",
    "09061038c": "स च प्रायाज्जवेनाशु वासुदेवः प्रतापवान्\n",
    "09061038e": "दारुकं रथमारोप्य येन राजाम्बिकासुतः\n",
    "09061039a": "तमूचुः संप्रयास्यन्तं सैन्यसुग्रीववाहनम्\n",
    "09061039c": "प्रत्याश्वासय गान्धारीं हतपुत्रां यशस्विनीम्\n",
    "09061040a": "स प्रायात्पाण्डवैरुक्तस्तत्पुरं सात्वतां वरः\n",
    "09061040c": "आससादयिषुः क्षिप्रं गान्धारीं निहतात्मजाम्\n",
    "09062001": "जनमेजय उवाच\n",
    "09062001a": "किमर्थं राजशार्दूलो धर्मराजो युधिष्ठिरः\n",
    "09062001c": "गान्धार्याः प्रेषयामास वासुदेवं परंतपम्\n",
    "09062002a": "यदा पूर्वं गतः कृष्णः शमार्थं कौरवान्प्रति\n",
    "09062002c": "न च तं लब्धवान्कामं ततो युद्धमभूदिदम्\n",
    "09062003a": "निहतेषु तु योधेषु हते दुर्योधने तथा\n",
    "09062003c": "पृथिव्यां पाण्डवेयस्य निःसपत्ने कृते युधि\n",
    "09062004a": "विद्रुते शिबिरे शून्ये प्राप्ते यशसि चोत्तमे\n",
    "09062004c": "किं नु तत्कारणं ब्रह्मन्येन कृष्णो गतः पुनः\n",
    "09062005a": "न चैतत्कारणं ब्रह्मन्नल्पं वै प्रतिभाति मे\n",
    "09062005c": "यत्रागमदमेयात्मा स्वयमेव जनार्दनः\n",
    "09062006a": "तत्त्वतो वै समाचक्ष्व सर्वमध्वर्युसत्तम\n",
    "09062006c": "यच्चात्र कारणं ब्रह्मन्कार्यस्यास्य विनिश्चये\n",
    "09062007": "वैशंपायन उवाच\n",
    "09062007a": "त्वद्युक्तोऽयमनुप्रश्नो यन्मां पृच्छसि पार्थिव\n",
    "09062007c": "तत्तेऽहं संप्रवक्ष्यामि यथावद्भरतर्षभ\n",
    "09062008a": "हतं दुर्योधनं दृष्ट्वा भीमसेनेन संयुगे\n",
    "09062008c": "व्युत्क्रम्य समयं राजन्धार्तराष्ट्रं महाबलम्\n",
    "09062009a": "अन्यायेन हतं दृष्ट्वा गदायुद्धेन भारत\n",
    "09062009c": "युधिष्ठिरं महाराज महद्भयमथाविशत्\n",
    "09062010a": "चिन्तयानो महाभागां गान्धारीं तपसान्विताम्\n",
    "09062010c": "घोरेण तपसा युक्तां त्रैलोक्यमपि सा दहेत्\n",
    "09062011a": "तस्य चिन्तयमानस्य बुद्धिः समभवत्तदा\n",
    "09062011c": "गान्धार्याः क्रोधदीप्तायाः पूर्वं प्रशमनं भवेत्\n",
    "09062012a": "सा हि पुत्रवधं श्रुत्वा कृतमस्माभिरीदृशम्\n",
    "09062012c": "मानसेनाग्निना क्रुद्धा भस्मसान्नः करिष्यति\n",
    "09062013a": "कथं दुःखमिदं तीव्रं गान्धारी प्रसहिष्यति\n",
    "09062013c": "श्रुत्वा विनिहतं पुत्रं छलेनाजिह्मयोधिनम्\n",
    "09062014a": "एवं विचिन्त्य बहुधा भयशोकसमन्वितः\n",
    "09062014c": "वासुदेवमिदं वाक्यं धर्मराजोऽभ्यभाषत\n",
    "09062015a": "तव प्रसादाद्गोविन्द राज्यं निहतकण्टकम्\n",
    "09062015c": "अप्राप्यं मनसापीह प्राप्तमस्माभिरच्युत\n",
    "09062016a": "प्रत्यक्षं मे महाबाहो संग्रामे रोमहर्षणे\n",
    "09062016c": "विमर्दः सुमहान्प्राप्तस्त्वया यादवनन्दन\n",
    "09062017a": "त्वया देवासुरे युद्धे वधार्थममरद्विषाम्\n",
    "09062017c": "यथा साह्यं पुरा दत्तं हताश्च विबुधद्विषः\n",
    "09062018a": "साह्यं तथा महाबाहो दत्तमस्माकमच्युत\n",
    "09062018c": "सारथ्येन च वार्ष्णेय भवता यद्धृता वयम्\n",
    "09062019a": "यदि न त्वं भवेन्नाथः फल्गुनस्य महारणे\n",
    "09062019c": "कथं शक्यो रणे जेतुं भवेदेष बलार्णवः\n",
    "09062020a": "गदाप्रहारा विपुलाः परिघैश्चापि ताडनम्\n",
    "09062020c": "शक्तिभिर्भिण्डिपालैश्च तोमरैः सपरश्वधैः\n",
    "09062021a": "वाचश्च परुषाः प्राप्तास्त्वया ह्यस्मद्धितैषिणा\n",
    "09062021c": "ताश्च ते सफलाः सर्वा हते दुर्योधनेऽच्युत\n",
    "09062022a": "गान्धार्या हि महाबाहो क्रोधं बुध्यस्व माधव\n",
    "09062022c": "सा हि नित्यं महाभागा तपसोग्रेण कर्शिता\n",
    "09062023a": "पुत्रपौत्रवधं श्रुत्वा ध्रुवं नः संप्रधक्ष्यति\n",
    "09062023c": "तस्याः प्रसादनं वीर प्राप्तकालं मतं मम\n",
    "09062024a": "कश्च तां क्रोधदीप्ताक्षीं पुत्रव्यसनकर्शिताम्\n",
    "09062024c": "वीक्षितुं पुरुषः शक्तस्त्वामृते पुरुषोत्तम\n",
    "09062025a": "तत्र मे गमनं प्राप्तं रोचते तव माधव\n",
    "09062025c": "गान्धार्याः क्रोधदीप्तायाः प्रशमार्थमरिंदम\n",
    "09062026a": "त्वं हि कर्ता विकर्ता च लोकानां प्रभवाप्ययः\n",
    "09062026c": "हेतुकारणसंयुक्तैर्वाक्यैः कालसमीरितैः\n",
    "09062027a": "क्षिप्रमेव महाप्राज्ञ गान्धारीं शमयिष्यसि\n",
    "09062027c": "पितामहश्च भगवान्कृष्णस्तत्र भविष्यति\n",
    "09062028a": "सर्वथा ते महाबाहो गान्धार्याः क्रोधनाशनम्\n",
    "09062028c": "कर्तव्यं सात्वतश्रेष्ठ पाण्डवानां हितैषिणा\n",
    "09062029a": "धर्मराजस्य वचनं श्रुत्वा यदुकुलोद्वहः\n",
    "09062029c": "आमन्त्र्य दारुकं प्राह रथः सज्जो विधीयताम्\n",
    "09062030a": "केशवस्य वचः श्रुत्वा त्वरमाणोऽथ दारुकः\n",
    "09062030c": "न्यवेदयद्रथं सज्जं केशवाय महात्मने\n",
    "09062031a": "तं रथं यादवश्रेष्ठः समारुह्य परंतपः\n",
    "09062031c": "जगाम हास्तिनपुरं त्वरितः केशवो विभुः\n",
    "09062032a": "ततः प्रायान्महाराज माधवो भगवान्रथी\n",
    "09062032c": "नागसाह्वयमासाद्य प्रविवेश च वीर्यवान्\n",
    "09062033a": "प्रविश्य नगरं वीरो रथघोषेण नादयन्\n",
    "09062033c": "विदितो धृतराष्ट्रस्य सोऽवतीर्य रथोत्तमात्\n",
    "09062034a": "अभ्यगच्छददीनात्मा धृतराष्ट्रनिवेशनम्\n",
    "09062034c": "पूर्वं चाभिगतं तत्र सोऽपश्यदृषिसत्तमम्\n",
    "09062035a": "पादौ प्रपीड्य कृष्णस्य राज्ञश्चापि जनार्दनः\n",
    "09062035c": "अभ्यवादयदव्यग्रो गान्धारीं चापि केशवः\n",
    "09062036a": "ततस्तु यादवश्रेष्ठो धृतराष्ट्रमधोक्षजः\n",
    "09062036c": "पाणिमालम्ब्य राज्ञः स सस्वरं प्ररुरोद ह\n",
    "09062037a": "स मुहूर्तमिवोत्सृज्य बाष्पं शोकसमुद्भवम्\n",
    "09062037c": "प्रक्षाल्य वारिणा नेत्रे आचम्य च यथाविधि\n",
    "09062037e": "उवाच प्रश्रितं वाक्यं धृतराष्ट्रमरिंदमः\n",
    "09062038a": "न तेऽस्त्यविदितं किंचिद्भूतभव्यस्य भारत\n",
    "09062038c": "कालस्य च यथा वृत्तं तत्ते सुविदितं प्रभो\n",
    "09062039a": "यदिदं पाण्डवैः सर्वैस्तव चित्तानुरोधिभिः\n",
    "09062039c": "कथं कुलक्षयो न स्यात्तथा क्षत्रस्य भारत\n",
    "09062040a": "भ्रातृभिः समयं कृत्वा क्षान्तवान्धर्मवत्सलः\n",
    "09062040c": "द्यूतच्छलजितैः शक्तैर्वनवासोऽभ्युपागतः\n",
    "09062041a": "अज्ञातवासचर्या च नानावेशसमावृतैः\n",
    "09062041c": "अन्ये च बहवः क्लेशास्त्वशक्तैरिव नित्यदा\n",
    "09062042a": "मया च स्वयमागम्य युद्धकाल उपस्थिते\n",
    "09062042c": "सर्वलोकस्य सांनिध्ये ग्रामांस्त्वं पञ्च याचितः\n",
    "09062043a": "त्वया कालोपसृष्टेन लोभतो नापवर्जिताः\n",
    "09062043c": "तवापराधान्नृपते सर्वं क्षत्रं क्षयं गतम्\n",
    "09062044a": "भीष्मेण सोमदत्तेन बाह्लिकेन कृपेण च\n",
    "09062044c": "द्रोणेन च सपुत्रेण विदुरेण च धीमता\n",
    "09062044e": "याचितस्त्वं शमं नित्यं न च तत्कृतवानसि\n",
    "09062045a": "कालोपहतचित्तो हि सर्वो मुह्यति भारत\n",
    "09062045c": "यथा मूढो भवान्पूर्वमस्मिन्नर्थे समुद्यते\n",
    "09062046a": "किमन्यत्कालयोगाद्धि दिष्टमेव परायणम्\n",
    "09062046c": "मा च दोषं महाराज पाण्डवेषु निवेशय\n",
    "09062047a": "अल्पोऽप्यतिक्रमो नास्ति पाण्डवानां महात्मनाम्\n",
    "09062047c": "धर्मतो न्यायतश्चैव स्नेहतश्च परंतप\n",
    "09062048a": "एतत्सर्वं तु विज्ञाय आत्मदोषकृतं फलम्\n",
    "09062048c": "असूयां पाण्डुपुत्रेषु न भवान्कर्तुमर्हति\n",
    "09062049a": "कुलं वंशश्च पिण्डश्च यच्च पुत्रकृतं फलम्\n",
    "09062049c": "गान्धार्यास्तव चैवाद्य पाण्डवेषु प्रतिष्ठितम्\n",
    "09062050a": "एतत्सर्वमनुध्यात्वा आत्मनश्च व्यतिक्रमम्\n",
    "09062050c": "शिवेन पाण्डवान्ध्याहि नमस्ते भरतर्षभ\n",
    "09062051a": "जानासि च महाबाहो धर्मराजस्य या त्वयि\n",
    "09062051c": "भक्तिर्भरतशार्दूल स्नेहश्चापि स्वभावतः\n",
    "09062052a": "एतच्च कदनं कृत्वा शत्रूणामपकारिणाम्\n",
    "09062052c": "दह्यते स्म दिवारात्रं न च शर्माधिगच्छति\n",
    "09062053a": "त्वां चैव नरशार्दूल गान्धारीं च यशस्विनीम्\n",
    "09062053c": "स शोचन्भरतश्रेष्ठ न शान्तिमधिगच्छति\n",
    "09062054a": "ह्रिया च परयाविष्टो भवन्तं नाधिगच्छति\n",
    "09062054c": "पुत्रशोकाभिसंतप्तं बुद्धिव्याकुलितेन्द्रियम्\n",
    "09062055a": "एवमुक्त्वा महाराज धृतराष्ट्रं यदूत्तमः\n",
    "09062055c": "उवाच परमं वाक्यं गान्धारीं शोककर्शिताम्\n",
    "09062056a": "सौबलेयि निबोध त्वं यत्त्वां वक्ष्यामि सुव्रते\n",
    "09062056c": "त्वत्समा नास्ति लोकेऽस्मिन्नद्य सीमन्तिनी शुभे\n",
    "09062057a": "जानामि च यथा राज्ञि सभायां मम संनिधौ\n",
    "09062057c": "धर्मार्थसहितं वाक्यमुभयोः पक्षयोर्हितम्\n",
    "09062057e": "उक्तवत्यसि कल्याणि न च ते तनयैः श्रुतम्\n",
    "09062058a": "दुर्योधनस्त्वया चोक्तो जयार्थी परुषं वचः\n",
    "09062058c": "शृणु मूढ वचो मह्यं यतो धर्मस्ततो जयः\n",
    "09062059a": "तदिदं समनुप्राप्तं तव वाक्यं नृपात्मजे\n",
    "09062059c": "एवं विदित्वा कल्याणि मा स्म शोके मनः कृथाः\n",
    "09062059e": "पाण्डवानां विनाशाय मा ते बुद्धिः कदाचन\n",
    "09062060a": "शक्ता चासि महाभागे पृथिवीं सचराचराम्\n",
    "09062060c": "चक्षुषा क्रोधदीप्तेन निर्दग्धुं तपसो बलात्\n",
    "09062061a": "वासुदेववचः श्रुत्वा गान्धारी वाक्यमब्रवीत्\n",
    "09062061c": "एवमेतन्महाबाहो यथा वदसि केशव\n",
    "09062062a": "आधिभिर्दह्यमानाया मतिः संचलिता मम\n",
    "09062062c": "सा मे व्यवस्थिता श्रुत्वा तव वाक्यं जनार्दन\n",
    "09062063a": "राज्ञस्त्वन्धस्य वृद्धस्य हतपुत्रस्य केशव\n",
    "09062063c": "त्वं गतिः सह तैर्वीरैः पाण्डवैर्द्विपदां वर\n",
    "09062064a": "एतावदुक्त्वा वचनं मुखं प्रच्छाद्य वाससा\n",
    "09062064c": "पुत्रशोकाभिसंतप्ता गान्धारी प्ररुरोद ह\n",
    "09062065a": "तत एनां महाबाहुः केशवः शोककर्शिताम्\n",
    "09062065c": "हेतुकारणसंयुक्तैर्वाक्यैराश्वासयत्प्रभुः\n",
    "09062066a": "समाश्वास्य च गान्धारीं धृतराष्ट्रं च माधवः\n",
    "09062066c": "द्रौणेः संकल्पितं भावमन्वबुध्यत केशवः\n",
    "09062067a": "ततस्त्वरित उत्थाय पादौ मूर्ध्ना प्रणम्य च\n",
    "09062067c": "द्वैपायनस्य राजेन्द्र ततः कौरवमब्रवीत्\n",
    "09062068a": "आपृच्छे त्वां कुरुश्रेष्ठ मा च शोके मनः कृथाः\n",
    "09062068c": "द्रौणेः पापोऽस्त्यभिप्रायस्तेनास्मि सहसोत्थितः\n",
    "09062068e": "पाण्डवानां वधे रात्रौ बुद्धिस्तेन प्रदर्शिता\n",
    "09062069a": "एतच्छ्रुत्वा तु वचनं गान्धार्या सहितोऽब्रवीत्\n",
    "09062069c": "धृतराष्ट्रो महाबाहुः केशवं केशिसूदनम्\n",
    "09062070a": "शीघ्रं गच्छ महाबाहो पाण्डवान्परिपालय\n",
    "09062070c": "भूयस्त्वया समेष्यामि क्षिप्रमेव जनार्दन\n",
    "09062070e": "प्रायात्ततस्तु त्वरितो दारुकेण सहाच्युतः\n",
    "09062071a": "वासुदेवे गते राजन्धृतराष्ट्रं जनेश्वरम्\n",
    "09062071c": "आश्वासयदमेयात्मा व्यासो लोकनमस्कृतः\n",
    "09062072a": "वासुदेवोऽपि धर्मात्मा कृतकृत्यो जगाम ह\n",
    "09062072c": "शिबिरं हास्तिनपुराद्दिदृक्षुः पाण्डवान्नृप\n",
    "09062073a": "आगम्य शिबिरं रात्रौ सोऽभ्यगच्छत पाण्डवान्\n",
    "09062073c": "तच्च तेभ्यः समाख्याय सहितस्तैः समाविशत्\n",
    "09063001": "धृतराष्ट्र उवाच\n",
    "09063001a": "अधिष्ठितः पदा मूर्ध्नि भग्नसक्थो महीं गतः\n",
    "09063001c": "शौटीरमानी पुत्रो मे कान्यभाषत संजय\n",
    "09063002a": "अत्यर्थं कोपनो राजा जातवैरश्च पाण्डुषु\n",
    "09063002c": "व्यसनं परमं प्राप्तः किमाह परमाहवे\n",
    "09063003": "संजय उवाच\n",
    "09063003a": "शृणु राजन्प्रवक्ष्यामि यथावृत्तं नराधिप\n",
    "09063003c": "राज्ञा यदुक्तं भग्नेन तस्मिन्व्यसन आगते\n",
    "09063004a": "भग्नसक्थो नृपो राजन्पांसुना सोऽवगुण्ठितः\n",
    "09063004c": "यमयन्मूर्धजांस्तत्र वीक्ष्य चैव दिशो दश\n",
    "09063005a": "केशान्नियम्य यत्नेन निःश्वसन्नुरगो यथा\n",
    "09063005c": "संरम्भाश्रुपरीताभ्यां नेत्राभ्यामभिवीक्ष्य माम्\n",
    "09063006a": "बाहू धरण्यां निष्पिष्य मुहुर्मत्त इव द्विपः\n",
    "09063006c": "प्रकीर्णान्मूर्धजान्धुन्वन्दन्तैर्दन्तानुपस्पृशन्\n",
    "09063006e": "गर्हयन्पाण्डवं ज्येष्ठं निःश्वस्येदमथाब्रवीत्\n",
    "09063007a": "भीष्मे शांतनवे नाथे कर्णे चास्त्रभृतां वरे\n",
    "09063007c": "गौतमे शकुनौ चापि द्रोणे चास्त्रभृतां वरे\n",
    "09063008a": "अश्वत्थाम्नि तथा शल्ये शूरे च कृतवर्मणि\n",
    "09063008c": "इमामवस्थां प्राप्तोऽस्मि कालो हि दुरतिक्रमः\n",
    "09063009a": "एकादशचमूभर्ता सोऽहमेतां दशां गतः\n",
    "09063009c": "कालं प्राप्य महाबाहो न कश्चिदतिवर्तते\n",
    "09063010a": "आख्यातव्यं मदीयानां येऽस्मिञ्जीवन्ति संगरे\n",
    "09063010c": "यथाहं भीमसेनेन व्युत्क्रम्य समयं हतः\n",
    "09063011a": "बहूनि सुनृशंसानि कृतानि खलु पाण्डवैः\n",
    "09063011c": "भूरिश्रवसि कर्णे च भीष्मे द्रोणे च श्रीमति\n",
    "09063012a": "इदं चाकीर्तिजं कर्म नृशंसैः पाण्डवैः कृतम्\n",
    "09063012c": "येन ते सत्सु निर्वेदं गमिष्यन्तीति मे मतिः\n",
    "09063013a": "का प्रीतिः सत्त्वयुक्तस्य कृत्वोपधिकृतं जयम्\n",
    "09063013c": "को वा समयभेत्तारं बुधः संमन्तुमर्हति\n",
    "09063014a": "अधर्मेण जयं लब्ध्वा को नु हृष्येत पण्डितः\n",
    "09063014c": "यथा संहृष्यते पापः पाण्डुपुत्रो वृकोदरः\n",
    "09063015a": "किं नु चित्रमतस्त्वद्य भग्नसक्थस्य यन्मम\n",
    "09063015c": "क्रुद्धेन भीमसेनेन पादेन मृदितं शिरः\n",
    "09063016a": "प्रतपन्तं श्रिया जुष्टं वर्तमानं च बन्धुषु\n",
    "09063016c": "एवं कुर्यान्नरो यो हि स वै संजय पूजितः\n",
    "09063017a": "अभिज्ञौ क्षत्रधर्मस्य मम माता पिता च मे\n",
    "09063017c": "तौ हि संजय दुःखार्तौ विज्ञाप्यौ वचनान्मम\n",
    "09063018a": "इष्टं भृत्या भृताः सम्यग्भूः प्रशास्ता ससागरा\n",
    "09063018c": "मूर्ध्नि स्थितममित्राणां जीवतामेव संजय\n",
    "09063019a": "दत्ता दाया यथाशक्ति मित्राणां च प्रियं कृतम्\n",
    "09063019c": "अमित्रा बाधिताः सर्वे को नु स्वन्ततरो मया\n",
    "09063020a": "यातानि परराष्ट्राणि नृपा भुक्ताश्च दासवत्\n",
    "09063020c": "प्रियेभ्यः प्रकृतं साधु को नु स्वन्ततरो मया\n",
    "09063021a": "मानिता बान्धवाः सर्वे मान्यः संपूजितो जनः\n",
    "09063021c": "त्रितयं सेवितं सर्वं को नु स्वन्ततरो मया\n",
    "09063022a": "आज्ञप्तं नृपमुख्येषु मानः प्राप्तः सुदुर्लभः\n",
    "09063022c": "आजानेयैस्तथा यातं को नु स्वन्ततरो मया\n",
    "09063023a": "अधीतं विधिवद्दत्तं प्राप्तमायुर्निरामयम्\n",
    "09063023c": "स्वधर्मेण जिता लोकाः को नु स्वन्ततरो मया\n",
    "09063024a": "दिष्ट्या नाहं जितः संख्ये परान्प्रेष्यवदाश्रितः\n",
    "09063024c": "दिष्ट्या मे विपुला लक्ष्मीर्मृते त्वन्यं गता विभो\n",
    "09063025a": "यदिष्टं क्षत्रबन्धूनां स्वधर्ममनुतिष्ठताम्\n",
    "09063025c": "निधनं तन्मया प्राप्तं को नु स्वन्ततरो मया\n",
    "09063026a": "दिष्ट्या नाहं परावृत्तो वैरात्प्राकृतवज्जितः\n",
    "09063026c": "दिष्ट्या न विमतिं कांचिद्भजित्वा तु पराजितः\n",
    "09063027a": "सुप्तं वाथ प्रमत्तं वा यथा हन्याद्विषेण वा\n",
    "09063027c": "एवं व्युत्क्रान्तधर्मेण व्युत्क्रम्य समयं हतः\n",
    "09063028a": "अश्वत्थामा महाभागः कृतवर्मा च सात्वतः\n",
    "09063028c": "कृपः शारद्वतश्चैव वक्तव्या वचनान्मम\n",
    "09063029a": "अधर्मेण प्रवृत्तानां पाण्डवानामनेकशः\n",
    "09063029c": "विश्वासं समयघ्नानां न यूयं गन्तुमर्हथ\n",
    "09063030a": "वातिकांश्चाब्रवीद्राजा पुत्रस्ते सत्यविक्रमः\n",
    "09063030c": "अधर्माद्भीमसेनेन निहतोऽहं यथा रणे\n",
    "09063031a": "सोऽहं द्रोणं स्वर्गगतं शल्यकर्णावुभौ तथा\n",
    "09063031c": "वृषसेनं महावीर्यं शकुनिं चापि सौबलम्\n",
    "09063032a": "जलसंधं महावीर्यं भगदत्तं च पार्थिवम्\n",
    "09063032c": "सौमदत्तिं महेष्वासं सैन्धवं च जयद्रथम्\n",
    "09063033a": "दुःशासनपुरोगांश्च भ्रातॄनात्मसमांस्तथा\n",
    "09063033c": "दौःशासनिं च विक्रान्तं लक्ष्मणं चात्मजावुभौ\n",
    "09063034a": "एतांश्चान्यांश्च सुबहून्मदीयांश्च सहस्रशः\n",
    "09063034c": "पृष्ठतोऽनुगमिष्यामि सार्थहीन इवाध्वगः\n",
    "09063035a": "कथं भ्रातॄन्हताञ्श्रुत्वा भर्तारं च स्वसा मम\n",
    "09063035c": "रोरूयमाणा दुःखार्ता दुःशला सा भविष्यति\n",
    "09063036a": "स्नुषाभिः प्रस्नुषाभिश्च वृद्धो राजा पिता मम\n",
    "09063036c": "गान्धारीसहितः क्रोशन्कां गतिं प्रतिपत्स्यते\n",
    "09063037a": "नूनं लक्ष्मणमातापि हतपुत्रा हतेश्वरा\n",
    "09063037c": "विनाशं यास्यति क्षिप्रं कल्याणी पृथुलोचना\n",
    "09063038a": "यदि जानाति चार्वाकः परिव्राड्वाग्विशारदः\n",
    "09063038c": "करिष्यति महाभागो ध्रुवं सोऽपचितिं मम\n",
    "09063039a": "समन्तपञ्चके पुण्ये त्रिषु लोकेषु विश्रुते\n",
    "09063039c": "अहं निधनमासाद्य लोकान्प्राप्स्यामि शाश्वतान्\n",
    "09063040a": "ततो जनसहस्राणि बाष्पपूर्णानि मारिष\n",
    "09063040c": "प्रलापं नृपतेः श्रुत्वा विद्रवन्ति दिशो दश\n",
    "09063041a": "ससागरवना घोरा पृथिवी सचराचरा\n",
    "09063041c": "चचालाथ सनिर्ह्रादा दिशश्चैवाविलाभवन्\n",
    "09063042a": "ते द्रोणपुत्रमासाद्य यथावृत्तं न्यवेदयन्\n",
    "09063042c": "व्यवहारं गदायुद्धे पार्थिवस्य च घातनम्\n",
    "09063043a": "तदाख्याय ततः सर्वे द्रोणपुत्रस्य भारत\n",
    "09063043c": "ध्यात्वा च सुचिरं कालं जग्मुरार्ता यथागतम्\n",
    "09064001": "संजय उवाच\n",
    "09064001a": "वातिकानां सकाशात्तु श्रुत्वा दुर्योधनं हतम्\n",
    "09064001c": "हतशिष्टास्ततो राजन्कौरवाणां महारथाः\n",
    "09064002a": "विनिर्भिन्नाः शितैर्बाणैर्गदातोमरशक्तिभिः\n",
    "09064002c": "अश्वत्थामा कृपश्चैव कृतवर्मा च सात्वतः\n",
    "09064002e": "त्वरिता जवनैरश्वैरायोधनमुपागमन्\n",
    "09064003a": "तत्रापश्यन्महात्मानं धार्तराष्ट्रं निपातितम्\n",
    "09064003c": "प्रभग्नं वायुवेगेन महाशालं यथा वने\n",
    "09064004a": "भूमौ विवेष्टमानं तं रुधिरेण समुक्षितम्\n",
    "09064004c": "महागजमिवारण्ये व्याधेन विनिपातितम्\n",
    "09064005a": "विवर्तमानं बहुशो रुधिरौघपरिप्लुतम्\n",
    "09064005c": "यदृच्छया निपतितं चक्रमादित्यगोचरम्\n",
    "09064006a": "महावातसमुत्थेन संशुष्कमिव सागरम्\n",
    "09064006c": "पूर्णचन्द्रमिव व्योम्नि तुषारावृतमण्डलम्\n",
    "09064007a": "रेणुध्वस्तं दीर्घभुजं मातङ्गसमविक्रमम्\n",
    "09064007c": "वृतं भूतगणैर्घोरैः क्रव्यादैश्च समन्ततः\n",
    "09064007e": "यथा धनं लिप्समानैर्भृत्यैर्नृपतिसत्तमम्\n",
    "09064008a": "भ्रुकुटीकृतवक्त्रान्तं क्रोधादुद्वृत्तचक्षुषम्\n",
    "09064008c": "सामर्षं तं नरव्याघ्रं व्याघ्रं निपतितं यथा\n",
    "09064009a": "ते तु दृष्ट्वा महेष्वासा भूतले पतितं नृपम्\n",
    "09064009c": "मोहमभ्यागमन्सर्वे कृपप्रभृतयो रथाः\n",
    "09064010a": "अवतीर्य रथेभ्यस्तु प्राद्रवन्राजसंनिधौ\n",
    "09064010c": "दुर्योधनं च संप्रेक्ष्य सर्वे भूमावुपाविशन्\n",
    "09064011a": "ततो द्रौणिर्महाराज बाष्पपूर्णेक्षणः श्वसन्\n",
    "09064011c": "उवाच भरतश्रेष्ठं सर्वलोकेश्वरेश्वरम्\n",
    "09064012a": "न नूनं विद्यतेऽसह्यं मानुष्ये किंचिदेव हि\n",
    "09064012c": "यत्र त्वं पुरुषव्याघ्र शेषे पांसुषु रूषितः\n",
    "09064013a": "भूत्वा हि नृपतिः पूर्वं समाज्ञाप्य च मेदिनीम्\n",
    "09064013c": "कथमेकोऽद्य राजेन्द्र तिष्ठसे निर्जने वने\n",
    "09064014a": "दुःशासनं न पश्यामि नापि कर्णं महारथम्\n",
    "09064014c": "नापि तान्सुहृदः सर्वान्किमिदं भरतर्षभ\n",
    "09064015a": "दुःखं नूनं कृतान्तस्य गतिं ज्ञातुं कथंचन\n",
    "09064015c": "लोकानां च भवान्यत्र शेते पांसुषु रूषितः\n",
    "09064016a": "एष मूर्धावसिक्तानामग्रे गत्वा परंतपः\n",
    "09064016c": "सतृणं ग्रसते पांसुं पश्य कालस्य पर्ययम्\n",
    "09064017a": "क्व ते तदमलं छत्रं व्यजनं क्व च पार्थिव\n",
    "09064017c": "सा च ते महती सेना क्व गता पार्थिवोत्तम\n",
    "09064018a": "दुर्विज्ञेया गतिर्नूनं कार्याणां कारणान्तरे\n",
    "09064018c": "यद्वै लोकगुरुर्भूत्वा भवानेतां दशां गतः\n",
    "09064019a": "अध्रुवा सर्वमर्त्येषु ध्रुवं श्रीरुपलक्ष्यते\n",
    "09064019c": "भवतो व्यसनं दृष्ट्वा शक्रविस्पर्धिनो भृशम्\n",
    "09064020a": "तस्य तद्वचनं श्रुत्वा दुःखितस्य विशेषतः\n",
    "09064020c": "उवाच राजन्पुत्रस्ते प्राप्तकालमिदं वचः\n",
    "09064021a": "विमृज्य नेत्रे पाणिभ्यां शोकजं बाष्पमुत्सृजन्\n",
    "09064021c": "कृपादीन्स तदा वीरान्सर्वानेव नराधिपः\n",
    "09064022a": "ईदृशो मर्त्यधर्मोऽयं धात्रा निर्दिष्ट उच्यते\n",
    "09064022c": "विनाशः सर्वभूतानां कालपर्यायकारितः\n",
    "09064023a": "सोऽयं मां समनुप्राप्तः प्रत्यक्षं भवतां हि यः\n",
    "09064023c": "पृथिवीं पालयित्वाहमेतां निष्ठामुपागतः\n",
    "09064024a": "दिष्ट्या नाहं परावृत्तो युद्धे कस्यांचिदापदि\n",
    "09064024c": "दिष्ट्याहं निहतः पापैश्छलेनैव विशेषतः\n",
    "09064025a": "उत्साहश्च कृतो नित्यं मया दिष्ट्या युयुत्सता\n",
    "09064025c": "दिष्ट्या चास्मि हतो युद्धे निहतज्ञातिबान्धवः\n",
    "09064026a": "दिष्ट्या च वोऽहं पश्यामि मुक्तानस्माज्जनक्षयात्\n",
    "09064026c": "स्वस्तियुक्तांश्च कल्यांश्च तन्मे प्रियमनुत्तमम्\n",
    "09064027a": "मा भवन्तोऽनुतप्यन्तां सौहृदान्निधनेन मे\n",
    "09064027c": "यदि वेदाः प्रमाणं वो जिता लोका मयाक्षयाः\n",
    "09064028a": "मन्यमानः प्रभावं च कृष्णस्यामिततेजसः\n",
    "09064028c": "तेन न च्यावितश्चाहं क्षत्रधर्मात्स्वनुष्ठितात्\n",
    "09064029a": "स मया समनुप्राप्तो नास्मि शोच्यः कथंचन\n",
    "09064029c": "कृतं भवद्भिः सदृशमनुरूपमिवात्मनः\n",
    "09064029e": "यतितं विजये नित्यं दैवं तु दुरतिक्रमम्\n",
    "09064030a": "एतावदुक्त्वा वचनं बाष्पव्याकुललोचनः\n",
    "09064030c": "तूष्णीं बभूव राजेन्द्र रुजासौ विह्वलो भृशम्\n",
    "09064031a": "तथा तु दृष्ट्वा राजानं बाष्पशोकसमन्वितम्\n",
    "09064031c": "द्रौणिः क्रोधेन जज्वाल यथा वह्निर्जगत्क्षये\n",
    "09064032a": "स तु क्रोधसमाविष्टः पाणौ पाणिं निपीड्य च\n",
    "09064032c": "बाष्पविह्वलया वाचा राजानमिदमब्रवीत्\n",
    "09064033a": "पिता मे निहतः क्षुद्रैः सुनृशंसेन कर्मणा\n",
    "09064033c": "न तथा तेन तप्यामि यथा राजंस्त्वयाद्य वै\n",
    "09064034a": "शृणु चेदं वचो मह्यं सत्येन वदतः प्रभो\n",
    "09064034c": "इष्टापूर्तेन दानेन धर्मेण सुकृतेन च\n",
    "09064035a": "अद्याहं सर्वपाञ्चालान्वासुदेवस्य पश्यतः\n",
    "09064035c": "सर्वोपायैर्हि नेष्यामि प्रेतराजनिवेशनम्\n",
    "09064035e": "अनुज्ञां तु महाराज भवान्मे दातुमर्हति\n",
    "09064036a": "इति श्रुत्वा तु वचनं द्रोणपुत्रस्य कौरवः\n",
    "09064036c": "मनसः प्रीतिजननं कृपं वचनमब्रवीत्\n",
    "09064036e": "आचार्य शीघ्रं कलशं जलपूर्णं समानय\n",
    "09064037a": "स तद्वचनमाज्ञाय राज्ञो ब्राह्मणसत्तमः\n",
    "09064037c": "कलशं पूर्णमादाय राज्ञोऽन्तिकमुपागमत्\n",
    "09064038a": "तमब्रवीन्महाराज पुत्रस्तव विशां पते\n",
    "09064038c": "ममाज्ञया द्विजश्रेष्ठ द्रोणपुत्रोऽभिषिच्यताम्\n",
    "09064038e": "सेनापत्येन भद्रं ते मम चेदिच्छसि प्रियम्\n",
    "09064039a": "राज्ञो नियोगाद्योद्धव्यं ब्राह्मणेन विशेषतः\n",
    "09064039c": "वर्तता क्षत्रधर्मेण ह्येवं धर्मविदो विदुः\n",
    "09064040a": "राज्ञस्तु वचनं श्रुत्वा कृपः शारद्वतस्ततः\n",
    "09064040c": "द्रौणिं राज्ञो नियोगेन सेनापत्येऽभ्यषेचयत्\n",
    "09064041a": "सोऽभिषिक्तो महाराज परिष्वज्य नृपोत्तमम्\n",
    "09064041c": "प्रययौ सिंहनादेन दिशः सर्वा विनादयन्\n",
    "09064042a": "दुर्योधनोऽपि राजेन्द्र शोणितौघपरिप्लुतः\n",
    "09064042c": "तां निशां प्रतिपेदेऽथ सर्वभूतभयावहाम्\n",
    "09064043a": "अपक्रम्य तु ते तूर्णं तस्मादायोधनान्नृप\n",
    "09064043c": "शोकसंविग्नमनसश्चिन्ताध्यानपराभवन्\n"
}