{
    "03001001": "जनमेजय उवाच\n",
    "03001001a": "एवं द्यूतजिताः पार्थाः कोपिताश्च दुरात्मभिः\n",
    "03001001c": "धार्तराष्ट्रैः सहामात्यैर्निकृत्या द्विजसत्तम\n",
    "03001002a": "श्राविताः परुषा वाचः सृजद्भिर्वैरमुत्तमम्\n",
    "03001002c": "किमकुर्वन्त कौरव्या मम पूर्वपितामहाः\n",
    "03001003a": "कथं चैश्वर्यविभ्रष्टाः सहसा दुःखमेयुषः\n",
    "03001003c": "वने विजह्रिरे पार्थाः शक्रप्रतिमतेजसः\n",
    "03001004a": "के चैनानन्ववर्तन्त प्राप्तान्व्यसनमुत्तमम्\n",
    "03001004c": "किमाहाराः किमाचाराः क्व च वासो महात्मनाम्\n",
    "03001005a": "कथं द्वादश वर्षाणि वने तेषां महात्मनाम्\n",
    "03001005c": "व्यतीयुर्ब्राह्मणश्रेष्ठ शूराणामरिघातिनाम्\n",
    "03001006a": "कथं च राजपुत्री सा प्रवरा सर्वयोषिताम्\n",
    "03001006c": "पतिव्रता महाभागा सततं सत्यवादिनी\n",
    "03001006e": "वनवासमदुःखार्हा दारुणं प्रत्यपद्यत\n",
    "03001007a": "एतदाचक्ष्व मे सर्वं विस्तरेण तपोधन\n",
    "03001007c": "श्रोतुमिच्छामि चरितं भूरिद्रविणतेजसाम्\n",
    "03001007e": "कथ्यमानं त्वया विप्र परं कौतूहलं हि मे\n",
    "03001008": "वैशंपायन उवाच\n",
    "03001008a": "एवं द्यूतजिताः पार्थाः कोपिताश्च दुरात्मभिः\n",
    "03001008c": "धार्तराष्ट्रैः सहामात्यैर्निर्ययुर्गजसाह्वयात्\n",
    "03001009a": "वर्धमानपुरद्वारेणाभिनिष्क्रम्य ते तदा\n",
    "03001009c": "उदङ्मुखाः शस्त्रभृतः प्रययुः सह कृष्णया\n",
    "03001010a": "इन्द्रसेनादयश्चैनान्भृत्याः परिचतुर्दश\n",
    "03001010c": "रथैरनुययुः शीघ्रैः स्त्रिय आदाय सर्वशः\n",
    "03001011a": "व्रजतस्तान्विदित्वा तु पौराः शोकाभिपीडिताः\n",
    "03001011c": "गर्हयन्तोऽसकृद्भीष्मविदुरद्रोणगौतमान्\n",
    "03001011e": "ऊचुर्विगतसंत्रासाः समागम्य परस्परम्\n",
    "03001012a": "नेदमस्ति कुलं सर्वं न वयं न च नो गृहाः\n",
    "03001012c": "यत्र दुर्योधनः पापः सौबलेयेन पालितः\n",
    "03001012e": "कर्णदुःशासनाभ्यां च राज्यमेतच्चिकीर्षति\n",
    "03001013a": "नो चेत्कुलं न चाचारो न धर्मोऽर्थः कुतः सुखम्\n",
    "03001013c": "यत्र पापसहायोऽयं पापो राज्यं बुभूषते\n",
    "03001014a": "दुर्योधनो गुरुद्वेषी त्यक्ताचारसुहृज्जनः\n",
    "03001014c": "अर्थलुब्धोऽभिमानी च नीचः प्रकृतिनिर्घृणः\n",
    "03001015a": "नेयमस्ति मही कृत्स्ना यत्र दुर्योधनो नृपः\n",
    "03001015c": "साधु गच्छामहे सर्वे यत्र गच्छन्ति पाण्डवाः\n",
    "03001016a": "सानुक्रोशा महात्मानो विजितेन्द्रियशत्रवः\n",
    "03001016c": "ह्रीमन्तः कीर्तिमन्तश्च धर्माचारपरायणाः\n",
    "03001017a": "एवमुक्त्वानुजग्मुस्तान्पाण्डवांस्ते समेत्य च\n",
    "03001017c": "ऊचुः प्राञ्जलयः सर्वे तान्कुन्तीमाद्रिनन्दनान्\n",
    "03001018a": "क्व गमिष्यथ भद्रं वस्त्यक्त्वास्मान्दुःखभागिनः\n",
    "03001018c": "वयमप्यनुयास्यामो यत्र यूयं गमिष्यथ\n",
    "03001019a": "अधर्मेण जिताञ्श्रुत्वा युष्मांस्त्यक्तघृणैः परैः\n",
    "03001019c": "उद्विग्नाः स्म भृशं सर्वे नास्मान्हातुमिहार्हथ\n",
    "03001020a": "भक्तानुरक्ताः सुहृदः सदा प्रियहिते रतान्\n",
    "03001020c": "कुराजाधिष्ठिते राज्ये न विनश्येम सर्वशः\n",
    "03001021a": "श्रूयतां चाभिधास्यामो गुणदोषान्नरर्षभाः\n",
    "03001021c": "शुभाशुभाधिवासेन संसर्गं कुरुते यथा\n",
    "03001022a": "वस्त्रमापस्तिलान्भूमिं गन्धो वासयते यथा\n",
    "03001022c": "पुष्पाणामधिवासेन तथा संसर्गजा गुणाः\n",
    "03001023a": "मोहजालस्य योनिर्हि मूढैरेव समागमः\n",
    "03001023c": "अहन्यहनि धर्मस्य योनिः साधुसमागमः\n",
    "03001024a": "तस्मात्प्राज्ञैश्च वृद्धैश्च सुस्वभावैस्तपस्विभिः\n",
    "03001024c": "सद्भिश्च सह संसर्गः कार्यः शमपरायणैः\n",
    "03001025a": "येषां त्रीण्यवदातानि योनिर्विद्या च कर्म च\n",
    "03001025c": "तान्सेवेत्तैः समास्या हि शास्त्रेभ्योऽपि गरीयसी\n",
    "03001026a": "निरारम्भा ह्यपि वयं पुण्यशीलेषु साधुषु\n",
    "03001026c": "पुण्यमेवाप्नुयामेह पापं पापोपसेवनात्\n",
    "03001027a": "असतां दर्शनात्स्पर्शात्संजल्पनसहासनात्\n",
    "03001027c": "धर्माचाराः प्रहीयन्ते न च सिध्यन्ति मानवाः\n",
    "03001028a": "बुद्धिश्च हीयते पुंसां नीचैः सह समागमात्\n",
    "03001028c": "मध्यमैर्मध्यतां याति श्रेष्ठतां याति चोत्तमैः\n",
    "03001029a": "ये गुणाः कीर्तिता लोके धर्मकामार्थसंभवाः\n",
    "03001029c": "लोकाचारात्मसंभूता वेदोक्ताः शिष्टसंमताः\n",
    "03001030a": "ते युष्मासु समस्ताश्च व्यस्ताश्चैवेह सद्गुणाः\n",
    "03001030c": "इच्छामो गुणवन्मध्ये वस्तुं श्रेयोऽभिकाङ्क्षिणः\n",
    "03001031": "युधिष्ठिर उवाच\n",
    "03001031a": "धन्या वयं यदस्माकं स्नेहकारुण्ययन्त्रिताः\n",
    "03001031c": "असतोऽपि गुणानाहुर्ब्राह्मणप्रमुखाः प्रजाः\n",
    "03001032a": "तदहं भ्रातृसहितः सर्वान्विज्ञापयामि वः\n",
    "03001032c": "नान्यथा तद्धि कर्तव्यमस्मत्स्नेहानुकम्पया\n",
    "03001033a": "भीष्मः पितामहो राजा विदुरो जननी च मे\n",
    "03001033c": "सुहृज्जनश्च प्रायो मे नगरे नागसाह्वये\n",
    "03001034a": "ते त्वस्मद्धितकामार्थं पालनीयाः प्रयत्नतः\n",
    "03001034c": "युष्माभिः सहितैः सर्वैः शोकसंतापविह्वलाः\n",
    "03001035a": "निवर्ततागता दूरं समागमनशापिताः\n",
    "03001035c": "स्वजने न्यासभूते मे कार्या स्नेहान्विता मतिः\n",
    "03001036a": "एतद्धि मम कार्याणां परमं हृदि संस्थितम्\n",
    "03001036c": "सुकृतानेन मे तुष्टिः सत्कारश्च भविष्यति\n",
    "03001037": "वैशंपायन उवाच\n",
    "03001037a": "तथानुमन्त्रितास्तेन धर्मराजेन ताः प्रजाः\n",
    "03001037c": "चक्रुरार्तस्वरं घोरं हा राजन्निति दुःखिताः\n",
    "03001038a": "गुणान्पार्थस्य संस्मृत्य दुःखार्ताः परमातुराः\n",
    "03001038c": "अकामाः संन्यवर्तन्त समागम्याथ पाण्डवान्\n",
    "03001039a": "निवृत्तेषु तु पौरेषु रथानास्थाय पाण्डवाः\n",
    "03001039c": "प्रजग्मुर्जाह्नवीतीरे प्रमाणाख्यं महावटम्\n",
    "03001040a": "तं ते दिवसशेषेण वटं गत्वा तु पाण्डवाः\n",
    "03001040c": "ऊषुस्तां रजनीं वीराः संस्पृश्य सलिलं शुचि\n",
    "03001040e": "उदकेनैव तां रात्रिमूषुस्ते दुःखकर्शिताः\n",
    "03001041a": "अनुजग्मुश्च तत्रैतान्स्नेहात्केचिद्द्विजातयः\n",
    "03001041c": "साग्नयोऽनग्नयश्चैव सशिष्यगणबान्धवाः\n",
    "03001041e": "स तैः परिवृतो राजा शुशुभे ब्रह्मवादिभिः\n",
    "03001042a": "तेषां प्रादुष्कृताग्नीनां मुहूर्ते रम्यदारुणे\n",
    "03001042c": "ब्रह्मघोषपुरस्कारः संजल्पः समजायत\n",
    "03001043a": "राजानं तु कुरुश्रेष्ठं ते हंसमधुरस्वराः\n",
    "03001043c": "आश्वासयन्तो विप्राग्र्याः क्षपां सर्वां व्यनोदयन्\n",
    "03002001": "वैशंपायन उवाच\n",
    "03002001a": "प्रभातायां तु शर्वर्यां तेषामक्लिष्टकर्मणाम्\n",
    "03002001c": "वनं यियासतां विप्रास्तस्थुर्भिक्षाभुजोऽग्रतः\n",
    "03002001e": "तानुवाच ततो राजा कुन्तीपुत्रो युधिष्ठिरः\n",
    "03002002a": "वयं हि हृतसर्वस्वा हृतराज्या हृतश्रियः\n",
    "03002002c": "फलमूलामिषाहारा वनं यास्याम दुःखिताः\n",
    "03002003a": "वनं च दोषबहुलं बहुव्यालसरीसृपम्\n",
    "03002003c": "परिक्लेशश्च वो मन्ये ध्रुवं तत्र भविष्यति\n",
    "03002004a": "ब्राह्मणानां परिक्लेशो दैवतान्यपि सादयेत्\n",
    "03002004c": "किं पुनर्मामितो विप्रा निवर्तध्वं यथेष्टतः\n",
    "03002005": "ब्राह्मणा ऊचुः\n",
    "03002005a": "गतिर्या भवतां राजंस्तां वयं गन्तुमुद्यताः\n",
    "03002005c": "नार्हथास्मान्परित्यक्तुं भक्तान्सद्धर्मदर्शिनः\n",
    "03002006a": "अनुकम्पां हि भक्तेषु दैवतान्यपि कुर्वते\n",
    "03002006c": "विशेषतो ब्राह्मणेषु सदाचारावलम्बिषु\n",
    "03002007": "युधिष्ठिर उवाच\n",
    "03002007a": "ममापि परमा भक्तिर्ब्राह्मणेषु सदा द्विजाः\n",
    "03002007c": "सहायविपरिभ्रंशस्त्वयं सादयतीव माम्\n",
    "03002008a": "आहरेयुर्हि मे येऽपि फलमूलमृगांस्तथा\n",
    "03002008c": "त इमे शोकजैर्दुःखैर्भ्रातरो मे विमोहिताः\n",
    "03002009a": "द्रौपद्या विप्रकर्षेण राज्यापहरणेन च\n",
    "03002009c": "दुःखान्वितानिमान्क्लेशैर्नाहं योक्तुमिहोत्सहे\n",
    "03002010": "ब्राह्मणा ऊचुः\n",
    "03002010a": "अस्मत्पोषणजा चिन्ता मा भूत्ते हृदि पार्थिव\n",
    "03002010c": "स्वयमाहृत्य वन्यानि अनुयास्यामहे वयम्\n",
    "03002011a": "अनुध्यानेन जप्येन विधास्यामः शिवं तव\n",
    "03002011c": "कथाभिश्चानुकूलाभिः सह रंस्यामहे वने\n",
    "03002012": "युधिष्ठिर उवाच\n",
    "03002012a": "एवमेतन्न संदेहो रमेयं ब्राह्मणैः सह\n",
    "03002012c": "न्यूनभावात्तु पश्यामि प्रत्यादेशमिवात्मनः\n",
    "03002013a": "कथं द्रक्ष्यामि वः सर्वान्स्वयमाहृतभोजनान्\n",
    "03002013c": "मद्भक्त्या क्लिश्यतोऽनर्हान्धिक्पापान्धृतराष्ट्रजान्\n",
    "03002014": "वैशंपायन उवाच\n",
    "03002014a": "इत्युक्त्वा स नृपः शोचन्निषसाद महीतले\n",
    "03002014c": "तमध्यात्मरतिर्विद्वाञ्शौनको नाम वै द्विजः\n",
    "03002014e": "योगे सांख्ये च कुशलो राजानमिदमब्रवीत्\n",
    "03002015a": "शोकस्थानसहस्राणि भयस्थानशतानि च\n",
    "03002015c": "दिवसे दिवसे मूढमाविशन्ति न पण्डितम्\n",
    "03002016a": "न हि ज्ञानविरुद्धेषु बहुदोषेषु कर्मसु\n",
    "03002016c": "श्रेयोघातिषु सज्जन्ते बुद्धिमन्तो भवद्विधाः\n",
    "03002017a": "अष्टाङ्गां बुद्धिमाहुर्यां सर्वाश्रेयोविघातिनीम्\n",
    "03002017c": "श्रुतिस्मृतिसमायुक्तां सा राजंस्त्वय्यवस्थिता\n",
    "03002018a": "अर्थकृच्छ्रेषु दुर्गेषु व्यापत्सु स्वजनस्य च\n",
    "03002018c": "शारीरमानसैर्दुःखैर्न सीदन्ति भवद्विधाः\n",
    "03002019a": "श्रूयतां चाभिधास्यामि जनकेन यथा पुरा\n",
    "03002019c": "आत्मव्यवस्थानकरा गीताः श्लोका महात्मना\n",
    "03002020a": "मनोदेहसमुत्थाभ्यां दुःखाभ्यामर्दितं जगत्\n",
    "03002020c": "तयोर्व्याससमासाभ्यां शमोपायमिमं शृणु\n",
    "03002021a": "व्याधेरनिष्टसंस्पर्शाच्छ्रमादिष्टविवर्जनात्\n",
    "03002021c": "दुःखं चतुर्भिः शारीरं कारणैः संप्रवर्तते\n",
    "03002022a": "तदाशुप्रतिकाराच्च सततं चाविचिन्तनात्\n",
    "03002022c": "आधिव्याधिप्रशमनं क्रियायोगद्वयेन तु\n",
    "03002023a": "मतिमन्तो ह्यतो वैद्याः शमं प्रागेव कुर्वते\n",
    "03002023c": "मानसस्य प्रियाख्यानैः संभोगोपनयैर्नृणाम्\n",
    "03002024a": "मानसेन हि दुःखेन शरीरमुपतप्यते\n",
    "03002024c": "अयःपिण्डेन तप्तेन कुम्भसंस्थमिवोदकम्\n",
    "03002025a": "मानसं शमयेत्तस्माज्ज्ञानेनाग्निमिवाम्बुना\n",
    "03002025c": "प्रशान्ते मानसे दुःखे शारीरमुपशाम्यति\n",
    "03002026a": "मनसो दुःखमूलं तु स्नेह इत्युपलभ्यते\n",
    "03002026c": "स्नेहात्तु सज्जते जन्तुर्दुःखयोगमुपैति च\n",
    "03002027a": "स्नेहमूलानि दुःखानि स्नेहजानि भयानि च\n",
    "03002027c": "शोकहर्षौ तथायासः सर्वं स्नेहात्प्रवर्तते\n",
    "03002028a": "स्नेहात्करणरागश्च प्रजज्ञे वैषयस्तथा\n",
    "03002028c": "अश्रेयस्कावुभावेतौ पूर्वस्तत्र गुरुः स्मृतः\n",
    "03002029a": "कोटराग्निर्यथाशेषं समूलं पादपं दहेत्\n",
    "03002029c": "धर्मार्थिनं तथाल्पोऽपि रागदोषो विनाशयेत्\n",
    "03002030a": "विप्रयोगे न तु त्यागी दोषदर्शी समागमात्\n",
    "03002030c": "विरागं भजते जन्तुर्निर्वैरो निष्परिग्रहः\n",
    "03002031a": "तस्मात्स्नेहं स्वपक्षेभ्यो मित्रेभ्यो धनसंचयात्\n",
    "03002031c": "स्वशरीरसमुत्थं तु ज्ञानेन विनिवर्तयेत्\n",
    "03002032a": "ज्ञानान्वितेषु मुख्येषु शास्त्रज्ञेषु कृतात्मसु\n",
    "03002032c": "न तेषु सज्जते स्नेहः पद्मपत्रेष्विवोदकम्\n",
    "03002033a": "रागाभिभूतः पुरुषः कामेन परिकृष्यते\n",
    "03002033c": "इच्छा संजायते तस्य ततस्तृष्णा प्रवर्तते\n",
    "03002034a": "तृष्णा हि सर्वपापिष्ठा नित्योद्वेगकरी नृणाम्\n",
    "03002034c": "अधर्मबहुला चैव घोरा पापानुबन्धिनी\n",
    "03002035a": "या दुस्त्यजा दुर्मतिभिर्या न जीर्यति जीर्यतः\n",
    "03002035c": "योऽसौ प्राणान्तिको रोगस्तां तृष्णां त्यजतः सुखम्\n",
    "03002036a": "अनाद्यन्ता तु सा तृष्णा अन्तर्देहगता नृणाम्\n",
    "03002036c": "विनाशयति संभूता अयोनिज इवानलः\n",
    "03002037a": "यथैधः स्वसमुत्थेन वह्निना नाशमृच्छति\n",
    "03002037c": "तथाकृतात्मा लोभेन सहजेन विनश्यति\n",
    "03002038a": "राजतः सलिलादग्नेश्चोरतः स्वजनादपि\n",
    "03002038c": "भयमर्थवतां नित्यं मृत्योः प्राणभृतामिव\n",
    "03002039a": "यथा ह्यामिषमाकाशे पक्षिभिः श्वापदैर्भुवि\n",
    "03002039c": "भक्ष्यते सलिले मत्स्यैस्तथा सर्वेण वित्तवान्\n",
    "03002040a": "अर्थ एव हि केषांचिदनर्थो भविता नृणाम्\n",
    "03002040c": "अर्थश्रेयसि चासक्तो न श्रेयो विन्दते नरः\n",
    "03002040e": "तस्मादर्थागमाः सर्वे मनोमोहविवर्धनाः\n",
    "03002041a": "कार्पण्यं दर्पमानौ च भयमुद्वेग एव च\n",
    "03002041c": "अर्थजानि विदुः प्राज्ञा दुःखान्येतानि देहिनाम्\n",
    "03002042a": "अर्थस्योपार्जने दुःखं पालने च क्षये तथा\n",
    "03002042c": "नाशे दुःखं व्यये दुःखं घ्नन्ति चैवार्थकारणात्\n",
    "03002043a": "अर्था दुःखं परित्यक्तुं पालिताश्चापि तेऽसुखाः\n",
    "03002043c": "दुःखेन चाधिगम्यन्ते तेषां नाशं न चिन्तयेत्\n",
    "03002044a": "असंतोषपरा मूढाः संतोषं यान्ति पण्डिताः\n",
    "03002044c": "अन्तो नास्ति पिपासायाः संतोषः परमं सुखम्\n",
    "03002045a": "तस्मात्संतोषमेवेह धनं पश्यन्ति पण्डिताः\n",
    "03002045c": "अनित्यं यौवनं रूपं जीवितं द्रव्यसंचयः\n",
    "03002045e": "ऐश्वर्यं प्रियसंवासो गृध्येदेषु न पण्डितः\n",
    "03002046a": "त्यजेत संचयांस्तस्मात्तज्जं क्लेशं सहेत कः\n",
    "03002046c": "न हि संचयवान्कश्चिद्दृश्यते निरुपद्रवः\n",
    "03002047a": "अतश्च धर्मिभिः पुम्भिरनीहार्थः प्रशस्यते\n",
    "03002047c": "प्रक्षालनाद्धि पङ्कस्य दूरादस्पर्शनं वरम्\n",
    "03002048a": "युधिष्ठिरैवमर्थेषु न स्पृहां कर्तुमर्हसि\n",
    "03002048c": "धर्मेण यदि ते कार्यं विमुक्तेच्छो भवार्थतः\n",
    "03002049": "युधिष्ठिर उवाच\n",
    "03002049a": "नार्थोपभोगलिप्सार्थमियमर्थेप्सुता मम\n",
    "03002049c": "भरणार्थं तु विप्राणां ब्रह्मन्काङ्क्षे न लोभतः\n",
    "03002050a": "कथं ह्यस्मद्विधो ब्रह्मन्वर्तमानो गृहाश्रमे\n",
    "03002050c": "भरणं पालनं चापि न कुर्यादनुयायिनाम्\n",
    "03002051a": "संविभागो हि भूतानां सर्वेषामेव शिष्यते\n",
    "03002051c": "तथैवापचमानेभ्यः प्रदेयं गृहमेधिना\n",
    "03002052a": "तृणानि भूमिरुदकं वाक्चतुर्थी च सूनृता\n",
    "03002052c": "सतामेतानि गेहेषु नोच्छिद्यन्ते कदाचन\n",
    "03002053a": "देयमार्तस्य शयनं स्थितश्रान्तस्य चासनम्\n",
    "03002053c": "तृषितस्य च पानीयं क्षुधितस्य च भोजनम्\n",
    "03002054a": "चक्षुर्दद्यान्मनो दद्याद्वाचं दद्याच्च सूनृताम्\n",
    "03002054c": "प्रत्युद्गम्याभिगमनं कुर्यान्न्यायेन चार्चनम्\n",
    "03002055a": "अघिहोत्रमनड्वांश्च ज्ञातयोऽतिथिबान्धवाः\n",
    "03002055c": "पुत्रदारभृताश्चैव निर्दहेयुरपूजिताः\n",
    "03002056a": "नात्मार्थं पाचयेदन्नं न वृथा घातयेत्पशून्\n",
    "03002056c": "न च तत्स्वयमश्नीयाद्विधिवद्यन्न निर्वपेत्\n",
    "03002057a": "श्वभ्यश्च श्वपचेभ्यश्च वयोभ्यश्चावपेद्भुवि\n",
    "03002057c": "वैश्वदेवं हि नामैतत्सायंप्रातर्विधीयते\n",
    "03002058a": "विघसाशी भवेत्तस्मान्नित्यं चामृतभोजनः\n",
    "03002058c": "विघसं भृत्यशेषं तु यज्ञशेषं तथामृतम्\n",
    "03002059a": "एतां यो वर्तते वृत्तिं वर्तमानो गृहाश्रमे\n",
    "03002059c": "तस्य धर्मं परं प्राहुः कथं वा विप्र मन्यसे\n",
    "03002060": "शौनक उवाच\n",
    "03002060a": "अहो बत महत्कष्टं विपरीतमिदं जगत्\n",
    "03002060c": "येनापत्रपते साधुरसाधुस्तेन तुष्यति\n",
    "03002061a": "शिश्नोदरकृतेऽप्राज्ञः करोति विघसं बहु\n",
    "03002061c": "मोहरागसमाक्रान्त इन्द्रियार्थवशानुगः\n",
    "03002062a": "ह्रियते बुध्यमानोऽपि नरो हारिभिरिन्द्रियैः\n",
    "03002062c": "विमूढसंज्ञो दुष्टाश्वैरुद्भ्रान्तैरिव सारथिः\n",
    "03002063a": "षडिन्द्रियाणि विषयं समागच्छन्ति वै यदा\n",
    "03002063c": "तदा प्रादुर्भवत्येषां पूर्वसंकल्पजं मनः\n",
    "03002064a": "मनो यस्येन्द्रियग्रामविषयं प्रति चोदितम्\n",
    "03002064c": "तस्यौत्सुक्यं संभवति प्रवृत्तिश्चोपजायते\n",
    "03002065a": "ततः संकल्पवीर्येण कामेन विषयेषुभिः\n",
    "03002065c": "विद्धः पतति लोभाग्नौ ज्योतिर्लोभात्पतंगवत्\n",
    "03002066a": "ततो विहारैराहारैर्मोहितश्च विशां पते\n",
    "03002066c": "महामोहमुखे मग्नो नात्मानमवबुध्यते\n",
    "03002067a": "एवं पतति संसारे तासु तास्विह योनिषु\n",
    "03002067c": "अविद्याकर्मतृष्णाभिर्भ्राम्यमाणोऽथ चक्रवत्\n",
    "03002068a": "ब्रह्मादिषु तृणान्तेषु हूतेषु परिवर्तते\n",
    "03002068c": "जले भुवि तथाकाशे जायमानः पुनः पुनः\n",
    "03002069a": "अबुधानां गतिस्त्वेषा बुधानामपि मे शृणु\n",
    "03002069c": "ये धर्मे श्रेयसि रता विमोक्षरतयो जनाः\n",
    "03002070a": "यदिदं वेदवचनं कुरु कर्म त्यजेति च\n",
    "03002070c": "तस्माद्धर्मानिमान्सर्वान्नाभिमानात्समाचरेत्\n",
    "03002071a": "इज्याध्ययनदानानि तपः सत्यं क्षमा दमः\n",
    "03002071c": "अलोभ इति मार्गोऽयं धर्मस्याष्टविधः स्मृतः\n",
    "03002072a": "तत्र पूर्वश्चतुर्वर्गः पितृयानपथे स्थितः\n",
    "03002072c": "कर्तव्यमिति यत्कार्यं नाभिमानात्समाचरेत्\n",
    "03002073a": "उत्तरो देवयानस्तु सद्भिराचरितः सदा\n",
    "03002073c": "अष्टाङ्गेनैव मार्गेण विशुद्धात्मा समाचरेत्\n",
    "03002074a": "सम्यक्संकल्पसंबन्धात्सम्यक्चेन्द्रियनिग्रहात्\n",
    "03002074c": "सम्यग्व्रतविशेषाच्च सम्यक्च गुरुसेवनात्\n",
    "03002075a": "सम्यगाहारयोगाच्च सम्यक्चाध्ययनागमात्\n",
    "03002075c": "सम्यक्कर्मोपसंन्यासात्सम्यक्चित्तनिरोधनात्\n",
    "03002075e": "एवं कर्माणि कुर्वन्ति संसारविजिगीषवः\n",
    "03002076a": "रागद्वेषविनिर्मुक्ता ऐश्वर्यं देवता गताः\n",
    "03002076c": "रुद्राः साध्यास्तथादित्या वसवोऽथाश्विनावपि\n",
    "03002076e": "योगैश्वर्येण संयुक्ता धारयन्ति प्रजा इमाः\n",
    "03002077a": "तथा त्वमपि कौन्तेय शममास्थाय पुष्कलम्\n",
    "03002077c": "तपसा सिद्धिमन्विच्छ योगसिद्धिं च भारत\n",
    "03002078a": "पितृमातृमयी सिद्धिः प्राप्ता कर्ममयी च ते\n",
    "03002078c": "तपसा सिद्धिमन्विच्छ द्विजानां भरणाय वै\n",
    "03002079a": "सिद्धा हि यद्यदिच्छन्ति कुर्वते तदनुग्रहात्\n",
    "03002079c": "तस्मात्तपः समास्थाय कुरुष्वात्ममनोरथम्\n",
    "03003001": "वैशंपायन उवाच\n",
    "03003001a": "शौनकेनैवमुक्तस्तु कुन्तीपुत्रो युधिष्ठिरः\n",
    "03003001c": "पुरोहितमुपागम्य भ्रातृमध्येऽब्रवीदिदम्\n",
    "03003002a": "प्रस्थितं मानुयान्तीमे ब्राह्मणा वेदपारगाः\n",
    "03003002c": "न चास्मि पालने शक्तो बहुदुःखसमन्वितः\n",
    "03003003a": "परित्यक्तुं न शक्नोमि दानशक्तिश्च नास्ति मे\n",
    "03003003c": "कथमत्र मया कार्यं भगवांस्तद्ब्रवीतु मे\n",
    "03003004a": "मुहूर्तमिव स ध्यात्वा धर्मेणान्विष्य तां गतिम्\n",
    "03003004c": "युधिष्ठिरमुवाचेदं धौम्यो धर्मभृतां वरः\n",
    "03003005a": "पुरा सृष्टानि भूतानि पीड्यन्ते क्षुधया भृशम्\n",
    "03003005c": "ततोऽनुकम्पया तेषां सविता स्वपिता इव\n",
    "03003006a": "गत्वोत्तरायणं तेजोरसानुद्धृत्य रश्मिभिः\n",
    "03003006c": "दक्षिणायनमावृत्तो महीं निविशते रविः\n",
    "03003007a": "क्षेत्रभूते ततस्तस्मिन्नोषधीरोषधीपतिः\n",
    "03003007c": "दिवस्तेजः समुद्धृत्य जनयामास वारिणा\n",
    "03003008a": "निषिक्तश्चन्द्रतेजोभिः सूयते भूगतो रविः\n",
    "03003008c": "ओषध्यः षड्रसा मेध्यास्तदन्नं प्राणिनां भुवि\n",
    "03003009a": "एवं भानुमयं ह्यन्नं भूतानां प्राणधारणम्\n",
    "03003009c": "पितैष सर्वभूतानां तस्मात्तं शरणं व्रज\n",
    "03003010a": "राजानो हि महात्मानो योनिकर्मविशोधिताः\n",
    "03003010c": "उद्धरन्ति प्रजाः सर्वास्तप आस्थाय पुष्कलम्\n",
    "03003011a": "भीमेन कार्तवीर्येण वैन्येन नहुषेण च\n",
    "03003011c": "तपोयोगसमाधिस्थैरुद्धृता ह्यापदः प्रजाः\n",
    "03003012a": "तथा त्वमपि धर्मात्मन्कर्मणा च विशोधितः\n",
    "03003012c": "तप आस्थाय धर्मेण द्विजातीन्भर भारत\n",
    "03003013a": "एवमुक्तस्तु धौम्येन तत्कालसदृशं वचः\n",
    "03003013c": "धर्मराजो विशुद्धात्मा तप आतिष्ठदुत्तमम्\n",
    "03003014a": "पुष्पोपहारैर्बलिभिरर्चयित्वा दिवाकरम्\n",
    "03003014c": "योगमास्थाय धर्मात्मा वायुभक्षो जितेन्द्रियः\n",
    "03003014e": "गाङ्गेयं वार्युपस्पृष्य प्राणायामेन तस्थिवान्\n",
    "03003015": "जनमेजय उवाच\n",
    "03003015a": "कथं कुरूणामृषभः स तु राजा युधिष्ठिरः\n",
    "03003015c": "विप्रार्थमाराधितवान्सूर्यमद्भुतविक्रमम्\n",
    "03003016": "वैशंपायन उवाच\n",
    "03003016a": "शृणुष्वावहितो राजञ्शुचिर्भूत्वा समाहितः\n",
    "03003016c": "क्षणं च कुरु राजेन्द्र सर्वं वक्ष्याम्यशेषतः\n",
    "03003017a": "धौम्येन तु यथ प्रोक्तं पार्थाय सुमहात्मने\n",
    "03003017c": "नाम्नामष्टशतं पुण्यं तच्छृणुष्व महामते\n",
    "03003018a": "सूर्योऽर्यमा भगस्त्वष्टा पूषार्कः सविता रविः\n",
    "03003018c": "गभस्तिमानजः कालो मृत्युर्धाता प्रभाकरः\n",
    "03003019a": "पृथिव्यापश्च तेजश्च खं वायुश्च परायणम्\n",
    "03003019c": "सोमो बृहस्पतिः शुक्रो बुधोऽङ्गारक एव च\n",
    "03003020a": "इन्द्रो विवस्वान्दीप्तांशुः शुचिः शौरिः शनैश्चरः\n",
    "03003020c": "ब्रह्मा विष्णुश्च रुद्रश्च स्कन्दो वैश्रवणो यमः\n",
    "03003021a": "वैद्युतो जाठरश्चाग्निरैन्धनस्तेजसां पतिः\n",
    "03003021c": "धर्मध्वजो वेदकर्ता वेदाङ्गो वेदवाहनः\n",
    "03003022a": "कृतं त्रेता द्वापरश्च कलिः सर्वामराश्रयः\n",
    "03003022c": "कला काष्ठा मुहूर्ताश्च पक्षा मासा ऋतुस्तथा\n",
    "03003023a": "संवत्सरकरोऽश्वत्थः कालचक्रो विभावसुः\n",
    "03003023c": "पुरुषः शाश्वतो योगी व्यक्ताव्यक्तः सनातनः\n",
    "03003024a": "लोकाध्यक्षः प्रजाध्यक्षो विश्वकर्मा तमोनुदः\n",
    "03003024c": "वरुणः सागरोंऽशुश्च जीमूतो जीवनोऽरिहा\n",
    "03003025a": "भूताश्रयो भूतपतिः सर्वभूतनिषेवितः\n",
    "03003025c": "मणिः सुवर्णो भूतादिः कामदः सर्वतोमुखः\n",
    "03003026a": "जयो विशालो वरदः शीघ्रगः प्राणधारणः\n",
    "03003026c": "धन्वन्तरिर्धूमकेतुरादिदेवोऽदितेः सुतः\n",
    "03003027a": "द्वादशात्मारविन्दाक्षः पिता माता पितामहः\n",
    "03003027c": "स्वर्गद्वारं प्रजाद्वारं मोक्षद्वारं त्रिविष्टपम्\n",
    "03003028a": "देहकर्ता प्रशान्तात्मा विश्वात्मा विश्वतोमुखः\n",
    "03003028c": "चराचरात्मा सूक्ष्मात्मा मैत्रेण वपुषान्वितः\n",
    "03003029a": "एतद्वै कीर्तनीयस्य सूर्यस्यैव महात्मनः\n",
    "03003029c": "नाम्नामष्टशतं पुण्यं शक्रेणोक्तं महात्मना\n",
    "03003030a": "शक्राच्च नारदः प्राप्तो धौम्यश्च तदनन्तरम्\n",
    "03003030c": "धौम्याद्युधिष्ठिरः प्राप्य सर्वान्कामानवाप्तवान्\n",
    "03003031a": "सुरपितृगणयक्षसेवितं; ह्यसुरनिशाचरसिद्धवन्दितम्\n",
    "03003031c": "वरकनकहुताशनप्रभं; त्वमपि मनस्यभिधेहि भास्करम्\n",
    "03003032a": "सूर्योदये यस्तु समाहितः पठे;त्स पुत्रलाभं धनरत्नसंचयान्\n",
    "03003032c": "लभेत जातिस्मरतां सदा नरः; स्मृतिं च मेधां च स विन्दते पराम्\n",
    "03003033a": "इमं स्तवं देववरस्य यो नरः; प्रकीर्तयेच्छुचिसुमनाः समाहितः\n",
    "03003033c": "स मुच्यते शोकदवाग्निसागरा;ल्लभेत कामान्मनसा यथेप्सितान्\n",
    "03004001": "वैशंपायन उवाच\n",
    "03004001a": "ततो दिवाकरः प्रीतो दर्शयामास पाण्डवम्\n",
    "03004001c": "दीप्यमानः स्ववपुषा ज्वलन्निव हुताशनः\n",
    "03004002a": "यत्तेऽभिलषितं राजन्सर्वमेतदवाप्स्यसि\n",
    "03004002c": "अहमन्नं प्रदास्यामि सप्त पञ्च च ते समाः\n",
    "03004003a": "फलमूलामिषं शाकं संस्कृतं यन्महानसे\n",
    "03004003c": "चतुर्विधं तदन्नाद्यमक्षय्यं ते भविष्यति\n",
    "03004003e": "धनं च विविधं तुभ्यमित्युक्त्वान्तरधीयत\n",
    "03004004a": "लब्ध्वा वरं तु कौन्तेयो जलादुत्तीर्य धर्मवित्\n",
    "03004004c": "जग्राह पादौ धौम्यस्य भ्रातॄंश्चास्वजताच्युतः\n",
    "03004005a": "द्रौपद्या सह संगम्य पश्यमानोऽभ्ययात्प्रभुः\n",
    "03004005c": "महानसे तदान्नं तु साधयामास पाण्डवः\n",
    "03004006a": "संस्कृतं प्रसवं याति वन्यमन्नं चतुर्विधम्\n",
    "03004006c": "अक्षय्यं वर्धते चान्नं तेन भोजयते द्विजान्\n",
    "03004007a": "भुक्तवत्सु च विप्रेषु भोजयित्वानुजानपि\n",
    "03004007c": "शेषं विघससंज्ञं तु पश्चाद्भुङ्क्ते युधिष्ठिरः\n",
    "03004007e": "युधिष्ठिरं भोजयित्वा शेषमश्नाति पार्षती\n",
    "03004008a": "एवं दिवाकरात्प्राप्य दिवाकरसमद्युतिः\n",
    "03004008c": "कामान्मनोऽभिलषितान्ब्राह्मणेभ्यो ददौ प्रभुः\n",
    "03004009a": "पुरोहितपुरोगाश्च तिथिनक्षत्रपर्वसु\n",
    "03004009c": "यज्ञियार्थाः प्रवर्तन्ते विधिमन्त्रप्रमाणतः\n",
    "03004010a": "ततः कृतस्वस्त्ययना धौम्येन सह पाण्डवाः\n",
    "03004010c": "द्विजसंघैः परिवृताः प्रययुः काम्यकं वनम्\n",
    "03005001": "वैशंपायन उवाच\n",
    "03005001a": "वनं प्रविष्टेष्वथ पाण्डवेषु; प्रज्ञाचक्षुस्तप्यमानोऽम्बिकेयः\n",
    "03005001c": "धर्मात्मानं विदुरमगाधबुद्धिं; सुखासीनो वाक्यमुवाच राजा\n",
    "03005002a": "प्रज्ञा च ते भार्गवस्येव शुद्धा; धर्मं च त्वं परमं वेत्थ सूक्ष्मम्\n",
    "03005002c": "समश्च त्वं संमतः कौरवाणां; पथ्यं चैषां मम चैव ब्रवीहि\n",
    "03005003a": "एवं गते विदुर यदद्य कार्यं; पौराश्चेमे कथमस्मान्भजेरन्\n",
    "03005003c": "ते चाप्यस्मान्नोद्धरेयुः समूला;न्न कामये तांश्च विनश्यमानान्\n",
    "03005004": "विदुर उवाच\n",
    "03005004a": "त्रिवर्गोऽयं धर्ममूलो नरेन्द्र; राज्यं चेदं धर्ममूलं वदन्ति\n",
    "03005004c": "धर्मे राजन्वर्तमानः स्वशक्त्या; पुत्रान्सर्वान्पाहि कुन्तीसुतांश्च\n",
    "03005005a": "स वै धर्मो विप्रलुप्तः सभायां; पापात्मभिः सौबलेयप्रधानैः\n",
    "03005005c": "आहूय कुन्तीसुतमक्षवत्यां; पराजैषीत्सत्यसंधं सुतस्ते\n",
    "03005006a": "एतस्य ते दुष्प्रणीतस्य राज;ञ्शेषस्याहं परिपश्याम्युपायम्\n",
    "03005006c": "यथा पुत्रस्तव कौरव्य पापा;न्मुक्तो लोके प्रतितिष्ठेत साधु\n",
    "03005007a": "तद्वै सर्वं पाण्डुपुत्रा लभन्तां; यत्तद्राजन्नतिसृष्टं त्वयासीत्\n",
    "03005007c": "एष धर्मः परमो यत्स्वकेन; राजा तुष्येन्न परस्वेषु गृध्येत्\n",
    "03005008a": "एतत्कार्यं तव सर्वप्रधानं; तेषां तुष्टिः शकुनेश्चावमानः\n",
    "03005008c": "एवं शेषं यदि पुत्रेषु ते स्या;देतद्राजंस्त्वरमाणः कुरुष्व\n",
    "03005009a": "अथैतदेवं न करोषि राज;न्ध्रुवं कुरूणां भविता विनाशः\n",
    "03005009c": "न हि क्रुद्धो भीमसेनोऽर्जुनो वा; शेषं कुर्याच्छात्रवाणामनीके\n",
    "03005010a": "येषां योद्धा सव्यसाची कृतास्त्रो; धनुर्येषां गाण्डिवं लोकसारम्\n",
    "03005010c": "येषां भीमो बाहुशाली च योद्धा; तेषां लोके किं नु न प्राप्यमस्ति\n",
    "03005011a": "उक्तं पूर्वं जातमात्रे सुते ते; मया यत्ते हितमासीत्तदानीम्\n",
    "03005011c": "पुत्रं त्यजेममहितं कुलस्ये;त्येतद्राजन्न च तत्त्वं चकर्थ\n",
    "03005011e": "इदानीं ते हितमुक्तं न चेत्त्वं; कर्तासि राजन्परितप्तासि पश्चात्\n",
    "03005012a": "यद्येतदेवमनुमन्ता सुतस्ते; संप्रीयमाणः पाण्डवैरेकराज्यम्\n",
    "03005012c": "तापो न ते वै भविता प्रीतियोगा;त्त्वं चेन्न गृह्णासि सुतं सहायैः\n",
    "03005012e": "अथापरो भवति हि तं निगृह्य; पाण्डोः पुत्रं प्रकुरुष्वाधिपत्ये\n",
    "03005013a": "अजातशत्रुर्हि विमुक्तरागो; धर्मेणेमां पृथिवीं शास्तु राजन्\n",
    "03005013c": "ततो राजन्पार्थिवाः सर्व एव; वैश्या इवास्मानुपतिष्ठन्तु सद्यः\n",
    "03005014a": "दुर्योधनः शकुनिः सूतपुत्रः; प्रीत्या राजन्पाण्डुपुत्रान्भजन्ताम्\n",
    "03005014c": "दुःशासनो याचतु भीमसेनं; सभामध्ये द्रुपदस्यात्मजां च\n",
    "03005015a": "युधिष्ठिरं त्वं परिसान्त्वयस्व; राज्ये चैनं स्थापयस्वाभिपूज्य\n",
    "03005015c": "त्वया पृष्टः किमहमन्यद्वदेय;मेतत्कृत्वा कृतकृत्योऽसि राजन्\n",
    "03005016": "धृतराष्ट्र उवाच\n",
    "03005016a": "एतद्वाक्यं विदुर यत्ते सभाया;मिह प्रोक्तं पाण्डवान्प्राप्य मां च\n",
    "03005016c": "हितं तेषामहितं मामकाना;मेतत्सर्वं मम नोपैति चेतः\n",
    "03005017a": "इदं त्विदानीं कुत एव निश्चितं; तेषामर्थे पाण्डवानां यदात्थ\n",
    "03005017c": "तेनाद्य मन्ये नासि हितो ममेति; कथं हि पुत्रं पाण्डवार्थे त्यजेयम्\n",
    "03005018a": "असंशयं तेऽपि ममैव पुत्रा; दुर्योधनस्तु मम देहात्प्रसूतः\n",
    "03005018c": "स्वं वै देहं परहेतोस्त्यजेति; को नु ब्रूयात्समतामन्ववेक्षन्\n",
    "03005019a": "स मा जिह्मं विदुर सर्वं ब्रवीषि; मानं च तेऽहमधिकं धारयामि\n",
    "03005019c": "यथेच्छकं गच्छ वा तिष्ठ वा त्वं; सुसान्त्व्यमानाप्यसती स्त्री जहाति\n",
    "03005020": "वैशंपायन उवाच\n",
    "03005020a": "एतावदुक्त्वा धृतराष्ट्रोऽन्वपद्य;दन्तर्वेश्म सहसोत्थाय राजन्\n",
    "03005020c": "नेदमस्तीत्यथ विदुरो भाषमाणः; संप्राद्रवद्यत्र पार्था बभूवुः\n",
    "03006001": "वैशंपायन उवाच\n",
    "03006001a": "पाण्डवास्तु वने वासमुद्दिश्य भरतर्षभाः\n",
    "03006001c": "प्रययुर्जाह्नवीकूलात्कुरुक्षेत्रं सहानुगाः\n",
    "03006002a": "सरस्वतीदृषद्वत्यौ यमुनां च निषेव्य ते\n",
    "03006002c": "ययुर्वनेनैव वनं सततं पश्चिमां दिशम्\n",
    "03006003a": "ततः सरस्वतीकूले समेषु मरुधन्वसु\n",
    "03006003c": "काम्यकं नाम ददृशुर्वनं मुनिजनप्रियम्\n",
    "03006004a": "तत्र ते न्यवसन्वीरा वने बहुमृगद्विजे\n",
    "03006004c": "अन्वास्यमाना मुनिभिः सान्त्व्यमानाश्च भारत\n",
    "03006005a": "विदुरस्त्वपि पाण्डूनां तदा दर्शनलालसः\n",
    "03006005c": "जगामैकरथेनैव काम्यकं वनमृद्धिमत्\n",
    "03006006a": "ततो यात्वा विदुरः काननं त;च्छीघ्रैरश्वैर्वाहिना स्यन्दनेन\n",
    "03006006c": "ददर्शासीनं धर्मराजं विविक्ते; सार्धं द्रौपद्या भ्रातृभिर्ब्राह्मणैश्च\n",
    "03006007a": "ततोऽपश्यद्विदुरं तूर्णमारा;दभ्यायान्तं सत्यसंधः स राजा\n",
    "03006007c": "अथाब्रवीद्भ्रातरं भीमसेनं; किं नु क्षत्ता वक्ष्यति नः समेत्य\n",
    "03006008a": "कच्चिन्नायं वचनात्सौबलस्य; समाह्वाता देवनायोपयाति\n",
    "03006008c": "कच्चित्क्षुद्रः शकुनिर्नायुधानि; जेष्यत्यस्मान्पुनरेवाक्षवत्याम्\n",
    "03006009a": "समाहूतः केनचिदाद्रवेति; नाहं शक्तो भीमसेनापयातुम्\n",
    "03006009c": "गाण्डीवे वा संशयिते कथंचि;द्राज्यप्राप्तिः संशयिता भवेन्नः\n",
    "03006010a": "तत उत्थाय विदुरं पाण्डवेयाः; प्रत्यगृह्णन्नृपते सर्व एव\n",
    "03006010c": "तैः सत्कृतः स च तानाजमीढो; यथोचितं पाण्डुपुत्रान्समेयात्\n",
    "03006011a": "समाश्वस्तं विदुरं ते नरर्षभा;स्ततोऽपृच्छन्नागमनाय हेतुम्\n",
    "03006011c": "स चापि तेभ्यो विस्तरतः शशंस; यथावृत्तो धृतराष्ट्रोऽऽम्बिकेयः\n",
    "03006012": "विदुर उवाच\n",
    "03006012a": "अवोचन्मां धृतराष्ट्रोऽनुगुप्त;मजातशत्रो परिगृह्याभिपूज्य\n",
    "03006012c": "एवं गते समतामभ्युपेत्य; पथ्यं तेषां मम चैव ब्रवीहि\n",
    "03006013a": "मयाप्युक्तं यत्क्षमं कौरवाणां; हितं पथ्यं धृतराष्ट्रस्य चैव\n",
    "03006013c": "तद्वै पथ्यं तन्मनो नाभ्युपैति; ततश्चाहं क्षममन्यन्न मन्ये\n",
    "03006014a": "परं श्रेयः पाण्डवेया मयोक्तं; न मे तच्च श्रुतवानाम्बिकेयः\n",
    "03006014c": "यथातुरस्येव हि पथ्यमन्नं; न रोचते स्मास्य तदुच्यमानम्\n",
    "03006015a": "न श्रेयसे नीयतेऽजातशत्रो; स्त्री श्रोत्रियस्येव गृहे प्रदुष्टा\n",
    "03006015c": "ब्रुवन्न रुच्यै भरतर्षभस्य; पतिः कुमार्या इव षष्टिवर्षः\n",
    "03006016a": "ध्रुवं विनाशो नृप कौरवाणां; न वै श्रेयो धृतराष्ट्रः परैति\n",
    "03006016c": "यथा पर्णे पुष्करस्येव सिक्तं; जलं न तिष्ठेत्पथ्यमुक्तं तथास्मिन्\n",
    "03006017a": "ततः क्रुद्धो धृतराष्ट्रोऽब्रवीन्मां; यत्र श्रद्धा भारत तत्र याहि\n",
    "03006017c": "नाहं भूयः कामये त्वां सहायं; महीमिमां पालयितुं पुरं वा\n",
    "03006018a": "सोऽहं त्यक्तो धृतराष्ट्रेण राजं;स्त्वां शासितुमुपयातस्त्वरावान्\n",
    "03006018c": "तद्वै सर्वं यन्मयोक्तं सभायां; तद्धार्यतां यत्प्रवक्ष्यामि भूयः\n",
    "03006019a": "क्लेशैस्तीव्रैर्युज्यमानः सपत्नैः; क्षमां कुर्वन्कालमुपासते यः\n",
    "03006019c": "सं वर्धयन्स्तोकमिवाग्निमात्मवा;न्स वै भुङ्क्ते पृथिवीमेक एव\n",
    "03006020a": "यस्याविभक्तं वसु राजन्सहायै;स्तस्य दुःखेऽप्यंशभाजः सहायाः\n",
    "03006020c": "सहायानामेष संग्रहणेऽभ्युपायः; सहायाप्तौ पृथिवीप्राप्तिमाहुः\n",
    "03006021a": "सत्यं श्रेष्ठं पाण्डव निष्प्रलापं; तुल्यं चान्नं सह भोज्यं सहायैः\n",
    "03006021c": "आत्मा चैषामग्रतो नातिवर्ते;देवंवृत्तिर्वर्धते भूमिपालः\n",
    "03006022": "युधिष्ठिर उवाच\n",
    "03006022a": "एवं करिष्यामि यथा ब्रवीषि; परां बुद्धिमुपगम्याप्रमत्तः\n",
    "03006022c": "यच्चाप्यन्यद्देशकालोपपन्नं; तद्वै वाच्यं तत्करिष्यामि कृत्स्नम्\n",
    "03007001": "वैशंपायन उवाच\n",
    "03007001a": "गते तु विदुरे राजन्नाश्रमं पाण्डवान्प्रति\n",
    "03007001c": "धृतराष्ट्रो महाप्राज्ञः पर्यतप्यत भारत\n",
    "03007002a": "स सभाद्वारमागम्य विदुरस्मारमोहितः\n",
    "03007002c": "समक्षं पार्थिवेन्द्राणां पपाताविष्टचेतनः\n",
    "03007003a": "स तु लब्ध्वा पुनः संज्ञां समुत्थाय महीतलात्\n",
    "03007003c": "समीपोपस्थितं राजा संजयं वाक्यमब्रवीत्\n",
    "03007004a": "भ्राता मम सुहृच्चैव साक्षाद्धर्म इवापरः\n",
    "03007004c": "तस्य स्मृत्वाद्य सुभृशं हृदयं दीर्यतीव मे\n",
    "03007005a": "तमानयस्व धर्मज्ञं मम भ्रातरमाशु वै\n",
    "03007005c": "इति ब्रुवन्स नृपतिः करुणं पर्यदेवयत्\n",
    "03007006a": "पश्चात्तापाभिसंतप्तो विदुरस्मारकर्शितः\n",
    "03007006c": "भ्रातृस्नेहादिदं राजन्संजयं वाक्यमब्रवीत्\n",
    "03007007a": "गच्छ संजय जानीहि भ्रातरं विदुरं मम\n",
    "03007007c": "यदि जीवति रोषेण मया पापेन निर्धुतः\n",
    "03007008a": "न हि तेन मम भ्रात्रा सुसूक्ष्ममपि किंचन\n",
    "03007008c": "व्यलीकं कृतपूर्वं मे प्राज्ञेनामितबुद्धिना\n",
    "03007009a": "स व्यलीकं कथं प्राप्तो मत्तः परमबुद्धिमान्\n",
    "03007009c": "न जह्याज्जीवितं प्राज्ञस्तं गच्छानय संजय\n",
    "03007010a": "तस्य तद्वचनं श्रुत्वा राज्ञस्तमनुमान्य च\n",
    "03007010c": "संजयो बाढमित्युक्त्वा प्राद्रवत्काम्यकं वनम्\n",
    "03007011a": "सोऽचिरेण समासाद्य तद्वनं यत्र पाण्डवाः\n",
    "03007011c": "रौरवाजिनसंवीतं ददर्शाथ युधिष्ठिरम्\n",
    "03007012a": "विदुरेण सहासीनं ब्राह्मणैश्च सहस्रशः\n",
    "03007012c": "भ्रातृभिश्चाभिसंगुप्तं देवैरिव शतक्रतुम्\n",
    "03007013a": "युधिष्ठिरमथाभ्येत्य पूजयामास संजयः\n",
    "03007013c": "भीमार्जुनयमांश्चापि तदर्हं प्रत्यपद्यत\n",
    "03007014a": "राज्ञा पृष्टः स कुशलं सुखासीनश्च संजयः\n",
    "03007014c": "शशंसागमने हेतुमिदं चैवाब्रवीद्वचः\n",
    "03007015a": "राजा स्मरति ते क्षत्तर्धृतराष्ट्रोऽम्बिकासुतः\n",
    "03007015c": "तं पश्य गत्वा त्वं क्षिप्रं संजीवय च पार्थिवम्\n",
    "03007016a": "सोऽनुमान्य नरश्रेष्ठान्पाण्डवान्कुरुनन्दनान्\n",
    "03007016c": "नियोगाद्राजसिंहस्य गन्तुमर्हसि मानद\n",
    "03007017a": "एवमुक्तस्तु विदुरो धीमान्स्वजनवत्सलः\n",
    "03007017c": "युधिष्ठिरस्यानुमते पुनरायाद्गजाह्वयम्\n",
    "03007018a": "तमब्रवीन्महाप्राज्ञं धृतराष्ट्रः प्रतापवान्\n",
    "03007018c": "दिष्ट्या प्राप्तोऽसि धर्मज्ञ दिष्ट्या स्मरसि मेऽनघ\n",
    "03007019a": "अद्य रात्रौ दिवा चाहं त्वत्कृते भरतर्षभ\n",
    "03007019c": "प्रजागरे प्रपश्यामि विचित्रं देहमात्मनः\n",
    "03007020a": "सोऽङ्कमादाय विदुरं मूर्ध्न्युपाघ्राय चैव ह\n",
    "03007020c": "क्षम्यतामिति चोवाच यदुक्तोऽसि मया रुषा\n",
    "03007021": "विदुर उवाच\n",
    "03007021a": "क्षान्तमेव मया राजन्गुरुर्नः परमो भवान्\n",
    "03007021c": "तथा ह्यस्म्यागतः क्षिप्रं त्वद्दर्शनपरायणः\n",
    "03007022a": "भवन्ति हि नरव्याघ्र पुरुषा धर्मचेतसः\n",
    "03007022c": "दीनाभिपातिनो राजन्नात्र कार्या विचारणा\n",
    "03007023a": "पाण्डोः सुता यादृशा मे तादृशा मे सुतास्तव\n",
    "03007023c": "दीना इति हि मे बुद्धिरभिपन्नाद्य तान्प्रति\n",
    "03007024": "वैशंपायन उवाच\n",
    "03007024a": "अन्योन्यमनुनीयैवं भ्रातरौ तौ महाद्युती\n",
    "03007024c": "विदुरो धृतराष्ट्रश्च लेभाते परमां मुदम्\n",
    "03008001": "वैशंपायन उवाच\n",
    "03008001a": "श्रुत्वा च विदुरं प्राप्तं राज्ञा च परिसान्त्वितम्\n",
    "03008001c": "धृतराष्ट्रात्मजो राजा पर्यतप्यत दुर्मतिः\n",
    "03008002a": "स सौबलं समानाय्य कर्णदुःशासनावपि\n",
    "03008002c": "अब्रवीद्वचनं राजा प्रविश्याबुद्धिजं तमः\n",
    "03008003a": "एष प्रत्यागतो मन्त्री धृतराष्ट्रस्य संमतः\n",
    "03008003c": "विदुरः पाण्डुपुत्राणां सुहृद्विद्वान्हिते रतः\n",
    "03008004a": "यावदस्य पुनर्बुद्धिं विदुरो नापकर्षति\n",
    "03008004c": "पाण्डवानयने तावन्मन्त्रयध्वं हितं मम\n",
    "03008005a": "अथ पश्याम्यहं पार्थान्प्राप्तानिह कथंचन\n",
    "03008005c": "पुनः शोषं गमिष्यामि निरासुर्निरवग्रहः\n",
    "03008006a": "विषमुद्बन्धनं वापि शस्त्रमग्निप्रवेशनम्\n",
    "03008006c": "करिष्ये न हि तानृद्धान्पुनर्द्रष्टुमिहोत्सहे\n",
    "03008007": "शकुनिरुवाच\n",
    "03008007a": "किं बालिषां मतिं राजन्नास्थितोऽसि विशां पते\n",
    "03008007c": "गतास्ते समयं कृत्वा नैतदेवं भविष्यति\n",
    "03008008a": "सत्यवाक्ये स्थिताः सर्वे पाण्डवा भरतर्षभ\n",
    "03008008c": "पितुस्ते वचनं तात न ग्रहीष्यन्ति कर्हिचित्\n",
    "03008009a": "अथ वा ते ग्रहीष्यन्ति पुनरेष्यन्ति वा पुरम्\n",
    "03008009c": "निरस्य समयं भूयः पणोऽस्माकं भविष्यति\n",
    "03008010a": "सर्वे भवामो मध्यस्था राज्ञश्छन्दानुवर्तिनः\n",
    "03008010c": "छिद्रं बहु प्रपश्यन्तः पाण्डवानां सुसंवृताः\n",
    "03008011": "दुःशासन उवाच\n",
    "03008011a": "एवमेतन्महाप्राज्ञ यथा वदसि मातुल\n",
    "03008011c": "नित्यं हि मे कथयतस्तव बुद्धिर्हि रोचते\n",
    "03008012": "कर्ण उवाच\n",
    "03008012a": "काममीक्षामहे सर्वे दुर्योधन तवेप्सितम्\n",
    "03008012c": "ऐकमत्यं हि नो राजन्सर्वेषामेव लक्ष्यते\n",
    "03008013": "वैशंपायन उवाच\n",
    "03008013a": "एवमुक्तस्तु कर्णेन राजा दुर्योधनस्तदा\n",
    "03008013c": "नातिहृष्टमनाः क्षिप्रमभवत्स पराङ्मुखः\n",
    "03008014a": "उपलभ्य ततः कर्णो विवृत्य नयने शुभे\n",
    "03008014c": "रोषाद्दुःशासनं चैव सौबलेयं च तावुभौ\n",
    "03008015a": "उवाच परमक्रुद्ध उद्यम्यात्मानमात्मना\n",
    "03008015c": "अहो मम मतं यत्तन्निबोधत नराधिपाः\n",
    "03008016a": "प्रियं सर्वे चिकीर्षामो राज्ञः किंकरपाणयः\n",
    "03008016c": "न चास्य शक्नुमः सर्वे प्रिये स्थातुमतन्द्रिताः\n",
    "03008017a": "वयं तु शस्त्राण्यादाय रथानास्थाय दंशिताः\n",
    "03008017c": "गच्छामः सहिता हन्तुं पाण्डवान्वनगोचरान्\n",
    "03008018a": "तेषु सर्वेषु शान्तेषु गतेष्वविदितां गतिम्\n",
    "03008018c": "निर्विवादा भविष्यन्ति धार्तराष्ट्रास्तथा वयम्\n",
    "03008019a": "यावदेव परिद्यूना यावच्छोकपरायणाः\n",
    "03008019c": "यावन्मित्रविहीनाश्च तावच्छक्या मतं मम\n",
    "03008020a": "तस्य तद्वचनं श्रुत्वा पूजयन्तः पुनः पुनः\n",
    "03008020c": "बाढमित्येव ते सर्वे प्रत्यूचुः सूतजं तदा\n",
    "03008021a": "एवमुक्त्वा तु संक्रुद्धा रथैः सर्वे पृथक्पृथक्\n",
    "03008021c": "निर्ययुः पाण्डवान्हन्तुं संघशः कृतनिश्चयाः\n",
    "03008022a": "तान्प्रस्थितान्परिज्ञाय कृष्णद्वैपायनस्तदा\n",
    "03008022c": "आजगाम विशुद्धात्मा दृष्ट्वा दिव्येन चक्षुषा\n",
    "03008023a": "प्रतिषिध्याथ तान्सर्वान्भगवाँल्लोकपूजितः\n",
    "03008023c": "प्रज्ञाचक्षुषमासीनमुवाचाभ्येत्य सत्वरः\n",
    "03009001": "व्यास उवाच\n",
    "03009001a": "धृतराष्ट्र महाप्राज्ञ निबोध वचनं मम\n",
    "03009001c": "वक्ष्यामि त्वा कौरवाणां सर्वेषां हितमुत्तमम्\n",
    "03009002a": "न मे प्रियं महाबाहो यद्गताः पाण्डवा वनम्\n",
    "03009002c": "निकृत्या निर्जिताश्चैव दुर्योधनवशानुगैः\n",
    "03009003a": "ते स्मरन्तः परिक्लेशान्वर्षे पूर्णे त्रयोदशे\n",
    "03009003c": "विमोक्ष्यन्ति विषं क्रुद्धाः कौरवेयेषु भारत\n",
    "03009004a": "तदयं किं नु पापात्मा तव पुत्रः सुमन्दधीः\n",
    "03009004c": "पाण्डवान्नित्यसंक्रुद्धो राज्यहेतोर्जिघांसति\n",
    "03009005a": "वार्यतां साध्वयं मूढः शमं गच्छतु ते सुतः\n",
    "03009005c": "वनस्थांस्तानयं हन्तुमिच्छन्प्राणैर्विमोक्ष्यते\n",
    "03009006a": "यथाह विदुरः प्राज्ञो यथा भीष्मो यथा वयम्\n",
    "03009006c": "यथा कृपश्च द्रोणश्च तथा साधु विधीयताम्\n",
    "03009007a": "विग्रहो हि महाप्राज्ञ स्वजनेन विगर्हितः\n",
    "03009007c": "अधर्म्यमयशस्यं च मा राजन्प्रतिपद्यथाः\n",
    "03009008a": "समीक्षा यादृशी ह्यस्य पाण्डवान्प्रति भारत\n",
    "03009008c": "उपेक्ष्यमाणा सा राजन्महान्तमनयं स्पृशेत्\n",
    "03009009a": "अथ वायं सुमन्दात्मा वनं गच्छतु ते सुतः\n",
    "03009009c": "पाण्डवैः सहितो राजन्नेक एवासहायवान्\n",
    "03009010a": "ततः संसर्गजः स्नेहः पुत्रस्य तव पाण्डवैः\n",
    "03009010c": "यदि स्यात्कृतकार्योऽद्य भवेस्त्वं मनुजेश्वर\n",
    "03009011a": "अथ वा जायमानस्य यच्छीलमनुजायते\n",
    "03009011c": "श्रूयते तन्महाराज नामृतस्यापसर्पति\n",
    "03009012a": "कथं वा मन्यते भीष्मो द्रोणो वा विदुरोऽपि वा\n",
    "03009012c": "भवान्वात्र क्षमं कार्यं पुरा चार्थोऽतिवर्तते\n",
    "03010001": "धृतराष्ट्र उवाच\n",
    "03010001a": "भगवन्नाहमप्येतद्रोचये द्यूतसंस्तवम्\n",
    "03010001c": "मन्ये तद्विधिनाक्रम्य कारितोऽस्मीति वै मुने\n",
    "03010002a": "नैतद्रोचयते भीष्मो न द्रोणो विदुरो न च\n",
    "03010002c": "गान्धारी नेच्छति द्यूतं तच्च मोहात्प्रवर्तितम्\n",
    "03010003a": "परित्यक्तुं न शक्नोमि दुर्योधनमचेतनम्\n",
    "03010003c": "पुत्रस्नेहेन भगवञ्जानन्नपि यतव्रत\n",
    "03010004": "व्यास उवाच\n",
    "03010004a": "वैचित्रवीर्य नृपते सत्यमाह यथा भवान्\n",
    "03010004c": "दृढं वेद्मि परं पुत्रं परं पुत्रान्न विद्यते\n",
    "03010005a": "इन्द्रोऽप्यश्रुनिपातेन सुरभ्या प्रतिबोधितः\n",
    "03010005c": "अन्यैः समृद्धैरप्यर्थैर्न सुताद्विद्यते परम्\n",
    "03010006a": "अत्र ते वर्तयिष्यामि महदाख्यानमुत्तमम्\n",
    "03010006c": "सुरभ्याश्चैव संवादमिन्द्रस्य च विशां पते\n",
    "03010007a": "त्रिविष्टपगता राजन्सुरभिः प्रारुदत्किल\n",
    "03010007c": "गवां मात पुरा तात तामिन्द्रोऽन्वकृपायत\n",
    "03010008": "इन्द्र उवाच\n",
    "03010008a": "किमिदं रोदिषि शुभे कच्चित्क्षेमं दिवौकसाम्\n",
    "03010008c": "मानुषेष्वथ वा गोषु नैतदल्पं भविष्यति\n",
    "03010009": "सुरभिरुवाच\n",
    "03010009a": "विनिपातो न वः कश्चिद्दृश्यते त्रिदशाधिप\n",
    "03010009c": "अहं तु पुत्रं शोचामि तेन रोदिमि कौशिक\n",
    "03010010a": "पश्यैनं कर्षकं रौद्रं दुर्बलं मम पुत्रकम्\n",
    "03010010c": "प्रतोदेनाभिनिघ्नन्तं लाङ्गलेन निपीडितम्\n",
    "03010011a": "एतं दृष्ट्वा भृशं श्रान्तं वध्यमानं सुराधिप\n",
    "03010011c": "कृपाविष्टास्मि देवेन्द्र मनश्चोद्विजते मम\n",
    "03010012a": "एकस्तत्र बलोपेतो धुरमुद्वहतेऽधिकाम्\n",
    "03010012c": "अपरोऽल्पबलप्राणः कृशो धमनिसंततः\n",
    "03010012e": "कृच्छ्रादुद्वहते भारं तं वै शोचामि वासव\n",
    "03010013a": "वध्यमानः प्रतोदेन तुद्यमानः पुनः पुनः\n",
    "03010013c": "नैव शक्नोति तं भारमुद्वोढुं पश्य वासव\n",
    "03010014a": "ततोऽहं तस्य दुःखार्ता विरौमि भृशदुःखिता\n",
    "03010014c": "अश्रूण्यावर्तयन्ती च नेत्राभ्यां करुणायती\n",
    "03010015": "इन्द्र उवाच\n",
    "03010015a": "तव पुत्रसहस्रेषु पीड्यमानेषु शोभने\n",
    "03010015c": "किं कृपायितमस्त्यत्र पुत्र एकोऽत्र पीड्यते\n",
    "03010016": "सुरभिरुवाच\n",
    "03010016a": "यदि पुत्रसहस्रं मे सर्वत्र सममेव मे\n",
    "03010016c": "दीनस्य तु सतः शक्र पुत्रस्याभ्यधिका कृपा\n",
    "03010017": "व्यास उवाच\n",
    "03010017a": "तदिन्द्रः सुरभीवाक्यं निशम्य भृशविस्मितः\n",
    "03010017c": "जीवितेनापि कौरव्य मेनेऽभ्यधिकमात्मजम्\n",
    "03010018a": "प्रववर्ष च तत्रैव सहसा तोयमुल्बणम्\n",
    "03010018c": "कर्षकस्याचरन्विघ्नं भगवान्पाकशासनः\n",
    "03010019a": "तद्यथा सुरभिः प्राह सममेवास्तु ते तथा\n",
    "03010019c": "सुतेषु राजन्सर्वेषु दीनेष्वभ्यधिका कृपा\n",
    "03010020a": "यादृशो मे सुतः पण्डुस्तादृशो मेऽसि पुत्रक\n",
    "03010020c": "विदुरश्च महाप्राज्ञः स्नेहादेतद्ब्रवीम्यहम्\n",
    "03010021a": "चिराय तव पुत्राणां शतमेकश्च पार्थिव\n",
    "03010021c": "पाण्डोः पञ्चैव लक्ष्यन्ते तेऽपि मन्दाः सुदुःखिताः\n",
    "03010022a": "कथं जीवेयुरत्यन्तं कथं वर्धेयुरित्यपि\n",
    "03010022c": "इति दीनेषु पार्थेषु मनो मे परितप्यते\n",
    "03010023a": "यदि पार्थिव कौरव्याञ्जीवमानानिहेच्छसि\n",
    "03010023c": "दुर्योधनस्तव सुतः शमं गच्छतु पाण्डवैः\n",
    "03011001": "धृतराष्ट्र उवाच\n",
    "03011001a": "एवमेतन्महाप्राज्ञ यथा वदसि नो मुने\n",
    "03011001c": "अहं चैव विजानामि सर्वे चेमे नराधिपाः\n",
    "03011002a": "भवांस्तु मन्यते साधु यत्कुरूणां सुखोदयम्\n",
    "03011002c": "तदेव विदुरोऽप्याह भीष्मो द्रोणश्च मां मुने\n",
    "03011003a": "यदि त्वहमनुग्राह्यः कौरवेषु दया यदि\n",
    "03011003c": "अनुशाधि दुरात्मानं पुत्रं दुर्योधनं मम\n",
    "03011004": "व्यास उवाच\n",
    "03011004a": "अयमायाति वै राजन्मैत्रेयो भगवानृषिः\n",
    "03011004c": "अन्वीय पाण्डवान्भ्रातॄनिहैवास्मद्दिदृक्षया\n",
    "03011005a": "एष दुर्योधनं पुत्रं तव राजन्महानृषिः\n",
    "03011005c": "अनुशास्ता यथान्यायं शमायास्य कुलस्य ते\n",
    "03011006a": "ब्रूयाद्यदेष राजेन्द्र तत्कार्यमविशङ्कया\n",
    "03011006c": "अक्रियायां हि कार्यस्य पुत्रं ते शप्स्यते रुषा\n",
    "03011007": "वैशंपायन उवाच\n",
    "03011007a": "एवमुक्त्वा ययौ व्यासो मैत्रेयः प्रत्यदृश्यत\n",
    "03011007c": "पूजया प्रतिजग्राह सपुत्रस्तं नराधिपः\n",
    "03011008a": "दत्त्वार्घ्याद्याः क्रियाः सर्वा विश्रान्तं मुनिपुंगवम्\n",
    "03011008c": "प्रश्रयेणाब्रवीद्राजा धृतराष्ट्रोऽम्बिकासुतः\n",
    "03011009a": "सुखेनागमनं कच्चिद्भगवन्कुरुजाङ्गले\n",
    "03011009c": "कच्चित्कुशलिनो वीरा भ्रातरः पञ्च पाण्डवाः\n",
    "03011010a": "समये स्थातुमिच्छन्ति कच्चिच्च पुरुषर्षभाः\n",
    "03011010c": "कच्चित्कुरूणां सौभ्रात्रमव्युच्छिन्नं भविष्यति\n",
    "03011011": "मैत्रेय उवाच\n",
    "03011011a": "तीर्थयात्रामनुक्रामन्प्राप्तोऽस्मि कुरुजाङ्गलम्\n",
    "03011011c": "यदृच्छया धर्मराजं दृष्टवान्काम्यके वने\n",
    "03011012a": "तं जटाजिनसंवीतं तपोवननिवासिनम्\n",
    "03011012c": "समाजग्मुर्महात्मानं द्रष्टुं मुनिगणाः प्रभो\n",
    "03011013a": "तत्राश्रौषं महाराज पुत्राणां तव विभ्रमम्\n",
    "03011013c": "अनयं द्यूतरूपेण महापायमुपस्थितम्\n",
    "03011014a": "ततोऽहं त्वामनुप्राप्तः कौरवाणामवेक्षया\n",
    "03011014c": "सदा ह्यभ्यधिकः स्नेहः प्रीतिश्च त्वयि मे प्रभो\n",
    "03011015a": "नैतदौपयिकं राजंस्त्वयि भीष्मे च जीवति\n",
    "03011015c": "यदन्योन्येन ते पुत्रा विरुध्यन्ते नराधिप\n",
    "03011016a": "मेढीभूतः स्वयं राजन्निग्रहे प्रग्रहे भवान्\n",
    "03011016c": "किमर्थमनयं घोरमुत्पतन्तमुपेक्षसे\n",
    "03011017a": "दस्यूनामिव यद्वृत्तं सभायां कुरुनन्दन\n",
    "03011017c": "तेन न भ्राजसे राजंस्तापसानां समागमे\n",
    "03011018": "वैशंपायन उवाच\n",
    "03011018a": "ततो व्यावृत्य राजानं दुर्योधनममर्षणम्\n",
    "03011018c": "उवाच श्लक्ष्णया वाचा मैत्रेयो भगवानृषिः\n",
    "03011019a": "दुर्योधन महाबाहो निबोध वदतां वर\n",
    "03011019c": "वचनं मे महाप्राज्ञ ब्रुवतो यद्धितं तव\n",
    "03011020a": "मा द्रुहः पाण्डवान्राजन्कुरुष्व हितमात्मनः\n",
    "03011020c": "पाण्डवानां कुरूणां च लोकस्य च नरर्षभ\n",
    "03011021a": "ते हि सर्वे नरव्याघ्राः शूरा विक्रान्तयोधिनः\n",
    "03011021c": "सर्वे नागायुतप्राणा वज्रसंहनना दृढाः\n",
    "03011022a": "सत्यव्रतपराः सर्वे सर्वे पुरुषमानिनः\n",
    "03011022c": "हन्तारो देवशत्रूणां रक्षसां कामरूपिणाम्\n",
    "03011022e": "हिडिम्बबकमुख्यानां किर्मीरस्य च रक्षसः\n",
    "03011023a": "इतः प्रच्यवतां रात्रौ यः स तेषां महात्मनाम्\n",
    "03011023c": "आवृत्य मार्गं रौद्रात्मा तस्थौ गिरिरिवाचलः\n",
    "03011024a": "तं भीमः समरश्लाघी बलेन बलिनां वरः\n",
    "03011024c": "जघान पशुमारेण व्याघ्रः क्षुद्रमृगं यथा\n",
    "03011025a": "पश्य दिग्विजये राजन्यथा भीमेन पातितः\n",
    "03011025c": "जरासंधो महेष्वासो नागायुतबलो युधि\n",
    "03011026a": "संबन्धी वासुदेवश्च येषां श्यालश्च पार्षतः\n",
    "03011026c": "कस्तान्युधि समासीत जरामरणवान्नरः\n",
    "03011027a": "तस्य ते शम एवास्तु पाण्डवैर्भरतर्षभ\n",
    "03011027c": "कुरु मे वचनं राजन्मा मृत्युवशमन्वगाः\n",
    "03011028a": "एवं तु ब्रुवतस्तस्य मैत्रेयस्य विशां पते\n",
    "03011028c": "ऊरुं गजकराकारं करेणाभिजघान सः\n",
    "03011029a": "दुर्योधनः स्मितं कृत्वा चरणेनालिखन्महीम्\n",
    "03011029c": "न किंचिदुक्त्वा दुर्मेधास्तस्थौ किंचिदवाङ्मुखः\n",
    "03011030a": "तमशुश्रूषमाणं तु विलिखन्तं वसुंधराम्\n",
    "03011030c": "दृष्ट्वा दुर्योधनं राजन्मैत्रेयं कोप आविशत्\n",
    "03011031a": "स कोपवशमापन्नो मैत्रेयो मुनिसत्तमः\n",
    "03011031c": "विधिना संप्रयुक्तश्च शापायास्य मनो दधे\n",
    "03011032a": "ततः स वार्युपस्पृश्य कोपसंरक्तलोचनः\n",
    "03011032c": "मैत्रेयो धार्तराष्ट्रं तमशपद्दुष्टचेतसम्\n",
    "03011033a": "यस्मात्त्वं मामनादृत्य नेमां वाचं चिकीर्षसि\n",
    "03011033c": "तस्मादस्याभिमानस्य सद्यः फलमवाप्नुहि\n",
    "03011034a": "त्वदभिद्रोहसंयुक्तं युद्धमुत्पत्स्यते महत्\n",
    "03011034c": "यत्र भीमो गदापातैस्तवोरुं भेत्स्यते बली\n",
    "03011035a": "इत्येवमुक्ते वचने धृतराष्ट्रो महीपतिः\n",
    "03011035c": "प्रसादयामास मुनिं नैतदेवं भवेदिति\n",
    "03011036": "मैत्रेय उवाच\n",
    "03011036a": "शमं यास्यति चेत्पुत्रस्तव राजन्यथा तथा\n",
    "03011036c": "शापो न भविता तात विपरीते भविष्यति\n",
    "03011037": "वैशंपायन उवाच\n",
    "03011037a": "स विलक्षस्तु राजेन्द्र दुर्योधनपिता तदा\n",
    "03011037c": "मैत्रेयं प्राह किर्मीरः कथं भीमेन पातितः\n",
    "03011038": "मैत्रेय उवाच\n",
    "03011038a": "नाहं वक्ष्याम्यसूया ते न ते शुश्रूषते सुतः\n",
    "03011038c": "एष ते विदुरः सर्वमाख्यास्यति गते मयि\n",
    "03011039": "वैशंपायन उवाच\n",
    "03011039a": "इत्येवमुक्त्वा मैत्रेयः प्रातिष्ठत यथागतम्\n",
    "03011039c": "किर्मीरवधसंविग्नो बहिर्दुर्योधनोऽगमत्\n",
    "03012001": "धृतराष्ट्र उवाच\n",
    "03012001a": "किर्मीरस्य वधं क्षत्तः श्रोतुमिच्छामि कथ्यताम्\n",
    "03012001c": "रक्षसा भीमसेनस्य कथमासीत्समागमः\n",
    "03012002": "विदुर उवाच\n",
    "03012002a": "शृणु भीमस्य कर्मेदमतिमानुषकर्मणः\n",
    "03012002c": "श्रुतपूर्वं मया तेषां कथान्तेषु पुनः पुनः\n",
    "03012003a": "इतः प्रयाता राजेन्द्र पाण्डवा द्यूतनिर्जिताः\n",
    "03012003c": "जग्मुस्त्रिभिरहोरात्रैः काम्यकं नाम तद्वनम्\n",
    "03012004a": "रात्रौ निशीथे स्वाभीले गतेऽर्धसमये नृप\n",
    "03012004c": "प्रचारे पुरुषादानां रक्षसां भीमकर्मणाम्\n",
    "03012005a": "तद्वनं तापसा नित्यं शेषाश्च वनचारिणः\n",
    "03012005c": "दूरात्परिहरन्ति स्म पुरुषादभयात्किल\n",
    "03012006a": "तेषां प्रविशतां तत्र मार्गमावृत्य भारत\n",
    "03012006c": "दीप्ताक्षं भीषणं रक्षः सोल्मुकं प्रत्यदृश्यत\n",
    "03012007a": "बाहू महान्तौ कृत्वा तु तथास्यं च भयानकम्\n",
    "03012007c": "स्थितमावृत्य पन्थानं येन यान्ति कुरूद्वहाः\n",
    "03012008a": "दष्टोष्ठदंष्ट्रं ताम्राक्षं प्रदीप्तोर्ध्वशिरोरुहम्\n",
    "03012008c": "सार्करश्मितडिच्चक्रं सबलाकमिवाम्बुदम्\n",
    "03012009a": "सृजन्तं राक्षसीं मायां महारावविराविणम्\n",
    "03012009c": "मुञ्चन्तं विपुलं नादं सतोयमिव तोयदम्\n",
    "03012010a": "तस्य नादेन संत्रस्ताः पक्षिणः सर्वतोदिशम्\n",
    "03012010c": "विमुक्तनादाः संपेतुः स्थलजा जलजैः सह\n",
    "03012011a": "संप्रद्रुतमृगद्वीपिमहिषर्क्षसमाकुलम्\n",
    "03012011c": "तद्वनं तस्य नादेन संप्रस्थितमिवाभवत्\n",
    "03012012a": "तस्योरुवाताभिहता ताम्रपल्लवबाहवः\n",
    "03012012c": "विदूरजाताश्च लताः समाश्लिष्यन्त पादपान्\n",
    "03012013a": "तस्मिन्क्षणेऽथ प्रववौ मारुतो भृशदारुणः\n",
    "03012013c": "रजसा संवृतं तेन नष्टर्क्षमभवन्नभः\n",
    "03012014a": "पञ्चानां पाण्डुपुत्राणामविज्ञातो महारिपुः\n",
    "03012014c": "पञ्चानामिन्द्रियाणां तु शोकवेग इवातुलः\n",
    "03012015a": "स दृष्ट्वा पाण्डवान्दूरात्कृष्णाजिनसमावृतान्\n",
    "03012015c": "आवृणोत्तद्वनद्वारं मैनाक इव पर्वतः\n",
    "03012016a": "तं समासाद्य वित्रस्ता कृष्णा कमललोचना\n",
    "03012016c": "अदृष्टपूर्वं संत्रासान्न्यमीलयत लोचने\n",
    "03012017a": "दुःशासनकरोत्सृष्टविप्रकीर्णशिरोरुहा\n",
    "03012017c": "पञ्चपर्वतमध्यस्था नदीवाकुलतां गता\n",
    "03012018a": "मोमुह्यमानां तां तत्र जगृहुः पञ्च पाण्डवाः\n",
    "03012018c": "इन्द्रियाणि प्रसक्तानि विषयेषु यथा रतिम्\n",
    "03012019a": "अथ तां राक्षसीं मायामुत्थितां घोरदर्शनाम्\n",
    "03012019c": "रक्षोघ्नैर्विविधैर्मन्त्रैर्धौम्यः सम्यक्प्रयोजितैः\n",
    "03012019e": "पश्यतां पाण्डुपुत्राणां नाशयामास वीर्यवान्\n",
    "03012020a": "स नष्टमायोऽतिबलः क्रोधविस्फारितेक्षणः\n",
    "03012020c": "काममूर्तिधरः क्षुद्रः कालकल्पो व्यदृश्यत\n",
    "03012021a": "तमुवाच ततो राजा दीर्घप्रज्ञो युधिष्ठिरः\n",
    "03012021c": "को भवान्कस्य वा किं ते क्रियतां कार्यमुच्यताम्\n",
    "03012022a": "प्रत्युवाचाथ तद्रक्षो धर्मराजं युधिष्ठिरम्\n",
    "03012022c": "अहं बकस्य वै भ्राता किर्मीर इति विश्रुतः\n",
    "03012023a": "वनेऽस्मिन्काम्यके शून्ये निवसामि गतज्वरः\n",
    "03012023c": "युधि निर्जित्य पुरुषानाहारं नित्यमाचरन्\n",
    "03012024a": "के यूयमिह संप्राप्ता भक्ष्यभूता ममान्तिकम्\n",
    "03012024c": "युधि निर्जित्य वः सर्वान्भक्षयिष्ये गतज्वरः\n",
    "03012025a": "युधिष्ठिरस्तु तच्छ्रुत्वा वचस्तस्य दुरात्मनः\n",
    "03012025c": "आचचक्षे ततः सर्वं गोत्रनामादि भारत\n",
    "03012026a": "पाण्डवो धर्मराजोऽहं यदि ते श्रोत्रमागतः\n",
    "03012026c": "सहितो भ्रातृभिः सर्वैर्भीमसेनार्जुनादिभिः\n",
    "03012027a": "हृतराज्यो वने वासं वस्तुं कृतमतिस्ततः\n",
    "03012027c": "वनमभ्यागतो घोरमिदं तव परिग्रहम्\n",
    "03012028a": "किर्मीरस्त्वब्रवीदेनं दिष्ट्या देवैरिदं मम\n",
    "03012028c": "उपपादितमद्येह चिरकालान्मनोगतम्\n",
    "03012029a": "भीमसेनवधार्थं हि नित्यमभ्युद्यतायुधः\n",
    "03012029c": "चरामि पृथिवीं कृत्स्नां नैनमासादयाम्यहम्\n",
    "03012030a": "सोऽयमासादितो दिष्ट्या भ्रातृहा काङ्क्षितश्चिरम्\n",
    "03012030c": "अनेन हि मम भ्राता बको विनिहतः प्रियः\n",
    "03012031a": "वेत्रकीयगृहे राजन्ब्राह्मणच्छद्मरूपिणा\n",
    "03012031c": "विद्याबलमुपाश्रित्य न ह्यस्त्यस्यौरसं बलम्\n",
    "03012032a": "हिडिम्बश्च सखा मह्यं दयितो वनगोचरः\n",
    "03012032c": "हतो दुरात्मनानेन स्वसा चास्य हृता पुरा\n",
    "03012033a": "सोऽयमभ्यागतो मूढो ममेदं गहनं वनम्\n",
    "03012033c": "प्रचारसमयेऽस्माकमर्धरात्रे समास्थिते\n",
    "03012034a": "अद्यास्य यातयिष्यामि तद्वैरं चिरसंभृतम्\n",
    "03012034c": "तर्पयिष्यामि च बकं रुधिरेणास्य भूरिणा\n",
    "03012035a": "अद्याहमनृणो भूत्वा भ्रातुः सख्युस्तथैव च\n",
    "03012035c": "शान्तिं लब्धास्मि परमां हत्व राक्षसकण्टकम्\n",
    "03012036a": "यदि तेन पुरा मुक्तो भीमसेनो बकेन वै\n",
    "03012036c": "अद्यैनं भक्षयिष्यामि पश्यतस्ते युधिष्ठिर\n",
    "03012037a": "एनं हि विपुलप्राणमद्य हत्वा वृकोदरम्\n",
    "03012037c": "संभक्ष्य जरयिष्यामि यथागस्त्यो महासुरम्\n",
    "03012038a": "एवमुक्तस्तु धर्मात्मा सत्यसंधो युधिष्ठिरः\n",
    "03012038c": "नैतदस्तीति सक्रोधो भर्त्सयामास राक्षसम्\n",
    "03012039a": "ततो भीमो महाबाहुरारुज्य तरसा द्रुम\n",
    "03012039c": "दशव्याममिवोद्विद्धं निष्पत्रमकरोत्तदा\n",
    "03012040a": "चकार सज्यं गाण्डीवं वज्रनिष्पेषगौरवम्\n",
    "03012040c": "निमेषान्तरमात्रेण तथैव विजयोऽर्जुनः\n",
    "03012041a": "निवार्य भीमो जिष्णुं तु तद्रक्षो घोरदर्शनम्\n",
    "03012041c": "अभिद्रुत्याब्रवीद्वाक्यं तिष्ठ तिष्ठेति भारत\n",
    "03012042a": "इत्युक्त्वैनमभिक्रुद्धः कक्ष्यामुत्पीड्य पाण्डवः\n",
    "03012042c": "निष्पिष्य पाणिना पाणिं संदष्टोष्ठपुटो बली\n",
    "03012042e": "तमभ्यधावद्वेगेन भीमो वृक्षायुधस्तदा\n",
    "03012043a": "यमदण्डप्रतीकाशं ततस्तं तस्य मूर्धनि\n",
    "03012043c": "पातयामास वेगेन कुलिशं मघवानिव\n",
    "03012044a": "असंभ्रान्तं तु तद्रक्षः समरे प्रत्यदृश्यत\n",
    "03012044c": "चिक्षेप चोल्मुकं दीप्तमशनिं ज्वलितामिव\n",
    "03012045a": "तदुदस्तमलातं तु भीमः प्रहरतां वरः\n",
    "03012045c": "पदा सव्येन चिक्षेप तद्रक्षः पुनराव्रजत्\n",
    "03012046a": "किर्मीरश्चापि सहसा वृक्षमुत्पाट्य पाण्डवम्\n",
    "03012046c": "दण्डपाणिरिव क्रुद्धः समरे प्रत्ययुध्यत\n",
    "03012047a": "तद्वृक्षयुद्धमभवन्महीरुहविनाशनम्\n",
    "03012047c": "वालिसुग्रीवयोर्भ्रात्रोर्यथा श्रीकाङ्क्षिणोः पुरा\n",
    "03012048a": "शीर्षयोः पतिता वृक्षा बिभिदुर्नैकधा तयोः\n",
    "03012048c": "यथैवोत्पलपद्मानि मत्तयोर्द्विपयोस्तथा\n",
    "03012049a": "मुञ्जवज्जर्जरीभूता बहवस्तत्र पादपाः\n",
    "03012049c": "चीराणीव व्युदस्तानि रेजुस्तत्र महावने\n",
    "03012050a": "तद्वृक्षयुद्धमभवत्सुमुहूर्तं विशां पते\n",
    "03012050c": "राक्षसानां च मुख्यस्य नराणामुत्तमस्य च\n",
    "03012051a": "ततः शिलां समुत्क्षिप्य भीमस्य युधि तिष्ठतः\n",
    "03012051c": "प्राहिणोद्राक्षसः क्रुद्धो भीमसेनश्चचाल ह\n",
    "03012052a": "तं शिलाताडनजडं पर्यधावत्स राक्षसः\n",
    "03012052c": "बाहुविक्षिप्तकिरणः स्वर्भानुरिव भास्करम्\n",
    "03012053a": "तावन्योन्यं समाश्लिष्य प्रकर्षन्तौ परस्परम्\n",
    "03012053c": "उभावपि चकाशेते प्रयुद्धौ वृषभाविव\n",
    "03012054a": "तयोरासीत्सुतुमुलः संप्रहारः सुदारुणः\n",
    "03012054c": "नखदंष्ट्रायुधवतोर्व्याघ्रयोरिव दृप्तयोः\n",
    "03012055a": "दुर्योधननिकाराच्च बाहुवीर्याच्च दर्पितः\n",
    "03012055c": "कृष्णानयनदृष्टश्च व्यवर्धत वृकोदरः\n",
    "03012056a": "अभिपत्याथ बाहुभ्यां प्रत्यगृह्णादमर्षितः\n",
    "03012056c": "मातङ्ग इव मातङ्गं प्रभिन्नकरटामुखः\n",
    "03012057a": "तं चाप्याथ ततो रक्षः प्रतिजग्राह वीर्यवान्\n",
    "03012057c": "तमाक्षिपद्भीमसेनो बलेन बलिनां वरः\n",
    "03012058a": "तयोर्भुजविनिष्पेषादुभयोर्बलिनोस्तदा\n",
    "03012058c": "शब्दः समभवद्घोरो वेणुस्फोटसमो युधि\n",
    "03012059a": "अथैनमाक्षिप्य बलाद्गृह्य मध्ये वृकोदरः\n",
    "03012059c": "धूनयामास वेगेन वायुश्चण्ड इव द्रुमम्\n",
    "03012060a": "स भीमेन परामृष्टो दुर्बलो बलिना रणे\n",
    "03012060c": "व्यस्पन्दत यथाप्राणं विचकर्ष च पाण्डवम्\n",
    "03012061a": "तत एनं परिश्रान्तमुपलभ्य वृकोदरः\n",
    "03012061c": "योक्त्रयामास बाहुभ्यां पशुं रशनया यथा\n",
    "03012062a": "विनदन्तं महानादं भिन्नभेरीसमस्वनम्\n",
    "03012062c": "भ्रामयामास सुचिरं विस्फुरन्तमचेतसम्\n",
    "03012063a": "तं विषीदन्तमाज्ञाय राक्षसं पाण्डुनन्दनः\n",
    "03012063c": "प्रगृह्य तरसा दोर्भ्यां पशुमारममारयत्\n",
    "03012064a": "आक्रम्य स कटीदेशे जानुना राक्षसाधमम्\n",
    "03012064c": "अपीडयत बाहुभ्यां कण्ठं तस्य वृकोदरः\n",
    "03012065a": "अथ तं जडसर्वाङ्गं व्यावृत्तनयनोल्बणम्\n",
    "03012065c": "भूतले पातयामास वाक्यं चेदमुवाच ह\n",
    "03012066a": "हिडिम्बबकयोः पाप न त्वमश्रुप्रमार्जनम्\n",
    "03012066c": "करिष्यसि गतश्चासि यमस्य सदनं प्रति\n",
    "03012067a": "इत्येवमुक्त्वा पुरुषप्रवीर;स्तं राक्षसं क्रोधविवृत्तनेत्रः\n",
    "03012067c": "प्रस्रस्तवस्त्राभरणं स्फुरन्त;मुद्भ्रान्तचित्तं व्यसुमुत्ससर्ज\n",
    "03012068a": "तस्मिन्हते तोयदतुल्यरूपे; कृष्णां पुरस्कृत्य नरेन्द्रपुत्राः\n",
    "03012068c": "भीमं प्रशस्याथ गुणैरनेकै;र्हृष्टास्ततो द्वैतवनाय जग्मुः\n",
    "03012069a": "एवं विनिहतः संख्ये किर्मीरो मनुजाधिप\n",
    "03012069c": "भीमेन वचनात्तस्य धर्मराजस्य कौरव\n",
    "03012070a": "ततो निष्कण्टकं कृत्वा वनं तदपराजितः\n",
    "03012070c": "द्रौपद्या सह धर्मज्ञो वसतिं तामुवास ह\n",
    "03012071a": "समाश्वास्य च ते सर्वे द्रौपदीं भरतर्षभाः\n",
    "03012071c": "प्रहृष्टमनसः प्रीत्या प्रशशंसुर्वृकोदरम्\n",
    "03012072a": "भीमबाहुबलोत्पिष्टे विनष्टे राक्षसे ततः\n",
    "03012072c": "विविशुस्तद्वनं वीराः क्षेमं निहतकण्टकम्\n",
    "03012073a": "स मया गच्छता मार्गे विनिकीर्णो भयावहः\n",
    "03012073c": "वने महति दुष्टात्मा दृष्टो भीमबलाद्धतः\n",
    "03012074a": "तत्राश्रौषमहं चैतत्कर्म भीमस्य भारत\n",
    "03012074c": "ब्राह्मणानां कथयतां ये तत्रासन्समागताः\n",
    "03012075": "वैशंपायन उवाच\n",
    "03012075a": "एवं विनिहतं संख्ये किर्मीरं राक्षसोत्तमम्\n",
    "03012075c": "श्रुत्वा ध्यानपरो राजा निशश्वासार्तवत्तदा\n",
    "03013001": "वैशंपायन उवाच\n",
    "03013001a": "भोजाः प्रव्रजिताञ्श्रुत्वा वृष्णयश्चान्धकैः सह\n",
    "03013001c": "पाण्डवान्दुःखसंतप्तान्समाजग्मुर्महावने\n",
    "03013002a": "पाञ्चालस्य च दायादा धृष्टकेतुश्च चेदिपः\n",
    "03013002c": "केकयाश्च महावीर्या भ्रातरो लोकविश्रुताः\n",
    "03013003a": "वने तेऽभिययुः पार्थान्क्रोधामर्शसमन्विताः\n",
    "03013003c": "गर्हयन्तो धार्तराष्ट्रान्किं कुर्म इति चाब्रुवन्\n",
    "03013004a": "वासुदेवं पुरस्कृत्य सर्वे ते क्षत्रियर्षभाः\n",
    "03013004c": "परिवार्योपविविशुर्धर्मराजं युधिष्ठिरम्\n",
    "03013005": "वासुदेव उवाच\n",
    "03013005a": "दुर्योधनस्य कर्णस्य शकुनेश्च दुरात्मनः\n",
    "03013005c": "दुःशासनचतुर्थानां भूमिः पास्यति शोणितम्\n",
    "03013006a": "ततः सर्वेऽभिषिञ्चामो धर्मराजं युधिष्ठिरम्\n",
    "03013006c": "निकृत्योपचरन्वध्य एष धर्मः सनातनः\n",
    "03013007": "वैशंपायन उवाच\n",
    "03013007a": "पार्थानामभिषङ्गेण तथा क्रुद्धं जनार्दनम्\n",
    "03013007c": "अर्जुनः शमयामासा दिधक्षन्तमिव प्रजाः\n",
    "03013008a": "संक्रुद्धं केशवं दृष्ट्वा पूर्वदेहेषु फल्गुनः\n",
    "03013008c": "कीर्तयामास कर्माणि सत्यकीर्तेर्महात्मनः\n",
    "03013009a": "पुरुषस्याप्रमेयस्य सत्यस्यामिततेजसः\n",
    "03013009c": "प्रजापतिपतेर्विष्णोर्लोकनाथस्य धीमतः\n",
    "03013010": "अर्जुन उवाच\n",
    "03013010a": "दश वर्षसहस्राणि यत्रसायंगृहो मुनिः\n",
    "03013010c": "व्यचरस्त्वं पुरा कृष्ण पर्वते गन्धमादने\n",
    "03013011a": "दश वर्षसहस्राणि दश वर्षशतानि च\n",
    "03013011c": "पुष्करेष्ववसः कृष्ण त्वमपो भक्षयन्पुरा\n",
    "03013012a": "ऊर्ध्वबाहुर्विशालायां बदर्यां मधुसूदन\n",
    "03013012c": "अतिष्ठ एकपादेन वायुभक्षः शतं समाः\n",
    "03013013a": "अपकृष्टोत्तरासङ्गः कृशो धमनिसंततः\n",
    "03013013c": "आसीः कृष्ण सरस्वत्यां सत्रे द्वादशवार्षिके\n",
    "03013014a": "प्रभासं चाप्यथासाद्य तीर्थं पुण्यजनोचितम्\n",
    "03013014c": "तथा कृष्ण महातेजा दिव्यं वर्षसहस्रकम्\n",
    "03013014e": "आतिष्ठस्तप एकेन पादेन नियमे स्थितः\n",
    "03013015a": "क्षेत्रज्ञः सर्वभूतानामादिरन्तश्च केशव\n",
    "03013015c": "निधानं तपसां कृष्ण यज्ञस्त्वं च सनातनः\n",
    "03013016a": "निहत्य नरकं भौममाहृत्य मणिकुण्डले\n",
    "03013016c": "प्रथमोत्पादितं कृष्ण मेध्यमश्वमवासृजः\n",
    "03013017a": "कृत्वा तत्कर्म लोकानामृषभः सर्वलोकजित्\n",
    "03013017c": "अवधीस्त्वं रणे सर्वान्समेतान्दैत्यदानवान्\n",
    "03013018a": "ततः सर्वेश्वरत्वं च संप्रदाय शचीपतेः\n",
    "03013018c": "मानुषेषु महाबाहो प्रादुर्भूतोऽसि केशव\n",
    "03013019a": "स त्वं नारायणो भूत्वा हरिरासीः परंतप\n",
    "03013019c": "ब्रह्मा सोमश्च सूर्यश्च धर्मो धाता यमोऽनलः\n",
    "03013020a": "वायुर्वैश्रवणो रुद्रः कालः खं पृथिवी दिशः\n",
    "03013020c": "अजश्चराचरगुरुः स्रष्टा त्वं पुरुषोत्तम\n",
    "03013021a": "तुरायणादिभिर्देव क्रतुभिर्भूरिदक्षिणैः\n",
    "03013021c": "अयजो भूरितेजा वै कृष्ण चैत्ररथे वने\n",
    "03013022a": "शतं शतसहस्राणि सुवर्णस्य जनार्दन\n",
    "03013022c": "एकैकस्मिंस्तदा यज्ञे परिपूर्णानि भागशः\n",
    "03013023a": "अदितेरपि पुत्रत्वमेत्य यादवनन्दन\n",
    "03013023c": "त्वं विष्णुरिति विख्यात इन्द्रादवरजो भुवि\n",
    "03013024a": "शिशुर्भूत्वा दिवं खं च पृथिवीं च परंतप\n",
    "03013024c": "त्रिभिर्विक्रमणैः कृष्ण क्रान्तवानसि तेजसा\n",
    "03013025a": "संप्राप्य दिवमाकाशमादित्यसदने स्थितः\n",
    "03013025c": "अत्यरोचश्च भूतात्मन्भास्करं स्वेन तेजसा\n",
    "03013026a": "सादिता मौरवाः पाशा निसुन्दनरकौ हतौ\n",
    "03013026c": "कृतः क्षेमः पुनः पन्थाः पुरं प्राग्ज्योतिषं प्रति\n",
    "03013027a": "जारूथ्यामाहुतिः क्राथः शिशुपालो जनैः सह\n",
    "03013027c": "भीमसेनश्च शैब्यश्च शतधन्वा च निर्जितः\n",
    "03013028a": "तथा पर्जन्यघोषेण रथेनादित्यवर्चसा\n",
    "03013028c": "अवाक्षीर्महिषीं भोज्यां रणे निर्जित्य रुक्मिणम्\n",
    "03013029a": "इन्द्रद्युम्नो हतः कोपाद्यवनश्च कशेरुमान्\n",
    "03013029c": "हतः सौभपतिः शाल्वस्त्वया सौभं च पातितम्\n",
    "03013030a": "इरावत्यां तथा भोजः कार्तवीर्यसमो युधि\n",
    "03013030c": "गोपतिस्तालकेतुश्च त्वया विनिहतावुभौ\n",
    "03013031a": "तां च भोगवतीं पुण्यामृषिकान्तां जनार्दन\n",
    "03013031c": "द्वारकामात्मसात्कृत्वा समुद्रं गमयिष्यसि\n",
    "03013032a": "न क्रोधो न च मात्सर्यं नानृतं मधुसूदन\n",
    "03013032c": "त्वयि तिष्ठति दाशार्ह न नृशंस्यं कुतोऽनृजु\n",
    "03013033a": "आसीनं चित्तमध्ये त्वां दीप्यमानं स्वतेजसा\n",
    "03013033c": "आगम्य ऋषयः सर्वेऽयाचन्ताभयमच्युत\n",
    "03013034a": "युगान्ते सर्वभूतानि संक्षिप्य मधुसूदन\n",
    "03013034c": "आत्मन्येवात्मसात्कृत्वा जगदास्से परंतप\n",
    "03013035a": "नैवं पूर्वे नापरे वा करिष्यन्ति कृतानि ते\n",
    "03013035c": "कर्माणि यानि देव त्वं बाल एव महाद्युते\n",
    "03013036a": "कृतवान्पुण्डरीकाक्ष बलदेवसहायवान्\n",
    "03013036c": "वैराजभवने चापि ब्रह्मणा न्यवसः सह\n",
    "03013037": "वैशंपायन उवाच\n",
    "03013037a": "एवमुक्त्वा तदात्मानमात्मा कृष्णस्य पाण्डवः\n",
    "03013037c": "तूष्णीमासीत्ततः पार्थमित्युवाच जनार्दनः\n",
    "03013038a": "ममैव त्वं तवैवाहं ये मदीयास्तवैव ते\n",
    "03013038c": "यस्त्वां द्वेष्टि स मां द्वेष्टि यस्त्वामनु स मामनु\n",
    "03013039a": "नरस्त्वमसि दुर्धर्ष हरिर्नारायणो ह्यहम्\n",
    "03013039c": "लोकाल्लोकमिमं प्राप्तौ नरनारायणावृषी\n",
    "03013040a": "अनन्यः पार्थ मत्तस्त्वमहं त्वत्तश्च भारत\n",
    "03013040c": "नावयोरन्तरं शक्यं वेदितुं भरतर्षभ\n",
    "03013041a": "तस्मिन्वीरसमावाये संरब्धेष्वथ राजसु\n",
    "03013041c": "धृष्टद्युम्नमुखैर्वीरैर्भ्रातृभिः परिवारिता\n",
    "03013042a": "पाञ्चाली पुण्डरीकाक्षमासीनं यादवैः सह\n",
    "03013042c": "अभिगम्याब्रवीत्कृष्णा शरण्यं शरणैषिणी\n",
    "03013043a": "पूर्वे प्रजानिसर्गे त्वामाहुरेकं प्रजापतिम्\n",
    "03013043c": "स्रष्टारं सर्वभूतानामसितो देवलोऽब्रवीत्\n",
    "03013044a": "विष्णुस्त्वमसि दुर्धर्ष त्वं यज्ञो मधुसूदन\n",
    "03013044c": "यष्टा त्वमसि यष्टव्यो जामदग्न्यो यथाब्रवीत्\n",
    "03013045a": "ऋषयस्त्वां क्षमामाहुः सत्यं च पुरुषोत्तम\n",
    "03013045c": "सत्याद्यज्ञोऽसि संभूतः कश्यपस्त्वां यथाब्रवीत्\n",
    "03013046a": "साध्यानामपि देवानां वसूनामीश्वरेश्वरः\n",
    "03013046c": "लोकभावन लोकेश यथा त्वां नारदोऽब्रवीत्\n",
    "03013047a": "दिवं ते शिरसा व्याप्तं पद्भ्यां च पृथिवी विभो\n",
    "03013047c": "जठरं ते इमे लोकाः पुरुषोऽसि सनातनः\n",
    "03013048a": "विद्यातपोऽभितप्तानां तपसा भावितात्मनाम्\n",
    "03013048c": "आत्मदर्शनसिद्धानामृषीणामृषिसत्तम\n",
    "03013049a": "राजर्षीणां पुण्यकृतामाहवेष्वनिवर्तिनाम्\n",
    "03013049c": "सर्वधर्मोपपन्नानां त्वं गतिः पुरुषोत्तम\n",
    "03013050a": "त्वं प्रभुस्त्वं विभुस्त्वं भूरात्मभूस्त्वं सनातनः\n",
    "03013050c": "लोकपालाश्च लोकाश्च नक्षत्राणि दिशो दश\n",
    "03013050e": "नभश्चन्द्रश्च सूर्यश्च त्वयि सर्वं प्रतिष्ठितम्\n",
    "03013051a": "मर्त्यता चैव भूतानाममरत्वं दिवौकसाम्\n",
    "03013051c": "त्वयि सर्वं महाबाहो लोककार्यं प्रतिष्ठितम्\n",
    "03013052a": "सा तेऽहं दुःखमाख्यास्ये प्रणयान्मधुसूदन\n",
    "03013052c": "ईशस्त्वं सर्वभूतानां ये दिव्या ये च मानुषाः\n",
    "03013053a": "कथं नु भार्या पार्थानां तव कृष्ण सखी विभो\n",
    "03013053c": "धृष्टद्युम्नस्य भगिनी सभां कृष्येत मादृशी\n",
    "03013054a": "स्त्रीधर्मिणी वेपमाना रुधिरेण समुक्षिता\n",
    "03013054c": "एकवस्त्रा विकृष्टास्मि दुःखिता कुरुसंसदि\n",
    "03013055a": "राजमध्ये सभायां तु रजसाभिसमीरिताम्\n",
    "03013055c": "दृष्ट्वा च मां धार्तराष्ट्राः प्राहसन्पापचेतसः\n",
    "03013056a": "दासीभावेन भोक्तुं मामीषुस्ते मधुसूदन\n",
    "03013056c": "जीवत्सु पाण्डुपुत्रेषु पाञ्चालेष्वथ वृष्णिषु\n",
    "03013057a": "नन्वहं कृष्ण भीष्मस्य धृतराष्ट्रस्य चोभयोः\n",
    "03013057c": "स्नुषा भवामि धर्मेण साहं दासीकृता बलात्\n",
    "03013058a": "गर्हये पाण्डवांस्त्वेव युधि श्रेष्ठान्महाबलान्\n",
    "03013058c": "ये क्लिश्यमानां प्रेक्षन्ते धर्मपत्नीं यशस्विनीम्\n",
    "03013059a": "धिग्बलं भीमसेनस्य धिक्पार्थस्य धनुष्मताम्\n",
    "03013059c": "यौ मां विप्रकृतां क्षुद्रैर्मर्षयेतां जनार्दन\n",
    "03013060a": "शाश्वतोऽयं धर्मपथः सद्भिराचरितः सदा\n",
    "03013060c": "यद्भार्यां परिरक्षन्ति भर्तारोऽल्पबला अपि\n",
    "03013061a": "भार्यायां रक्ष्यमाणायां प्रजा भवति रक्षिता\n",
    "03013061c": "प्रजायां रक्ष्यमाणायामात्मा भवति रक्षितः\n",
    "03013062a": "आत्मा हि जायते तस्यां तस्माज्जाया भवत्युत\n",
    "03013062c": "भर्ता च भार्यया रक्ष्यः कथं जायान्ममोदरे\n",
    "03013063a": "नन्विमे शरणं प्राप्तान्न त्यजन्ति कदाचन\n",
    "03013063c": "ते मां शरणमापन्नां नान्वपद्यन्त पाण्डवाः\n",
    "03013064a": "पञ्चेमे पञ्चभिर्जाताः कुमाराश्चामितौजसः\n",
    "03013064c": "एतेषामप्यवेक्षार्थं त्रातव्यास्मि जनार्दन\n",
    "03013065a": "प्रतिविन्ध्यो युधिष्ठिरात्सुतसोमो वृकोदरात्\n",
    "03013065c": "अर्जुनाच्छ्रुतकीर्तिस्तु शतानीकस्तु नाकुलिः\n",
    "03013066a": "कनिष्ठाच्छ्रुतकर्मा तु सर्वे सत्यपराक्रमाः\n",
    "03013066c": "प्रद्युम्नो यादृशः कृष्ण तादृशास्ते महारथाः\n",
    "03013067a": "नन्विमे धनुषि श्रेष्ठा अजेया युधि शात्रवैः\n",
    "03013067c": "किमर्थं धार्तराष्ट्राणां सहन्ते दुर्बलीयसाम्\n",
    "03013068a": "अधर्मेण हृतं राज्यं सर्वे दासाः कृतास्तथा\n",
    "03013068c": "सभायां परिकृष्टाहमेकवस्त्रा रजस्वला\n",
    "03013069a": "नाधिज्यमपि यच्छक्यं कर्तुमन्येन गाण्डिवम्\n",
    "03013069c": "अन्यत्रार्जुनभीमाभ्यां त्वया वा मधुसूदन\n",
    "03013070a": "धिग्भीमसेनस्य बलं धिक्पार्थस्य च गाण्डिवम्\n",
    "03013070c": "यत्र दुर्योधनः कृष्ण मुहूर्तमपि जीवति\n",
    "03013071a": "य एतानाक्षिपद्राष्ट्रात्सह मात्राविहिंसकान्\n",
    "03013071c": "अधीयानान्पुरा बालान्व्रतस्थान्मधुसूदन\n",
    "03013072a": "भोजने भीमसेनस्य पापः प्राक्षेपयद्विषम्\n",
    "03013072c": "कालकूटं नवं तीक्ष्णं संभृतं लोमहर्षणम्\n",
    "03013073a": "तज्जीर्णमविकारेण सहान्नेन जनार्दन\n",
    "03013073c": "सशेषत्वान्महाबाहो भीमस्य पुरुषोत्तम\n",
    "03013074a": "प्रमाणकोट्यां विश्वस्तं तथा सुप्तं वृकोदरम्\n",
    "03013074c": "बद्ध्वैनं कृष्ण गङ्गायां प्रक्षिप्य पुनराव्रजत्\n",
    "03013075a": "यदा विबुद्धः कौन्तेयस्तदा संछिद्य बन्धनम्\n",
    "03013075c": "उदतिष्ठन्महाबाहुर्भीमसेनो महाबलः\n",
    "03013076a": "आशीविषैः कृष्णसर्पैः सुप्तं चैनमदंशयत्\n",
    "03013076c": "सर्वेष्वेवाङ्गदेशेषु न ममार च शत्रुहा\n",
    "03013077a": "प्रतिबुद्धस्तु कौन्तेयः सर्वान्सर्पानपोथयत्\n",
    "03013077c": "सारथिं चास्य दयितमपहस्तेन जघ्निवान्\n",
    "03013078a": "पुनः सुप्तानुपाधाक्षीद्बालकान्वारणावते\n",
    "03013078c": "शयानानार्यया सार्धं को नु तत्कर्तुमर्हति\n",
    "03013079a": "यत्रार्या रुदती भीता पाण्डवानिदमब्रवीत्\n",
    "03013079c": "महद्व्यसनमापन्ना शिखिना परिवारिता\n",
    "03013080a": "हा हतास्मि कुतो न्वद्य भवेच्छान्तिरिहानलात्\n",
    "03013080c": "अनाथा विनशिष्यामि बालकैः पुत्रकैः सह\n",
    "03013081a": "तत्र भीमो महाबाहुर्वायुवेगपराक्रमः\n",
    "03013081c": "आर्यामाश्वासयामास भ्रातॄंश्चापि वृकोदरः\n",
    "03013082a": "वैनतेयो यथा पक्षी गरुडः पततां वरः\n",
    "03013082c": "तथैवाभिपतिष्यामि भयं वो नेह विद्यते\n",
    "03013083a": "आर्यामङ्केन वामेन राजानं दक्षिणेन च\n",
    "03013083c": "अंसयोश्च यमौ कृत्वा पृष्ठे बीभत्सुमेव च\n",
    "03013084a": "सहसोत्पत्य वेगेन सर्वानादाय वीर्यवान्\n",
    "03013084c": "भ्रातॄनार्यां च बलवान्मोक्षयामास पावकात्\n",
    "03013085a": "ते रात्रौ प्रस्थिताः सर्वे मात्रा सह यशस्विनः\n",
    "03013085c": "अभ्यगच्छन्महारण्यं हिडिम्बवनमन्तिकात्\n",
    "03013086a": "श्रान्ताः प्रसुप्तास्तत्रेमे मात्रा सह सुदुःखिताः\n",
    "03013086c": "सुप्तांश्चैनानभ्यगच्छद्धिडिम्बा नाम राक्षसी\n",
    "03013087a": "भीमस्य पादौ कृत्वा तु स्व उत्सङ्गे ततो बलात्\n",
    "03013087c": "पर्यमर्दत संहृष्टा कल्याणी मृदुपाणिना\n",
    "03013088a": "तामबुध्यदमेयात्मा बलवान्सत्यविक्रमः\n",
    "03013088c": "पर्यपृच्छच्च तां भीमः किमिहेच्छस्यनिन्दिते\n",
    "03013089a": "तयोः श्रुत्वा तु कथितमागच्छद्राक्षसाधमः\n",
    "03013089c": "भीमरूपो महानादान्विसृजन्भीमदर्शनः\n",
    "03013090a": "केन सार्धं कथयसि आनयैनं ममान्तिकम्\n",
    "03013090c": "हिडिम्बे भक्षयिष्यावो न चिरं कर्तुमर्हसि\n",
    "03013091a": "सा कृपासंगृहीतेन हृदयेन मनस्विनी\n",
    "03013091c": "नैनमैच्छत्तदाख्यातुमनुक्रोशादनिन्दिता\n",
    "03013092a": "स नादान्विनदन्घोरान्राक्षसः पुरुषादकः\n",
    "03013092c": "अभ्यद्रवत वेगेन भीमसेनं तदा किल\n",
    "03013093a": "तमभिद्रुत्य संक्रुद्धो वेगेन महता बली\n",
    "03013093c": "अगृह्णात्पाणिना पाणिं भीमसेनस्य राक्षसः\n",
    "03013094a": "इन्द्राशनिसमस्पर्शं वज्रसंहननं दृढम्\n",
    "03013094c": "संहत्य भीमसेनाय व्याक्षिपत्सहसा करम्\n",
    "03013095a": "गृहीतं पाणिना पाणिं भीमसेनोऽथ रक्षसा\n",
    "03013095c": "नामृष्यत महाबाहुस्तत्राक्रुध्यद्वृकोदरः\n",
    "03013096a": "तत्रासीत्तुमुलं युद्धं भीमसेनहिडिम्बयोः\n",
    "03013096c": "सर्वास्त्रविदुषोर्घोरं वृत्रवासवयोरिव\n",
    "03013097a": "हत्वा हिडिम्बं भीमोऽथ प्रस्थितो भ्रातृभिः सह\n",
    "03013097c": "हिडिम्बामग्रतः कृत्वा यस्यां जातो घटोत्कचः\n",
    "03013098a": "ततश्च प्राद्रवन्सर्वे सह मात्रा यशस्विनः\n",
    "03013098c": "एकचक्रामभिमुखाः संवृता ब्राह्मणव्रजैः\n",
    "03013099a": "प्रस्थाने व्यास एषां च मन्त्री प्रियहितोऽभवत्\n",
    "03013099c": "ततोऽगच्छन्नेकचक्रां पाण्डवाः संशितव्रताः\n",
    "03013100a": "तत्राप्यासादयामासुर्बकं नाम महाबलम्\n",
    "03013100c": "पुरुषादं प्रतिभयं हिडिम्बेनैव संमितम्\n",
    "03013101a": "तं चापि विनिहत्योग्रं भीमः प्रहरतां वरः\n",
    "03013101c": "सहितो भ्रातृभिः सर्वैर्द्रुपदस्य पुरं ययौ\n",
    "03013102a": "लब्धाहमपि तत्रैव वसता सव्यसाचिना\n",
    "03013102c": "यथा त्वया जिता कृष्ण रुक्मिणी भीष्मकात्मजा\n",
    "03013103a": "एवं सुयुद्धे पार्थेन जिताहं मधुसूदन\n",
    "03013103c": "स्वयंवरे महत्कर्म कृत्वा नसुकरं परैः\n",
    "03013104a": "एवं क्लेशैः सुबहुभिः क्लिश्यमानाः सुदुःखिताः\n",
    "03013104c": "निवसामार्यया हीनाः कृष्ण धौम्यपुरःसराः\n",
    "03013105a": "त इमे सिंहविक्रान्ता वीर्येणाभ्यधिकाः परैः\n",
    "03013105c": "विहीनैः परिक्लिश्यन्तीं समुपेक्षन्त मां कथम्\n",
    "03013106a": "एतादृशानि दुःखानि सहन्ते दुर्बलीयसाम्\n",
    "03013106c": "दीर्घकालं प्रदीप्तानि पापानां क्षुद्रकर्मणाम्\n",
    "03013107a": "कुले महति जातास्मि दिव्येन विधिना किल\n",
    "03013107c": "पाण्डवानां प्रिया भार्या स्नुषा पाण्डोर्महात्मनः\n",
    "03013108a": "कचग्रहमनुप्राप्ता सास्मि कृष्ण वरा सती\n",
    "03013108c": "पञ्चानामिन्द्रकल्पानां प्रेक्षतां मधुसूदन\n",
    "03013109a": "इत्युक्त्वा प्रारुदत्कृष्णा मुखं प्रच्छाद्य पाणिना\n",
    "03013109c": "पद्मकोशप्रकाशेन मृदुना मृदुभाषिणी\n",
    "03013110a": "स्तनावपतितौ पीनौ सुजातौ शुभलक्षणौ\n",
    "03013110c": "अभ्यवर्षत पाञ्चाली दुःखजैरश्रुबिन्दुभिः\n",
    "03013111a": "चक्षुषी परिमार्जन्ती निःश्वसन्ती पुनः पुनः\n",
    "03013111c": "बाष्पपूर्णेन कण्ठेन क्रुद्धा वचनमब्रवीत्\n",
    "03013112a": "नैव मे पतयः सन्ति न पुत्रा मधुसूदन\n",
    "03013112c": "न भ्रातरो न च पिता नैव त्वं न च बान्धवाः\n",
    "03013113a": "ये मां विप्रकृतां क्षुद्रैरुपेक्षध्वं विशोकवत्\n",
    "03013113c": "न हि मे शाम्यते दुःखं कर्णो यत्प्राहसत्तदा\n",
    "03013114a": "अथैनामब्रवीत्कृष्णस्तस्मिन्वीरसमागमे\n",
    "03013114c": "रोदिष्यन्ति स्त्रियो ह्येवं येषां क्रुद्धासि भामिनि\n",
    "03013115a": "बीभत्सुशरसंछन्नाञ्शोणितौघपरिप्लुतान्\n",
    "03013115c": "निहताञ्जीवितं त्यक्त्वा शयानान्वसुधातले\n",
    "03013116a": "यत्समर्थं पाण्डवानां तत्करिष्यामि मा शुचः\n",
    "03013116c": "सत्यं ते प्रतिजानामि राज्ञां राज्ञी भविष्यसि\n",
    "03013117a": "पतेद्द्यौर्हिमवाञ्शीर्येत्पृथिवी शकलीभवेत्\n",
    "03013117c": "शुष्येत्तोयनिधिः कृष्णे न मे मोघं वचो भवेत्\n",
    "03013118": "धृष्टद्युम्न उवाच\n",
    "03013118a": "अहं द्रोणं हनिष्यामि शिखण्डी तु पितामहम्\n",
    "03013118c": "दुर्योधनं भीमसेनः कर्णं हन्ता धनंजयः\n",
    "03013119a": "रामकृष्णौ व्यपाश्रित्य अजेयाः स्म शुचिस्मिते\n",
    "03013119c": "अपि वृत्रहणा युद्धे किं पुनर्धृतराष्ट्रजैः\n",
    "03013120": "वैशंपायन उवाच\n",
    "03013120a": "इत्युक्तेऽभिमुखा वीरा वासुदेवमुपस्थिता\n",
    "03013120c": "तेषां मध्ये महाबाहुः केशवो वाक्यमब्रवीत्\n",
    "03014001": "वासुदेव उवाच\n",
    "03014001a": "नेदं कृच्छ्रमनुप्राप्तो भवान्स्याद्वसुधाधिप\n",
    "03014001c": "यद्यहं द्वारकायां स्यां राजन्संनिहितः पुरा\n",
    "03014002a": "आगच्छेयमहं द्यूतमनाहूतोऽपि कौरवैः\n",
    "03014002c": "आम्बिकेयेन दुर्धर्ष राज्ञा दुर्योधनेन च\n",
    "03014003a": "वारयेयमहं द्यूतं बहून्दोषान्प्रदर्शयन्\n",
    "03014003c": "भीष्मद्रोणौ समानाय्य कृपं बाह्लीकमेव च\n",
    "03014004a": "वैचित्रवीर्यं राजानमलं द्यूतेन कौरव\n",
    "03014004c": "पुत्राणां तव राजेन्द्र त्वन्निमित्तमिति प्रभो\n",
    "03014005a": "तत्र वक्ष्याम्यहं दोषान्यैर्भवानवरोपितः\n",
    "03014005c": "वीरसेनसुतो यैश्च राज्यात्प्रभ्रंशितः पुरा\n",
    "03014006a": "अभक्षितविनाशं च देवनेन विशां पते\n",
    "03014006c": "सातत्यं च प्रसङ्गस्य वर्णयेयं यथातथम्\n",
    "03014007a": "स्त्रियोऽक्षा मृगया पानमेतत्कामसमुत्थितम्\n",
    "03014007c": "व्यसनं चतुष्टयं प्रोक्तं यै राजन्भ्रश्यते श्रियः\n",
    "03014008a": "तत्र सर्वत्र वक्तव्यं मन्यन्ते शास्त्रकोविदाः\n",
    "03014008c": "विशेषतश्च वक्तव्यं द्यूते पश्यन्ति तद्विदः\n",
    "03014009a": "एकाह्ना द्रव्यनाशोऽत्र ध्रुवं व्यसनमेव च\n",
    "03014009c": "अभुक्तनाशश्चार्थानां वाक्पारुष्यं च केवलम्\n",
    "03014010a": "एतच्चान्यच्च कौरव्य प्रसङ्गि कटुकोदयम्\n",
    "03014010c": "द्यूते ब्रूयां महाबाहो समासाद्याम्बिकासुतम्\n",
    "03014011a": "एवमुक्तो यदि मया गृह्णीयाद्वचनं मम\n",
    "03014011c": "अनामयं स्याद्धर्मस्य कुरूणां कुरुनन्दन\n",
    "03014012a": "न चेत्स मम राजेन्द्र गृह्णीयान्मधुरं वचः\n",
    "03014012c": "पथ्यं च भरतश्रेष्ठ निगृह्णीयां बलेन तम्\n",
    "03014013a": "अथैनानभिनीयैवं सुहृदो नाम दुर्हृदः\n",
    "03014013c": "सभासदश्च तान्सर्वान्भेदयेयं दुरोदरान्\n",
    "03014014a": "असांनिध्यं तु कौरव्य ममानर्तेष्वभूत्तदा\n",
    "03014014c": "येनेदं व्यसनं प्राप्ता भवन्तो द्यूतकारितम्\n",
    "03014015a": "सोऽहमेत्य कुरुश्रेष्ठ द्वारकां पाण्डुनन्दन\n",
    "03014015c": "अश्रौषं त्वां व्यसनिनं युयुधानाद्यथातथम्\n",
    "03014016a": "श्रुत्वैव चाहं राजेन्द्र परमोद्विग्नमानसः\n",
    "03014016c": "तूर्णमभ्यागतोऽस्मि त्वां द्रष्टुकामो विशां पते\n",
    "03014017a": "अहो कृच्छ्रमनुप्राप्ताः सर्वे स्म भरतर्षभ\n",
    "03014017c": "ये वयं त्वां व्यसनिनं पश्यामः सह सोदरैः\n",
    "03015001": "युधिष्ठिर उवाच\n",
    "03015001a": "असांनिध्यं कथं कृष्ण तवासीद्वृष्णिनन्दन\n",
    "03015001c": "क्व चासीद्विप्रवासस्ते किं वाकार्षीः प्रवासकः\n",
    "03015002": "कृष्ण उवाच\n",
    "03015002a": "शाल्वस्य नगरं सौभं गतोऽहं भरतर्षभ\n",
    "03015002c": "विनिहन्तुं नरश्रेष्ठ तत्र मे शृणु कारणम्\n",
    "03015003a": "महातेजा महाबाहुर्यः स राजा महायशाः\n",
    "03015003c": "दमघोषात्मजो वीरः शिशुपालो मया हतः\n",
    "03015004a": "यज्ञे ते भरतश्रेष्ठ राजसूयेऽर्हणां प्रति\n",
    "03015004c": "स रोषवशसंप्राप्तो नामृष्यत दुरात्मवान्\n",
    "03015005a": "श्रुत्वा तं निहतं शाल्वस्तीव्ररोषसमन्वितः\n",
    "03015005c": "उपायाद्द्वारकां शून्यामिहस्थे मयि भारत\n",
    "03015006a": "स तत्र योधितो राजन्बालकैर्वृष्णिपुंगवैः\n",
    "03015006c": "आगतः कामगं सौभमारुह्यैव नृशंसकृत्\n",
    "03015007a": "ततो वृष्णिप्रवीरांस्तान्बालान्हत्वा बहूंस्तदा\n",
    "03015007c": "पुरोद्यानानि सर्वाणि भेदयामास दुर्मतिः\n",
    "03015008a": "उक्तवांश्च महाबाहो क्वासौ वृष्णिकुलाधमः\n",
    "03015008c": "वासुदेवः सुमन्दात्मा वसुदेवसुतो गतः\n",
    "03015009a": "तस्य युद्धार्थिनो दर्पं युद्धे नाशयितास्म्यहम्\n",
    "03015009c": "आनर्ताः सत्यमाख्यात तत्र गन्तास्मि यत्र सः\n",
    "03015010a": "तं हत्वा विनिवर्तिष्ये कंसकेशिनिषूदनम्\n",
    "03015010c": "अहत्वा न निवर्तिष्ये सत्येनायुधमालभे\n",
    "03015011a": "क्वासौ क्वासाविति पुनस्तत्र तत्र विधावति\n",
    "03015011c": "मया किल रणे युद्धं काङ्क्षमाणः स सौभराट्\n",
    "03015012a": "अद्य तं पापकर्माणं क्षुद्रं विश्वासघातिनम्\n",
    "03015012c": "शिशुपालवधामर्षाद्गमयिष्ये यमक्षयम्\n",
    "03015013a": "मम पापस्वभावेन भ्राता येन निपातितः\n",
    "03015013c": "शिशुपालो महीपालस्तं वधिष्ये महीतले\n",
    "03015014a": "भ्राता बालश्च राजा च न च संग्राममूर्धनि\n",
    "03015014c": "प्रमत्तश्च हतो वीरस्तं हनिष्ये जनार्दनम्\n",
    "03015015a": "एवमादि महाराज विलप्य दिवमास्थितः\n",
    "03015015c": "कामगेन स सौभेन क्षिप्त्वा मां कुरुनन्दन\n",
    "03015016a": "तमश्रौषमहं गत्वा यथा वृत्तः सुदुर्मतिः\n",
    "03015016c": "मयि कौरव्य दुष्टात्मा मार्त्तिकावतको नृपः\n",
    "03015017a": "ततोऽहमपि कौरव्य रोषव्याकुललोचनः\n",
    "03015017c": "निश्चित्य मनसा राजन्वधायास्य मनो दधे\n",
    "03015018a": "आनर्तेषु विमर्दं च क्षेपं चात्मनि कौरव\n",
    "03015018c": "प्रवृद्धमवलेपं च तस्य दुष्कृतकर्मणः\n",
    "03015019a": "ततः सौभवधायाहं प्रतस्थे पृथिवीपते\n",
    "03015019c": "स मया सागरावर्ते दृष्ट आसीत्परीप्सता\n",
    "03015020a": "ततः प्रध्माप्य जलजं पाञ्चजन्यमहं नृप\n",
    "03015020c": "आहूय शाल्वं समरे युद्धाय समवस्थितः\n",
    "03015021a": "सुमुहूर्तमभूद्युद्धं तत्र मे दानवैः सह\n",
    "03015021c": "वशीभूताश्च मे सर्वे भूतले च निपातिताः\n",
    "03015022a": "एतत्कार्यं महाबाहो येनाहं नागमं तदा\n",
    "03015022c": "श्रुत्वैव हास्तिनपुरं द्यूतं चाविनयोत्थितम्\n",
    "03016001": "युधिष्ठिर उवाच\n",
    "03016001a": "वासुदेव महाबाहो विस्तरेण महामते\n",
    "03016001c": "सौभस्य वधमाचक्ष्व न हि तृप्यामि कथ्यतः\n",
    "03016002": "वासुदेव उवाच\n",
    "03016002a": "हतं श्रुत्वा महाबाहो मया श्रौतश्रवं नृपम्\n",
    "03016002c": "उपायाद्भरतश्रेष्ठ शाल्वो द्वारवतीं पुरीम्\n",
    "03016003a": "अरुन्धत्तां सुदुष्टात्मा सर्वतः पाण्डुनन्दन\n",
    "03016003c": "शाल्वो वैहायसं चापि तत्पुरं व्यूह्य विष्ठितः\n",
    "03016004a": "तत्रस्थोऽथ महीपालो योधयामास तां पुरीम्\n",
    "03016004c": "अभिसारेण सर्वेण तत्र युद्धमवर्तत\n",
    "03016005a": "पुरी समन्ताद्विहिता सपताका सतोरणा\n",
    "03016005c": "सचक्रा सहुडा चैव सयन्त्रखनका तथा\n",
    "03016006a": "सोपतल्पप्रतोलीका साट्टाट्टालकगोपुरा\n",
    "03016006c": "सकचग्रहणी चैव सोल्कालातावपोथिका\n",
    "03016007a": "सोष्ट्रिका भरतश्रेष्ठ सभेरीपणवानका\n",
    "03016007c": "समित्तृणकुशा राजन्सशतघ्नीकलाङ्गला\n",
    "03016008a": "सभुशुण्ड्यश्मलगुडा सायुधा सपरश्वधा\n",
    "03016008c": "लोहचर्मवती चापि साग्निः सहुडशृङ्गिका\n",
    "03016009a": "शास्त्रदृष्टेन विधिना संयुक्ता भरतर्षभ\n",
    "03016009c": "द्रव्यैरनेकैर्विविधैर्गदसाम्बोद्धवादिभिः\n",
    "03016010a": "पुरुषैः कुरुशार्दूल समर्थैः प्रतिबाधने\n",
    "03016010c": "अभिख्यातकुलैर्वीरैर्दृष्टवीर्यैश्च संयुगे\n",
    "03016011a": "मध्यमेन च गुल्मेन रक्षिता सारसंज्ञिता\n",
    "03016011c": "उत्क्षिप्तगुल्मैश्च तथा हयैश्चैव पदातिभिः\n",
    "03016012a": "आघोषितं च नगरे न पातव्या सुरेति ह\n",
    "03016012c": "प्रमादं परिरक्षद्भिरुग्रसेनोद्धवादिभिः\n",
    "03016013a": "प्रमत्तेष्वभिघातं हि कुर्याच्छाल्वो नराधिपः\n",
    "03016013c": "इति कृत्वाप्रमत्तास्ते सर्वे वृष्ण्यन्धकाः स्थिताः\n",
    "03016014a": "आनर्ताश्च तथा सर्वे नटनर्तकगायनाः\n",
    "03016014c": "बहिर्विवासिताः सर्वे रक्षद्भिर्वित्तसंचयान्\n",
    "03016015a": "संक्रमा भेदिताः सर्वे नावश्च प्रतिषेधिताः\n",
    "03016015c": "परिखाश्चापि कौरव्य कीलैः सुनिचिताः कृताः\n",
    "03016016a": "उदपानाः कुरुश्रेष्ठ तथैवाप्यम्बरीषकाः\n",
    "03016016c": "समन्तात्क्रोशमात्रं च कारिता विषमा च भूः\n",
    "03016017a": "प्रकृत्या विषमं दुर्गं प्रकृत्या च सुरक्षितम्\n",
    "03016017c": "प्रकृत्या चायुधोपेतं विशेषेण तदानघ\n",
    "03016018a": "सुरक्षितं सुगुप्तं च सर्वायुधसमन्वितम्\n",
    "03016018c": "तत्पुरं भरतश्रेष्ठ यथेन्द्रभवनं तथा\n",
    "03016019a": "न चामुद्रोऽभिनिर्याति न चामुद्रः प्रवेश्यते\n",
    "03016019c": "वृष्ण्यन्धकपुरे राजंस्तदा सौभसमागमे\n",
    "03016020a": "अनु रथ्यासु सर्वासु चत्वरेषु च कौरव\n",
    "03016020c": "बलं बभूव राजेन्द्र प्रभूतगजवाजिमत्\n",
    "03016021a": "दत्तवेतनभक्तं च दत्तायुधपरिच्छदम्\n",
    "03016021c": "कृतापदानं च तदा बलमासीन्महाभुज\n",
    "03016022a": "न कुप्यवेतनी कश्चिन्न चातिक्रान्तवेतनी\n",
    "03016022c": "नानुग्रहभृतः कश्चिन्न चादृष्टपराक्रमः\n",
    "03016023a": "एवं सुविहिता राजन्द्वारका भूरिदक्षिणैः\n",
    "03016023c": "आहुकेन सुगुप्ता च राज्ञा राजीवलोचन\n",
    "03017001": "वासुदेव उवाच\n",
    "03017001a": "तां तूपयात्वा राजेन्द्र शाल्वः सौभपतिस्तदा\n",
    "03017001c": "प्रभूतनरनागेन बलेनोपविवेश ह\n",
    "03017002a": "समे निविष्टा सा सेना प्रभूतसलिलाशये\n",
    "03017002c": "चतुरङ्गबलोपेता शाल्वराजाभिपालिता\n",
    "03017003a": "वर्जयित्वा श्मशानानि देवतायतनानि च\n",
    "03017003c": "वल्मीकांश्चैव चैत्यांश्च तन्निविष्टमभूद्बलम्\n",
    "03017004a": "अनीकानां विभागेन पन्थानः षट्कृताभवन्\n",
    "03017004c": "प्रवणा नव चैवासञ्शाल्वस्य शिबिरे नृप\n",
    "03017005a": "सर्वायुधसमोपेतं सर्वशस्त्रविशारदम्\n",
    "03017005c": "रथनागाश्वकलिलं पदातिध्वजसंकुलम्\n",
    "03017006a": "तुष्टपुष्टजनोपेतं वीरलक्षणलक्षितम्\n",
    "03017006c": "विचित्रध्वजसंनाहं विचित्ररथकार्मुकम्\n",
    "03017007a": "संनिवेश्य च कौरव्य द्वारकायां नरर्षभ\n",
    "03017007c": "अभिसारयामास तदा वेगेन पतगेन्द्रवत्\n",
    "03017008a": "तदापतन्तं संदृश्य बलं शाल्वपतेस्तदा\n",
    "03017008c": "निर्याय योधयामासुः कुमारा वृष्णिनन्दनाः\n",
    "03017009a": "असहन्तोऽभियानं तच्छाल्वराजस्य कौरव\n",
    "03017009c": "चारुदेष्णश्च साम्बश्च प्रद्युम्नश्च महारथः\n",
    "03017010a": "ते रथैर्दंशिताः सर्वे विचित्राभरणध्वजाः\n",
    "03017010c": "संसक्ताः शाल्वराजस्य बहुभिर्योधपुंगवैः\n",
    "03017011a": "गृहीत्वा तु धनुः साम्बः शाल्वस्य सचिवं रणे\n",
    "03017011c": "योधयामास संहृष्टः क्षेमवृद्धिं चमूपतिम्\n",
    "03017012a": "तस्य बाणमयं वर्षं जाम्बवत्याः सुतो महत्\n",
    "03017012c": "मुमोच भरतश्रेष्ठ यथा वर्षं सहस्रदृक्\n",
    "03017013a": "तद्बाणवर्षं तुमुलं विषेहे स चमूपतिः\n",
    "03017013c": "क्षेमवृद्धिर्महाराज हिमवानिव निश्चलः\n",
    "03017014a": "ततः साम्बाय राजेन्द्र क्षेमवृद्धिरपि स्म ह\n",
    "03017014c": "मुमोच मायाविहितं शरजालं महत्तरम्\n",
    "03017015a": "ततो मायामयं जालं माययैव विदार्य सः\n",
    "03017015c": "साम्बः शरसहस्रेण रथमस्याभ्यवर्षत\n",
    "03017016a": "ततः स विद्धः साम्बेन क्षेमवृद्धिश्चमूपतिः\n",
    "03017016c": "अपायाज्जवनैरश्वैः साम्बबाणप्रपीडितः\n",
    "03017017a": "तस्मिन्विप्रद्रुते क्रूरे शाल्वस्याथ चमूपतौ\n",
    "03017017c": "वेगवान्नाम दैतेयः सुतं मेऽभ्यद्रवद्बली\n",
    "03017018a": "अभिपन्नस्तु राजेन्द्र साम्बो वृष्णिकुलोद्वहः\n",
    "03017018c": "वेगं वेगवतो राजंस्तस्थौ वीरो विधारयन्\n",
    "03017019a": "स वेगवति कौन्तेय साम्बो वेगवतीं गदाम्\n",
    "03017019c": "चिक्षेप तरसा वीरो व्याविध्य सत्यविक्रमः\n",
    "03017020a": "तया त्वभिहतो राजन्वेगवानपतद्भुवि\n",
    "03017020c": "वातरुग्ण इव क्षुण्णो जीर्णमूलो वनस्पतिः\n",
    "03017021a": "तस्मिन्निपतिते वीरे गदानुन्ने महासुरे\n",
    "03017021c": "प्रविश्य महतीं सेनां योधयामास मे सुतः\n",
    "03017022a": "चारुदेष्णेन संसक्तो विविन्ध्यो नाम दानवः\n",
    "03017022c": "महारथः समाज्ञातो महाराज महाधनुः\n",
    "03017023a": "ततः सुतुमुलं युद्धं चारुदेष्णविविन्ध्ययोः\n",
    "03017023c": "वृत्रवासवयो राजन्यथा पूर्वं तथाभवत्\n",
    "03017024a": "अन्योन्यस्याभिसंक्रुद्धावन्योन्यं जघ्नतुः शरैः\n",
    "03017024c": "विनदन्तौ महाराज सिंहाविव महाबलौ\n",
    "03017025a": "रौक्मिणेयस्ततो बाणमग्न्यर्कोपमवर्चसम्\n",
    "03017025c": "अभिमन्त्र्य महास्त्रेण संदधे शत्रुनाशनम्\n",
    "03017026a": "स विविन्ध्याय सक्रोधः समाहूय महारथः\n",
    "03017026c": "चिक्षेप मे सुतो राजन्स गतासुरथापतत्\n",
    "03017027a": "विविन्ध्यं निहतं दृष्ट्वा तां च विक्षोभितां चमूम्\n",
    "03017027c": "कामगेन स सौभेन शाल्वः पुनरुपागमत्\n",
    "03017028a": "ततो व्याकुलितं सर्वं द्वारकावासि तद्बलम्\n",
    "03017028c": "दृष्ट्वा शाल्वं महाबाहो सौभस्थं पृथिवीगतम्\n",
    "03017029a": "ततो निर्याय कौन्तेय व्यवस्थाप्य च तद्बलम्\n",
    "03017029c": "आनर्तानां महाराज प्रद्युम्नो वाक्यमब्रवीत्\n",
    "03017030a": "सर्वे भवन्तस्तिष्ठन्तु सर्वे पश्यन्तु मां युधि\n",
    "03017030c": "निवारयन्तं संग्रामे बलात्सौभं सराजकम्\n",
    "03017031a": "अहं सौभपतेः सेनामायसैर्भुजगैरिव\n",
    "03017031c": "धनुर्भुजविनिर्मुक्तैर्नाशयाम्यद्य यादवाः\n",
    "03017032a": "आश्वसध्वं न भीः कार्या सौभराडद्य नश्यति\n",
    "03017032c": "मयाभिपन्नो दुष्टात्मा ससौभो विनशिष्यति\n",
    "03017033a": "एवं ब्रुवति संहृष्टे प्रद्युम्ने पाण्डुनन्दन\n",
    "03017033c": "विष्ठितं तद्बलं वीर युयुधे च यथासुखम्\n",
    "03018001": "वासुदेव उवाच\n",
    "03018001a": "एवमुक्त्वा रौक्मिणेयो यादवान्भरतर्षभ\n",
    "03018001c": "दंशितैर्हरिभिर्युक्तं रथमास्थाय काञ्चनम्\n",
    "03018002a": "उच्छ्रित्य मकरं केतुं व्यात्ताननमलंकृतम्\n",
    "03018002c": "उत्पतद्भिरिवाकाशं तैर्हयैरन्वयात्परान्\n",
    "03018003a": "विक्षिपन्नादयंश्चापि धनुःश्रेष्ठं महाबलः\n",
    "03018003c": "तूणखड्गधरः शूरो बद्धगोधाङ्गुलित्रवान्\n",
    "03018004a": "स विद्युच्चलितं चापं विहरन्वै तलात्तलम्\n",
    "03018004c": "मोहयामास दैतेयान्सर्वान्सौभनिवासिनः\n",
    "03018005a": "नास्य विक्षिपतश्चापं संदधानस्य चासकृत्\n",
    "03018005c": "अन्तरं ददृशे कश्चिन्निघ्नतः शात्रवान्रणे\n",
    "03018006a": "मुखस्य वर्णो न विकल्पतेऽस्य; चेलुश्च गात्राणि न चापि तस्य\n",
    "03018006c": "सिंहोन्नतं चाप्यभिगर्जतोऽस्य; शुश्राव लोकोऽद्भुतरूपमग्र्यम्\n",
    "03018007a": "जलेचरः काञ्चनयष्टिसंस्थो; व्यात्ताननः सर्वतिमिप्रमाथी\n",
    "03018007c": "वित्रासयन्राजति वाहमुख्ये; शाल्वस्य सेनाप्रमुखे ध्वजाग्र्यः\n",
    "03018008a": "ततः स तूर्णं निष्पत्य प्रद्युम्नः शत्रुकर्शनः\n",
    "03018008c": "शाल्वमेवाभिदुद्राव विधास्यन्कलहं नृप\n",
    "03018009a": "अभियानं तु वीरेण प्रद्युम्नेन महाहवे\n",
    "03018009c": "नामर्षयत संक्रुद्धः शाल्वः कुरुकुलोद्वह\n",
    "03018010a": "स रोषमदमत्तो वै कामगादवरुह्य च\n",
    "03018010c": "प्रद्युम्नं योधयामास शाल्वः परपुरंजयः\n",
    "03018011a": "तयोः सुतुमुलं युद्धं शाल्ववृष्णिप्रवीरयोः\n",
    "03018011c": "समेता ददृशुर्लोका बलिवासवयोरिव\n",
    "03018012a": "तस्य मायामयो वीर रथो हेमपरिष्कृतः\n",
    "03018012c": "सध्वजः सपताकश्च सानुकर्षः सतूणवान्\n",
    "03018013a": "स तं रथवरं श्रीमान्समारुह्य किल प्रभो\n",
    "03018013c": "मुमोच बाणान्कौरव्य प्रद्युम्नाय महाबलः\n",
    "03018014a": "ततो बाणमयं वर्षं व्यसृजत्तरसा रणे\n",
    "03018014c": "प्रद्युम्नो भुजवेगेन शाल्वं संमोहयन्निव\n",
    "03018015a": "स तैरभिहतः संख्ये नामर्षयत सौभराट्\n",
    "03018015c": "शरान्दीप्ताग्निसंकाशान्मुमोच तनये मम\n",
    "03018016a": "स शाल्वबाणै राजेन्द्र विद्धो रुक्मिणिनन्दनः\n",
    "03018016c": "मुमोच बाणं त्वरितो मर्मभेदिनमाहवे\n",
    "03018017a": "तस्य वर्म विभिद्याशु स बाणो मत्सुतेरितः\n",
    "03018017c": "बिभेद हृदयं पत्री स पपात मुमोह च\n",
    "03018018a": "तस्मिन्निपतिते वीरे शाल्वराजे विचेतसि\n",
    "03018018c": "संप्राद्रवन्दानवेन्द्रा दारयन्तो वसुंधराम्\n",
    "03018019a": "हाहाकृतमभूत्सैन्यं शाल्वस्य पृथिवीपते\n",
    "03018019c": "नष्टसंज्ञे निपतिते तदा सौभपतौ नृप\n",
    "03018020a": "तत उत्थाय कौरव्य प्रतिलभ्य च चेतनाम्\n",
    "03018020c": "मुमोच बाणं तरसा प्रद्युम्नाय महाबलः\n",
    "03018021a": "तेन विद्धो महाबाहुः प्रद्युम्नः समरे स्थितः\n",
    "03018021c": "जत्रुदेशे भृशं वीरो व्यवासीदद्रथे तदा\n",
    "03018022a": "तं स विद्ध्वा महाराज शाल्वो रुक्मिणिनन्दनम्\n",
    "03018022c": "ननाद सिंहनादं वै नादेनापूरयन्महीम्\n",
    "03018023a": "ततो मोहं समापन्ने तनये मम भारत\n",
    "03018023c": "मुमोच बाणांस्त्वरितः पुनरन्यान्दुरासदान्\n",
    "03018024a": "स तैरभिहतो बाणैर्बहुभिस्तेन मोहितः\n",
    "03018024c": "निश्चेष्टः कौरवश्रेष्ठ प्रद्युम्नोऽभूद्रणाजिरे\n",
    "03019001": "वासुदेव उवाच\n",
    "03019001a": "शाल्वबाणार्दिते तस्मिन्प्रद्युम्ने बलिनां वरे\n",
    "03019001c": "वृष्णयो भग्नसंकल्पा विव्यथुः पृतनागताः\n",
    "03019002a": "हाहाकृतमभूत्सार्वं वृष्ण्यन्धकबलं तदा\n",
    "03019002c": "प्रद्युम्ने पतिते राजन्परे च मुदिताभवन्\n",
    "03019003a": "तं तथा मोहितं दृष्ट्वा सारथिर्जवनैर्हयैः\n",
    "03019003c": "रणादपाहरत्तूर्णं शिक्षितो दारुकिस्ततः\n",
    "03019004a": "नातिदूरापयाते तु रथे रथवरप्रणुत्\n",
    "03019004c": "धनुर्गृहीत्वा यन्तारं लब्धसंज्ञोऽब्रवीदिदम्\n",
    "03019005a": "सौते किं ते व्यवसितं कस्माद्यासि पराङ्मुखः\n",
    "03019005c": "नैष वृष्णिप्रवीराणामाहवे धर्म उच्यते\n",
    "03019006a": "कच्चित्सौते न ते मोहः शाल्वं दृष्ट्वा महाहवे\n",
    "03019006c": "विषादो वा रणं दृष्ट्वा ब्रूहि मे त्वं यथातथम्\n",
    "03019007": "सूत उवाच\n",
    "03019007a": "जानार्दने न मे मोहो नापि मे भयमाविशत्\n",
    "03019007c": "अतिभारं तु ते मन्ये शाल्वं केशवनन्दन\n",
    "03019008a": "सोऽपयामि शनैर्वीर बलवानेष पापकृत्\n",
    "03019008c": "मोहितश्च रणे शूरो रक्ष्यः सारथिना रथी\n",
    "03019009a": "आयुष्मंस्त्वं मया नित्यं रक्षितव्यस्त्वयाप्यहम्\n",
    "03019009c": "रक्षितव्यो रथी नित्यमिति कृत्वापयाम्यहम्\n",
    "03019010a": "एकश्चासि महाबाहो बहवश्चापि दानवाः\n",
    "03019010c": "नसमं रौक्मिणेयाहं रणं मत्वापयाम्यहम्\n",
    "03019011": "वासुदेव उवाच\n",
    "03019011a": "एवं ब्रुवति सूते तु तदा मकरकेतुमान्\n",
    "03019011c": "उवाच सूतं कौरव्य निवर्तय रथं पुनः\n",
    "03019012a": "दारुकात्मज मैवं त्वं पुनः कार्षीः कथंचन\n",
    "03019012c": "व्यपयानं रणात्सौते जीवतो मम कर्हिचित्\n",
    "03019013a": "न स वृष्णिकुले जातो यो वै त्यजति संगरम्\n",
    "03019013c": "यो वा निपतितं हन्ति तवास्मीति च वादिनम्\n",
    "03019014a": "तथा स्त्रियं वै यो हन्ति वृद्धं बालं तथैव च\n",
    "03019014c": "विरथं विप्रकीर्णं च भग्नशस्त्रायुधं तथा\n",
    "03019015a": "त्वं च सूतकुले जातो विनीतः सूतकर्मणि\n",
    "03019015c": "धर्मज्ञश्चासि वृष्णीनामाहवेष्वपि दारुके\n",
    "03019016a": "स जानंश्चरितं कृत्स्नं वृष्णीनां पृतनामुखे\n",
    "03019016c": "अपयानं पुनः सौते मैवं कार्षीः कथंचन\n",
    "03019017a": "अपयातं हतं पृष्ठे भीतं रणपलायिनम्\n",
    "03019017c": "गदाग्रजो दुराधर्षः किं मां वक्ष्यति माधवः\n",
    "03019018a": "केशवस्याग्रजो वापि नीलवासा मदोत्कटः\n",
    "03019018c": "किं वक्ष्यति महाबाहुर्बलदेवः समागतः\n",
    "03019019a": "किं वक्ष्यति शिनेर्नप्ता नरसिंहो महाधनुः\n",
    "03019019c": "अपयातं रणात्सौते साम्बश्च समितिंजयः\n",
    "03019020a": "चारुदेष्णश्च दुर्धर्षस्तथैव गदसारणौ\n",
    "03019020c": "अक्रूरश्च महाबाहुः किं मां वक्ष्यति सारथे\n",
    "03019021a": "शूरं संभावितं सन्तं नित्यं पुरुषमानिनम्\n",
    "03019021c": "स्त्रियश्च वृष्णीवीराणां किं मां वक्ष्यन्ति संगताः\n",
    "03019022a": "प्रद्युम्नोऽयमुपायाति भीतस्त्यक्त्वा महाहवम्\n",
    "03019022c": "धिगेनमिति वक्ष्यन्ति न तु वक्ष्यन्ति साध्विति\n",
    "03019023a": "धिग्वाचा परिहासोऽपि मम वा मद्विधस्य वा\n",
    "03019023c": "मृत्युनाभ्यधिकः सौते स त्वं मा व्यपयाः पुनः\n",
    "03019024a": "भारं हि मयि संन्यस्य यातो मधुनिहा हरिः\n",
    "03019024c": "यज्ञं भरतसिंहस्य पार्थस्यामिततेजसः\n",
    "03019025a": "कृतवर्मा मया वीरो निर्यास्यन्नेव वारितः\n",
    "03019025c": "शाल्वं निवारयिष्येऽहं तिष्ठ त्वमिति सूतज\n",
    "03019026a": "स च संभावयन्मां वै निवृत्तो हृदिकात्मजः\n",
    "03019026c": "तं समेत्य रणं त्यक्त्वा किं वक्ष्यामि महारथम्\n",
    "03019027a": "उपयातं दुराधर्षं शङ्खचक्रगदाधरम्\n",
    "03019027c": "पुरुषं पुण्डरीकाक्षं किं वक्ष्यामि महाभुजम्\n",
    "03019028a": "सात्यकिं बलदेवं च ये चान्येऽन्धकवृष्णयः\n",
    "03019028c": "मया स्पर्धन्ति सततं किं नु वक्ष्यामि तानहम्\n",
    "03019029a": "त्यक्त्वा रणमिमं सौते पृष्ठतोऽभ्याहतः शरैः\n",
    "03019029c": "त्वयापनीतो विवशो न जीवेयं कथंचन\n",
    "03019030a": "स निवर्त रथेनाशु पुनर्दारुकनन्दन\n",
    "03019030c": "न चैतदेवं कर्तव्यमथापत्सु कथंचन\n",
    "03019031a": "न जीवितमहं सौते बहु मन्ये कदाचन\n",
    "03019031c": "अपयातो रणाद्भीतः पृष्ठतोऽभ्याहतः शरैः\n",
    "03019032a": "कदा वा सूतपुत्र त्वं जानीषे मां भयार्दितम्\n",
    "03019032c": "अपयातं रणं हित्वा यथा कापुरुषं तथा\n",
    "03019033a": "न युक्तं भवता त्यक्तुं संग्रामं दारुकात्मज\n",
    "03019033c": "मयि युद्धार्थिनि भृशं स त्वं याहि यतो रणम्\n",
    "03020001": "वासुदेव उवाच\n",
    "03020001a": "एवमुक्तस्तु कौन्तेय सूतपुत्रस्तदा मृधे\n",
    "03020001c": "प्रद्युम्नमब्रवीच्छ्लक्ष्णं मधुरं वाक्यमञ्जसा\n",
    "03020002a": "न मे भयं रौक्मिणेय संग्रामे यच्छतो हयान्\n",
    "03020002c": "युद्धज्ञश्चास्मि वृष्णीनां नात्र किंचिदतोऽन्यथा\n",
    "03020003a": "आयुष्मन्नुपदेशस्तु सारथ्ये वर्ततां स्मृतः\n",
    "03020003c": "सर्वार्थेषु रथी रक्ष्यस्त्वं चापि भृशपीडितः\n",
    "03020004a": "त्वं हि शाल्वप्रयुक्तेन पत्रिणाभिहतो भृशम्\n",
    "03020004c": "कश्मलाभिहतो वीर ततोऽहमपयातवान्\n",
    "03020005a": "स त्वं सात्वतमुख्याद्य लब्धसंज्ञो यदृच्छया\n",
    "03020005c": "पश्य मे हयसंयाने शिक्षां केशवनन्दन\n",
    "03020006a": "दारुकेणाहमुत्पन्नो यथावच्चैव शिक्षितः\n",
    "03020006c": "वीतभीः प्रविशाम्येतां शाल्वस्य महतीं चमूम्\n",
    "03020007a": "एवमुक्त्वा ततो वीर हयान्संचोद्य संगरे\n",
    "03020007c": "रश्मिभिश्च समुद्यम्य जवेनाभ्यपतत्तदा\n",
    "03020008a": "मण्डलानि विचित्राणि यमकानीतराणि च\n",
    "03020008c": "सव्यानि च विचित्राणि दक्षिणानि च सर्वशः\n",
    "03020009a": "प्रतोदेनाहता राजन्रश्मिभिश्च समुद्यताः\n",
    "03020009c": "उत्पतन्त इवाकाशं विबभुस्ते हयोत्तमाः\n",
    "03020010a": "ते हस्तलाघवोपेतं विज्ञाय नृप दारुकिम्\n",
    "03020010c": "दह्यमाना इव तदा पस्पृशुश्चरणैर्महीम्\n",
    "03020011a": "सोऽपसव्यां चमूं तस्य शाल्वस्य भरतर्षभ\n",
    "03020011c": "चकार नातियत्नेन तदद्भुतमिवाभवत्\n",
    "03020012a": "अमृष्यमाणोऽपसव्यं प्रद्युम्नेन स सौभराट्\n",
    "03020012c": "यन्तारमस्य सहसा त्रिभिर्बाणैः समर्पयत्\n",
    "03020013a": "दारुकस्य सुतस्तं तु बाणवेगमचिन्तयन्\n",
    "03020013c": "भूय एव महाबाहो प्रययौ हयसंमतः\n",
    "03020014a": "ततो बाणान्बहुविधान्पुनरेव स सौभराट्\n",
    "03020014c": "मुमोच तनये वीरे मम रुक्मिणिनन्दने\n",
    "03020015a": "तानप्राप्ताञ्शितैर्बाणैश्चिच्छेद परवीरहा\n",
    "03020015c": "रौक्मिणेयः स्मितं कृत्वा दर्शयन्हस्तलाघवम्\n",
    "03020016a": "छिन्नान्दृष्ट्वा तु तान्बाणान्प्रद्युम्नेन स सौभराट्\n",
    "03020016c": "आसुरीं दारुणीं मायामास्थाय व्यसृजच्छरान्\n",
    "03020017a": "प्रयुज्यमानमाज्ञाय दैतेयास्त्रं महाबलः\n",
    "03020017c": "ब्रह्मास्त्रेणान्तरा छित्त्वा मुमोचान्यान्पतत्रिणः\n",
    "03020018a": "ते तदस्त्रं विधूयाशु विव्यधू रुधिराशनाः\n",
    "03020018c": "शिरस्युरसि वक्त्रे च स मुमोह पपात च\n",
    "03020019a": "तस्मिन्निपतिते क्षुद्रे शाल्वे बाणप्रपीडिते\n",
    "03020019c": "रौक्मिणेयोऽपरं बाणं संदधे शत्रुनाशनम्\n",
    "03020020a": "तमर्चितं सर्वदाशार्हपूगै;राशीर्भिरर्कज्वलनप्रकाशम्\n",
    "03020020c": "दृष्ट्वा शरं ज्यामभिनीयमानं; बभूव हाहाकृतमन्तरिक्षम्\n",
    "03020021a": "ततो देवगणाः सर्वे सेन्द्राः सह धनेश्वराः\n",
    "03020021c": "नारदं प्रेषयामासुः श्वसनं च महाबलम्\n",
    "03020022a": "तौ रौक्मिणेयमागम्य वचोऽब्रूतां दिवौकसाम्\n",
    "03020022c": "नैष वध्यस्त्वया वीर शाल्वराजः कथंचन\n",
    "03020023a": "संहरस्व पुनर्बाणमवध्योऽयं त्वया रणे\n",
    "03020023c": "एतस्य हि शरस्याजौ नावध्योऽस्ति पुमान्क्वचित्\n",
    "03020024a": "मृत्युरस्य महाबाहो रणे देवकिनन्दनः\n",
    "03020024c": "कृष्णः संकल्पितो धात्रा तन्न मिथ्या भवेदिति\n",
    "03020025a": "ततः परमसंहृष्टः प्रद्युम्नः शरमुत्तमम्\n",
    "03020025c": "संजहार धनुःश्रेष्ठात्तूणे चैव न्यवेशयत्\n",
    "03020026a": "तत उत्थाय राजेन्द्र शाल्वः परमदुर्मनाः\n",
    "03020026c": "व्यपायात्सबलस्तूर्णं प्रद्युम्नशरपीडितः\n",
    "03020027a": "स द्वारकां परित्यज्य क्रूरो वृष्णिभिरर्दितः\n",
    "03020027c": "सौभमास्थाय राजेन्द्र दिवमाचक्रमे तदा\n",
    "03021001": "वासुदेव उवाच\n",
    "03021001a": "आनर्तनगरं मुक्तं ततोऽहमगमं तदा\n",
    "03021001c": "महाक्रतौ राजसूये निवृत्ते नृपते तव\n",
    "03021002a": "अपश्यं द्वारकां चाहं महाराज हतत्विषम्\n",
    "03021002c": "निःस्वाध्यायवषट्कारां निर्भूषणवरस्त्रियम्\n",
    "03021003a": "अनभिज्ञेयरूपाणि द्वारकोपवनानि च\n",
    "03021003c": "दृष्ट्वा शङ्कोपपन्नोऽहमपृच्छं हृदिकात्मजम्\n",
    "03021004a": "अस्वस्थनरनारीकमिदं वृष्णिपुरं भृशम्\n",
    "03021004c": "किमिदं नरशार्दूल श्रोतुमिच्छामहे वयम्\n",
    "03021005a": "एवमुक्तस्तु स मया विस्तरेणेदमब्रवीत्\n",
    "03021005c": "रोधं मोक्षं च शाल्वेन हार्दिक्यो राजसत्तम\n",
    "03021006a": "ततोऽहं कौरवश्रेष्ठ श्रुत्वा सर्वमशेषतः\n",
    "03021006c": "विनाशे शाल्वराजस्य तदैवाकरवं मतिम्\n",
    "03021007a": "ततोऽहं भरतश्रेष्ठ समाश्वास्य पुरे जनम्\n",
    "03021007c": "राजानमाहुकं चैव तथैवानकदुन्दुभिम्\n",
    "03021007e": "सर्ववृष्णिप्रवीरांश्च हर्षयन्नब्रुवं तदा\n",
    "03021008a": "अप्रमादः सदा कार्यो नगरे यादवर्षभाः\n",
    "03021008c": "शाल्वराजविनाशाय प्रयातं मां निबोधत\n",
    "03021009a": "नाहत्वा तं निवर्तिष्ये पुरीं द्वारवतीं प्रति\n",
    "03021009c": "सशाल्वं सौभनगरं हत्वा द्रष्टास्मि वः पुनः\n",
    "03021009e": "त्रिसामा हन्यतामेषा दुन्दुभिः शत्रुभीषणी\n",
    "03021010a": "ते मयाश्वासिता वीरा यथावद्भरतर्षभ\n",
    "03021010c": "सर्वे मामब्रुवन्हृष्टाः प्रयाहि जहि शात्रवान्\n",
    "03021011a": "तैः प्रहृष्टात्मभिर्वीरैराशीर्भिरभिनन्दितः\n",
    "03021011c": "वाचयित्वा द्विजश्रेष्ठान्प्रणम्य शिरसाहुकम्\n",
    "03021012a": "सैन्यसुग्रीवयुक्तेन रथेनानादयन्दिशः\n",
    "03021012c": "प्रध्माप्य शङ्खप्रवरं पाञ्चजन्यमहं नृप\n",
    "03021013a": "प्रयातोऽस्मि नरव्याघ्र बलेन महता वृतः\n",
    "03021013c": "कॢप्तेन चतुरङ्गेण बलेन जितकाशिना\n",
    "03021014a": "समतीत्य बहून्देशान्गिरींश्च बहुपादपान्\n",
    "03021014c": "सरांसि सरितश्चैव मार्त्तिकावतमासदम्\n",
    "03021015a": "तत्राश्रौषं नरव्याघ्र शाल्वं नगरमन्तिकात्\n",
    "03021015c": "प्रयातं सौभमास्थाय तमहं पृष्ठतोऽन्वयाम्\n",
    "03021016a": "ततः सागरमासाद्य कुक्षौ तस्य महोर्मिणः\n",
    "03021016c": "समुद्रनाभ्यां शाल्वोऽभूत्सौभमास्थाय शत्रुहन्\n",
    "03021017a": "स समालोक्य दूरान्मां स्मयन्निव युधिष्ठिर\n",
    "03021017c": "आह्वयामास दुष्टात्मा युद्धायैव मुहुर्मुहुः\n",
    "03021018a": "तस्य शार्ङ्गविनिर्मुक्तैर्बहुभिर्मर्मभेदिभिः\n",
    "03021018c": "पुरं नासाद्यत शरैस्ततो मां रोष आविशत्\n",
    "03021019a": "स चापि पापप्रकृतिर्दैतेयापसदो नृप\n",
    "03021019c": "मय्यवर्षत दुर्धर्षः शरधाराः सहस्रशः\n",
    "03021020a": "सैनिकान्मम सूतं च हयांश्च समवाकिरत्\n",
    "03021020c": "अचिन्तयन्तस्तु शरान्वयं युध्याम भारत\n",
    "03021021a": "ततः शतसहस्राणि शराणां नतपर्वणाम्\n",
    "03021021c": "चिक्षिपुः समरे वीरा मयि शाल्वपदानुगाः\n",
    "03021022a": "ते हयान्मे रथं चैव तदा दारुकमेव च\n",
    "03021022c": "छादयामासुरसुरा बाणैर्मर्मविभेदिभिः\n",
    "03021023a": "न हया न रथो वीर न यन्ता मम दारुकः\n",
    "03021023c": "अदृश्यन्त शरैश्छन्नास्तथाहं सैनिकाश्च मे\n",
    "03021024a": "ततोऽहमपि कौरव्य शराणामयुतान्बहून्\n",
    "03021024c": "अभिमन्त्रितानां धनुषा दिव्येन विधिनाक्षिपम्\n",
    "03021025a": "न तत्र विषयस्त्वासीन्मम सैन्यस्य भारत\n",
    "03021025c": "खे विषक्तं हि तत्सौभं क्रोशमात्र इवाभवत्\n",
    "03021026a": "ततस्ते प्रेक्षकाः सर्वे रङ्गवाट इव स्थिताः\n",
    "03021026c": "हर्षयामासुरुच्चैर्मां सिंहनादतलस्वनैः\n",
    "03021027a": "मत्कार्मुकविनिर्मुक्ता दानवानां महारणे\n",
    "03021027c": "अङ्गेषु रुधिराक्तास्ते विविशुः शलभा इव\n",
    "03021028a": "ततो हलहलाशब्दः सौभमध्ये व्यवर्धत\n",
    "03021028c": "वध्यतां विशिखैस्तीक्ष्णैः पततां च महार्णवे\n",
    "03021029a": "ते निकृत्तभुजस्कन्धाः कबन्धाकृतिदर्शनाः\n",
    "03021029c": "नदन्तो भैरवान्नादन्निपतन्ति स्म दानवाः\n",
    "03021030a": "ततो गोक्षीरकुन्देन्दुमृणालरजतप्रभम्\n",
    "03021030c": "जलजं पाञ्चजन्यं वै प्राणेनाहमपूरयम्\n",
    "03021031a": "तान्दृष्ट्वा पतितांस्तत्र शाल्वः सौभपतिस्तदा\n",
    "03021031c": "मायायुद्धेन महता योधयामास मां युधि\n",
    "03021032a": "ततो हुडहुडाः प्रासाः शक्तिशूलपरश्वधाः\n",
    "03021032c": "पट्टिशाश्च भुशुण्ड्यश्च प्रापतन्ननिशं मयि\n",
    "03021033a": "तानहं माययैवाशु प्रतिगृह्य व्यनाशयम्\n",
    "03021033c": "तस्यां हतायां मायायां गिरिशृङ्गैरयोधयत्\n",
    "03021034a": "ततोऽभवत्तम इव प्रभातमिव चाभवत्\n",
    "03021034c": "दुर्दिनं सुदिनं चैव शीतमुष्णं च भारत\n",
    "03021035a": "एवं मायां विकुर्वाणो योधयामास मां रिपुः\n",
    "03021035c": "विज्ञाय तदहं सर्वं माययैव व्यनाशयम्\n",
    "03021035e": "यथाकालं तु युद्धेन व्यधमं सर्वतः शरैः\n",
    "03021036a": "ततो व्योम महाराज शतसूर्यमिवाभवत्\n",
    "03021036c": "शतचन्द्रं च कौन्तेय सहस्रायुततारकम्\n",
    "03021037a": "ततो नाज्ञायत तदा दिवारात्रं तथा दिशः\n",
    "03021037c": "ततोऽहं मोहमापन्नः प्रज्ञास्त्रं समयोजयम्\n",
    "03021037e": "ततस्तदस्त्रमस्त्रेण विधूतं शरतूलवत्\n",
    "03021038a": "तथा तदभवद्युद्धं तुमुलं लोमहर्षणम्\n",
    "03021038c": "लब्धालोकश्च राजेन्द्र पुनः शत्रुमयोधयम्\n",
    "03022001": "वासुदेव उवाच\n",
    "03022001a": "एवं स पुरुषव्याघ्र शाल्वो राज्ञां महारिपुः\n",
    "03022001c": "युध्यमानो मया संख्ये वियदभ्यागमत्पुनः\n",
    "03022002a": "ततः शतघ्नीश्च महागदाश्च; दीप्तांश्च शूलान्मुसलानसींश्च\n",
    "03022002c": "चिक्षेप रोषान्मयि मन्दबुद्धिः; शाल्वो महाराज जयाभिकाङ्क्षी\n",
    "03022003a": "तानाशुगैरापततोऽहमाशु; निवार्य तूर्णं खगमान्ख एव\n",
    "03022003c": "द्विधा त्रिधा चाच्छिनमाशु मुक्तै;स्ततोऽन्तरिक्षे निनदो बभूव\n",
    "03022004a": "ततः शतसहस्रेण शराणां नतपर्वणाम्\n",
    "03022004c": "दारुकं वाजिनश्चैव रथं च समवाकिरत्\n",
    "03022005a": "ततो मामब्रवीद्वीर दारुको विह्वलन्निव\n",
    "03022005c": "स्थातव्यमिति तिष्ठामि शाल्वबाणप्रपीडितः\n",
    "03022006a": "इति तस्य निशम्याहं सारथेः करुणं वचः\n",
    "03022006c": "अवेक्षमाणो यन्तारमपश्यं शरपीडितम्\n",
    "03022007a": "न तस्योरसि नो मूर्ध्नि न काये न भुजद्वये\n",
    "03022007c": "अन्तरं पाण्डवश्रेष्ठ पश्यामि नहतं शरैः\n",
    "03022008a": "स तु बाणवरोत्पीडाद्विस्रवत्यसृगुल्बणम्\n",
    "03022008c": "अभिवृष्टो यथा मेघैर्गिरिर्गैरिकधातुमान्\n",
    "03022009a": "अभीषुहस्तं तं दृष्ट्वा सीदन्तं सारथिं रणे\n",
    "03022009c": "अस्तम्भयं महाबाहो शाल्वबाणप्रपीडितम्\n",
    "03022010a": "अथ मां पुरुषः कश्चिद्द्वारकानिलयोऽब्रवीत्\n",
    "03022010c": "त्वरितो रथमभ्येत्य सौहृदादिव भारत\n",
    "03022011a": "आहुकस्य वचो वीर तस्यैव परिचारकः\n",
    "03022011c": "विषण्णः सन्नकण्ठो वै तन्निबोध युधिष्ठिर\n",
    "03022012a": "द्वारकाधिपतिर्वीर आह त्वामाहुको वचः\n",
    "03022012c": "केशवेह विजानीष्व यत्त्वां पितृसखोऽब्रवीत्\n",
    "03022013a": "उपयात्वाद्य शाल्वेन द्वारकां वृष्णिनन्दन\n",
    "03022013c": "विषक्ते त्वयि दुर्धर्ष हतः शूरसुतो बलात्\n",
    "03022014a": "तदलं साधु युद्धेन निवर्तस्व जनार्दन\n",
    "03022014c": "द्वारकामेव रक्षस्व कार्यमेतन्महत्तव\n",
    "03022015a": "इत्यहं तस्य वचनं श्रुत्वा परमदुर्मनाः\n",
    "03022015c": "निश्चयं नाधिगच्छामि कर्तव्यस्येतरस्य वा\n",
    "03022016a": "सात्यकिं बलदेवं च प्रद्युम्नं च महारथम्\n",
    "03022016c": "जगर्हे मनसा वीर तच्छ्रुत्वा विप्रियं वचः\n",
    "03022017a": "अहं हि द्वारकायाश्च पितुश्च कुरुनन्दन\n",
    "03022017c": "तेषु रक्षां समाधाय प्रयातः सौभपातने\n",
    "03022018a": "बलदेवो महाबाहुः कच्चिज्जीवति शत्रुहा\n",
    "03022018c": "सात्यकी रौक्मिणेयश्च चारुदेष्णश्च वीर्यवान्\n",
    "03022018e": "साम्बप्रभृतयश्चैवेत्यहमासं सुदुर्मनाः\n",
    "03022019a": "एतेषु हि नरव्याघ्र जीवत्सु न कथंचन\n",
    "03022019c": "शक्यः शूरसुतो हन्तुमपि वज्रभृता स्वयम्\n",
    "03022020a": "हतः शूरसुतो व्यक्तं व्यक्तं ते च परासवः\n",
    "03022020c": "बलदेवमुखाः सर्वे इति मे निश्चिता मतिः\n",
    "03022021a": "सोऽहं सर्वविनाशं तं चिन्तयानो मुहुर्मुहुः\n",
    "03022021c": "सुविह्वलो महाराज पुनः शाल्वमयोधयम्\n",
    "03022022a": "ततोऽपश्यं महाराज प्रपतन्तमहं तदा\n",
    "03022022c": "सौभाच्छूरसुतं वीर ततो मां मोह आविशत्\n",
    "03022023a": "तस्य रूपं प्रपततः पितुर्मम नराधिप\n",
    "03022023c": "ययातेः क्षीणपुण्यस्य स्वर्गादिव महीतलम्\n",
    "03022024a": "विशीर्णगलितोष्णीषः प्रकीर्णाम्बरमूर्धजः\n",
    "03022024c": "प्रपतन्दृश्यते ह स्म क्षीणपुण्य इव ग्रहः\n",
    "03022025a": "ततः शार्ङ्गं धनुःश्रेष्ठं करात्प्रपतितं मम\n",
    "03022025c": "मोहात्सन्नश्च कौन्तेय रथोपस्थ उपाविशम्\n",
    "03022026a": "ततो हाहाकृतं सर्वं सैन्यं मे गतचेतनम्\n",
    "03022026c": "मां दृष्ट्वा रथनीडस्थं गतासुमिव भारत\n",
    "03022027a": "प्रसार्य बाहू पततः प्रसार्य चरणावपि\n",
    "03022027c": "रूपं पितुरपश्यं तच्छकुनेः पततो यथा\n",
    "03022028a": "तं पतन्तं महाबाहो शूलपट्टिशपाणयः\n",
    "03022028c": "अभिघ्नन्तो भृशं वीरा मम चेतो व्यकम्पयन्\n",
    "03022029a": "ततो मुहूर्तात्प्रतिलभ्य संज्ञा;महं तदा वीर महाविमर्दे\n",
    "03022029c": "न तत्र सौभं न रिपुं न शाल्वं; पश्यामि वृद्धं पितरं न चापि\n",
    "03022030a": "ततो ममासीन्मनसि मायेयमिति निश्चितम्\n",
    "03022030c": "प्रबुद्धोऽस्मि ततो भूयः शतशो विकिरञ्शरान्\n",
    "03023001": "वासुदेव उवाच\n",
    "03023001a": "ततोऽहं भरतश्रेष्ठ प्रगृह्य रुचिरं धनुः\n",
    "03023001c": "शरैरपातयं सौभाच्छिरांसि विबुधद्विषाम्\n",
    "03023002a": "शरांश्चाशीविषाकारानूर्ध्वगांस्तिग्मतेजसः\n",
    "03023002c": "अप्रैषं शाल्वराजाय शार्ङ्गमुक्तान्सुवाससः\n",
    "03023003a": "ततो नादृश्यत तदा सौभं कुरुकुलोद्वह\n",
    "03023003c": "अन्तर्हितं माययाभूत्ततोऽहं विस्मितोऽभवम्\n",
    "03023004a": "अथ दानवसंघास्ते विकृताननमूर्धजाः\n",
    "03023004c": "उदक्रोशन्महाराज विष्ठिते मयि भारत\n",
    "03023005a": "ततोऽस्त्रं शब्दसाहं वै त्वरमाणो महाहवे\n",
    "03023005c": "अयोजयं तद्वधाय ततः शब्द उपारमत्\n",
    "03023006a": "हतास्ते दानवाः सर्वे यैः स शब्द उदीरितः\n",
    "03023006c": "शरैरादित्यसंकाशैर्ज्वलितैः शब्दसाधनैः\n",
    "03023007a": "तस्मिन्नुपरते शब्दे पुनरेवान्यतोऽभवत्\n",
    "03023007c": "शब्दोऽपरो महाराज तत्रापि प्राहरं शरान्\n",
    "03023008a": "एवं दश दिशः सर्वास्तिर्यगूर्ध्वं च भारत\n",
    "03023008c": "नादयामासुरसुरास्ते चापि निहता मया\n",
    "03023009a": "ततः प्राग्ज्योतिषं गत्वा पुनरेव व्यदृश्यत\n",
    "03023009c": "सौभं कामगमं वीर मोहयन्मम चक्षुषी\n",
    "03023010a": "ततो लोकान्तकरणो दानवो वानराकृतिः\n",
    "03023010c": "शिलावर्षेण सहसा महता मां समावृणोत्\n",
    "03023011a": "सोऽहं पर्वतवर्षेण वध्यमानः समन्ततः\n",
    "03023011c": "वल्मीक इव राजेन्द्र पर्वतोपचितोऽभवम्\n",
    "03023012a": "ततोऽहं पर्वतचितः सहयः सहसारथिः\n",
    "03023012c": "अप्रख्यातिमियां राजन्सध्वजः पर्वतैश्चितः\n",
    "03023013a": "ततो वृष्णिप्रवीरा ये ममासन्सैनिकास्तदा\n",
    "03023013c": "ते भयार्ता दिशः सर्वाः सहसा विप्रदुद्रुवुः\n",
    "03023014a": "ततो हाहाकृतं सर्वमभूत्किल विशां पते\n",
    "03023014c": "द्यौश्च भूमिश्च खं चैवादृश्यमाने तथा मयि\n",
    "03023015a": "ततो विषण्णमनसो मम राजन्सुहृज्जनाः\n",
    "03023015c": "रुरुदुश्चुक्रुशुश्चैव दुःखशोकसमन्विताः\n",
    "03023016a": "द्विषतां च प्रहर्षोऽभूदार्तिश्चाद्विषतामपि\n",
    "03023016c": "एवं विजितवान्वीर पश्चादश्रौषमच्युत\n",
    "03023017a": "ततोऽहमस्त्रं दयितं सर्वपाषाणभेदनम्\n",
    "03023017c": "वज्रमुद्यम्य तान्सर्वान्पर्वतान्समशातयम्\n",
    "03023018a": "ततः पर्वतभारार्ता मन्दप्राणविचेष्टिताः\n",
    "03023018c": "हया मम महाराज वेपमाना इवाभवन्\n",
    "03023019a": "मेघजालमिवाकाशे विदार्याभ्युदितं रविम्\n",
    "03023019c": "दृष्ट्वा मां बान्धवाः सर्वे हर्षमाहारयन्पुनः\n",
    "03023020a": "ततो मामब्रवीत्सूतः प्राञ्जलिः प्रणतो नृप\n",
    "03023020c": "साधु संपश्य वार्ष्णेय शाल्वं सौभपतिं स्थितम्\n",
    "03023021a": "अलं कृष्णावमन्यैनं साधु यत्नं समाचर\n",
    "03023021c": "मार्दवं सखितां चैव शाल्वादद्य व्यपाहर\n",
    "03023022a": "जहि शाल्वं महाबाहो मैनं जीवय केशव\n",
    "03023022c": "सर्वैः पराक्रमैर्वीर वध्यः शत्रुरमित्रहन्\n",
    "03023023a": "न शत्रुरवमन्तव्यो दुर्बलोऽपि बलीयसा\n",
    "03023023c": "योऽपि स्यात्पीठगः कश्चित्किं पुनः समरे स्थितः\n",
    "03023024a": "स त्वं पुरुषशार्दूल सर्वयत्नैरिमं प्रभो\n",
    "03023024c": "जहि वृष्णिकुलश्रेष्ठ मा त्वां कालोऽत्यगात्पुनः\n",
    "03023025a": "नैष मार्दवसाध्यो वै मतो नापि सखा तव\n",
    "03023025c": "येन त्वं योधितो वीर द्वारका चावमर्दिता\n",
    "03023026a": "एवमादि तु कौन्तेय श्रुत्वाहं सारथेर्वचः\n",
    "03023026c": "तत्त्वमेतदिति ज्ञात्वा युद्धे मतिमधारयम्\n",
    "03023027a": "वधाय शाल्वराजस्य सौभस्य च निपातने\n",
    "03023027c": "दारुकं चाब्रुवं वीर मुहूर्तं स्थीयतामिति\n",
    "03023028a": "ततोऽप्रतिहतं दिव्यमभेद्यमतिवीर्यवत्\n",
    "03023028c": "आग्नेयमस्त्रं दयितं सर्वसाहं महाप्रभम्\n",
    "03023029a": "यक्षाणां राक्षसानां च दानवानां च संयुगे\n",
    "03023029c": "राज्ञां च प्रतिलोमानां भस्मान्तकरणं महत्\n",
    "03023030a": "क्षुरान्तममलं चक्रं कालान्तकयमोपमम्\n",
    "03023030c": "अभिमन्त्र्याहमतुलं द्विषतां च निबर्हणम्\n",
    "03023031a": "जहि सौभं स्ववीर्येण ये चात्र रिपवो मम\n",
    "03023031c": "इत्युक्त्वा भुजवीर्येण तस्मै प्राहिणवं रुषा\n",
    "03023032a": "रूपं सुदर्शनस्यासीदाकाशे पततस्तदा\n",
    "03023032c": "द्वितीयस्येव सूर्यस्य युगान्ते परिविष्यतः\n",
    "03023033a": "तत्समासाद्य नगरं सौभं व्यपगतत्विषम्\n",
    "03023033c": "मध्येन पाटयामास क्रकचो दार्विवोच्छ्रितम्\n",
    "03023034a": "द्विधा कृतं ततः सौभं सुदर्शनबलाद्धतम्\n",
    "03023034c": "महेश्वरशरोद्धूतं पपात त्रिपुरं यथा\n",
    "03023035a": "तस्मिन्निपतिते सौभे चक्रमागात्करं मम\n",
    "03023035c": "पुनश्चोद्धूय वेगेन शाल्वायेत्यहमब्रुवम्\n",
    "03023036a": "ततः शाल्वं गदां गुर्वीमाविध्यन्तं महाहवे\n",
    "03023036c": "द्विधा चकार सहसा प्रजज्वाल च तेजसा\n",
    "03023037a": "तस्मिन्निपतिते वीरे दानवास्त्रस्तचेतसः\n",
    "03023037c": "हाहाभूता दिशो जग्मुरर्दिता मम सायकैः\n",
    "03023038a": "ततोऽहं समवस्थाप्य रथं सौभसमीपतः\n",
    "03023038c": "शङ्खं प्रध्माप्य हर्षेण सुहृदः पर्यहर्षयम्\n",
    "03023039a": "तन्मेरुशिखराकारं विध्वस्ताट्टालगोपुरम्\n",
    "03023039c": "दह्यमानमभिप्रेक्ष्य स्त्रियस्ताः संप्रदुद्रुवुः\n",
    "03023040a": "एवं निहत्य समरे शाल्वं सौभं निपात्य च\n",
    "03023040c": "आनर्तान्पुनरागम्य सुहृदां प्रीतिमावहम्\n",
    "03023041a": "एतस्मात्कारणाद्राजन्नागमं नागसाह्वयम्\n",
    "03023041c": "यद्यगां परवीरघ्न न हि जीवेत्सुयोधनः\n",
    "03023042": "वैशंपायन उवाच\n",
    "03023042a": "एवमुक्त्वा महाबाहुः कौरवं पुरुषोत्तमः\n",
    "03023042c": "आमन्त्र्य प्रययौ धीमान्पाण्डवान्मधुसूदनः\n",
    "03023043a": "अभिवाद्य महाबाहुर्धर्मराजं युधिष्ठिरम्\n",
    "03023043c": "राज्ञा मूर्धन्युपाघ्रातो भीमेन च महाभुजः\n",
    "03023044a": "सुभद्रामभिमन्युं च रथमारोप्य काञ्चनम्\n",
    "03023044c": "आरुरोह रथं कृष्णः पाण्डवैरभिपूजितः\n",
    "03023045a": "सैन्यसुग्रीवयुक्तेन रथेनादित्यवर्चसा\n",
    "03023045c": "द्वारकां प्रययौ कृष्णः समाश्वास्य युधिष्ठिरम्\n",
    "03023046a": "ततः प्रयाते दाशार्हे धृष्टद्युम्नोऽपि पार्षतः\n",
    "03023046c": "द्रौपदेयानुपादाय प्रययौ स्वपुरं तदा\n",
    "03023047a": "धृष्टकेतुः स्वसारं च समादायाथ चेदिराट्\n",
    "03023047c": "जगाम पाण्डवान्दृष्ट्वा रम्यां शुक्तिमतीं पुरीम्\n",
    "03023048a": "केकयाश्चाप्यनुज्ञाताः कौन्तेयेनामितौजसा\n",
    "03023048c": "आमन्त्र्य पाण्डवान्सर्वान्प्रययुस्तेऽपि भारत\n",
    "03023049a": "ब्राह्मणाश्च विशश्चैव तथा विषयवासिनः\n",
    "03023049c": "विसृज्यमानाः सुभृशं न त्यजन्ति स्म पाण्डवान्\n",
    "03023050a": "समवायः स राजेन्द्र सुमहाद्भुतदर्शनः\n",
    "03023050c": "आसीन्महात्मनां तेषां काम्यके भरतर्षभ\n",
    "03023051a": "युधिष्ठिरस्तु विप्रांस्ताननुमान्य महामनाः\n",
    "03023051c": "शशास पुरुषान्काले रथान्योजयतेति ह\n",
    "03024001": "वैशंपायन उवाच\n",
    "03024001a": "तस्मिन्दशार्हाधिपतौ प्रयाते; युधिष्ठिरो भीमसेनार्जुनौ च\n",
    "03024001c": "यमौ च कृष्णा च पुरोहितश्च; रथान्महार्हान्परमाश्वयुक्तान्\n",
    "03024002a": "आस्थाय वीराः सहिता वनाय; प्रतस्थिरे भूतपतिप्रकाशाः\n",
    "03024002c": "हिरण्यनिष्कान्वसनानि गाश्च; प्रदाय शिक्षाक्षरमन्त्रविद्भ्यः\n",
    "03024003a": "प्रेष्याः पुरो विंशतिरात्तशस्त्रा; धनूंषि वर्माणि शरांश्च पीतान्\n",
    "03024003c": "मौर्वीश्च यन्त्राणि च सायकांश्च; सर्वे समादाय जघन्यमीयुः\n",
    "03024004a": "ततस्तु वासांसि च राजपुत्र्या; धात्र्यश्च दास्यश्च विभूषणं च\n",
    "03024004c": "तदिन्द्रसेनस्त्वरितं प्रगृह्य; जघन्यमेवोपययौ रथेन\n",
    "03024005a": "ततः कुरुश्रेष्ठमुपेत्य पौराः; प्रदक्षिणं चक्रुरदीनसत्त्वाः\n",
    "03024005c": "तं ब्राह्मणाश्चाभ्यवदन्प्रसन्ना; मुख्याश्च सर्वे कुरुजाङ्गलानाम्\n",
    "03024006a": "स चापि तानभ्यवदत्प्रसन्नः; सहैव तैर्भ्रातृभिर्धर्मराजः\n",
    "03024006c": "तस्थौ च तत्राधिपतिर्महात्मा; दृष्ट्वा जनौघं कुरुजाङ्गलानाम्\n",
    "03024007a": "पितेव पुत्रेषु स तेषु भावं; चक्रे कुरूणामृषभो महात्मा\n",
    "03024007c": "ते चापि तस्मिन्भरतप्रबर्हे; तदा बभूवुः पितरीव पुत्राः\n",
    "03024008a": "ततः समासाद्य महाजनौघाः; कुरुप्रवीरं परिवार्य तस्थुः\n",
    "03024008c": "हा नाथ हा धर्म इति ब्रुवन्तो; ह्रिया च सर्वेऽश्रुमुखा बभूवुः\n",
    "03024009a": "वरः कुरूणामधिपः प्रजानां; पितेव पुत्रानपहाय चास्मान्\n",
    "03024009c": "पौरानिमाञ्जानपदांश्च सर्वा;न्हित्वा प्रयातः क्व नु धर्मराजः\n",
    "03024010a": "धिग्धार्तराष्ट्रं सुनृशंसबुद्धिं; ससौबलं पापमतिं च कर्णम्\n",
    "03024010c": "अनर्थमिच्छन्ति नरेन्द्र पापा; ये धर्मनित्यस्य सतस्तवोग्राः\n",
    "03024011a": "स्वयं निवेश्याप्रतिमं महात्मा; पुरं महद्देवपुरप्रकाशम्\n",
    "03024011c": "शतक्रतुप्रस्थममोघकर्मा; हित्वा प्रयातः क्व नु धर्मराजः\n",
    "03024012a": "चकार यामप्रतिमां महात्मा; सभां मयो देवसभाप्रकाशाम्\n",
    "03024012c": "तां देवगुप्तामिव देवमायां; हित्वा प्रयातः क्व नु धर्मराजः\n",
    "03024013a": "तान्धर्मकामार्थविदुत्तमौजा; बीभत्सुरुच्चैः सहितानुवाच\n",
    "03024013c": "आदास्यते वासमिमं निरुष्य; वनेषु राजा द्विषतां यशांसि\n",
    "03024014a": "द्विजातिमुख्याः सहिताः पृथक्च; भवद्भिरासाद्य तपस्विनश्च\n",
    "03024014c": "प्रसाद्य धर्मार्थविदश्च वाच्या; यथार्थसिद्धिः परमा भवेन्नः\n",
    "03024015a": "इत्येवमुक्ते वचनेऽर्जुनेन; ते ब्राह्मणाः सर्ववर्णाश्च राजन्\n",
    "03024015c": "मुदाभ्यनन्दन्सहिताश्च चक्रुः; प्रदक्षिणं धर्मभृतां वरिष्ठम्\n",
    "03024016a": "आमन्त्र्य पार्थं च वृकोदरं च; धनंजयं याज्ञसेनीं यमौ च\n",
    "03024016c": "प्रतस्थिरे राष्ट्रमपेतहर्षा; युधिष्ठिरेणानुमता यथास्वम्\n",
    "03025001": "वैशंपायन उवाच\n",
    "03025001a": "ततस्तेषु प्रयातेषु कौन्तेयः सत्यसंगरः\n",
    "03025001c": "अभ्यभाषत धर्मात्मा भ्रातॄन्सर्वान्युधिष्ठिरः\n",
    "03025002a": "द्वादशेमाः समास्माभिर्वस्तव्यं निर्जने वने\n",
    "03025002c": "समीक्षध्वं महारण्ये देशं बहुमृगद्विजम्\n",
    "03025003a": "बहुपुष्पफलं रम्यं शिवं पुण्यजनोचितम्\n",
    "03025003c": "यत्रेमाः शरदः सर्वाः सुखं प्रतिवसेमहि\n",
    "03025004a": "एवमुक्ते प्रत्युवाच धर्मराजं धनंजयः\n",
    "03025004c": "गुरुवन्मानवगुरुं मानयित्वा मनस्विनम्\n",
    "03025005": "अर्जुन उवाच\n",
    "03025005a": "भवानेव महर्षीणां वृद्धानां पर्युपासिता\n",
    "03025005c": "अज्ञातं मानुषे लोके भवतो नास्ति किंचन\n",
    "03025006a": "त्वया ह्युपासिता नित्यं ब्राह्मणा भरतर्षभ\n",
    "03025006c": "द्वैपायनप्रभृतयो नारदश्च महातपाः\n",
    "03025007a": "यः सर्वलोकद्वाराणि नित्यं संचरते वशी\n",
    "03025007c": "देवलोकाद्ब्रह्मलोकं गन्धर्वाप्सरसामपि\n",
    "03025008a": "सर्वा गतीर्विजानासि ब्राह्मणानां न संशयः\n",
    "03025008c": "प्रभावांश्चैव वेत्थ त्वं सर्वेषामेव पार्थिव\n",
    "03025009a": "त्वमेव राजञ्जानासि श्रेयःकारणमेव च\n",
    "03025009c": "यत्रेच्छसि महाराज निवासं तत्र कुर्महे\n",
    "03025010a": "इदं द्वैतवनं नाम सरः पुण्यजनोचितम्\n",
    "03025010c": "बहुपुष्पफलं रम्यं नानाद्विजनिषेवितम्\n",
    "03025011a": "अत्रेमा द्वादश समा विहरेमेति रोचये\n",
    "03025011c": "यदि तेऽनुमतं राजन्किं वान्यन्मन्यते भवान्\n",
    "03025012": "युधिष्ठिर उवाच\n",
    "03025012a": "ममाप्येतन्मतं पार्थ त्वया यत्समुदाहृतम्\n",
    "03025012c": "गच्छाम पुण्यं विख्यातं महद्द्वैतवनं सरः\n",
    "03025013": "वैशंपायन उवाच\n",
    "03025013a": "ततस्ते प्रययुः सर्वे पाण्डवा धर्मचारिणः\n",
    "03025013c": "ब्राह्मणैर्बहुभिः सार्धं पुण्यं द्वैतवनं सरः\n",
    "03025014a": "ब्राह्मणाः साग्निहोत्राश्च तथैव च निरग्नयः\n",
    "03025014c": "स्वाध्यायिनो भिक्षवश्च सजपा वनवासिनः\n",
    "03025015a": "बहवो ब्राह्मणास्तत्र परिवव्रुर्युधिष्ठिरम्\n",
    "03025015c": "तपस्विनः सत्यशीलाः शतशः संशितव्रताः\n",
    "03025016a": "ते यात्वा पाण्डवास्तत्र बहुभिर्ब्राह्मणैः सह\n",
    "03025016c": "पुण्यं द्वैतवनं रम्यं विविशुर्भरतर्षभाः\n",
    "03025017a": "तच्छालतालाम्रमधूकनीप; कदम्बसर्जार्जुनकर्णिकारैः\n",
    "03025017c": "तपात्यये पुष्पधरैरुपेतं; महावनं राष्ट्रपतिर्ददर्श\n",
    "03025018a": "महाद्रुमाणां शिखरेषु तस्थु;र्मनोरमां वाचमुदीरयन्तः\n",
    "03025018c": "मयूरदात्यूहचकोरसंघा;स्तस्मिन्वने काननकोकिलाश्च\n",
    "03025019a": "करेणुयूथैः सह यूथपानां; मदोत्कटानामचलप्रभाणाम्\n",
    "03025019c": "महान्ति यूथानि महाद्विपानां; तस्मिन्वने राष्ट्रपतिर्ददर्श\n",
    "03025020a": "मनोरमां भोगवतीमुपेत्य; धृतात्मनां चीरजटाधराणाम्\n",
    "03025020c": "तस्मिन्वने धर्मभृतां निवासे; ददर्श सिद्धर्षिगणाननेकान्\n",
    "03025021a": "ततः स यानादवरुह्य राजा; सभ्रातृकः सजनः काननं तत्\n",
    "03025021c": "विवेश धर्मात्मवतां वरिष्ठ;स्त्रिविष्टपं शक्र इवामितौजाः\n",
    "03025022a": "तं सत्यसंधं सहिताभिपेतु;र्दिदृक्षवश्चारणसिद्धसंघाः\n",
    "03025022c": "वनौकसश्चापि नरेन्द्रसिंहं; मनस्विनं संपरिवार्य तस्थुः\n",
    "03025023a": "स तत्र सिद्धानभिवाद्य सर्वा;न्प्रत्यर्चितो राजवद्देववच्च\n",
    "03025023c": "विवेश सर्वैः सहितो द्विजाग्र्यैः; कृताञ्जलिर्धर्मभृतां वरिष्ठः\n",
    "03025024a": "स पुण्यशीलः पितृवन्महात्मा; तपस्विभिर्धर्मपरैरुपेत्य\n",
    "03025024c": "प्रत्यर्चितः पुष्पधरस्य मूले; महाद्रुमस्योपविवेश राजा\n",
    "03025025a": "भीमश्च कृष्णा च धनंजयश्च; यमौ च ते चानुचरा नरेन्द्रम्\n",
    "03025025c": "विमुच्य वाहानवरुह्य सर्वे; तत्रोपतस्थुर्भरतप्रबर्हाः\n",
    "03025026a": "लतावतानावनतः स पाण्डवै;र्महाद्रुमः पञ्चभिरुग्रधन्विभिः\n",
    "03025026c": "बभौ निवासोपगतैर्महात्मभि;र्महागिरिर्वारणयूथपैरिव\n",
    "03026001": "वैशंपायन उवाच\n",
    "03026001a": "तत्काननं प्राप्य नरेन्द्रपुत्राः; सुखोचिता वासमुपेत्य कृच्छ्रम्\n",
    "03026001c": "विजह्रुरिन्द्रप्रतिमाः शिवेषु; सरस्वतीशालवनेषु तेषु\n",
    "03026002a": "यतींश्च सर्वान्स मुनींश्च राजा; तस्मिन्वने मूलफलैरुदग्रैः\n",
    "03026002c": "द्विजातिमुख्यानृषभः कुरूणां; संतर्पयामास महानुभावः\n",
    "03026003a": "इष्टीश्च पित्र्याणि तथाग्रियाणि; महावने वसतां पाण्डवानाम्\n",
    "03026003c": "पुरोहितः सर्वसमृद्धतेजा;श्चकार धौम्यः पितृवत्कुरूणाम्\n",
    "03026004a": "अपेत्य राष्ट्राद्वसतां तु तेषा;मृषिः पुराणोऽतिथिराजगाम\n",
    "03026004c": "तमाश्रमं तीव्रसमृद्धतेजा; मार्कण्डेयः श्रीमतां पाण्डवानाम्\n",
    "03026005a": "स सर्वविद्द्रौपदीं प्रेक्ष्य कृष्णां; युधिष्ठिरं भीमसेनार्जुनौ च\n",
    "03026005c": "संस्मृत्य रामं मनसा महात्मा; तपस्विमध्येऽस्मयतामितौजाः\n",
    "03026006a": "तं धर्मराजो विमना इवाब्रवी;त्सर्वे ह्रिया सन्ति तपस्विनोऽमी\n",
    "03026006c": "भवानिदं किं स्मयतीव हृष्ट;स्तपस्विनां पश्यतां मामुदीक्ष्य\n",
    "03026007": "मार्कण्डेय उवाच\n",
    "03026007a": "न तात हृष्यामि न च स्मयामि; प्रहर्षजो मां भजते न दर्पः\n",
    "03026007c": "तवापदं त्वद्य समीक्ष्य रामं; सत्यव्रतं दाशरथिं स्मरामि\n",
    "03026008a": "स चापि राजा सह लक्ष्मणेन; वने निवासं पितुरेव शासनात्\n",
    "03026008c": "धन्वी चरन्पार्थ पुरा मयैव; दृष्टो गिरेरृष्यमूकस्य सानौ\n",
    "03026009a": "सहस्रनेत्रप्रतिमो महात्मा; मयस्य जेत नमुचेश्च हन्ता\n",
    "03026009c": "पितुर्निदेशादनघः स्वधर्मं; वने वासं दाशरथिश्चकार\n",
    "03026010a": "स चापि शक्रस्य समप्रभावो; महानुभावः समरेष्वजेयः\n",
    "03026010c": "विहाय भोगानचरद्वनेषु; नेशे बलस्येति चरेदधर्मम्\n",
    "03026011a": "नृपाश्च नाभागभगीरथादयो; महीमिमां सागरान्तां विजित्य\n",
    "03026011c": "सत्येन तेऽप्यजयंस्तात लोका;न्नेशे बलस्येति चरेदधर्मम्\n",
    "03026012a": "अलर्कमाहुर्नरवर्य सन्तं; सत्यव्रतं काशिकरूषराजम्\n",
    "03026012c": "विहाय राष्ट्राणि वसूनि चैव; नेशे बलस्येति चरेदधर्मम्\n",
    "03026013a": "धात्रा विधिर्यो विहितः पुराण;स्तं पूजयन्तो नरवर्य सन्तः\n",
    "03026013c": "सप्तर्षयः पार्थ दिवि प्रभान्ति; नेशे बलस्येति चरेदधर्मम्\n",
    "03026014a": "महाबलान्पर्वतकूटमात्रा;न्विषाणिनः पश्य गजान्नरेन्द्र\n",
    "03026014c": "स्थितान्निदेशे नरवर्य धातु;र्नेशे बलस्येति चरेदधर्मम्\n",
    "03026015a": "सर्वाणि भूतानि नरेन्द्र पश्य; यथा यथावद्विहितं विधात्रा\n",
    "03026015c": "स्वयोनितस्तत्कुरुते प्रभावा;न्नेशे बलस्येति चरेदधर्मम्\n",
    "03026016a": "सत्येन धर्मेण यथार्हवृत्त्या; ह्रिया तथा सर्वभूतान्यतीत्य\n",
    "03026016c": "यशश्च तेजश्च तवापि दीप्तं; विभावसोर्भास्करस्येव पार्थ\n",
    "03026017a": "यथाप्रतिज्ञं च महानुभाव; कृच्छ्रं वने वासमिमं निरुष्य\n",
    "03026017c": "ततः श्रियं तेजसा स्वेन दीप्ता;मादास्यसे पार्थिव कौरवेभ्यः\n",
    "03026018": "वैशंपायन उवाच\n",
    "03026018a": "तमेवमुक्त्वा वचनं महर्षि;स्तपस्विमध्ये सहितं सुहृद्भिः\n",
    "03026018c": "आमन्त्र्य धौम्यं सहितांश्च पार्थां;स्ततः प्रतस्थे दिशमुत्तरां सः\n",
    "03027001": "वैशंपायन उवाच\n",
    "03027001a": "वसत्स्वथ द्वैतवने पाण्डवेषु महात्मसु\n",
    "03027001c": "अनुकीर्णं महारण्यं ब्राह्मणैः समपद्यत\n",
    "03027002a": "ईर्यमाणेन सततं ब्रह्मघोषेण सर्वतः\n",
    "03027002c": "ब्रह्मलोकसमं पुण्यमासीद्द्वैतवनं सरः\n",
    "03027003a": "यजुषामृचां च साम्नां च गद्यानां चैव सर्वशः\n",
    "03027003c": "आसीदुच्चार्यमाणानां निस्वनो हृदयंगमः\n",
    "03027004a": "ज्याघोषः पाण्डवेयानां ब्रह्मघोषश्च धीमताम्\n",
    "03027004c": "संसृष्टं ब्रह्मणा क्षत्रं भूय एव व्यरोचत\n",
    "03027005a": "अथाब्रवीद्बको दाल्भ्यो धर्मराजं युधिष्ठिरम्\n",
    "03027005c": "संध्यां कौन्तेयमासीनमृषिभिः परिवारितम्\n",
    "03027006a": "पश्य द्वैतवने पार्थ ब्राह्मणानां तपस्विनाम्\n",
    "03027006c": "होमवेलां कुरुश्रेष्ठ संप्रज्वलितपावकाम्\n",
    "03027007a": "चरन्ति धर्मं पुण्येऽस्मिंस्त्वया गुप्ता धृतव्रताः\n",
    "03027007c": "भृगवोऽङ्गिरसश्चैव वासिष्ठाः काश्यपैः सह\n",
    "03027008a": "आगस्त्याश्च महाभागा आत्रेयाश्चोत्तमव्रताः\n",
    "03027008c": "सर्वस्य जगतः श्रेष्ठा ब्राह्मणाः संगतास्त्वया\n",
    "03027009a": "इदं तु वचनं पार्थ शृण्वेकाग्रमना मम\n",
    "03027009c": "भ्रातृभिः सह कौन्तेय यत्त्वां वक्ष्यामि कौरव\n",
    "03027010a": "ब्रह्म क्षत्रेण संसृष्टं क्षत्रं च ब्रह्मणा सह\n",
    "03027010c": "उदीर्णौ दहतः शत्रून्वनानीवाग्निमारुतौ\n",
    "03027011a": "नाब्राह्मणस्तात चिरं बुभूषे;दिच्छन्निमं लोकममुं च जेतुम्\n",
    "03027011c": "विनीतधर्मार्थमपेतमोहं; लब्ध्वा द्विजं नुदति नृपः सपत्नान्\n",
    "03027012a": "चरन्नैःश्रेयसं धर्मं प्रजापालनकारितम्\n",
    "03027012c": "नाध्यगच्छद्बलिर्लोके तीर्थमन्यत्र वै द्विजात्\n",
    "03027013a": "अनूनमासीदसुरस्य कामै;र्वैरोचनेः श्रीरपि चाक्षयासीत्\n",
    "03027013c": "लब्ध्वा महीं ब्राह्मणसंप्रयोगा;त्तेष्वाचरन्दुष्टमतो व्यनश्यत्\n",
    "03027014a": "नाब्राह्मणं भूमिरियं सभूति;र्वर्णं द्वितीयं भजते चिराय\n",
    "03027014c": "समुद्रनेमिर्नमते तु तस्मै; यं ब्राह्मणः शास्ति नयैर्विनीतः\n",
    "03027015a": "कुञ्जरस्येव संग्रामेऽपरिगृह्याङ्कुशग्रहम्\n",
    "03027015c": "ब्राह्मणैर्विप्रहीणस्य क्षत्रस्य क्षीयते बलम्\n",
    "03027016a": "ब्रह्मण्यनुपमा दृष्टिः क्षात्रमप्रतिमं बलम्\n",
    "03027016c": "तौ यदा चरतः सार्धमथ लोकः प्रसीदति\n",
    "03027017a": "यथा हि सुमहानग्निः कक्षं दहति सानिलः\n",
    "03027017c": "तथा दहति राजन्यो ब्राह्मणेन समं रिपून्\n",
    "03027018a": "ब्राह्मणेभ्योऽथ मेधावी बुद्धिपर्येषणं चरेत्\n",
    "03027018c": "अलब्धस्य च लाभाय लब्धस्य च विवृद्धये\n",
    "03027019a": "अलब्धलाभाय च लब्धवृद्धये; यथार्हतीर्थप्रतिपादनाय\n",
    "03027019c": "यशस्विनं वेदविदं विपश्चितं; बहुश्रुतं ब्राह्मणमेव वासय\n",
    "03027020a": "ब्राह्मणेषूत्तमा वृत्तिस्तव नित्यं युधिष्ठिर\n",
    "03027020c": "तेन ते सर्वलोकेषु दीप्यते प्रथितं यशः\n",
    "03027021a": "ततस्ते ब्राह्मणाः सर्वे बकं दाल्भ्यमपूजयन्\n",
    "03027021c": "युधिष्ठिरे स्तूयमाने भूयः सुमनसोऽभवन्\n",
    "03027022a": "द्वैपायनो नारदश्च जामदग्न्यः पृथुश्रवाः\n",
    "03027022c": "इन्द्रद्युम्नो भालुकिश्च कृतचेताः सहस्रपात्\n",
    "03027023a": "कर्णश्रवाश्च मुञ्जश्च लवणाश्वश्च काश्यपः\n",
    "03027023c": "हारीतः स्थूणकर्णश्च अग्निवेश्योऽथ शौनकः\n",
    "03027024a": "ऋतवाक्च सुवाक्चैव बृहदश्व ऋतावसुः\n",
    "03027024c": "ऊर्ध्वरेता वृषामित्रः सुहोत्रो होत्रवाहनः\n",
    "03027025a": "एते चान्ये च बहवो ब्राह्मणाः संशितव्रताः\n",
    "03027025c": "अजातशत्रुमानर्चुः पुरंदरमिवर्षयः\n",
    "03028001": "वैशंपायन उवाच\n",
    "03028001a": "ततो वनगताः पार्थाः सायाह्ने सह कृष्णया\n",
    "03028001c": "उपविष्टाः कथाश्चक्रुर्दुःखशोकपरायणाः\n",
    "03028002a": "प्रिया च दर्शनीया च पण्डिता च पतिव्रता\n",
    "03028002c": "ततः कृष्णा धर्मराजमिदं वचनमब्रवीत्\n",
    "03028003a": "न नूनं तस्य पापस्य दुःखमस्मासु किंचन\n",
    "03028003c": "विद्यते धार्तराष्ट्रस्य नृशंसस्य दुरात्मनः\n",
    "03028004a": "यस्त्वां राजन्मया सार्धमजिनैः प्रतिवासितम्\n",
    "03028004c": "भ्रातृभिश्च तथा सर्वैर्नाभ्यभाषत किंचन\n",
    "03028004e": "वनं प्रस्थाप्य दुष्टात्मा नान्वतप्यत दुर्मतिः\n",
    "03028005a": "आयसं हृदयं नूनं तस्य दुष्कृतकर्मणः\n",
    "03028005c": "यस्त्वां धर्मपरं श्रेष्ठं रूक्षाण्यश्रावयत्तदा\n",
    "03028006a": "सुखोचितमदुःखार्हं दुरात्मा ससुहृद्गणः\n",
    "03028006c": "ईदृशं दुःखमानीय मोदते पापपूरुषः\n",
    "03028007a": "चतुर्णामेव पापानामश्रु वै नापतत्तदा\n",
    "03028007c": "त्वयि भारत निष्क्रान्ते वनायाजिनवाससि\n",
    "03028008a": "दुर्योधनस्य कर्णस्य शकुनेश्च दुरात्मनः\n",
    "03028008c": "दुर्भ्रातुस्तस्य चोग्रस्य तथा दुःशासनस्य च\n",
    "03028009a": "इतरेषां तु सर्वेषां कुरूणां कुरुसत्तम\n",
    "03028009c": "दुःखेनाभिपरीतानां नेत्रेभ्यः प्रापतज्जलम्\n",
    "03028010a": "इदं च शयनं दृष्ट्वा यच्चासीत्ते पुरातनम्\n",
    "03028010c": "शोचामि त्वां महाराज दुःखानर्हं सुखोचितम्\n",
    "03028011a": "दान्तं यच्च सभामध्ये आसनं रत्नभूषितम्\n",
    "03028011c": "दृष्ट्वा कुशबृसीं चेमां शोको मां रुन्धयत्ययम्\n",
    "03028012a": "यदपश्यं सभायां त्वां राजभिः परिवारितम्\n",
    "03028012c": "तच्च राजन्नपश्यन्त्याः का शान्तिर्हृदयस्य मे\n",
    "03028013a": "या त्वाहं चन्दनादिग्धमपश्यं सूर्यवर्चसम्\n",
    "03028013c": "सा त्वा पङ्कमलादिग्धं दृष्ट्वा मुह्यामि भारत\n",
    "03028014a": "या वै त्वा कौशिकैर्वस्त्रैः शुभ्रैर्बहुधनैः पुरा\n",
    "03028014c": "दृष्टवत्यस्मि राजेन्द्र सा त्वां पश्यामि चीरिणम्\n",
    "03028015a": "यच्च तद्रुक्मपात्रीभिर्ब्राह्मणेभ्यः सहस्रशः\n",
    "03028015c": "ह्रियते ते गृहादन्नं संस्कृतं सार्वकामिकम्\n",
    "03028016a": "यतीनामगृहाणां ते तथैव गृहमेधिनाम्\n",
    "03028016c": "दीयते भोजनं राजन्नतीव गुणवत्प्रभो\n",
    "03028016e": "तच्च राजन्नपश्यन्त्याः का शान्तिर्हृदयस्य मे\n",
    "03028017a": "यांस्ते भ्रातॄन्महाराज युवानो मृष्टकुण्डलाः\n",
    "03028017c": "अभोजयन्त मृष्टान्नैः सूदाः परमसंस्कृतैः\n",
    "03028018a": "सर्वांस्तानद्य पश्यामि वने वन्येन जीवतः\n",
    "03028018c": "अदुःखार्हान्मनुष्येन्द्र नोपशाम्यति मे मनः\n",
    "03028019a": "भीमसेनमिमं चापि दुःखितं वनवासिनम्\n",
    "03028019c": "ध्यायन्तं किं न मन्युस्ते प्राप्ते काले विवर्धते\n",
    "03028020a": "भीमसेनं हि कर्माणि स्वयं कुर्वाणमच्युत\n",
    "03028020c": "सुखार्हं दुःखितं दृष्ट्वा कस्मान्मन्युर्न वर्धते\n",
    "03028021a": "सत्कृतं विविधैर्यानैर्वस्त्रैरुच्चावचैस्तथा\n",
    "03028021c": "तं ते वनगतं दृष्ट्वा कस्मान्मन्युर्न वर्धते\n",
    "03028022a": "कुरूनपि हि यः सर्वान्हन्तुमुत्सहते प्रभुः\n",
    "03028022c": "त्वत्प्रसादं प्रतीक्षंस्तु सहतेऽयं वृकोदरः\n",
    "03028023a": "योऽर्जुनेनार्जुनस्तुल्यो द्विबाहुर्बहुबाहुना\n",
    "03028023c": "शरातिसर्गे शीघ्रत्वात्कालान्तकयमोपमः\n",
    "03028024a": "यस्य शस्त्रप्रतापेन प्रणताः सर्वपार्थिवाः\n",
    "03028024c": "यज्ञे तव महाराज ब्राह्मणानुपतस्थिरे\n",
    "03028025a": "तमिमं पुरुषव्याघ्रं पूजितं देवदानवैः\n",
    "03028025c": "ध्यायन्तमर्जुनं दृष्ट्वा कस्मान्मन्युर्न वर्धते\n",
    "03028026a": "दृष्ट्वा वनगतं पार्थमदुःखार्हं सुखोचितम्\n",
    "03028026c": "न च ते वर्धते मन्युस्तेन मुह्यामि भारत\n",
    "03028027a": "यो देवांश्च मनुष्यांश्च सर्पांश्चैकरथोऽजयत्\n",
    "03028027c": "तं ते वनगतं दृष्ट्वा कस्मान्मन्युर्न वर्धते\n",
    "03028028a": "यो यानैरद्भुताकारैर्हयैर्नागैश्च संवृतः\n",
    "03028028c": "प्रसह्य वित्तान्यादत्त पार्थिवेभ्यः परंतपः\n",
    "03028029a": "क्षिपत्येकेन वेगेन पञ्च बाणशतानि यः\n",
    "03028029c": "तं ते वनगतं दृष्ट्वा कस्मान्मन्युर्न वर्धते\n",
    "03028030a": "श्यामं बृहन्तं तरुणं चर्मिणामुत्तमं रणे\n",
    "03028030c": "नकुलं ते वने दृष्ट्वा कस्मान्मन्युर्न वर्धते\n",
    "03028031a": "दर्शनीयं च शूरं च माद्रीपुत्रं युधिष्ठिर\n",
    "03028031c": "सहदेवं वने दृष्ट्वा कस्मान्मन्युर्न वर्धते\n",
    "03028032a": "द्रुपदस्य कुले जातां स्नुषां पाण्डोर्महात्मनः\n",
    "03028032c": "मां ते वनगतां दृष्ट्वा कस्मान्मन्युर्न वर्धते\n",
    "03028033a": "नूनं च तव नैवास्ति मन्युर्भरतसत्तम\n",
    "03028033c": "यत्ते भ्रातॄंश्च मां चैव दृष्ट्वा न व्यथते मनः\n",
    "03028034a": "न निर्मन्युः क्षत्रियोऽस्ति लोके निर्वचनं स्मृतम्\n",
    "03028034c": "तदद्य त्वयि पश्यामि क्षत्रिये विपरीतवत्\n",
    "03028035a": "यो न दर्शयते तेजः क्षत्रियः काल आगते\n",
    "03028035c": "सर्वभूतानि तं पार्थ सदा परिभवन्त्युत\n",
    "03028036a": "तत्त्वया न क्षमा कार्या शत्रून्प्रति कथंचन\n",
    "03028036c": "तेजसैव हि ते शक्या निहन्तुं नात्र संशयः\n",
    "03028037a": "तथैव यः क्षमाकाले क्षत्रियो नोपशाम्यति\n",
    "03028037c": "अप्रियः सर्वभूतानां सोऽमुत्रेह च नश्यति\n",
    "03029001": "द्रौपद्युवाच\n",
    "03029001a": "अत्राप्युदाहरन्तीममितिहासं पुरातनम्\n",
    "03029001c": "प्रह्लादस्य च संवादं बलेर्वैरोचनस्य च\n",
    "03029002a": "असुरेन्द्रं महाप्राज्ञं धर्माणामागतागमम्\n",
    "03029002c": "बलिः पप्रच्छ दैत्येन्द्रं प्रह्लादं पितरं पितुः\n",
    "03029003a": "क्षमा स्विच्छ्रेयसी तात उताहो तेज इत्युत\n",
    "03029003c": "एतन्मे संशयं तात यथावद्ब्रूहि पृच्छते\n",
    "03029004a": "श्रेयो यदत्र धर्मज्ञ ब्रूहि मे तदसंशयम्\n",
    "03029004c": "करिष्यामि हि तत्सर्वं यथावदनुशासनम्\n",
    "03029005a": "तस्मै प्रोवाच तत्सर्वमेवं पृष्टः पितामहः\n",
    "03029005c": "सर्वनिश्चयवित्प्राज्ञः संशयं परिपृच्छते\n",
    "03029006": "प्रह्लाद उवाच\n",
    "03029006a": "न श्रेयः सततं तेजो न नित्यं श्रेयसी क्षमा\n",
    "03029006c": "इति तात विजानीहि द्वयमेतदसंशयम्\n",
    "03029007a": "यो नित्यं क्षमते तात बहून्दोषान्स विन्दति\n",
    "03029007c": "भृत्याः परिभवन्त्येनमुदासीनास्तथैव च\n",
    "03029008a": "सर्वभूतानि चाप्यस्य न नमन्ते कदाचन\n",
    "03029008c": "तस्मान्नित्यं क्षमा तात पण्डितैरपवादिता\n",
    "03029009a": "अवज्ञाय हि तं भृत्या भजन्ते बहुदोषताम्\n",
    "03029009c": "आदातुं चास्य वित्तानि प्रार्थयन्तेऽल्पचेतसः\n",
    "03029010a": "यानं वस्त्राण्यलंकाराञ्शयनान्यासनानि च\n",
    "03029010c": "भोजनान्यथ पानानि सर्वोपकरणानि च\n",
    "03029011a": "आददीरन्नधिकृता यथाकाममचेतसः\n",
    "03029011c": "प्रदिष्टानि च देयानि न दद्युर्भर्तृशासनात्\n",
    "03029012a": "न चैनं भर्तृपूजाभिः पूजयन्ति कदाचन\n",
    "03029012c": "अवज्ञानं हि लोकेऽस्मिन्मरणादपि गर्हितम्\n",
    "03029013a": "क्षमिणं तादृशं तात ब्रुवन्ति कटुकान्यपि\n",
    "03029013c": "प्रेष्याः पुत्राश्च भृत्याश्च तथोदासीनवृत्तयः\n",
    "03029014a": "अप्यस्य दारानिच्छन्ति परिभूय क्षमावतः\n",
    "03029014c": "दाराश्चास्य प्रवर्तन्ते यथाकाममचेतसः\n",
    "03029015a": "तथा च नित्यमुदिता यदि स्वल्पमपीश्वरात्\n",
    "03029015c": "दण्डमर्हन्ति दुष्यन्ति दुष्टाश्चाप्यपकुर्वते\n",
    "03029016a": "एते चान्ये च बहवो नित्यं दोषाः क्षमावताम्\n",
    "03029016c": "अथ वैरोचने दोषानिमान्विद्ध्यक्षमावताम्\n",
    "03029017a": "अस्थाने यदि वा स्थाने सततं रजसावृतः\n",
    "03029017c": "क्रुद्धो दण्डान्प्रणयति विविधान्स्वेन तेजसा\n",
    "03029018a": "मित्रैः सह विरोधं च प्राप्नुते तेजसावृतः\n",
    "03029018c": "प्राप्नोति द्वेष्यतां चैव लोकात्स्वजनतस्तथा\n",
    "03029019a": "सोऽवमानादर्थहानिमुपालम्भमनादरम्\n",
    "03029019c": "संतापद्वेषलोभांश्च शत्रूंश्च लभते नरः\n",
    "03029020a": "क्रोधाद्दण्डान्मनुष्येषु विविधान्पुरुषो नयन्\n",
    "03029020c": "भ्रश्यते शीघ्रमैश्वर्यात्प्राणेभ्यः स्वजनादपि\n",
    "03029021a": "योऽपकर्तॄंश्च कर्तॄंश्च तेजसैवोपगच्छति\n",
    "03029021c": "तस्मादुद्विजते लोकः सर्पाद्वेश्मगतादिव\n",
    "03029022a": "यस्मादुद्विजते लोकः कथं तस्य भवो भवेत्\n",
    "03029022c": "अन्तरं ह्यस्य दृष्ट्वैव लोको विकुरुते ध्रुवम्\n",
    "03029022e": "तस्मान्नात्युत्सृजेत्तेजो न च नित्यं मृदुर्भवेत्\n",
    "03029023a": "काले मृदुर्यो भवति काले भवति दारुणः\n",
    "03029023c": "स वै सुखमवाप्नोति लोकेऽमुष्मिन्निहैव च\n",
    "03029024a": "क्षमाकालांस्तु वक्ष्यामि शृणु मे विस्तरेण तान्\n",
    "03029024c": "ये ते नित्यमसंत्याज्या यथा प्राहुर्मनीषिणः\n",
    "03029025a": "पूर्वोपकारी यस्तु स्यादपराधेऽगरीयसि\n",
    "03029025c": "उपकारेण तत्तस्य क्षन्तव्यमपराधिनः\n",
    "03029026a": "अबुद्धिमाश्रितानां च क्षन्तव्यमपराधिनाम्\n",
    "03029026c": "न हि सर्वत्र पाण्डित्यं सुलभं पुरुषेण वै\n",
    "03029027a": "अथ चेद्बुद्धिजं कृत्वा ब्रूयुस्ते तदबुद्धिजम्\n",
    "03029027c": "पापान्स्वल्पेऽपि तान्हन्यादपराधे तथानृजून्\n",
    "03029028a": "सर्वस्यैकोऽपराधस्ते क्षन्तव्यः प्राणिनो भवेत्\n",
    "03029028c": "द्वितीये सति वध्यस्तु स्वल्पेऽप्यपकृते भवेत्\n",
    "03029029a": "अजानता भवेत्कश्चिदपराधः कृतो यदि\n",
    "03029029c": "क्षन्तव्यमेव तस्याहुः सुपरीक्ष्य परीक्षया\n",
    "03029030a": "मृदुना मार्दवं हन्ति मृदुना हन्ति दारुणम्\n",
    "03029030c": "नासाध्यं मृदुना किंचित्तस्मात्तीक्ष्णतरो मृदुः\n",
    "03029031a": "देशकालौ तु संप्रेक्ष्य बलाबलमथात्मनः\n",
    "03029031c": "नादेशकाले किंचित्स्याद्देशः कालः प्रतीक्ष्यते\n",
    "03029031e": "तथा लोकभयाच्चैव क्षन्तव्यमपराधिनः\n",
    "03029032a": "एत एवंविधाः कालाः क्षमायाः परिकीर्तिताः\n",
    "03029032c": "अतोऽन्यथानुवर्तत्सु तेजसः काल उच्यते\n",
    "03029033": "द्रौपद्युवाच\n",
    "03029033a": "तदहं तेजसः कालं तव मन्ये नराधिप\n",
    "03029033c": "धार्तराष्ट्रेषु लुब्धेषु सततं चापकारिषु\n",
    "03029034a": "न हि कश्चित्क्षमाकालो विद्यतेऽद्य कुरून्प्रति\n",
    "03029034c": "तेजसश्चागते काले तेज उत्स्रष्टुमर्हसि\n",
    "03029035a": "मृदुर्भवत्यवज्ञातस्तीक्ष्णादुद्विजते जनः\n",
    "03029035c": "काले प्राप्ते द्वयं ह्येतद्यो वेद स महीपतिः\n",
    "03030001": "युधिष्ठिर उवाच\n",
    "03030001a": "क्रोधो हन्ता मनुष्याणां क्रोधो भावयिता पुनः\n",
    "03030001c": "इति विद्धि महाप्राज्ञे क्रोधमूलौ भवाभवौ\n",
    "03030002a": "यो हि संहरते क्रोधं भावस्तस्य सुशोभने\n",
    "03030002c": "यः पुनः पुरुषः क्रोधं नित्यं न सहते शुभे\n",
    "03030002e": "तस्याभावाय भवति क्रोधः परमदारुणः\n",
    "03030003a": "क्रोधमूलो विनाशो हि प्रजानामिह दृश्यते\n",
    "03030003c": "तत्कथं मादृशः क्रोधमुत्सृजेल्लोकनाशनम्\n",
    "03030004a": "क्रुद्धः पापं नरः कुर्यात्क्रुद्धो हन्याद्गुरूनपि\n",
    "03030004c": "क्रुद्धः परुषया वाचा श्रेयसोऽप्यवमन्यते\n",
    "03030005a": "वाच्यावाच्ये हि कुपितो न प्रजानाति कर्हिचित्\n",
    "03030005c": "नाकार्यमस्ति क्रुद्धस्य नावाच्यं विद्यते तथा\n",
    "03030006a": "हिंस्यात्क्रोधादवध्यांश्च वध्यान्संपूजयेदपि\n",
    "03030006c": "आत्मानमपि च क्रुद्धः प्रेषयेद्यमसादनम्\n",
    "03030007a": "एतान्दोषान्प्रपश्यद्भिर्जितः क्रोधो मनीषिभिः\n",
    "03030007c": "इच्छद्भिः परमं श्रेय इह चामुत्र चोत्तमम्\n",
    "03030008a": "तं क्रोधं वर्जितं धीरैः कथमस्मद्विधश्चरेत्\n",
    "03030008c": "एतद्द्रौपदि संधाय न मे मन्युः प्रवर्धते\n",
    "03030009a": "आत्मानं च परं चैव त्रायते महतो भयात्\n",
    "03030009c": "क्रुध्यन्तमप्रतिक्रुध्यन्द्वयोरेष चिकित्सकः\n",
    "03030010a": "मूढो यदि क्लिश्यमानः क्रुध्यतेऽशक्तिमान्नरः\n",
    "03030010c": "बलीयसां मनुष्याणां त्यजत्यात्मानमन्ततः\n",
    "03030011a": "तस्यात्मानं संत्यजतो लोका नश्यन्त्यनात्मनः\n",
    "03030011c": "तस्माद्द्रौपद्यशक्तस्य मन्योर्नियमनं स्मृतम्\n",
    "03030012a": "विद्वांस्तथैव यः शक्तः क्लिश्यमानो न कुप्यति\n",
    "03030012c": "स नाशयित्वा क्लेष्टारं परलोके च नन्दति\n",
    "03030013a": "तस्माद्बलवता चैव दुर्बलेन च नित्यदा\n",
    "03030013c": "क्षन्तव्यं पुरुषेणाहुरापत्स्वपि विजानता\n",
    "03030014a": "मन्योर्हि विजयं कृष्णे प्रशंसन्तीह साधवः\n",
    "03030014c": "क्षमावतो जयो नित्यं साधोरिह सतां मतम्\n",
    "03030015a": "सत्यं चानृततः श्रेयो नृशंसाच्चानृशंसता\n",
    "03030015c": "तमेवं बहुदोषं तु क्रोधं साधुविवर्जितम्\n",
    "03030015e": "मादृशः प्रसृजेत्कस्मात्सुयोधनवधादपि\n",
    "03030016a": "तेजस्वीति यमाहुर्वै पण्डिता दीर्घदर्शिनः\n",
    "03030016c": "न क्रोधोऽभ्यन्तरस्तस्य भवतीति विनिश्चितम्\n",
    "03030017a": "यस्तु क्रोधं समुत्पन्नं प्रज्ञया प्रतिबाधते\n",
    "03030017c": "तेजस्विनं तं विद्वांसो मन्यन्ते तत्त्वदर्शिनः\n",
    "03030018a": "क्रुद्धो हि कार्यं सुश्रोणि न यथावत्प्रपश्यति\n",
    "03030018c": "न कार्यं न च मर्यादां नरः क्रुद्धोऽनुपश्यति\n",
    "03030019a": "हन्त्यवध्यानपि क्रुद्धो गुरून्रूक्षैस्तुदत्यपि\n",
    "03030019c": "तस्मात्तेजसि कर्तव्ये क्रोधो दूरात्प्रतिष्ठितः\n",
    "03030020a": "दाक्ष्यं ह्यमर्षः शौर्यं च शीघ्रत्वमिति तेजसः\n",
    "03030020c": "गुणाः क्रोधाभिभूतेन न शक्याः प्राप्तुमञ्जसा\n",
    "03030021a": "क्रोधं त्यक्त्वा तु पुरुषः सम्यक्तेजोऽभिपद्यते\n",
    "03030021c": "कालयुक्तं महाप्राज्ञे क्रुद्धैस्तेजः सुदुःसहम्\n",
    "03030022a": "क्रोधस्त्वपण्डितैः शश्वत्तेज इत्यभिधीयते\n",
    "03030022c": "रजस्तल्लोकनाशाय विहितं मानुषान्प्रति\n",
    "03030023a": "तस्माच्छश्वत्त्यजेत्क्रोधं पुरुषः सम्यगाचरन्\n",
    "03030023c": "श्रेयान्स्वधर्मानपगो न क्रुद्ध इति निश्चितम्\n",
    "03030024a": "यदि सर्वमबुद्धीनामतिक्रान्तममेधसाम्\n",
    "03030024c": "अतिक्रमो मद्विधस्य कथं स्वित्स्यादनिन्दिते\n",
    "03030025a": "यदि न स्युर्मनुष्येषु क्षमिणः पृथिवीसमाः\n",
    "03030025c": "न स्यात्संधिर्मनुष्याणां क्रोधमूलो हि विग्रहः\n",
    "03030026a": "अभिषक्तो ह्यभिषजेदाहन्याद्गुरुणा हतः\n",
    "03030026c": "एवं विनाशो भूतानामधर्मः प्रथितो भवेत्\n",
    "03030027a": "आक्रुष्टः पुरुषः सर्वः प्रत्याक्रोशेदनन्तरम्\n",
    "03030027c": "प्रतिहन्याद्धतश्चैव तथा हिंस्याच्च हिंसितः\n",
    "03030028a": "हन्युर्हि पितरः पुत्रान्पुत्राश्चापि तथा पितॄन्\n",
    "03030028c": "हन्युश्च पतयो भार्याः पतीन्भार्यास्तथैव च\n",
    "03030029a": "एवं संकुपिते लोके जन्म कृष्णे न विद्यते\n",
    "03030029c": "प्रजानां संधिमूलं हि जन्म विद्धि शुभानने\n",
    "03030030a": "ताः क्षीयेरन्प्रजाः सर्वाः क्षिप्रं द्रौपदि तादृशे\n",
    "03030030c": "तस्मान्मन्युर्विनाशाय प्रजानामभवाय च\n",
    "03030031a": "यस्मात्तु लोके दृश्यन्ते क्षमिणः पृथिवीसमाः\n",
    "03030031c": "तस्माज्जन्म च भूतानां भवश्च प्रतिपद्यते\n",
    "03030032a": "क्षन्तव्यं पुरुषेणेह सर्वास्वापत्सु शोभने\n",
    "03030032c": "क्षमा भवो हि भूतानां जन्म चैव प्रकीर्तितम्\n",
    "03030033a": "आक्रुष्टस्ताडितः क्रुद्धः क्षमते यो बलीयसा\n",
    "03030033c": "यश्च नित्यं जितक्रोधो विद्वानुत्तमपूरुषः\n",
    "03030034a": "प्रभाववानपि नरस्तस्य लोकाः सनातनाः\n",
    "03030034c": "क्रोधनस्त्वल्पविज्ञानः प्रेत्य चेह च नश्यति\n",
    "03030035a": "अत्राप्युदाहरन्तीमा गाथा नित्यं क्षमावताम्\n",
    "03030035c": "गीताः क्षमावता कृष्णे काश्यपेन महात्मना\n",
    "03030036a": "क्षमा धर्मः क्षमा यज्ञः क्षमा वेदाः क्षमा श्रुतम्\n",
    "03030036c": "यस्तामेवं विजानाति स सर्वं क्षन्तुमर्हति\n",
    "03030037a": "क्षमा ब्रह्म क्षमा सत्यं क्षमा भूतं च भावि च\n",
    "03030037c": "क्षमा तपः क्षमा शौचं क्षमया चोद्धृतं जगत्\n",
    "03030038a": "अति ब्रह्मविदां लोकानति चापि तपस्विनाम्\n",
    "03030038c": "अति यज्ञविदां चैव क्षमिणः प्राप्नुवन्ति तान्\n",
    "03030039a": "क्षमा तेजस्विनां तेजः क्षमा ब्रह्म तपस्विनाम्\n",
    "03030039c": "क्षमा सत्यं सत्यवतां क्षमा दानं क्षमा यशः\n",
    "03030040a": "तां क्षमामीदृशीं कृष्णे कथमस्मद्विधस्त्यजेत्\n",
    "03030040c": "यस्यां ब्रह्म च सत्यं च यज्ञा लोकाश्च विष्ठिताः\n",
    "03030040e": "भुज्यन्ते यज्वनां लोकाः क्षमिणामपरे तथा\n",
    "03030041a": "क्षन्तव्यमेव सततं पुरुषेण विजानता\n",
    "03030041c": "यदा हि क्षमते सर्वं ब्रह्म संपद्यते तदा\n",
    "03030042a": "क्षमावतामयं लोकः परश्चैव क्षमावताम्\n",
    "03030042c": "इह संमानमृच्छन्ति परत्र च शुभां गतिम्\n",
    "03030043a": "येषां मन्युर्मनुष्याणां क्षमया निहतः सदा\n",
    "03030043c": "तेषां परतरे लोकास्तस्मात्क्षान्तिः परा मता\n",
    "03030044a": "इति गीताः काश्यपेन गाथा नित्यं क्षमावताम्\n",
    "03030044c": "श्रुत्वा गाथाः क्षमायास्त्वं तुष्य द्रौपदि मा क्रुधः\n",
    "03030045a": "पितामहः शांतनवः शमं संपूजयिष्यति\n",
    "03030045c": "आचार्यो विदुरः क्षत्ता शममेव वदिष्यतः\n",
    "03030045e": "कृपश्च संजयश्चैव शममेव वदिष्यतः\n",
    "03030046a": "सोमदत्तो युयुत्सुश्च द्रोणपुत्रस्तथैव च\n",
    "03030046c": "पितामहश्च नो व्यासः शमं वदति नित्यशः\n",
    "03030047a": "एतैर्हि राजा नियतं चोद्यमानः शमं प्रति\n",
    "03030047c": "राज्यं दातेति मे बुद्धिर्न चेल्लोभान्नशिष्यति\n",
    "03030048a": "कालोऽयं दारुणः प्राप्तो भरतानामभूतये\n",
    "03030048c": "निश्चितं मे सदैवैतत्पुरस्तादपि भामिनि\n",
    "03030049a": "सुयोधनो नार्हतीति क्षमामेवं न विन्दति\n",
    "03030049c": "अर्हस्तस्याहमित्येव तस्मान्मां विन्दते क्षमा\n",
    "03030050a": "एतदात्मवतां वृत्तमेष धर्मः सनातनः\n",
    "03030050c": "क्षमा चैवानृशंस्यं च तत्कर्तास्म्यहमञ्जसा\n",
    "03031001": "द्रौपद्युवाच\n",
    "03031001a": "नमो धात्रे विधात्रे च यौ मोहं चक्रतुस्तव\n",
    "03031001c": "पितृपैतामहे वृत्ते वोढव्ये तेऽन्यथा मतिः\n",
    "03031002a": "नेह धर्मानृशंस्याभ्यां न क्षान्त्या नार्जवेन च\n",
    "03031002c": "पुरुषः श्रियमाप्नोति न घृणित्वेन कर्हिचित्\n",
    "03031003a": "त्वां चेद्व्यसनमभ्यागादिदं भारत दुःसहम्\n",
    "03031003c": "यत्त्वं नार्हसि नापीमे भ्रातरस्ते महौजसः\n",
    "03031004a": "न हि तेऽध्यगमञ्जातु तदानीं नाद्य भारत\n",
    "03031004c": "धर्मात्प्रियतरं किंचिदपि चेज्जीवितादिह\n",
    "03031005a": "धर्मार्थमेव ते राज्यं धर्मार्थं जीवितं च ते\n",
    "03031005c": "ब्राह्मणा गुरवश्चैव जानन्त्यपि च देवताः\n",
    "03031006a": "भीमसेनार्जुनौ चैव माद्रेयौ च मया सह\n",
    "03031006c": "त्यजेस्त्वमिति मे बुद्धिर्न तु धर्मं परित्यजेः\n",
    "03031007a": "राजानं धर्मगोप्तारं धर्मो रक्षति रक्षितः\n",
    "03031007c": "इति मे श्रुतमार्याणां त्वां तु मन्ये न रक्षति\n",
    "03031008a": "अनन्या हि नरव्याघ्र नित्यदा धर्ममेव ते\n",
    "03031008c": "बुद्धिः सततमन्वेति छायेव पुरुषं निजा\n",
    "03031009a": "नावमंस्था हि सदृशान्नावराञ्श्रेयसः कुतः\n",
    "03031009c": "अवाप्य पृथिवीं कृत्स्नां न ते शृङ्गमवर्धत\n",
    "03031010a": "स्वाहाकारैः स्वधाभिश्च पूजाभिरपि च द्विजान्\n",
    "03031010c": "दैवतानि पितॄंश्चैव सततं पार्थ सेवसे\n",
    "03031011a": "ब्राह्मणाः सर्वकामैस्ते सततं पार्थ तर्पिताः\n",
    "03031011c": "यतयो मोक्षिणश्चैव गृहस्थाश्चैव भारत\n",
    "03031012a": "आरण्यकेभ्यो लौहानि भाजनानि प्रयच्छसि\n",
    "03031012c": "नादेयं ब्राह्मणेभ्यस्ते गृहे किंचन विद्यते\n",
    "03031013a": "यदिदं वैश्वदेवान्ते सायंप्रातः प्रदीयते\n",
    "03031013c": "तद्दत्त्वातिथिभृत्येभ्यो राजञ्शेषेण जीवसि\n",
    "03031014a": "इष्टयः पशुबन्धाश्च काम्यनैमित्तिकाश्च ये\n",
    "03031014c": "वर्तन्ते पाकयज्ञाश्च यज्ञकर्म च नित्यदा\n",
    "03031015a": "अस्मिन्नपि महारण्ये विजने दस्युसेविते\n",
    "03031015c": "राष्ट्रादपेत्य वसतो धार्मस्ते नावसीदति\n",
    "03031016a": "अश्वमेधो राजसूयः पुण्डरीकोऽथ गोसवः\n",
    "03031016c": "एतैरपि महायज्ञैरिष्टं ते भूरिदक्षिणैः\n",
    "03031017a": "राजन्परीतया बुद्ध्या विषमेऽक्षपराजये\n",
    "03031017c": "राज्यं वसून्यायुधानि भ्रातॄन्मां चासि निर्जितः\n",
    "03031018a": "ऋजोर्मृदोर्वदान्यस्य ह्रीमतः सत्यवादिनः\n",
    "03031018c": "कथमक्षव्यसनजा बुद्धिरापतिता तव\n",
    "03031019a": "अतीव मोहमायाति मनश्च परिदूयते\n",
    "03031019c": "निशाम्य ते दुःखमिदमिमां चापदमीदृशीम्\n",
    "03031020a": "अत्राप्युदाहरन्तीममितिहासं पुरातनम्\n",
    "03031020c": "ईश्वरस्य वशे लोकस्तिष्ठते नात्मनो यथा\n",
    "03031021a": "धातैव खलु भूतानां सुखदुःखे प्रियाप्रिये\n",
    "03031021c": "दधाति सर्वमीशानः पुरस्ताच्छुक्रमुच्चरन्\n",
    "03031022a": "यथा दारुमयी योषा नरवीर समाहिता\n",
    "03031022c": "ईरयत्यङ्गमङ्गानि तथा राजन्निमाः प्रजाः\n",
    "03031023a": "आकाश इव भूतानि व्याप्य सर्वाणि भारत\n",
    "03031023c": "ईश्वरो विदधातीह कल्याणं यच्च पापकम्\n",
    "03031024a": "शकुनिस्तन्तुबद्धो वा नियतोऽयमनीश्वरः\n",
    "03031024c": "ईश्वरस्य वशे तिष्ठन्नान्येषां नात्मनः प्रभुः\n",
    "03031025a": "मणिः सूत्र इव प्रोतो नस्योत इव गोवृषः\n",
    "03031025c": "धातुरादेशमन्वेति तन्मयो हि तदर्पणः\n",
    "03031026a": "नात्माधीनो मनुष्योऽयं कालं भवति कंचन\n",
    "03031026c": "स्रोतसो मध्यमापन्नः कूलाद्वृक्ष इव च्युतः\n",
    "03031027a": "अज्ञो जन्तुरनीशोऽयमात्मनः सुखदुःखयोः\n",
    "03031027c": "ईश्वरप्रेरितो गच्छेत्स्वर्गं नरकमेव च\n",
    "03031028a": "यथा वायोस्तृणाग्राणि वशं यान्ति बलीयसः\n",
    "03031028c": "धातुरेवं वशं यान्ति सर्वभूतानि भारत\n",
    "03031029a": "आर्यकर्मणि युञ्जानः पापे वा पुनरीश्वरः\n",
    "03031029c": "व्याप्य भूतानि चरते न चायमिति लक्ष्यते\n",
    "03031030a": "हेतुमात्रमिदं धातुः शरीरं क्षेत्रसंज्ञितम्\n",
    "03031030c": "येन कारयते कर्म शुभाशुभफलं विभुः\n",
    "03031031a": "पश्य मायाप्रभावोऽयमीश्वरेण यथा कृतः\n",
    "03031031c": "यो हन्ति भूतैर्भूतानि मोहयित्वात्ममायया\n",
    "03031032a": "अन्यथा परिदृष्टानि मुनिभिर्वेददर्शिभिः\n",
    "03031032c": "अन्यथा परिवर्तन्ते वेगा इव नभस्वतः\n",
    "03031033a": "अन्यथैव हि मन्यन्ते पुरुषास्तानि तानि च\n",
    "03031033c": "अन्यथैव प्रभुस्तानि करोति विकरोति च\n",
    "03031034a": "यथा काष्ठेन वा काष्ठमश्मानं चाश्मना पुनः\n",
    "03031034c": "अयसा चाप्ययश्छिन्द्यान्निर्विचेष्टमचेतनम्\n",
    "03031035a": "एवं स भगवान्देवः स्वयम्भूः प्रपितामहः\n",
    "03031035c": "हिनस्ति भूतैर्भूतानि छद्म कृत्वा युधिष्ठिर\n",
    "03031036a": "संप्रयोज्य वियोज्यायं कामकारकरः प्रभुः\n",
    "03031036c": "क्रीडते भगवान्भूतैर्बालः क्रीडनकैरिव\n",
    "03031037a": "न मातृपितृवद्राजन्धाता भूतेषु वर्तते\n",
    "03031037c": "रोषादिव प्रवृत्तोऽयं यथायमितरो जनः\n",
    "03031038a": "आर्याञ्शीलवतो दृष्ट्वा ह्रीमतो वृत्तिकर्शितान्\n",
    "03031038c": "अनार्यान्सुखिनश्चैव विह्वलामीव चिन्तया\n",
    "03031039a": "तवेमामापदं दृष्ट्वा समृद्धिं च सुयोधने\n",
    "03031039c": "धातारं गर्हये पार्थ विषमं योऽनुपश्यति\n",
    "03031040a": "आर्यशास्त्रातिगे क्रूरे लुब्धे धर्मापचायिनि\n",
    "03031040c": "धार्तराष्ट्रे श्रियं दत्त्वा धाता किं फलमश्नुते\n",
    "03031041a": "कर्म चेत्कृतमन्वेति कर्तारं नान्यमृच्छति\n",
    "03031041c": "कर्मणा तेन पापेन लिप्यते नूनमीश्वरः\n",
    "03031042a": "अथ कर्म कृतं पापं न चेत्कर्तारमृच्छति\n",
    "03031042c": "कारणं बलमेवेह जनाञ्शोचामि दुर्बलान्\n",
    "03032001": "युधिष्ठिर उवाच\n",
    "03032001a": "वल्गु चित्रपदं श्लक्ष्णं याज्ञसेनि त्वया वचः\n",
    "03032001c": "उक्तं तच्छ्रुतमस्माभिर्नास्तिक्यं तु प्रभाषसे\n",
    "03032002a": "नाहं धर्मफलान्वेषी राजपुत्रि चराम्युत\n",
    "03032002c": "ददामि देयमित्येव यजे यष्टव्यमित्युत\n",
    "03032003a": "अस्तु वात्र फलं मा वा कर्तव्यं पुरुषेण यत्\n",
    "03032003c": "गृहानावसता कृष्णे यथाशक्ति करोमि तत्\n",
    "03032004a": "धर्मं चरामि सुश्रोणि न धर्मफलकारणात्\n",
    "03032004c": "आगमाननतिक्रम्य सतां वृत्तमवेक्ष्य च\n",
    "03032004e": "धर्म एव मनः कृष्णे स्वभावाच्चैव मे धृतम्\n",
    "03032005a": "न धर्मफलमाप्नोति यो धर्मं दोग्धुमिच्छति\n",
    "03032005c": "यश्चैनं शङ्कते कृत्वा नास्तिक्यात्पापचेतनः\n",
    "03032006a": "अतिवादान्मदाच्चैव मा धर्ममतिशङ्किथाः\n",
    "03032006c": "धर्मातिशङ्की पुरुषस्तिर्यग्गतिपरायणः\n",
    "03032007a": "धर्मो यस्यातिशङ्क्यः स्यादार्षं वा दुर्बलात्मनः\n",
    "03032007c": "वेदाच्छूद्र इवापेयात्स लोकादजरामरात्\n",
    "03032008a": "वेदाध्यायी धर्मपरः कुले जातो यशस्विनि\n",
    "03032008c": "स्थविरेषु स योक्तव्यो राजभिर्धर्मचारिभिः\n",
    "03032009a": "पापीयान्हि स शूद्रेभ्यस्तस्करेभ्यो विशेषतः\n",
    "03032009c": "शास्त्रातिगो मन्दबुद्धिर्यो धर्ममतिशङ्कते\n",
    "03032010a": "प्रत्यक्षं हि त्वया दृष्ट ऋषिर्गच्छन्महातपाः\n",
    "03032010c": "मार्कण्डेयोऽप्रमेयात्मा धर्मेण चिरजीविताम्\n",
    "03032011a": "व्यासो वसिष्ठो मैत्रेयो नारदो लोमशः शुकः\n",
    "03032011c": "अन्ये च ऋषयः सिद्धा धर्मेणैव सुचेतसः\n",
    "03032012a": "प्रत्यक्षं पश्यसि ह्येतान्दिव्ययोगसमन्वितान्\n",
    "03032012c": "शापानुग्रहणे शक्तान्देवैरपि गरीयसः\n",
    "03032013a": "एते हि धर्ममेवादौ वर्णयन्ति सदा मम\n",
    "03032013c": "कर्तव्यममरप्रख्याः प्रत्यक्षागमबुद्धयः\n",
    "03032014a": "अतो नार्हसि कल्याणि धातारं धर्ममेव च\n",
    "03032014c": "रजोमूढेन मनसा क्षेप्तुं शङ्कितुमेव च\n",
    "03032015a": "धर्मातिशङ्की नान्यस्मिन्प्रमाणमधिगच्छति\n",
    "03032015c": "आत्मप्रमाण उन्नद्धः श्रेयसो ह्यवमन्यकः\n",
    "03032016a": "इन्द्रियप्रीतिसंबद्धं यदिदं लोकसाक्षिकम्\n",
    "03032016c": "एतावान्मन्यते बालो मोहमन्यत्र गच्छति\n",
    "03032017a": "प्रायश्चित्तं न तस्यास्ति यो धर्ममतिशङ्कते\n",
    "03032017c": "ध्यायन्स कृपणः पापो न लोकान्प्रतिपद्यते\n",
    "03032018a": "प्रमाणान्यतिवृत्तो हि वेदशास्त्रार्थनिन्दकः\n",
    "03032018c": "कामलोभानुगो मूढो नरकं प्रतिपद्यते\n",
    "03032019a": "यस्तु नित्यं कृतमतिर्धर्ममेवाभिपद्यते\n",
    "03032019c": "अशङ्कमानः कल्याणि सोऽमुत्रानन्त्यमश्नुते\n",
    "03032020a": "आर्षं प्रमाणमुत्क्रम्य धर्मानपरिपालयन्\n",
    "03032020c": "सर्वशास्त्रातिगो मूढः शं जन्मसु न विन्दति\n",
    "03032021a": "शिष्टैराचरितं धर्मं कृष्णे मा स्मातिशङ्किथाः\n",
    "03032021c": "पुराणमृषिभिः प्रोक्तं सर्वज्ञैः सर्वदर्शिभिः\n",
    "03032022a": "धर्म एव प्लवो नान्यः स्वर्गं द्रौपदि गच्छताम्\n",
    "03032022c": "सैव नौः सागरस्येव वणिजः पारमृच्छतः\n",
    "03032023a": "अफालो यदि धर्मः स्याच्चरितो धर्मचारिभिः\n",
    "03032023c": "अप्रतिष्ठे तमस्येतज्जगन्मज्जेदनिन्दिते\n",
    "03032024a": "निर्वाणं नाधिगच्छेयुर्जीवेयुः पशुजीविकाम्\n",
    "03032024c": "विघातेनैव युज्येयुर्न चार्थं किंचिदाप्नुयुः\n",
    "03032025a": "तपश्च ब्रह्मचर्यं च यज्ञः स्वाध्याय एव च\n",
    "03032025c": "दानमार्जवमेतानि यदि स्युरफलानि वै\n",
    "03032026a": "नाचरिष्यन्परे धर्मं परे परतरे च ये\n",
    "03032026c": "विप्रलम्भोऽयमत्यन्तं यदि स्युरफलाः क्रियाः\n",
    "03032027a": "ऋषयश्चैव देवाश्च गन्धर्वासुरराक्षसाः\n",
    "03032027c": "ईश्वराः कस्य हेतोस्ते चरेयुर्धर्ममादृताः\n",
    "03032028a": "फलदं त्विह विज्ञाय धातारं श्रेयसि ध्रुवे\n",
    "03032028c": "धर्मं ते ह्याचरन्कृष्णे तद्धि धर्मसनातनम्\n",
    "03032029a": "स चायं सफलो धर्मो न धर्मोऽफल उच्यते\n",
    "03032029c": "दृश्यन्तेऽपि हि विद्यानां फलानि तपसां तथा\n",
    "03032030a": "त्वय्येतद्वै विजानीहि जन्म कृष्णे यथा श्रुतम्\n",
    "03032030c": "वेत्थ चापि यथा जातो धृष्टद्युम्नः प्रतापवान्\n",
    "03032031a": "एतावदेव पर्याप्तमुपमानं शुचिस्मिते\n",
    "03032031c": "कर्मणां फलमस्तीति धीरोऽल्पेनापि तुष्यति\n",
    "03032032a": "बहुनापि ह्यविद्वांसो नैव तुष्यन्त्यबुद्धयः\n",
    "03032032c": "तेषां न धर्मजं किंचित्प्रेत्य शर्मास्ति कर्म वा\n",
    "03032033a": "कर्मणामुत पुण्यानां पापानां च फलोदयः\n",
    "03032033c": "प्रभवश्चाप्ययश्चैव देवगुह्यानि भामिनि\n",
    "03032034a": "नैतानि वेद यः कश्चिन्मुह्यन्त्यत्र प्रजा इमाः\n",
    "03032034c": "रक्ष्याण्येतानि देवानां गूढमाया हि देवताः\n",
    "03032035a": "कृशाङ्गाः सुव्रताश्चैव तपसा दग्धकिल्बिषाः\n",
    "03032035c": "प्रसन्नैर्मानसैर्युक्ताः पश्यन्त्येतानि वै द्विजाः\n",
    "03032036a": "न फलादर्शनाद्धर्मः शङ्कितव्यो न देवताः\n",
    "03032036c": "यष्टव्यं चाप्रमत्तेन दातव्यं चानसूयता\n",
    "03032037a": "कर्मणां फलमस्तीति तथैतद्धर्म शाश्वतम्\n",
    "03032037c": "ब्रह्मा प्रोवाच पुत्राणां यदृषिर्वेद कश्यपः\n",
    "03032038a": "तस्मात्ते संशयः कृष्णे नीहार इव नश्यतु\n",
    "03032038c": "व्यवस्य सर्वमस्तीति नास्तिक्यं भावमुत्सृज\n",
    "03032039a": "ईश्वरं चापि भूतानां धातारं मा विचिक्षिपः\n",
    "03032039c": "शिक्षस्वैनं नमस्वैनं मा ते भूद्बुद्धिरीदृशी\n",
    "03032040a": "यस्य प्रसादात्तद्भक्तो मर्त्यो गच्छत्यमर्त्यताम्\n",
    "03032040c": "उत्तमं दैवतं कृष्णे मातिवोचः कथंचन\n",
    "03033001": "द्रौपद्युवाच\n",
    "03033001a": "नावमन्ये न गर्हे च धर्मं पार्थ कथंचन\n",
    "03033001c": "ईश्वरं कुत एवाहमवमंस्ये प्रजापतिम्\n",
    "03033002a": "आर्ताहं प्रलपामीदमिति मां विद्धि भारत\n",
    "03033002c": "भूयश्च विलपिष्यामि सुमनास्तन्निबोध मे\n",
    "03033003a": "कर्म खल्विह कर्तव्यं जातेनामित्रकर्शन\n",
    "03033003c": "अकर्माणो हि जीवन्ति स्थावरा नेतरे जनाः\n",
    "03033004a": "आ मातृस्तनपानाच्च यावच्छय्योपसर्पणम्\n",
    "03033004c": "जङ्गमाः कर्मणा वृत्तिमाप्नुवन्ति युधिष्ठिर\n",
    "03033005a": "जङ्गमेषु विशेषेण मनुष्या भरतर्षभ\n",
    "03033005c": "इच्छन्ति कर्मणा वृत्तिमवाप्तुं प्रेत्य चेह च\n",
    "03033006a": "उत्थानमभिजानन्ति सर्वभूतानि भारत\n",
    "03033006c": "प्रत्यक्षं फलमश्नन्ति कर्मणां लोकसाक्षिकम्\n",
    "03033007a": "पश्यामि स्वं समुत्थानमुपजीवन्ति जन्तवः\n",
    "03033007c": "अपि धाता विधाता च यथायमुदके बकः\n",
    "03033008a": "स्वकर्म कुरु मा ग्लासीः कर्मणा भव दंशितः\n",
    "03033008c": "कृत्यं हि योऽभिजानाति सहस्रे नास्ति सोऽस्ति वा\n",
    "03033009a": "तस्य चापि भवेत्कार्यं विवृद्धौ रक्षणे तथा\n",
    "03033009c": "भक्ष्यमाणो ह्यनावापः क्षीयते हिमवानपि\n",
    "03033010a": "उत्सीदेरन्प्रजाः सर्वा न कुर्युः कर्म चेद्यदि\n",
    "03033010c": "अपि चाप्यफलं कर्म पश्यामः कुर्वतो जनान्\n",
    "03033010e": "नान्यथा ह्यभिजानन्ति वृत्तिं लोके कथंचन\n",
    "03033011a": "यश्च दिष्टपरो लोके यश्चायं हठवादकः\n",
    "03033011c": "उभावपसदावेतौ कर्मबुद्धिः प्रशस्यते\n",
    "03033012a": "यो हि दिष्टमुपासीनो निर्विचेष्टः सुखं स्वपेत्\n",
    "03033012c": "अवसीदेत्सुदुर्बुद्धिरामो घट इवाम्भसि\n",
    "03033013a": "तथैव हठबुद्धिर्यः शक्तः कर्मण्यकर्मकृत्\n",
    "03033013c": "आसीत न चिरं जीवेदनाथ इव दुर्बलः\n",
    "03033014a": "अकस्मादपि यः कश्चिदर्थं प्राप्नोति पूरुषः\n",
    "03033014c": "तं हठेनेति मन्यन्ते स हि यत्नो न कस्यचित्\n",
    "03033015a": "यच्चापि किंचित्पुरुषो दिष्टं नाम लभत्युत\n",
    "03033015c": "दैवेन विधिना पार्थ तद्दैवमिति निश्चितम्\n",
    "03033016a": "यत्स्वयं कर्मणा किंचित्फलमाप्नोति पूरुषः\n",
    "03033016c": "प्रत्यक्षं चक्षुषा दृष्टं तत्पौरुषमिति स्मृतम्\n",
    "03033017a": "स्वभावतः प्रवृत्तोऽन्यः प्राप्नोत्यर्थानकारणात्\n",
    "03033017c": "तत्स्वभावात्मकं विद्धि फलं पुरुषसत्तम\n",
    "03033018a": "एवं हठाच्च दैवाच्च स्वभावात्कर्मणस्तथा\n",
    "03033018c": "यानि प्राप्नोति पुरुषस्तत्फलं पूर्वकर्मणः\n",
    "03033019a": "धातापि हि स्वकर्मैव तैस्तैर्हेतुभिरीश्वरः\n",
    "03033019c": "विदधाति विभज्येह फलं पूर्वकृतं नृणाम्\n",
    "03033020a": "यद्ध्ययं पुरुषः किंचित्कुरुते वै शुभाशुभम्\n",
    "03033020c": "तद्धातृविहितं विद्धि पूर्वकर्मफलोदयम्\n",
    "03033021a": "कारणं तस्य देहोऽयं धातुः कर्मणि कर्मणि\n",
    "03033021c": "स यथा प्रेरयत्येनं तथायं कुरुतेऽवशः\n",
    "03033022a": "तेषु तेषु हि कृत्येषु विनियोक्ता महेश्वरः\n",
    "03033022c": "सर्वभूतानि कौन्तेय कारयत्यवशान्यपि\n",
    "03033023a": "मनसार्थान्विनिश्चित्य पश्चात्प्राप्नोति कर्मणा\n",
    "03033023c": "बुद्धिपूर्वं स्वयं धीरः पुरुषस्तत्र कारणम्\n",
    "03033024a": "संख्यातुं नैव शक्यानि कर्माणि पुरुषर्षभ\n",
    "03033024c": "अगारनगराणां हि सिद्धिः पुरुषहैतुकी\n",
    "03033025a": "तिले तैलं गवि क्षीरं काष्ठे पावकमन्ततः\n",
    "03033025c": "धिया धीरो विजानीयादुपायं चास्य सिद्धये\n",
    "03033026a": "ततः प्रवर्तते पश्चात्करणेष्वस्य सिद्धये\n",
    "03033026c": "तां सिद्धिमुपजीवन्ति कर्मणामिह जन्तवः\n",
    "03033027a": "कुशलेन कृतं कर्म कर्त्रा साधु विनिश्चितम्\n",
    "03033027c": "इदं त्वकुशलेनेति विशेषादुपलभ्यते\n",
    "03033028a": "इष्टापूर्तफलं न स्यान्न शिष्यो न गुरुर्भवेत्\n",
    "03033028c": "पुरुषः कर्मसाध्येषु स्याच्चेदयमकारणम्\n",
    "03033029a": "कर्तृत्वादेव पुरुषः कर्मसिद्धौ प्रशस्यते\n",
    "03033029c": "असिद्धौ निन्द्यते चापि कर्मनाशः कथं त्विह\n",
    "03033030a": "सर्वमेव हठेनैके दिष्टेनैके वदन्त्युत\n",
    "03033030c": "पुरुषप्रयत्नजं केचित्त्रैधमेतन्निरुच्यते\n",
    "03033031a": "न चैवैतावता कार्यं मन्यन्त इति चापरे\n",
    "03033031c": "अस्ति सर्वमदृश्यं तु दिष्टं चैव तथा हठः\n",
    "03033031e": "दृश्यते हि हठाच्चैव दिष्टाच्चार्थस्य संततिः\n",
    "03033032a": "किंचिद्दैवाद्धठात्किंचित्किंचिदेव स्वकर्मतः\n",
    "03033032c": "पुरुषः फलमाप्नोति चतुर्थं नात्र कारणम्\n",
    "03033032e": "कुशलाः प्रतिजानन्ति ये तत्त्वविदुषो जनाः\n",
    "03033033a": "तथैव धाता भूतानामिष्टानिष्टफलप्रदः\n",
    "03033033c": "यदि न स्यान्न भूतानां कृपणो नाम कश्चन\n",
    "03033034a": "यं यमर्थमभिप्रेप्सुः कुरुते कर्म पूरुषः\n",
    "03033034c": "तत्तत्सफलमेव स्याद्यदि न स्यात्पुराकृतम्\n",
    "03033035a": "त्रिद्वारामर्थसिद्धिं तु नानुपश्यन्ति ये नराः\n",
    "03033035c": "तथैवानर्थसिद्धिं च यथा लोकास्तथैव ते\n",
    "03033036a": "कर्तव्यं त्वेव कर्मेति मनोरेष विनिश्चयः\n",
    "03033036c": "एकान्तेन ह्यनीहोऽयं पराभवति पूरुषः\n",
    "03033037a": "कुर्वतो हि भवत्येव प्रायेणेह युधिष्ठिर\n",
    "03033037c": "एकान्तफलसिद्धिं तु न विन्दत्यलसः क्वचित्\n",
    "03033038a": "असंभवे त्वस्य हेतुः प्रायश्चित्तं तु लक्ष्यते\n",
    "03033038c": "कृते कर्मणि राजेन्द्र तथानृण्यमवाप्यते\n",
    "03033039a": "अलक्ष्मीराविशत्येनं शयानमलसं नरम्\n",
    "03033039c": "निःसंशयं फलं लब्ध्वा दक्षो भूतिमुपाश्नुते\n",
    "03033040a": "अनर्थं संशयावस्थं वृण्वते मुक्तसंशयाः\n",
    "03033040c": "धीरा नराः कर्मरता न तु निःसंशयं क्वचित्\n",
    "03033041a": "एकान्तेन ह्यनर्थोऽयं वर्ततेऽस्मासु सांप्रतम्\n",
    "03033041c": "न तु निःसंशयं न स्यात्त्वयि कर्मण्यवस्थिते\n",
    "03033042a": "अथ वा सिद्धिरेव स्यान्महिमा तु तथैव ते\n",
    "03033042c": "वृकोदरस्य बीभत्सोर्भ्रात्रोश्च यमयोरपि\n",
    "03033043a": "अन्येषां कर्म सफलमस्माकमपि वा पुनः\n",
    "03033043c": "विप्रकर्षेण बुध्येत कृतकर्मा यथा फलम्\n",
    "03033044a": "पृथिवीं लाङ्गलेनैव भित्त्वा बीजं वपत्युत\n",
    "03033044c": "आस्तेऽथ कर्षकस्तूष्णीं पर्जन्यस्तत्र कारणम्\n",
    "03033045a": "वृष्टिश्चेन्नानुगृह्णीयादनेनास्तत्र कर्षकः\n",
    "03033045c": "यदन्यः पुरुषः कुर्यात्कृतं तत्सकलं मया\n",
    "03033046a": "तच्चेदफलमस्माकं नापराधोऽस्ति नः क्वचित्\n",
    "03033046c": "इति धीरोऽन्ववेक्ष्यैव नात्मानं तत्र गर्हयेत्\n",
    "03033047a": "कुर्वतो नार्थसिद्धिर्मे भवतीति ह भारत\n",
    "03033047c": "निर्वेदो नात्र गन्तव्यो द्वावेतौ ह्यस्य कर्मणः\n",
    "03033047e": "सिद्धिर्वाप्यथ वासिद्धिरप्रवृत्तिरतोऽन्यथा\n",
    "03033048a": "बहूनां समवाये हि भावानां कर्म सिध्यति\n",
    "03033048c": "गुणाभावे फलं न्यूनं भवत्यफलमेव वा\n",
    "03033048e": "अनारम्भे तु न फलं न गुणो दृश्यतेऽच्युत\n",
    "03033049a": "देशकालावुपायांश्च मङ्गलं स्वस्ति वृद्धये\n",
    "03033049c": "युनक्ति मेधया धीरो यथाशक्ति यथाबलम्\n",
    "03033050a": "अप्रमत्तेन तत्कार्यमुपदेष्टा पराक्रमः\n",
    "03033050c": "भूयिष्ठं कर्मयोगेषु सर्व एव पराक्रमः\n",
    "03033051a": "यं तु धीरोऽन्ववेक्षेत श्रेयांसं बहुभिर्गुणैः\n",
    "03033051c": "साम्नैवार्थं ततो लिप्सेत्कर्म चास्मै प्रयोजयेत्\n",
    "03033052a": "व्यसनं वास्य काङ्क्षेत विनाशं वा युधिष्ठिर\n",
    "03033052c": "अपि सिन्धोर्गिरेर्वापि किं पुनर्मर्त्यधर्मिणः\n",
    "03033053a": "उत्थानयुक्तः सततं परेषामन्तरैषणे\n",
    "03033053c": "आनृण्यमाप्नोति नरः परस्यात्मन एव च\n",
    "03033054a": "न चैवात्मावमन्तव्यः पुरुषेण कदाचन\n",
    "03033054c": "न ह्यात्मपरिभूतस्य भूतिर्भवति भारत\n",
    "03033055a": "एवं संस्थितिका सिद्धिरियं लोकस्य भारत\n",
    "03033055c": "चित्रा सिद्धिगतिः प्रोक्ता कालावस्थाविभागतः\n",
    "03033056a": "ब्राह्मणं मे पिता पूर्वं वासयामास पण्डितम्\n",
    "03033056c": "सोऽस्मा अर्थमिमं प्राह पित्रे मे भरतर्षभ\n",
    "03033057a": "नीतिं बृहस्पतिप्रोक्तां भ्रातॄन्मेऽग्राहयत्पुरा\n",
    "03033057c": "तेषां सांकथ्यमश्रौषमहमेतत्तदा गृहे\n",
    "03033058a": "स मां राजन्कर्मवतीमागतामाह सान्त्वयन्\n",
    "03033058c": "शुश्रूषमाणामासीनां पितुरङ्के युधिष्ठिर\n",
    "03034001": "वैशंपायन उवाच\n",
    "03034001a": "याज्ञसेन्या वचः श्रुत्वा भीमसेनोऽत्यमर्षणः\n",
    "03034001c": "निःश्वसन्नुपसंगम्य क्रुद्धो राजानमब्रवीत्\n",
    "03034002a": "राज्यस्य पदवीं धर्म्यां व्रज सत्पुरुषोचिताम्\n",
    "03034002c": "धर्मकामार्थहीनानां किं नो वस्तुं तपोवने\n",
    "03034003a": "नैव धर्मेण तद्राज्यं नार्जवेन न चौजसा\n",
    "03034003c": "अक्षकूटमधिष्ठाय हृतं दुर्योधनेन नः\n",
    "03034004a": "गोमायुनेव सिंहानां दुर्बलेन बलीयसाम्\n",
    "03034004c": "आमिषं विघसाशेन तद्वद्राज्यं हि नो हृतम्\n",
    "03034005a": "धर्मलेशप्रतिच्छन्नः प्रभवं धर्मकामयोः\n",
    "03034005c": "अर्थमुत्सृज्य किं राजन्दुर्गेषु परितप्यसे\n",
    "03034006a": "भवतोऽनुविधानेन राज्यं नः पश्यतां हृतम्\n",
    "03034006c": "अहार्यमपि शक्रेण गुप्तं गाण्डीवधन्वना\n",
    "03034007a": "कुणीनामिव बिल्वानि पङ्गूनामिव धेनवः\n",
    "03034007c": "हृतमैश्वर्यमस्माकं जीवतां भवतः कृते\n",
    "03034008a": "भवतः प्रियमित्येवं महद्व्यसनमीदृशम्\n",
    "03034008c": "धर्मकामे प्रतीतस्य प्रतिपन्नाः स्म भारत\n",
    "03034009a": "कर्शयामः स्वमित्राणि नन्दयामश्च शात्रवान्\n",
    "03034009c": "आत्मानं भवतः शास्त्रे नियम्य भरतर्षभ\n",
    "03034010a": "यद्वयं न तदैवैतान्धार्तराष्ट्रान्निहन्महि\n",
    "03034010c": "भवतः शास्त्रमादाय तन्नस्तपति दुष्कृतम्\n",
    "03034011a": "अथैनामन्ववेक्षस्व मृगचर्यामिवात्मनः\n",
    "03034011c": "अवीराचरितां राजन्न बलस्थैर्निषेविताम्\n",
    "03034012a": "यां न कृष्णो न बीभत्सुर्नाभिमन्युर्न सृञ्जयः\n",
    "03034012c": "न चाहमभिनन्दामि न च माद्रीसुतावुभौ\n",
    "03034013a": "भवान्धर्मो धर्म इति सततं व्रतकर्शितः\n",
    "03034013c": "कच्चिद्राजन्न निर्वेदादापन्नः क्लीबजीविकाम्\n",
    "03034014a": "दुर्मनुष्या हि निर्वेदमफलं सर्वघातिनम्\n",
    "03034014c": "अशक्ताः श्रियमाहर्तुमात्मनः कुर्वते प्रियम्\n",
    "03034015a": "स भवान्दृष्टिमाञ्शक्तः पश्यन्नात्मनि पौरुषम्\n",
    "03034015c": "आनृशंस्यपरो राजन्नानर्थमवबुध्यसे\n",
    "03034016a": "अस्मानमी धार्तराष्ट्राः क्षममाणानलं सतः\n",
    "03034016c": "अशक्तानेव मन्यन्ते तद्दुःखं नाहवे वधः\n",
    "03034017a": "तत्र चेद्युध्यमानानामजिह्ममनिवर्तिनाम्\n",
    "03034017c": "सर्वशो हि वधः श्रेयान्प्रेत्य लोकाँल्लभेमहि\n",
    "03034018a": "अथ वा वयमेवैतान्निहत्य भरतर्षभ\n",
    "03034018c": "आददीमहि गां सर्वां तथापि श्रेय एव नः\n",
    "03034019a": "सर्वथा कार्यमेतन्नः स्वधर्ममनुतिष्ठताम्\n",
    "03034019c": "काङ्क्षतां विपुलां कीर्तिं वैरं प्रतिचिकीर्षताम्\n",
    "03034020a": "आत्मार्थं युध्यमानानां विदिते कृत्यलक्षणे\n",
    "03034020c": "अन्यैरपहृते राज्ये प्रशंसैव न गर्हणा\n",
    "03034021a": "कर्शनार्थो हि यो धर्मो मित्राणामात्मनस्तथा\n",
    "03034021c": "व्यसनं नाम तद्राजन्न स धर्मः कुधर्म तत्\n",
    "03034022a": "सर्वथा धर्मनित्यं तु पुरुषं धर्मदुर्बलम्\n",
    "03034022c": "जहतस्तात धर्मार्थौ प्रेतं दुःखसुखे यथा\n",
    "03034023a": "यस्य धर्मो हि धर्मार्थं क्लेशभाङ्न स पण्डितः\n",
    "03034023c": "न स धर्मस्य वेदार्थं सूर्यस्यान्धः प्रभामिव\n",
    "03034024a": "यस्य चार्थार्थमेवार्थः स च नार्थस्य कोविदः\n",
    "03034024c": "रक्षते भृतकोऽरण्यं यथा स्यात्तादृगेव सः\n",
    "03034025a": "अतिवेलं हि योऽर्थार्थी नेतरावनुतिष्ठति\n",
    "03034025c": "स वध्यः सर्वभूतानां ब्रह्महेव जुगुप्सितः\n",
    "03034026a": "सततं यश्च कामार्थी नेतरावनुतिष्ठति\n",
    "03034026c": "मित्राणि तस्य नश्यन्ति धर्मार्थाभ्यां च हीयते\n",
    "03034027a": "तस्य धर्मार्थहीनस्य कामान्ते निधनं ध्रुवम्\n",
    "03034027c": "कामतो रममाणस्य मीनस्येवाम्भसः क्षये\n",
    "03034028a": "तस्माद्धर्मार्थयोर्नित्यं न प्रमाद्यन्ति पण्डिताः\n",
    "03034028c": "प्रकृतिः सा हि कामस्य पावकस्यारणिर्यथा\n",
    "03034029a": "सर्वथा धर्ममूलोऽर्थो धर्मश्चार्थपरिग्रहः\n",
    "03034029c": "इतरेतरयोनी तौ विद्धि मेघोदधी यथा\n",
    "03034030a": "द्रव्यार्थस्पर्शसंयोगे या प्रीतिरुपजायते\n",
    "03034030c": "स कामश्चित्तसंकल्पः शरीरं नास्य विद्यते\n",
    "03034031a": "अर्थार्थी पुरुषो राजन्बृहन्तं धर्ममृच्छति\n",
    "03034031c": "अर्थमृच्छति कामार्थी न कामादन्यमृच्छती\n",
    "03034032a": "न हि कामेन कामोऽन्यः साध्यते फलमेव तत्\n",
    "03034032c": "उपयोगात्फलस्येव काष्ठाद्भस्मेव पण्डितः\n",
    "03034033a": "इमाञ्शकुनिकान्राजन्हन्ति वैतंसिको यथा\n",
    "03034033c": "एतद्रूपमधर्मस्य भूतेषु च विहिंसताम्\n",
    "03034034a": "कामाल्लोभाच्च धर्मस्य प्रवृत्तिं यो न पश्यति\n",
    "03034034c": "स वध्यः सर्वभूतानां प्रेत्य चेह च दुर्मतिः\n",
    "03034035a": "व्यक्तं ते विदितो राजन्नर्थो द्रव्यपरिग्रहः\n",
    "03034035c": "प्रकृतिं चापि वेत्थास्य विकृतिं चापि भूयसीम्\n",
    "03034036a": "तस्य नाशं विनाशं वा जरया मरणेन वा\n",
    "03034036c": "अनर्थमिति मन्यन्ते सोऽयमस्मासु वर्तते\n",
    "03034037a": "इन्द्रियाणां च पञ्चानां मनसो हृदयस्य च\n",
    "03034037c": "विषये वर्तमानानां या प्रीतिरुपजायते\n",
    "03034037e": "स काम इति मे बुद्धिः कर्मणां फलमुत्तमम्\n",
    "03034038a": "एवमेव पृथग्दृष्ट्वा धर्मार्थौ काममेव च\n",
    "03034038c": "न धर्मपर एव स्यान्न चार्थपरमो नरः\n",
    "03034038e": "न कामपरमो वा स्यात्सर्वान्सेवेत सर्वदा\n",
    "03034039a": "धर्मं पूर्वं धनं मध्ये जघन्ये काममाचरेत्\n",
    "03034039c": "अहन्यनुचरेदेवमेष शास्त्रकृतो विधिः\n",
    "03034040a": "कामं पूर्वं धनं मध्ये जघन्ये धर्ममाचरेत्\n",
    "03034040c": "वयस्यनुचरेदेवमेष शास्त्रकृतो विधिः\n",
    "03034041a": "धर्मं चार्थं च कामं च यथावद्वदतां वर\n",
    "03034041c": "विभज्य काले कालज्ञः सर्वान्सेवेत पण्डितः\n",
    "03034042a": "मोक्षो वा परमं श्रेय एष राजन्सुखार्थिनाम्\n",
    "03034042c": "प्राप्तिर्वा बुद्धिमास्थाय सोपायं कुरुनन्दन\n",
    "03034043a": "तद्वाशु क्रियतां राजन्प्राप्तिर्वाप्यधिगम्यताम्\n",
    "03034043c": "जीवितं ह्यातुरस्येव दुःखमन्तरवर्तिनः\n",
    "03034044a": "विदितश्चैव ते धर्मः सततं चरितश्च ते\n",
    "03034044c": "जानते त्वयि शंसन्ति सुहृदः कर्मचोदनाम्\n",
    "03034045a": "दानं यज्ञः सतां पूजा वेदधारणमार्जवम्\n",
    "03034045c": "एष धर्मः परो राजन्फलवान्प्रेत्य चेह च\n",
    "03034046a": "एष नार्थविहीनेन शक्यो राजन्निषेवितुम्\n",
    "03034046c": "अखिलाः पुरुषव्याघ्र गुणाः स्युर्यद्यपीतरे\n",
    "03034047a": "धर्ममूलं जगद्राजन्नान्यद्धर्माद्विशिष्यते\n",
    "03034047c": "धर्मश्चार्थेन महता शक्यो राजन्निषेवितुम्\n",
    "03034048a": "न चार्थो भैक्षचर्येण नापि क्लैब्येन कर्हिचित्\n",
    "03034048c": "वेत्तुं शक्यः सदा राजन्केवलं धर्मबुद्धिना\n",
    "03034049a": "प्रतिषिद्धा हि ते याच्ञा यया सिध्यति वै द्विजः\n",
    "03034049c": "तेजसैवार्थलिप्सायां यतस्व पुरुषर्षभ\n",
    "03034050a": "भैक्षचर्या न विहिता न च विट्शूद्रजीविका\n",
    "03034050c": "क्षत्रियस्य विशेषेण धर्मस्तु बलमौरसम्\n",
    "03034051a": "उदारमेव विद्वांसो धर्मं प्राहुर्मनीषिणः\n",
    "03034051c": "उदारं प्रतिपद्यस्व नावरे स्थातुमर्हसि\n",
    "03034052a": "अनुबुध्यस्व राजेन्द्र वेत्थ धर्मान्सनातनान्\n",
    "03034052c": "क्रूरकर्माभिजातोऽसि यस्मादुद्विजते जनः\n",
    "03034053a": "प्रजापालनसंभूतं फलं तव न गर्हितम्\n",
    "03034053c": "एष ते विहितो राजन्धात्रा धर्मः सनातनः\n",
    "03034054a": "तस्माद्विचलितः पार्थ लोके हास्यं गमिष्यसि\n",
    "03034054c": "स्वधर्माद्धि मनुष्याणां चलनं न प्रशस्यते\n",
    "03034055a": "स क्षात्रं हृदयं कृत्वा त्यक्त्वेदं शिथिलं मनः\n",
    "03034055c": "वीर्यमास्थाय कौन्तेय धुरमुद्वह धुर्यवत्\n",
    "03034056a": "न हि केवलधर्मात्मा पृथिवीं जातु कश्चन\n",
    "03034056c": "पार्थिवो व्यजयद्राजन्न भूतिं न पुनः श्रियम्\n",
    "03034057a": "जिह्वां दत्त्वा बहूनां हि क्षुद्राणां लुब्धचेतसाम्\n",
    "03034057c": "निकृत्या लभते राज्यमाहारमिव शल्यकः\n",
    "03034058a": "भ्रातरः पूर्वजाताश्च सुसमृद्धाश्च सर्वशः\n",
    "03034058c": "निकृत्या निर्जिता देवैरसुराः पाण्डवर्षभ\n",
    "03034059a": "एवं बलवतः सर्वमिति बुद्ध्वा महीपते\n",
    "03034059c": "जहि शत्रून्महाबाहो परां निकृतिमास्थितः\n",
    "03034060a": "न ह्यर्जुनसमः कश्चिद्युधि योद्धा धनुर्धरः\n",
    "03034060c": "भविता वा पुमान्कश्चिन्मत्समो वा गदाधरः\n",
    "03034061a": "सत्त्वेन कुरुते युद्धं राजन्सुबलवानपि\n",
    "03034061c": "न प्रमाणेन नोत्साहात्सत्त्वस्थो भव पाण्डव\n",
    "03034062a": "सत्त्वं हि मूलमर्थस्य वितथं यदतोऽन्यथा\n",
    "03034062c": "न तु प्रसक्तं भवति वृक्षच्छायेव हैमनी\n",
    "03034063a": "अर्थत्यागो हि कार्यः स्यादर्थं श्रेयांसमिच्छता\n",
    "03034063c": "बीजौपम्येन कौन्तेय मा ते भूदत्र संशयः\n",
    "03034064a": "अर्थेन तु समोऽनर्थो यत्र लभ्येत नोदयः\n",
    "03034064c": "न तत्र विपणः कार्यः खरकण्डूयितं हि तत्\n",
    "03034065a": "एवमेव मनुष्येन्द्र धर्मं त्यक्त्वाल्पकं नरः\n",
    "03034065c": "बृहन्तं धर्ममाप्नोति स बुद्ध इति निश्चितः\n",
    "03034066a": "अमित्रं मित्रसंपन्नं मित्रैर्भिन्दन्ति पण्डिताः\n",
    "03034066c": "भिन्नैर्मित्रैः परित्यक्तं दुर्बलं कुरुते वशे\n",
    "03034067a": "सत्त्वेन कुरुते युद्धं राजन्सुबलवानपि\n",
    "03034067c": "नोद्यमेन न होत्राभिः सर्वाः स्वीकुरुते प्रजाः\n",
    "03034068a": "सर्वथा संहतैरेव दुर्बलैर्बलवानपि\n",
    "03034068c": "अमित्रः शक्यते हन्तुं मधुहा भ्रमरैरिव\n",
    "03034069a": "यथा राजन्प्रजाः सर्वाः सूर्यः पाति गभस्तिभिः\n",
    "03034069c": "अत्ति चैव तथैव त्वं सवितुः सदृशो भव\n",
    "03034070a": "एतद्ध्यपि तपो राजन्पुराणमिति नः श्रुतम्\n",
    "03034070c": "विधिना पालनं भूमेर्यत्कृतं नः पितामहैः\n",
    "03034071a": "अपेयात्किल भाः सूर्याल्लक्ष्मीश्चन्द्रमसस्तथा\n",
    "03034071c": "इति लोको व्यवसितो दृष्ट्वेमां भवतो व्यथाम्\n",
    "03034072a": "भवतश्च प्रशंसाभिर्निन्दाभिरितरस्य च\n",
    "03034072c": "कथायुक्ताः परिषदः पृथग्राजन्समागताः\n",
    "03034073a": "इदमभ्यधिकं राजन्ब्राह्मणा गुरवश्च ते\n",
    "03034073c": "समेताः कथयन्तीह मुदिताः सत्यसंधताम्\n",
    "03034074a": "यन्न मोहान्न कार्पण्यान्न लोभान्न भयादपि\n",
    "03034074c": "अनृतं किंचिदुक्तं ते न कामान्नार्थकारणात्\n",
    "03034075a": "यदेनः कुरुते किंचिद्राजा भूमिमवाप्नुवन्\n",
    "03034075c": "सर्वं तन्नुदते पश्चाद्यज्ञैर्विपुलदक्षिणैः\n",
    "03034076a": "ब्राह्मणेभ्यो ददद्ग्रामान्गाश्च राजन्सहस्रशः\n",
    "03034076c": "मुच्यते सर्वपापेभ्यस्तमोभ्य इव चन्द्रमाः\n",
    "03034077a": "पौरजानपदाः सर्वे प्रायशः कुरुनन्दन\n",
    "03034077c": "सवृद्धबालाः सहिताः शंसन्ति त्वां युधिष्ठिर\n",
    "03034078a": "श्वदृतौ क्षीरमासक्तं ब्रह्म वा वृषले यथा\n",
    "03034078c": "सत्यं स्तेने बलं नार्यां राज्यं दुर्योधने तथा\n",
    "03034079a": "इति निर्वचनं लोके चिरं चरति भारत\n",
    "03034079c": "अपि चैतत्स्त्रियो बालाः स्वाध्यायमिव कुर्वते\n",
    "03034080a": "स भवान्रथमास्थाय सर्वोपकरणान्वितम्\n",
    "03034080c": "त्वरमाणोऽभिनिर्यातु चिरमर्थोपपादकम्\n",
    "03034081a": "वाचयित्वा द्विजश्रेष्ठानद्यैव गजसाह्वयम्\n",
    "03034081c": "अस्त्रविद्भिः परिवृतो भ्रातृभिर्दृढधन्विभिः\n",
    "03034081e": "आशीविषसमैर्वीरैर्मरुद्भिरिव वृत्रहा\n",
    "03034082a": "अमित्रांस्तेजसा मृद्नन्नसुरेभ्य इवारिहा\n",
    "03034082c": "श्रियमादत्स्व कौन्तेय धार्तराष्ट्रान्महाबल\n",
    "03034083a": "न हि गाण्डीवमुक्तानां शराणां गार्ध्रवाससाम्\n",
    "03034083c": "स्पर्शमाशीविषाभानां मर्त्यः कश्चन संसहेत्\n",
    "03034084a": "न स वीरो न मातङ्गो न सदश्वोऽस्ति भारत\n",
    "03034084c": "यः सहेत गदावेगं मम क्रुद्धस्य संयुगे\n",
    "03034085a": "सृञ्जयैः सह कैकेयैर्वृष्णीनामृषभेण च\n",
    "03034085c": "कथं स्विद्युधि कौन्तेय राज्यं न प्राप्नुयामहे\n",
    "03035001": "युधिष्ठिर उवाच\n",
    "03035001a": "असंशयं भारत सत्यमेत;द्यन्मा तुदन्वाक्यशल्यैः क्षिणोषि\n",
    "03035001c": "न त्वा विगर्हे प्रतिकूलमेत;न्ममानयाद्धि व्यसनं व आगात्\n",
    "03035002a": "अहं ह्यक्षानन्वपद्यं जिहीर्ष;न्राज्यं सराष्ट्रं धृतराष्ट्रस्य पुत्रात्\n",
    "03035002c": "तन्मा शठः कितवः प्रत्यदेवी;त्सुयोधनार्थं सुबलस्य पुत्रः\n",
    "03035003a": "महामायः शकुनिः पार्वतीयः; सदा सभायां प्रवपन्नक्षपूगान्\n",
    "03035003c": "अमायिनं मायया प्रत्यदेवी;त्ततोऽपश्यं वृजिनं भीमसेन\n",
    "03035004a": "अक्षान्हि दृष्ट्वा शकुनेर्यथाव;त्कामानुलोमानयुजो युजश्च\n",
    "03035004c": "शक्यं नियन्तुमभविष्यदात्मा; मन्युस्तु हन्ति पुरुषस्य धैर्यम्\n",
    "03035005a": "यन्तुं नात्मा शक्यते पौरुषेण; मानेन वीर्येण च तात नद्धः\n",
    "03035005c": "न ते वाचं भीमसेनाभ्यसूये; मन्ये तथा तद्भवितव्यमासीत्\n",
    "03035006a": "स नो राजा धृतराष्ट्रस्य पुत्रो; न्यपातयद्व्यसने राज्यमिच्छन्\n",
    "03035006c": "दास्यं च नोऽगमयद्भीमसेन; यत्राभवच्छरणं द्रौपदी नः\n",
    "03035007a": "त्वं चापि तद्वेत्थ धनंजयश्च; पुनर्द्यूतायागतानां सभां नः\n",
    "03035007c": "यन्माब्रवीद्धृतराष्ट्रस्य पुत्र; एकग्लहार्थं भरतानां समक्षम्\n",
    "03035008a": "वने समा द्वादश राजपुत्र; यथाकामं विदितमजातशत्रो\n",
    "03035008c": "अथापरं चाविदितं चरेथाः; सर्वैः सह भ्रातृभिश्छद्मगूढः\n",
    "03035009a": "त्वां चेच्छ्रुत्वा तात तथा चरन्त;मवभोत्स्यन्ते भारतानां चराः स्म\n",
    "03035009c": "अन्यांश्चरेथास्तावतोऽब्दांस्ततस्त्वं; निश्चित्य तत्प्रतिजानीहि पार्थ\n",
    "03035010a": "चरैश्चेन्नोऽविदितः कालमेतं; युक्तो राजन्मोहयित्वा मदीयान्\n",
    "03035010c": "ब्रवीमि सत्यं कुरुसंसदीह; तवैव ता भारत पञ्च नद्यः\n",
    "03035011a": "वयं चैवं भ्रातरः सर्व एव; त्वया जिताः कालमपास्य भोगान्\n",
    "03035011c": "वसेम इत्याह पुरा स राजा; मध्ये कुरूणां स मयोक्तस्तथेति\n",
    "03035012a": "तत्र द्यूतमभवन्नो जघन्यं; तस्मिञ्जिताः प्रव्रजिताश्च सर्वे\n",
    "03035012c": "इत्थं च देशाननुसंचरामो; वनानि कृच्छ्राणि च कृच्छ्ररूपाः\n",
    "03035013a": "सुयोधनश्चापि न शान्तिमिच्छ;न्भूयः स मन्योर्वशमन्वगच्छत्\n",
    "03035013c": "उद्योजयामास कुरूंश्च सर्वा;न्ये चास्य केचिद्वशमन्वगच्छन्\n",
    "03035014a": "तं संधिमास्थाय सतां सकाशे; को नाम जह्यादिह राज्यहेतोः\n",
    "03035014c": "आर्यस्य मन्ये मरणाद्गरीयो; यद्धर्ममुत्क्रम्य महीं प्रशिष्यात्\n",
    "03035015a": "तदैव चेद्वीरकर्माकरिष्यो; यदा द्यूते परिघं पर्यमृक्षः\n",
    "03035015c": "बाहू दिधक्षन्वारितः फल्गुनेन; किं दुष्कृतं भीम तदाभविष्यत्\n",
    "03035016a": "प्रागेव चैवं समयक्रियायाः; किं नाब्रवीः पौरुषमाविदानः\n",
    "03035016c": "प्राप्तं तु कालं त्वभिपद्य पश्चा;त्किं मामिदानीमतिवेलमात्थ\n",
    "03035017a": "भूयोऽपि दुःखं मम भीमसेन; दूये विषस्येव रसं विदित्वा\n",
    "03035017c": "यद्याज्ञसेनीं परिकृष्यमाणां; संदृश्य तत्क्षान्तमिति स्म भीम\n",
    "03035018a": "न त्वद्य शक्यं भरतप्रवीर; कृत्वा यदुक्तं कुरुवीरमध्ये\n",
    "03035018c": "कालं प्रतीक्षस्व सुखोदयस्य; पक्तिं फलानामिव बीजवापः\n",
    "03035019a": "यदा हि पूर्वं निकृतो निकृत्या; वैरं सपुष्पं सफलं विदित्वा\n",
    "03035019c": "महागुणं हरति हि पौरुषेण; तदा वीरो जीवति जीवलोके\n",
    "03035020a": "श्रियं च लोके लभते समग्रां; मन्ये चास्मै शत्रवः संनमन्ते\n",
    "03035020c": "मित्राणि चैनमतिरागाद्भजन्ते; देवा इवेन्द्रमनुजीवन्ति चैनम्\n",
    "03035021a": "मम प्रतिज्ञां च निबोध सत्यां; वृणे धर्मममृताज्जीविताच्च\n",
    "03035021c": "राज्यं च पुत्राश्च यशो धनं च; सर्वं न सत्यस्य कलामुपैति\n",
    "03036001": "भीमसेन उवाच\n",
    "03036001a": "संधिं कृत्वैव कालेन अन्तकेन पतत्रिणा\n",
    "03036001c": "अनन्तेनाप्रमेयेन स्रोतसा सर्वहारिणा\n",
    "03036002a": "प्रत्यक्षं मन्यसे कालं मर्त्यः सन्कालबन्धनः\n",
    "03036002c": "फेनधर्मा महाराज फलधर्मा तथैव च\n",
    "03036003a": "निमेषादपि कौन्तेय यस्यायुरपचीयते\n",
    "03036003c": "सूच्येवाञ्जनचूर्णस्य किमिति प्रतिपालयेत्\n",
    "03036004a": "यो नूनममितायुः स्यादथ वापि प्रमाणवित्\n",
    "03036004c": "स कालं वै प्रतीक्षेत सर्वप्रत्यक्षदर्शिवान्\n",
    "03036005a": "प्रतीक्षमाणान्कालो नः समा राजंस्त्रयोदश\n",
    "03036005c": "आयुषोऽपचयं कृत्वा मरणायोपनेष्यति\n",
    "03036006a": "शरीरिणां हि मरणं शरीरे नित्यमाश्रितम्\n",
    "03036006c": "प्रागेव मरणात्तस्माद्राज्यायैव घटामहे\n",
    "03036007a": "यो न याति प्रसंख्यानमस्पष्टो भूमिवर्धनः\n",
    "03036007c": "अयातयित्वा वैराणि सोऽवसीदति गौरिव\n",
    "03036008a": "यो न यातयते वैरमल्पसत्त्वोद्यमः पुमान्\n",
    "03036008c": "अफलं तस्य जन्माहं मन्ये दुर्जातजायिनः\n",
    "03036009a": "हैरण्यौ भवतो बाहू श्रुतिर्भवति पार्थिव\n",
    "03036009c": "हत्वा द्विषन्तं संग्रामे भुक्त्वा बाह्वर्जितं वसु\n",
    "03036010a": "हत्वा चेत्पुरुषो राजन्निकर्तारमरिंदम\n",
    "03036010c": "अह्नाय नरकं गच्छेत्स्वर्गेणास्य स संमितः\n",
    "03036011a": "अमर्षजो हि संतापः पावकाद्दीप्तिमत्तरः\n",
    "03036011c": "येनाहमभिसंतप्तो न नक्तं न दिवा शये\n",
    "03036012a": "अयं च पार्थो बीभत्सुर्वरिष्ठो ज्याविकर्षणे\n",
    "03036012c": "आस्ते परमसंतप्तो नूनं सिंह इवाशये\n",
    "03036013a": "योऽयमेकोऽभिमनुते सर्वाँल्लोके धनुर्भृतः\n",
    "03036013c": "सोऽयमात्मजमूष्माणं महाहस्तीव यच्छति\n",
    "03036014a": "नकुलः सहदेवश्च वृद्धा माता च वीरसूः\n",
    "03036014c": "तवैव प्रियमिच्छन्त आसते जडमूकवत्\n",
    "03036015a": "सर्वे ते प्रियमिच्छन्ति बान्धवाः सह सृञ्जयैः\n",
    "03036015c": "अहमेकोऽभिसंतप्तो माता च प्रतिविन्ध्यतः\n",
    "03036016a": "प्रियमेव तु सर्वेषां यद्ब्रवीम्युत किंचन\n",
    "03036016c": "सर्वे ही व्यसनं प्राप्ताः सर्वे युद्धाभिनन्दिनः\n",
    "03036017a": "नेतः पापीयसी काचिदापद्राजन्भविष्यति\n",
    "03036017c": "यन्नो नीचैरल्पबलै राज्यमाच्छिद्य भुज्यते\n",
    "03036018a": "शीलदोषाद्घृणाविष्ट आनृशंस्यात्परंतप\n",
    "03036018c": "क्लेशांस्तितिक्षसे राजन्नान्यः कश्चित्प्रशंसति\n",
    "03036019a": "घृणी ब्राह्मणरूपोऽसि कथं क्षत्रे अजायथाः\n",
    "03036019c": "अस्यां हि योनौ जायन्ते प्रायशः क्रूरबुद्धयः\n",
    "03036020a": "अश्रौषीस्त्वं राजधर्मान्यथा वै मनुरब्रवीत्\n",
    "03036020c": "क्रूरान्निकृतिसंयुक्तान्विहितानशमात्मकान्\n",
    "03036021a": "कर्तव्ये पुरुषव्याघ्र किमास्से पीठसर्पवत्\n",
    "03036021c": "बुद्ध्या वीर्येण संयुक्तः श्रुतेनाभिजनेन च\n",
    "03036022a": "तृणानां मुष्टिनैकेन हिमवन्तं तु पर्वतम्\n",
    "03036022c": "छन्नमिच्छसि कौन्तेय योऽस्मान्संवर्तुमिच्छसि\n",
    "03036023a": "अज्ञातचर्या गूढेन पृथिव्यां विश्रुतेन च\n",
    "03036023c": "दिवीव पार्थ सूर्येण न शक्या चरितुं त्वया\n",
    "03036024a": "बृहच्छाल इवानूपे शाखापुष्पपलाशवान्\n",
    "03036024c": "हस्ती श्वेत इवाज्ञातः कथं जिष्णुश्चरिष्यति\n",
    "03036025a": "इमौ च सिंहसंकाशौ भ्रातरौ सहितौ शिशू\n",
    "03036025c": "नकुलः सहदेवश्च कथं पार्थ चरिष्यतः\n",
    "03036026a": "पुण्यकीर्ती राजपुत्री द्रौपदी वीरसूरियम्\n",
    "03036026c": "विश्रुता कथमज्ञाता कृष्णा पार्थ चरिष्यति\n",
    "03036027a": "मां चापि राजञ्जानन्ति आकुमारमिमाः प्रजाः\n",
    "03036027c": "अज्ञातचर्यां पश्यामि मेरोरिव निगूहनम्\n",
    "03036028a": "तथैव बहवोऽस्माभी राष्ट्रेभ्यो विप्रवासिताः\n",
    "03036028c": "राजानो राजपुत्राश्च धृतराष्ट्रमनुव्रताः\n",
    "03036029a": "न हि तेऽप्युपशाम्यन्ति निकृतानां निराकृताः\n",
    "03036029c": "अवश्यं तैर्निकर्तव्यमस्माकं तत्प्रियैषिभिः\n",
    "03036030a": "तेऽप्यस्मासु प्रयुञ्जीरन्प्रच्छन्नान्सुबहूञ्जनान्\n",
    "03036030c": "आचक्षीरंश्च नो ज्ञात्वा तन्नः स्यात्सुमहद्भयम्\n",
    "03036031a": "अस्माभिरुषिताः सम्यग्वने मासास्त्रयोदश\n",
    "03036031c": "परिमाणेन तान्पश्य तावतः परिवत्सरान्\n",
    "03036032a": "अस्ति मासः प्रतिनिधिर्यथा प्राहुर्मनीषिणः\n",
    "03036032c": "पूतिकानिव सोमस्य तथेदं क्रियतामिति\n",
    "03036033a": "अथ वानडुहे राजन्साधवे साधुवाहिने\n",
    "03036033c": "सौहित्यदानादेकस्मादेनसः प्रतिमुच्यते\n",
    "03036034a": "तस्माच्छत्रुवधे राजन्क्रियतां निश्चयस्त्वया\n",
    "03036034c": "क्षत्रियस्य तु सर्वस्य नान्यो धर्मोऽस्ति संयुगात्\n",
    "03037001": "वैशंपायन उवाच\n",
    "03037001a": "भीमसेनवचः श्रुत्वा कुन्तीपुत्रो युधिष्ठिरः\n",
    "03037001c": "निःश्वस्य पुरुषव्याघ्रः संप्रदध्यौ परंतपः\n",
    "03037002a": "स मुहूर्तमिव ध्यात्वा विनिश्चित्येतिकृत्यताम्\n",
    "03037002c": "भीमसेनमिदं वाक्यमपदान्तरमब्रवीत्\n",
    "03037003a": "एवमेतन्महाबाहो यथा वदसि भारत\n",
    "03037003c": "इदमन्यत्समाधत्स्व वाक्यं मे वाक्यकोविद\n",
    "03037004a": "महापापानि कर्माणि यानि केवलसाहसात्\n",
    "03037004c": "आरभ्यन्ते भीमसेन व्यथन्ते तानि भारत\n",
    "03037005a": "सुमन्त्रिते सुविक्रान्ते सुकृते सुविचारिते\n",
    "03037005c": "सिध्यन्त्यर्था महाबाहो दैवं चात्र प्रदक्षिणम्\n",
    "03037006a": "त्वं तु केवलचापल्याद्बलदर्पोच्छ्रितः स्वयम्\n",
    "03037006c": "आरब्धव्यमिदं कर्म मन्यसे शृणु तत्र मे\n",
    "03037007a": "भूरिश्रवाः शलश्चैव जलसंधश्च वीर्यवान्\n",
    "03037007c": "भीष्मो द्रोणश्च कर्णश्च द्रोणपुत्रश्च वीर्यवान्\n",
    "03037008a": "धार्तराष्ट्रा दुराधर्षा दुर्योधनपुरोगमाः\n",
    "03037008c": "सर्व एव कृतास्त्राश्च सततं चाततायिनः\n",
    "03037009a": "राजानः पार्थिवाश्चैव येऽस्माभिरुपतापिताः\n",
    "03037009c": "संश्रिताः कौरवं पक्षं जातस्नेहाश्च सांप्रतम्\n",
    "03037010a": "दुर्योधनहिते युक्ता न तथास्मासु भारत\n",
    "03037010c": "पूर्णकोशा बलोपेताः प्रयतिष्यन्ति रक्षणे\n",
    "03037011a": "सर्वे कौरवसैन्यस्य सपुत्रामात्यसैनिकाः\n",
    "03037011c": "संविभक्ता हि मात्राभिर्भोगैरपि च सर्वशः\n",
    "03037012a": "दुर्योधनेन ते वीरा मानिताश्च विशेषतः\n",
    "03037012c": "प्राणांस्त्यक्ष्यन्ति संग्रामे इति मे निश्चिता मतिः\n",
    "03037013a": "समा यद्यपि भीष्मस्य वृत्तिरस्मासु तेषु च\n",
    "03037013c": "द्रोणस्य च महाबाहो कृपस्य च महात्मनः\n",
    "03037014a": "अवश्यं राजपिण्डस्तैर्निर्वेश्य इति मे मतिः\n",
    "03037014c": "तस्मात्त्यक्ष्यन्ति संग्रामे प्राणानपि सुदुस्त्यजान्\n",
    "03037015a": "सर्वे दिव्यास्त्रविद्वांसः सर्वे धर्मपरायणाः\n",
    "03037015c": "अजेयाश्चेति मे बुद्धिरपि देवैः सवासवैः\n",
    "03037016a": "अमर्षी नित्यसंहृष्टस्तत्र कर्णो महारथः\n",
    "03037016c": "सर्वास्त्रविदनाधृष्य अभेद्यकवचावृतः\n",
    "03037017a": "अनिर्जित्य रणे सर्वानेतान्पुरुषसत्तमान्\n",
    "03037017c": "अशक्यो ह्यसहायेन हन्तुं दुर्योधनस्त्वया\n",
    "03037018a": "न निद्रामधिगच्छामि चिन्तयानो वृकोदर\n",
    "03037018c": "अति सर्वान्धनुर्ग्राहान्सूतपुत्रस्य लाघवम्\n",
    "03037019a": "एतद्वचनमाज्ञाय भीमसेनोऽत्यमर्षणः\n",
    "03037019c": "बभूव विमनास्त्रस्तो न चैवोवाच किंचन\n",
    "03037020a": "तयोः संवदतोरेवं तदा पाण्डवयोर्द्वयोः\n",
    "03037020c": "आजगाम महायोगी व्यासः सत्यवतीसुतः\n",
    "03037021a": "सोऽभिगम्य यथान्यायं पाण्डवैः प्रतिपूजितः\n",
    "03037021c": "युधिष्ठिरमिदं वाक्यमुवाच वदतां वरः\n",
    "03037022a": "युधिष्ठिर महाबाहो वेद्मि ते हृदि मानसम्\n",
    "03037022c": "मनीषया ततः क्षिप्रमागतोऽस्मि नरर्षभ\n",
    "03037023a": "भीष्माद्द्रोणात्कृपात्कर्णाद्द्रोणपुत्राच्च भारत\n",
    "03037023c": "यत्ते भयममित्रघ्न हृदि संपरिवर्तते\n",
    "03037024a": "तत्तेऽहं नाशयिष्यामि विधिदृष्टेन हेतुना\n",
    "03037024c": "तच्छ्रुत्वा धृतिमास्थाय कर्मणा प्रतिपादय\n",
    "03037025a": "तत एकान्तमुन्नीय पाराशर्यो युधिष्ठिरम्\n",
    "03037025c": "अब्रवीदुपपन्नार्थमिदं वाक्यविशारदः\n",
    "03037026a": "श्रेयसस्ते परः कालः प्राप्तो भरतसत्तम\n",
    "03037026c": "येनाभिभविता शत्रून्रणे पार्थो धनंजयः\n",
    "03037027a": "गृहाणेमां मया प्रोक्तां सिद्धिं मूर्तिमतीमिव\n",
    "03037027c": "विद्यां प्रतिस्मृतिं नाम प्रपन्नाय ब्रवीमि ते\n",
    "03037027e": "यामवाप्य महाबाहुरर्जुनः साधयिष्यति\n",
    "03037028a": "अस्त्रहेतोर्महेन्द्रं च रुद्रं चैवाभिगच्छतु\n",
    "03037028c": "वरुणं च धनेशं च धर्मराजं च पाण्डव\n",
    "03037028e": "शक्तो ह्येष सुरान्द्रष्टुं तपसा विक्रमेण च\n",
    "03037029a": "ऋषिरेष महातेजा नारायणसहायवान्\n",
    "03037029c": "पुराणः शाश्वतो देवो विष्णोरंशः सनातनः\n",
    "03037030a": "अस्त्राणीन्द्राच्च रुद्राच्च लोकपालेभ्य एव च\n",
    "03037030c": "समादाय महाबाहुर्महत्कर्म करिष्यति\n",
    "03037031a": "वनादस्माच्च कौन्तेय वनमन्यद्विचिन्त्यताम्\n",
    "03037031c": "निवासार्थाय यद्युक्तं भवेद्वः पृथिवीपते\n",
    "03037032a": "एकत्र चिरवासो हि न प्रीतिजननो भवेत्\n",
    "03037032c": "तापसानां च शान्तानां भवेदुद्वेगकारकः\n",
    "03037033a": "मृगाणामुपयोगश्च वीरुदोषधिसंक्षयः\n",
    "03037033c": "बिभर्षि हि बहून्विप्रान्वेदवेदाङ्गपारगान्\n",
    "03037034a": "एवमुक्त्वा प्रपन्नाय शुचये भगवान्प्रभुः\n",
    "03037034c": "प्रोवाच योगतत्त्वज्ञो योगविद्यामनुत्तमाम्\n",
    "03037035a": "धर्मराज्ञे तदा धीमान्व्यासः सत्यवतीसुतः\n",
    "03037035c": "अनुज्ञाय च कौन्तेयं तत्रैवान्तरधीयत\n",
    "03037036a": "युधिष्ठिरस्तु धर्मात्मा तद्ब्रह्म मनसा यतः\n",
    "03037036c": "धारयामास मेधावी काले काले समभ्यसन्\n",
    "03037037a": "स व्यासवाक्यमुदितो वनाद्द्वैतवनात्ततः\n",
    "03037037c": "ययौ सरस्वतीतीरे काम्यकं नाम काननम्\n",
    "03037038a": "तमन्वयुर्महाराज शिक्षाक्षरविदस्तथा\n",
    "03037038c": "ब्राह्मणास्तपसा युक्ता देवेन्द्रमृषयो यथा\n",
    "03037039a": "ततः काम्यकमासाद्य पुनस्ते भरतर्षभाः\n",
    "03037039c": "न्यविशन्त महात्मानः सामात्याः सपदानुगाः\n",
    "03037040a": "तत्र ते न्यवसन्राजन्कंचित्कालं मनस्विनः\n",
    "03037040c": "धनुर्वेदपरा वीराः शृण्वाना वेदमुत्तमम्\n",
    "03037041a": "चरन्तो मृगयां नित्यं शुद्धैर्बाणैर्मृगार्थिनः\n",
    "03037041c": "पितृदैवतविप्रेभ्यो निर्वपन्तो यथाविधि\n",
    "03038001": "वैशंपायन उवाच\n",
    "03038001a": "कस्यचित्त्वथ कालस्य धर्मराजो युधिष्ठिरः\n",
    "03038001c": "संस्मृत्य मुनिसंदेशमिदं वचनमब्रवीत्\n",
    "03038002a": "विविक्ते विदितप्रज्ञमर्जुनं भरतर्षभम्\n",
    "03038002c": "सान्त्वपूर्वं स्मितं कृत्वा पाणिना परिसंस्पृशन्\n",
    "03038003a": "स मुहूर्तमिव ध्यात्वा वनवासमरिंदमः\n",
    "03038003c": "धनंजयं धर्मराजो रहसीदमुवाच ह\n",
    "03038004a": "भीष्मे द्रोणे कृपे कर्णे द्रोणपुत्रे च भारत\n",
    "03038004c": "धनुर्वेदश्चतुष्पाद एतेष्वद्य प्रतिष्ठितः\n",
    "03038005a": "ब्राह्मं दैवमासुरं च सप्रयोगचिकित्सितम्\n",
    "03038005c": "सर्वास्त्राणां प्रयोगं च तेऽभिजानन्ति कृत्स्नशः\n",
    "03038006a": "ते सर्वे धृतराष्ट्रस्य पुत्रेण परिसान्त्विताः\n",
    "03038006c": "संविभक्ताश्च तुष्टाश्च गुरुवत्तेषु वर्तते\n",
    "03038007a": "सर्वयोधेषु चैवास्य सदा वृत्तिरनुत्तमा\n",
    "03038007c": "शक्तिं न हापयिष्यन्ति ते काले प्रतिपूजिताः\n",
    "03038008a": "अद्य चेयं मही कृत्स्ना दुर्योधनवशानुगा\n",
    "03038008c": "त्वयि व्यपाश्रयोऽस्माकं त्वयि भारः समाहितः\n",
    "03038008e": "तत्र कृत्यं प्रपश्यामि प्राप्तकालमरिंदम\n",
    "03038009a": "कृष्णद्वैपायनात्तात गृहीतोपनिषन्मया\n",
    "03038009c": "तया प्रयुक्तया सम्यग्जगत्सर्वं प्रकाशते\n",
    "03038009e": "तेन त्वं ब्रह्मणा तात संयुक्तः सुसमाहितः\n",
    "03038010a": "देवतानां यथाकालं प्रसादं प्रतिपालय\n",
    "03038010c": "तपसा योजयात्मानमुग्रेण भरतर्षभ\n",
    "03038011a": "धनुष्मान्कवची खड्गी मुनिः सारसमन्वितः\n",
    "03038011c": "न कस्यचिद्ददन्मार्गं गच्छ तातोत्तरां दिशम्\n",
    "03038011e": "इन्द्रे ह्यस्त्राणि दिव्यानि समस्तानि धनंजय\n",
    "03038012a": "वृत्राद्भीतैस्तदा देवैर्बलमिन्द्रे समर्पितम्\n",
    "03038012c": "तान्येकस्थानि सर्वाणि ततस्त्वं प्रतिपत्स्यसे\n",
    "03038013a": "शक्रमेव प्रपद्यस्व स तेऽस्त्राणि प्रदास्यति\n",
    "03038013c": "दीक्षितोऽद्यैव गच्छ त्वं द्रष्टुं देवं पुरंदरम्\n",
    "03038014a": "एवमुक्त्वा धर्मराजस्तमध्यापयत प्रभुः\n",
    "03038014c": "दीक्षितं विधिना तेन यतवाक्कायमानसम्\n",
    "03038014e": "अनुजज्ञे ततो वीरं भ्राता भ्रातरमग्रजः\n",
    "03038015a": "निदेशाद्धर्मराजस्य द्रष्टुं देवं पुरंदरम्\n",
    "03038015c": "धनुर्गाण्डीवमादाय तथाक्षय्यौ महेषुधी\n",
    "03038016a": "कवची सतलत्राणो बद्धगोधाङ्गुलित्रवान्\n",
    "03038016c": "हुत्वाग्निं ब्राह्मणान्निष्कैः स्वस्ति वाच्य महाभुजः\n",
    "03038017a": "प्रातिष्ठत महाबाहुः प्रगृहीतशरासनः\n",
    "03038017c": "वधाय धार्तराष्ट्राणां निःश्वस्योर्ध्वमुदीक्ष्य च\n",
    "03038018a": "तं दृष्ट्वा तत्र कौन्तेयं प्रगृहीतशरासनम्\n",
    "03038018c": "अब्रुवन्ब्राह्मणाः सिद्धा भूतान्यन्तर्हितानि च\n",
    "03038018e": "क्षिप्रं प्राप्नुहि कौन्तेय मनसा यद्यदिच्छसि\n",
    "03038019a": "तं सिंहमिव गच्छन्तं शालस्कन्धोरुमर्जुनम्\n",
    "03038019c": "मनांस्यादाय सर्वेषां कृष्णा वचनमब्रवीत्\n",
    "03038020a": "यत्ते कुन्ती महाबाहो जातस्यैच्छद्धनंजय\n",
    "03038020c": "तत्तेऽस्तु सर्वं कौन्तेय यथा च स्वयमिच्छसि\n",
    "03038021a": "मास्माकं क्षत्रियकुले जन्म कश्चिदवाप्नुयात्\n",
    "03038021c": "ब्राह्मणेभ्यो नमो नित्यं येषां युद्धे न जीविका\n",
    "03038022a": "नूनं ते भ्रातरः सर्वे त्वत्कथाभिः प्रजागरे\n",
    "03038022c": "रंस्यन्ते वीरकर्माणि कीर्तयन्तः पुनः पुनः\n",
    "03038023a": "नैव नः पार्थ भोगेषु न धने नोत जीविते\n",
    "03038023c": "तुष्टिर्बुद्धिर्भवित्री वा त्वयि दीर्घप्रवासिनि\n",
    "03038024a": "त्वयि नः पार्थ सर्वेषां सुखदुःखे समाहिते\n",
    "03038024c": "जीवितं मरणं चैव राज्यमैश्वर्यमेव च\n",
    "03038024e": "आपृष्टो मेऽसि कौन्तेय स्वस्ति प्राप्नुहि पाण्डव\n",
    "03038025a": "नमो धात्रे विधात्रे च स्वस्ति गच्छ ह्यनामयम्\n",
    "03038025c": "स्वस्ति तेऽस्त्वान्तरिक्षेभ्यः पार्थिवेभ्यश्च भारत\n",
    "03038025e": "दिव्येभ्यश्चैव भूतेभ्यो ये चान्ये परिपन्थिनः\n",
    "03038026a": "ततः प्रदक्षिणं कृत्वा भ्रातॄन्धौम्यं च पाण्डवः\n",
    "03038026c": "प्रातिष्ठत महाबाहुः प्रगृह्य रुचिरं धनुः\n",
    "03038027a": "तस्य मार्गादपाक्रामन्सर्वभूतानि गच्छतः\n",
    "03038027c": "युक्तस्यैन्द्रेण योगेन पराक्रान्तस्य शुष्मिणः\n",
    "03038028a": "सोऽगच्छत्पर्वतं पुण्यमेकाह्नैव महामनाः\n",
    "03038028c": "मनोजवगतिर्भूत्वा योगयुक्तो यथानिलः\n",
    "03038029a": "हिमवन्तमतिक्रम्य गन्धमादनमेव च\n",
    "03038029c": "अत्यक्रामत्स दुर्गाणि दिवारात्रमतन्द्रितः\n",
    "03038030a": "इन्द्रकीलं समासाद्य ततोऽतिष्ठद्धनंजयः\n",
    "03038030c": "अन्तरिक्षे हि शुश्राव तिष्ठेति स वचस्तदा\n",
    "03038031a": "ततोऽपश्यत्सव्यसाची वृक्षमूले तपस्विनम्\n",
    "03038031c": "ब्राह्म्या श्रिया दीप्यमानं पिङ्गलं जटिलं कृशम्\n",
    "03038032a": "सोऽब्रवीदर्जुनं तत्र स्थितं दृष्ट्वा महातपाः\n",
    "03038032c": "कस्त्वं तातेह संप्राप्तो धनुष्मान्कवची शरी\n",
    "03038032e": "निबद्धासितलत्राणः क्षत्रधर्ममनुव्रतः\n",
    "03038033a": "नेह शस्त्रेण कर्तव्यं शान्तानामयमालयः\n",
    "03038033c": "विनीतक्रोधहर्षाणां ब्राह्मणानां तपस्विनाम्\n",
    "03038034a": "नेहास्ति धनुषा कार्यं न संग्रामेण कर्हिचित्\n",
    "03038034c": "निक्षिपैतद्धनुस्तात प्राप्तोऽसि परमां गतिम्\n",
    "03038035a": "इत्यनन्तौजसं वीरं यथा चान्यं पृथग्जनम्\n",
    "03038035c": "तथा वाचमथाभीक्ष्णं ब्राह्मणोऽर्जुनमब्रवीत्\n",
    "03038035e": "न चैनं चालयामास धैर्यात्सुदृढनिश्चयम्\n",
    "03038036a": "तमुवाच ततः प्रीतः स द्विजः प्रहसन्निव\n",
    "03038036c": "वरं वृणीष्व भद्रं ते शक्रोऽहमरिसूदन\n",
    "03038037a": "एवमुक्तः प्रत्युवाच सहस्राक्षं धनंजयः\n",
    "03038037c": "प्राञ्जलिः प्रणतो भूत्वा शूरः कुरुकुलोद्वहः\n",
    "03038038a": "ईप्सितो ह्येष मे कामो वरं चैनं प्रयच्छ मे\n",
    "03038038c": "त्वत्तोऽद्य भगवन्नस्त्रं कृत्स्नमिच्छामि वेदितुम्\n",
    "03038039a": "प्रत्युवाच महेन्द्रस्तं प्रीतात्मा प्रहसन्निव\n",
    "03038039c": "इह प्राप्तस्य किं कार्यमस्त्रैस्तव धनंजय\n",
    "03038039e": "कामान्वृणीष्व लोकांश्च प्राप्तोऽसि परमां गतिम्\n",
    "03038040a": "एवमुक्तः प्रत्युवाच सहस्राक्षं धनंजयः\n",
    "03038040c": "न लोकान्न पुनः कामान्न देवत्वं कुतः सुखम्\n",
    "03038041a": "न च सर्वामरैश्वर्यं कामये त्रिदशाधिप\n",
    "03038041c": "भ्रातॄंस्तान्विपिने त्यक्त्वा वैरमप्रतियात्य च\n",
    "03038041e": "अकीर्तिं सर्वलोकेषु गच्छेयं शाश्वतीः समाः\n",
    "03038042a": "एवमुक्तः प्रत्युवाच वृत्रहा पाण्डुनन्दनम्\n",
    "03038042c": "सान्त्वयञ्श्लक्ष्णया वाचा सर्वलोकनमस्कृतः\n",
    "03038043a": "यदा द्रक्ष्यसि भूतेशं त्र्यक्षं शूलधरं शिवम्\n",
    "03038043c": "तदा दातास्मि ते तात दिव्यान्यस्त्राणि सर्वशः\n",
    "03038044a": "क्रियतां दर्शने यत्नो देवस्य परमेष्ठिनः\n",
    "03038044c": "दर्शनात्तस्य कौन्तेय संसिद्धः स्वर्गमेष्यसि\n",
    "03038045a": "इत्युक्त्वा फल्गुनं शक्रो जगामादर्शनं ततः\n",
    "03038045c": "अर्जुनोऽप्यथ तत्रैव तस्थौ योगसमन्वितः\n",
    "03039001": "जनमेजय उवाच\n",
    "03039001a": "भगवञ्श्रोतुमिच्छामि पार्थस्याक्लिष्टकर्मणः\n",
    "03039001c": "विस्तरेण कथामेतां यथास्त्राण्युपलब्धवान्\n",
    "03039002a": "कथं स पुरुषव्याघ्रो दीर्घबाहुर्धनंजयः\n",
    "03039002c": "वनं प्रविष्टस्तेजस्वी निर्मनुष्यमभीतवत्\n",
    "03039003a": "किं च तेन कृतं तत्र वसता ब्रह्मवित्तम\n",
    "03039003c": "कथं च भगवान्स्थाणुर्देवराजश्च तोषितः\n",
    "03039004a": "एतदिच्छाम्यहं श्रोतुं त्वत्प्रसादाद्द्विजोत्तम\n",
    "03039004c": "त्वं हि सर्वज्ञ दिव्यं च मानुषं चैव वेत्थ ह\n",
    "03039005a": "अत्यद्भुतं महाप्राज्ञ रोमहर्षणमर्जुनः\n",
    "03039005c": "भवेन सह संग्रामं चकाराप्रतिमं किल\n",
    "03039005e": "पुरा प्रहरतां श्रेष्ठः संग्रामेष्वपराजितः\n",
    "03039006a": "यच्छ्रुत्वा नरसिंहानां दैन्यहर्षातिविस्मयात्\n",
    "03039006c": "शूराणामपि पार्थानां हृदयानि चकम्पिरे\n",
    "03039007a": "यद्यच्च कृतवानन्यत्पार्थस्तदखिलं वद\n",
    "03039007c": "न ह्यस्य निन्दितं जिष्णोः सुसूक्ष्ममपि लक्षये\n",
    "03039007e": "चरितं तस्य शूरस्य तन्मे सर्वं प्रकीर्तय\n",
    "03039008": "वैशंपायन उवाच\n",
    "03039008a": "कथयिष्यामि ते तात कथामेतां महात्मनः\n",
    "03039008c": "दिव्यां कौरवशार्दूल महतीमद्भुतोपमाम्\n",
    "03039009a": "गात्रसंस्पर्शसंबन्धं त्र्यम्बकेण सहानघ\n",
    "03039009c": "पार्थस्य देवदेवेन शृणु सम्यक्समागमम्\n",
    "03039010a": "युधिष्ठिरनियोगात्स जगामामितविक्रमः\n",
    "03039010c": "शक्रं सुरेश्वरं द्रष्टुं देवदेवं च शंकरम्\n",
    "03039011a": "दिव्यं तद्धनुरादाय खड्गं च पुरुषर्षभः\n",
    "03039011c": "महाबलो महाबाहुरर्जुनः कार्यसिद्धये\n",
    "03039011e": "दिशं ह्युदीचीं कौरव्यो हिमवच्छिखरं प्रति\n",
    "03039012a": "ऐन्द्रिः स्थिरमना राजन्सर्वलोकमहारथः\n",
    "03039012c": "त्वरया परया युक्तस्तपसे धृतनिश्चयः\n",
    "03039012e": "वनं कण्टकितं घोरमेक एवान्वपद्यत\n",
    "03039013a": "नानापुष्पफलोपेतं नानापक्षिनिषेवितम्\n",
    "03039013c": "नानामृगगणाकीर्णं सिद्धचारणसेवितम्\n",
    "03039014a": "ततः प्रयाते कौन्तेये वनं मानुषवर्जितम्\n",
    "03039014c": "शङ्खानां पटहानां च शब्दः समभवद्दिवि\n",
    "03039015a": "पुष्पवर्षं च सुमहन्निपपात महीतले\n",
    "03039015c": "मेघजालं च विततं छादयामास सर्वतः\n",
    "03039016a": "अतीत्य वनदुर्गाणि संनिकर्षे महागिरेः\n",
    "03039016c": "शुशुभे हिमवत्पृष्ठे वसमानोऽर्जुनस्तदा\n",
    "03039017a": "तत्रापश्यद्द्रुमान्फुल्लान्विहगैर्वल्गु नादितान्\n",
    "03039017c": "नदीश्च बहुलावर्ता नीलवैडूर्यसंनिभाः\n",
    "03039018a": "हंसकारण्डवोद्गीताः सारसाभिरुतास्तथा\n",
    "03039018c": "पुंस्कोकिलरुताश्चैव क्रौञ्चबर्हिणनादिताः\n",
    "03039019a": "मनोहरवनोपेतास्तस्मिन्नतिरथोऽर्जुनः\n",
    "03039019c": "पुण्यशीतामलजलाः पश्यन्प्रीतमनाभवत्\n",
    "03039020a": "रमणीये वनोद्देशे रममाणोऽर्जुनस्तदा\n",
    "03039020c": "तपस्युग्रे वर्तमान उग्रतेजा महामनाः\n",
    "03039021a": "दर्भचीरं निवस्याथ दण्डाजिनविभूषितः\n",
    "03039021c": "पूर्णे पूर्णे त्रिरात्रे तु मासमेकं फलाशनः\n",
    "03039021e": "द्विगुणेनैव कालेन द्वितीयं मासमत्यगात्\n",
    "03039022a": "तृतीयमपि मासं स पक्षेणाहारमाचरन्\n",
    "03039022c": "शीर्णं च पतितं भूमौ पर्णं समुपयुक्तवान्\n",
    "03039023a": "चतुर्थे त्वथ संप्राप्ते मासि पूर्णे ततः परम्\n",
    "03039023c": "वायुभक्षो महाबाहुरभवत्पाण्डुनन्दनः\n",
    "03039023e": "ऊर्ध्वबाहुर्निरालम्बः पादाङ्गुष्ठाग्रविष्ठितः\n",
    "03039024a": "सदोपस्पर्शनाच्चास्य बभूवुरमितौजसः\n",
    "03039024c": "विद्युदम्भोरुहनिभा जटास्तस्य महात्मनः\n",
    "03039025a": "ततो महर्षयः सर्वे जग्मुर्देवं पिनाकिनम्\n",
    "03039025c": "शितिकण्ठं महाभागं प्रणिपत्य प्रसाद्य च\n",
    "03039025e": "सर्वे निवेदयामासुः कर्म तत्फल्गुनस्य ह\n",
    "03039026a": "एष पार्थो महातेजा हिमवत्पृष्ठमाश्रितः\n",
    "03039026c": "उग्रे तपसि दुष्पारे स्थितो धूमाययन्दिशः\n",
    "03039027a": "तस्य देवेश न वयं विद्मः सर्वे चिकीर्षितम्\n",
    "03039027c": "संतापयति नः सर्वानसौ साधु निवार्यताम्\n",
    "03039028": "महेश्वर उवाच\n",
    "03039028a": "शीघ्रं गच्छत संहृष्टा यथागतमतन्द्रिताः\n",
    "03039028c": "अहमस्य विजानामि संकल्पं मनसि स्थितम्\n",
    "03039029a": "नास्य स्वर्गस्पृहा काचिन्नैश्वर्यस्य न चायुषः\n",
    "03039029c": "यत्त्वस्य काङ्क्षितं सर्वं तत्करिष्येऽहमद्य वै\n",
    "03039030": "वैशंपायन उवाच\n",
    "03039030a": "ते श्रुत्व शर्ववचनमृषयः सत्यवादिनः\n",
    "03039030c": "प्रहृष्टमनसो जग्मुर्यथास्वं पुनराश्रमान्\n",
    "03040001": "वैशंपायन उवाच\n",
    "03040001a": "गतेषु तेषु सर्वेषु तपस्विषु महात्मसु\n",
    "03040001c": "पिनाकपाणिर्भगवान्सर्वपापहरो हरः\n",
    "03040002a": "कैरातं वेषमास्थाय काञ्चनद्रुमसंनिभम्\n",
    "03040002c": "विभ्राजमानो वपुषा गिरिर्मेरुरिवापरः\n",
    "03040003a": "श्रीमद्धनुरुपादाय शरांश्चाशीविषोपमान्\n",
    "03040003c": "निष्पपात महार्चिष्मान्दहन्कक्षमिवानलः\n",
    "03040004a": "देव्या सहोमया श्रीमान्समानव्रतवेषया\n",
    "03040004c": "नानावेषधरैर्हृष्टैर्भूतैरनुगतस्तदा\n",
    "03040005a": "किरातवेषप्रच्छन्नः स्त्रीभिश्चानु सहस्रशः\n",
    "03040005c": "अशोभत तदा राजन्स देवोऽतीव भारत\n",
    "03040006a": "क्षणेन तद्वनं सर्वं निःशब्दमभवत्तदा\n",
    "03040006c": "नादः प्रस्रवणानां च पक्षिणां चाप्युपारमत्\n",
    "03040007a": "स संनिकर्षमागम्य पार्थस्याक्लिष्टकर्मणः\n",
    "03040007c": "मूकं नाम दितेः पुत्रं ददर्शाद्भुतदर्शनम्\n",
    "03040008a": "वाराहं रूपमास्थाय तर्कयन्तमिवार्जुनम्\n",
    "03040008c": "हन्तुं परमदुष्टात्मा तमुवाचाथ फल्गुनः\n",
    "03040009a": "गाण्डीवं धनुरादाय शरांश्चाशीविषोपमान्\n",
    "03040009c": "सज्यं धनुर्वरं कृत्वा ज्याघोषेण निनादयन्\n",
    "03040010a": "यन्मां प्रार्थयसे हन्तुमनागसमिहागतम्\n",
    "03040010c": "तस्मात्त्वां पूर्वमेवाहं नेष्यामि यमसादनम्\n",
    "03040011a": "तं दृष्ट्वा प्रहरिष्यन्तं फल्गुनं दृढधन्विनम्\n",
    "03040011c": "किरातरूपी सहसा वारयामास शंकरः\n",
    "03040012a": "मयैष प्रार्थितः पूर्वं नीलमेघसमप्रभः\n",
    "03040012c": "अनादृत्यैव तद्वाक्यं प्रजहाराथ फल्गुनः\n",
    "03040013a": "किरातश्च समं तस्मिन्नेकलक्ष्ये महाद्युतिः\n",
    "03040013c": "प्रमुमोचाशनिप्रख्यं शरमग्निशिखोपमम्\n",
    "03040014a": "तौ मुक्तौ सायकौ ताभ्यां समं तत्र निपेततुः\n",
    "03040014c": "मूकस्य गात्रे विस्तीर्णे शैलसंहनने तदा\n",
    "03040015a": "यथाशनिविनिष्पेषो वज्रस्येव च पर्वते\n",
    "03040015c": "तथा तयोः संनिपातः शरयोरभवत्तदा\n",
    "03040016a": "स विद्धो बहुभिर्बाणैर्दीप्तास्यैः पन्नगैरिव\n",
    "03040016c": "ममार राक्षसं रूपं भूयः कृत्वा विभीषणम्\n",
    "03040017a": "ददर्शाथ ततो जिष्णुः पुरुषं काञ्चनप्रभम्\n",
    "03040017c": "किरातवेषप्रच्छन्नं स्त्रीसहायममित्रहा\n",
    "03040017e": "तमब्रवीत्प्रीतमनाः कौन्तेयः प्रहसन्निव\n",
    "03040018a": "को भवानटते शून्ये वने स्त्रीगणसंवृतः\n",
    "03040018c": "न त्वमस्मिन्वने घोरे बिभेषि कनकप्रभ\n",
    "03040019a": "किमर्थं च त्वया विद्धो मृगोऽयं मत्परिग्रहः\n",
    "03040019c": "मयाभिपन्नः पूर्वं हि राक्षसोऽयमिहागतः\n",
    "03040020a": "कामात्परिभवाद्वापि न मे जीवन्विमोक्ष्यसे\n",
    "03040020c": "न ह्येष मृगयाधर्मो यस्त्वयाद्य कृतो मयि\n",
    "03040020e": "तेन त्वां भ्रंशयिष्यामि जीवितात्पर्वताश्रय\n",
    "03040021a": "इत्युक्तः पाण्डवेयेन किरातः प्रहसन्निव\n",
    "03040021c": "उवाच श्लक्ष्णया वाचा पाण्डवं सव्यसाचिनम्\n",
    "03040022a": "ममैवायं लक्ष्यभूतः पूर्वमेव परिग्रहः\n",
    "03040022c": "ममैव च प्रहारेण जीविताद्व्यवरोपितः\n",
    "03040023a": "दोषान्स्वान्नार्हसेऽन्यस्मै वक्तुं स्वबलदर्पितः\n",
    "03040023c": "अभिषक्तोऽस्मि मन्दात्मन्न मे जीवन्विमोक्ष्यसे\n",
    "03040024a": "स्थिरो भवस्व मोक्ष्यामि सायकानशनीनिव\n",
    "03040024c": "घटस्व परया शक्त्या मुञ्च त्वमपि सायकान्\n",
    "03040025a": "ततस्तौ तत्र संरब्धौ गर्जमानौ मुहुर्मुहुः\n",
    "03040025c": "शरैराशीविषाकारैस्ततक्षाते परस्परम्\n",
    "03040026a": "ततोऽर्जुनः शरवर्षं किराते समवासृजत्\n",
    "03040026c": "तत्प्रसन्नेन मनसा प्रतिजग्राह शंकरः\n",
    "03040027a": "मुहूर्तं शरवर्षं तत्प्रतिगृह्य पिनाकधृक्\n",
    "03040027c": "अक्षतेन शरीरेण तस्थौ गिरिरिवाचलः\n",
    "03040028a": "स दृष्ट्वा बाणवर्षं तन्मोघीभूतं धनंजयः\n",
    "03040028c": "परमं विस्मयं चक्रे साधु साध्विति चाब्रवीत्\n",
    "03040029a": "अहोऽयं सुकुमाराङ्गो हिमवच्छिखरालयः\n",
    "03040029c": "गाण्डीवमुक्तान्नाराचान्प्रतिगृह्णात्यविह्वलः\n",
    "03040030a": "कोऽयं देवो भवेत्साक्षाद्रुद्रो यक्षः सुरेश्वरः\n",
    "03040030c": "विद्यते हि गिरिश्रेष्ठे त्रिदशानां समागमः\n",
    "03040031a": "न हि मद्बाणजालानामुत्सृष्टानां सहस्रशः\n",
    "03040031c": "शक्तोऽन्यः सहितुं वेगमृते देवं पिनाकिनम्\n",
    "03040032a": "देवो वा यदि वा यक्षो रुद्रादन्यो व्यवस्थितः\n",
    "03040032c": "अहमेनं शरैस्तीक्ष्णैर्नयामि यमसादनम्\n",
    "03040033a": "ततो हृष्टमना जिष्णुर्नाराचान्मर्मभेदिनः\n",
    "03040033c": "व्यसृजच्छतधा राजन्मयूखानिव भास्करः\n",
    "03040034a": "तान्प्रसन्नेन मनसा भगवाँल्लोकभावनः\n",
    "03040034c": "शूलपाणिः प्रत्यगृह्णाच्छिलावर्षमिवाचलः\n",
    "03040035a": "क्षणेन क्षीणबाणोऽथ संवृत्तः फल्गुनस्तदा\n",
    "03040035c": "वित्रासं च जगामाथ तं दृष्ट्वा शरसंक्षयम्\n",
    "03040036a": "चिन्तयामास जिष्णुस्तु भगवन्तं हुताशनम्\n",
    "03040036c": "पुरस्तादक्षयौ दत्तौ तूणौ येनास्य खाण्डवे\n",
    "03040037a": "किं नु मोक्ष्यामि धनुषा यन्मे बाणाः क्षयं गताः\n",
    "03040037c": "अयं च पुरुषः कोऽपि बाणान्ग्रसति सर्वशः\n",
    "03040038a": "अहमेनं धनुष्कोट्या शूलाग्रेणेव कुञ्जरम्\n",
    "03040038c": "नयामि दण्डधारस्य यमस्य सदनं प्रति\n",
    "03040039a": "संप्रायुध्यद्धनुष्कोट्या कौन्तेयः परवीरहा\n",
    "03040039c": "तदप्यस्य धनुर्दिव्यं जग्रास गिरिगोचरः\n",
    "03040040a": "ततोऽर्जुनो ग्रस्तधनुः खड्गपाणिरतिष्ठत\n",
    "03040040c": "युद्धस्यान्तमभीप्सन्वै वेगेनाभिजगाम तम्\n",
    "03040041a": "तस्य मूर्ध्नि शितं खड्गमसक्तं पर्वतेष्वपि\n",
    "03040041c": "मुमोच भुजवीर्येण विक्रम्य कुरुनन्दनः\n",
    "03040041e": "तस्य मूर्धानमासाद्य पफालासिवरो हि सः\n",
    "03040042a": "ततो वृक्षैः शिलाभिश्च योधयामास फल्गुनः\n",
    "03040042c": "यथा वृक्षान्महाकायः प्रत्यगृह्णादथो शिलाः\n",
    "03040043a": "किरातरूपी भगवांस्ततः पार्थो महाबलः\n",
    "03040043c": "मुष्टिभिर्वज्रसंस्पर्शैर्धूममुत्पादयन्मुखे\n",
    "03040043e": "प्रजहार दुराधर्षे किरातसमरूपिणि\n",
    "03040044a": "ततः शक्राशनिसमैर्मुष्टिभिर्भृशदारुणैः\n",
    "03040044c": "किरातरूपी भगवानर्दयामास फल्गुनम्\n",
    "03040045a": "ततश्चटचटाशब्दः सुघोरः समजायत\n",
    "03040045c": "पाण्डवस्य च मुष्टीनां किरातस्य च युध्यतः\n",
    "03040046a": "सुमुहूर्तं महद्युद्धमासीत्तल्लोमहर्षणम्\n",
    "03040046c": "भुजप्रहारसंयुक्तं वृत्रवासवयोरिव\n",
    "03040047a": "जहाराथ ततो जिष्णुः किरातमुरसा बली\n",
    "03040047c": "पाण्डवं च विचेष्टन्तं किरातोऽप्यहनद्बलात्\n",
    "03040048a": "तयोर्भुजविनिष्पेषात्संघर्षेणोरसोस्तथा\n",
    "03040048c": "समजायत गात्रेषु पावकोऽङ्गारधूमवान्\n",
    "03040049a": "तत एनं महादेवः पीड्य गात्रैः सुपीडितम्\n",
    "03040049c": "तेजसा व्याक्रमद्रोषाच्चेतस्तस्य विमोहयन्\n",
    "03040050a": "ततो निपीडितैर्गात्रैः पिण्डीकृत इवाबभौ\n",
    "03040050c": "फल्गुनो गात्रसंरुद्धो देवदेवेन भारत\n",
    "03040051a": "निरुच्छ्वासोऽभवच्चैव संनिरुद्धो महात्मना\n",
    "03040051c": "ततः पपात संमूढस्ततः प्रीतोऽभवद्भवः\n",
    "03040052": "भगवानुवाच\n",
    "03040052a": "भो भो फल्गुन तुष्टोऽस्मि कर्मणाप्रतिमेन ते\n",
    "03040052c": "शौर्येणानेन धृत्या च क्षत्रियो नास्ति ते समः\n",
    "03040053a": "समं तेजश्च वीर्यं च ममाद्य तव चानघ\n",
    "03040053c": "प्रीतस्तेऽहं महाबाहो पश्य मां पुरुषर्षभ\n",
    "03040054a": "ददानि ते विशालाक्ष चक्षुः पूर्वऋषिर्भवान्\n",
    "03040054c": "विजेष्यसि रणे शत्रूनपि सर्वान्दिवौकसः\n",
    "03040055": "वैशंपायन उवाच\n",
    "03040055a": "ततो देवं महादेवं गिरिशं शूलपाणिनम्\n",
    "03040055c": "ददर्श फल्गुनस्तत्र सह देव्या महाद्युतिम्\n",
    "03040056a": "स जानुभ्यां महीं गत्वा शिरसा प्रणिपत्य च\n",
    "03040056c": "प्रसादयामास हरं पार्थः परपुरंजयः\n",
    "03040057": "अर्जुन उवाच\n",
    "03040057a": "कपर्दिन्सर्वभूतेश भगनेत्रनिपातन\n",
    "03040057c": "व्यतिक्रमं मे भगवन्क्षन्तुमर्हसि शंकर\n",
    "03040058a": "भवगद्दर्शनाकाङ्क्षी प्राप्तोऽस्मीमं महागिरिम्\n",
    "03040058c": "दयितं तव देवेश तापसालयमुत्तमम्\n",
    "03040059a": "प्रसादये त्वां भगवन्सर्वभूतनमस्कृत\n",
    "03040059c": "न मे स्यादपराधोऽयं महादेवातिसाहसात्\n",
    "03040060a": "कृतो मया यदज्ञानाद्विमर्दोऽयं त्वया सह\n",
    "03040060c": "शरणं संप्रपन्नाय तत्क्षमस्वाद्य शंकर\n",
    "03040061": "वैशंपायन उवाच\n",
    "03040061a": "तमुवाच महातेजाः प्रहस्य वृषभध्वजः\n",
    "03040061c": "प्रगृह्य रुचिरं बाहुं क्षान्तमित्येव फल्गुनम्\n",
    "03041001": "भगवानुवाच\n",
    "03041001a": "नरस्त्वं पूर्वदेहे वै नारायणसहायवान्\n",
    "03041001c": "बदर्यां तप्तवानुग्रं तपो वर्षायुतान्बहून्\n",
    "03041002a": "त्वयि वा परमं तेजो विष्णौ वा पुरुषोत्तमे\n",
    "03041002c": "युवाभ्यां पुरुषाग्र्याभ्यां तेजसा धार्यते जगत्\n",
    "03041003a": "शक्राभिषेके सुमहद्धनुर्जलदनिस्वनम्\n",
    "03041003c": "प्रगृह्य दानवाः शस्तास्त्वया कृष्णेन च प्रभो\n",
    "03041004a": "एतत्तदेव गाण्डीवं तव पार्थ करोचितम्\n",
    "03041004c": "मायामास्थाय यद्ग्रस्तं मया पुरुषसत्तम\n",
    "03041004e": "तूणौ चाप्यक्षयौ भूयस्तव पार्थ यथोचितौ\n",
    "03041005a": "प्रीतिमानस्मि वै पार्थ तव सत्यपराक्रम\n",
    "03041005c": "गृहाण वरमस्मत्तः काङ्क्षितं यन्नरर्षभ\n",
    "03041006a": "न त्वया सदृशः कश्चित्पुमान्मर्त्येषु मानद\n",
    "03041006c": "दिवि वा विद्यते क्षत्रं त्वत्प्रधानमरिंदम\n",
    "03041007": "अर्जुन उवाच\n",
    "03041007a": "भगवन्ददासि चेन्मह्यं कामं प्रीत्या वृषध्वज\n",
    "03041007c": "कामये दिव्यमस्त्रं तद्घोरं पाशुपतं प्रभो\n",
    "03041008a": "यत्तद्ब्रह्मशिरो नाम रौद्रं भीमपराक्रमम्\n",
    "03041008c": "युगान्ते दारुणे प्राप्ते कृत्स्नं संहरते जगत्\n",
    "03041009a": "दहेयं येन संग्रामे दानवान्राक्षसांस्तथा\n",
    "03041009c": "भूतानि च पिशाचांश्च गन्धर्वानथ पन्नगान्\n",
    "03041010a": "यतः शूलसहस्राणि गदाश्चोग्रप्रदर्शनाः\n",
    "03041010c": "शराश्चाशीविषाकाराः संभवन्त्यनुमन्त्रिताः\n",
    "03041011a": "युध्येयं येन भीष्मेण द्रोणेन च कृपेण च\n",
    "03041011c": "सूतपुत्रेण च रणे नित्यं कटुकभाषिणा\n",
    "03041012a": "एष मे प्रथमः कामो भगवन्भगनेत्रहन्\n",
    "03041012c": "त्वत्प्रसादाद्विनिर्वृत्तः समर्थः स्यामहं यथा\n",
    "03041013": "भगवानुवाच\n",
    "03041013a": "ददानि तेऽस्त्रं दयितमहं पाशुपतं महत्\n",
    "03041013c": "समर्थो धारणे मोक्षे संहारे चापि पाण्डव\n",
    "03041014a": "नैतद्वेद महेन्द्रोऽपि न यमो न च यक्षराट्\n",
    "03041014c": "वरुणो वाथ वा वायुः कुतो वेत्स्यन्ति मानवाः\n",
    "03041015a": "न त्वेतत्सहसा पार्थ मोक्तव्यं पुरुषे क्वचित्\n",
    "03041015c": "जगद्विनिर्दहेत्सर्वमल्पतेजसि पातितम्\n",
    "03041016a": "अवध्यो नाम नास्त्यस्य त्रैलोक्ये सचराचरे\n",
    "03041016c": "मनसा चक्षुषा वाचा धनुषा च निपात्यते\n",
    "03041017": "वैशंपायन उवाच\n",
    "03041017a": "तच्छ्रुत्वा त्वरितः पार्थः शुचिर्भूत्वा समाहितः\n",
    "03041017c": "उपसंगृह्य विश्वेशमधीष्वेति च सोऽब्रवीत्\n",
    "03041018a": "ततस्त्वध्यापयामास सरहस्य निवर्तनम्\n",
    "03041018c": "तदस्त्रं पाण्डवश्रेष्ठं मूर्तिमन्तमिवान्तकम्\n",
    "03041019a": "उपतस्थे महात्मानं यथा त्र्यक्षमुमापतिम्\n",
    "03041019c": "प्रतिजग्राह तच्चापि प्रीतिमानर्जुनस्तदा\n",
    "03041020a": "ततश्चचाल पृथिवी सपर्वतवनद्रुमा\n",
    "03041020c": "ससागरवनोद्देशा सग्रामनगराकरा\n",
    "03041021a": "शङ्खदुन्दुभिघोषाश्च भेरीणां च सहस्रशः\n",
    "03041021c": "तस्मिन्मुहूर्ते संप्राप्ते निर्घातश्च महानभूत्\n",
    "03041022a": "अथास्त्रं जाज्वलद्घोरं पाण्डवस्यामितौजसः\n",
    "03041022c": "मूर्तिमद्विष्ठितं पार्श्वे ददृशुर्देवदानवाः\n",
    "03041023a": "स्पृष्टस्य च त्र्यम्बकेन फल्गुनस्यामितौजसः\n",
    "03041023c": "यत्किंचिदशुभं देहे तत्सर्वं नाशमेयिवत्\n",
    "03041024a": "स्वर्गं गच्छेत्यनुज्ञातस्त्र्यम्बकेन तदार्जुनः\n",
    "03041024c": "प्रणम्य शिरसा पार्थः प्राञ्जलिर्देवमैक्षत\n",
    "03041025a": "ततः प्रभुस्त्रिदिवनिवासिनां वशी; महामतिर्गिरिश उमापतिः शिवः\n",
    "03041025c": "धनुर्महद्दितिजपिशाचसूदनं; ददौ भवः पुरुषवराय गाण्डिवम्\n",
    "03041026a": "ततः शुभं गिरिवरमीश्वरस्तदा; सहोमया सिततटसानुकन्दरम्\n",
    "03041026c": "विहाय तं पतगमहर्षिसेवितं; जगाम खं पुरुषवरस्य पश्यतः\n",
    "03042001": "वैशंपायन उवाच\n",
    "03042001a": "तस्य संपश्यतस्त्वेव पिनाकी वृषभध्वजः\n",
    "03042001c": "जगामादर्शनं भानुर्लोकस्येवास्तमेयिवान्\n",
    "03042002a": "ततोऽर्जुनः परं चक्रे विस्मयं परवीरहा\n",
    "03042002c": "मया साक्षान्महादेवो दृष्ट इत्येव भारत\n",
    "03042003a": "धन्योऽस्म्यनुगृहीतोऽस्मि यन्मया त्र्यम्बको हरः\n",
    "03042003c": "पिनाकी वरदो रूपी दृष्टः स्पृष्टश्च पाणिना\n",
    "03042004a": "कृतार्थं चावगच्छामि परमात्मानमात्मना\n",
    "03042004c": "शत्रूंश्च विजितान्सर्वान्निर्वृत्तं च प्रयोजनम्\n",
    "03042005a": "ततो वैडूर्यवर्णाभो भासयन्सर्वतो दिशः\n",
    "03042005c": "यादोगणवृतः श्रीमानाजगाम जलेश्वरः\n",
    "03042006a": "नागैर्नदैर्नदीभिश्च दैत्यैः साध्यैश्च दैवतैः\n",
    "03042006c": "वरुणो यादसां भर्ता वशी तं देशमागमत्\n",
    "03042007a": "अथ जाम्बूनदवपुर्विमानेन महार्चिषा\n",
    "03042007c": "कुबेरः समनुप्राप्तो यक्षैरनुगतः प्रभुः\n",
    "03042008a": "विद्योतयन्निवाकाशमद्भुतोपमदर्शनः\n",
    "03042008c": "धनानामीश्वरः श्रीमानर्जुनं द्रष्टुमागतः\n",
    "03042009a": "तथा लोकान्तकृच्छ्रीमान्यमः साक्षात्प्रतापवान्\n",
    "03042009c": "मूर्त्यमूर्तिधरैः सार्धं पितृभिर्लोकभावनैः\n",
    "03042010a": "दण्डपाणिरचिन्त्यात्मा सर्वभूतविनाशकृत्\n",
    "03042010c": "वैवस्वतो धर्मराजो विमानेनावभासयन्\n",
    "03042011a": "त्रीँल्लोकान्गुह्यकांश्चैव गन्धर्वांश्च सपन्नगान्\n",
    "03042011c": "द्वितीय इव मार्तण्डो युगान्ते समुपस्थिते\n",
    "03042012a": "भानुमन्ति विचित्राणि शिखराणि महागिरेः\n",
    "03042012c": "समास्थायार्जुनं तत्र ददृशुस्तपसान्वितम्\n",
    "03042013a": "ततो मुहूर्ताद्भगवानैरावतशिरोगतः\n",
    "03042013c": "आजगाम सहेन्द्राण्या शक्रः सुरगणैर्वृतः\n",
    "03042014a": "पाण्डुरेणातपत्रेण ध्रियमाणेन मूर्धनि\n",
    "03042014c": "शुशुभे तारकाराजः सितमभ्रमिवास्थितः\n",
    "03042015a": "संस्तूयमानो गन्धर्वैरृषिभिश्च तपोधनैः\n",
    "03042015c": "शृङ्गं गिरेः समासाद्य तस्थौ सूर्य इवोदितः\n",
    "03042016a": "अथ मेघस्वनो धीमान्व्याजहार शुभां गिरम्\n",
    "03042016c": "यमः परमधर्मज्ञो दक्षिणां दिशमास्थितः\n",
    "03042017a": "अर्जुनार्जुन पश्यास्माँल्लोकपालान्समागतान्\n",
    "03042017c": "दृष्टिं ते वितरामोऽद्य भवानर्हो हि दर्शनम्\n",
    "03042018a": "पूर्वर्षिरमितात्मा त्वं नरो नाम महाबलः\n",
    "03042018c": "नियोगाद्ब्रह्मणस्तात मर्त्यतां समुपागतः\n",
    "03042018e": "त्वं वासवसमुद्भूतो महावीर्यपराक्रमः\n",
    "03042019a": "क्षत्रं चाग्निसमस्पर्शं भारद्वाजेन रक्षितम्\n",
    "03042019c": "दानवाश्च महावीर्या ये मनुष्यत्वमागताः\n",
    "03042019e": "निवातकवचाश्चैव संसाध्याः कुरुनन्दन\n",
    "03042020a": "पितुर्ममांशो देवस्य सर्वलोकप्रतापिनः\n",
    "03042020c": "कर्णः स सुमहावीर्यस्त्वया वध्यो धनंजय\n",
    "03042021a": "अंशाश्च क्षितिसंप्राप्ता देवगन्धर्वरक्षसाम्\n",
    "03042021c": "तया निपातिता युद्धे स्वकर्मफलनिर्जिताम्\n",
    "03042021e": "गतिं प्राप्स्यन्ति कौन्तेय यथास्वमरिकर्शन\n",
    "03042022a": "अक्षया तव कीर्तिश्च लोके स्थास्यति फल्गुन\n",
    "03042022c": "त्वया साक्षान्महादेवस्तोषितो हि महामृधे\n",
    "03042022e": "लघ्वी वसुमती चापि कर्तव्या विष्णुना सह\n",
    "03042023a": "गृहाणास्त्रं महाबाहो दण्डमप्रतिवारणम्\n",
    "03042023c": "अनेनास्त्रेण सुमहत्त्वं हि कर्म करिष्यसि\n",
    "03042024a": "प्रतिजग्राह तत्पार्थो विधिवत्कुरुनन्दनः\n",
    "03042024c": "समन्त्रं सोपचारं च समोक्षं सनिवर्तनम्\n",
    "03042025a": "ततो जलधरश्यामो वरुणो यादसां पतिः\n",
    "03042025c": "पश्चिमां दिशमास्थाय गिरमुच्चारयन्प्रभुः\n",
    "03042026a": "पार्थ क्षत्रियमुख्यस्त्वं क्षत्रधर्मे व्यवस्थितः\n",
    "03042026c": "पश्य मां पृथुताम्राक्ष वरुणोऽस्मि जलेश्वरः\n",
    "03042027a": "मया समुद्यतान्पाशान्वारुणाननिवारणान्\n",
    "03042027c": "प्रतिगृह्णीष्व कौन्तेय सरहस्यनिवर्तनान्\n",
    "03042028a": "एभिस्तदा मया वीर संग्रामे तारकामये\n",
    "03042028c": "दैतेयानां सहस्राणि संयतानि महात्मनाम्\n",
    "03042029a": "तस्मादिमान्महासत्त्व मत्प्रसादात्समुत्थितान्\n",
    "03042029c": "गृहाण न हि ते मुच्येदन्तकोऽप्याततायिनः\n",
    "03042030a": "अनेन त्वं यदास्त्रेण संग्रामे विचरिष्यसि\n",
    "03042030c": "तदा निःक्षत्रिया भूमिर्भविष्यति न संशयः\n",
    "03042031a": "ततः कैलासनिलयो धनाध्यक्षोऽभ्यभाषत\n",
    "03042031c": "दत्तेष्वस्त्रेषु दिव्येषु वरुणेन यमेन च\n",
    "03042032a": "सव्यसाचिन्महाबाहो पूर्वदेव सनातन\n",
    "03042032c": "सहास्माभिर्भवाञ्श्रान्तः पुराकल्पेषु नित्यशः\n",
    "03042033a": "मत्तोऽपि त्वं गृहाणास्त्रमन्तर्धानं प्रियं मम\n",
    "03042033c": "ओजस्तेजोद्युतिहरं प्रस्वापनमरातिहन्\n",
    "03042034a": "ततोऽर्जुनो महाबाहुर्विधिवत्कुरुनन्दनः\n",
    "03042034c": "कौबेरमपि जग्राह दिव्यमस्त्रं महाबलः\n",
    "03042035a": "ततोऽब्रवीद्देवराजः पार्थमक्लिष्टकारिणम्\n",
    "03042035c": "सान्त्वयञ्श्लक्ष्णया वाचा मेघदुन्दुभिनिस्वनः\n",
    "03042036a": "कुन्तीमातर्महाबाहो त्वमीशानः पुरातनः\n",
    "03042036c": "परां सिद्धिमनुप्राप्तः साक्षाद्देवगतिं गतः\n",
    "03042037a": "देवकार्यं हि सुमहत्त्वया कार्यमरिंदम\n",
    "03042037c": "आरोढव्यस्त्वया स्वर्गः सज्जीभव महाद्युते\n",
    "03042038a": "रथो मातलिसंयुक्त आगन्ता त्वत्कृते महीम्\n",
    "03042038c": "तत्र तेऽहं प्रदास्यामि दिव्यान्यस्त्राणि कौरव\n",
    "03042039a": "तान्दृष्ट्वा लोकपालांस्तु समेतान्गिरिमूर्धनि\n",
    "03042039c": "जगाम विस्मयं धीमान्कुन्तीपुत्रो धनंजयः\n",
    "03042040a": "ततोऽर्जुनो महातेजा लोकपालान्समागतान्\n",
    "03042040c": "पूजयामास विधिवद्वाग्भिरद्भिः फलैरपि\n",
    "03042041a": "ततः प्रतिययुर्देवाः प्रतिपूज्य धनंजयम्\n",
    "03042041c": "यथागतेन विबुधाः सर्वे काममनोजवाः\n",
    "03042042a": "ततोऽर्जुनो मुदं लेभे लब्धास्त्रः पुरुषर्षभः\n",
    "03042042c": "कृतार्थमिव चात्मानं स मेने पूर्णमानसः\n",
    "03043001": "वैशंपायन उवाच\n",
    "03043001a": "गतेषु लोकपालेषु पार्थः शत्रुनिबर्हणः\n",
    "03043001c": "चिन्तयामास राजेन्द्र देवराजरथागमम्\n",
    "03043002a": "ततश्चिन्तयमानस्य गुडाकेशस्य धीमतः\n",
    "03043002c": "रथो मातलिसंयुक्त आजगाम महाप्रभः\n",
    "03043003a": "नभो वितिमिरं कुर्वञ्जलदान्पाटयन्निव\n",
    "03043003c": "दिशः संपूरयन्नादैर्महामेघरवोपमैः\n",
    "03043004a": "असयः शक्तयो भीमा गदाश्चोग्रप्रदर्शनाः\n",
    "03043004c": "दिव्यप्रभावाः प्रासाश्च विद्युतश्च महाप्रभाः\n",
    "03043005a": "तथैवाशनयस्तत्र चक्रयुक्ता हुडागुडाः\n",
    "03043005c": "वायुस्फोटाः सनिर्घाता बर्हिमेघनिभस्वनाः\n",
    "03043006a": "तत्र नागा महाकाया ज्वलितास्याः सुदारुणाः\n",
    "03043006c": "सिताभ्रकूटप्रतिमाः संहताश्च यथोपलाः\n",
    "03043007a": "दश वाजिसहस्राणि हरीणां वातरंहसाम्\n",
    "03043007c": "वहन्ति यं नेत्रमुषं दिव्यं मायामयं रथम्\n",
    "03043008a": "तत्रापश्यन्महानीलं वैजयन्तं महाप्रभम्\n",
    "03043008c": "ध्वजमिन्दीवरश्यामं वंशं कनकभूषणम्\n",
    "03043009a": "तस्मिन्रथे स्थितं सूतं तप्तहेमविभूषितम्\n",
    "03043009c": "दृष्ट्वा पार्थो महाबाहुर्देवमेवान्वतर्कयत्\n",
    "03043010a": "तथा तर्कयतस्तस्य फल्गुनस्याथ मातलिः\n",
    "03043010c": "संनतः प्रश्रितो भूत्वा वाक्यमर्जुनमब्रवीत्\n",
    "03043011a": "भो भो शक्रात्मज श्रीमाञ्शक्रस्त्वां द्रष्टुमिच्छति\n",
    "03043011c": "आरोहतु भवाञ्शीघ्रं रथमिन्द्रस्य संमतम्\n",
    "03043012a": "आह माममरश्रेष्ठः पिता तव शतक्रतुः\n",
    "03043012c": "कुन्तीसुतमिह प्राप्तं पश्यन्तु त्रिदशालयाः\n",
    "03043013a": "एष शक्रः परिवृतो देवैरृषिगणैस्तथा\n",
    "03043013c": "गन्धर्वैरप्सरोभिश्च त्वां दिदृक्षुः प्रतीक्षते\n",
    "03043014a": "अस्माल्लोकाद्देवलोकं पाकशासनशासनात्\n",
    "03043014c": "आरोह त्वं मया सार्धं लब्धास्त्रः पुनरेष्यसि\n",
    "03043015": "अर्जुन उवाच\n",
    "03043015a": "मातले गच्छ शीघ्रं त्वमारोहस्व रथोत्तमम्\n",
    "03043015c": "राजसूयाश्वमेधानां शतैरपि सुदुर्लभम्\n",
    "03043016a": "पार्थिवैः सुमहाभागैर्यज्वभिर्भूरिदक्षिणैः\n",
    "03043016c": "दैवतैर्वा समारोढुं दानवैर्वा रथोत्तमम्\n",
    "03043017a": "नातप्ततपसा शक्य एष दिव्यो महारथः\n",
    "03043017c": "द्रष्टुं वाप्यथ वा स्प्रष्टुमारोढुं कुत एव तु\n",
    "03043018a": "त्वयि प्रतिष्ठिते साधो रथस्थे स्थिरवाजिनि\n",
    "03043018c": "पश्चादहमथारोक्ष्ये सुकृती सत्पथं यथा\n",
    "03043019": "वैशंपायन उवाच\n",
    "03043019a": "तस्य तद्वचनं श्रुत्वा मातलिः शक्रसारथिः\n",
    "03043019c": "आरुरोह रथं शीघ्रं हयान्येमे च रश्मिभिः\n",
    "03043020a": "ततोऽर्जुनो हृष्टमना गङ्गायामाप्लुतः शुचिः\n",
    "03043020c": "जजाप जप्यं कौन्तेयो विधिवत्कुरुनन्दनः\n",
    "03043021a": "ततः पितॄन्यथान्यायं तर्पयित्वा यथाविधि\n",
    "03043021c": "मन्दरं शैलराजं तमाप्रष्टुमुपचक्रमे\n",
    "03043022a": "साधूनां धर्मशीलानां मुनीनां पुण्यकर्मणाम्\n",
    "03043022c": "त्वं सदा संश्रयः शैल स्वर्गमार्गाभिकाङ्क्षिणाम्\n",
    "03043023a": "त्वत्प्रसादात्सदा शैल ब्राह्मणाः क्षत्रिया विशः\n",
    "03043023c": "स्वर्गं प्राप्ताश्चरन्ति स्म देवैः सह गतव्यथाः\n",
    "03043024a": "अद्रिराज महाशैल मुनिसंश्रय तीर्थवन्\n",
    "03043024c": "गच्छाम्यामन्त्रयामि त्वां सुखमस्म्युषितस्त्वयि\n",
    "03043025a": "तव सानूनि कुञ्जाश्च नद्यः प्रस्रवणानि च\n",
    "03043025c": "तीर्थानि च सुपुण्यानि मया दृष्टान्यनेकशः\n",
    "03043026a": "एवमुक्त्वार्जुनः शैलमामन्त्र्य परवीरहा\n",
    "03043026c": "आरुरोह रथं दिव्यं द्योतयन्निव भास्करः\n",
    "03043027a": "स तेनादित्यरूपेण दिव्येनाद्भुतकर्मणा\n",
    "03043027c": "ऊर्ध्वमाचक्रमे धीमान्प्रहृष्टः कुरुनन्दनः\n",
    "03043028a": "सोऽदर्शनपथं यात्वा मर्त्यानां भूमिचारिणाम्\n",
    "03043028c": "ददर्शाद्भुतरूपाणि विमानानि सहस्रशः\n",
    "03043029a": "न तत्र सूर्यः सोमो वा द्योतते न च पावकः\n",
    "03043029c": "स्वयैव प्रभया तत्र द्योतन्ते पुण्यलब्धया\n",
    "03043030a": "तारारूपाणि यानीह दृश्यन्ते द्युतिमन्ति वै\n",
    "03043030c": "दीपवद्विप्रकृष्टत्वादणूनि सुमहान्त्यपि\n",
    "03043031a": "तानि तत्र प्रभास्वन्ति रूपवन्ति च पाण्डवः\n",
    "03043031c": "ददर्श स्वेषु धिष्ण्येषु दीप्तिमन्ति स्वयार्चिषा\n",
    "03043032a": "तत्र राजर्षयः सिद्धा वीराश्च निहता युधि\n",
    "03043032c": "तपसा च जितस्वर्गाः संपेतुः शतसंघशः\n",
    "03043033a": "गन्धर्वाणां सहस्राणि सूर्यज्वलनतेजसाम्\n",
    "03043033c": "गुह्यकानामृषीणां च तथैवाप्सरसां गणाः\n",
    "03043034a": "लोकानात्मप्रभान्पश्यन्फल्गुनो विस्मयान्वितः\n",
    "03043034c": "पप्रच्छ मातलिं प्रीत्या स चाप्येनमुवाच ह\n",
    "03043035a": "एते सुकृतिनः पार्थ स्वेषु धिष्ण्येष्ववस्थिताः\n",
    "03043035c": "यान्दृष्टवानसि विभो तारारूपाणि भूतले\n",
    "03043036a": "ततोऽपश्यत्स्थितं द्वारि सितं वैजयिनं गजम्\n",
    "03043036c": "ऐरावतं चतुर्दन्तं कैलासमिव शृङ्गिणम्\n",
    "03043037a": "स सिद्धमार्गमाक्रम्य कुरुपाण्डवसत्तमः\n",
    "03043037c": "व्यरोचत यथा पूर्वं मान्धाता पार्थिवोत्तमः\n",
    "03043038a": "अतिचक्राम लोकान्स राज्ञां राजीवलोचनः\n",
    "03043038c": "ततो ददर्श शक्रस्य पुरीं ताममरावतीम्\n",
    "03044001": "वैशंपायन उवाच\n",
    "03044001a": "स ददर्श पुरीं रम्यां सिद्धचारणसेविताम्\n",
    "03044001c": "सर्वर्तुकुसुमैः पुण्यैः पादपैरुपशोभिताम्\n",
    "03044002a": "तत्र सौगन्धिकानां स द्रुमाणां पुण्यगन्धिनाम्\n",
    "03044002c": "उपवीज्यमानो मिश्रेण वायुना पुण्यगन्धिना\n",
    "03044003a": "नन्दनं च वनं दिव्यमप्सरोगणसेवितम्\n",
    "03044003c": "ददर्श दिव्यकुसुमैराह्वयद्भिरिव द्रुमैः\n",
    "03044004a": "नातप्ततपसा शक्यो द्रष्टुं नानाहिताग्निना\n",
    "03044004c": "स लोकः पुण्यकर्तॄणां नापि युद्धपराङ्मुखैः\n",
    "03044005a": "नायज्वभिर्नानृतकैर्न वेदश्रुतिवर्जितैः\n",
    "03044005c": "नानाप्लुताङ्गैस्तीर्थेषु यज्ञदानबहिष्कृतैः\n",
    "03044006a": "नापि यज्ञहनैः क्षुद्रैर्द्रष्टुं शक्यः कथंचन\n",
    "03044006c": "पानपैर्गुरुतल्पैश्च मांसादैर्वा दुरात्मभिः\n",
    "03044007a": "स तद्दिव्यं वनं पश्यन्दिव्यगीतनिनादितम्\n",
    "03044007c": "प्रविवेश महाबाहुः शक्रस्य दयितां पुरीम्\n",
    "03044008a": "तत्र देवविमानानि कामगानि सहस्रशः\n",
    "03044008c": "संस्थितान्यभियातानि ददर्शायुतशस्तदा\n",
    "03044009a": "संस्तूयमानो गन्धर्वैरप्सरोभिश्च पाण्डवः\n",
    "03044009c": "पुष्पगन्धवहैः पुण्यैर्वायुभिश्चानुवीजितः\n",
    "03044010a": "ततो देवाः सगन्धर्वाः सिद्धाश्च परमर्षयः\n",
    "03044010c": "हृष्टाः संपूजयामासुः पार्थमक्लिष्टकारिणम्\n",
    "03044011a": "आशीर्वादैः स्तूयमानो दिव्यवादित्रनिस्वनैः\n",
    "03044011c": "प्रतिपेदे महाबाहुः शङ्खदुन्दुभिनादितम्\n",
    "03044012a": "नक्षत्रमार्गं विपुलं सुरवीथीति विश्रुतम्\n",
    "03044012c": "इन्द्राज्ञया ययौ पार्थः स्तूयमानः समन्ततः\n",
    "03044013a": "तत्र साध्यास्तथा विश्वे मरुतोऽथाश्विनावपि\n",
    "03044013c": "आदित्या वसवो रुद्रास्तथा ब्रह्मर्षयोऽमलाः\n",
    "03044014a": "राजर्षयश्च बहवो दिलीपप्रमुखा नृपाः\n",
    "03044014c": "तुम्बुरुर्नारदश्चैव गन्धर्वौ च हहाहुहू\n",
    "03044015a": "तान्सर्वान्स समागम्य विधिवत्कुरुनन्दनः\n",
    "03044015c": "ततोऽपश्यद्देवराजं शतक्रतुमरिंदमम्\n",
    "03044016a": "ततः पार्थो महाबाहुरवतीर्य रथोत्तमात्\n",
    "03044016c": "ददर्श साक्षाद्देवेन्द्रं पितरं पाकशासनम्\n",
    "03044017a": "पाण्डुरेणातपत्रेण हेमदण्डेन चारुणा\n",
    "03044017c": "दिव्यगन्धाधिवासेन व्यजनेन विधूयता\n",
    "03044018a": "विश्वावसुप्रभृतिभिर्गन्धर्वैः स्तुतिवन्दनैः\n",
    "03044018c": "स्तूयमानं द्विजाग्र्यैश्च ऋग्यजुःसामसंस्तवैः\n",
    "03044019a": "ततोऽभिगम्य कौन्तेयः शिरसाभ्यनमद्बली\n",
    "03044019c": "स चैनमनुवृत्ताभ्यां भुजाभ्यां प्रत्यगृह्णत\n",
    "03044020a": "ततः शक्रासने पुण्ये देवराजर्षिपूजिते\n",
    "03044020c": "शक्रः पाणौ गृहीत्वैनमुपावेशयदन्तिके\n",
    "03044021a": "मूर्ध्नि चैनमुपाघ्राय देवेन्द्रः परवीरहा\n",
    "03044021c": "अङ्कमारोपयामास प्रश्रयावनतं तदा\n",
    "03044022a": "सहस्राक्षनियोगात्स पार्थः शक्रासनं तदा\n",
    "03044022c": "अध्यक्रामदमेयात्मा द्वितीय इव वासवः\n",
    "03044023a": "ततः प्रेम्णा वृत्रशत्रुरर्जुनस्य शुभं मुखम्\n",
    "03044023c": "पस्पर्श पुण्यगन्धेन करेण परिसान्त्वयन्\n",
    "03044024a": "परिमार्जमानः शनकैर्बाहू चास्यायतौ शुभौ\n",
    "03044024c": "ज्याशरक्षेपकठिनौ स्तम्भाविव हिरण्मयौ\n",
    "03044025a": "वज्रग्रहणचिह्नेन करेण बलसूदनः\n",
    "03044025c": "मुहुर्मुहुर्वज्रधरो बाहू संस्फालयञ्शनैः\n",
    "03044026a": "स्मयन्निव गुडाकेशं प्रेक्षमाणः सहस्रदृक्\n",
    "03044026c": "हर्षेणोत्फुल्लनयनो न चातृप्यत वृत्रहा\n",
    "03044027a": "एकासनोपविष्टौ तौ शोभयां चक्रतुः सभाम्\n",
    "03044027c": "सूर्याचन्द्रमसौ व्योम्नि चतुर्दश्यामिवोदितौ\n",
    "03044028a": "तत्र स्म गाथा गायन्ति साम्ना परमवल्गुना\n",
    "03044028c": "गन्धर्वास्तुम्बुरुश्रेष्ठाः कुशला गीतसामसु\n",
    "03044029a": "घृताची मेनका रम्भा पूर्वचित्तिः स्वयंप्रभा\n",
    "03044029c": "उर्वशी मिश्रकेशी च डुण्डुर्गौरी वरूथिनी\n",
    "03044030a": "गोपाली सहजन्या च कुम्भयोनिः प्रजागरा\n",
    "03044030c": "चित्रसेना चित्रलेखा सहा च मधुरस्वरा\n",
    "03044031a": "एताश्चान्याश्च ननृतुस्तत्र तत्र वराङ्गनाः\n",
    "03044031c": "चित्तप्रमथने युक्ताः सिद्धानां पद्मलोचनाः\n",
    "03044032a": "महाकटितटश्रोण्यः कम्पमानैः पयोधरैः\n",
    "03044032c": "कटाक्षहावमाधुर्यैश्चेतोबुद्धिमनोहराः\n",
    "03045001": "वैशंपायन उवाच\n",
    "03045001a": "ततो देवाः सगन्धर्वाः समादायार्घ्यमुत्तमम्\n",
    "03045001c": "शक्रस्य मतमाज्ञाय पार्थमानर्चुरञ्जसा\n",
    "03045002a": "पाद्यमाचमनीयं च प्रतिग्राह्य नृपात्मजम्\n",
    "03045002c": "प्रवेशयामासुरथो पुरंदरनिवेशनम्\n",
    "03045003a": "एवं संपूजितो जिष्णुरुवास भवने पितुः\n",
    "03045003c": "उपशिक्षन्महास्त्राणि ससंहाराणि पाण्डवः\n",
    "03045004a": "शक्रस्य हस्ताद्दयितं वज्रमस्त्रं दुरुत्सहम्\n",
    "03045004c": "अशनीश्च महानादा मेघबर्हिणलक्षणाः\n",
    "03045005a": "गृहीतास्त्रस्तु कौन्तेयो भ्रातॄन्सस्मार पाण्डवः\n",
    "03045005c": "पुरंदरनियोगाच्च पञ्चाब्दमवसत्सुखी\n",
    "03045006a": "ततः शक्रोऽब्रवीत्पार्थं कृतास्त्रं काल आगते\n",
    "03045006c": "नृत्तं गीतं च कौन्तेय चित्रसेनादवाप्नुहि\n",
    "03045007a": "वादित्रं देवविहितं नृलोके यन्न विद्यते\n",
    "03045007c": "तदर्जयस्व कौन्तेय श्रेयो वै ते भविष्यति\n",
    "03045008a": "सखायं प्रददौ चास्य चित्रसेनं पुरंदरः\n",
    "03045008c": "स तेन सह संगम्य रेमे पार्थो निरामयः\n",
    "03045009a": "कदाचिदटमानस्तु महर्षिरुत लोमशः\n",
    "03045009c": "जगाम शक्रभवनं पुरंदरदिदृक्षया\n",
    "03045010a": "स समेत्य नमस्कृत्य देवराजं महामुनिः\n",
    "03045010c": "ददर्शार्धासनगतं पाण्डवं वासवस्य ह\n",
    "03045011a": "ततः शक्राभ्यनुज्ञात आसने विष्टरोत्तरे\n",
    "03045011c": "निषसाद द्विजश्रेष्ठः पूज्यमानो महर्षिभिः\n",
    "03045012a": "तस्य दृष्ट्वाभवद्बुद्धिः पार्थमिन्द्रासने स्थितम्\n",
    "03045012c": "कथं नु क्षत्रियः पार्थः शक्रासनमवाप्तवान्\n",
    "03045013a": "किं त्वस्य सुकृतं कर्म लोका वा के विनिर्जिताः\n",
    "03045013c": "य एवमुपसंप्राप्तः स्थानं देवनमस्कृतम्\n",
    "03045014a": "तस्य विज्ञाय संकल्पं शक्रो वृत्रनिषूदनः\n",
    "03045014c": "लोमशं प्रहसन्वाक्यमिदमाह शचीपतिः\n",
    "03045015a": "ब्रह्मर्षे श्रूयतां यत्ते मनसैतद्विवक्षितम्\n",
    "03045015c": "नायं केवलमर्त्यो वै क्षत्रियत्वमुपागतः\n",
    "03045016a": "महर्षे मम पुत्रोऽयं कुन्त्यां जातो महाभुजः\n",
    "03045016c": "अस्त्रहेतोरिह प्राप्तः कस्माच्चित्कारणान्तरात्\n",
    "03045017a": "अहो नैनं भवान्वेत्ति पुराणमृषिसत्तमम्\n",
    "03045017c": "शृणु मे वदतो ब्रह्मन्योऽयं यच्चास्य कारणम्\n",
    "03045018a": "नरनारायणौ यौ तौ पुराणावृषिसत्तमौ\n",
    "03045018c": "ताविमावभिजानीहि हृषीकेशधनंजयौ\n",
    "03045019a": "यन्न शक्यं सुरैर्द्रष्टुमृषिभिर्वा महात्मभिः\n",
    "03045019c": "तदाश्रमपदं पुण्यं बदरी नाम विश्रुतम्\n",
    "03045020a": "स निवासोऽभवद्विप्र विष्णोर्जिष्णोस्तथैव च\n",
    "03045020c": "यतः प्रववृते गङ्गा सिद्धचारणसेविता\n",
    "03045021a": "तौ मन्नियोगाद्ब्रह्मर्षे क्षितौ जातौ महाद्युती\n",
    "03045021c": "भूमेर्भारावतरणं महावीर्यौ करिष्यतः\n",
    "03045022a": "उद्वृत्ता ह्यसुराः केचिन्निवातकवचा इति\n",
    "03045022c": "विप्रियेषु स्थितास्माकं वरदानेन मोहिताः\n",
    "03045023a": "तर्कयन्ते सुरान्हन्तुं बलदर्पसमन्विताः\n",
    "03045023c": "देवान्न गणयन्ते च तथा दत्तवरा हि ते\n",
    "03045024a": "पातालवासिनो रौद्रा दनोः पुत्रा महाबलाः\n",
    "03045024c": "सर्वे देवनिकाया हि नालं योधयितुं स्म तान्\n",
    "03045025a": "योऽसौ भूमिगतः श्रीमान्विष्णुर्मधुनिषूदनः\n",
    "03045025c": "कपिलो नाम देवोऽसौ भगवानजितो हरिः\n",
    "03045026a": "येन पूर्वं महात्मानः खनमाना रसातलम्\n",
    "03045026c": "दर्शनादेव निहताः सगरस्यात्मजा विभो\n",
    "03045027a": "तेन कार्यं महत्कार्यमस्माकं द्विजसत्तम\n",
    "03045027c": "पार्थेन च महायुद्धे समेताभ्यामसंशयम्\n",
    "03045028a": "अयं तेषां समस्तानां शक्तः प्रतिसमासने\n",
    "03045028c": "तान्निहत्य रणे शूरः पुनर्यास्यति मानुषान्\n",
    "03045029a": "भवांश्चास्मन्नियोगेन यातु तावन्महीतलम्\n",
    "03045029c": "काम्यके द्रक्ष्यसे वीरं निवसन्तं युधिष्ठिरम्\n",
    "03045030a": "स वाच्यो मम संदेशाद्धर्मात्मा सत्यसंगरः\n",
    "03045030c": "नोत्कण्ठा फल्गुने कार्या कृतास्त्रः शीघ्रमेष्यति\n",
    "03045031a": "नाशुद्धबाहुवीर्येण नाकृतास्त्रेण वा रणे\n",
    "03045031c": "भीष्मद्रोणादयो युद्धे शक्याः प्रतिसमासितुम्\n",
    "03045032a": "गृहीतास्त्रो गुडाकेशो महाबाहुर्महामनाः\n",
    "03045032c": "नृत्तवादित्रगीतानां दिव्यानां पारमेयिवान्\n",
    "03045033a": "भवानपि विविक्तानि तीर्थानि मनुजेश्वर\n",
    "03045033c": "भ्रातृभिः सहितः सर्वैर्द्रष्टुमर्हत्यरिंदम\n",
    "03045034a": "तीर्थेष्वाप्लुत्य पुण्येषु विपाप्मा विगतज्वरः\n",
    "03045034c": "राज्यं भोक्ष्यसि राजेन्द्र सुखी विगतकल्मषः\n",
    "03045035a": "भवांश्चैनं द्विजश्रेष्ठ पर्यटन्तं महीतले\n",
    "03045035c": "त्रातुमर्हति विप्राग्र्य तपोबलसमन्वितः\n",
    "03045036a": "गिरिदुर्गेषु हि सदा देशेषु विषमेषु च\n",
    "03045036c": "वसन्ति राक्षसा रौद्रास्तेभ्यो रक्षेत्सदा भवान्\n",
    "03045037a": "स तथेति प्रतिज्ञाय लोमशः सुमहातपाः\n",
    "03045037c": "काम्यकं वनमुद्दिश्य समुपायान्महीतलम्\n",
    "03045038a": "ददर्श तत्र कौन्तेयं धर्मराजमरिंदमम्\n",
    "03045038c": "तापसैर्भ्रातृभिश्चैव सर्वतः परिवारितम्\n",
    "03046001": "जनमेजय उवाच\n",
    "03046001a": "अत्यद्भुतमिदं कर्म पार्थस्यामिततेजसः\n",
    "03046001c": "धृतराष्ट्रो महातेजाः श्रुत्वा विप्र किमब्रवीत्\n",
    "03046002": "वैशंपायन उवाच\n",
    "03046002a": "शक्रलोकगतं पार्थं श्रुत्वा राजाम्बिकासुतः\n",
    "03046002c": "द्वैपायनादृषिश्रेष्ठात्संजयं वाक्यमब्रवीत्\n",
    "03046003a": "श्रुतं मे सूत कार्त्स्न्येन कर्म पार्थस्य धीमतः\n",
    "03046003c": "कच्चित्तवापि विदितं यथातथ्येन सारथे\n",
    "03046004a": "प्रमत्तो ग्राम्यधर्मेषु मन्दात्मा पापनिश्चयः\n",
    "03046004c": "मम पुत्रः सुदुर्बुद्धिः पृथिवीं घातयिष्यति\n",
    "03046005a": "यस्य नित्यमृता वाचः स्वैरेष्वपि महात्मनः\n",
    "03046005c": "त्रैलोक्यमपि तस्य स्याद्योद्धा यस्य धनंजयः\n",
    "03046006a": "अस्यतः कर्णिनाराचांस्तीक्ष्णाग्रांश्च शिलाशितान्\n",
    "03046006c": "कोऽर्जुनस्याग्रतस्तिष्ठेदपि मृत्युर्जरातिगः\n",
    "03046007a": "मम पुत्रा दुरात्मानः सर्वे मृत्युवशं गताः\n",
    "03046007c": "येषां युद्धं दुराधर्षैः पाण्डवैः प्रत्युपस्थितम्\n",
    "03046008a": "तस्यैव च न पश्यामि युधि गाण्डीवधन्वनः\n",
    "03046008c": "अनिशं चिन्तयानोऽपि य एनमुदियाद्रथी\n",
    "03046009a": "द्रोणकर्णौ प्रतीयातां यदि भीष्मोऽपि वा रणे\n",
    "03046009c": "महान्स्यात्संशयो लोके न तु पश्यामि नो जयम्\n",
    "03046010a": "घृणी कर्णः प्रमादी च आचार्यः स्थविरो गुरुः\n",
    "03046010c": "अमर्षी बलवान्पार्थः संरम्भी दृढविक्रमः\n",
    "03046011a": "भवेत्सुतुमुलं युद्धं सर्वशोऽप्यपराजितम्\n",
    "03046011c": "सर्वे ह्यस्त्रविदः शूराः सर्वे प्राप्ता महद्यशः\n",
    "03046012a": "अपि सर्वेश्वरत्वं हि न वाञ्छेरन्पराजिताः\n",
    "03046012c": "वधे नूनं भवेच्छान्तिस्तेषां वा फल्गुनस्य वा\n",
    "03046013a": "न तु हन्तार्जुनस्यास्ति जेता वास्य न विद्यते\n",
    "03046013c": "मन्युस्तस्य कथं शाम्येन्मन्दान्प्रति समुत्थितः\n",
    "03046014a": "त्रिदशेशसमो वीरः खाण्डवेऽग्निमतर्पयत्\n",
    "03046014c": "जिगाय पार्थिवान्सर्वान्राजसूये महाक्रतौ\n",
    "03046015a": "शेषं कुर्याद्गिरेर्वज्रं निपतन्मूर्ध्नि संजय\n",
    "03046015c": "न तु कुर्युः शराः शेषमस्तास्तात किरीटिना\n",
    "03046016a": "यथा हि किरणा भानोस्तपन्तीह चराचरम्\n",
    "03046016c": "तथा पार्थभुजोत्सृष्टाः शरास्तप्स्यन्ति मे सुतान्\n",
    "03046017a": "अपि वा रथघोषेण भयार्ता सव्यसाचिनः\n",
    "03046017c": "प्रतिभाति विदीर्णेव सर्वतो भारती चमूः\n",
    "03046018a": "यदुद्वपन्प्रवपंश्चैव बाणा;न्स्थाताततायी समरे किरीटी\n",
    "03046018c": "सृष्टोऽन्तकः सर्वहरो विधात्रा; भवेद्यथा तद्वदपारणीयः\n",
    "03046019": "संजय उवाच\n",
    "03046019a": "यदेतत्कथितं राजंस्त्वया दुर्योधनं प्रति\n",
    "03046019c": "सर्वमेतद्यथात्थ त्वं नैतन्मिथ्या महीपते\n",
    "03046020a": "मन्युना हि समाविष्टाः पाण्डवास्तेऽमितौजसः\n",
    "03046020c": "दृष्ट्वा कृष्णां सभां नीतां धर्मपत्नीं यशस्विनीम्\n",
    "03046021a": "दुःशासनस्य ता वाचः श्रुत्वा ते दारुणोदयाः\n",
    "03046021c": "कर्णस्य च महाराज न स्वप्स्यन्तीति मे मतिः\n",
    "03046022a": "श्रुतं हि ते महाराज यथा पार्थेन संयुगे\n",
    "03046022c": "एकादशतनुः स्थाणुर्धनुषा परितोषितः\n",
    "03046023a": "कैरातं वेषमास्थाय योधयामास फल्गुनम्\n",
    "03046023c": "जिज्ञासुः सर्वदेवेशः कपर्दी भगवान्स्वयम्\n",
    "03046024a": "तत्रैनं लोकपालास्ते दर्शयामासुरर्जुनम्\n",
    "03046024c": "अस्त्रहेतोः पराक्रान्तं तपसा कौरवर्षभम्\n",
    "03046025a": "नैतदुत्सहतेऽन्यो हि लब्धुमन्यत्र फल्गुनात्\n",
    "03046025c": "साक्षाद्दर्शनमेतेषामीश्वराणां नरो भुवि\n",
    "03046026a": "महेश्वरेण यो राजन्न जीर्णो ग्रस्तमूर्तिमान्\n",
    "03046026c": "कस्तमुत्सहते वीरं युद्धे जरयितुं पुमान्\n",
    "03046027a": "आसादितमिदं घोरं तुमुलं लोमहर्षणम्\n",
    "03046027c": "द्रौपदीं परिकर्षद्भिः कोपयद्भिश्च पाण्डवान्\n",
    "03046028a": "यत्र विस्फुरमाणोष्ठो भीमः प्राह वचो महत्\n",
    "03046028c": "दृष्ट्वा दुर्योधनेनोरू द्रौपद्या दर्शितावुभौ\n",
    "03046029a": "ऊरू भेत्स्यामि ते पाप गदया वज्रकल्पया\n",
    "03046029c": "त्रयोदशानां वर्षाणामन्ते दुर्द्यूतदेविनः\n",
    "03046030a": "सर्वे प्रहरतां श्रेष्ठाः सर्वे चामिततेजसः\n",
    "03046030c": "सर्वे सर्वास्त्रविद्वांसो देवैरपि सुदुर्जयाः\n",
    "03046031a": "मन्ये मन्युसमुद्धूताः पुत्राणां तव संयुगे\n",
    "03046031c": "अन्तं पार्थाः करिष्यन्ति वीर्यामर्षसमन्विताः\n",
    "03046032": "धृतराष्ट्र उवाच\n",
    "03046032a": "किं कृतं सूत कर्णेन वदता परुषं वचः\n",
    "03046032c": "पर्याप्तं वैरमेतावद्यत्कृष्णा सा सभां गता\n",
    "03046033a": "अपीदानीं मम सुतास्तिष्ठेरन्मन्दचेतसः\n",
    "03046033c": "येषां भ्राता गुरुर्ज्येष्ठो विनये नावतिष्ठते\n",
    "03046034a": "ममापि वचनं सूत न शुश्रूषति मन्दभाक्\n",
    "03046034c": "दृष्ट्वा मां चक्षुषा हीनं निर्विचेष्टमचेतनम्\n",
    "03046035a": "ये चास्य सचिवा मन्दाः कर्णसौबलकादयः\n",
    "03046035c": "तेऽप्यस्य भूयसो दोषान्वर्धयन्ति विचेतसः\n",
    "03046036a": "स्वैरमुक्ता अपि शराः पार्थेनामिततेजसा\n",
    "03046036c": "निर्दहेयुर्मम सुतान्किं पुनर्मन्युनेरिताः\n",
    "03046037a": "पार्थबाहुबलोत्सृष्टा महाचापविनिःसृताः\n",
    "03046037c": "दिव्यास्त्रमन्त्रमुदिताः सादयेयुः सुरानपि\n",
    "03046038a": "यस्य मन्त्री च गोप्ता च सुहृच्चैव जनार्दनः\n",
    "03046038c": "हरिस्त्रैलोक्यनाथः स किं नु तस्य न निर्जितम्\n",
    "03046039a": "इदं च सुमहच्चित्रमर्जुनस्येह संजय\n",
    "03046039c": "महादेवेन बाहुभ्यां यत्समेत इति श्रुतिः\n",
    "03046040a": "प्रत्यक्षं सर्वलोकस्य खाण्डवे यत्कृतं पुरा\n",
    "03046040c": "फल्गुनेन सहायार्थे वह्नेर्दामोदरेण च\n",
    "03046041a": "सर्वथा नास्ति मे पुत्रः सामात्यः सहबान्धवः\n",
    "03046041c": "क्रुद्धे पार्थे च भीमे च वासुदेवे च सात्वते\n",
    "03047001": "जनमेजय उवाच\n",
    "03047001a": "यदिदं शोचितं राज्ञा धृतराष्ट्रेण वै मुने\n",
    "03047001c": "प्रव्राज्य पाण्डवान्वीरान्सर्वमेतन्निरर्थकम्\n",
    "03047002a": "कथं हि राजा पुत्रं स्वमुपेक्षेताल्पचेतसम्\n",
    "03047002c": "दुर्योधनं पाण्डुपुत्रान्कोपयानं महारथान्\n",
    "03047003a": "किमासीत्पाण्डुपुत्राणां वने भोजनमुच्यताम्\n",
    "03047003c": "वानेयमथ वा कृष्टमेतदाख्यातु मे भवान्\n",
    "03047004": "वैशंपायन उवाच\n",
    "03047004a": "वानेयं च मृगांश्चैव शुद्धैर्बाणैर्निपातितान्\n",
    "03047004c": "ब्राह्मणानां निवेद्याग्रमभुञ्जन्पुरुषर्षभाः\n",
    "03047005a": "तांस्तु शूरान्महेष्वासांस्तदा निवसतो वने\n",
    "03047005c": "अन्वयुर्ब्राह्मणा राजन्साग्नयोऽनग्नयस्तथा\n",
    "03047006a": "ब्राह्मणानां सहस्राणि स्नातकानां महात्मनाम्\n",
    "03047006c": "दश मोक्षविदां तद्वद्यान्बिभर्ति युधिष्ठिरः\n",
    "03047007a": "रुरून्कृष्णमृगांश्चैव मेध्यांश्चान्यान्वनेचरान्\n",
    "03047007c": "बाणैरुन्मथ्य विधिवद्ब्राह्मणेभ्यो न्यवेदयत्\n",
    "03047008a": "न तत्र कश्चिद्दुर्वर्णो व्याधितो वाप्यदृश्यत\n",
    "03047008c": "कृशो वा दुर्बलो वापि दीनो भीतोऽपि वा नरः\n",
    "03047009a": "पुत्रानिव प्रियाञ्ज्ञातीन्भ्रातॄनिव सहोदरान्\n",
    "03047009c": "पुपोष कौरवश्रेष्ठो धर्मराजो युधिष्ठिरः\n",
    "03047010a": "पतींश्च द्रौपदी सर्वान्द्विजांश्चैव यशस्विनी\n",
    "03047010c": "मातेव भोजयित्वाग्रे शिष्टमाहारयत्तदा\n",
    "03047011a": "प्राचीं राजा दक्षिणां भीमसेनो; यमौ प्रतीचीमथ वाप्युदीचीम्\n",
    "03047011c": "धनुर्धरा मांसहेतोर्मृगाणां; क्षयं चक्रुर्नित्यमेवोपगम्य\n",
    "03047012a": "तथा तेषां वसतां काम्यके वै; विहीनानामर्जुनेनोत्सुकानाम्\n",
    "03047012c": "पञ्चैव वर्षाणि तदा व्यतीयु;रधीयतां जपतां जुह्वतां च\n",
    "03048001": "वैशंपायन उवाच\n",
    "03048001a": "सुदीर्घमुष्णं निःश्वस्य धृतराष्ट्रोऽम्बिकासुतः\n",
    "03048001c": "अब्रवीत्संजयं सूतमामन्त्र्य भरतर्षभ\n",
    "03048002a": "देवपुत्रौ महाभागौ देवराजसमद्युती\n",
    "03048002c": "नकुलः सहदेवश्च पाण्डवौ युद्धदुर्मदौ\n",
    "03048003a": "दृढायुधौ दूरपातौ युद्धे च कृतनिश्चयौ\n",
    "03048003c": "शीघ्रहस्तौ दृढक्रोधौ नित्ययुक्तौ तरस्विनौ\n",
    "03048004a": "भीमार्जुनौ पुरोधाय यदा तौ रणमूर्धनि\n",
    "03048004c": "स्थास्येते सिंहविक्रान्तावश्विनाविव दुःसहौ\n",
    "03048004e": "न शेषमिह पश्यामि तदा सैन्यस्य संजय\n",
    "03048005a": "तौ ह्यप्रतिरथौ युद्धे देवपुत्रौ महारथौ\n",
    "03048005c": "द्रौपद्यास्तं परिक्लेशं न क्षंस्येते त्वमर्षिणौ\n",
    "03048006a": "वृष्णयो वा महेष्वासा पाञ्चाला वा महौजसः\n",
    "03048006c": "युधि सत्याभिसंधेन वासुदेवेन रक्षिताः\n",
    "03048006e": "प्रधक्ष्यन्ति रणे पार्थाः पुत्राणां मम वाहिनीम्\n",
    "03048007a": "रामकृष्णप्रणीतानां वृष्णीनां सूतनन्दन\n",
    "03048007c": "न शक्यः सहितुं वेगः पर्वतैरपि संयुगे\n",
    "03048008a": "तेषां मध्ये महेष्वासो भीमो भीमपराक्रमः\n",
    "03048008c": "शैक्यया वीरघातिन्या गदया विचरिष्यति\n",
    "03048009a": "तथा गाण्डीवनिर्घोषं विस्फूर्जितमिवाशनेः\n",
    "03048009c": "गदावेगं च भीमस्य नालं सोढुं नराधिपाः\n",
    "03048010a": "ततोऽहं सुहृदां वाचो दुर्योधनवशानुगः\n",
    "03048010c": "स्मरणीयाः स्मरिष्यामि मया या न कृताः पुरा\n",
    "03048011": "संजय उवाच\n",
    "03048011a": "व्यतिक्रमोऽयं सुमहांस्त्वया राजन्नुपेक्षितः\n",
    "03048011c": "समर्थेनापि यन्मोहात्पुत्रस्ते न निवारितः\n",
    "03048012a": "श्रुत्वा हि निर्जितान्द्यूते पाण्डवान्मधुसूदनः\n",
    "03048012c": "त्वरितः काम्यके पार्थान्समभावयदच्युतः\n",
    "03048013a": "द्रुपदस्य तथा पुत्रा धृष्टद्युम्नपुरोगमाः\n",
    "03048013c": "विराटो धृष्टकेतुश्च केकयाश्च महारथाः\n",
    "03048014a": "तैश्च यत्कथितं तत्र दृष्ट्वा पार्थान्पराजितान्\n",
    "03048014c": "चारेण विदितं सर्वं तन्मया वेदितं च ते\n",
    "03048015a": "समागम्य वृतस्तत्र पाण्डवैर्मधुसूदनः\n",
    "03048015c": "सारथ्ये फल्गुनस्याजौ तथेत्याह च तान्हरिः\n",
    "03048016a": "अमर्षितो हि कृष्णोऽपि दृष्ट्वा पार्थांस्तथागतान्\n",
    "03048016c": "कृष्णाजिनोत्तरासङ्गानब्रवीच्च युधिष्ठिरम्\n",
    "03048017a": "या सा समृद्धिः पार्थानामिन्द्रप्रस्थे बभूव ह\n",
    "03048017c": "राजसूये मया दृष्टा नृपैरन्यैः सुदुर्लभा\n",
    "03048018a": "यत्र सर्वान्महीपालाञ्शस्त्रतेजोभयार्दितान्\n",
    "03048018c": "सवङ्गाङ्गान्सपौण्ड्रोड्रान्सचोलद्रविडान्धकान्\n",
    "03048019a": "सागरानूपगांश्चैव ये च पत्तनवासिनः\n",
    "03048019c": "सिंहलान्बर्बरान्म्लेच्छान्ये च जाङ्गलवासिनः\n",
    "03048020a": "पश्चिमानि च राज्यानि शतशः सागरान्तिकान्\n",
    "03048020c": "पह्लवान्दरदान्सर्वान्किरातान्यवनाञ्शकान्\n",
    "03048021a": "हारहूणांश्च चीनांश्च तुखारान्सैन्धवांस्तथा\n",
    "03048021c": "जागुडान्रमठान्मुण्डान्स्त्रीराज्यानथ तङ्गणान्\n",
    "03048022a": "एते चान्ये च बहवो ये च ते भरतर्षभ\n",
    "03048022c": "आगतानहमद्राक्षं यज्ञे ते परिवेषकान्\n",
    "03048023a": "सा ते समृद्धिर्यैरात्ता चपला प्रतिसारिणी\n",
    "03048023c": "आदाय जीवितं तेषामाहरिष्यामि तामहम्\n",
    "03048024a": "रामेण सह कौरव्य भीमार्जुनयमैस्तथा\n",
    "03048024c": "अक्रूरगदसाम्बैश्च प्रद्युम्नेनाहुकेन च\n",
    "03048024e": "धृष्टद्युम्नेन वीरेण शिशुपालात्मजेन च\n",
    "03048025a": "दुर्योधनं रणे हत्वा सद्यः कर्णं च भारत\n",
    "03048025c": "दुःशासनं सौबलेयं यश्चान्यः प्रतियोत्स्यते\n",
    "03048026a": "ततस्त्वं हास्तिनपुरे भ्रातृभिः सहितो वसन्\n",
    "03048026c": "धार्तराष्ट्रीं श्रियं प्राप्य प्रशाधि पृथिवीमिमाम्\n",
    "03048027a": "अथैनमब्रवीद्राजा तस्मिन्वीरसमागमे\n",
    "03048027c": "शृण्वत्सु तेषु सर्वेषु धृष्टद्युम्नमुखेषु च\n",
    "03048028a": "प्रतिगृह्णामि ते वाचं सत्यामेतां जनार्दन\n",
    "03048028c": "अमित्रान्मे महाबाहो सानुबन्धान्हनिष्यसि\n",
    "03048029a": "वर्षात्त्रयोदशादूर्ध्वं सत्यं मां कुरु केशव\n",
    "03048029c": "प्रतिज्ञातो वने वासो राजमध्ये मया ह्ययम्\n",
    "03048030a": "तद्धर्मराजवचनं प्रतिश्रुत्य सभासदः\n",
    "03048030c": "धृष्टद्युम्नपुरोगास्ते शमयामासुरञ्जसा\n",
    "03048030e": "केशवं मधुरैर्वाक्यैः कालयुक्तैरमर्षितम्\n",
    "03048031a": "पाञ्चालीं चाहुरक्लिष्टां वासुदेवस्य शृण्वतः\n",
    "03048031c": "दुर्योधनस्तव क्रोधाद्देवि त्यक्ष्यति जीवितम्\n",
    "03048031e": "प्रतिजानीम ते सत्यं मा शुचो वरवर्णिनि\n",
    "03048032a": "ये स्म ते कुपितां कृष्णे दृष्ट्वा त्वां प्राहसंस्तदा\n",
    "03048032c": "मांसानि तेषां खादन्तो हसिष्यन्ति मृगद्विजाः\n",
    "03048033a": "पास्यन्ति रुधिरं तेषां गृध्रा गोमायवस्तथा\n",
    "03048033c": "उत्तमाङ्गानि कर्षन्तो यैस्त्वं कृष्टा सभातले\n",
    "03048034a": "तेषां द्रक्ष्यसि पाञ्चालि गात्राणि पृथिवीतले\n",
    "03048034c": "क्रव्यादैः कृष्यमाणानि भक्ष्यमाणानि चासकृत्\n",
    "03048035a": "परिक्लिष्टासि यैस्तत्र यैश्चापि समुपेक्षिता\n",
    "03048035c": "तेषामुत्कृत्तशिरसां भूमिः पास्यति शोणितम्\n",
    "03048036a": "एवं बहुविधा वाचस्तदोचुः पुरुषर्षभाः\n",
    "03048036c": "सर्वे तेजस्विनः शूराः सर्वे चाहतलक्षणाः\n",
    "03048037a": "ते धर्मराजेन वृता वर्षादूर्ध्वं त्रयोदशात्\n",
    "03048037c": "पुरस्कृत्योपयास्यन्ति वासुदेवं महारथाः\n",
    "03048038a": "रामश्च कृष्णश्च धनंजयश्च; प्रद्युम्नसाम्बौ युयुधानभीमौ\n",
    "03048038c": "माद्रीसुतौ केकयराजपुत्राः; पाञ्चालपुत्राः सह धर्मराज्ञा\n",
    "03048039a": "एतान्सर्वाँल्लोकवीरानजेया;न्महात्मनः सानुबन्धान्ससैन्यान्\n",
    "03048039c": "को जीवितार्थी समरे प्रत्युदीया;त्क्रुद्धान्सिंहान्केसरिणो यथैव\n",
    "03048040": "धृतराष्ट्र उवाच\n",
    "03048040a": "यन्माब्रवीद्विदुरो द्यूतकाले; त्वं पाण्डवाञ्जेष्यसि चेन्नरेन्द्र\n",
    "03048040c": "ध्रुवं कुरूणामयमन्तकालो; महाभयो भविता शोणितौघः\n",
    "03048041a": "मन्ये तथा तद्भवितेति सूत; यथा क्षत्ता प्राह वचः पुरा माम्\n",
    "03048041c": "असंशयं भविता युद्धमेत;द्गते काले पाण्डवानां यथोक्तम्\n",
    "03049001": "जनमेजय उवाच\n",
    "03049001a": "अस्त्रहेतोर्गते पार्थे शक्रलोकं महात्मनि\n",
    "03049001c": "युधिष्ठिरप्रभृतयः किमकुर्वन्त पाण्डवाः\n",
    "03049002": "वैशंपायन उवाच\n",
    "03049002a": "अस्त्रहेतोर्गते पार्थे शक्रलोकं महात्मनि\n",
    "03049002c": "न्यवसन्कृष्णया सार्धं काम्यके पुरुषर्षभाः\n",
    "03049003a": "ततः कदाचिदेकान्ते विविक्त इव शाद्वले\n",
    "03049003c": "दुःखार्ता भरतश्रेष्ठा निषेदुः सह कृष्णया\n",
    "03049003e": "धनंजयं शोचमानाः साश्रुकण्ठाः सुदुःखिताः\n",
    "03049004a": "तद्वियोगाद्धि तान्सर्वाञ्शोकः समभिपुप्लुवे\n",
    "03049004c": "धनंजयवियोगाच्च राज्यनाशाच्च दुःखिताः\n",
    "03049005a": "अथ भीमो महाबाहुर्युधिष्ठिरमभाषत\n",
    "03049005c": "निदेशात्ते महाराज गतोऽसौ पुरुषर्षभः\n",
    "03049005e": "अर्जुनः पाण्डुपुत्राणां यस्मिन्प्राणाः प्रतिष्ठिताः\n",
    "03049006a": "यस्मिन्विनष्टे पाञ्चालाः सह पुत्रैस्तथा वयम्\n",
    "03049006c": "सात्यकिर्वासुदेवश्च विनश्येयुरसंशयम्\n",
    "03049007a": "योऽसौ गच्छति तेजस्वी बहून्क्लेशानचिन्तयन्\n",
    "03049007c": "भवन्नियोगाद्बीभत्सुस्ततो दुःखतरं नु किम्\n",
    "03049008a": "यस्य बाहू समाश्रित्य वयं सर्वे महात्मनः\n",
    "03049008c": "मन्यामहे जितानाजौ परान्प्राप्तां च मेदिनीम्\n",
    "03049009a": "यस्य प्रभावान्न मया सभामध्ये धनुष्मतः\n",
    "03049009c": "नीता लोकममुं सर्वे धार्तराष्ट्राः ससौबलाः\n",
    "03049010a": "ते वयं बाहुबलिनः क्रोधमुत्थितमात्मनः\n",
    "03049010c": "सहामहे भवन्मूलं वासुदेवेन पालिताः\n",
    "03049011a": "वयं हि सह कृष्णेन हत्वा कर्णमुखान्परान्\n",
    "03049011c": "स्वबाहुविजितां कृत्स्नां प्रशासेम वसुंधराम्\n",
    "03049012a": "भवतो द्यूतदोषेण सर्वे वयमुपप्लुताः\n",
    "03049012c": "अहीनपौरुषा राजन्बलिभिर्बलवत्तमाः\n",
    "03049013a": "क्षात्रं धर्मं महाराज समवेक्षितुमर्हसि\n",
    "03049013c": "न हि धर्मो महाराज क्षत्रियस्य वनाश्रयः\n",
    "03049013e": "राज्यमेव परं धर्मं क्षत्रियस्य विदुर्बुधाः\n",
    "03049014a": "स क्षत्रधर्मविद्राजन्मा धर्म्यान्नीनशः पथः\n",
    "03049014c": "प्राग्द्वादश समा राजन्धार्तराष्ट्रान्निहन्महि\n",
    "03049015a": "निवर्त्य च वनात्पार्थमानाय्य च जनार्दनम्\n",
    "03049015c": "व्यूढानीकान्महाराज जवेनैव महाहवे\n",
    "03049015e": "धार्तराष्ट्रानमुं लोकं गमयामि विशां पते\n",
    "03049016a": "सर्वानहं हनिष्यामि धार्तराष्ट्रान्ससौबलान्\n",
    "03049016c": "दुर्योधनं च कर्णं च यो वान्यः प्रतियोत्स्यते\n",
    "03049017a": "मया प्रशमिते पश्चात्त्वमेष्यसि वनात्पुनः\n",
    "03049017c": "एवं कृते न ते दोषो भविष्यति विशां पते\n",
    "03049018a": "यज्ञैश्च विविधैस्तात कृतं पापमरिंदम\n",
    "03049018c": "अवधूय महाराज गच्छेम स्वर्गमुत्तमम्\n",
    "03049019a": "एवमेतद्भवेद्राजन्यदि राजा न बालिशः\n",
    "03049019c": "अस्माकं दीर्घसूत्रः स्याद्भवान्धर्मपरायणः\n",
    "03049020a": "निकृत्या निकृतिप्रज्ञा हन्तव्या इति निश्चयः\n",
    "03049020c": "न हि नैकृतिकं हत्वा निकृत्या पापमुच्यते\n",
    "03049021a": "तथा भारत धर्मेषु धर्मज्ञैरिह दृश्यते\n",
    "03049021c": "अहोरात्रं महाराज तुल्यं संवत्सरेण हि\n",
    "03049022a": "तथैव वेदवचनं श्रूयते नित्यदा विभो\n",
    "03049022c": "संवत्सरो महाराज पूर्णो भवति कृच्छ्रतः\n",
    "03049023a": "यदि वेदाः प्रमाणं ते दिवसादूर्ध्वमच्युत\n",
    "03049023c": "त्रयोदश समाः कालो ज्ञायतां परिनिष्ठितः\n",
    "03049024a": "कालो दुर्योधनं हन्तुं सानुबन्धमरिंदम\n",
    "03049024c": "एकाग्रां पृथिवीं सर्वां पुरा राजन्करोति सः\n",
    "03049025a": "एवं ब्रुवाणं भीमं तु धर्मराजो युधिष्ठिरः\n",
    "03049025c": "उवाच सान्त्वयन्राजा मूर्ध्न्युपाघ्राय पाण्डवम्\n",
    "03049026a": "असंशयं महाबाहो हनिष्यसि सुयोधनम्\n",
    "03049026c": "वर्षात्त्रयोदशादूर्ध्वं सह गाण्डीवधन्वना\n",
    "03049027a": "यच्च मा भाषसे पार्थ प्राप्तः काल इति प्रभो\n",
    "03049027c": "अनृतं नोत्सहे वक्तुं न ह्येतन्मयि विद्यते\n",
    "03049028a": "अन्तरेणापि कौन्तेय निकृतिं पापनिश्चयम्\n",
    "03049028c": "हन्ता त्वमसि दुर्धर्ष सानुबन्धं सुयोधनम्\n",
    "03049029a": "एवं ब्रुवति भीमं तु धर्मराजे युधिष्ठिरे\n",
    "03049029c": "आजगाम महाभागो बृहदश्वो महानृषिः\n",
    "03049030a": "तमभिप्रेक्ष्य धर्मात्मा संप्राप्तं धर्मचारिणम्\n",
    "03049030c": "शास्त्रवन्मधुपर्केण पूजयामास धर्मराट्\n",
    "03049031a": "आश्वस्तं चैनमासीनमुपासीनो युधिष्ठिरः\n",
    "03049031c": "अभिप्रेक्ष्य महाबाहुः कृपणं बह्वभाषत\n",
    "03049032a": "अक्षद्यूतेन भगवन्धनं राज्यं च मे हृतम्\n",
    "03049032c": "आहूय निकृतिप्रज्ञैः कितवैरक्षकोविदैः\n",
    "03049033a": "अनक्षज्ञस्य हि सतो निकृत्या पापनिश्चयैः\n",
    "03049033c": "भार्या च मे सभां नीता प्राणेभ्योऽपि गरीयसी\n",
    "03049034a": "अस्ति राजा मया कश्चिदल्पभाग्यतरो भुवि\n",
    "03049034c": "भवता दृष्टपूर्वो वा श्रुतपूर्वोऽपि वा भवेत्\n",
    "03049034e": "न मत्तो दुःखिततरः पुमानस्तीति मे मतिः\n",
    "03049035": "बृहदश्व उवाच\n",
    "03049035a": "यद्ब्रवीषि महाराज न मत्तो विद्यते क्वचित्\n",
    "03049035c": "अल्पभाग्यतरः कश्चित्पुमानस्तीति पाण्डव\n",
    "03049036a": "अत्र ते कथयिष्यामि यदि शुश्रूषसेऽनघ\n",
    "03049036c": "यस्त्वत्तो दुःखिततरो राजासीत्पृथिवीपते\n",
    "03049037": "वैशंपायन उवाच\n",
    "03049037a": "अथैनमब्रवीद्राजा ब्रवीतु भगवानिति\n",
    "03049037c": "इमामवस्थां संप्राप्तं श्रोतुमिच्छामि पार्थिवम्\n",
    "03049038": "बृहदश्व उवाच\n",
    "03049038a": "शृणु राजन्नवहितः सह भ्रातृभिरच्युत\n",
    "03049038c": "यस्त्वत्तो दुःखिततरो राजासीत्पृथिवीपते\n",
    "03049039a": "निषधेषु महीपालो वीरसेन इति स्म ह\n",
    "03049039c": "तस्य पुत्रोऽभवन्नाम्ना नलो धर्मार्थदर्शिवान्\n",
    "03049040a": "स निकृत्या जितो राजा पुष्करेणेति नः श्रुतम्\n",
    "03049040c": "वनवासमदुःखार्हो भार्यया न्यवसत्सह\n",
    "03049041a": "न तस्याश्वो न च रथो न भ्राता न च बान्धवाः\n",
    "03049041c": "वने निवसतो राजञ्शिष्यन्ते स्म कदाचन\n",
    "03049042a": "भवान्हि संवृतो वीरैर्भ्रातृभिर्देवसंमितैः\n",
    "03049042c": "ब्रह्मकल्पैर्द्विजाग्र्यैश्च तस्मान्नार्हसि शोचितुम्\n",
    "03049043": "युधिष्ठिर उवाच\n",
    "03049043a": "विस्तरेणाहमिच्छामि नलस्य सुमहात्मनः\n",
    "03049043c": "चरितं वदतां श्रेष्ठ तन्ममाख्यातुमर्हसि\n",
    "03050001": "बृहदश्व उवाच\n",
    "03050001a": "आसीद्राजा नलो नाम वीरसेनसुतो बली\n",
    "03050001c": "उपपन्नो गुणैरिष्टै रूपवानश्वकोविदः\n",
    "03050002a": "अतिष्ठन्मनुजेन्द्राणां मूर्ध्नि देवपतिर्यथा\n",
    "03050002c": "उपर्युपरि सर्वेषामादित्य इव तेजसा\n",
    "03050003a": "ब्रह्मण्यो वेदविच्छूरो निषधेषु महीपतिः\n",
    "03050003c": "अक्षप्रियः सत्यवादी महानक्षौहिणीपतिः\n",
    "03050004a": "ईप्सितो वरनारीणामुदारः संयतेन्द्रियः\n",
    "03050004c": "रक्षिता धन्विनां श्रेष्ठः साक्षादिव मनुः स्वयम्\n",
    "03050005a": "तथैवासीद्विदर्भेषु भीमो भीमपराक्रमः\n",
    "03050005c": "शूरः सर्वगुणैर्युक्तः प्रजाकामः स चाप्रजः\n",
    "03050006a": "स प्रजार्थे परं यत्नमकरोत्सुसमाहितः\n",
    "03050006c": "तमभ्यगच्छद्ब्रह्मर्षिर्दमनो नाम भारत\n",
    "03050007a": "तं स भीमः प्रजाकामस्तोषयामास धर्मवित्\n",
    "03050007c": "महिष्या सह राजेन्द्र सत्कारेण सुवर्चसम्\n",
    "03050008a": "तस्मै प्रसन्नो दमनः सभार्याय वरं ददौ\n",
    "03050008c": "कन्यारत्नं कुमारांश्च त्रीनुदारान्महायशाः\n",
    "03050009a": "दमयन्तीं दमं दान्तं दमनं च सुवर्चसम्\n",
    "03050009c": "उपपन्नान्गुणैः सर्वैर्भीमान्भीमपराक्रमान्\n",
    "03050010a": "दमयन्ती तु रूपेण तेजसा यशसा श्रिया\n",
    "03050010c": "सौभाग्येन च लोकेषु यशः प्राप सुमध्यमा\n",
    "03050011a": "अथ तां वयसि प्राप्ते दासीनां समलंकृतम्\n",
    "03050011c": "शतं सखीनां च तथा पर्युपास्ते शचीमिव\n",
    "03050012a": "तत्र स्म भ्राजते भैमी सर्वाभरणभूषिता\n",
    "03050012c": "सखीमध्येऽनवद्याङ्गी विद्युत्सौदामिनी यथा\n",
    "03050012e": "अतीव रूपसंपन्ना श्रीरिवायतलोचना\n",
    "03050013a": "न देवेषु न यक्षेषु तादृग्रूपवती क्वचित्\n",
    "03050013c": "मानुषेष्वपि चान्येषु दृष्टपूर्वा न च श्रुता\n",
    "03050013e": "चित्तप्रमाथिनी बाला देवानामपि सुन्दरी\n",
    "03050014a": "नलश्च नरशार्दूलो रूपेणाप्रतिमो भुवि\n",
    "03050014c": "कन्दर्प इव रूपेण मूर्तिमानभवत्स्वयम्\n",
    "03050015a": "तस्याः समीपे तु नलं प्रशशंसुः कुतूहलात्\n",
    "03050015c": "नैषधस्य समीपे तु दमयन्तीं पुनः पुनः\n",
    "03050016a": "तयोरदृष्टकामोऽभूच्छृण्वतोः सततं गुणान्\n",
    "03050016c": "अन्योन्यं प्रति कौन्तेय स व्यवर्धत हृच्छयः\n",
    "03050017a": "अशक्नुवन्नलः कामं तदा धारयितुं हृदा\n",
    "03050017c": "अन्तःपुरसमीपस्थे वन आस्ते रहोगतः\n",
    "03050018a": "स ददर्श तदा हंसाञ्जातरूपपरिच्छदान्\n",
    "03050018c": "वने विचरतां तेषामेकं जग्राह पक्षिणम्\n",
    "03050019a": "ततोऽन्तरिक्षगो वाचं व्याजहार तदा नलम्\n",
    "03050019c": "न हन्तव्योऽस्मि ते राजन्करिष्यामि हि ते प्रियम्\n",
    "03050020a": "दमयन्तीसकाशे त्वां कथयिष्यामि नैषध\n",
    "03050020c": "यथा त्वदन्यं पुरुषं न सा मंस्यति कर्हिचित्\n",
    "03050021a": "एवमुक्तस्ततो हंसमुत्ससर्ज महीपतिः\n",
    "03050021c": "ते तु हंसाः समुत्पत्य विदर्भानगमंस्ततः\n",
    "03050022a": "विदर्भनगरीं गत्वा दमयन्त्यास्तदान्तिके\n",
    "03050022c": "निपेतुस्ते गरुत्मन्तः सा ददर्शाथ तान्खगान्\n",
    "03050023a": "सा तानद्भुतरूपान्वै दृष्ट्वा सखिगणावृता\n",
    "03050023c": "हृष्टा ग्रहीतुं खगमांस्त्वरमाणोपचक्रमे\n",
    "03050024a": "अथ हंसा विससृपुः सर्वतः प्रमदावने\n",
    "03050024c": "एकैकशस्ततः कन्यास्तान्हंसान्समुपाद्रवन्\n",
    "03050025a": "दमयन्ती तु यं हंसं समुपाधावदन्तिके\n",
    "03050025c": "स मानुषीं गिरं कृत्वा दमयन्तीमथाब्रवीत्\n",
    "03050026a": "दमयन्ति नलो नाम निषधेषु महीपतिः\n",
    "03050026c": "अश्विनोः सदृशो रूपे न समास्तस्य मानुषाः\n",
    "03050027a": "तस्य वै यदि भार्या त्वं भवेथा वरवर्णिनि\n",
    "03050027c": "सफलं ते भवेज्जन्म रूपं चेदं सुमध्यमे\n",
    "03050028a": "वयं हि देवगन्धर्वमनुष्योरगराक्षसान्\n",
    "03050028c": "दृष्टवन्तो न चास्माभिर्दृष्टपूर्वस्तथाविधः\n",
    "03050029a": "त्वं चापि रत्नं नारीणां नरेषु च नलो वरः\n",
    "03050029c": "विशिष्टाया विशिष्टेन संगमो गुणवान्भवेत्\n",
    "03050030a": "एवमुक्ता तु हंसेन दमयन्ती विशां पते\n",
    "03050030c": "अब्रवीत्तत्र तं हंसं तमप्येवं नलं वद\n",
    "03050031a": "तथेत्युक्त्वाण्डजः कन्यां वैदर्भस्य विशां पते\n",
    "03050031c": "पुनरागम्य निषधान्नले सर्वं न्यवेदयत्\n",
    "03051001": "बृहदश्व उवाच\n",
    "03051001a": "दमयन्ती तु तच्छ्रुत्वा वचो हंसस्य भारत\n",
    "03051001c": "तदा प्रभृति नस्वस्था नलं प्रति बभूव सा\n",
    "03051002a": "ततश्चिन्तापरा दीना विवर्णवदना कृशा\n",
    "03051002c": "बभूव दमयन्ती तु निःश्वासपरमा तदा\n",
    "03051003a": "ऊर्ध्वदृष्टिर्ध्यानपरा बभूवोन्मत्तदर्शना\n",
    "03051003c": "न शय्यासनभोगेषु रतिं विन्दति कर्हिचित्\n",
    "03051004a": "न नक्तं न दिवा शेते हा हेति वदती मुहुः\n",
    "03051004c": "तामस्वस्थां तदाकारां सख्यस्ता जज्ञुरिङ्गितैः\n",
    "03051005a": "ततो विदर्भपतये दमयन्त्याः सखीगणः\n",
    "03051005c": "न्यवेदयत नस्वस्थां दमयन्तीं नरेश्वर\n",
    "03051006a": "तच्छ्रुत्वा नृपतिर्भीमो दमयन्तीसखीगणात्\n",
    "03051006c": "चिन्तयामास तत्कार्यं सुमहत्स्वां सुतां प्रति\n",
    "03051007a": "स समीक्ष्य महीपालः स्वां सुतां प्राप्तयौवनाम्\n",
    "03051007c": "अपश्यदात्मनः कार्यं दमयन्त्याः स्वयंवरम्\n",
    "03051008a": "स संनिपातयामास महीपालान्विशां पते\n",
    "03051008c": "अनुभूयतामयं वीराः स्वयंवर इति प्रभो\n",
    "03051009a": "श्रुत्वा तु पार्थिवाः सर्वे दमयन्त्याः स्वयंवरम्\n",
    "03051009c": "अभिजग्मुस्तदा भीमं राजानो भीमशासनात्\n",
    "03051010a": "हस्त्यश्वरथघोषेण नादयन्तो वसुंधराम्\n",
    "03051010c": "विचित्रमाल्याभरणैर्बलैर्दृश्यैः स्वलंकृतैः\n",
    "03051011a": "एतस्मिन्नेव काले तु पुराणावृषिसत्तमौ\n",
    "03051011c": "अटमानौ महात्मानाविन्द्रलोकमितो गतौ\n",
    "03051012a": "नारदः पर्वतश्चैव महात्मानौ महाव्रतौ\n",
    "03051012c": "देवराजस्य भवनं विविशाते सुपूजितौ\n",
    "03051013a": "तावर्चित्वा सहस्राक्षस्ततः कुशलमव्ययम्\n",
    "03051013c": "पप्रच्छानामयं चापि तयोः सर्वगतं विभुः\n",
    "03051014": "नारद उवाच\n",
    "03051014a": "आवयोः कुशलं देव सर्वत्रगतमीश्वर\n",
    "03051014c": "लोके च मघवन्कृत्स्ने नृपाः कुशलिनो विभो\n",
    "03051015": "बृहदश्व उवाच\n",
    "03051015a": "नारदस्य वचः श्रुत्वा पप्रच्छ बलवृत्रहा\n",
    "03051015c": "धर्मज्ञाः पृथिवीपालास्त्यक्तजीवितयोधिनः\n",
    "03051016a": "शस्त्रेण निधनं काले ये गच्छन्त्यपराङ्मुखाः\n",
    "03051016c": "अयं लोकोऽक्षयस्तेषां यथैव मम कामधुक्\n",
    "03051017a": "क्व नु ते क्षत्रियाः शूरा न हि पश्यामि तानहम्\n",
    "03051017c": "आगच्छतो महीपालानतिथीन्दयितान्मम\n",
    "03051018a": "एवमुक्तस्तु शक्रेण नारदः प्रत्यभाषत\n",
    "03051018c": "शृणु मे भगवन्येन न दृश्यन्ते महीक्षितः\n",
    "03051019a": "विदर्भराजदुहिता दमयन्तीति विश्रुता\n",
    "03051019c": "रूपेण समतिक्रान्ता पृथिव्यां सर्वयोषितः\n",
    "03051020a": "तस्याः स्वयंवरः शक्र भविता नचिरादिव\n",
    "03051020c": "तत्र गच्छन्ति राजानो राजपुत्राश्च सर्वशः\n",
    "03051021a": "तां रत्नभूतां लोकस्य प्रार्थयन्तो महीक्षितः\n",
    "03051021c": "काङ्क्षन्ति स्म विशेषेण बलवृत्रनिषूदन\n",
    "03051022a": "एतस्मिन्कथ्यमाने तु लोकपालाश्च साग्निकाः\n",
    "03051022c": "आजग्मुर्देवराजस्य समीपममरोत्तमाः\n",
    "03051023a": "ततस्तच्छुश्रुवुः सर्वे नारदस्य वचो महत्\n",
    "03051023c": "श्रुत्वा चैवाब्रुवन्हृष्टा गच्छामो वयमप्युत\n",
    "03051024a": "ततः सर्वे महाराज सगणाः सहवाहनाः\n",
    "03051024c": "विदर्भानभितो जग्मुर्यत्र सर्वे महीक्षितः\n",
    "03051025a": "नलोऽपि राजा कौन्तेय श्रुत्वा राज्ञां समागमम्\n",
    "03051025c": "अभ्यगच्छददीनात्मा दमयन्तीमनुव्रतः\n",
    "03051026a": "अथ देवाः पथि नलं ददृशुर्भूतले स्थितम्\n",
    "03051026c": "साक्षादिव स्थितं मूर्त्या मन्मथं रूपसंपदा\n",
    "03051027a": "तं दृष्ट्वा लोकपालास्ते भ्राजमानं यथा रविम्\n",
    "03051027c": "तस्थुर्विगतसंकल्पा विस्मिता रूपसंपदा\n",
    "03051028a": "ततोऽन्तरिक्षे विष्टभ्य विमानानि दिवौकसः\n",
    "03051028c": "अब्रुवन्नैषधं राजन्नवतीर्य नभस्तलात्\n",
    "03051029a": "भो भो नैषध राजेन्द्र नल सत्यव्रतो भवान्\n",
    "03051029c": "अस्माकं कुरु साहाय्यं दूतो भव नरोत्तम\n",
    "03052001": "बृहदश्व उवाच\n",
    "03052001a": "तेभ्यः प्रतिज्ञाय नलः करिष्य इति भारत\n",
    "03052001c": "अथैनान्परिपप्रच्छ कृताञ्जलिरवस्थितः\n",
    "03052002a": "के वै भवन्तः कश्चासौ यस्याहं दूत ईप्सितः\n",
    "03052002c": "किं च तत्र मया कार्यं कथयध्वं यथातथम्\n",
    "03052003a": "एवमुक्ते नैषधेन मघवान्प्रत्यभाषत\n",
    "03052003c": "अमरान्वै निबोधास्मान्दमयन्त्यर्थमागतान्\n",
    "03052004a": "अहमिन्द्रोऽयमग्निश्च तथैवायमपांपतिः\n",
    "03052004c": "शरीरान्तकरो नॄणां यमोऽयमपि पार्थिव\n",
    "03052005a": "स वै त्वमागतानस्मान्दमयन्त्यै निवेदय\n",
    "03052005c": "लोकपालाः सहेन्द्रास्त्वां समायान्ति दिदृक्षवः\n",
    "03052006a": "प्राप्तुमिच्छन्ति देवास्त्वां शक्रोऽग्निर्वरुणो यमः\n",
    "03052006c": "तेषामन्यतमं देवं पतित्वे वरयस्व ह\n",
    "03052007a": "एवमुक्तः स शक्रेण नलः प्राञ्जलिरब्रवीत्\n",
    "03052007c": "एकार्थसमवेतं मां न प्रेषयितुमर्हथ\n",
    "03052008": "देवा ऊचुः\n",
    "03052008a": "करिष्य इति संश्रुत्य पूर्वमस्मासु नैषध\n",
    "03052008c": "न करिष्यसि कस्मात्त्वं व्रज नैषध माचिरम्\n",
    "03052009": "बृहदश्व उवाच\n",
    "03052009a": "एवमुक्तः स देवैस्तैर्नैषधः पुनरब्रवीत्\n",
    "03052009c": "सुरक्षितानि वेश्मानि प्रवेष्टुं कथमुत्सहे\n",
    "03052010a": "प्रवेक्ष्यसीति तं शक्रः पुनरेवाभ्यभाषत\n",
    "03052010c": "जगाम स तथेत्युक्त्वा दमयन्त्या निवेशनम्\n",
    "03052011a": "ददर्श तत्र वैदर्भीं सखीगणसमावृताम्\n",
    "03052011c": "देदीप्यमानां वपुषा श्रिया च वरवर्णिनीम्\n",
    "03052012a": "अतीव सुकुमाराङ्गीं तनुमध्यां सुलोचनाम्\n",
    "03052012c": "आक्षिपन्तीमिव च भाः शशिनः स्वेन तेजसा\n",
    "03052013a": "तस्य दृष्ट्वैव ववृधे कामस्तां चारुहासिनीम्\n",
    "03052013c": "सत्यं चिकीर्षमाणस्तु धारयामास हृच्छयम्\n",
    "03052014a": "ततस्ता नैषधं दृष्ट्वा संभ्रान्ताः परमाङ्गनाः\n",
    "03052014c": "आसनेभ्यः समुत्पेतुस्तेजसा तस्य धर्षिताः\n",
    "03052015a": "प्रशशंसुश्च सुप्रीता नलं ता विस्मयान्विताः\n",
    "03052015c": "न चैनमभ्यभाषन्त मनोभिस्त्वभ्यचिन्तयन्\n",
    "03052016a": "अहो रूपमहो कान्तिरहो धैर्यं महात्मनः\n",
    "03052016c": "कोऽयं देवो नु यक्षो नु गन्धर्वो नु भविष्यति\n",
    "03052017a": "न त्वेनं शक्नुवन्ति स्म व्याहर्तुमपि किंचन\n",
    "03052017c": "तेजसा धर्षिताः सर्वा लज्जावत्यो वराङ्गनाः\n",
    "03052018a": "अथैनं स्मयमानेव स्मितपूर्वाभिभाषिणी\n",
    "03052018c": "दमयन्ती नलं वीरमभ्यभाषत विस्मिता\n",
    "03052019a": "कस्त्वं सर्वानवद्याङ्ग मम हृच्छयवर्धन\n",
    "03052019c": "प्राप्तोऽस्यमरवद्वीर ज्ञातुमिच्छामि तेऽनघ\n",
    "03052020a": "कथमागमनं चेह कथं चासि न लक्षितः\n",
    "03052020c": "सुरक्षितं हि मे वेश्म राजा चैवोग्रशासनः\n",
    "03052021a": "एवमुक्तस्तु वैदर्भ्या नलस्तां प्रत्युवाच ह\n",
    "03052021c": "नलं मां विद्धि कल्याणि देवदूतमिहागतम्\n",
    "03052022a": "देवास्त्वां प्राप्तुमिच्छन्ति शक्रोऽग्निर्वरुणो यमः\n",
    "03052022c": "तेषामन्यतमं देवं पतिं वरय शोभने\n",
    "03052023a": "तेषामेव प्रभावेन प्रविष्टोऽहमलक्षितः\n",
    "03052023c": "प्रविशन्तं हि मां कश्चिन्नापश्यन्नाप्यवारयत्\n",
    "03052024a": "एतदर्थमहं भद्रे प्रेषितः सुरसत्तमैः\n",
    "03052024c": "एतच्छ्रुत्वा शुभे बुद्धिं प्रकुरुष्व यथेच्छसि\n",
    "03053001": "बृहदश्व उवाच\n",
    "03053001a": "सा नमस्कृत्य देवेभ्यः प्रहस्य नलमब्रवीत्\n",
    "03053001c": "प्रणयस्व यथाश्रद्धं राजन्किं करवाणि ते\n",
    "03053002a": "अहं चैव हि यच्चान्यन्ममास्ति वसु किंचन\n",
    "03053002c": "सर्वं तत्तव विश्रब्धं कुरु प्रणयमीश्वर\n",
    "03053003a": "हंसानां वचनं यत्तत्तन्मां दहति पार्थिव\n",
    "03053003c": "त्वत्कृते हि मया वीर राजानः संनिपातिताः\n",
    "03053004a": "यदि चेद्भजमानां मां प्रत्याख्यास्यसि मानद\n",
    "03053004c": "विषमग्निं जलं रज्जुमास्थास्ये तव कारणात्\n",
    "03053005a": "एवमुक्तस्तु वैदर्भ्या नलस्तां प्रत्युवाच ह\n",
    "03053005c": "तिष्ठत्सु लोकपालेषु कथं मानुषमिच्छसि\n",
    "03053006a": "येषामहं लोककृतामीश्वराणां महात्मनाम्\n",
    "03053006c": "न पादरजसा तुल्यो मनस्ते तेषु वर्तताम्\n",
    "03053007a": "विप्रियं ह्याचरन्मर्त्यो देवानां मृत्युमृच्छति\n",
    "03053007c": "त्राहि मामनवद्याङ्गि वरयस्व सुरोत्तमान्\n",
    "03053008a": "ततो बाष्पकलां वाचं दमयन्ती शुचिस्मिता\n",
    "03053008c": "प्रव्याहरन्ती शनकैर्नलं राजानमब्रवीत्\n",
    "03053009a": "अस्त्युपायो मया दृष्टो निरपायो नरेश्वर\n",
    "03053009c": "येन दोषो न भविता तव राजन्कथंचन\n",
    "03053010a": "त्वं चैव हि नरश्रेष्ठ देवाश्चाग्निपुरोगमाः\n",
    "03053010c": "आयान्तु सहिताः सर्वे मम यत्र स्वयंवरः\n",
    "03053011a": "ततोऽहं लोकपालानां संनिधौ त्वां नरेश्वर\n",
    "03053011c": "वरयिष्ये नरव्याघ्र नैवं दोषो भविष्यति\n",
    "03053012a": "एवमुक्तस्तु वैदर्भ्या नलो राजा विशां पते\n",
    "03053012c": "आजगाम पुनस्तत्र यत्र देवाः समागताः\n",
    "03053013a": "तमपश्यंस्तथायान्तं लोकपालाः सहेश्वराः\n",
    "03053013c": "दृष्ट्वा चैनं ततोऽपृच्छन्वृत्तान्तं सर्वमेव तत्\n",
    "03053014": "देवा ऊचुः\n",
    "03053014a": "कच्चिद्दृष्टा त्वया राजन्दमयन्ती शुचिस्मिता\n",
    "03053014c": "किमब्रवीच्च नः सर्वान्वद भूमिपतेऽनघ\n",
    "03053015": "नल उवाच\n",
    "03053015a": "भवद्भिरहमादिष्टो दमयन्त्या निवेशनम्\n",
    "03053015c": "प्रविष्टः सुमहाकक्ष्यं दण्डिभिः स्थविरैर्वृतम्\n",
    "03053016a": "प्रविशन्तं च मां तत्र न कश्चिद्दृष्टवान्नरः\n",
    "03053016c": "ऋते तां पार्थिवसुतां भवतामेव तेजसा\n",
    "03053017a": "सख्यश्चास्या मया दृष्टास्ताभिश्चाप्युपलक्षितः\n",
    "03053017c": "विस्मिताश्चाभवन्दृष्ट्वा सर्वा मां विबुधेश्वराः\n",
    "03053018a": "वर्ण्यमानेषु च मया भवत्सु रुचिरानना\n",
    "03053018c": "मामेव गतसंकल्पा वृणीते सुरसत्तमाः\n",
    "03053019a": "अब्रवीच्चैव मां बाला आयान्तु सहिताः सुराः\n",
    "03053019c": "त्वया सह नरश्रेष्ठ मम यत्र स्वयंवरः\n",
    "03053020a": "तेषामहं संनिधौ त्वां वरयिष्ये नरोत्तम\n",
    "03053020c": "एवं तव महाबाहो दोषो न भवितेति ह\n",
    "03053021a": "एतावदेव विबुधा यथावृत्तमुदाहृतम्\n",
    "03053021c": "मयाशेषं प्रमाणं तु भवन्तस्त्रिदशेश्वराः\n",
    "03054001": "बृहदश्व उवाच\n",
    "03054001a": "अथ काले शुभे प्राप्ते तिथौ पुण्ये क्षणे तथा\n",
    "03054001c": "आजुहाव महीपालान्भीमो राजा स्वयंवरे\n",
    "03054002a": "तच्छ्रुत्वा पृथिवीपालाः सर्वे हृच्छयपीडिताः\n",
    "03054002c": "त्वरिताः समुपाजग्मुर्दमयन्तीमभीप्सवः\n",
    "03054003a": "कनकस्तम्भरुचिरं तोरणेन विराजितम्\n",
    "03054003c": "विविशुस्ते महारङ्गं नृपाः सिंहा इवाचलम्\n",
    "03054004a": "तत्रासनेषु विविधेष्वासीनाः पृथिवीक्षितः\n",
    "03054004c": "सुरभिस्रग्धराः सर्वे सुमृष्टमणिकुण्डलाः\n",
    "03054005a": "तां राजसमितिं पूर्णां नागैर्भोगवतीमिव\n",
    "03054005c": "संपूर्णां पुरुषव्याघ्रैर्व्याघ्रैर्गिरिगुहामिव\n",
    "03054006a": "तत्र स्म पीना दृश्यन्ते बाहवः परिघोपमाः\n",
    "03054006c": "आकारवन्तः सुश्लक्ष्णाः पञ्चशीर्षा इवोरगाः\n",
    "03054007a": "सुकेशान्तानि चारूणि सुनासानि शुभानि च\n",
    "03054007c": "मुखानि राज्ञां शोभन्ते नक्षत्राणि यथा दिवि\n",
    "03054008a": "दमयन्ती ततो रङ्गं प्रविवेश शुभानना\n",
    "03054008c": "मुष्णन्ती प्रभया राज्ञां चक्षूंषि च मनांसि च\n",
    "03054009a": "तस्या गात्रेषु पतिता तेषां दृष्टिर्महात्मनाम्\n",
    "03054009c": "तत्र तत्रैव सक्ताभून्न चचाल च पश्यताम्\n",
    "03054010a": "ततः संकीर्त्यमानेषु राज्ञां नामसु भारत\n",
    "03054010c": "ददर्श भैमी पुरुषान्पञ्च तुल्याकृतीनिव\n",
    "03054011a": "तान्समीक्ष्य ततः सर्वान्निर्विशेषाकृतीन्स्थितान्\n",
    "03054011c": "संदेहादथ वैदर्भी नाभ्यजानान्नलं नृपम्\n",
    "03054011e": "यं यं हि ददृशे तेषां तं तं मेने नलं नृपम्\n",
    "03054012a": "सा चिन्तयन्ती बुद्ध्याथ तर्कयामास भामिनी\n",
    "03054012c": "कथं नु देवाञ्जानीयां कथं विद्यां नलं नृपम्\n",
    "03054013a": "एवं संचिन्तयन्ती सा वैदर्भी भृशदुःखिता\n",
    "03054013c": "श्रुतानि देवलिङ्गानि चिन्तयामास भारत\n",
    "03054014a": "देवानां यानि लिङ्गानि स्थविरेभ्यः श्रुतानि मे\n",
    "03054014c": "तानीह तिष्ठतां भूमावेकस्यापि न लक्षये\n",
    "03054015a": "सा विनिश्चित्य बहुधा विचार्य च पुनः पुनः\n",
    "03054015c": "शरणं प्रति देवानां प्राप्तकालममन्यत\n",
    "03054016a": "वाचा च मनसा चैव नमस्कारं प्रयुज्य सा\n",
    "03054016c": "देवेभ्यः प्राञ्जलिर्भूत्वा वेपमानेदमब्रवीत्\n",
    "03054017a": "हंसानां वचनं श्रुत्वा यथा मे नैषधो वृतः\n",
    "03054017c": "पतित्वे तेन सत्येन देवास्तं प्रदिशन्तु मे\n",
    "03054018a": "वाचा च मनसा चैव यथा नाभिचराम्यहम्\n",
    "03054018c": "तेन सत्येन विबुधास्तमेव प्रदिशन्तु मे\n",
    "03054019a": "यथा देवैः स मे भर्ता विहितो निषधाधिपः\n",
    "03054019c": "तेन सत्येन मे देवास्तमेव प्रदिशन्तु मे\n",
    "03054020a": "स्वं चैव रूपं पुष्यन्तु लोकपालाः सहेश्वराः\n",
    "03054020c": "यथाहमभिजानीयां पुण्यश्लोकं नराधिपम्\n",
    "03054021a": "निशम्य दमयन्त्यास्तत्करुणं परिदेवितम्\n",
    "03054021c": "निश्चयं परमं तथ्यमनुरागं च नैषधे\n",
    "03054022a": "मनोविशुद्धिं बुद्धिं च भक्तिं रागं च भारत\n",
    "03054022c": "यथोक्तं चक्रिरे देवाः सामर्थ्यं लिङ्गधारणे\n",
    "03054023a": "सापश्यद्विबुधान्सर्वानस्वेदान्स्तब्धलोचनान्\n",
    "03054023c": "हृषितस्रग्रजोहीनान्स्थितानस्पृशतः क्षितिम्\n",
    "03054024a": "छायाद्वितीयो म्लानस्रग्रजःस्वेदसमन्वितः\n",
    "03054024c": "भूमिष्ठो नैषधश्चैव निमेषेण च सूचितः\n",
    "03054025a": "सा समीक्ष्य ततो देवान्पुण्यश्लोकं च भारत\n",
    "03054025c": "नैषधं वरयामास भैमी धर्मेण भारत\n",
    "03054026a": "विलज्जमाना वस्त्रान्ते जग्राहायतलोचना\n",
    "03054026c": "स्कन्धदेशेऽसृजच्चास्य स्रजं परमशोभनाम्\n",
    "03054026e": "वरयामास चैवैनं पतित्वे वरवर्णिनी\n",
    "03054027a": "ततो हा हेति सहसा शब्दो मुक्तो नराधिपैः\n",
    "03054027c": "देवैर्महर्षिभिश्चैव साधु साध्विति भारत\n",
    "03054027e": "विस्मितैरीरितः शब्दः प्रशंसद्भिर्नलं नृपम्\n",
    "03054028a": "वृते तु नैषधे भैम्या लोकपाला महौजसः\n",
    "03054028c": "प्रहृष्टमनसः सर्वे नलायाष्टौ वरान्ददुः\n",
    "03054029a": "प्रत्यक्षदर्शनं यज्ञे गतिं चानुत्तमां शुभाम्\n",
    "03054029c": "नैषधाय ददौ शक्रः प्रीयमाणः शचीपतिः\n",
    "03054030a": "अग्निरात्मभवं प्रादाद्यत्र वाञ्छति नैषधः\n",
    "03054030c": "लोकानात्मप्रभांश्चैव ददौ तस्मै हुताशनः\n",
    "03054031a": "यमस्त्वन्नरसं प्रादाद्धर्मे च परमां स्थितिम्\n",
    "03054031c": "अपांपतिरपां भावं यत्र वाञ्छति नैषधः\n",
    "03054032a": "स्रजं चोत्तमगन्धाढ्यां सर्वे च मिथुनं ददुः\n",
    "03054032c": "वरानेवं प्रदायास्य देवास्ते त्रिदिवं गताः\n",
    "03054033a": "पार्थिवाश्चानुभूयास्या विवाहं विस्मयान्विताः\n",
    "03054033c": "दमयन्त्याः प्रमुदिताः प्रतिजग्मुर्यथागतम्\n",
    "03054034a": "अवाप्य नारीरत्नं तत्पुण्यश्लोकोऽपि पार्थिवः\n",
    "03054034c": "रेमे सह तया राजा शच्येव बलवृत्रहा\n",
    "03054035a": "अतीव मुदितो राजा भ्राजमानोंऽशुमानिव\n",
    "03054035c": "अरञ्जयत्प्रजा वीरो धर्मेण परिपालयन्\n",
    "03054036a": "ईजे चाप्यश्वमेधेन ययातिरिव नाहुषः\n",
    "03054036c": "अन्यैश्च क्रतुभिर्धीमान्बहुभिश्चाप्तदक्षिणैः\n",
    "03054037a": "पुनश्च रमणीयेषु वनेषूपवनेषु च\n",
    "03054037c": "दमयन्त्या सह नलो विजहारामरोपमः\n",
    "03054038a": "एवं स यजमानश्च विहरंश्च नराधिपः\n",
    "03054038c": "ररक्ष वसुसंपूर्णां वसुधां वसुधाधिपः\n",
    "03055001": "बृहदश्व उवाच\n",
    "03055001a": "वृते तु नैषधे भैम्या लोकपाला महौजसः\n",
    "03055001c": "यान्तो ददृशुरायान्तं द्वापरं कलिना सह\n",
    "03055002a": "अथाब्रवीत्कलिं शक्रः संप्रेक्ष्य बलवृत्रहा\n",
    "03055002c": "द्वापरेण सहायेन कले ब्रूहि क्व यास्यसि\n",
    "03055003a": "ततोऽब्रवीत्कलिः शक्रं दमयन्त्याः स्वयंवरम्\n",
    "03055003c": "गत्वाहं वरयिष्ये तां मनो हि मम तद्गतम्\n",
    "03055004a": "तमब्रवीत्प्रहस्येन्द्रो निर्वृत्तः स स्वयंवरः\n",
    "03055004c": "वृतस्तया नलो राजा पतिरस्मत्समीपतः\n",
    "03055005a": "एवमुक्तस्तु शक्रेण कलिः कोपसमन्वितः\n",
    "03055005c": "देवानामन्त्र्य तान्सर्वानुवाचेदं वचस्तदा\n",
    "03055006a": "देवानां मानुषं मध्ये यत्सा पतिमविन्दत\n",
    "03055006c": "ननु तस्या भवेन्न्याय्यं विपुलं दण्डधारणम्\n",
    "03055007a": "एवमुक्ते तु कलिना प्रत्यूचुस्ते दिवौकसः\n",
    "03055007c": "अस्माभिः समनुज्ञातो दमयन्त्या नलो वृतः\n",
    "03055008a": "कश्च सर्वगुणोपेतं नाश्रयेत नलं नृपम्\n",
    "03055008c": "यो वेद धर्मानखिलान्यथावच्चरितव्रतः\n",
    "03055009a": "यस्मिन्सत्यं धृतिर्दानं तपः शौचं दमः शमः\n",
    "03055009c": "ध्रुवाणि पुरुषव्याघ्रे लोकपालसमे नृपे\n",
    "03055010a": "आत्मानं स शपेन्मूढो हन्याच्चात्मानमात्मना\n",
    "03055010c": "एवंगुणं नलं यो वै कामयेच्छपितुं कले\n",
    "03055011a": "कृच्छ्रे स नरके मज्जेदगाधे विपुलेऽप्लवे\n",
    "03055011c": "एवमुक्त्वा कलिं देवा द्वापरं च दिवं ययुः\n",
    "03055012a": "ततो गतेषु देवेषु कलिर्द्वापरमब्रवीत्\n",
    "03055012c": "संहर्तुं नोत्सहे कोपं नले वत्स्यामि द्वापर\n",
    "03055013a": "भ्रंशयिष्यामि तं राज्यान्न भैम्या सह रंस्यते\n",
    "03055013c": "त्वमप्यक्षान्समाविश्य कर्तुं साहाय्यमर्हसि\n",
    "03056001": "बृहदश्व उवाच\n",
    "03056001a": "एवं स समयं कृत्वा द्वापरेण कलिः सह\n",
    "03056001c": "आजगाम ततस्तत्र यत्र राजा स नैषधः\n",
    "03056002a": "स नित्यमन्तरप्रेक्षी निषधेष्ववसच्चिरम्\n",
    "03056002c": "अथास्य द्वादशे वर्षे ददर्श कलिरन्तरम्\n",
    "03056003a": "कृत्वा मूत्रमुपस्पृश्य संध्यामास्ते स्म नैषधः\n",
    "03056003c": "अकृत्वा पादयोः शौचं तत्रैनं कलिराविशत्\n",
    "03056004a": "स समाविश्य तु नलं समीपं पुष्करस्य ह\n",
    "03056004c": "गत्वा पुष्करमाहेदमेहि दीव्य नलेन वै\n",
    "03056005a": "अक्षद्यूते नलं जेता भवान्हि सहितो मया\n",
    "03056005c": "निषधान्प्रतिपद्यस्व जित्वा राजन्नलं नृपम्\n",
    "03056006a": "एवमुक्तस्तु कलिना पुष्करो नलमभ्ययात्\n",
    "03056006c": "कलिश्चैव वृषो भूत्वा गवां पुष्करमभ्ययात्\n",
    "03056007a": "आसाद्य तु नलं वीरं पुष्करः परवीरहा\n",
    "03056007c": "दीव्यावेत्यब्रवीद्भ्राता वृषेणेति मुहुर्मुहुः\n",
    "03056008a": "न चक्षमे ततो राजा समाह्वानं महामनाः\n",
    "03056008c": "वैदर्भ्याः प्रेक्षमाणायाः पणकालममन्यत\n",
    "03056009a": "हिरण्यस्य सुवर्णस्य यानयुग्यस्य वाससाम्\n",
    "03056009c": "आविष्टः कलिना द्यूते जीयते स्म नलस्तदा\n",
    "03056010a": "तमक्षमदसंमत्तं सुहृदां न तु कश्चन\n",
    "03056010c": "निवारणेऽभवच्छक्तो दीव्यमानमचेतसम्\n",
    "03056011a": "ततः पौरजनः सर्वो मन्त्रिभिः सह भारत\n",
    "03056011c": "राजानं द्रष्टुमागच्छन्निवारयितुमातुरम्\n",
    "03056012a": "ततः सूत उपागम्य दमयन्त्यै न्यवेदयत्\n",
    "03056012c": "एष पौरजनः सर्वो द्वारि तिष्ठति कार्यवान्\n",
    "03056013a": "निवेद्यतां नैषधाय सर्वाः प्रकृतयः स्थिताः\n",
    "03056013c": "अमृष्यमाणा व्यसनं राज्ञो धर्मार्थदर्शिनः\n",
    "03056014a": "ततः सा बाष्पकलया वाचा दुःखेन कर्शिता\n",
    "03056014c": "उवाच नैषधं भैमी शोकोपहतचेतना\n",
    "03056015a": "राजन्पौरजनो द्वारि त्वां दिदृक्षुरवस्थितः\n",
    "03056015c": "मन्त्रिभिः सहितः सर्वै राजभक्तिपुरस्कृतः\n",
    "03056015e": "तं द्रष्टुमर्हसीत्येवं पुनः पुनरभाषत\n",
    "03056016a": "तां तथा रुचिरापाङ्गीं विलपन्तीं सुमध्यमाम्\n",
    "03056016c": "आविष्टः कलिना राजा नाभ्यभाषत किंचन\n",
    "03056017a": "ततस्ते मन्त्रिणः सर्वे ते चैव पुरवासिनः\n",
    "03056017c": "नायमस्तीति दुःखार्ता व्रीडिता जग्मुरालयान्\n",
    "03056018a": "तथा तदभवद्द्यूतं पुष्करस्य नलस्य च\n",
    "03056018c": "युधिष्ठिर बहून्मासान्पुण्यश्लोकस्त्वजीयत\n",
    "03057001": "बृहदश्व उवाच\n",
    "03057001a": "दमयन्ती ततो दृष्ट्वा पुण्यश्लोकं नराधिपम्\n",
    "03057001c": "उन्मत्तवदनुन्मत्ता देवने गतचेतसम्\n",
    "03057002a": "भयशोकसमाविष्टा राजन्भीमसुता ततः\n",
    "03057002c": "चिन्तयामास तत्कार्यं सुमहत्पार्थिवं प्रति\n",
    "03057003a": "सा शङ्कमाना तत्पापं चिकीर्षन्ती च तत्प्रियम्\n",
    "03057003c": "नलं च हृतसर्वस्वमुपलभ्येदमब्रवीत्\n",
    "03057004a": "बृहत्सेने व्रजामात्यानानाय्य नलशासनात्\n",
    "03057004c": "आचक्ष्व यद्धृतं द्रव्यमवशिष्टं च यद्वसु\n",
    "03057005a": "ततस्ते मन्त्रिणः सर्वे विज्ञाय नलशासनम्\n",
    "03057005c": "अपि नो भागधेयं स्यादित्युक्त्वा पुनराव्रजन्\n",
    "03057006a": "तास्तु सर्वाः प्रकृतयो द्वितीयं समुपस्थिताः\n",
    "03057006c": "न्यवेदयद्भीमसुता न च तत्प्रत्यनन्दत\n",
    "03057007a": "वाक्यमप्रतिनन्दन्तं भर्तारमभिवीक्ष्य सा\n",
    "03057007c": "दमयन्ती पुनर्वेश्म व्रीडिता प्रविवेश ह\n",
    "03057008a": "निशम्य सततं चाक्षान्पुण्यश्लोकपराङ्मुखान्\n",
    "03057008c": "नलं च हृतसर्वस्वं धात्रीं पुनरुवाच ह\n",
    "03057009a": "बृहत्सेने पुनर्गच्छ वार्ष्णेयं नलशासनात्\n",
    "03057009c": "सूतमानय कल्याणि महत्कार्यमुपस्थितम्\n",
    "03057010a": "बृहत्सेना तु तच्छ्रुत्वा दमयन्त्याः प्रभाषितम्\n",
    "03057010c": "वार्ष्णेयमानयामास पुरुषैराप्तकारिभिः\n",
    "03057011a": "वार्ष्णेयं तु ततो भैमी सान्त्वयञ्श्लक्ष्णया गिरा\n",
    "03057011c": "उवाच देशकालज्ञा प्राप्तकालमनिन्दिता\n",
    "03057012a": "जानीषे त्वं यथा राजा सम्यग्वृत्तः सदा त्वयि\n",
    "03057012c": "तस्य त्वं विषमस्थस्य साहाय्यं कर्तुमर्हसि\n",
    "03057013a": "यथा यथा हि नृपतिः पुष्करेणेह जीयते\n",
    "03057013c": "तथा तथास्य द्यूते वै रागो भूयोऽभिवर्धते\n",
    "03057014a": "यथा च पुष्करस्याक्षा वर्तन्ते वशवर्तिनः\n",
    "03057014c": "तथा विपर्ययश्चापि नलस्याक्षेषु दृश्यते\n",
    "03057015a": "सुहृत्स्वजनवाक्यानि यथावन्न शृणोति च\n",
    "03057015c": "नूनं मन्ये न शेषोऽस्ति नैषधस्य महात्मनः\n",
    "03057016a": "यत्र मे वचनं राजा नाभिनन्दति मोहितः\n",
    "03057016c": "शरणं त्वां प्रपन्नास्मि सारथे कुरु मद्वचः\n",
    "03057016e": "न हि मे शुध्यते भावः कदाचिद्विनशेदिति\n",
    "03057017a": "नलस्य दयितानश्वान्योजयित्वा महाजवान्\n",
    "03057017c": "इदमारोप्य मिथुनं कुण्डिनं यातुमर्हसि\n",
    "03057018a": "मम ज्ञातिषु निक्षिप्य दारकौ स्यन्दनं तथा\n",
    "03057018c": "अश्वांश्चैतान्यथाकामं वस वान्यत्र गच्छ वा\n",
    "03057019a": "दमयन्त्यास्तु तद्वाक्यं वार्ष्णेयो नलसारथिः\n",
    "03057019c": "न्यवेदयदशेषेण नलामात्येषु मुख्यशः\n",
    "03057020a": "तैः समेत्य विनिश्चित्य सोऽनुज्ञातो महीपते\n",
    "03057020c": "ययौ मिथुनमारोप्य विदर्भांस्तेन वाहिना\n",
    "03057021a": "हयांस्तत्र विनिक्षिप्य सूतो रथवरं च तम्\n",
    "03057021c": "इन्द्रसेनां च तां कन्यामिन्द्रसेनं च बालकम्\n",
    "03057022a": "आमन्त्र्य भीमं राजानमार्तः शोचन्नलं नृपम्\n",
    "03057022c": "अटमानस्ततोऽयोध्यां जगाम नगरीं तदा\n",
    "03057023a": "ऋतुपर्णं स राजानमुपतस्थे सुदुःखितः\n",
    "03057023c": "भृतिं चोपययौ तस्य सारथ्येन महीपते\n",
    "03058001": "बृहदश्व उवाच\n",
    "03058001a": "ततस्तु याते वार्ष्णेये पुण्यश्लोकस्य दीव्यतः\n",
    "03058001c": "पुष्करेण हृतं राज्यं यच्चान्यद्वसु किंचन\n",
    "03058002a": "हृतराज्यं नलं राजन्प्रहसन्पुष्करोऽब्रवीत्\n",
    "03058002c": "द्यूतं प्रवर्ततां भूयः प्रतिपाणोऽस्ति कस्तव\n",
    "03058003a": "शिष्टा ते दमयन्त्येका सर्वमन्यद्धृतं मया\n",
    "03058003c": "दमयन्त्याः पणः साधु वर्ततां यदि मन्यसे\n",
    "03058004a": "पुष्करेणैवमुक्तस्य पुण्यश्लोकस्य मन्युना\n",
    "03058004c": "व्यदीर्यतेव हृदयं न चैनं किंचिदब्रवीत्\n",
    "03058005a": "ततः पुष्करमालोक्य नलः परममन्युमान्\n",
    "03058005c": "उत्सृज्य सर्वगात्रेभ्यो भूषणानि महायशाः\n",
    "03058006a": "एकवासा असंवीतः सुहृच्छोकविवर्धनः\n",
    "03058006c": "निश्चक्राम तदा राजा त्यक्त्वा सुविपुलां श्रियम्\n",
    "03058007a": "दमयन्त्येकवस्त्रा तं गच्छन्तं पृष्ठतोऽन्वियात्\n",
    "03058007c": "स तया बाह्यतः सार्धं त्रिरात्रं नैषधोऽवसत्\n",
    "03058008a": "पुष्करस्तु महाराज घोषयामास वै पुरे\n",
    "03058008c": "नले यः सम्यगातिष्ठेत्स गच्छेद्वध्यतां मम\n",
    "03058009a": "पुष्करस्य तु वाक्येन तस्य विद्वेषणेन च\n",
    "03058009c": "पौरा न तस्मिन्सत्कारं कृतवन्तो युधिष्ठिर\n",
    "03058010a": "स तथा नगराभ्याशे सत्कारार्हो न सत्कृतः\n",
    "03058010c": "त्रिरात्रमुषितो राजा जलमात्रेण वर्तयन्\n",
    "03058011a": "क्षुधा संपीड्यमानस्तु नलो बहुतिथेऽहनि\n",
    "03058011c": "अपश्यच्छकुनान्कांश्चिद्धिरण्यसदृशच्छदान्\n",
    "03058012a": "स चिन्तयामास तदा निषधाधिपतिर्बली\n",
    "03058012c": "अस्ति भक्षो ममाद्यायं वसु चेदं भविष्यति\n",
    "03058013a": "ततस्तानन्तरीयेण वाससा समवास्तृणोत्\n",
    "03058013c": "तस्यान्तरीयमादाय जग्मुः सर्वे विहायसा\n",
    "03058014a": "उत्पतन्तः खगास्ते तु वाक्यमाहुस्तदा नलम्\n",
    "03058014c": "दृष्ट्वा दिग्वाससं भूमौ स्थितं दीनमधोमुखम्\n",
    "03058015a": "वयमक्षाः सुदुर्बुद्धे तव वासो जिहीर्षवः\n",
    "03058015c": "आगता न हि नः प्रीतिः सवाससि गते त्वयि\n",
    "03058016a": "तान्समीक्ष्य गतानक्षानात्मानं च विवाससम्\n",
    "03058016c": "पुण्यश्लोकस्ततो राजा दमयन्तीमथाब्रवीत्\n",
    "03058017a": "येषां प्रकोपादैश्वर्यात्प्रच्युतोऽहमनिन्दिते\n",
    "03058017c": "प्राणयात्रां न विन्दे च दुःखितः क्षुधयार्दितः\n",
    "03058018a": "येषां कृते न सत्कारमकुर्वन्मयि नैषधाः\n",
    "03058018c": "त इमे शकुना भूत्वा वासोऽप्यपहरन्ति मे\n",
    "03058019a": "वैषम्यं परमं प्राप्तो दुःखितो गतचेतनः\n",
    "03058019c": "भर्ता तेऽहं निबोधेदं वचनं हितमात्मनः\n",
    "03058020a": "एते गच्छन्ति बहवः पन्थानो दक्षिणापथम्\n",
    "03058020c": "अवन्तीमृक्षवन्तं च समतिक्रम्य पर्वतम्\n",
    "03058021a": "एष विन्ध्यो महाशैलः पयोष्णी च समुद्रगा\n",
    "03058021c": "आश्रमाश्च महर्षीणाममी पुष्पफलान्विताः\n",
    "03058022a": "एष पन्था विदर्भाणामयं गच्छति कोसलान्\n",
    "03058022c": "अतः परं च देशोऽयं दक्षिणे दक्षिणापथः\n",
    "03058023a": "ततः सा बाष्पकलया वाचा दुःखेन कर्शिता\n",
    "03058023c": "उवाच दमयन्ती तं नैषधं करुणं वचः\n",
    "03058024a": "उद्वेपते मे हृदयं सीदन्त्यङ्गानि सर्वशः\n",
    "03058024c": "तव पार्थिव संकल्पं चिन्तयन्त्याः पुनः पुनः\n",
    "03058025a": "हृतराज्यं हृतधनं विवस्त्रं क्षुच्छ्रमान्वितम्\n",
    "03058025c": "कथमुत्सृज्य गच्छेयमहं त्वां विजने वने\n",
    "03058026a": "श्रान्तस्य ते क्षुधार्तस्य चिन्तयानस्य तत्सुखम्\n",
    "03058026c": "वने घोरे महाराज नाशयिष्यामि ते क्लमम्\n",
    "03058027a": "न च भार्यासमं किंचिद्विद्यते भिषजां मतम्\n",
    "03058027c": "औषधं सर्वदुःखेषु सत्यमेतद्ब्रवीमि ते\n",
    "03058028": "नल उवाच\n",
    "03058028a": "एवमेतद्यथात्थ त्वं दमयन्ति सुमध्यमे\n",
    "03058028c": "नास्ति भार्यासमं मित्रं नरस्यार्तस्य भेषजम्\n",
    "03058029a": "न चाहं त्यक्तुकामस्त्वां किमर्थं भीरु शङ्कसे\n",
    "03058029c": "त्यजेयमहमात्मानं न त्वेव त्वामनिन्दिते\n",
    "03058030": "दमयन्त्युवाच\n",
    "03058030a": "यदि मां त्वं महाराज न विहातुमिहेच्छसि\n",
    "03058030c": "तत्किमर्थं विदर्भाणां पन्थाः समुपदिश्यते\n",
    "03058031a": "अवैमि चाहं नृपते न त्वं मां त्यक्तुमर्हसि\n",
    "03058031c": "चेतसा त्वपकृष्टेन मां त्यजेथा महापते\n",
    "03058032a": "पन्थानं हि ममाभीक्ष्णमाख्यासि नरसत्तम\n",
    "03058032c": "अतोनिमित्तं शोकं मे वर्धयस्यमरप्रभ\n",
    "03058033a": "यदि चायमभिप्रायस्तव राजन्व्रजेदिति\n",
    "03058033c": "सहितावेव गच्छावो विदर्भान्यदि मन्यसे\n",
    "03058034a": "विदर्भराजस्तत्र त्वां पूजयिष्यति मानद\n",
    "03058034c": "तेन त्वं पूजितो राजन्सुखं वत्स्यसि नो गृहे\n",
    "03059001": "नल उवाच\n",
    "03059001a": "यथा राज्यं पितुस्ते तत्तथा मम न संशयः\n",
    "03059001c": "न तु तत्र गमिष्यामि विषमस्थः कथंचन\n",
    "03059002a": "कथं समृद्धो गत्वाहं तव हर्षविवर्धनः\n",
    "03059002c": "परिद्यूनो गमिष्यामि तव शोकविवर्धनः\n",
    "03059003": "बृहदश्व उवाच\n",
    "03059003a": "इति ब्रुवन्नलो राजा दमयन्तीं पुनः पुनः\n",
    "03059003c": "सान्त्वयामास कल्याणीं वाससोऽर्धेन संवृताम्\n",
    "03059004a": "तावेकवस्त्रसंवीतावटमानावितस्ततः\n",
    "03059004c": "क्षुत्पिपासापरिश्रान्तौ सभां कांचिदुपेयतुः\n",
    "03059005a": "तां सभामुपसंप्राप्य तदा स निषधाधिपः\n",
    "03059005c": "वैदर्भ्या सहितो राजा निषसाद महीतले\n",
    "03059006a": "स वै विवस्त्रो मलिनो विकचः पांसुगुण्ठितः\n",
    "03059006c": "दमयन्त्या सह श्रान्तः सुष्वाप धरणीतले\n",
    "03059007a": "दमयन्त्यपि कल्याणी निद्रयापहृता ततः\n",
    "03059007c": "सहसा दुःखमासाद्य सुकुमारी तपस्विनी\n",
    "03059008a": "सुप्तायां दमयन्त्यां तु नलो राजा विशां पते\n",
    "03059008c": "शोकोन्मथितचित्तात्मा न स्म शेते यथा पुरा\n",
    "03059009a": "स तद्राज्यापहरणं सुहृत्त्यागं च सर्वशः\n",
    "03059009c": "वने च तं परिध्वंसं प्रेक्ष्य चिन्तामुपेयिवान्\n",
    "03059010a": "किं नु मे स्यादिदं कृत्वा किं नु मे स्यादकुर्वतः\n",
    "03059010c": "किं नु मे मरणं श्रेयः परित्यागो जनस्य वा\n",
    "03059011a": "मामियं ह्यनुरक्तेदं दुःखमाप्नोति मत्कृते\n",
    "03059011c": "मद्विहीना त्वियं गच्छेत्कदाचित्स्वजनं प्रति\n",
    "03059012a": "मया निःसंशयं दुःखमियं प्राप्स्यत्यनुत्तमा\n",
    "03059012c": "उत्सर्गे संशयः स्यात्तु विन्देतापि सुखं क्वचित्\n",
    "03059013a": "स विनिश्चित्य बहुधा विचार्य च पुनः पुनः\n",
    "03059013c": "उत्सर्गेऽमन्यत श्रेयो दमयन्त्या नराधिपः\n",
    "03059014a": "सोऽवस्त्रतामात्मनश्च तस्याश्चाप्येकवस्त्रताम्\n",
    "03059014c": "चिन्तयित्वाध्यगाद्राजा वस्त्रार्धस्यावकर्तनम्\n",
    "03059015a": "कथं वासो विकर्तेयं न च बुध्येत मे प्रिया\n",
    "03059015c": "चिन्त्यैवं नैषधो राजा सभां पर्यचरत्तदा\n",
    "03059016a": "परिधावन्नथ नल इतश्चेतश्च भारत\n",
    "03059016c": "आससाद सभोद्देशे विकोशं खड्गमुत्तमम्\n",
    "03059017a": "तेनार्धं वाससश्छित्त्वा निवस्य च परंतपः\n",
    "03059017c": "सुप्तामुत्सृज्य वैदर्भीं प्राद्रवद्गतचेतनः\n",
    "03059018a": "ततो निबद्धहृदयः पुनरागम्य तां सभाम्\n",
    "03059018c": "दमयन्तीं तथा दृष्ट्वा रुरोद निषधाधिपः\n",
    "03059019a": "यां न वायुर्न चादित्यः पुरा पश्यति मे प्रियाम्\n",
    "03059019c": "सेयमद्य सभामध्ये शेते भूमावनाथवत्\n",
    "03059020a": "इयं वस्त्रावकर्तेन संवीता चारुहासिनी\n",
    "03059020c": "उन्मत्तेव वरारोहा कथं बुद्ध्वा भविष्यति\n",
    "03059021a": "कथमेका सती भैमी मया विरहिता शुभा\n",
    "03059021c": "चरिष्यति वने घोरे मृगव्यालनिषेविते\n",
    "03059022a": "गत्वा गत्वा नलो राजा पुनरेति सभां मुहुः\n",
    "03059022c": "आकृष्यमाणः कलिना सौहृदेनापकृष्यते\n",
    "03059023a": "द्विधेव हृदयं तस्य दुःखितस्याभवत्तदा\n",
    "03059023c": "दोलेव मुहुरायाति याति चैव सभां मुहुः\n",
    "03059024a": "सोऽपकृष्टस्तु कलिना मोहितः प्राद्रवन्नलः\n",
    "03059024c": "सुप्तामुत्सृज्य तां भार्यां विलप्य करुणं बहु\n",
    "03059025a": "नष्टात्मा कलिना स्पृष्टस्तत्तद्विगणयन्नृपः\n",
    "03059025c": "जगामैव वने शून्ये भार्यामुत्सृज्य दुःखितः\n",
    "03060001": "बृहदश्व उवाच\n",
    "03060001a": "अपक्रान्ते नले राजन्दमयन्ती गतक्लमा\n",
    "03060001c": "अबुध्यत वरारोहा संत्रस्ता विजने वने\n",
    "03060002a": "सापश्यमाना भर्तारं दुःखशोकसमन्विता\n",
    "03060002c": "प्राक्रोशदुच्चैः संत्रस्ता महाराजेति नैषधम्\n",
    "03060003a": "हा नाथ हा महाराज हा स्वामिन्किं जहासि माम्\n",
    "03060003c": "हा हतास्मि विनष्टास्मि भीतास्मि विजने वने\n",
    "03060004a": "ननु नाम महाराज धर्मज्ञः सत्यवागसि\n",
    "03060004c": "कथमुक्त्वा तथासत्यं सुप्तामुत्सृज्य मां गतः\n",
    "03060005a": "कथमुत्सृज्य गन्तासि वश्यां भार्यामनुव्रताम्\n",
    "03060005c": "विशेषतोऽनपकृते परेणापकृते सति\n",
    "03060006a": "शक्ष्यसे ता गिरः सत्याः कर्तुं मयि नरेश्वर\n",
    "03060006c": "यास्त्वया लोकपालानां संनिधौ कथिताः पुरा\n",
    "03060007a": "पर्याप्तः परिहासोऽयमेतावान्पुरुषर्षभ\n",
    "03060007c": "भीताहमस्मि दुर्धर्ष दर्शयात्मानमीश्वर\n",
    "03060008a": "दृश्यसे दृश्यसे राजन्नेष तिष्ठसि नैषध\n",
    "03060008c": "आवार्य गुल्मैरात्मानं किं मां न प्रतिभाषसे\n",
    "03060009a": "नृशंसं बत राजेन्द्र यन्मामेवंगतामिह\n",
    "03060009c": "विलपन्तीं समालिङ्ग्य नाश्वासयसि पार्थिव\n",
    "03060010a": "न शोचाम्यहमात्मानं न चान्यदपि किंचन\n",
    "03060010c": "कथं नु भवितास्येक इति त्वां नृप शोचिमि\n",
    "03060011a": "कथं नु राजंस्तृषितः क्षुधितः श्रमकर्शितः\n",
    "03060011c": "सायाह्ने वृक्षमूलेषु मामपश्यन्भविष्यसि\n",
    "03060012a": "ततः सा तीव्रशोकार्ता प्रदीप्तेव च मन्युना\n",
    "03060012c": "इतश्चेतश्च रुदती पर्यधावत दुःखिता\n",
    "03060013a": "मुहुरुत्पतते बाला मुहुः पतति विह्वला\n",
    "03060013c": "मुहुरालीयते भीता मुहुः क्रोशति रोदिति\n",
    "03060014a": "सा तीव्रशोकसंतप्ता मुहुर्निःश्वस्य विह्वला\n",
    "03060014c": "उवाच भैमी निष्क्रम्य रोदमाना पतिव्रता\n",
    "03060015a": "यस्याभिशापाद्दुःखार्तो दुःखं विन्दति नैषधः\n",
    "03060015c": "तस्य भूतस्य तद्दुःखाद्दुःखमभ्यधिकं भवेत्\n",
    "03060016a": "अपापचेतसं पापो य एवं कृतवान्नलम्\n",
    "03060016c": "तस्माद्दुःखतरं प्राप्य जीवत्वसुखजीविकाम्\n",
    "03060017a": "एवं तु विलपन्ती सा राज्ञो भार्या महात्मनः\n",
    "03060017c": "अन्वेषति स्म भर्तारं वने श्वापदसेविते\n",
    "03060018a": "उन्मत्तवद्भीमसुता विलपन्ती ततस्ततः\n",
    "03060018c": "हा हा राजन्निति मुहुरितश्चेतश्च धावति\n",
    "03060019a": "तां शुष्यमाणामत्यर्थं कुररीमिव वाशतीम्\n",
    "03060019c": "करुणं बहु शोचन्तीं विलपन्तीं मुहुर्मुहुः\n",
    "03060020a": "सहसाभ्यागतां भैमीमभ्याशपरिवर्तिनीम्\n",
    "03060020c": "जग्राहाजगरो ग्राहो महाकायः क्षुधान्वितः\n",
    "03060021a": "सा ग्रस्यमाना ग्राहेण शोकेन च पराजिता\n",
    "03060021c": "नात्मानं शोचति तथा यथा शोचति नैषधम्\n",
    "03060022a": "हा नाथ मामिह वने ग्रस्यमानामनाथवत्\n",
    "03060022c": "ग्राहेणानेन विपिने किमर्थं नाभिधावसि\n",
    "03060023a": "कथं भविष्यसि पुनर्मामनुस्मृत्य नैषध\n",
    "03060023c": "पापान्मुक्तः पुनर्लब्ध्वा बुद्धिं चेतो धनानि च\n",
    "03060024a": "श्रान्तस्य ते क्षुधार्तस्य परिग्लानस्य नैषध\n",
    "03060024c": "कः श्रमं राजशार्दूल नाशयिष्यति मानद\n",
    "03060025a": "तामकस्मान्मृगव्याधो विचरन्गहने वने\n",
    "03060025c": "आक्रन्दतीमुपश्रुत्य जवेनाभिससार ह\n",
    "03060026a": "तां स दृष्ट्वा तथा ग्रस्तामुरगेणायतेक्षणाम्\n",
    "03060026c": "त्वरमाणो मृगव्याधः समभिक्रम्य वेगितः\n",
    "03060027a": "मुखतः पातयामास शस्त्रेण निशितेन ह\n",
    "03060027c": "निर्विचेष्टं भुजंगं तं विशस्य मृगजीवनः\n",
    "03060028a": "मोक्षयित्वा च तां व्याधः प्रक्षाल्य सलिलेन च\n",
    "03060028c": "समाश्वास्य कृताहारामथ पप्रच्छ भारत\n",
    "03060029a": "कस्य त्वं मृगशावाक्षि कथं चाभ्यागता वनम्\n",
    "03060029c": "कथं चेदं महत्कृच्छ्रं प्राप्तवत्यसि भामिनि\n",
    "03060030a": "दमयन्ती तथा तेन पृच्छ्यमाना विशां पते\n",
    "03060030c": "सर्वमेतद्यथावृत्तमाचचक्षेऽस्य भारत\n",
    "03060031a": "तामर्धवस्त्रसंवीतां पीनश्रोणिपयोधराम्\n",
    "03060031c": "सुकुमारानवद्याङ्गीं पूर्णचन्द्रनिभाननाम्\n",
    "03060032a": "अरालपक्ष्मनयनां तथा मधुरभाषिणीम्\n",
    "03060032c": "लक्षयित्वा मृगव्याधः कामस्य वशमेयिवान्\n",
    "03060033a": "तामथ श्लक्ष्णया वाचा लुब्धको मृदुपूर्वया\n",
    "03060033c": "सान्त्वयामास कामार्तस्तदबुध्यत भामिनी\n",
    "03060034a": "दमयन्ती तु तं दुष्टमुपलभ्य पतिव्रता\n",
    "03060034c": "तीव्ररोषसमाविष्टा प्रजज्वालेव मन्युना\n",
    "03060035a": "स तु पापमतिः क्षुद्रः प्रधर्षयितुमातुरः\n",
    "03060035c": "दुर्धर्षां तर्कयामास दीप्तामग्निशिखामिव\n",
    "03060036a": "दमयन्ती तु दुःखार्ता पतिराज्यविनाकृता\n",
    "03060036c": "अतीतवाक्पथे काले शशापैनं रुषा किल\n",
    "03060037a": "यथाहं नैषधादन्यं मनसापि न चिन्तये\n",
    "03060037c": "तथायं पततां क्षुद्रः परासुर्मृगजीवनः\n",
    "03060038a": "उक्तमात्रे तु वचने तया स मृगजीवनः\n",
    "03060038c": "व्यसुः पपात मेदिन्यामग्निदग्ध इव द्रुमः\n",
    "03061001": "बृहदश्व उवाच\n",
    "03061001a": "सा निहत्य मृगव्याधं प्रतस्थे कमलेक्षणा\n",
    "03061001c": "वनं प्रतिभयं शून्यं झिल्लिकागणनादितम्\n",
    "03061002a": "सिंहव्याघ्रवराहर्क्षरुरुद्वीपिनिषेवितम्\n",
    "03061002c": "नानापक्षिगणाकीर्णं म्लेच्छतस्करसेवितम्\n",
    "03061003a": "शालवेणुधवाश्वत्थतिन्दुकेङ्गुदकिंशुकैः\n",
    "03061003c": "अर्जुनारिष्टसंछन्नं चन्दनैश्च सशाल्मलैः\n",
    "03061004a": "जम्ब्वाम्रलोध्रखदिरशाकवेत्रसमाकुलम्\n",
    "03061004c": "काश्मर्यामलकप्लक्षकदम्बोदुम्बरावृतम्\n",
    "03061005a": "बदरीबिल्वसंछन्नं न्यग्रोधैश्च समाकुलम्\n",
    "03061005c": "प्रियालतालखर्जूरहरीतकबिभीतकैः\n",
    "03061006a": "नानाधातुशतैर्नद्धान्विविधानपि चाचलान्\n",
    "03061006c": "निकुञ्जान्पक्षिसंघुष्टान्दरीश्चाद्भुतदर्शनाः\n",
    "03061006e": "नदीः सरांसि वापीश्च विविधांश्च मृगद्विजान्\n",
    "03061007a": "सा बहून्भीमरूपांश्च पिशाचोरगराक्षसान्\n",
    "03061007c": "पल्वलानि तडागानि गिरिकूटानि सर्वशः\n",
    "03061007e": "सरितः सागरांश्चैव ददर्शाद्भुतदर्शनान्\n",
    "03061008a": "यूथशो ददृशे चात्र विदर्भाधिपनन्दिनी\n",
    "03061008c": "महिषान्वराहान्गोमायूनृक्षवानरपन्नगान्\n",
    "03061009a": "तेजसा यशसा स्थित्या श्रिया च परया युता\n",
    "03061009c": "वैदर्भी विचरत्येका नलमन्वेषती तदा\n",
    "03061010a": "नाबिभ्यत्सा नृपसुता भैमी तत्राथ कस्यचित्\n",
    "03061010c": "दारुणामटवीं प्राप्य भर्तृव्यसनकर्शिता\n",
    "03061011a": "विदर्भतनया राजन्विललाप सुदुःखिता\n",
    "03061011c": "भर्तृशोकपरीताङ्गी शिलातलसमाश्रिता\n",
    "03061012": "दमयन्त्युवाच\n",
    "03061012a": "सिंहोरस्क महाबाहो निषधानां जनाधिप\n",
    "03061012c": "क्व नु राजन्गतोऽसीह त्यक्त्वा मां निर्जने वने\n",
    "03061013a": "अश्वमेधादिभिर्वीर क्रतुभिः स्वाप्तदक्षिणैः\n",
    "03061013c": "कथमिष्ट्वा नरव्याघ्र मयि मिथ्या प्रवर्तसे\n",
    "03061014a": "यत्त्वयोक्तं नरव्याघ्र मत्समक्षं महाद्युते\n",
    "03061014c": "कर्तुमर्हसि कल्याण तदृतं पार्थिवर्षभ\n",
    "03061015a": "यथोक्तं विहगैर्हंसैः समीपे तव भूमिप\n",
    "03061015c": "मत्सकाशे च तैरुक्तं तदवेक्षितुमर्हसि\n",
    "03061016a": "चत्वार एकतो वेदाः साङ्गोपाङ्गाः सविस्तराः\n",
    "03061016c": "स्वधीता मानवश्रेष्ठ सत्यमेकं किलैकतः\n",
    "03061017a": "तस्मादर्हसि शत्रुघ्न सत्यं कर्तुं नरेश्वर\n",
    "03061017c": "उक्तवानसि यद्वीर मत्सकाशे पुरा वचः\n",
    "03061018a": "हा वीर ननु नामाहमिष्टा किल तवानघ\n",
    "03061018c": "अस्यामटव्यां घोरायां किं मां न प्रतिभाषसे\n",
    "03061019a": "भर्त्सयत्येष मां रौद्रो व्यात्तास्यो दारुणाकृतिः\n",
    "03061019c": "अरण्यराट्क्षुधाविष्टः किं मां न त्रातुमर्हसि\n",
    "03061020a": "न मे त्वदन्या सुभगे प्रिया इत्यब्रवीस्तदा\n",
    "03061020c": "तामृतां कुरु कल्याण पुरोक्तां भारतीं नृप\n",
    "03061021a": "उन्मत्तां विलपन्तीं मां भार्यामिष्टां नराधिप\n",
    "03061021c": "ईप्सितामीप्सितो नाथ किं मां न प्रतिभाषसे\n",
    "03061022a": "कृशां दीनां विवर्णां च मलिनां वसुधाधिप\n",
    "03061022c": "वस्त्रार्धप्रावृतामेकां विलपन्तीमनाथवत्\n",
    "03061023a": "यूथभ्रष्टामिवैकां मां हरिणीं पृथुलोचन\n",
    "03061023c": "न मानयसि मानार्ह रुदतीमरिकर्शन\n",
    "03061024a": "महाराज महारण्ये मामिहैकाकिनीं सतीम्\n",
    "03061024c": "आभाषमाणां स्वां पत्नीं किं मां न प्रतिभाषसे\n",
    "03061025a": "कुलशीलोपसंपन्नं चारुसर्वाङ्गशोभनम्\n",
    "03061025c": "नाद्य त्वामनुपश्यामि गिरावस्मिन्नरोत्तम\n",
    "03061025e": "वने चास्मिन्महाघोरे सिंहव्याघ्रनिषेविते\n",
    "03061026a": "शयानमुपविष्टं वा स्थितं वा निषधाधिप\n",
    "03061026c": "प्रस्थितं वा नरश्रेष्ठ मम शोकविवर्धन\n",
    "03061027a": "कं नु पृच्छामि दुःखार्ता त्वदर्थे शोककर्शिता\n",
    "03061027c": "कच्चिद्दृष्टस्त्वयारण्ये संगत्येह नलो नृपः\n",
    "03061028a": "को नु मे कथयेदद्य वनेऽस्मिन्विष्ठितं नलम्\n",
    "03061028c": "अभिरूपं महात्मानं परव्यूहविनाशनम्\n",
    "03061029a": "यमन्वेषसि राजानं नलं पद्मनिभेक्षणम्\n",
    "03061029c": "अयं स इति कस्याद्य श्रोष्यामि मधुरां गिरम्\n",
    "03061030a": "अरण्यराडयं श्रीमांश्चतुर्दंष्ट्रो महाहनुः\n",
    "03061030c": "शार्दूलोऽभिमुखः प्रैति पृच्छाम्येनमशङ्किता\n",
    "03061031a": "भवान्मृगाणामधिपस्त्वमस्मिन्कानने प्रभुः\n",
    "03061031c": "विदर्भराजतनयां दमयन्तीति विद्धि माम्\n",
    "03061032a": "निषधाधिपतेर्भार्यां नलस्यामित्रघातिनः\n",
    "03061032c": "पतिमन्वेषतीमेकां कृपणां शोककर्शिताम्\n",
    "03061032e": "आश्वासय मृगेन्द्रेह यदि दृष्टस्त्वया नलः\n",
    "03061033a": "अथ वारण्यनृपते नलं यदि न शंससि\n",
    "03061033c": "मामदस्व मृगश्रेष्ठ विशोकां कुरु दुःखिताम्\n",
    "03061034a": "श्रुत्वारण्ये विलपितं ममैष मृगराट्स्वयम्\n",
    "03061034c": "यात्येतां मृष्टसलिलामापगां सागरंगमाम्\n",
    "03061035a": "इमं शिलोच्चयं पुण्यं शृङ्गैर्बहुभिरुच्छ्रितैः\n",
    "03061035c": "विराजद्भिर्दिवस्पृग्भिर्नैकवर्णैर्मनोरमैः\n",
    "03061036a": "नानाधातुसमाकीर्णं विविधोपलभूषितम्\n",
    "03061036c": "अस्यारण्यस्य महतः केतुभूतमिवोच्छ्रितम्\n",
    "03061037a": "सिंहशार्दूलमातङ्गवराहर्क्षमृगायुतम्\n",
    "03061037c": "पतत्रिभिर्बहुविधैः समन्तादनुनादितम्\n",
    "03061038a": "किंशुकाशोकबकुलपुंनागैरुपशोभितम्\n",
    "03061038c": "सरिद्भिः सविहंगाभिः शिखरैश्चोपशोभितम्\n",
    "03061038e": "गिरिराजमिमं तावत्पृच्छामि नृपतिं प्रति\n",
    "03061039a": "भगवन्नचलश्रेष्ठ दिव्यदर्शन विश्रुत\n",
    "03061039c": "शरण्य बहुकल्याण नमस्तेऽस्तु महीधर\n",
    "03061040a": "प्रणमे त्वाभिगम्याहं राजपुत्रीं निबोध माम्\n",
    "03061040c": "राज्ञः स्नुषां राजभार्यां दमयन्तीति विश्रुताम्\n",
    "03061041a": "राजा विदर्भाधिपतिः पिता मम महारथः\n",
    "03061041c": "भीमो नाम क्षितिपतिश्चातुर्वर्ण्यस्य रक्षिता\n",
    "03061042a": "राजसूयाश्वमेधानां क्रतूनां दक्षिणावताम्\n",
    "03061042c": "आहर्ता पार्थिवश्रेष्ठः पृथुचार्वञ्चितेक्षणः\n",
    "03061043a": "ब्रह्मण्यः साधुवृत्तश्च सत्यवागनसूयकः\n",
    "03061043c": "शीलवान्सुसमाचारः पृथुश्रीर्धर्मविच्छुचिः\n",
    "03061044a": "सम्यग्गोप्ता विदर्भाणां निर्जितारिगणः प्रभुः\n",
    "03061044c": "तस्य मां विद्धि तनयां भगवंस्त्वामुपस्थिताम्\n",
    "03061045a": "निषधेषु महाशैल श्वशुरो मे नृपोत्तमः\n",
    "03061045c": "सुगृहीतनामा विख्यातो वीरसेन इति स्म ह\n",
    "03061046a": "तस्य राज्ञः सुतो वीरः श्रीमान्सत्यपराक्रमः\n",
    "03061046c": "क्रमप्राप्तं पितुः स्वं यो राज्यं समनुशास्ति ह\n",
    "03061047a": "नलो नामारिदमनः पुण्यश्लोक इति श्रुतः\n",
    "03061047c": "ब्रह्मण्यो वेदविद्वाग्मी पुण्यकृत्सोमपोऽग्निचित्\n",
    "03061048a": "यष्टा दाता च योद्धा च सम्यक्चैव प्रशासिता\n",
    "03061048c": "तस्य मामचलश्रेष्ठ विद्धि भार्यामिहागताम्\n",
    "03061049a": "त्यक्तश्रियं भर्तृहीनामनाथां व्यसनान्विताम्\n",
    "03061049c": "अन्वेषमाणां भर्तारं तं वै नरवरोत्तमम्\n",
    "03061050a": "खमुल्लिखद्भिरेतैर्हि त्वया शृङ्गशतैर्नृपः\n",
    "03061050c": "कच्चिद्दृष्टोऽचलश्रेष्ठ वनेऽस्मिन्दारुणे नलः\n",
    "03061051a": "गजेन्द्रविक्रमो धीमान्दीर्घबाहुरमर्षणः\n",
    "03061051c": "विक्रान्तः सत्यवाग्धीरो भर्ता मम महायशाः\n",
    "03061051e": "निषधानामधिपतिः कच्चिद्दृष्टस्त्वया नलः\n",
    "03061052a": "किं मां विलपतीमेकां पर्वतश्रेष्ठ दुःखिताम्\n",
    "03061052c": "गिरा नाश्वासयस्यद्य स्वां सुतामिव दुःखिताम्\n",
    "03061053a": "वीर विक्रान्त धर्मज्ञ सत्यसंध महीपते\n",
    "03061053c": "यद्यस्यस्मिन्वने राजन्दर्शयात्मानमात्मना\n",
    "03061054a": "कदा नु स्निग्धगम्भीरां जीमूतस्वनसंनिभाम्\n",
    "03061054c": "श्रोष्यामि नैषधस्याहं वाचं ताममृतोपमाम्\n",
    "03061055a": "वैदर्भीत्येव कथितां शुभां राज्ञो महात्मनः\n",
    "03061055c": "आम्नायसारिणीमृद्धां मम शोकनिबर्हिणीम्\n",
    "03061056a": "इति सा तं गिरिश्रेष्ठमुक्त्वा पार्थिवनन्दिनी\n",
    "03061056c": "दमयन्ती ततो भूयो जगाम दिशमुत्तराम्\n",
    "03061057a": "सा गत्वा त्रीनहोरात्रान्ददर्श परमाङ्गना\n",
    "03061057c": "तापसारण्यमतुलं दिव्यकाननदर्शनम्\n",
    "03061058a": "वसिष्ठभृग्वत्रिसमैस्तापसैरुपशोभितम्\n",
    "03061058c": "नियतैः संयताहारैर्दमशौचसमन्वितैः\n",
    "03061059a": "अब्भक्षैर्वायुभक्षैश्च पत्राहारैस्तथैव च\n",
    "03061059c": "जितेन्द्रियैर्महाभागैः स्वर्गमार्गदिदृक्षुभिः\n",
    "03061060a": "वल्कलाजिनसंवीतैर्मुनिभिः संयतेन्द्रियैः\n",
    "03061060c": "तापसाध्युषितं रम्यं ददर्शाश्रममण्डलम्\n",
    "03061061a": "सा दृष्ट्वैवाश्रमपदं नानामृगनिषेवितम्\n",
    "03061061c": "शाखामृगगणैश्चैव तापसैश्च समन्वितम्\n",
    "03061062a": "सुभ्रूः सुकेशी सुश्रोणी सुकुचा सुद्विजानना\n",
    "03061062c": "वर्चस्विनी सुप्रतिष्ठा स्वञ्चितोद्यतगामिनी\n",
    "03061063a": "सा विवेशाश्रमपदं वीरसेनसुतप्रिया\n",
    "03061063c": "योषिद्रत्नं महाभागा दमयन्ती मनस्विनी\n",
    "03061064a": "साभिवाद्य तपोवृद्धान्विनयावनता स्थिता\n",
    "03061064c": "स्वागतं त इति प्रोक्ता तैः सर्वैस्तापसैश्च सा\n",
    "03061065a": "पूजां चास्या यथान्यायं कृत्वा तत्र तपोधनाः\n",
    "03061065c": "आस्यतामित्यथोचुस्ते ब्रूहि किं करवामहे\n",
    "03061066a": "तानुवाच वरारोहा कच्चिद्भगवतामिह\n",
    "03061066c": "तपस्यग्निषु धर्मेषु मृगपक्षिषु चानघाः\n",
    "03061066e": "कुशलं वो महाभागाः स्वधर्मचरणेषु च\n",
    "03061067a": "तैरुक्ता कुशलं भद्रे सर्वत्रेति यशस्विनी\n",
    "03061067c": "ब्रूहि सर्वानवद्याङ्गि का त्वं किं च चिकीर्षसि\n",
    "03061068a": "दृष्ट्वैव ते परं रूपं द्युतिं च परमामिह\n",
    "03061068c": "विस्मयो नः समुत्पन्नः समाश्वसिहि मा शुचः\n",
    "03061069a": "अस्यारण्यस्य महती देवता वा महीभृतः\n",
    "03061069c": "अस्या नु नद्याः कल्याणि वद सत्यमनिन्दिते\n",
    "03061070a": "साब्रवीत्तानृषीन्नाहमरण्यस्यास्य देवता\n",
    "03061070c": "न चाप्यस्य गिरेर्विप्रा न नद्या देवताप्यहम्\n",
    "03061071a": "मानुषीं मां विजानीत यूयं सर्वे तपोधनाः\n",
    "03061071c": "विस्तरेणाभिधास्यामि तन्मे शृणुत सर्वशः\n",
    "03061072a": "विदर्भेषु महीपालो भीमो नाम महाद्युतिः\n",
    "03061072c": "तस्य मां तनयां सर्वे जानीत द्विजसत्तमाः\n",
    "03061073a": "निषधाधिपतिर्धीमान्नलो नाम महायशाः\n",
    "03061073c": "वीरः संग्रामजिद्विद्वान्मम भर्ता विशां पतिः\n",
    "03061074a": "देवताभ्यर्चनपरो द्विजातिजनवत्सलः\n",
    "03061074c": "गोप्ता निषधवंशस्य महाभागो महाद्युतिः\n",
    "03061075a": "सत्यवाग्धर्मवित्प्राज्ञः सत्यसंधोऽरिमर्दनः\n",
    "03061075c": "ब्रह्मण्यो दैवतपरः श्रीमान्परपुरंजयः\n",
    "03061076a": "नलो नाम नृपश्रेष्ठो देवराजसमद्युतिः\n",
    "03061076c": "मम भर्ता विशालाक्षः पूर्णेन्दुवदनोऽरिहा\n",
    "03061077a": "आहर्ता क्रतुमुख्यानां वेदवेदाङ्गपारगः\n",
    "03061077c": "सपत्नानां मृधे हन्ता रविसोमसमप्रभः\n",
    "03061078a": "स कैश्चिन्निकृतिप्रज्ञैरकल्याणैर्नराधमैः\n",
    "03061078c": "आहूय पृथिवीपालः सत्यधर्मपरायणः\n",
    "03061078e": "देवने कुशलैर्जिह्मैर्जितो राज्यं वसूनि च\n",
    "03061079a": "तस्य मामवगच्छध्वं भार्यां राजर्षभस्य वै\n",
    "03061079c": "दमयन्तीति विख्यातां भर्तृदर्शनलालसाम्\n",
    "03061080a": "सा वनानि गिरींश्चैव सरांसि सरितस्तथा\n",
    "03061080c": "पल्वलानि च रम्याणि तथारण्यानि सर्वशः\n",
    "03061081a": "अन्वेषमाणा भर्तारं नलं रणविशारदम्\n",
    "03061081c": "महात्मानं कृतास्त्रं च विचरामीह दुःखिता\n",
    "03061082a": "कच्चिद्भगवतां पुण्यं तपोवनमिदं नृपः\n",
    "03061082c": "भवेत्प्राप्तो नलो नाम निषधानां जनाधिपः\n",
    "03061083a": "यत्कृतेऽहमिदं विप्राः प्रपन्ना भृशदारुणम्\n",
    "03061083c": "वनं प्रतिभयं घोरं शार्दूलमृगसेवितम्\n",
    "03061084a": "यदि कैश्चिदहोरात्रैर्न द्रक्ष्यामि नलं नृपम्\n",
    "03061084c": "आत्मानं श्रेयसा योक्ष्ये देहस्यास्य विमोचनात्\n",
    "03061085a": "को नु मे जीवितेनार्थस्तमृते पुरुषर्षभम्\n",
    "03061085c": "कथं भविष्याम्यद्याहं भर्तृशोकाभिपीडिता\n",
    "03061086a": "एवं विलपतीमेकामरण्ये भीमनन्दिनीम्\n",
    "03061086c": "दमयन्तीमथोचुस्ते तापसाः सत्यवादिनः\n",
    "03061087a": "उदर्कस्तव कल्याणि कल्याणो भविता शुभे\n",
    "03061087c": "वयं पश्याम तपसा क्षिप्रं द्रक्ष्यसि नैषधम्\n",
    "03061088a": "निषधानामधिपतिं नलं रिपुनिघातिनम्\n",
    "03061088c": "भैमि धर्मभृतां श्रेष्ठं द्रक्ष्यसे विगतज्वरम्\n",
    "03061089a": "विमुक्तं सर्वपापेभ्यः सर्वरत्नसमन्वितम्\n",
    "03061089c": "तदेव नगरश्रेष्ठं प्रशासन्तमरिंदमम्\n",
    "03061090a": "द्विषतां भयकर्तारं सुहृदां शोकनाशनम्\n",
    "03061090c": "पतिं द्रक्ष्यसि कल्याणि कल्याणाभिजनं नृपम्\n",
    "03061091a": "एवमुक्त्वा नलस्येष्टां महिषीं पार्थिवात्मजाम्\n",
    "03061091c": "अन्तर्हितास्तापसास्ते साग्निहोत्राश्रमास्तदा\n",
    "03061092a": "सा दृष्ट्वा महदाश्चर्यं विस्मिता अभवत्तदा\n",
    "03061092c": "दमयन्त्यनवद्याङ्गी वीरसेननृपस्नुषा\n",
    "03061093a": "किं नु स्वप्नो मया दृष्टः कोऽयं विधिरिहाभवत्\n",
    "03061093c": "क्व नु ते तापसाः सर्वे क्व तदाश्रममण्डलम्\n",
    "03061094a": "क्व सा पुण्यजला रम्या नानाद्विजनिषेविता\n",
    "03061094c": "नदी ते च नगा हृद्याः फलपुष्पोपशोभिताः\n",
    "03061095a": "ध्यात्वा चिरं भीमसुता दमयन्ती शुचिस्मिता\n",
    "03061095c": "भर्तृशोकपरा दीना विवर्णवदनाभवत्\n",
    "03061096a": "सा गत्वाथापरां भूमिं बाष्पसंदिग्धया गिरा\n",
    "03061096c": "विललापाश्रुपूर्णाक्षी दृष्ट्वाशोकतरुं ततः\n",
    "03061097a": "उपगम्य तरुश्रेष्ठमशोकं पुष्पितं तदा\n",
    "03061097c": "पल्लवापीडितं हृद्यं विहंगैरनुनादितम्\n",
    "03061098a": "अहो बतायमगमः श्रीमानस्मिन्वनान्तरे\n",
    "03061098c": "आपीडैर्बहुभिर्भाति श्रीमान्द्रमिडराडिव\n",
    "03061099a": "विशोकां कुरु मां क्षिप्रमशोक प्रियदर्शन\n",
    "03061099c": "वीतशोकभयाबाधं कच्चित्त्वं दृष्टवान्नृपम्\n",
    "03061100a": "नलं नामारिदमनं दमयन्त्याः प्रियं पतिम्\n",
    "03061100c": "निषधानामधिपतिं दृष्टवानसि मे प्रियम्\n",
    "03061101a": "एकवस्त्रार्धसंवीतं सुकुमारतनुत्वचम्\n",
    "03061101c": "व्यसनेनार्दितं वीरमरण्यमिदमागतम्\n",
    "03061102a": "यथा विशोका गच्छेयमशोकनग तत्कुरु\n",
    "03061102c": "सत्यनामा भवाशोक मम शोकविनाशनात्\n",
    "03061103a": "एवं साशोकवृक्षं तमार्ता त्रिः परिगम्य ह\n",
    "03061103c": "जगाम दारुणतरं देशं भैमी वराङ्गना\n",
    "03061104a": "सा ददर्श नगान्नैकान्नैकाश्च सरितस्तथा\n",
    "03061104c": "नैकांश्च पर्वतान्रम्यान्नैकांश्च मृगपक्षिणः\n",
    "03061105a": "कन्दरांश्च नितम्बांश्च नदांश्चाद्भुतदर्शनान्\n",
    "03061105c": "ददर्श सा भीमसुता पतिमन्वेषती तदा\n",
    "03061106a": "गत्वा प्रकृष्टमध्वानं दमयन्ती शुचिस्मिता\n",
    "03061106c": "ददर्शाथ महासार्थं हस्त्यश्वरथसंकुलम्\n",
    "03061107a": "उत्तरन्तं नदीं रम्यां प्रसन्नसलिलां शुभाम्\n",
    "03061107c": "सुशीततोयां विस्तीर्णां ह्रदिनीं वेतसैर्वृताम्\n",
    "03061108a": "प्रोद्घुष्टां क्रौञ्चकुररैश्चक्रवाकोपकूजिताम्\n",
    "03061108c": "कूर्मग्राहझषाकीर्णां पुलिनद्वीपशोभिताम्\n",
    "03061109a": "सा दृष्ट्वैव महासार्थं नलपत्नी यशस्विनी\n",
    "03061109c": "उपसर्प्य वरारोहा जनमध्यं विवेश ह\n",
    "03061110a": "उन्मत्तरूपा शोकार्ता तथा वस्त्रार्धसंवृता\n",
    "03061110c": "कृशा विवर्णा मलिना पांसुध्वस्तशिरोरुहा\n",
    "03061111a": "तां दृष्ट्वा तत्र मनुजाः केचिद्भीताः प्रदुद्रुवुः\n",
    "03061111c": "केचिच्चिन्तापरास्तस्थुः केचित्तत्र विचुक्रुशुः\n",
    "03061112a": "प्रहसन्ति स्म तां केचिदभ्यसूयन्त चापरे\n",
    "03061112c": "चक्रुस्तस्यां दयां केचित्पप्रच्छुश्चापि भारत\n",
    "03061113a": "कासि कस्यासि कल्याणि किं वा मृगयसे वने\n",
    "03061113c": "त्वां दृष्ट्वा व्यथिताः स्मेह कच्चित्त्वमसि मानुषी\n",
    "03061114a": "वद सत्यं वनस्यास्य पर्वतस्याथ वा दिशः\n",
    "03061114c": "देवता त्वं हि कल्याणि त्वां वयं शरणं गताः\n",
    "03061115a": "यक्षी वा राक्षसी वा त्वमुताहोऽसि वराङ्गना\n",
    "03061115c": "सर्वथा कुरु नः स्वस्ति रक्षस्वास्माननिन्दिते\n",
    "03061116a": "यथायं सर्वथा सार्थः क्षेमी शीघ्रमितो व्रजेत्\n",
    "03061116c": "तथा विधत्स्व कल्याणि त्वां वयं शरणं गताः\n",
    "03061117a": "तथोक्ता तेन सार्थेन दमयन्ती नृपात्मजा\n",
    "03061117c": "प्रत्युवाच ततः साध्वी भर्तृव्यसनदुःखिता\n",
    "03061117e": "सार्थवाहं च सार्थं च जना ये चात्र केचन\n",
    "03061118a": "यूनः स्थविरबालाश्च सार्थस्य च पुरोगमाः\n",
    "03061118c": "मानुषीं मां विजानीत मनुजाधिपतेः सुताम्\n",
    "03061118e": "नृपस्नुषां राजभार्यां भर्तृदर्शनलालसाम्\n",
    "03061119a": "विदर्भराण्मम पिता भर्ता राजा च नैषधः\n",
    "03061119c": "नलो नाम महाभागस्तं मार्गाम्यपराजितम्\n",
    "03061120a": "यदि जानीत नृपतिं क्षिप्रं शंसत मे प्रियम्\n",
    "03061120c": "नलं पार्थिवशार्दूलममित्रगणसूदनम्\n",
    "03061121a": "तामुवाचानवद्याङ्गीं सार्थस्य महतः प्रभुः\n",
    "03061121c": "सार्थवाहः शुचिर्नाम शृणु कल्याणि मद्वचः\n",
    "03061122a": "अहं सार्थस्य नेता वै सार्थवाहः शुचिस्मिते\n",
    "03061122c": "मनुष्यं नलनामानं न पश्यामि यशस्विनि\n",
    "03061123a": "कुञ्जरद्वीपिमहिषशार्दूलर्क्षमृगानपि\n",
    "03061123c": "पश्याम्यस्मिन्वने कष्टे अमनुष्यनिषेविते\n",
    "03061123e": "तथा नो यक्षराडद्य मणिभद्रः प्रसीदतु\n",
    "03061124a": "साब्रवीद्वणिजः सर्वान्सार्थवाहं च तं ततः\n",
    "03061124c": "क्व नु यास्यसि सार्थोऽयमेतदाख्यातुमर्हथ\n",
    "03061125": "सार्थवाह उवाच\n",
    "03061125a": "सार्थोऽयं चेदिराजस्य सुबाहोः सत्यवादिनः\n",
    "03061125c": "क्षिप्रं जनपदं गन्ता लाभाय मनुजात्मजे\n",
    "03062001": "बृहदश्व उवाच\n",
    "03062001a": "सा तच्छ्रुत्वानवद्याङ्गी सार्थवाहवचस्तदा\n",
    "03062001c": "अगच्छत्तेन वै सार्धं भर्तृदर्शनलालसा\n",
    "03062002a": "अथ काले बहुतिथे वने महति दारुणे\n",
    "03062002c": "तडागं सर्वतोभद्रं पद्मसौगन्धिकं महत्\n",
    "03062003a": "ददृशुर्वणिजो रम्यं प्रभूतयवसेन्धनम्\n",
    "03062003c": "बहुमूलफलोपेतं नानापक्षिगणैर्वृतम्\n",
    "03062004a": "तं दृष्ट्वा मृष्टसलिलं मनोहरसुखावहम्\n",
    "03062004c": "सुपरिश्रान्तवाहास्ते निवेशाय मनो दधुः\n",
    "03062005a": "संमते सार्थवाहस्य विविशुर्वनमुत्तमम्\n",
    "03062005c": "उवास सार्थः सुमहान्वेलामासाद्य पश्चिमाम्\n",
    "03062006a": "अथार्धरात्रसमये निःशब्दस्तिमिते तदा\n",
    "03062006c": "सुप्ते सार्थे परिश्रान्ते हस्तियूथमुपागमत्\n",
    "03062006e": "पानीयार्थं गिरिनदीं मदप्रस्रवणाविलाम्\n",
    "03062007a": "मार्गं संरुध्य संसुप्तं पद्मिन्याः सार्थमुत्तमम्\n",
    "03062007c": "सुप्तं ममर्द सहसा चेष्टमानं महीतले\n",
    "03062008a": "हाहारवं प्रमुञ्चन्तः सार्थिकाः शरणार्थिनः\n",
    "03062008c": "वनगुल्मांश्च धावन्तो निद्रान्धा महतो भयात्\n",
    "03062008e": "केचिद्दन्तैः करैः केचित्केचित्पद्भ्यां हता नराः\n",
    "03062009a": "गोखरोष्ट्राश्वबहुलं पदातिजनसंकुलम्\n",
    "03062009c": "भयार्तं धावमानं तत्परस्परहतं तदा\n",
    "03062010a": "घोरान्नादान्विमुञ्चन्तो निपेतुर्धरणीतले\n",
    "03062010c": "वृक्षेष्वासज्य संभग्नाः पतिता विषमेषु च\n",
    "03062010e": "तथा तन्निहतं सर्वं समृद्धं सार्थमण्डलम्\n",
    "03062011a": "अथापरेद्युः संप्राप्ते हतशिष्टा जनास्तदा\n",
    "03062011c": "वनगुल्माद्विनिष्क्रम्य शोचन्तो वैशसं कृतम्\n",
    "03062011e": "भ्रातरं पितरं पुत्रं सखायं च जनाधिप\n",
    "03062012a": "अशोचत्तत्र वैदर्भी किं नु मे दुष्कृतं कृतम्\n",
    "03062012c": "योऽपि मे निर्जनेऽरण्ये संप्राप्तोऽयं जनार्णवः\n",
    "03062012e": "हतोऽयं हस्तियूथेन मन्दभाग्यान्ममैव तु\n",
    "03062013a": "प्राप्तव्यं सुचिरं दुःखं मया नूनमसंशयम्\n",
    "03062013c": "नाप्राप्तकालो म्रियते श्रुतं वृद्धानुशासनम्\n",
    "03062014a": "यन्नाहमद्य मृदिता हस्तियूथेन दुःखिता\n",
    "03062014c": "न ह्यदैवकृतं किंचिन्नराणामिह विद्यते\n",
    "03062015a": "न च मे बालभावेऽपि किंचिद्व्यपकृतं कृतम्\n",
    "03062015c": "कर्मणा मनसा वाचा यदिदं दुःखमागतम्\n",
    "03062016a": "मन्ये स्वयंवरकृते लोकपालाः समागताः\n",
    "03062016c": "प्रत्याख्याता मया तत्र नलस्यार्थाय देवताः\n",
    "03062016e": "नूनं तेषां प्रभावेन वियोगं प्राप्तवत्यहम्\n",
    "03062017a": "एवमादीनि दुःखानि सा विलप्य वराङ्गना\n",
    "03062017c": "हतशिष्टैः सह तदा ब्राह्मणैर्वेदपारगैः\n",
    "03062017e": "अगच्छद्राजशार्दूल दुःखशोकपरायणा\n",
    "03062018a": "गच्छन्ती सा चिरात्कालात्पुरमासादयन्महत्\n",
    "03062018c": "सायाह्ने चेदिराजस्य सुबाहोः सत्यवादिनः\n",
    "03062018e": "वस्त्रार्धकर्तसंवीता प्रविवेश पुरोत्तमम्\n",
    "03062019a": "तां विवर्णां कृशां दीनां मुक्तकेशीममार्जनाम्\n",
    "03062019c": "उन्मत्तामिव गच्छन्तीं ददृशुः पुरवासिनः\n",
    "03062020a": "प्रविशन्तीं तु तां दृष्ट्वा चेदिराजपुरीं तदा\n",
    "03062020c": "अनुजग्मुस्ततो बाला ग्रामिपुत्राः कुतूहलात्\n",
    "03062021a": "सा तैः परिवृतागच्छत्समीपं राजवेश्मनः\n",
    "03062021c": "तां प्रासादगतापश्यद्राजमाता जनैर्वृताम्\n",
    "03062022a": "सा जनं वारयित्वा तं प्रासादतलमुत्तमम्\n",
    "03062022c": "आरोप्य विस्मिता राजन्दमयन्तीमपृच्छत\n",
    "03062023a": "एवमप्यसुखाविष्टा बिभर्षि परमं वपुः\n",
    "03062023c": "भासि विद्युदिवाभ्रेषु शंस मे कासि कस्य वा\n",
    "03062024a": "न हि ते मानुषं रूपं भूषणैरपि वर्जितम्\n",
    "03062024c": "असहाया नरेभ्यश्च नोद्विजस्यमरप्रभे\n",
    "03062025a": "तच्छ्रुत्वा वचनं तस्या भैमी वचनमब्रवीत्\n",
    "03062025c": "मानुषीं मां विजानीहि भर्तारं समनुव्रताम्\n",
    "03062026a": "सैरन्ध्रीं जातिसंपन्नां भुजिष्यां कामवासिनीम्\n",
    "03062026c": "फलमूलाशनामेकां यत्रसायंप्रतिश्रयाम्\n",
    "03062027a": "असंख्येयगुणो भर्ता मां च नित्यमनुव्रतः\n",
    "03062027c": "भर्तारमपि तं वीरं छायेवानपगा सदा\n",
    "03062028a": "तस्य दैवात्प्रसङ्गोऽभूदतिमात्रं स्म देवने\n",
    "03062028c": "द्यूते स निर्जितश्चैव वनमेकोऽभ्युपेयिवान्\n",
    "03062029a": "तमेकवसनं वीरमुन्मत्तमिव विह्वलम्\n",
    "03062029c": "आश्वासयन्ती भर्तारमहमन्वगमं वनम्\n",
    "03062030a": "स कदाचिद्वने वीरः कस्मिंश्चित्कारणान्तरे\n",
    "03062030c": "क्षुत्परीतः सुविमनास्तदप्येकं व्यसर्जयत्\n",
    "03062031a": "तमेकवसनं नग्नमुन्मत्तं गतचेतसम्\n",
    "03062031c": "अनुव्रजन्ती बहुला न स्वपामि निशाः सदा\n",
    "03062032a": "ततो बहुतिथे काले सुप्तामुत्सृज्य मां क्वचित्\n",
    "03062032c": "वाससोऽर्धं परिच्छिद्य त्यक्तवान्मामनागसम्\n",
    "03062033a": "तं मार्गमाणा भर्तारं दह्यमाना दिनक्षपाः\n",
    "03062033c": "न विन्दाम्यमरप्रख्यं प्रियं प्राणधनेश्वरम्\n",
    "03062034a": "तामश्रुपरिपूर्णाक्षीं विलपन्तीं तथा बहु\n",
    "03062034c": "राजमाताब्रवीदार्तां भैमीमार्ततरा स्वयम्\n",
    "03062035a": "वसस्व मयि कल्याणि प्रीतिर्मे त्वयि वर्तते\n",
    "03062035c": "मृगयिष्यन्ति ते भद्रे भर्तारं पुरुषा मम\n",
    "03062036a": "अथ वा स्वयमागच्छेत्परिधावन्नितस्ततः\n",
    "03062036c": "इहैव वसती भद्रे भर्तारमुपलप्स्यसे\n",
    "03062037a": "राजमातुर्वचः श्रुत्वा दमयन्ती वचोऽब्रवीत्\n",
    "03062037c": "समयेनोत्सहे वस्तुं त्वयि वीरप्रजायिनि\n",
    "03062038a": "उच्छिष्टं नैव भुञ्जीयां न कुर्यां पादधावनम्\n",
    "03062038c": "न चाहं पुरुषानन्यान्संभाषेयं कथंचन\n",
    "03062039a": "प्रार्थयेद्यदि मां कश्चिद्दण्ड्यस्ते स पुमान्भवेत्\n",
    "03062039c": "भर्तुरन्वेषणार्थं तु पश्येयं ब्राह्मणानहम्\n",
    "03062040a": "यद्येवमिह कर्तव्यं वसाम्यहमसंशयम्\n",
    "03062040c": "अतोऽन्यथा न मे वासो वर्तते हृदये क्वचित्\n",
    "03062041a": "तां प्रहृष्टेन मनसा राजमातेदमब्रवीत्\n",
    "03062041c": "सर्वमेतत्करिष्यामि दिष्ट्या ते व्रतमीदृशम्\n",
    "03062042a": "एवमुक्त्वा ततो भैमीं राजमाता विशां पते\n",
    "03062042c": "उवाचेदं दुहितरं सुनन्दां नाम भारत\n",
    "03062043a": "सैरन्ध्रीमभिजानीष्व सुनन्दे देवरूपिणीम्\n",
    "03062043c": "एतया सह मोदस्व निरुद्विग्नमनाः स्वयम्\n",
    "03063001": "बृहदश्व उवाच\n",
    "03063001a": "उत्सृज्य दमयन्तीं तु नलो राजा विशां पते\n",
    "03063001c": "ददर्श दावं दह्यन्तं महान्तं गहने वने\n",
    "03063002a": "तत्र शुश्राव मध्येऽग्नौ शब्दं भूतस्य कस्यचित्\n",
    "03063002c": "अभिधाव नलेत्युच्चैः पुण्यश्लोकेति चासकृत्\n",
    "03063003a": "मा भैरिति नलश्चोक्त्वा मध्यमग्नेः प्रविश्य तम्\n",
    "03063003c": "ददर्श नागराजानं शयानं कुण्डलीकृतम्\n",
    "03063004a": "स नागः प्राञ्जलिर्भूत्वा वेपमानो नलं तदा\n",
    "03063004c": "उवाच विद्धि मां राजन्नागं कर्कोटकं नृप\n",
    "03063005a": "मया प्रलब्धो ब्रह्मर्षिरनागाः सुमहातपाः\n",
    "03063005c": "तेन मन्युपरीतेन शप्तोऽस्मि मनुजाधिप\n",
    "03063006a": "तस्य शापान्न शक्नोमि पदाद्विचलितुं पदम्\n",
    "03063006c": "उपदेक्ष्यामि ते श्रेयस्त्रातुमर्हति मां भवान्\n",
    "03063007a": "सखा च ते भविष्यामि मत्समो नास्ति पन्नगः\n",
    "03063007c": "लघुश्च ते भविष्यामि शीघ्रमादाय गच्छ माम्\n",
    "03063008a": "एवमुक्त्वा स नागेन्द्रो बभूवाङ्गुष्ठमात्रकः\n",
    "03063008c": "तं गृहीत्वा नलः प्रायादुद्देशं दाववर्जितम्\n",
    "03063009a": "आकाशदेशमासाद्य विमुक्तं कृष्णवर्त्मना\n",
    "03063009c": "उत्स्रष्टुकामं तं नागः पुनः कर्कोटकोऽब्रवीत्\n",
    "03063010a": "पदानि गणयन्गच्छ स्वानि नैषध कानिचित्\n",
    "03063010c": "तत्र तेऽहं महाराज श्रेयो धास्यामि यत्परम्\n",
    "03063011a": "ततः संख्यातुमारब्धमदशद्दशमे पदे\n",
    "03063011c": "तस्य दष्टस्य तद्रूपं क्षिप्रमन्तरधीयत\n",
    "03063012a": "स दृष्ट्वा विस्मितस्तस्थावात्मानं विकृतं नलः\n",
    "03063012c": "स्वरूपधारिणं नागं ददर्श च महीपतिः\n",
    "03063013a": "ततः कर्कोटको नागः सान्त्वयन्नलमब्रवीत्\n",
    "03063013c": "मया तेऽन्तर्हितं रूपं न त्वा विद्युर्जना इति\n",
    "03063014a": "यत्कृते चासि विकृतो दुःखेन महता नल\n",
    "03063014c": "विषेण स मदीयेन त्वयि दुःखं निवत्स्यति\n",
    "03063015a": "विषेण संवृतैर्गात्रैर्यावत्त्वां न विमोक्ष्यति\n",
    "03063015c": "तावत्त्वयि महाराज दुःखं वै स निवत्स्यति\n",
    "03063016a": "अनागा येन निकृतस्त्वमनर्हो जनाधिप\n",
    "03063016c": "क्रोधादसूययित्वा तं रक्षा मे भवतः कृता\n",
    "03063017a": "न ते भयं नरव्याघ्र दंष्ट्रिभ्यः शत्रुतोऽपि वा\n",
    "03063017c": "ब्रह्मविद्भ्यश्च भविता मत्प्रसादान्नराधिप\n",
    "03063018a": "राजन्विषनिमित्ता च न ते पीडा भविष्यति\n",
    "03063018c": "संग्रामेषु च राजेन्द्र शश्वज्जयमवाप्स्यसि\n",
    "03063019a": "गच्छ राजन्नितः सूतो बाहुकोऽहमिति ब्रुवन्\n",
    "03063019c": "समीपमृतुपर्णस्य स हि वेदाक्षनैपुणम्\n",
    "03063019e": "अयोध्यां नगरीं रम्यामद्यैव निषधेश्वर\n",
    "03063020a": "स तेऽक्षहृदयं दाता राजाश्वहृदयेन वै\n",
    "03063020c": "इक्ष्वाकुकुलजः श्रीमान्मित्रं चैव भविष्यति\n",
    "03063021a": "भविष्यसि यदाक्षज्ञः श्रेयसा योक्ष्यसे तदा\n",
    "03063021c": "समेष्यसि च दारैस्त्वं मा स्म शोके मनः कृथाः\n",
    "03063021e": "राज्येन तनयाभ्यां च सत्यमेतद्ब्रवीमि ते\n",
    "03063022a": "स्वरूपं च यदा द्रष्टुमिच्छेथास्त्वं नराधिप\n",
    "03063022c": "संस्मर्तव्यस्तदा तेऽहं वासश्चेदं निवासयेः\n",
    "03063023a": "अनेन वाससाच्छन्नः स्वरूपं प्रतिपत्स्यसे\n",
    "03063023c": "इत्युक्त्वा प्रददावस्मै दिव्यं वासोयुगं तदा\n",
    "03063024a": "एवं नलं समादिश्य वासो दत्त्वा च कौरव\n",
    "03063024c": "नागराजस्ततो राजंस्तत्रैवान्तरधीयत\n",
    "03064001": "बृहदश्व उवाच\n",
    "03064001a": "तस्मिन्नन्तर्हिते नागे प्रययौ नैषधो नलः\n",
    "03064001c": "ऋतुपर्णस्य नगरं प्राविशद्दशमेऽहनि\n",
    "03064002a": "स राजानमुपातिष्ठद्बाहुकोऽहमिति ब्रुवन्\n",
    "03064002c": "अश्वानां वाहने युक्तः पृथिव्यां नास्ति मत्समः\n",
    "03064003a": "अर्थकृच्छ्रेषु चैवाहं प्रष्टव्यो नैपुणेषु च\n",
    "03064003c": "अन्नसंस्कारमपि च जानाम्यन्यैर्विशेषतः\n",
    "03064004a": "यानि शिल्पानि लोकेऽस्मिन्यच्चाप्यन्यत्सुदुष्करम्\n",
    "03064004c": "सर्वं यतिष्ये तत्कर्तुमृतुपर्ण भरस्व माम्\n",
    "03064005": "ऋतुपर्ण उवाच\n",
    "03064005a": "वस बाहुक भद्रं ते सर्वमेतत्करिष्यसि\n",
    "03064005c": "शीघ्रयाने सदा बुद्धिर्धीयते मे विशेषतः\n",
    "03064006a": "स त्वमातिष्ठ योगं तं येन शीघ्रा हया मम\n",
    "03064006c": "भवेयुरश्वाध्यक्षोऽसि वेतनं ते शतं शताः\n",
    "03064007a": "त्वामुपस्थास्यतश्चेमौ नित्यं वार्ष्णेयजीवलौ\n",
    "03064007c": "एताभ्यां रंस्यसे सार्धं वस वै मयि बाहुक\n",
    "03064008": "बृहदश्व उवाच\n",
    "03064008a": "एवमुक्तो नलस्तेन न्यवसत्तत्र पूजितः\n",
    "03064008c": "ऋतुपर्णस्य नगरे सहवार्ष्णेयजीवलः\n",
    "03064009a": "स तत्र निवसन्राजा वैदर्भीमनुचिन्तयन्\n",
    "03064009c": "सायं सायं सदा चेमं श्लोकमेकं जगाद ह\n",
    "03064010a": "क्व नु सा क्षुत्पिपासार्ता श्रान्ता शेते तपस्विनी\n",
    "03064010c": "स्मरन्ती तस्य मन्दस्य कं वा साद्योपतिष्ठति\n",
    "03064011a": "एवं ब्रुवन्तं राजानं निशायां जीवलोऽब्रवीत्\n",
    "03064011c": "कामेनां शोचसे नित्यं श्रोतुमिच्छामि बाहुक\n",
    "03064012a": "तमुवाच नलो राजा मन्दप्रज्ञस्य कस्यचित्\n",
    "03064012c": "आसीद्बहुमता नारी तस्या दृढतरं च सः\n",
    "03064013a": "स वै केनचिदर्थेन तया मन्दो व्ययुज्यत\n",
    "03064013c": "विप्रयुक्तश्च मन्दात्मा भ्रमत्यसुखपीडितः\n",
    "03064014a": "दह्यमानः स शोकेन दिवारात्रमतन्द्रितः\n",
    "03064014c": "निशाकाले स्मरंस्तस्याः श्लोकमेकं स्म गायति\n",
    "03064015a": "स वै भ्रमन्महीं सर्वां क्वचिदासाद्य किंचन\n",
    "03064015c": "वसत्यनर्हस्तद्दुःखं भूय एवानुसंस्मरन्\n",
    "03064016a": "सा तु तं पुरुषं नारी कृच्छ्रेऽप्यनुगता वने\n",
    "03064016c": "त्यक्ता तेनाल्पपुण्येन दुष्करं यदि जीवति\n",
    "03064017a": "एका बालानभिज्ञा च मार्गाणामतथोचिता\n",
    "03064017c": "क्षुत्पिपासापरीता च दुष्करं यदि जीवति\n",
    "03064018a": "श्वापदाचरिते नित्यं वने महति दारुणे\n",
    "03064018c": "त्यक्ता तेनाल्पपुण्येन मन्दप्रज्ञेन मारिष\n",
    "03064019a": "इत्येवं नैषधो राजा दमयन्तीमनुस्मरन्\n",
    "03064019c": "अज्ञातवासमवसद्राज्ञस्तस्य निवेशने\n",
    "03065001": "बृहदश्व उवाच\n",
    "03065001a": "हृतराज्ये नले भीमः सभार्ये प्रेष्यतां गते\n",
    "03065001c": "द्विजान्प्रस्थापयामास नलदर्शनकाङ्क्षया\n",
    "03065002a": "संदिदेश च तान्भीमो वसु दत्त्वा च पुष्कलम्\n",
    "03065002c": "मृगयध्वं नलं चैव दमयन्तीं च मे सुताम्\n",
    "03065003a": "अस्मिन्कर्मणि निष्पन्ने विज्ञाते निषधाधिपे\n",
    "03065003c": "गवां सहस्रं दास्यामि यो वस्तावानयिष्यति\n",
    "03065003e": "अग्रहारं च दास्यामि ग्रामं नगरसंमितम्\n",
    "03065004a": "न चेच्छक्याविहानेतुं दमयन्ती नलोऽपि वा\n",
    "03065004c": "ज्ञातमात्रेऽपि दास्यामि गवां दशशतं धनम्\n",
    "03065005a": "इत्युक्तास्ते ययुर्हृष्टा ब्राह्मणाः सर्वतोदिशम्\n",
    "03065005c": "पुरराष्ट्राणि चिन्वन्तो नैषधं सह भार्यया\n",
    "03065006a": "ततश्चेदिपुरीं रम्यां सुदेवो नाम वै द्विजः\n",
    "03065006c": "विचिन्वानोऽथ वैदर्भीमपश्यद्राजवेश्मनि\n",
    "03065006e": "पुण्याहवाचने राज्ञः सुनन्दासहितां स्थिताम्\n",
    "03065007a": "मन्दप्रख्यायमानेन रूपेणाप्रतिमेन ताम्\n",
    "03065007c": "पिनद्धां धूमजालेन प्रभामिव विभावसोः\n",
    "03065008a": "तां समीक्ष्य विशालाक्षीमधिकं मलिनां कृशाम्\n",
    "03065008c": "तर्कयामास भैमीति कारणैरुपपादयन्\n",
    "03065009": "सुदेव उवाच\n",
    "03065009a": "यथेयं मे पुरा दृष्टा तथारूपेयमङ्गना\n",
    "03065009c": "कृतार्थोऽस्म्यद्य दृष्ट्वेमां लोककान्तामिव श्रियम्\n",
    "03065010a": "पूर्णचन्द्राननां श्यामां चारुवृत्तपयोधराम्\n",
    "03065010c": "कुर्वन्तीं प्रभया देवीं सर्वा वितिमिरा दिशः\n",
    "03065011a": "चारुपद्मपलाशाक्षीं मन्मथस्य रतीमिव\n",
    "03065011c": "इष्टां सर्वस्य जगतः पूर्णचन्द्रप्रभामिव\n",
    "03065012a": "विदर्भसरसस्तस्माद्दैवदोषादिवोद्धृताम्\n",
    "03065012c": "मलपङ्कानुलिप्ताङ्गीं मृणालीमिव तां भृशम्\n",
    "03065013a": "पौर्णमासीमिव निशां राहुग्रस्तनिशाकराम्\n",
    "03065013c": "पतिशोकाकुलां दीनां शुष्कस्रोतां नदीमिव\n",
    "03065014a": "विध्वस्तपर्णकमलां वित्रासितविहंगमाम्\n",
    "03065014c": "हस्तिहस्तपरिक्लिष्टां व्याकुलामिव पद्मिनीम्\n",
    "03065015a": "सुकुमारीं सुजाताङ्गीं रत्नगर्भगृहोचिताम्\n",
    "03065015c": "दह्यमानामिवोष्णेन मृणालीमचिरोद्धृताम्\n",
    "03065016a": "रूपौदार्यगुणोपेतां मण्डनार्हाममण्डिताम्\n",
    "03065016c": "चन्द्रलेखामिव नवां व्योम्नि नीलाभ्रसंवृताम्\n",
    "03065017a": "कामभोगैः प्रियैर्हीनां हीनां बन्धुजनेन च\n",
    "03065017c": "देहं धारयतीं दीनां भर्तृदर्शनकाङ्क्षया\n",
    "03065018a": "भर्ता नाम परं नार्या भूषणं भूषणैर्विना\n",
    "03065018c": "एषा विरहिता तेन शोभनापि न शोभते\n",
    "03065019a": "दुष्करं कुरुतेऽत्यर्थं हीनो यदनया नलः\n",
    "03065019c": "धारयत्यात्मनो देहं न शोकेनावसीदति\n",
    "03065020a": "इमामसितकेशान्तां शतपत्रायतेक्षणाम्\n",
    "03065020c": "सुखार्हां दुःखितां दृष्ट्वा ममापि व्यथते मनः\n",
    "03065021a": "कदा नु खलु दुःखस्य पारं यास्यति वै शुभा\n",
    "03065021c": "भर्तुः समागमात्साध्वी रोहिणी शशिनो यथा\n",
    "03065022a": "अस्या नूनं पुनर्लाभान्नैषधः प्रीतिमेष्यति\n",
    "03065022c": "राजा राज्यपरिभ्रष्टः पुनर्लब्ध्वेव मेदिनीम्\n",
    "03065023a": "तुल्यशीलवयोयुक्तां तुल्याभिजनसंयुताम्\n",
    "03065023c": "नैषधोऽर्हति वैदर्भीं तं चेयमसितेक्षणा\n",
    "03065024a": "युक्तं तस्याप्रमेयस्य वीर्यसत्त्ववतो मया\n",
    "03065024c": "समाश्वासयितुं भार्यां पतिदर्शनलालसाम्\n",
    "03065025a": "अयमाश्वासयाम्येनां पूर्णचन्द्रनिभाननाम्\n",
    "03065025c": "अदृष्टपूर्वां दुःखस्य दुःखार्तां ध्यानतत्पराम्\n",
    "03065026": "बृहदश्व उवाच\n",
    "03065026a": "एवं विमृश्य विविधैः कारणैर्लक्षणैश्च ताम्\n",
    "03065026c": "उपगम्य ततो भैमीं सुदेवो ब्राह्मणोऽब्रवीत्\n",
    "03065027a": "अहं सुदेवो वैदर्भि भ्रातुस्ते दयितः सखा\n",
    "03065027c": "भीमस्य वचनाद्राज्ञस्त्वामन्वेष्टुमिहागतः\n",
    "03065028a": "कुशली ते पिता राज्ञि जनित्री भ्रातरश्च ते\n",
    "03065028c": "आयुष्मन्तौ कुशलिनौ तत्रस्थौ दारकौ च ते\n",
    "03065028e": "त्वत्कृते बन्धुवर्गाश्च गतसत्त्वा इवासते\n",
    "03065029a": "अभिज्ञाय सुदेवं तु दमयन्ती युधिष्ठिर\n",
    "03065029c": "पर्यपृच्छत्ततः सर्वान्क्रमेण सुहृदः स्वकान्\n",
    "03065030a": "रुरोद च भृशं राजन्वैदर्भी शोककर्शिता\n",
    "03065030c": "दृष्ट्वा सुदेवं सहसा भ्रातुरिष्टं द्विजोत्तमम्\n",
    "03065031a": "ततो रुदन्तीं तां दृष्ट्वा सुनन्दा शोककर्शिताम्\n",
    "03065031c": "सुदेवेन सहैकान्ते कथयन्तीं च भारत\n",
    "03065032a": "जनित्र्यै प्रेषयामास सैरन्ध्री रुदते भृशम्\n",
    "03065032c": "ब्राह्मणेन समागम्य तां वेद यदि मन्यसे\n",
    "03065033a": "अथ चेदिपतेर्माता राज्ञश्चान्तःपुरात्तदा\n",
    "03065033c": "जगाम यत्र सा बाला ब्राह्मणेन सहाभवत्\n",
    "03065034a": "ततः सुदेवमानाय्य राजमाता विशां पते\n",
    "03065034c": "पप्रच्छ भार्या कस्येयं सुता वा कस्य भामिनी\n",
    "03065035a": "कथं च नष्टा ज्ञातिभ्यो भर्तुर्वा वामलोचना\n",
    "03065035c": "त्वया च विदिता विप्र कथमेवंगता सती\n",
    "03065036a": "एतदिच्छाम्यहं त्वत्तो ज्ञातुं सर्वमशेषतः\n",
    "03065036c": "तत्त्वेन हि ममाचक्ष्व पृच्छन्त्या देवरूपिणीम्\n",
    "03065037a": "एवमुक्तस्तया राजन्सुदेवो द्विजसत्तमः\n",
    "03065037c": "सुखोपविष्ट आचष्ट दमयन्त्या यथातथम्\n",
    "03066001": "सुदेव उवाच\n",
    "03066001a": "विदर्भराजो धर्मात्मा भीमो भीमपराक्रमः\n",
    "03066001c": "सुतेयं तस्य कल्याणी दमयन्तीति विश्रुता\n",
    "03066002a": "राजा तु नैषधो नाम वीरसेनसुतो नलः\n",
    "03066002c": "भार्येयं तस्य कल्याणी पुण्यश्लोकस्य धीमतः\n",
    "03066003a": "स वै द्यूते जितो भ्रात्रा हृतराज्यो महीपतिः\n",
    "03066003c": "दमयन्त्या गतः सार्धं न प्रज्ञायत कर्हिचित्\n",
    "03066004a": "ते वयं दमयन्त्यर्थे चरामः पृथिवीमिमाम्\n",
    "03066004c": "सेयमासादिता बाला तव पुत्रनिवेशने\n",
    "03066005a": "अस्या रूपेण सदृशी मानुषी नेह विद्यते\n",
    "03066005c": "अस्याश्चैव भ्रुवोर्मध्ये सहजः पिप्लुरुत्तमः\n",
    "03066005e": "श्यामायाः पद्मसंकाशो लक्षितोऽन्तर्हितो मया\n",
    "03066006a": "मलेन संवृतो ह्यस्यास्तन्वभ्रेणेव चन्द्रमाः\n",
    "03066006c": "चिह्नभूतो विभूत्यर्थमयं धात्रा विनिर्मितः\n",
    "03066007a": "प्रतिपत्कलुषेवेन्दोर्लेखा नाति विराजते\n",
    "03066007c": "न चास्या नश्यते रूपं वपुर्मलसमाचितम्\n",
    "03066007e": "असंस्कृतमपि व्यक्तं भाति काञ्चनसंनिभम्\n",
    "03066008a": "अनेन वपुषा बाला पिप्लुनानेन चैव ह\n",
    "03066008c": "लक्षितेयं मया देवी पिहितोऽग्निरिवोष्मणा\n",
    "03066009": "बृहदश्व उवाच\n",
    "03066009a": "तच्छ्रुत्वा वचनं तस्य सुदेवस्य विशां पते\n",
    "03066009c": "सुनन्दा शोधयामास पिप्लुप्रच्छादनं मलम्\n",
    "03066010a": "स मलेनापकृष्टेन पिप्लुस्तस्या व्यरोचत\n",
    "03066010c": "दमयन्त्यास्तदा व्यभ्रे नभसीव निशाकरः\n",
    "03066011a": "पिप्लुं दृष्ट्वा सुनन्दा च राजमाता च भारत\n",
    "03066011c": "रुदन्त्यौ तां परिष्वज्य मुहूर्तमिव तस्थतुः\n",
    "03066011e": "उत्सृज्य बाष्पं शनकै राजमातेदमब्रवीत्\n",
    "03066012a": "भगिन्या दुहिता मेऽसि पिप्लुनानेन सूचिता\n",
    "03066012c": "अहं च तव माता च राजन्यस्य महात्मनः\n",
    "03066012e": "सुते दशार्णाधिपतेः सुदाम्नश्चारुदर्शने\n",
    "03066013a": "भीमस्य राज्ञः सा दत्ता वीरबाहोरहं पुनः\n",
    "03066013c": "त्वं तु जाता मया दृष्टा दशार्णेषु पितुर्गृहे\n",
    "03066014a": "यथैव ते पितुर्गेहं तथेदमपि भामिनि\n",
    "03066014c": "यथैव हि ममैश्वर्यं दमयन्ति तथा तव\n",
    "03066015a": "तां प्रहृष्टेन मनसा दमयन्ती विशां पते\n",
    "03066015c": "अभिवाद्य मातुर्भगिनीमिदं वचनमब्रवीत्\n",
    "03066016a": "अज्ञायमानापि सती सुखमस्म्युषितेह वै\n",
    "03066016c": "सर्वकामैः सुविहिता रक्ष्यमाणा सदा त्वया\n",
    "03066017a": "सुखात्सुखतरो वासो भविष्यति न संशयः\n",
    "03066017c": "चिरविप्रोषितां मातर्मामनुज्ञातुमर्हसि\n",
    "03066018a": "दारकौ च हि मे नीतौ वसतस्तत्र बालकौ\n",
    "03066018c": "पित्रा विहीनौ शोकार्तौ मया चैव कथं नु तौ\n",
    "03066019a": "यदि चापि प्रियं किंचिन्मयि कर्तुमिहेच्छसि\n",
    "03066019c": "विदर्भान्यातुमिच्छामि शीघ्रं मे यानमादिश\n",
    "03066020a": "बाढमित्येव तामुक्त्वा हृष्टा मातृष्वसा नृप\n",
    "03066020c": "गुप्तां बलेन महता पुत्रस्यानुमते ततः\n",
    "03066021a": "प्रस्थापयद्राजमाता श्रीमता नरवाहिना\n",
    "03066021c": "यानेन भरतश्रेष्ठ स्वन्नपानपरिच्छदाम्\n",
    "03066022a": "ततः सा नचिरादेव विदर्भानगमच्छुभा\n",
    "03066022c": "तां तु बन्धुजनः सर्वः प्रहृष्टः प्रत्यपूजयत्\n",
    "03066023a": "सर्वान्कुशलिनो दृष्ट्वा बान्धवान्दारकौ च तौ\n",
    "03066023c": "मातरं पितरं चैव सर्वं चैव सखीजनम्\n",
    "03066024a": "देवताः पूजयामास ब्राह्मणांश्च यशस्विनी\n",
    "03066024c": "विधिना परेण कल्याणी दमयन्ती विशां पते\n",
    "03066025a": "अतर्पयत्सुदेवं च गोसहस्रेण पार्थिवः\n",
    "03066025c": "प्रीतो दृष्ट्वैव तनयां ग्रामेण द्रविणेन च\n",
    "03066026a": "सा व्युष्टा रजनीं तत्र पितुर्वेश्मनि भामिनी\n",
    "03066026c": "विश्रान्ता मातरं राजन्निदं वचनमब्रवीत्\n",
    "03067001": "दमयन्त्युवाच\n",
    "03067001a": "मां चेदिच्छसि जीवन्तीं मातः सत्यं ब्रवीमि ते\n",
    "03067001c": "नरवीरस्य वै तस्य नलस्यानयने यत\n",
    "03067002": "बृहदश्व उवाच\n",
    "03067002a": "दमयन्त्या तथोक्ता तु सा देवी भृशदुःखिता\n",
    "03067002c": "बाष्पेण पिहिता राजन्नोत्तरं किंचिदब्रवीत्\n",
    "03067003a": "तदवस्थां तु तां दृष्ट्वा सर्वमन्तःपुरं तदा\n",
    "03067003c": "हाहाभूतमतीवासीद्भृशं च प्ररुरोद ह\n",
    "03067004a": "ततो भीमं महाराज भार्या वचनमब्रवीत्\n",
    "03067004c": "दमयन्ती तव सुता भर्तारमनुशोचति\n",
    "03067005a": "अपकृष्य च लज्जां मां स्वयमुक्तवती नृप\n",
    "03067005c": "प्रयतन्तु तव प्रेष्याः पुण्यश्लोकस्य दर्शने\n",
    "03067006a": "तया प्रचोदितो राजा ब्राह्मणान्वशवर्तिनः\n",
    "03067006c": "प्रास्थापयद्दिशः सर्वा यतध्वं नलदर्शने\n",
    "03067007a": "ततो विदर्भाधिपतेर्नियोगाद्ब्राह्मणर्षभाः\n",
    "03067007c": "दमयन्तीमथो दृष्ट्वा प्रस्थिताः स्मेत्यथाब्रुवन्\n",
    "03067008a": "अथ तानब्रवीद्भैमी सर्वराष्ट्रेष्विदं वचः\n",
    "03067008c": "ब्रुवध्वं जनसंसत्सु तत्र तत्र पुनः पुनः\n",
    "03067009a": "क्व नु त्वं कितव छित्त्वा वस्त्रार्धं प्रस्थितो मम\n",
    "03067009c": "उत्सृज्य विपिने सुप्तामनुरक्तां प्रियां प्रिय\n",
    "03067010a": "सा वै यथा समादिष्टा तत्रास्ते त्वत्प्रतीक्षिणी\n",
    "03067010c": "दह्यमाना भृशं बाला वस्त्रार्धेनाभिसंवृता\n",
    "03067011a": "तस्या रुदन्त्याः सततं तेन शोकेन पार्थिव\n",
    "03067011c": "प्रसादं कुरु वै वीर प्रतिवाक्यं ददस्व च\n",
    "03067012a": "एतदन्यच्च वक्तव्यं कृपां कुर्याद्यथा मयि\n",
    "03067012c": "वायुना धूयमानो हि वनं दहति पावकः\n",
    "03067013a": "भर्तव्या रक्षणीया च पत्नी हि पतिना सदा\n",
    "03067013c": "तन्नष्टमुभयं कस्माद्धर्मज्ञस्य सतस्तव\n",
    "03067014a": "ख्यातः प्राज्ञः कुलीनश्च सानुक्रोशश्च त्वं सदा\n",
    "03067014c": "संवृत्तो निरनुक्रोशः शङ्के मद्भाग्यसंक्षयात्\n",
    "03067015a": "स कुरुष्व महेष्वास दयां मयि नरर्षभ\n",
    "03067015c": "आनृशंस्यं परो धर्मस्त्वत्त एव हि मे श्रुतम्\n",
    "03067016a": "एवं ब्रुवाणान्यदि वः प्रतिब्रूयाद्धि कश्चन\n",
    "03067016c": "स नरः सर्वथा ज्ञेयः कश्चासौ क्व च वर्तते\n",
    "03067017a": "यच्च वो वचनं श्रुत्वा ब्रूयात्प्रतिवचो नरः\n",
    "03067017c": "तदादाय वचः क्षिप्रं ममावेद्यं द्विजोत्तमाः\n",
    "03067018a": "यथा च वो न जानीयाच्चरतो भीमशासनात्\n",
    "03067018c": "पुनरागमनं चैव तथा कार्यमतन्द्रितैः\n",
    "03067019a": "यदि वासौ समृद्धः स्याद्यदि वाप्यधनो भवेत्\n",
    "03067019c": "यदि वाप्यर्थकामः स्याज्ज्ञेयमस्य चिकीर्षितम्\n",
    "03067020a": "एवमुक्तास्त्वगच्छंस्ते ब्राह्मणाः सर्वतोदिशम्\n",
    "03067020c": "नलं मृगयितुं राजंस्तथा व्यसनिनं तदा\n",
    "03067021a": "ते पुराणि सराष्ट्राणि ग्रामान्घोषांस्तथाश्रमान्\n",
    "03067021c": "अन्वेषन्तो नलं राजन्नाधिजग्मुर्द्विजातयः\n",
    "03067022a": "तच्च वाक्यं तथा सर्वे तत्र तत्र विशां पते\n",
    "03067022c": "श्रावयां चक्रिरे विप्रा दमयन्त्या यथेरितम्\n",
    "03068001": "बृहदश्व उवाच\n",
    "03068001a": "अथ दीर्घस्य कालस्य पर्णादो नाम वै द्विजः\n",
    "03068001c": "प्रत्येत्य नगरं भैमीमिदं वचनमब्रवीत्\n",
    "03068002a": "नैषधं मृगयानेन दमयन्ति दिवानिशम्\n",
    "03068002c": "अयोध्यां नगरीं गत्वा भाङ्गस्वरिरुपस्थितः\n",
    "03068003a": "श्रावितश्च मया वाक्यं त्वदीयं स महाजने\n",
    "03068003c": "ऋतुपर्णो महाभागो यथोक्तं वरवर्णिनि\n",
    "03068004a": "तच्छ्रुत्वा नाब्रवीत्किंचिदृतुपर्णो नराधिपः\n",
    "03068004c": "न च पारिषदः कश्चिद्भाष्यमाणो मयासकृत्\n",
    "03068005a": "अनुज्ञातं तु मां राज्ञा विजने कश्चिदब्रवीत्\n",
    "03068005c": "ऋतुपर्णस्य पुरुषो बाहुको नाम नामतः\n",
    "03068006a": "सूतस्तस्य नरेन्द्रस्य विरूपो ह्रस्वबाहुकः\n",
    "03068006c": "शीघ्रयाने सुकुशलो मृष्टकर्ता च भोजने\n",
    "03068007a": "स विनिःश्वस्य बहुशो रुदित्वा च मुहुर्मुहुः\n",
    "03068007c": "कुशलं चैव मां पृष्ट्वा पश्चादिदमभाषत\n",
    "03068008a": "वैषम्यमपि संप्राप्ता गोपायन्ति कुलस्त्रियः\n",
    "03068008c": "आत्मानमात्मना सत्यो जितस्वर्गा न संशयः\n",
    "03068008e": "रहिता भर्तृभिश्चैव न क्रुध्यन्ति कदाचन\n",
    "03068009a": "विषमस्थेन मूढेन परिभ्रष्टसुखेन च\n",
    "03068009c": "यत्सा तेन परित्यक्ता तत्र न क्रोद्धुमर्हति\n",
    "03068010a": "प्राणयात्रां परिप्रेप्सोः शकुनैर्हृतवाससः\n",
    "03068010c": "आधिभिर्दह्यमानस्य श्यामा न क्रोद्धुमर्हति\n",
    "03068011a": "सत्कृतासत्कृता वापि पतिं दृष्ट्वा तथागतम्\n",
    "03068011c": "भ्रष्टराज्यं श्रिया हीनं श्यामा न क्रोद्धुमर्हति\n",
    "03068012a": "तस्य तद्वचनं श्रुत्वा त्वरितोऽहमिहागतः\n",
    "03068012c": "श्रुत्वा प्रमाणं भवती राज्ञश्चैव निवेदय\n",
    "03068013a": "एतच्छ्रुत्वाश्रुपूर्णाक्षी पर्णादस्य विशां पते\n",
    "03068013c": "दमयन्ती रहोऽभ्येत्य मातरं प्रत्यभाषत\n",
    "03068014a": "अयमर्थो न संवेद्यो भीमे मातः कथंचन\n",
    "03068014c": "त्वत्संनिधौ समादेक्ष्ये सुदेवं द्विजसत्तमम्\n",
    "03068015a": "यथा न नृपतिर्भीमः प्रतिपद्येत मे मतम्\n",
    "03068015c": "तथा त्वया प्रयत्तव्यं मम चेत्प्रियमिच्छसि\n",
    "03068016a": "यथा चाहं समानीता सुदेवेनाशु बान्धवान्\n",
    "03068016c": "तेनैव मङ्गलेनाशु सुदेवो यातु माचिरम्\n",
    "03068016e": "समानेतुं नलं मातरयोध्यां नगरीमितः\n",
    "03068017a": "विश्रान्तं च ततः पश्चात्पर्णादं द्विजसत्तमम्\n",
    "03068017c": "अर्चयामास वैदर्भी धनेनातीव भामिनी\n",
    "03068018a": "नले चेहागते विप्र भूयो दास्यामि ते वसु\n",
    "03068018c": "त्वया हि मे बहु कृतं यथा नान्यः करिष्यति\n",
    "03068018e": "यद्भर्त्राहं समेष्यामि शीघ्रमेव द्विजोत्तम\n",
    "03068019a": "एवमुक्तोऽर्चयित्वा तामाशीर्वादैः सुमङ्गलैः\n",
    "03068019c": "गृहानुपययौ चापि कृतार्थः स महामनाः\n",
    "03068020a": "ततश्चानाय्य तं विप्रं दमयन्ती युधिष्ठिर\n",
    "03068020c": "अब्रवीत्संनिधौ मातुर्दुःखशोकसमन्विता\n",
    "03068021a": "गत्वा सुदेव नगरीमयोध्यावासिनं नृपम्\n",
    "03068021c": "ऋतुपर्णं वचो ब्रूहि पतिमन्यं चिकीर्षती\n",
    "03068021e": "आस्थास्यति पुनर्भैमी दमयन्ती स्वयंवरम्\n",
    "03068022a": "तत्र गच्छन्ति राजानो राजपुत्राश्च सर्वशः\n",
    "03068022c": "यथा च गणितः कालः श्वोभूते स भविष्यति\n",
    "03068023a": "यदि संभावनीयं ते गच्छ शीघ्रमरिंदम\n",
    "03068023c": "सूर्योदये द्वितीयं सा भर्तारं वरयिष्यति\n",
    "03068023e": "न हि स ज्ञायते वीरो नलो जीवन्मृतोऽपि वा\n",
    "03068024a": "एवं तया यथोक्तं वै गत्वा राजानमब्रवीत्\n",
    "03068024c": "ऋतुपर्णं महाराज सुदेवो ब्राह्मणस्तदा\n",
    "03069001": "बृहदश्व उवाच\n",
    "03069001a": "श्रुत्वा वचः सुदेवस्य ऋतुपर्णो नराधिपः\n",
    "03069001c": "सान्त्वयञ्श्लक्ष्णया वाचा बाहुकं प्रत्यभाषत\n",
    "03069002a": "विदर्भान्यातुमिच्छामि दमदन्त्याः स्वयंवरम्\n",
    "03069002c": "एकाह्ना हयतत्त्वज्ञ मन्यसे यदि बाहुक\n",
    "03069003a": "एवमुक्तस्य कौन्तेय तेन राज्ञा नलस्य ह\n",
    "03069003c": "व्यदीर्यत मनो दुःखात्प्रदध्यौ च महामनाः\n",
    "03069004a": "दमयन्ती भवेदेतत्कुर्याद्दुःखेन मोहिता\n",
    "03069004c": "अस्मदर्थे भवेद्वायमुपायश्चिन्तितो महान्\n",
    "03069005a": "नृशंसं बत वैदर्भी कर्तुकामा तपस्विनी\n",
    "03069005c": "मया क्षुद्रेण निकृता पापेनाकृतबुद्धिना\n",
    "03069006a": "स्त्रीस्वभावश्चलो लोके मम दोषश्च दारुणः\n",
    "03069006c": "स्यादेवमपि कुर्यात्सा विवशा गतसौहृदा\n",
    "03069006e": "मम शोकेन संविग्ना नैराश्यात्तनुमध्यमा\n",
    "03069007a": "न चैवं कर्हिचित्कुर्यात्सापत्या च विशेषतः\n",
    "03069007c": "यदत्र तथ्यं पथ्यं च गत्वा वेत्स्यामि निश्चयम्\n",
    "03069007e": "ऋतुपर्णस्य वै काममात्मार्थं च करोम्यहम्\n",
    "03069008a": "इति निश्चित्य मनसा बाहुको दीनमानसः\n",
    "03069008c": "कृताञ्जलिरुवाचेदमृतुपर्णं नराधिपम्\n",
    "03069009a": "प्रतिजानामि ते सत्यं गमिष्यसि नराधिप\n",
    "03069009c": "एकाह्ना पुरुषव्याघ्र विदर्भनगरीं नृप\n",
    "03069010a": "ततः परीक्षामश्वानां चक्रे राजन्स बाहुकः\n",
    "03069010c": "अश्वशालामुपागम्य भाङ्गस्वरिनृपाज्ञया\n",
    "03069011a": "स त्वर्यमाणो बहुश ऋतुपर्णेन बाहुकः\n",
    "03069011c": "अध्यगच्छत्कृशानश्वान्समर्थानध्वनि क्षमान्\n",
    "03069012a": "तेजोबलसमायुक्तान्कुलशीलसमन्वितान्\n",
    "03069012c": "वर्जिताँल्लक्षणैर्हीनैः पृथुप्रोथान्महाहनून्\n",
    "03069012e": "शुद्धान्दशभिरावर्तैः सिन्धुजान्वातरंहसः\n",
    "03069013a": "दृष्ट्वा तानब्रवीद्राजा किंचित्कोपसमन्वितः\n",
    "03069013c": "किमिदं प्रार्थितं कर्तुं प्रलब्धव्या हि ते वयम्\n",
    "03069014a": "कथमल्पबलप्राणा वक्ष्यन्तीमे हया मम\n",
    "03069014c": "महानध्वा च तुरगैर्गन्तव्यः कथमीदृशैः\n",
    "03069015": "बाहुक उवाच\n",
    "03069015a": "एते हया गमिष्यन्ति विदर्भान्नात्र संशयः\n",
    "03069015c": "अथान्यान्मन्यसे राजन्ब्रूहि कान्योजयामि ते\n",
    "03069016": "ऋतुपर्ण उवाच\n",
    "03069016a": "त्वमेव हयतत्त्वज्ञः कुशलश्चासि बाहुक\n",
    "03069016c": "यान्मन्यसे समर्थांस्त्वं क्षिप्रं तानेव योजय\n",
    "03069017": "बृहदश्व उवाच\n",
    "03069017a": "ततः सदश्वांश्चतुरः कुलशीलसमन्वितान्\n",
    "03069017c": "योजयामास कुशलो जवयुक्तान्रथे नरः\n",
    "03069018a": "ततो युक्तं रथं राजा समारोहत्त्वरान्वितः\n",
    "03069018c": "अथ पर्यपतन्भूमौ जानुभिस्ते हयोत्तमाः\n",
    "03069019a": "ततो नरवरः श्रीमान्नलो राजा विशां पते\n",
    "03069019c": "सान्त्वयामास तानश्वांस्तेजोबलसमन्वितान्\n",
    "03069020a": "रश्मिभिश्च समुद्यम्य नलो यातुमियेष सः\n",
    "03069020c": "सूतमारोप्य वार्ष्णेयं जवमास्थाय वै परम्\n",
    "03069021a": "ते चोद्यमाना विधिना बाहुकेन हयोत्तमाः\n",
    "03069021c": "समुत्पेतुरिवाकाशं रथिनं मोहयन्निव\n",
    "03069022a": "तथा तु दृष्ट्वा तानश्वान्वहतो वातरंहसः\n",
    "03069022c": "अयोध्याधिपतिर्धीमान्विस्मयं परमं ययौ\n",
    "03069023a": "रथघोषं तु तं श्रुत्वा हयसंग्रहणं च तत्\n",
    "03069023c": "वार्ष्णेयश्चिन्तयामास बाहुकस्य हयज्ञताम्\n",
    "03069024a": "किं नु स्यान्मातलिरयं देवराजस्य सारथिः\n",
    "03069024c": "तथा हि लक्षणं वीरे बाहुके दृश्यते महत्\n",
    "03069025a": "शालिहोत्रोऽथ किं नु स्याद्धयानां कुलतत्त्ववित्\n",
    "03069025c": "मानुषं समनुप्राप्तो वपुः परमशोभनम्\n",
    "03069026a": "उताहोस्विद्भवेद्राजा नलः परपुरंजयः\n",
    "03069026c": "सोऽयं नृपतिरायात इत्येवं समचिन्तयत्\n",
    "03069027a": "अथ वा यां नलो वेद विद्यां तामेव बाहुकः\n",
    "03069027c": "तुल्यं हि लक्षये ज्ञानं बाहुकस्य नलस्य च\n",
    "03069028a": "अपि चेदं वयस्तुल्यमस्य मन्ये नलस्य च\n",
    "03069028c": "नायं नलो महावीर्यस्तद्विद्यस्तु भविष्यति\n",
    "03069029a": "प्रच्छन्ना हि महात्मानश्चरन्ति पृथिवीमिमाम्\n",
    "03069029c": "दैवेन विधिना युक्ताः शास्त्रोक्तैश्च विरूपणैः\n",
    "03069030a": "भवेत्तु मतिभेदो मे गात्रवैरूप्यतां प्रति\n",
    "03069030c": "प्रमाणात्परिहीनस्तु भवेदिति हि मे मतिः\n",
    "03069031a": "वयःप्रमाणं तत्तुल्यं रूपेण तु विपर्ययः\n",
    "03069031c": "नलं सर्वगुणैर्युक्तं मन्ये बाहुकमन्ततः\n",
    "03069032a": "एवं विचार्य बहुशो वार्ष्णेयः पर्यचिन्तयत्\n",
    "03069032c": "हृदयेन महाराज पुण्यश्लोकस्य सारथिः\n",
    "03069033a": "ऋतुपर्णस्तु राजेन्द्र बाहुकस्य हयज्ञताम्\n",
    "03069033c": "चिन्तयन्मुमुदे राजा सहवार्ष्णेयसारथिः\n",
    "03069034a": "बलं वीर्यं तथोत्साहं हयसंग्रहणं च तत्\n",
    "03069034c": "परं यत्नं च संप्रेक्ष्य परां मुदमवाप ह\n",
    "03070001": "बृहदश्व उवाच\n",
    "03070001a": "स नदीः पर्वतांश्चैव वनानि च सरांसि च\n",
    "03070001c": "अचिरेणातिचक्राम खेचरः खे चरन्निव\n",
    "03070002a": "तथा प्रयाते तु रथे तदा भाङ्गस्वरिर्नृपः\n",
    "03070002c": "उत्तरीयमथापश्यद्भ्रष्टं परपुरंजयः\n",
    "03070003a": "ततः स त्वरमाणस्तु पटे निपतिते तदा\n",
    "03070003c": "ग्रहीष्यामीति तं राजा नलमाह महामनाः\n",
    "03070004a": "निगृह्णीष्व महाबुद्धे हयानेतान्महाजवान्\n",
    "03070004c": "वार्ष्णेयो यावदेतं मे पटमानयतामिति\n",
    "03070005a": "नलस्तं प्रत्युवाचाथ दूरे भ्रष्टः पटस्तव\n",
    "03070005c": "योजनं समतिक्रान्तो न स शक्यस्त्वया पुनः\n",
    "03070006a": "एवमुक्ते नलेनाथ तदा भाङ्गस्वरिर्नृपः\n",
    "03070006c": "आससाद वने राजन्फलवन्तं बिभीतकम्\n",
    "03070007a": "तं दृष्ट्वा बाहुकं राजा त्वरमाणोऽभ्यभाषत\n",
    "03070007c": "ममापि सूत पश्य त्वं संख्याने परमं बलम्\n",
    "03070008a": "सर्वः सर्वं न जानाति सर्वज्ञो नास्ति कश्चन\n",
    "03070008c": "नैकत्र परिनिष्ठास्ति ज्ञानस्य पुरुषे क्वचित्\n",
    "03070009a": "वृक्षेऽस्मिन्यानि पर्णानि फलान्यपि च बाहुक\n",
    "03070009c": "पतितानि च यान्यत्र तत्रैकमधिकं शतम्\n",
    "03070009e": "एकपत्राधिकं पत्रं फलमेकं च बाहुक\n",
    "03070010a": "पञ्च कोट्योऽथ पत्राणां द्वयोरपि च शाखयोः\n",
    "03070010c": "प्रचिनुह्यस्य शाखे द्वे याश्चाप्यन्याः प्रशाखिकाः\n",
    "03070010e": "आभ्यां फलसहस्रे द्वे पञ्चोनं शतमेव च\n",
    "03070011a": "ततो रथादवप्लुत्य राजानं बाहुकोऽब्रवीत्\n",
    "03070011c": "परोक्षमिव मे राजन्कत्थसे शत्रुकर्शन\n",
    "03070012a": "अथ ते गणिते राजन्विद्यते न परोक्षता\n",
    "03070012c": "प्रत्यक्षं ते महाराज गणयिष्ये बिभीतकम्\n",
    "03070013a": "अहं हि नाभिजानामि भवेदेवं न वेति च\n",
    "03070013c": "संख्यास्यामि फलान्यस्य पश्यतस्ते जनाधिप\n",
    "03070013e": "मुहूर्तमिव वार्ष्णेयो रश्मीन्यच्छतु वाजिनाम्\n",
    "03070014a": "तमब्रवीन्नृपः सूतं नायं कालो विलम्बितुम्\n",
    "03070014c": "बाहुकस्त्वब्रवीदेनं परं यत्नं समास्थितः\n",
    "03070015a": "प्रतीक्षस्व मुहूर्तं त्वमथ वा त्वरते भवान्\n",
    "03070015c": "एष याति शिवः पन्था याहि वार्ष्णेयसारथिः\n",
    "03070016a": "अब्रवीदृतुपर्णस्तं सान्त्वयन्कुरुनन्दन\n",
    "03070016c": "त्वमेव यन्ता नान्योऽस्ति पृथिव्यामपि बाहुक\n",
    "03070017a": "त्वत्कृते यातुमिच्छामि विदर्भान्हयकोविद\n",
    "03070017c": "शरणं त्वां प्रपन्नोऽस्मि न विघ्नं कर्तुमर्हसि\n",
    "03070018a": "कामं च ते करिष्यामि यन्मां वक्ष्यसि बाहुक\n",
    "03070018c": "विदर्भान्यदि यात्वाद्य सूर्यं दर्शयितासि मे\n",
    "03070019a": "अथाब्रवीद्बाहुकस्तं संख्यायेमं बिभीतकम्\n",
    "03070019c": "ततो विदर्भान्यास्यामि कुरुष्वेदं वचो मम\n",
    "03070020a": "अकाम इव तं राजा गणयस्वेत्युवाच ह\n",
    "03070020c": "सोऽवतीर्य रथात्तूर्णं शातयामास तं द्रुमम्\n",
    "03070021a": "ततः स विस्मयाविष्टो राजानमिदमब्रवीत्\n",
    "03070021c": "गणयित्वा यथोक्तानि तावन्त्येव फलानि च\n",
    "03070022a": "अत्यद्भुतमिदं राजन्दृष्टवानस्मि ते बलम्\n",
    "03070022c": "श्रोतुमिच्छामि तां विद्यां यथैतज्ज्ञायते नृप\n",
    "03070023a": "तमुवाच ततो राजा त्वरितो गमने तदा\n",
    "03070023c": "विद्ध्यक्षहृदयज्ञं मां संख्याने च विशारदम्\n",
    "03070024a": "बाहुकस्तमुवाचाथ देहि विद्यामिमां मम\n",
    "03070024c": "मत्तोऽपि चाश्वहृदयं गृहाण पुरुषर्षभ\n",
    "03070025a": "ऋतुपर्णस्ततो राजा बाहुकं कार्यगौरवात्\n",
    "03070025c": "हयज्ञानस्य लोभाच्च तथेत्येवाब्रवीद्वचः\n",
    "03070026a": "यथेष्टं त्वं गृहाणेदमक्षाणां हृदयं परम्\n",
    "03070026c": "निक्षेपो मेऽश्वहृदयं त्वयि तिष्ठतु बाहुक\n",
    "03070026e": "एवमुक्त्वा ददौ विद्यामृतुपर्णो नलाय वै\n",
    "03070027a": "तस्याक्षहृदयज्ञस्य शरीरान्निःसृतः कलिः\n",
    "03070027c": "कर्कोटकविषं तीक्ष्णं मुखात्सततमुद्वमन्\n",
    "03070028a": "कलेस्तस्य तदार्तस्य शापाग्निः स विनिःसृतः\n",
    "03070028c": "स तेन कर्शितो राजा दीर्घकालमनात्मवान्\n",
    "03070029a": "ततो विषविमुक्तात्मा स्वरूपमकरोत्कलिः\n",
    "03070029c": "तं शप्तुमैच्छत्कुपितो निषधाधिपतिर्नलः\n",
    "03070030a": "तमुवाच कलिर्भीतो वेपमानः कृताञ्जलिः\n",
    "03070030c": "कोपं संयच्छ नृपते कीर्तिं दास्यामि ते पराम्\n",
    "03070031a": "इन्द्रसेनस्य जननी कुपिता माशपत्पुरा\n",
    "03070031c": "यदा त्वया परित्यक्ता ततोऽहं भृशपीडितः\n",
    "03070032a": "अवसं त्वयि राजेन्द्र सुदुःखमपराजित\n",
    "03070032c": "विषेण नागराजस्य दह्यमानो दिवानिशम्\n",
    "03070033a": "ये च त्वां मनुजा लोके कीर्तयिष्यन्त्यतन्द्रिताः\n",
    "03070033c": "मत्प्रसूतं भयं तेषां न कदाचिद्भविष्यति\n",
    "03070034a": "एवमुक्तो नलो राजा न्ययच्छत्कोपमात्मनः\n",
    "03070034c": "ततो भीतः कलिः क्षिप्रं प्रविवेश बिभीतकम्\n",
    "03070034e": "कलिस्त्वन्येन नादृश्यत्कथयन्नैषधेन वै\n",
    "03070035a": "ततो गतज्वरो राजा नैषधः परवीरहा\n",
    "03070035c": "संप्रनष्टे कलौ राजन्संख्यायाथ फलान्युत\n",
    "03070036a": "मुदा परमया युक्तस्तेजसा च परेण ह\n",
    "03070036c": "रथमारुह्य तेजस्वी प्रययौ जवनैर्हयैः\n",
    "03070036e": "बिभीतकश्चाप्रशस्तः संवृत्तः कलिसंश्रयात्\n",
    "03070037a": "हयोत्तमानुत्पततो द्विजानिव पुनः पुनः\n",
    "03070037c": "नलः संचोदयामास प्रहृष्टेनान्तरात्मना\n",
    "03070038a": "विदर्भाभिमुखो राजा प्रययौ स महामनाः\n",
    "03070038c": "नले तु समतिक्रान्ते कलिरप्यगमद्गृहान्\n",
    "03070039a": "ततो गतज्वरो राजा नलोऽभूत्पृथिवीपते\n",
    "03070039c": "विमुक्तः कलिना राजन्रूपमात्रवियोजितः\n",
    "03071001": "बृहदश्व उवाच\n",
    "03071001a": "ततो विदर्भान्संप्राप्तं सायाह्ने सत्यविक्रमम्\n",
    "03071001c": "ऋतुपर्णं जना राज्ञे भीमाय प्रत्यवेदयन्\n",
    "03071002a": "स भीमवचनाद्राजा कुण्डिनं प्राविशत्पुरम्\n",
    "03071002c": "नादयन्रथघोषेण सर्वाः सोपदिशो दश\n",
    "03071003a": "ततस्तं रथनिर्घोषं नलाश्वास्तत्र शुश्रुवुः\n",
    "03071003c": "श्रुत्वा च समहृष्यन्त पुरेव नलसंनिधौ\n",
    "03071004a": "दमयन्ती च शुश्राव रथघोषं नलस्य तम्\n",
    "03071004c": "यथा मेघस्य नदतो गम्भीरं जलदागमे\n",
    "03071005a": "नलेन संगृहीतेषु पुरेव नलवाजिषु\n",
    "03071005c": "सदृशं रथनिर्घोषं मेने भैमी तथा हयाः\n",
    "03071006a": "प्रासादस्थाश्च शिखिनः शालास्थाश्चैव वारणाः\n",
    "03071006c": "हयाश्च शुश्रुवुस्तत्र रथघोषं महीपतेः\n",
    "03071007a": "ते श्रुत्वा रथनिर्घोषं वारणाः शिखिनस्तथा\n",
    "03071007c": "प्रणेदुरुन्मुखा राजन्मेघोदयमिवेक्ष्य ह\n",
    "03071008": "दमयन्त्युवाच\n",
    "03071008a": "यथासौ रथनिर्घोषः पूरयन्निव मेदिनीम्\n",
    "03071008c": "मम ह्लादयते चेतो नल एष महीपतिः\n",
    "03071009a": "अद्य चन्द्राभवक्त्रं तं न पश्यामि नलं यदि\n",
    "03071009c": "असंख्येयगुणं वीरं विनशिष्याम्यसंशयम्\n",
    "03071010a": "यदि वै तस्य वीरस्य बाह्वोर्नाद्याहमन्तरम्\n",
    "03071010c": "प्रविशामि सुखस्पर्शं विनशिष्याम्यसंशयम्\n",
    "03071011a": "यदि मां मेघनिर्घोषो नोपगच्छति नैषधः\n",
    "03071011c": "अद्य चामीकरप्रख्यो विनशिष्याम्यसंशयम्\n",
    "03071012a": "यदि मां सिंहविक्रान्तो मत्तवारणवारणः\n",
    "03071012c": "नाभिगच्छति राजेन्द्रो विनशिष्याम्यसंशयम्\n",
    "03071013a": "न स्मराम्यनृतं किंचिन्न स्मराम्यनुपाकृतम्\n",
    "03071013c": "न च पर्युषितं वाक्यं स्वैरेष्वपि महात्मनः\n",
    "03071014a": "प्रभुः क्षमावान्वीरश्च मृदुर्दान्तो जितेन्द्रियः\n",
    "03071014c": "रहोऽनीचानुवर्ती च क्लीबवन्मम नैषधः\n",
    "03071015a": "गुणांस्तस्य स्मरन्त्या मे तत्पराया दिवानिशम्\n",
    "03071015c": "हृदयं दीर्यत इदं शोकात्प्रियविनाकृतम्\n",
    "03071016": "बृहदश्व उवाच\n",
    "03071016a": "एवं विलपमाना सा नष्टसंज्ञेव भारत\n",
    "03071016c": "आरुरोह महद्वेश्म पुण्यश्लोकदिदृक्षया\n",
    "03071017a": "ततो मध्यमकक्षायां ददर्श रथमास्थितम्\n",
    "03071017c": "ऋतुपर्णं महीपालं सहवार्ष्णेयबाहुकम्\n",
    "03071018a": "ततोऽवतीर्य वार्ष्णेयो बाहुकश्च रथोत्तमात्\n",
    "03071018c": "हयांस्तानवमुच्याथ स्थापयामासतू रथम्\n",
    "03071019a": "सोऽवतीर्य रथोपस्थादृतुपर्णो नराधिपः\n",
    "03071019c": "उपतस्थे महाराज भीमं भीमपराक्रमम्\n",
    "03071020a": "तं भीमः प्रतिजग्राह पूजया परया ततः\n",
    "03071020c": "अकस्मात्सहसा प्राप्तं स्त्रीमन्त्रं न स्म विन्दति\n",
    "03071021a": "किं कार्यं स्वागतं तेऽस्तु राज्ञा पृष्टश्च भारत\n",
    "03071021c": "नाभिजज्ञे स नृपतिर्दुहित्रर्थे समागतम्\n",
    "03071022a": "ऋतुपर्णोऽपि राजा स धीमान्सत्यपराक्रमः\n",
    "03071022c": "राजानं राजपुत्रं वा न स्म पश्यति कंचन\n",
    "03071022e": "नैव स्वयंवरकथां न च विप्रसमागमम्\n",
    "03071023a": "ततो विगणयन्राजा मनसा कोसलाधिपः\n",
    "03071023c": "आगतोऽस्मीत्युवाचैनं भवन्तमभिवादकः\n",
    "03071024a": "राजापि च स्मयन्भीमो मनसाभिविचिन्तयत्\n",
    "03071024c": "अधिकं योजनशतं तस्यागमनकारणम्\n",
    "03071025a": "ग्रामान्बहूनतिक्रम्य नाध्यगच्छद्यथातथम्\n",
    "03071025c": "अल्पकार्यं विनिर्दिष्टं तस्यागमनकारणम्\n",
    "03071026a": "नैतदेवं स नृपतिस्तं सत्कृत्य व्यसर्जयत्\n",
    "03071026c": "विश्राम्यतामिति वदन्क्लान्तोऽसीति पुनः पुनः\n",
    "03071027a": "स सत्कृतः प्रहृष्टात्मा प्रीतः प्रीतेन पार्थिवः\n",
    "03071027c": "राजप्रेष्यैरनुगतो दिष्टं वेश्म समाविशत्\n",
    "03071028a": "ऋतुपर्णे गते राजन्वार्ष्णेयसहिते नृपे\n",
    "03071028c": "बाहुको रथमास्थाय रथशालामुपागमत्\n",
    "03071029a": "स मोचयित्वा तानश्वान्परिचार्य च शास्त्रतः\n",
    "03071029c": "स्वयं चैतान्समाश्वास्य रथोपस्थ उपाविशत्\n",
    "03071030a": "दमयन्ती तु शोकार्ता दृष्ट्वा भाङ्गस्वरिं नृपम्\n",
    "03071030c": "सूतपुत्रं च वार्ष्णेयं बाहुकं च तथाविधम्\n",
    "03071031a": "चिन्तयामास वैदर्भी कस्यैष रथनिस्वनः\n",
    "03071031c": "नलस्येव महानासीन्न च पश्यामि नैषधम्\n",
    "03071032a": "वार्ष्णेयेन भवेन्नूनं विद्या सैवोपशिक्षिता\n",
    "03071032c": "तेनास्य रथनिर्घोषो नलस्येव महानभूत्\n",
    "03071033a": "आहोस्विदृतुपर्णोऽपि यथा राजा नलस्तथा\n",
    "03071033c": "ततोऽयं रथनिर्घोषो नैषधस्येव लक्ष्यते\n",
    "03071034a": "एवं वितर्कयित्वा तु दमयन्ती विशां पते\n",
    "03071034c": "दूतीं प्रस्थापयामास नैषधान्वेषणे नृप\n",
    "03072001": "दमयन्त्युवाच\n",
    "03072001a": "गच्छ केशिनि जानीहि क एष रथवाहकः\n",
    "03072001c": "उपविष्टो रथोपस्थे विकृतो ह्रस्वबाहुकः\n",
    "03072002a": "अभ्येत्य कुशलं भद्रे मृदुपूर्वं समाहिता\n",
    "03072002c": "पृच्छेथाः पुरुषं ह्येनं यथातत्त्वमनिन्दिते\n",
    "03072003a": "अत्र मे महती शङ्का भवेदेष नलो नृपः\n",
    "03072003c": "तथा च मे मनस्तुष्टिर्हृदयस्य च निर्वृतिः\n",
    "03072004a": "ब्रूयाश्चैनं कथान्ते त्वं पर्णादवचनं यथा\n",
    "03072004c": "प्रतिवाक्यं च सुश्रोणि बुध्येथास्त्वमनिन्दिते\n",
    "03072005": "बृहदश्व उवाच\n",
    "03072005a": "एवं समाहिता गत्वा दूती बाहुकमब्रवीत्\n",
    "03072005c": "दमयन्त्यपि कल्याणी प्रासादस्थान्ववैक्षत\n",
    "03072006": "केशिन्युवाच\n",
    "03072006a": "स्वागतं ते मनुष्येन्द्र कुशलं ते ब्रवीम्यहम्\n",
    "03072006c": "दमयन्त्या वचः साधु निबोध पुरुषर्षभ\n",
    "03072007a": "कदा वै प्रस्थिता यूयं किमर्थमिह चागताः\n",
    "03072007c": "तत्त्वं ब्रूहि यथान्यायं वैदर्भी श्रोतुमिच्छति\n",
    "03072008": "बाहुक उवाच\n",
    "03072008a": "श्रुतः स्वयंवरो राज्ञा कौसल्येन यशस्विना\n",
    "03072008c": "द्वितीयो दमयन्त्या वै श्वोभूत इति भामिनि\n",
    "03072009a": "श्रुत्वा तं प्रस्थितो राजा शतयोजनयायिभिः\n",
    "03072009c": "हयैर्वातजवैर्मुख्यैरहमस्य च सारथिः\n",
    "03072010": "केशिन्युवाच\n",
    "03072010a": "अथ योऽसौ तृतीयो वः स कुतः कस्य वा पुनः\n",
    "03072010c": "त्वं च कस्य कथं चेदं त्वयि कर्म समाहितम्\n",
    "03072011": "बाहुक उवाच\n",
    "03072011a": "पुण्यश्लोकस्य वै सूतो वार्ष्णेय इति विश्रुतः\n",
    "03072011c": "स नले विद्रुते भद्रे भाङ्गस्वरिमुपस्थितः\n",
    "03072012a": "अहमप्यश्वकुशलः सूदत्वे च सुनिष्ठितः\n",
    "03072012c": "ऋतुपर्णेन सारथ्ये भोजने च वृतः स्वयम्\n",
    "03072013": "केशिन्युवाच\n",
    "03072013a": "अथ जानाति वार्ष्णेयः क्व नु राजा नलो गतः\n",
    "03072013c": "कथंचित्त्वयि वैतेन कथितं स्यात्तु बाहुक\n",
    "03072014": "बाहुक उवाच\n",
    "03072014a": "इहैव पुत्रौ निक्षिप्य नलस्याशुभकर्मणः\n",
    "03072014c": "गतस्ततो यथाकामं नैष जानाति नैषधम्\n",
    "03072015a": "न चान्यः पुरुषः कश्चिन्नलं वेत्ति यशस्विनि\n",
    "03072015c": "गूढश्चरति लोकेऽस्मिन्नष्टरूपो महीपतिः\n",
    "03072016a": "आत्मैव हि नलं वेत्ति या चास्य तदनन्तरा\n",
    "03072016c": "न हि वै तानि लिङ्गानि नलं शंसन्ति कर्हिचित्\n",
    "03072017": "केशिन्युवाच\n",
    "03072017a": "योऽसावयोध्यां प्रथमं गतवान्ब्राह्मणस्तदा\n",
    "03072017c": "इमानि नारीवाक्यानि कथयानः पुनः पुनः\n",
    "03072018a": "क्व नु त्वं कितव छित्त्वा वस्त्रार्धं प्रस्थितो मम\n",
    "03072018c": "उत्सृज्य विपिने सुप्तामनुरक्तां प्रियां प्रिय\n",
    "03072019a": "सा वै यथा समादिष्टा तत्रास्ते त्वत्प्रतीक्षिणी\n",
    "03072019c": "दह्यमाना दिवारात्रं वस्त्रार्धेनाभिसंवृता\n",
    "03072020a": "तस्या रुदन्त्याः सततं तेन दुःखेन पार्थिव\n",
    "03072020c": "प्रसादं कुरु वै वीर प्रतिवाक्यं प्रयच्छ च\n",
    "03072021a": "तस्यास्तत्प्रियमाख्यानं प्रब्रवीहि महामते\n",
    "03072021c": "तदेव वाक्यं वैदर्भी श्रोतुमिच्छत्यनिन्दिता\n",
    "03072022a": "एतच्छ्रुत्वा प्रतिवचस्तस्य दत्तं त्वया किल\n",
    "03072022c": "यत्पुरा तत्पुनस्त्वत्तो वैदर्भी श्रोतुमिच्छति\n",
    "03072023": "बृहदश्व उवाच\n",
    "03072023a": "एवमुक्तस्य केशिन्या नलस्य कुरुनन्दन\n",
    "03072023c": "हृदयं व्यथितं चासीदश्रुपूर्णे च लोचने\n",
    "03072024a": "स निगृह्यात्मनो दुःखं दह्यमानो महीपतिः\n",
    "03072024c": "बाष्पसंदिग्धया वाचा पुनरेवेदमब्रवीत्\n",
    "03072025a": "वैषम्यमपि संप्राप्ता गोपायन्ति कुलस्त्रियः\n",
    "03072025c": "आत्मानमात्मना सत्यो जितस्वर्गा न संशयः\n",
    "03072026a": "रहिता भर्तृभिश्चैव न क्रुध्यन्ति कदाचन\n",
    "03072026c": "प्राणांश्चारित्रकवचा धारयन्तीह सत्स्त्रियः\n",
    "03072027a": "प्राणयात्रां परिप्रेप्सोः शकुनैर्हृतवाससः\n",
    "03072027c": "आधिभिर्दह्यमानस्य श्यामा न क्रोद्धुमर्हति\n",
    "03072028a": "सत्कृतासत्कृता वापि पतिं दृष्ट्वा तथागतम्\n",
    "03072028c": "भ्रष्टराज्यं श्रिया हीनं क्षुधितं व्यसनाप्लुतम्\n",
    "03072029a": "एवं ब्रुवाणस्तद्वाक्यं नलः परमदुःखितः\n",
    "03072029c": "न बाष्पमशकत्सोढुं प्ररुरोद च भारत\n",
    "03072030a": "ततः सा केशिनी गत्वा दमयन्त्यै न्यवेदयत्\n",
    "03072030c": "तत्सर्वं कथितं चैव विकारं चैव तस्य तम्\n",
    "03073001": "बृहदश्व उवाच\n",
    "03073001a": "दमयन्ती तु तच्छ्रुत्वा भृशं शोकपरायणा\n",
    "03073001c": "शङ्कमाना नलं तं वै केशिनीमिदमब्रवीत्\n",
    "03073002a": "गच्छ केशिनि भूयस्त्वं परीक्षां कुरु बाहुके\n",
    "03073002c": "अब्रुवाणा समीपस्था चरितान्यस्य लक्षय\n",
    "03073003a": "यदा च किंचित्कुर्यात्स कारणं तत्र भामिनि\n",
    "03073003c": "तत्र संचेष्टमानस्य संलक्ष्यं ते विचेष्टितम्\n",
    "03073004a": "न चास्य प्रतिबन्धेन देयोऽग्निरपि भामिनि\n",
    "03073004c": "याचते न जलं देयं सम्यगत्वरमाणया\n",
    "03073005a": "एतत्सर्वं समीक्ष्य त्वं चरितं मे निवेदय\n",
    "03073005c": "यच्चान्यदपि पश्येथास्तच्चाख्येयं त्वया मम\n",
    "03073006a": "दमयन्त्यैवमुक्ता सा जगामाथाशु केशिनी\n",
    "03073006c": "निशाम्य च हयज्ञस्य लिङ्गानि पुनरागमत्\n",
    "03073007a": "सा तत्सर्वं यथावृत्तं दमयन्त्यै न्यवेदयत्\n",
    "03073007c": "निमित्तं यत्तदा दृष्टं बाहुके दिव्यमानुषम्\n",
    "03073008": "केशिन्युवाच\n",
    "03073008a": "दृढं शुच्युपचारोऽसौ न मया मानुषः क्वचित्\n",
    "03073008c": "दृष्टपूर्वः श्रुतो वापि दमयन्ति तथाविधः\n",
    "03073009a": "ह्रस्वमासाद्य संचारं नासौ विनमते क्वचित्\n",
    "03073009c": "तं तु दृष्ट्वा यथासङ्गमुत्सर्पति यथासुखम्\n",
    "03073009e": "संकटेऽप्यस्य सुमहद्विवरं जायतेऽधिकम्\n",
    "03073010a": "ऋतुपर्णस्य चार्थाय भोजनीयमनेकशः\n",
    "03073010c": "प्रेषितं तत्र राज्ञा च मांसं सुबहु पाशवम्\n",
    "03073011a": "तस्य प्रक्षालनार्थाय कुम्भस्तत्रोपकल्पितः\n",
    "03073011c": "स तेनावेक्षितः कुम्भः पूर्ण एवाभवत्तदा\n",
    "03073012a": "ततः प्रक्षालनं कृत्वा समधिश्रित्य बाहुकः\n",
    "03073012c": "तृणमुष्टिं समादाय आविध्यैनं समादधत्\n",
    "03073013a": "अथ प्रज्वलितस्तत्र सहसा हव्यवाहनः\n",
    "03073013c": "तदद्भुततमं दृष्ट्वा विस्मिताहमिहागता\n",
    "03073014a": "अन्यच्च तस्मिन्सुमहदाश्चर्यं लक्षितं मया\n",
    "03073014c": "यदग्निमपि संस्पृश्य नैव दह्यत्यसौ शुभे\n",
    "03073015a": "छन्देन चोदकं तस्य वहत्यावर्जितं द्रुतम्\n",
    "03073015c": "अतीव चान्यत्सुमहदाश्चर्यं दृष्टवत्यहम्\n",
    "03073016a": "यत्स पुष्पाण्युपादाय हस्ताभ्यां ममृदे शनैः\n",
    "03073016c": "मृद्यमानानि पाणिभ्यां तेन पुष्पाणि तान्यथ\n",
    "03073017a": "भूय एव सुगन्धीनि हृषितानि भवन्ति च\n",
    "03073017c": "एतान्यद्भुतकल्पानि दृष्ट्वाहं द्रुतमागता\n",
    "03073018": "बृहदश्व उवाच\n",
    "03073018a": "दमयन्ती तु तच्छ्रुत्वा पुण्यश्लोकस्य चेष्टितम्\n",
    "03073018c": "अमन्यत नलं प्राप्तं कर्मचेष्टाभिसूचितम्\n",
    "03073019a": "सा शङ्कमाना भर्तारं नलं बाहुकरूपिणम्\n",
    "03073019c": "केशिनीं श्लक्ष्णया वाचा रुदती पुनरब्रवीत्\n",
    "03073020a": "पुनर्गच्छ प्रमत्तस्य बाहुकस्योपसंस्कृतम्\n",
    "03073020c": "महानसाच्छृतं मांसं समादायैहि भामिनि\n",
    "03073021a": "सा गत्वा बाहुके व्यग्रे तन्मांसमपकृष्य च\n",
    "03073021c": "अत्युष्णमेव त्वरिता तत्क्षणं प्रियकारिणी\n",
    "03073021e": "दमयन्त्यै ततः प्रादात्केशिनी कुरुनन्दन\n",
    "03073022a": "सोचिता नलसिद्धस्य मांसस्य बहुशः पुरा\n",
    "03073022c": "प्राश्य मत्वा नलं सूदं प्राक्रोशद्भृशदुःखिता\n",
    "03073023a": "वैक्लव्यं च परं गत्वा प्रक्षाल्य च मुखं ततः\n",
    "03073023c": "मिथुनं प्रेषयामास केशिन्या सह भारत\n",
    "03073024a": "इन्द्रसेनां सह भ्रात्रा समभिज्ञाय बाहुकः\n",
    "03073024c": "अभिद्रुत्य ततो राजा परिष्वज्याङ्कमानयत्\n",
    "03073025a": "बाहुकस्तु समासाद्य सुतौ सुरसुतोपमौ\n",
    "03073025c": "भृशं दुःखपरीतात्मा सस्वरं प्ररुरोद ह\n",
    "03073026a": "नैषधो दर्शयित्वा तु विकारमसकृत्तदा\n",
    "03073026c": "उत्सृज्य सहसा पुत्रौ केशिनीमिदमब्रवीत्\n",
    "03073027a": "इदं सुसदृशं भद्रे मिथुनं मम पुत्रयोः\n",
    "03073027c": "ततो दृष्ट्वैव सहसा बाष्पमुत्सृष्टवानहम्\n",
    "03073028a": "बहुशः संपतन्तीं त्वां जनः शङ्केत दोषतः\n",
    "03073028c": "वयं च देशातिथयो गच्छ भद्रे नमोऽस्तु ते\n",
    "03074001": "बृहदश्व उवाच\n",
    "03074001a": "सर्वं विकारं दृष्ट्वा तु पुण्यश्लोकस्य धीमतः\n",
    "03074001c": "आगत्य केशिनी क्षिप्रं दमयन्त्यै न्यवेदयत्\n",
    "03074002a": "दमयन्ती ततो भूयः प्रेषयामास केशिनीम्\n",
    "03074002c": "मातुः सकाशं दुःखार्ता नलशङ्कासमुत्सुका\n",
    "03074003a": "परीक्षितो मे बहुशो बाहुको नलशङ्कया\n",
    "03074003c": "रूपे मे संशयस्त्वेकः स्वयमिच्छामि वेदितुम्\n",
    "03074004a": "स वा प्रवेश्यतां मातर्मां वानुज्ञातुमर्हसि\n",
    "03074004c": "विदितं वाथ वाज्ञातं पितुर्मे संविधीयताम्\n",
    "03074005a": "एवमुक्ता तु वैदर्भ्या सा देवी भीममब्रवीत्\n",
    "03074005c": "दुहितुस्तमभिप्रायमन्वजानाच्च पार्थिवः\n",
    "03074006a": "सा वै पित्राभ्यनुज्ञाता मात्रा च भरतर्षभ\n",
    "03074006c": "नलं प्रवेशयामास यत्र तस्याः प्रतिश्रयः\n",
    "03074007a": "तं तु दृष्ट्वा तथायुक्तं दमयन्ती नलं तदा\n",
    "03074007c": "तीव्रशोकसमाविष्टा बभूव वरवर्णिनी\n",
    "03074008a": "ततः काषायवसना जटिला मलपङ्किनी\n",
    "03074008c": "दमयन्ती महाराज बाहुकं वाक्यमब्रवीत्\n",
    "03074009a": "दृष्टपूर्वस्त्वया कश्चिद्धर्मज्ञो नाम बाहुक\n",
    "03074009c": "सुप्तामुत्सृज्य विपिने गतो यः पुरुषः स्त्रियम्\n",
    "03074010a": "अनागसं प्रियां भार्यां विजने श्रममोहिताम्\n",
    "03074010c": "अपहाय तु को गच्छेत्पुण्यश्लोकमृते नलम्\n",
    "03074011a": "किं नु तस्य मया कार्यमपराद्धं महीपतेः\n",
    "03074011c": "यो मामुत्सृज्य विपिने गतवान्निद्रया हृताम्\n",
    "03074012a": "साक्षाद्देवानपाहाय वृतो यः स मया पुरा\n",
    "03074012c": "अनुव्रतां साभिकामां पुत्रिणीं त्यक्तवान्कथम्\n",
    "03074013a": "अग्नौ पाणिगृहीतां च हंसानां वचने स्थिताम्\n",
    "03074013c": "भरिष्यामीति सत्यं च प्रतिश्रुत्य क्व तद्गतम्\n",
    "03074014a": "दमयन्त्या ब्रुवन्त्यास्तु सर्वमेतदरिंदम\n",
    "03074014c": "शोकजं वारि नेत्राभ्यामसुखं प्रास्रवद्बहु\n",
    "03074015a": "अतीव कृष्णताराभ्यां रक्तान्ताभ्यां जलं तु तत्\n",
    "03074015c": "परिस्रवन्नलो दृष्ट्वा शोकार्त इदमब्रवीत्\n",
    "03074016a": "मम राज्यं प्रनष्टं यन्नाहं तत्कृतवान्स्वयम्\n",
    "03074016c": "कलिना तत्कृतं भीरु यच्च त्वामहमत्यजम्\n",
    "03074017a": "त्वया तु धर्मभृच्छ्रेष्ठे शापेनाभिहतः पुरा\n",
    "03074017c": "वनस्थया दुःखितया शोचन्त्या मां विवाससम्\n",
    "03074018a": "स मच्छरीरे त्वच्छापाद्दह्यमानोऽवसत्कलिः\n",
    "03074018c": "त्वच्छापदग्धः सततं सोऽग्नाविव समाहितः\n",
    "03074019a": "मम च व्यवसायेन तपसा चैव निर्जितः\n",
    "03074019c": "दुःखस्यान्तेन चानेन भवितव्यं हि नौ शुभे\n",
    "03074020a": "विमुच्य मां गतः पापः स ततोऽहमिहागतः\n",
    "03074020c": "त्वदर्थं विपुलश्रोणि न हि मेऽन्यत्प्रयोजनम्\n",
    "03074021a": "कथं नु नारी भर्तारमनुरक्तमनुव्रतम्\n",
    "03074021c": "उत्सृज्य वरयेदन्यं यथा त्वं भीरु कर्हिचित्\n",
    "03074022a": "दूताश्चरन्ति पृथिवीं कृत्स्नां नृपतिशासनात्\n",
    "03074022c": "भैमी किल स्म भर्तारं द्वितीयं वरयिष्यति\n",
    "03074023a": "स्वैरवृत्ता यथाकाममनुरूपमिवात्मनः\n",
    "03074023c": "श्रुत्वैव चैवं त्वरितो भाङ्गस्वरिरुपस्थितः\n",
    "03074024a": "दमयन्ती तु तच्छ्रुत्वा नलस्य परिदेवितम्\n",
    "03074024c": "प्राञ्जलिर्वेपमाना च भीता वचनमब्रवीत्\n",
    "03075001": "दमयन्त्युवाच\n",
    "03075001a": "न मामर्हसि कल्याण पापेन परिशङ्कितुम्\n",
    "03075001c": "मया हि देवानुत्सृज्य वृतस्त्वं निषधाधिप\n",
    "03075002a": "तवाभिगमनार्थं तु सर्वतो ब्राह्मणा गताः\n",
    "03075002c": "वाक्यानि मम गाथाभिर्गायमाना दिशो दश\n",
    "03075003a": "ततस्त्वां ब्राह्मणो विद्वान्पर्णादो नाम पार्थिव\n",
    "03075003c": "अभ्यगच्छत्कोसलायामृतुपर्णनिवेशने\n",
    "03075004a": "तेन वाक्ये हृते सम्यक्प्रतिवाक्ये तथाहृते\n",
    "03075004c": "उपायोऽयं मया दृष्टो नैषधानयने तव\n",
    "03075005a": "त्वामृते न हि लोकेऽन्य एकाह्ना पृथिवीपते\n",
    "03075005c": "समर्थो योजनशतं गन्तुमश्वैर्नराधिप\n",
    "03075006a": "तथा चेमौ महीपाल भजेऽहं चरणौ तव\n",
    "03075006c": "यथा नासत्कृतं किंचिन्मनसापि चराम्यहम्\n",
    "03075007a": "अयं चरति लोकेऽस्मिन्भूतसाक्षी सदागतिः\n",
    "03075007c": "एष मुञ्चतु मे प्राणान्यदि पापं चराम्यहम्\n",
    "03075008a": "तथा चरति तिग्मांशुः परेण भुवनं सदा\n",
    "03075008c": "स विमुञ्चतु मे प्राणान्यदि पापं चराम्यहम्\n",
    "03075009a": "चन्द्रमाः सर्वभूतानामन्तश्चरति साक्षिवत्\n",
    "03075009c": "स विमुञ्चतु मे प्राणान्यदि पापं चराम्यहम्\n",
    "03075010a": "एते देवास्त्रयः कृत्स्नं त्रैलोक्यं धारयन्ति वै\n",
    "03075010c": "विब्रुवन्तु यथासत्यमेते वाद्य त्यजन्तु माम्\n",
    "03075011a": "एवमुक्ते ततो वायुरन्तरिक्षादभाषत\n",
    "03075011c": "नैषा कृतवती पापं नल सत्यं ब्रवीमि ते\n",
    "03075012a": "राजञ्शीलनिधिः स्फीतो दमयन्त्या सुरक्षितः\n",
    "03075012c": "साक्षिणो रक्षिणश्चास्या वयं त्रीन्परिवत्सरान्\n",
    "03075013a": "उपायो विहितश्चायं त्वदर्थमतुलोऽनया\n",
    "03075013c": "न ह्येकाह्ना शतं गन्ता त्वदृतेऽन्यः पुमानिह\n",
    "03075014a": "उपपन्ना त्वया भैमी त्वं च भैम्या महीपते\n",
    "03075014c": "नात्र शङ्का त्वया कार्या संगच्छ सह भार्यया\n",
    "03075015a": "तथा ब्रुवति वायौ तु पुष्पवृष्टिः पपात ह\n",
    "03075015c": "देवदुन्दुभयो नेदुर्ववौ च पवनः शिवः\n",
    "03075016a": "तदद्भुततमं दृष्ट्वा नलो राजाथ भारत\n",
    "03075016c": "दमयन्त्यां विशङ्कां तां व्यपाकर्षदरिंदमः\n",
    "03075017a": "ततस्तद्वस्त्रमरजः प्रावृणोद्वसुधाधिपः\n",
    "03075017c": "संस्मृत्य नागराजानं ततो लेभे वपुः स्वकम्\n",
    "03075018a": "स्वरूपिणं तु भर्तारं दृष्ट्वा भीमसुता तदा\n",
    "03075018c": "प्राक्रोशदुच्चैरालिङ्ग्य पुण्यश्लोकमनिन्दिता\n",
    "03075019a": "भैमीमपि नलो राजा भ्राजमानो यथा पुरा\n",
    "03075019c": "सस्वजे स्वसुतौ चापि यथावत्प्रत्यनन्दत\n",
    "03075020a": "ततः स्वोरसि विन्यस्य वक्त्रं तस्य शुभानना\n",
    "03075020c": "परीता तेन दुःखेन निशश्वासायतेक्षणा\n",
    "03075021a": "तथैव मलदिग्धाङ्गी परिष्वज्य शुचिस्मिता\n",
    "03075021c": "सुचिरं पुरुषव्याघ्रं तस्थौ साश्रुपरिप्लुता\n",
    "03075022a": "ततः सर्वं यथावृत्तं दमयन्त्या नलस्य च\n",
    "03075022c": "भीमायाकथयत्प्रीत्या वैदर्भ्या जननी नृप\n",
    "03075023a": "ततोऽब्रवीन्महाराजः कृतशौचमहं नलम्\n",
    "03075023c": "दमयन्त्या सहोपेतं काल्यं द्रष्टा सुखोषितम्\n",
    "03075024a": "ततस्तौ सहितौ रात्रिं कथयन्तौ पुरातनम्\n",
    "03075024c": "वने विचरितं सर्वमूषतुर्मुदितौ नृप\n",
    "03075025a": "स चतुर्थे ततो वर्षे संगम्य सह भार्यया\n",
    "03075025c": "सर्वकामैः सुसिद्धार्थो लब्धवान्परमां मुदम्\n",
    "03075026a": "दमयन्त्यपि भर्तारमवाप्याप्यायिता भृशम्\n",
    "03075026c": "अर्धसंजातसस्येव तोयं प्राप्य वसुंधरा\n",
    "03075027a": "सैवं समेत्य व्यपनीततन्द्री; शान्तज्वरा हर्षविवृद्धसत्त्वा\n",
    "03075027c": "रराज भैमी समवाप्तकामा; शीतांशुना रात्रिरिवोदितेन\n",
    "03076001": "बृहदश्व उवाच\n",
    "03076001a": "अथ तां व्युषितो रात्रिं नलो राजा स्वलंकृतः\n",
    "03076001c": "वैदर्भ्या सहितः काल्यं ददर्श वसुधाधिपम्\n",
    "03076002a": "ततोऽभिवादयामास प्रयतः श्वशुरं नलः\n",
    "03076002c": "तस्यानु दमयन्ती च ववन्दे पितरं शुभा\n",
    "03076003a": "तं भीमः प्रतिजग्राह पुत्रवत्परया मुदा\n",
    "03076003c": "यथार्हं पूजयित्वा तु समाश्वासयत प्रभुः\n",
    "03076003e": "नलेन सहितां तत्र दमयन्तीं पतिव्रताम्\n",
    "03076004a": "तामर्हणां नलो राजा प्रतिगृह्य यथाविधि\n",
    "03076004c": "परिचर्यां स्वकां तस्मै यथावत्प्रत्यवेदयत्\n",
    "03076005a": "ततो बभूव नगरे सुमहान्हर्षनिस्वनः\n",
    "03076005c": "जनस्य संप्रहृष्टस्य नलं दृष्ट्वा तथागतम्\n",
    "03076006a": "अशोभयच्च नगरं पताकाध्वजमालिनम्\n",
    "03076006c": "सिक्तसंमृष्टपुष्पाढ्या राजमार्गाः कृतास्तदा\n",
    "03076007a": "द्वारि द्वारि च पौराणां पुष्पभङ्गः प्रकल्पितः\n",
    "03076007c": "अर्चितानि च सर्वाणि देवतायतनानि च\n",
    "03076008a": "ऋतुपर्णोऽपि शुश्राव बाहुकच्छद्मिनं नलम्\n",
    "03076008c": "दमयन्त्या समायुक्तं जहृषे च नराधिपः\n",
    "03076009a": "तमानाय्य नलो राजा क्षमयामास पार्थिवम्\n",
    "03076009c": "स च तं क्षमयामास हेतुभिर्बुद्धिसंमतः\n",
    "03076010a": "स सत्कृतो महीपालो नैषधं विस्मयान्वितः\n",
    "03076010c": "दिष्ट्या समेतो दारैः स्वैर्भवानित्यभ्यनन्दत\n",
    "03076011a": "कच्चित्तु नापराधं ते कृतवानस्मि नैषध\n",
    "03076011c": "अज्ञातवासं वसतो मद्गृहे निषधाधिप\n",
    "03076012a": "यदि वा बुद्धिपूर्वाणि यद्यबुद्धानि कानिचित्\n",
    "03076012c": "मया कृतान्यकार्याणि तानि मे क्षन्तुमर्हसि\n",
    "03076013": "नल उवाच\n",
    "03076013a": "न मेऽपराधं कृतवांस्त्वं स्वल्पमपि पार्थिव\n",
    "03076013c": "कृतेऽपि च न मे कोपः क्षन्तव्यं हि मया तव\n",
    "03076014a": "पूर्वं ह्यसि सखा मेऽसि संबन्धी च नराधिप\n",
    "03076014c": "अत ऊर्ध्वं तु भूयस्त्वं प्रीतिमाहर्तुमर्हसि\n",
    "03076015a": "सर्वकामैः सुविहितः सुखमस्म्युषितस्त्वयि\n",
    "03076015c": "न तथा स्वगृहे राजन्यथा तव गृहे सदा\n",
    "03076016a": "इदं चैव हयज्ञानं त्वदीयं मयि तिष्ठति\n",
    "03076016c": "तदुपाकर्तुमिच्छामि मन्यसे यदि पार्थिव\n",
    "03076017": "बृहदश्व उवाच\n",
    "03076017a": "एवमुक्त्वा ददौ विद्यामृतुपर्णाय नैषधः\n",
    "03076017c": "स च तां प्रतिजग्राह विधिदृष्टेन कर्मणा\n",
    "03076018a": "ततो गृह्याश्वहृदयं तदा भाङ्गस्वरिर्नृपः\n",
    "03076018c": "सूतमन्यमुपादाय ययौ स्वपुरमेव हि\n",
    "03076019a": "ऋतुपर्णे प्रतिगते नलो राजा विशां पते\n",
    "03076019c": "नगरे कुण्डिने कालं नातिदीर्घमिवावसत्\n",
    "03077001": "बृहदश्व उवाच\n",
    "03077001a": "स मासमुष्य कौन्तेय भीममामन्त्र्य नैषधः\n",
    "03077001c": "पुरादल्पपरीवारो जगाम निषधान्प्रति\n",
    "03077002a": "रथेनैकेन शुभ्रेण दन्तिभिः परिषोडशैः\n",
    "03077002c": "पञ्चाशद्भिर्हयैश्चैव षट्शतैश्च पदातिभिः\n",
    "03077003a": "स कम्पयन्निव महीं त्वरमाणो महीपतिः\n",
    "03077003c": "प्रविवेशातिसंरब्धस्तरसैव महामनाः\n",
    "03077004a": "ततः पुष्करमासाद्य वीरसेनसुतो नलः\n",
    "03077004c": "उवाच दीव्याव पुनर्बहु वित्तं मयार्जितम्\n",
    "03077005a": "दमयन्ती च यच्चान्यन्मया वसु समर्जितम्\n",
    "03077005c": "एष वै मम संन्यासस्तव राज्यं तु पुष्कर\n",
    "03077006a": "पुनः प्रवर्ततां द्यूतमिति मे निश्चिता मतिः\n",
    "03077006c": "एकपाणेन भद्रं ते प्राणयोश्च पणावहे\n",
    "03077007a": "जित्वा परस्वमाहृत्य राज्यं वा यदि वा वसु\n",
    "03077007c": "प्रतिपाणः प्रदातव्यः परं हि धनमुच्यते\n",
    "03077008a": "न चेद्वाञ्छसि तद्द्यूतं युद्धद्यूतं प्रवर्तताम्\n",
    "03077008c": "द्वैरथेनास्तु वै शान्तिस्तव वा मम वा नृप\n",
    "03077009a": "वंशभोज्यमिदं राज्यं मार्गितव्यं यथा तथा\n",
    "03077009c": "येन तेनाप्युपायेन वृद्धानामिति शासनम्\n",
    "03077010a": "द्वयोरेकतरे बुद्धिः क्रियतामद्य पुष्कर\n",
    "03077010c": "कैतवेनाक्षवत्यां वा युद्धे वा नम्यतां धनुः\n",
    "03077011a": "नैषधेनैवमुक्तस्तु पुष्करः प्रहसन्निव\n",
    "03077011c": "ध्रुवमात्मजयं मत्वा प्रत्याह पृथिवीपतिम्\n",
    "03077012a": "दिष्ट्या त्वयार्जितं वित्तं प्रतिपाणाय नैषध\n",
    "03077012c": "दिष्ट्या च दुष्कृतं कर्म दमयन्त्याः क्षयं गतम्\n",
    "03077012e": "दिष्ट्या च ध्रियसे राजन्सदारोऽरिनिबर्हण\n",
    "03077013a": "धनेनानेन वैदर्भी जितेन समलंकृता\n",
    "03077013c": "मामुपस्थास्यति व्यक्तं दिवि शक्रमिवाप्सराः\n",
    "03077014a": "नित्यशो हि स्मरामि त्वां प्रतीक्षामि च नैषध\n",
    "03077014c": "देवने च मम प्रीतिर्न भवत्यसुहृद्गणैः\n",
    "03077015a": "जित्वा त्वद्य वरारोहां दमयन्तीमनिन्दिताम्\n",
    "03077015c": "कृतकृत्यो भविष्यामि सा हि मे नित्यशो हृदि\n",
    "03077016a": "श्रुत्वा तु तस्य ता वाचो बह्वबद्धप्रलापिनः\n",
    "03077016c": "इयेष स शिरश्छेत्तुं खड्गेन कुपितो नलः\n",
    "03077017a": "स्मयंस्तु रोषताम्राक्षस्तमुवाच ततो नृपः\n",
    "03077017c": "पणावः किं व्याहरसे जित्वा वै व्याहरिष्यसि\n",
    "03077018a": "ततः प्रावर्तत द्यूतं पुष्करस्य नलस्य च\n",
    "03077018c": "एकपाणेन भद्रं ते नलेन स पराजितः\n",
    "03077018e": "सरत्नकोशनिचयः प्राणेन पणितोऽपि च\n",
    "03077019a": "जित्वा च पुष्करं राजा प्रहसन्निदमब्रवीत्\n",
    "03077019c": "मम सर्वमिदं राज्यमव्यग्रं हतकण्टकम्\n",
    "03077020a": "वैदर्भी न त्वया शक्या राजापसद वीक्षितुम्\n",
    "03077020c": "तस्यास्त्वं सपरीवारो मूढ दासत्वमागतः\n",
    "03077021a": "न तत्त्वया कृतं कर्म येनाहं निर्जितः पुरा\n",
    "03077021c": "कलिना तत्कृतं कर्म त्वं तु मूढ न बुध्यसे\n",
    "03077021e": "नाहं परकृतं दोषं त्वय्याधास्ये कथंचन\n",
    "03077022a": "यथासुखं त्वं जीवस्व प्राणानभ्युत्सृजामि ते\n",
    "03077022c": "तथैव च मम प्रीतिस्त्वयि वीर न संशयः\n",
    "03077023a": "सौभ्रात्रं चैव मे त्वत्तो न कदाचित्प्रहास्यति\n",
    "03077023c": "पुष्कर त्वं हि मे भ्राता संजीवस्व शतं समाः\n",
    "03077024a": "एवं नलः सान्त्वयित्वा भ्रातरं सत्यविक्रमः\n",
    "03077024c": "स्वपुरं प्रेषयामास परिष्वज्य पुनः पुनः\n",
    "03077025a": "सान्त्वितो नैषधेनैवं पुष्करः प्रत्युवाच तम्\n",
    "03077025c": "पुण्यश्लोकं तदा राजन्नभिवाद्य कृताञ्जलिः\n",
    "03077026a": "कीर्तिरस्तु तवाक्षय्या जीव वर्षायुतं सुखी\n",
    "03077026c": "यो मे वितरसि प्राणानधिष्ठानं च पार्थिव\n",
    "03077027a": "स तथा सत्कृतो राज्ञा मासमुष्य तदा नृपः\n",
    "03077027c": "प्रययौ स्वपुरं हृष्टः पुष्करः स्वजनावृतः\n",
    "03077028a": "महत्या सेनया राजन्विनीतैः परिचारकैः\n",
    "03077028c": "भ्राजमान इवादित्यो वपुषा पुरुषर्षभ\n",
    "03077029a": "प्रस्थाप्य पुष्करं राजा वित्तवन्तमनामयम्\n",
    "03077029c": "प्रविवेश पुरं श्रीमानत्यर्थमुपशोभितम्\n",
    "03077029e": "प्रविश्य सान्त्वयामास पौरांश्च निषधाधिपः\n",
    "03078001": "बृहदश्व उवाच\n",
    "03078001a": "प्रशान्ते तु पुरे हृष्टे संप्रवृत्ते महोत्सवे\n",
    "03078001c": "महत्या सेनया राजा दमयन्तीमुपानयत्\n",
    "03078002a": "दमयन्तीमपि पिता सत्कृत्य परवीरहा\n",
    "03078002c": "प्रस्थापयदमेयात्मा भीमो भीमपराक्रमः\n",
    "03078003a": "आगतायां तु वैदर्भ्यां सपुत्रायां नलो नृपः\n",
    "03078003c": "वर्तयामास मुदितो देवराडिव नन्दने\n",
    "03078004a": "तथा प्रकाशतां यातो जम्बूद्वीपेऽथ राजसु\n",
    "03078004c": "पुनः स्वे चावसद्राज्ये प्रत्याहृत्य महायशाः\n",
    "03078005a": "ईजे च विविधैर्यज्ञैर्विधिवत्स्वाप्तदक्षिणैः\n",
    "03078005c": "तथा त्वमपि राजेन्द्र ससुहृद्वक्ष्यसेऽचिरात्\n",
    "03078006a": "दुःखमेतादृशं प्राप्तो नलः परपुरंजयः\n",
    "03078006c": "देवनेन नरश्रेष्ठ सभार्यो भरतर्षभ\n",
    "03078007a": "एकाकिनैव सुमहन्नलेन पृथिवीपते\n",
    "03078007c": "दुःखमासादितं घोरं प्राप्तश्चाभ्युदयः पुनः\n",
    "03078008a": "त्वं पुनर्भ्रातृसहितः कृष्णया चैव पाण्डव\n",
    "03078008c": "रमसेऽस्मिन्महारण्ये धर्ममेवानुचिन्तयन्\n",
    "03078009a": "ब्राह्मणैश्च महाभागैर्वेदवेदाङ्गपारगैः\n",
    "03078009c": "नित्यमन्वास्यसे राजंस्तत्र का परिदेवना\n",
    "03078010a": "इतिहासमिमं चापि कलिनाशनमुच्यते\n",
    "03078010c": "शक्यमाश्वासितुं श्रुत्वा त्वद्विधेन विशां पते\n",
    "03078011a": "अस्थिरत्वं च संचिन्त्य पुरुषार्थस्य नित्यदा\n",
    "03078011c": "तस्याये च व्यये चैव समाश्वसिहि मा शुचः\n",
    "03078012a": "ये चेदं कथयिष्यन्ति नलस्य चरितं महत्\n",
    "03078012c": "श्रोष्यन्ति चाप्यभीक्ष्णं वै नालक्ष्मीस्तान्भजिष्यति\n",
    "03078012e": "अर्थास्तस्योपपत्स्यन्ते धन्यतां च गमिष्यति\n",
    "03078013a": "इतिहासमिमं श्रुत्वा पुराणं शश्वदुत्तमम्\n",
    "03078013c": "पुत्रान्पौत्रान्पशूंश्चैव वेत्स्यते नृषु चाग्र्यताम्\n",
    "03078013e": "अरोगः प्रीतिमांश्चैव भविष्यति न संशयः\n",
    "03078014a": "भयं पश्यसि यच्च त्वमाह्वयिष्यति मां पुनः\n",
    "03078014c": "अक्षज्ञ इति तत्तेऽहं नाशयिष्यामि पार्थिव\n",
    "03078015a": "वेदाक्षहृदयं कृत्स्नमहं सत्यपराक्रम\n",
    "03078015c": "उपपद्यस्व कौन्तेय प्रसन्नोऽहं ब्रवीमि ते\n",
    "03078016": "वैशंपायन उवाच\n",
    "03078016a": "ततो हृष्टमना राजा बृहदश्वमुवाच ह\n",
    "03078016c": "भगवन्नक्षहृदयं ज्ञातुमिच्छामि तत्त्वतः\n",
    "03078017a": "ततोऽक्षहृदयं प्रादात्पाण्डवाय महात्मने\n",
    "03078017c": "दत्त्वा चाश्वशिरोऽगच्छदुपस्प्रष्टुं महातपाः\n",
    "03078018a": "बृहदश्वे गते पार्थमश्रौषीत्सव्यसाचिनम्\n",
    "03078018c": "वर्तमानं तपस्युग्रे वायुभक्षं मनीषिणम्\n",
    "03078019a": "ब्राह्मणेभ्यस्तपस्विभ्यः संपतद्भ्यस्ततस्ततः\n",
    "03078019c": "तीर्थशैलवरेभ्यश्च समेतेभ्यो दृढव्रतः\n",
    "03078020a": "इति पार्थो महाबाहुर्दुरापं तप आस्थितः\n",
    "03078020c": "न तथा दृष्टपूर्वोऽन्यः कश्चिदुग्रतपा इति\n",
    "03078021a": "यथा धनंजयः पार्थस्तपस्वी नियतव्रतः\n",
    "03078021c": "मुनिरेकचरः श्रीमान्धर्मो विग्रहवानिव\n",
    "03078022a": "तं श्रुत्वा पाण्डवो राजंस्तप्यमानं महावने\n",
    "03078022c": "अन्वशोचत कौन्तेयः प्रियं वै भ्रातरं जयम्\n",
    "03078023a": "दह्यमानेन तु हृदा शरणार्थी महावने\n",
    "03078023c": "ब्राह्मणान्विविधज्ञानान्पर्यपृच्छद्युधिष्ठिरः\n",
    "03079001": "जनमेजय उवाच\n",
    "03079001a": "भगवन्काम्यकात्पार्थे गते मे प्रपितामहे\n",
    "03079001c": "पाण्डवाः किमकुर्वन्त तमृते सव्यसाचिनम्\n",
    "03079002a": "स हि तेषां महेष्वासो गतिरासीदनीकजित्\n",
    "03079002c": "आदित्यानां यथा विष्णुस्तथैव प्रतिभाति मे\n",
    "03079003a": "तेनेन्द्रसमवीर्येण संग्रामेष्वनिवर्तिना\n",
    "03079003c": "विनाभूता वने वीराः कथमासन्पितामहाः\n",
    "03079004": "वैशंपायन उवाच\n",
    "03079004a": "गते तु काम्यकात्तात पाण्डवे सव्यसाचिनि\n",
    "03079004c": "बभूवुः कौरवेयास्ते दुःखशोकपरायणाः\n",
    "03079005a": "आक्षिप्तसूत्रा मणयश्छिन्नपक्षा इव द्विजाः\n",
    "03079005c": "अप्रीतमनसः सर्वे बभूवुरथ पाण्डवाः\n",
    "03079006a": "वनं च तदभूत्तेन हीनमक्लिष्टकर्मणा\n",
    "03079006c": "कुबेरेण यथा हीनं वनं चैत्ररथं तथा\n",
    "03079007a": "तमृते पुरुषव्याघ्रं पाण्डवा जनमेजय\n",
    "03079007c": "मुदमप्राप्नुवन्तो वै काम्यके न्यवसंस्तदा\n",
    "03079008a": "ब्राह्मणार्थे पराक्रान्ताः शुद्धैर्बाणैर्महारथाः\n",
    "03079008c": "निघ्नन्तो भरतश्रेष्ठ मेध्यान्बहुविधान्मृगान्\n",
    "03079009a": "नित्यं हि पुरुषव्याघ्रा वन्याहारमरिंदमाः\n",
    "03079009c": "विप्रसृत्य समाहृत्य ब्राह्मणेभ्यो न्यवेदयन्\n",
    "03079010a": "एवं ते न्यवसंस्तत्र सोत्कण्ठाः पुरुषर्षभाः\n",
    "03079010c": "अहृष्टमनसः सर्वे गते राजन्धनंजये\n",
    "03079011a": "अथ विप्रोषितं वीरं पाञ्चाली मध्यमं पतिम्\n",
    "03079011c": "स्मरन्ती पाण्डवश्रेष्ठमिदं वचनमब्रवीत्\n",
    "03079012a": "योऽर्जुनेनार्जुनस्तुल्यो द्विबाहुर्बहुबाहुना\n",
    "03079012c": "तमृते पाण्डवश्रेष्ठं वनं न प्रतिभाति मे\n",
    "03079012e": "शून्यामिव च पश्यामि तत्र तत्र महीमिमाम्\n",
    "03079013a": "बह्वाश्चर्यमिदं चापि वनं कुसुमितद्रुमम्\n",
    "03079013c": "न तथा रमणीयं मे तमृते सव्यसाचिनम्\n",
    "03079014a": "नीलाम्बुदसमप्रख्यं मत्तमातङ्गविक्रमम्\n",
    "03079014c": "तमृते पुण्डरीकाक्षं काम्यकं नातिभाति मे\n",
    "03079015a": "यस्य स्म धनुषो घोषः श्रूयतेऽशनिनिस्वनः\n",
    "03079015c": "न लभे शर्म तं राजन्स्मरन्ती सव्यसाचिनम्\n",
    "03079016a": "तथा लालप्यमानां तां निशम्य परवीरहा\n",
    "03079016c": "भीमसेनो महाराज द्रौपदीमिदमब्रवीत्\n",
    "03079017a": "मनःप्रीतिकरं भद्रे यद्ब्रवीषि सुमध्यमे\n",
    "03079017c": "तन्मे प्रीणाति हृदयममृतप्राशनोपमम्\n",
    "03079018a": "यस्य दीर्घौ समौ पीनौ भुजौ परिघसंनिभौ\n",
    "03079018c": "मौर्वीकृतकिणौ वृत्तौ खड्गायुधगदाधरौ\n",
    "03079019a": "निष्काङ्गदकृतापीडौ पञ्चशीर्षाविवोरगौ\n",
    "03079019c": "तमृते पुरुषव्याघ्रं नष्टसूर्यमिदं वनम्\n",
    "03079020a": "यमाश्रित्य महाबाहुं पाञ्चालाः कुरवस्तथा\n",
    "03079020c": "सुराणामपि यत्तानां पृतनासु न बिभ्यति\n",
    "03079021a": "यस्य बाहू समाश्रित्य वयं सर्वे महात्मनः\n",
    "03079021c": "मन्यामहे जितानाजौ परान्प्राप्तां च मेदिनीम्\n",
    "03079022a": "तमृते फल्गुनं वीरं न लभे काम्यके धृतिम्\n",
    "03079022c": "शून्यामिव च पश्यामि तत्र तत्र महीमिमाम्\n",
    "03079023": "नकुल उवाच\n",
    "03079023a": "य उदीचीं दिशं गत्वा जित्वा युधि महाबलान्\n",
    "03079023c": "गन्धर्वमुख्याञ्शतशो हयाँल्लेभे स वासविः\n",
    "03079024a": "राजंस्तित्तिरिकल्माषाञ्श्रीमाननिलरंहसः\n",
    "03079024c": "प्रादाद्भ्रात्रे प्रियः प्रेम्णा राजसूये महाक्रतौ\n",
    "03079025a": "तमृते भीमधन्वानं भीमादवरजं वने\n",
    "03079025c": "कामये काम्यके वासं नेदानीममरोपमम्\n",
    "03079026": "सहदेव उवाच\n",
    "03079026a": "यो धनानि च कन्याश्च युधि जित्वा महारथान्\n",
    "03079026c": "आजहार पुरा राज्ञे राजसूये महाक्रतौ\n",
    "03079027a": "यः समेतान्मृधे जित्वा यादवानमितद्युतिः\n",
    "03079027c": "सुभद्रामाजहारैको वासुदेवस्य संमते\n",
    "03079028a": "तस्य जिष्णोर्बृसीं दृष्ट्वा शून्यामुपनिवेशने\n",
    "03079028c": "हृदयं मे महाराज न शाम्यति कदाचन\n",
    "03079029a": "वनादस्माद्विवासं तु रोचयेऽहमरिंदम\n",
    "03079029c": "न हि नस्तमृते वीरं रमणीयमिदं वनम्\n",
    "03080001": "वैशंपायन उवाच\n",
    "03080001a": "धनंजयोत्सुकास्ते तु वने तस्मिन्महारथाः\n",
    "03080001c": "न्यवसन्त महाभागा द्रौपद्या सह पाण्डवाः\n",
    "03080002a": "अथापश्यन्महात्मानं देवर्षिं तत्र नारदम्\n",
    "03080002c": "दीप्यमानं श्रिया ब्राह्म्या दीप्ताग्निसमतेजसम्\n",
    "03080003a": "स तैः परिवृतः श्रीमान्भ्रातृभिः कुरुसत्तमः\n",
    "03080003c": "विबभावतिदीप्तौजा देवैरिव शतक्रतुः\n",
    "03080004a": "यथा च वेदान्सावित्री याज्ञसेनी तथा सती\n",
    "03080004c": "न जहौ धर्मतः पार्थान्मेरुमर्कप्रभा यथा\n",
    "03080005a": "प्रतिगृह्य तु तां पूजां नारदो भगवानृषिः\n",
    "03080005c": "आश्वासयद्धर्मसुतं युक्तरूपमिवानघ\n",
    "03080006a": "उवाच च महात्मानं धर्मराजं युधिष्ठिरम्\n",
    "03080006c": "ब्रूहि धर्मभृतां श्रेष्ठ केनार्थः किं ददामि ते\n",
    "03080007a": "अथ धर्मसुतो राजा प्रणम्य भ्रातृभिः सह\n",
    "03080007c": "उवाच प्राञ्जलिर्वाक्यं नारदं देवसंमितम्\n",
    "03080008a": "त्वयि तुष्टे महाभाग सर्वलोकाभिपूजिते\n",
    "03080008c": "कृतमित्येव मन्येऽहं प्रसादात्तव सुव्रत\n",
    "03080009a": "यदि त्वहमनुग्राह्यो भ्रातृभिः सहितोऽनघ\n",
    "03080009c": "संदेहं मे मुनिश्रेष्ठ हृदिस्थं छेत्तुमर्हसि\n",
    "03080010a": "प्रदक्षिणं यः कुरुते पृथिवीं तीर्थतत्परः\n",
    "03080010c": "किं फलं तस्य कार्त्स्न्येन तद्ब्रह्मन्वक्तुमर्हसि\n",
    "03080011": "नारद उवाच\n",
    "03080011a": "शृणु राजन्नवहितो यथा भीष्मेण भारत\n",
    "03080011c": "पुलस्त्यस्य सकाशाद्वै सर्वमेतदुपश्रुतम्\n",
    "03080012a": "पुरा भागीरथीतीरे भीष्मो धर्मभृतां वरः\n",
    "03080012c": "पित्र्यं व्रतं समास्थाय न्यवसन्मुनिवत्तदा\n",
    "03080013a": "शुभे देशे महाराज पुण्ये देवर्षिसेविते\n",
    "03080013c": "गङ्गाद्वारे महातेजा देवगन्धर्वसेविते\n",
    "03080014a": "स पितॄंस्तर्पयामास देवांश्च परमद्युतिः\n",
    "03080014c": "ऋषींश्च तोषयामास विधिदृष्टेन कर्मणा\n",
    "03080015a": "कस्यचित्त्वथ कालस्य जपन्नेव महातपाः\n",
    "03080015c": "ददर्शाद्भुतसंकाशं पुलस्त्यमृषिसत्तमम्\n",
    "03080016a": "स तं दृष्ट्वोग्रतपसं दीप्यमानमिव श्रिया\n",
    "03080016c": "प्रहर्षमतुलं लेभे विस्मयं च परं ययौ\n",
    "03080017a": "उपस्थितं महाराज पूजयामास भारत\n",
    "03080017c": "भीष्मो धर्मभृतां श्रेष्ठो विधिदृष्टेन कर्मणा\n",
    "03080018a": "शिरसा चार्घ्यमादाय शुचिः प्रयतमानसः\n",
    "03080018c": "नाम संकीर्तयामास तस्मिन्ब्रह्मर्षिसत्तमे\n",
    "03080019a": "भीष्मोऽहमस्मि भद्रं ते दासोऽस्मि तव सुव्रत\n",
    "03080019c": "तव संदर्शनादेव मुक्तोऽहं सर्वकिल्बिषैः\n",
    "03080020a": "एवमुक्त्वा महाराज भीष्मो धर्मभृतां वरः\n",
    "03080020c": "वाग्यतः प्राञ्जलिर्भूत्वा तूष्णीमासीद्युधिष्ठिर\n",
    "03080021a": "तं दृष्ट्वा नियमेनाथ स्वाध्यायाम्नायकर्शितम्\n",
    "03080021c": "भीष्मं कुरुकुलश्रेष्ठं मुनिः प्रीतमनाभवत्\n",
    "03080022": "पुलस्त्य उवाच\n",
    "03080022a": "अनेन तव धर्मज्ञ प्रश्रयेण दमेन च\n",
    "03080022c": "सत्येन च महाभाग तुष्टोऽस्मि तव सर्वशः\n",
    "03080023a": "यस्येदृशस्ते धर्मोऽयं पितृभक्त्याश्रितोऽनघ\n",
    "03080023c": "तेन पश्यसि मां पुत्र प्रीतिश्चापि मम त्वयि\n",
    "03080024a": "अमोघदर्शी भीष्माहं ब्रूहि किं करवाणि ते\n",
    "03080024c": "यद्वक्ष्यसि कुरुश्रेष्ठ तस्य दातास्मि तेऽनघ\n",
    "03080025": "भीष्म उवाच\n",
    "03080025a": "प्रीते त्वयि महाभाग सर्वलोकाभिपूजिते\n",
    "03080025c": "कृतमित्येव मन्येऽहं यदहं दृष्टवान्प्रभुम्\n",
    "03080026a": "यदि त्वहमनुग्राह्यस्तव धर्मभृतां वर\n",
    "03080026c": "वक्ष्यामि हृत्स्थं संदेहं तन्मे त्वं वक्तुमर्हसि\n",
    "03080027a": "अस्ति मे भगवन्कश्चित्तीर्थेभ्यो धर्मसंशयः\n",
    "03080027c": "तमहं श्रोतुमिच्छामि पृथक्संकीर्तितं त्वया\n",
    "03080028a": "प्रदक्षिणं यः पृथिवीं करोत्यमितविक्रम\n",
    "03080028c": "किं फलं तस्य विप्रर्षे तन्मे ब्रूहि तपोधन\n",
    "03080029": "पुलस्त्य उवाच\n",
    "03080029a": "हन्त तेऽहं प्रवक्ष्यामि यदृषीणां परायणम्\n",
    "03080029c": "तदेकाग्रमनास्तात शृणु तीर्थेषु यत्फलम्\n",
    "03080030a": "यस्य हस्तौ च पादौ च मनश्चैव सुसंयतम्\n",
    "03080030c": "विद्या तपश्च कीर्तिश्च स तीर्थफलमश्नुते\n",
    "03080031a": "प्रतिग्रहादुपावृत्तः संतुष्टो नियतः शुचिः\n",
    "03080031c": "अहंकारनिवृत्तश्च स तीर्थफलमश्नुते\n",
    "03080032a": "अकल्कको निरारम्भो लघ्वाहारो जितेन्द्रियः\n",
    "03080032c": "विमुक्तः सर्वदोषैर्यः स तीर्थफलमश्नुते\n",
    "03080033a": "अक्रोधनश्च राजेन्द्र सत्यशीलो दृढव्रतः\n",
    "03080033c": "आत्मोपमश्च भूतेषु स तीर्थफलमश्नुते\n",
    "03080034a": "ऋषिभिः क्रतवः प्रोक्ता वेदेष्विह यथाक्रमम्\n",
    "03080034c": "फलं चैव यथातत्त्वं प्रेत्य चेह च सर्वशः\n",
    "03080035a": "न ते शक्या दरिद्रेण यज्ञाः प्राप्तुं महीपते\n",
    "03080035c": "बहूपकरणा यज्ञा नानासंभारविस्तराः\n",
    "03080036a": "प्राप्यन्ते पार्थिवैरेते समृद्धैर्वा नरैः क्वचित्\n",
    "03080036c": "नार्थन्यूनोपकरणैरेकात्मभिरसंहतैः\n",
    "03080037a": "यो दरिद्रैरपि विधिः शक्यः प्राप्तुं नरेश्वर\n",
    "03080037c": "तुल्यो यज्ञफलैः पुण्यैस्तं निबोध युधां वर\n",
    "03080038a": "ऋषीणां परमं गुह्यमिदं भरतसत्तम\n",
    "03080038c": "तीर्थाभिगमनं पुण्यं यज्ञैरपि विशिष्यते\n",
    "03080039a": "अनुपोष्य त्रिरात्राणि तीर्थान्यनभिगम्य च\n",
    "03080039c": "अदत्त्वा काञ्चनं गाश्च दरिद्रो नाम जायते\n",
    "03080040a": "अग्निष्टोमादिभिर्यज्ञैरिष्ट्वा विपुलदक्षिणैः\n",
    "03080040c": "न तत्फलमवाप्नोति तीर्थाभिगमनेन यत्\n",
    "03080041a": "नृलोके देवदेवस्य तीर्थं त्रैलोक्यविश्रुतम्\n",
    "03080041c": "पुष्करं नाम विख्यातं महाभागः समाविशेत्\n",
    "03080042a": "दश कोटिसहस्राणि तीर्थानां वै महीपते\n",
    "03080042c": "सांनिध्यं पुष्करे येषां त्रिसंध्यं कुरुनन्दन\n",
    "03080043a": "आदित्या वसवो रुद्राः साध्याश्च समरुद्गणाः\n",
    "03080043c": "गन्धर्वाप्सरसश्चैव नित्यं संनिहिता विभो\n",
    "03080044a": "यत्र देवास्तपस्तप्त्वा दैत्या ब्रह्मर्षयस्तथा\n",
    "03080044c": "दिव्ययोगा महाराज पुण्येन महतान्विताः\n",
    "03080045a": "मनसाप्यभिकामस्य पुष्कराणि मनस्विनः\n",
    "03080045c": "पूयन्ते सर्वपापानि नाकपृष्ठे च पूज्यते\n",
    "03080046a": "तस्मिंस्तीर्थे महाभाग नित्यमेव पितामहः\n",
    "03080046c": "उवास परमप्रीतो देवदानवसंमतः\n",
    "03080047a": "पुष्करेषु महाभाग देवाः सर्षिपुरोगमाः\n",
    "03080047c": "सिद्धिं समभिसंप्राप्ताः पुण्येन महतान्विताः\n",
    "03080048a": "तत्राभिषेकं यः कुर्यात्पितृदेवार्चने रतः\n",
    "03080048c": "अश्वमेधं दशगुणं प्रवदन्ति मनीषिणः\n",
    "03080049a": "अप्येकं भोजयेद्विप्रं पुष्करारण्यमाश्रितः\n",
    "03080049c": "तेनासौ कर्मणा भीष्म प्रेत्य चेह च मोदते\n",
    "03080050a": "शाकमूलफलैर्वापि येन वर्तयते स्वयम्\n",
    "03080050c": "तद्वै दद्याद्ब्राह्मणाय श्रद्धावाननसूयकः\n",
    "03080050e": "तेनैव प्राप्नुयात्प्राज्ञो हयमेधफलं नरः\n",
    "03080051a": "ब्राह्मणः क्षत्रियो वैश्यः शूद्रो वा राजसत्तम\n",
    "03080051c": "न वियोनिं व्रजन्त्येते स्नातास्तीर्थे महात्मनः\n",
    "03080052a": "कार्त्तिक्यां तु विशेषेण योऽभिगच्छेत पुष्करम्\n",
    "03080052c": "फलं तत्राक्षयं तस्य वर्धते भरतर्षभ\n",
    "03080053a": "सायं प्रातः स्मरेद्यस्तु पुष्कराणि कृताञ्जलिः\n",
    "03080053c": "उपस्पृष्टं भवेत्तेन सर्वतीर्थेषु भारत\n",
    "03080053e": "प्राप्नुयाच्च नरो लोकान्ब्रह्मणः सदनेऽक्षयान्\n",
    "03080054a": "जन्मप्रभृति यत्पापं स्त्रियो वा पुरुषस्य वा\n",
    "03080054c": "पुष्करे स्नातमात्रस्य सर्वमेव प्रणश्यति\n",
    "03080055a": "यथा सुराणां सर्वेषामादिस्तु मधुसूदनः\n",
    "03080055c": "तथैव पुष्करं राजंस्तीर्थानामादिरुच्यते\n",
    "03080056a": "उष्य द्वादश वर्षाणि पुष्करे नियतः शुचिः\n",
    "03080056c": "क्रतून्सर्वानवाप्नोति ब्रह्मलोकं च गच्छति\n",
    "03080057a": "यस्तु वर्षशतं पूर्णमग्निहोत्रमुपासते\n",
    "03080057c": "कार्त्तिकीं वा वसेदेकां पुष्करे सममेव तत्\n",
    "03080058a": "दुष्करं पुष्करं गन्तुं दुष्करं पुष्करे तपः\n",
    "03080058c": "दुष्करं पुष्करे दानं वस्तुं चैव सुदुष्करम्\n",
    "03080059a": "उष्य द्वादशरात्रं तु नियतो नियताशनः\n",
    "03080059c": "प्रदक्षिणमुपावृत्तो जम्बूमार्गं समाविशेत्\n",
    "03080060a": "जम्बूमार्गं समाविश्य देवर्षिपितृसेवितम्\n",
    "03080060c": "अश्वमेधमवाप्नोति विष्णुलोकं च गच्छति\n",
    "03080061a": "तत्रोष्य रजनीः पञ्च षष्ठकालक्षमी नरः\n",
    "03080061c": "न दुर्गतिमवाप्नोति सिद्धिं प्राप्नोति चोत्तमाम्\n",
    "03080062a": "जम्बूमार्गादुपावृत्तो गच्छेत्तण्डुलिकाश्रमम्\n",
    "03080062c": "न दुर्गतिमवाप्नोति स्वर्गलोके च पूज्यते\n",
    "03080063a": "अगस्त्यसर आसाद्य पितृदेवार्चने रतः\n",
    "03080063c": "त्रिरात्रोपोषितो राजन्नग्निष्टोमफलं लभेत्\n",
    "03080064a": "शाकवृत्तिः फलैर्वापि कौमारं विन्दते पदम्\n",
    "03080064c": "कण्वाश्रमं समासाद्य श्रीजुष्टं लोकपूजितम्\n",
    "03080065a": "धर्मारण्यं हि तत्पुण्यमाद्यं च भरतर्षभ\n",
    "03080065c": "यत्र प्रविष्टमात्रो वै पापेभ्यो विप्रमुच्यते\n",
    "03080066a": "अर्चयित्वा पितॄन्देवान्नियतो नियताशनः\n",
    "03080066c": "सर्वकामसमृद्धस्य यज्ञस्य फलमश्नुते\n",
    "03080067a": "प्रदक्षिणं ततः कृत्वा ययातिपतनं व्रजेत्\n",
    "03080067c": "हयमेधस्य यज्ञस्य फलं प्राप्नोति तत्र वै\n",
    "03080068a": "महाकालं ततो गच्छेन्नियतो नियताशनः\n",
    "03080068c": "कोटितीर्थमुपस्पृश्य हयमेधफलं लभेत्\n",
    "03080069a": "ततो गच्छेत धर्मज्ञ पुण्यस्थानमुमापतेः\n",
    "03080069c": "नाम्ना भद्रवटं नाम त्रिषु लोकेषु विश्रुतम्\n",
    "03080070a": "तत्राभिगम्य चेशानं गोसहस्रफलं लभेत्\n",
    "03080070c": "महादेवप्रसादाच्च गाणपत्यमवाप्नुयात्\n",
    "03080071a": "नर्मदामथ चासाद्य नदीं त्रैलोक्यविश्रुताम्\n",
    "03080071c": "तर्पयित्वा पितॄन्देवानग्निष्टोमफलं लभेत्\n",
    "03080072a": "दक्षिणं सिन्धुमासाद्य ब्रह्मचारी जितेन्द्रियः\n",
    "03080072c": "अग्निष्टोममवाप्नोति विमानं चाधिरोहति\n",
    "03080073a": "चर्मण्वतीं समासाद्य नियतो नियताशनः\n",
    "03080073c": "रन्तिदेवाभ्यनुज्ञातो अग्निष्टोमफलं लभेत्\n",
    "03080074a": "ततो गच्छेत धर्मज्ञ हिमवत्सुतमर्बुदम्\n",
    "03080074c": "पृथिव्यां यत्र वै छिद्रं पूर्वमासीद्युधिष्ठिर\n",
    "03080075a": "तत्राश्रमो वसिष्ठस्य त्रिषु लोकेषु विश्रुतः\n",
    "03080075c": "तत्रोष्य रजनीमेकां गोसहस्रफलं लभेत्\n",
    "03080076a": "पिङ्गातीर्थमुपस्पृश्य ब्रह्मचारी जितेन्द्रियः\n",
    "03080076c": "कपिलानां नरव्याघ्र शतस्य फलमश्नुते\n",
    "03080077a": "ततो गच्छेत धर्मज्ञ प्रभासं लोकविश्रुतम्\n",
    "03080077c": "यत्र संनिहितो नित्यं स्वयमेव हुताशनः\n",
    "03080077e": "देवतानां मुखं वीर अनलोऽनिलसारथिः\n",
    "03080078a": "तस्मिंस्तीर्थवरे स्नात्वा शुचिः प्रयतमानसः\n",
    "03080078c": "अग्निष्टोमातिरात्राभ्यां फलं प्राप्नोति मानवः\n",
    "03080079a": "ततो गत्वा सरस्वत्याः सागरस्य च संगमे\n",
    "03080079c": "गोसहस्रफलं प्राप्य स्वर्गलोके महीयते\n",
    "03080079e": "दीप्यमानोऽग्निवन्नित्यं प्रभया भरतर्षभ\n",
    "03080080a": "त्रिरात्रमुषितस्तत्र तर्पयेत्पितृदेवताः\n",
    "03080080c": "प्रभासते यथा सोमो अश्वमेधं च विन्दति\n",
    "03080081a": "वरदानं ततो गच्छेत्तीर्थं भरतसत्तम\n",
    "03080081c": "विष्णोर्दुर्वाससा यत्र वरो दत्तो युधिष्ठिर\n",
    "03080082a": "वरदाने नरः स्नात्वा गोसहस्रफलं लभेत्\n",
    "03080082c": "ततो द्वारवतीं गच्छेन्नियतो नियताशनः\n",
    "03080082e": "पिण्डारके नरः स्नात्वा लभेद्बहु सुवर्णकम्\n",
    "03080083a": "तस्मिंस्तीर्थे महाभाग पद्मलक्षणलक्षिताः\n",
    "03080083c": "अद्यापि मुद्रा दृश्यन्ते तदद्भुतमरिंदम\n",
    "03080084a": "त्रिशूलाङ्कानि पद्मानि दृश्यन्ते कुरुनन्दन\n",
    "03080084c": "महादेवस्य सांनिध्यं तत्रैव भरतर्षभ\n",
    "03080085a": "सागरस्य च सिन्धोश्च संगमं प्राप्य भारत\n",
    "03080085c": "तीर्थे सलिलराजस्य स्नात्वा प्रयतमानसः\n",
    "03080086a": "तर्पयित्वा पितॄन्देवानृषींश्च भरतर्षभ\n",
    "03080086c": "प्राप्नोति वारुणं लोकं दीप्यमानः स्वतेजसा\n",
    "03080087a": "शङ्कुकर्णेश्वरं देवमर्चयित्वा युधिष्ठिर\n",
    "03080087c": "अश्वमेधं दशगुणं प्रवदन्ति मनीषिणः\n",
    "03080088a": "प्रदक्षिणमुपावृत्य गच्छेत भरतर्षभ\n",
    "03080088c": "तीर्थं कुरुवरश्रेष्ठ त्रिषु लोकेषु विश्रुतम्\n",
    "03080088e": "दृमीति नाम्ना विख्यातं सर्वपापप्रमोचनम्\n",
    "03080089a": "यत्र ब्रह्मादयो देवा उपासन्ते महेश्वरम्\n",
    "03080089c": "तत्र स्नात्वार्चयित्वा च रुद्रं देवगणैर्वृतम्\n",
    "03080089e": "जन्मप्रभृति पापानि कृतानि नुदते नरः\n",
    "03080090a": "दृमी चात्र नरश्रेष्ठ सर्वदेवैरभिष्टुता\n",
    "03080090c": "तत्र स्नात्वा नरव्याघ्र हयमेधमवाप्नुयात्\n",
    "03080091a": "जित्वा यत्र महाप्राज्ञ विष्णुना प्रभविष्णुना\n",
    "03080091c": "पुरा शौचं कृतं राजन्हत्वा दैवतकण्टकान्\n",
    "03080092a": "ततो गच्छेत धर्मज्ञ वसोर्धारामभिष्टुताम्\n",
    "03080092c": "गमनादेव तस्यां हि हयमेधमवाप्नुयात्\n",
    "03080093a": "स्नात्वा कुरुवरश्रेष्ठ प्रयतात्मा तु मानवः\n",
    "03080093c": "तर्प्य देवान्पितॄंश्चैव विष्णुलोके महीयते\n",
    "03080094a": "तीर्थं चात्र परं पुण्यं वसूनां भरतर्षभ\n",
    "03080094c": "तत्र स्नात्वा च पीत्वा च वसूनां संमतो भवेत्\n",
    "03080095a": "सिन्धूत्तममिति ख्यातं सर्वपापप्रणाशनम्\n",
    "03080095c": "तत्र स्नात्वा नरश्रेष्ठ लभेद्बहु सुवर्णकम्\n",
    "03080096a": "ब्रह्मतुङ्गं समासाद्य शुचिः प्रयतमानसः\n",
    "03080096c": "ब्रह्मलोकमवाप्नोति सुकृती विरजा नरः\n",
    "03080097a": "कुमारिकाणां शक्रस्य तीर्थं सिद्धनिषेवितम्\n",
    "03080097c": "तत्र स्नात्वा नरः क्षिप्रं शक्रलोकमवाप्नुयात्\n",
    "03080098a": "रेणुकायाश्च तत्रैव तीर्थं देवनिषेवितम्\n",
    "03080098c": "तत्र स्नात्वा भवेद्विप्रो विमलश्चन्द्रमा यथा\n",
    "03080099a": "अथ पञ्चनदं गत्वा नियतो नियताशनः\n",
    "03080099c": "पञ्च यज्ञानवाप्नोति क्रमशो येऽनुकीर्तिताः\n",
    "03080100a": "ततो गच्छेत धर्मज्ञ भीमायाः स्थानमुत्तमम्\n",
    "03080100c": "तत्र स्नात्वा तु योन्यां वै नरो भरतसत्तम\n",
    "03080101a": "देव्याः पुत्रो भवेद्राजंस्तप्तकुण्डलविग्रहः\n",
    "03080101c": "गवां शतसहस्रस्य फलं चैवाप्नुयान्महत्\n",
    "03080102a": "गिरिमुञ्जं समासाद्य त्रिषु लोकेषु विश्रुतम्\n",
    "03080102c": "पितामहं नमस्कृत्य गोसहस्रफलं लभेत्\n",
    "03080103a": "ततो गच्छेत धर्मज्ञ विमलं तीर्थमुत्तमम्\n",
    "03080103c": "अद्यापि यत्र दृश्यन्ते मत्स्याः सौवर्णराजताः\n",
    "03080104a": "तत्र स्नात्वा नरश्रेष्ठ वाजपेयमवाप्नुयात्\n",
    "03080104c": "सर्वपापविशुद्धात्मा गच्छेच्च परमां गतिम्\n",
    "03080105a": "ततो गच्छेत मलदां त्रिषु लोकेषु विश्रुताम्\n",
    "03080105c": "पश्चिमायां तु संध्यायामुपस्पृश्य यथाविधि\n",
    "03080106a": "चरुं नरेन्द्र सप्तार्चेर्यथाशक्ति निवेदयेत्\n",
    "03080106c": "पितॄणामक्षयं दानं प्रवदन्ति मनीषिणः\n",
    "03080107a": "गवां शतसहस्रेण राजसूयशतेन च\n",
    "03080107c": "अश्वमेधसहस्रेण श्रेयान्सप्तार्चिषश्चरुः\n",
    "03080108a": "ततो निवृत्तो राजेन्द्र वस्त्रापदमथाविशेत्\n",
    "03080108c": "अभिगम्य महादेवमश्वमेधफलं लभेत्\n",
    "03080109a": "मणिमन्तं समासाद्य ब्रह्मचारी समाहितः\n",
    "03080109c": "एकरात्रोषितो राजन्नग्निष्टोमफलं लभेत्\n",
    "03080110a": "अथ गच्छेत राजेन्द्र देविकां लोकविश्रुताम्\n",
    "03080110c": "प्रसूतिर्यत्र विप्राणां श्रूयते भरतर्षभ\n",
    "03080111a": "त्रिशूलपाणेः स्थानं च त्रिषु लोकेषु विश्रुतम्\n",
    "03080111c": "देविकायां नरः स्नात्वा समभ्यर्च्य महेश्वरम्\n",
    "03080112a": "यथाशक्ति चरुं तत्र निवेद्य भरतर्षभ\n",
    "03080112c": "सर्वकामसमृद्धस्य यज्ञस्य लभते फलम्\n",
    "03080113a": "कामाख्यं तत्र रुद्रस्य तीर्थं देवर्षिसेवितम्\n",
    "03080113c": "तत्र स्नात्वा नरः क्षिप्रं सिद्धिमाप्नोति भारत\n",
    "03080114a": "यजनं याजनं गत्वा तथैव ब्रह्मवालुकाम्\n",
    "03080114c": "पुष्पन्यास उपस्पृश्य न शोचेन्मरणं ततः\n",
    "03080115a": "अर्धयोजनविस्तारां पञ्चयोजनमायताम्\n",
    "03080115c": "एतावद्देविकामाहुः पुण्यां देवर्षिसेविताम्\n",
    "03080116a": "ततो गच्छेत धर्मज्ञ दीर्घसत्रं यथाक्रमम्\n",
    "03080116c": "यत्र ब्रह्मादयो देवाः सिद्धाश्च परमर्षयः\n",
    "03080116e": "दीर्घसत्रमुपासन्ते दक्षिणाभिर्यतव्रताः\n",
    "03080117a": "गमनादेव राजेन्द्र दीर्घसत्रमरिंदम\n",
    "03080117c": "राजसूयाश्वमेधाभ्यां फलं प्राप्नोति मानवः\n",
    "03080118a": "ततो विनशनं गच्छेन्नियतो नियताशनः\n",
    "03080118c": "गच्छत्यन्तर्हिता यत्र मरुपृष्ठे सरस्वती\n",
    "03080118e": "चमसे च शिवोद्भेदे नागोद्भेदे च दृश्यते\n",
    "03080119a": "स्नात्वा च चमसोद्भेदे अग्निष्टोमफलं लभेत्\n",
    "03080119c": "शिवोद्भेदे नरः स्नात्वा गोसहस्रफलं लभेत्\n",
    "03080120a": "नागोद्भेदे नरः स्नात्वा नागलोकमवाप्नुयात्\n",
    "03080120c": "शशयानं च राजेन्द्र तीर्थमासाद्य दुर्लभम्\n",
    "03080120e": "शशरूपप्रतिच्छन्नाः पुष्करा यत्र भारत\n",
    "03080121a": "सरस्वत्यां महाराज अनु संवत्सरं हि ते\n",
    "03080121c": "स्नायन्ते भरतश्रेष्ठ वृत्तां वै कार्त्तिकीं सदा\n",
    "03080122a": "तत्र स्नात्वा नरव्याघ्र द्योतते शशिवत्सदा\n",
    "03080122c": "गोसहस्रफलं चैव प्राप्नुयाद्भरतर्षभ\n",
    "03080123a": "कुमारकोटिमासाद्य नियतः कुरुनन्दन\n",
    "03080123c": "तत्राभिषेकं कुर्वीत पितृदेवार्चने रतः\n",
    "03080123e": "गवामयमवाप्नोति कुलं चैव समुद्धरेत्\n",
    "03080124a": "ततो गच्छेत धर्मज्ञ रुद्रकोटिं समाहितः\n",
    "03080124c": "पुरा यत्र महाराज ऋषिकोटिः समाहिता\n",
    "03080124e": "प्रहर्षेण च संविष्टा देवदर्शनकाङ्क्षया\n",
    "03080125a": "अहं पूर्वमहं पूर्वं द्रक्ष्यामि वृषभध्वजम्\n",
    "03080125c": "एवं संप्रस्थिता राजन्नृषयः किल भारत\n",
    "03080126a": "ततो योगेश्वरेणापि योगमास्थाय भूपते\n",
    "03080126c": "तेषां मन्युप्रणाशार्थमृषीणां भावितात्मनाम्\n",
    "03080127a": "सृष्टा कोटिस्तु रुद्राणामृषीणामग्रतः स्थिता\n",
    "03080127c": "मया पूर्वतरं दृष्ट इति ते मेनिरे पृथक्\n",
    "03080128a": "तेषां तुष्टो महादेव ऋषीणामुग्रतेजसाम्\n",
    "03080128c": "भक्त्या परमया राजन्वरं तेषां प्रदिष्टवान्\n",
    "03080128e": "अद्य प्रभृति युष्माकं धर्मवृद्धिर्भविष्यति\n",
    "03080129a": "तत्र स्नात्वा नरव्याघ्र रुद्रकोट्यां नरः शुचिः\n",
    "03080129c": "अश्वमेधमवाप्नोति कुलं चैव समुद्धरेत्\n",
    "03080130a": "ततो गच्छेत राजेन्द्र संगमं लोकविश्रुतम्\n",
    "03080130c": "सरस्वत्या महापुण्यमुपासन्ते जनार्दनम्\n",
    "03080131a": "यत्र ब्रह्मादयो देवा ऋषयः सिद्धचारणाः\n",
    "03080131c": "अभिगच्छन्ति राजेन्द्र चैत्रशुक्लचतुर्दशीम्\n",
    "03080132a": "तत्र स्नात्वा नरव्याघ्र विन्देद्बहु सुवर्णकम्\n",
    "03080132c": "सर्वपापविशुद्धात्मा ब्रह्मलोकं च गच्छति\n",
    "03080133a": "ऋषीणां यत्र सत्राणि समाप्तानि नराधिप\n",
    "03080133c": "सत्रावसानमासाद्य गोसहस्रफलं लभेत्\n",
    "03081001": "पुलस्त्य उवाच\n",
    "03081001a": "ततो गच्छेत राजेन्द्र कुरुक्षेत्रमभिष्टुतम्\n",
    "03081001c": "पापेभ्यो विप्रमुच्यन्ते तद्गताः सर्वजन्तवः\n",
    "03081002a": "कुरुक्षेत्रं गमिष्यामि कुरुक्षेत्रे वसाम्यहम्\n",
    "03081002c": "य एवं सततं ब्रूयात्सोऽपि पापैः प्रमुच्यते\n",
    "03081003a": "तत्र मासं वसेद्वीर सरस्वत्यां युधिष्ठिर\n",
    "03081003c": "यत्र ब्रह्मादयो देवा ऋषयः सिद्धचारणाः\n",
    "03081004a": "गन्धर्वाप्सरसो यक्षाः पन्नगाश्च महीपते\n",
    "03081004c": "ब्रह्मक्षेत्रं महापुण्यमभिगच्छन्ति भारत\n",
    "03081005a": "मनसाप्यभिकामस्य कुरुक्षेत्रं युधिष्ठिर\n",
    "03081005c": "पापानि विप्रणश्यन्ति ब्रह्मलोकं च गच्छति\n",
    "03081006a": "गत्वा हि श्रद्धया युक्तः कुरुक्षेत्रं कुरूद्वह\n",
    "03081006c": "राजसूयाश्वमेधाभ्यां फलं प्राप्नोति मानवः\n",
    "03081007a": "ततो मचक्रुकं राजन्द्वारपालं महाबलम्\n",
    "03081007c": "यक्षं समभिवाद्यैव गोसहस्रफलं लभेत्\n",
    "03081008a": "ततो गच्छेत धर्मज्ञ विष्णोः स्थानमनुत्तमम्\n",
    "03081008c": "सततं नाम राजेन्द्र यत्र संनिहितो हरिः\n",
    "03081009a": "तत्र स्नात्वार्चयित्वा च त्रिलोकप्रभवं हरिम्\n",
    "03081009c": "अश्वमेधमवाप्नोति विष्णुलोकं च गच्छति\n",
    "03081010a": "ततः पारिप्लवं गच्छेत्तीर्थं त्रैलोक्यविश्रुतम्\n",
    "03081010c": "अग्निष्टोमातिरात्राभ्यां फलं प्राप्नोति मानवः\n",
    "03081011a": "पृथिव्यास्तीर्थमासाद्य गोसहस्रफलं लभेत्\n",
    "03081011c": "ततः शालूकिनीं गत्वा तीर्थसेवी नराधिप\n",
    "03081011e": "दशाश्वमेधिके स्नात्वा तदेव लभते फलम्\n",
    "03081012a": "सर्पदर्वीं समासाद्य नागानां तीर्थमुत्तमम्\n",
    "03081012c": "अग्निष्टोममवाप्नोति नागलोकं च विन्दति\n",
    "03081013a": "ततो गच्छेत धर्मज्ञ द्वारपालं तरन्तुकम्\n",
    "03081013c": "तत्रोष्य रजनीमेकां गोसहस्रफलं लभेत्\n",
    "03081014a": "ततः पञ्चनदं गत्वा नियतो नियताशनः\n",
    "03081014c": "कोटितीर्थमुपस्पृश्य हयमेधफलं लभेत्\n",
    "03081014e": "अश्विनोस्तीर्थमासाद्य रूपवानभिजायते\n",
    "03081015a": "ततो गच्छेत धर्मज्ञ वाराहं तीर्थमुत्तमम्\n",
    "03081015c": "विष्णुर्वाराहरूपेण पूर्वं यत्र स्थितोऽभवत्\n",
    "03081015e": "तत्र स्नात्वा नरव्याघ्र अग्निष्टोमफलं लभेत्\n",
    "03081016a": "ततो जयन्त्या राजेन्द्र सोमतीर्थं समाविशेत्\n",
    "03081016c": "स्नात्वा फलमवाप्नोति राजसूयस्य मानवः\n",
    "03081017a": "एकहंसे नरः स्नात्वा गोसहस्रफलं लभेत्\n",
    "03081017c": "कृतशौचं समासाद्य तीर्थसेवी कुरूद्वह\n",
    "03081017e": "पुण्डरीकमवाप्नोति कृतशौचो भवेन्नरः\n",
    "03081018a": "ततो मुञ्जवटं नाम महादेवस्य धीमतः\n",
    "03081018c": "तत्रोष्य रजनीमेकां गाणपत्यमवाप्नुयात्\n",
    "03081019a": "तत्रैव च महाराज यक्षी लोकपरिश्रुता\n",
    "03081019c": "तां चाभिगम्य राजेन्द्र पुण्याँल्लोकानवाप्नुयात्\n",
    "03081020a": "कुरुक्षेत्रस्य तद्द्वारं विश्रुतं भरतर्षभ\n",
    "03081020c": "प्रदक्षिणमुपावृत्य तीर्थसेवी समाहितः\n",
    "03081021a": "संमिते पुष्कराणां च स्नात्वार्च्य पितृदेवताः\n",
    "03081021c": "जामदग्न्येन रामेण आहृते वै महात्मना\n",
    "03081021e": "कृतकृत्यो भवेद्राजन्नश्वमेधं च विन्दति\n",
    "03081022a": "ततो रामह्रदान्गच्छेत्तीर्थसेवी नराधिप\n",
    "03081022c": "यत्र रामेण राजेन्द्र तरसा दीप्ततेजसा\n",
    "03081022e": "क्षत्रमुत्साद्य वीर्येण ह्रदाः पञ्च निवेशिताः\n",
    "03081023a": "पूरयित्वा नरव्याघ्र रुधिरेणेति नः श्रुतम्\n",
    "03081023c": "पितरस्तर्पिताः सर्वे तथैव च पितामहाः\n",
    "03081023e": "ततस्ते पितरः प्रीता राममूचुर्महीपते\n",
    "03081024a": "राम राम महाभाग प्रीताः स्म तव भार्गव\n",
    "03081024c": "अनया पितृभक्त्या च विक्रमेण च ते विभो\n",
    "03081024e": "वरं वृणीष्व भद्रं ते किमिच्छसि महाद्युते\n",
    "03081025a": "एवमुक्तः स राजेन्द्र रामः प्रहरतां वरः\n",
    "03081025c": "अब्रवीत्प्राञ्जलिर्वाक्यं पितॄन्स गगने स्थितान्\n",
    "03081026a": "भवन्तो यदि मे प्रीता यद्यनुग्राह्यता मयि\n",
    "03081026c": "पितृप्रसादादिच्छेयं तपसाप्यायनं पुनः\n",
    "03081027a": "यच्च रोषाभिभूतेन क्षत्रमुत्सादितं मया\n",
    "03081027c": "ततश्च पापान्मुच्येयं युष्माकं तेजसा ह्यहम्\n",
    "03081027e": "ह्रदाश्च तीर्थभूता मे भवेयुर्भुवि विश्रुताः\n",
    "03081028a": "एतच्छ्रुत्वा शुभं वाक्यं रामस्य पितरस्तदा\n",
    "03081028c": "प्रत्यूचुः परमप्रीता रामं हर्षसमन्विताः\n",
    "03081029a": "तपस्ते वर्धतां भूयः पितृभक्त्या विशेषतः\n",
    "03081029c": "यच्च रोषाभिभूतेन क्षत्रमुत्सादितं त्वया\n",
    "03081030a": "ततश्च पापान्मुक्तस्त्वं कर्मभिस्ते च पातिताः\n",
    "03081030c": "ह्रदाश्च तव तीर्थत्वं गमिष्यन्ति न संशयः\n",
    "03081031a": "ह्रदेष्वेतेषु यः स्नात्वा पितॄन्संतर्पयिष्यति\n",
    "03081031c": "पितरस्तस्य वै प्रीता दास्यन्ति भुवि दुर्लभम्\n",
    "03081031e": "ईप्सितं मनसः कामं स्वर्गलोकं च शाश्वतम्\n",
    "03081032a": "एवं दत्त्वा वरान्राजन्रामस्य पितरस्तदा\n",
    "03081032c": "आमन्त्र्य भार्गवं प्रीतास्तत्रैवान्तर्दधुस्तदा\n",
    "03081033a": "एवं रामह्रदाः पुण्या भार्गवस्य महात्मनः\n",
    "03081033c": "स्नात्वा ह्रदेषु रामस्य ब्रह्मचारी शुभव्रतः\n",
    "03081033e": "राममभ्यर्च्य राजेन्द्र लभेद्बहु सुवर्णकम्\n",
    "03081034a": "वंशमूलकमासाद्य तीर्थसेवी कुरूद्वह\n",
    "03081034c": "स्ववंशमुद्धरेद्राजन्स्नात्वा वै वंशमूलके\n",
    "03081035a": "कायशोधनमासाद्य तीर्थं भरतसत्तम\n",
    "03081035c": "शरीरशुद्धिः स्नातस्य तस्मिंस्तीर्थे न संशयः\n",
    "03081035e": "शुद्धदेहश्च संयाति शुभाँल्लोकाननुत्तमान्\n",
    "03081036a": "ततो गच्छेत राजेन्द्र तीर्थं त्रैलोक्यविश्रुतम्\n",
    "03081036c": "लोका यत्रोद्धृताः पूर्वं विष्णुना प्रभविष्णुना\n",
    "03081037a": "लोकोद्धारं समासाद्य तीर्थं त्रैलोक्यविश्रुतम्\n",
    "03081037c": "स्नात्वा तीर्थवरे राजँल्लोकानुद्धरते स्वकान्\n",
    "03081037e": "श्रीतीर्थं च समासाद्य विन्दते श्रियमुत्तमाम्\n",
    "03081038a": "कपिलातीर्थमासाद्य ब्रह्मचारी समाहितः\n",
    "03081038c": "तत्र स्नात्वार्चयित्वा च दैवतानि पितॄंस्तथा\n",
    "03081038e": "कपिलानां सहस्रस्य फलं विन्दति मानवः\n",
    "03081039a": "सूर्यतीर्थं समासाद्य स्नात्वा नियतमानसः\n",
    "03081039c": "अर्चयित्वा पितॄन्देवानुपवासपरायणः\n",
    "03081039e": "अग्निष्टोममवाप्नोति सूर्यलोकं च गच्छति\n",
    "03081040a": "गवांभवनमासाद्य तीर्थसेवी यथाक्रमम्\n",
    "03081040c": "तत्राभिषेकं कुर्वाणो गोसहस्रफलं लभेत्\n",
    "03081041a": "शङ्खिनीं तत्र आसाद्य तीर्थसेवी कुरूद्वह\n",
    "03081041c": "देव्यास्तीर्थे नरः स्नात्वा लभते रूपमुत्तमम्\n",
    "03081042a": "ततो गच्छेत राजेन्द्र द्वारपालमरन्तुकम्\n",
    "03081042c": "तस्य तीर्थं सरस्वत्यां यक्षेन्द्रस्य महात्मनः\n",
    "03081042e": "तत्र स्नात्वा नरो राजन्नग्निष्टोमफलं लभेत्\n",
    "03081043a": "ततो गच्छेत धर्मज्ञ ब्रह्मावर्तं नराधिप\n",
    "03081043c": "ब्रह्मावर्ते नरः स्नात्वा ब्रह्मलोकमवाप्नुयात्\n",
    "03081044a": "ततो गच्छेत धर्मज्ञ सुतीर्थकमनुत्तमम्\n",
    "03081044c": "यत्र संनिहिता नित्यं पितरो दैवतैः सह\n",
    "03081045a": "तत्राभिषेकं कुर्वीत पितृदेवार्चने रतः\n",
    "03081045c": "अश्वमेधमवाप्नोति पितृलोकं च गच्छति\n",
    "03081046a": "ततोऽम्बुवश्यं धर्मज्ञ समासाद्य यथाक्रमम्\n",
    "03081046c": "कोशेश्वरस्य तीर्थेषु स्नात्वा भरतसत्तम\n",
    "03081046e": "सर्वव्याधिविनिर्मुक्तो ब्रह्मलोके महीयते\n",
    "03081047a": "मातृतीर्थं च तत्रैव यत्र स्नातस्य भारत\n",
    "03081047c": "प्रजा विवर्धते राजन्ननन्तां चाश्नुते श्रियम्\n",
    "03081048a": "ततः शीतवनं गच्छेन्नियतो नियताशनः\n",
    "03081048c": "तीर्थं तत्र महाराज महदन्यत्र दुर्लभम्\n",
    "03081049a": "पुनाति दर्शनादेव दण्डेनैकं नराधिप\n",
    "03081049c": "केशानभ्युक्ष्य वै तस्मिन्पूतो भवति भारत\n",
    "03081050a": "तीर्थं तत्र महाराज श्वानलोमापहं स्मृतम्\n",
    "03081050c": "यत्र विप्रा नरव्याघ्र विद्वांसस्तीर्थतत्पराः\n",
    "03081051a": "श्वानलोमापनयने तीर्थे भरतसत्तम\n",
    "03081051c": "प्राणायामैर्निर्हरन्ति श्वलोमानि द्विजोत्तमाः\n",
    "03081052a": "पूतात्मानश्च राजेन्द्र प्रयान्ति परमां गतिम्\n",
    "03081052c": "दशाश्वमेधिकं चैव तस्मिंस्तीर्थे महीपते\n",
    "03081052e": "तत्र स्नात्वा नरव्याघ्र गच्छेत परमां गतिम्\n",
    "03081053a": "ततो गच्छेत राजेन्द्र मानुषं लोकविश्रुतम्\n",
    "03081053c": "यत्र कृष्णमृगा राजन्व्याधेन परिपीडिताः\n",
    "03081053e": "अवगाह्य तस्मिन्सरसि मानुषत्वमुपागताः\n",
    "03081054a": "तस्मिंस्तीर्थे नरः स्नात्वा ब्रह्मचारी जितेन्द्रियः\n",
    "03081054c": "सर्वपापविशुद्धात्मा स्वर्गलोके महीयते\n",
    "03081055a": "मानुषस्य तु पूर्वेण क्रोशमात्रे महीपते\n",
    "03081055c": "आपगा नाम विख्याता नदी सिद्धनिषेविता\n",
    "03081056a": "श्यामाकभोजनं तत्र यः प्रयच्छति मानवः\n",
    "03081056c": "देवान्पितॄंश्च उद्दिश्य तस्य धर्मफलं महत्\n",
    "03081056e": "एकस्मिन्भोजिते विप्रे कोटिर्भवति भोजिता\n",
    "03081057a": "तत्र स्नात्वार्चयित्वा च दैवतानि पितॄंस्तथा\n",
    "03081057c": "उषित्वा रजनीमेकामग्निष्टोमफलं लभेत्\n",
    "03081058a": "ततो गच्छेत राजेन्द्र ब्रह्मणः स्थानमुत्तमम्\n",
    "03081058c": "ब्रह्मोदुम्बरमित्येव प्रकाशं भुवि भारत\n",
    "03081059a": "तत्र सप्तर्षिकुण्डेषु स्नातस्य कुरुपुंगव\n",
    "03081059c": "केदारे चैव राजेन्द्र कपिष्ठलमहात्मनः\n",
    "03081060a": "ब्रह्माणमभिगम्याथ शुचिः प्रयतमानसः\n",
    "03081060c": "सर्वपापविशुद्धात्मा ब्रह्मलोकं प्रपद्यते\n",
    "03081061a": "कपिष्ठलस्य केदारं समासाद्य सुदुर्लभम्\n",
    "03081061c": "अन्तर्धानमवाप्नोति तपसा दग्धकिल्बिषः\n",
    "03081062a": "ततो गच्छेत राजेन्द्र सरकं लोकविश्रुतम्\n",
    "03081062c": "कृष्णपक्षे चतुर्दश्यामभिगम्य वृषध्वजम्\n",
    "03081062e": "लभते सर्वकामान्हि स्वर्गलोकं च गच्छति\n",
    "03081063a": "तिस्रः कोट्यस्तु तीर्थानां सरके कुरुनन्दन\n",
    "03081063c": "रुद्रकोटिस्तथा कूपे ह्रदेषु च महीपते\n",
    "03081063e": "इलास्पदं च तत्रैव तीर्थं भरतसत्तम\n",
    "03081064a": "तत्र स्नात्वार्चयित्वा च पितॄन्देवांश्च भारत\n",
    "03081064c": "न दुर्गतिमवाप्नोति वाजपेयं च विन्दति\n",
    "03081065a": "किंदाने च नरः स्नात्वा किंजप्ये च महीपते\n",
    "03081065c": "अप्रमेयमवाप्नोति दानं जप्यं च भारत\n",
    "03081066a": "कलश्यां चाप्युपस्पृश्य श्रद्दधानो जितेन्द्रियः\n",
    "03081066c": "अग्निष्टोमस्य यज्ञस्य फलं प्राप्नोति मानवः\n",
    "03081067a": "सरकस्य तु पूर्वेण नारदस्य महात्मनः\n",
    "03081067c": "तीर्थं कुरुवरश्रेष्ठ अनाजन्मेति विश्रुतम्\n",
    "03081068a": "तत्र तीर्थे नरः स्नात्वा प्राणांश्चोत्सृज्य भारत\n",
    "03081068c": "नारदेनाभ्यनुज्ञातो लोकान्प्राप्नोति दुर्लभान्\n",
    "03081069a": "शुक्लपक्षे दशम्यां तु पुण्डरीकं समाविशेत्\n",
    "03081069c": "तत्र स्नात्वा नरो राजन्पुण्डरीकफलं लभेत्\n",
    "03081070a": "ततस्त्रिविष्टपं गच्छेत्त्रिषु लोकेषु विश्रुतम्\n",
    "03081070c": "तत्र वैतरणी पुण्या नदी पापप्रमोचनी\n",
    "03081071a": "तत्र स्नात्वार्चयित्वा च शूलपाणिं वृषध्वजम्\n",
    "03081071c": "सर्वपापविशुद्धात्मा गच्छेत परमां गतिम्\n",
    "03081072a": "ततो गच्छेत राजेन्द्र फलकीवनमुत्तमम्\n",
    "03081072c": "यत्र देवाः सदा राजन्फलकीवनमाश्रिताः\n",
    "03081072e": "तपश्चरन्ति विपुलं बहुवर्षसहस्रकम्\n",
    "03081073a": "दृषद्वत्यां नरः स्नात्वा तर्पयित्वा च देवताः\n",
    "03081073c": "अग्निष्टोमातिरात्राभ्यां फलं विन्दति भारत\n",
    "03081074a": "तीर्थे च सर्वदेवानां स्नात्वा भरतसत्तम\n",
    "03081074c": "गोसहस्रस्य राजेन्द्र फलं प्राप्नोति मानवः\n",
    "03081075a": "पाणिखाते नरः स्नात्वा तर्पयित्वा च देवताः\n",
    "03081075c": "राजसूयमवाप्नोति ऋषिलोकं च गच्छति\n",
    "03081076a": "ततो गच्छेत राजेन्द्र मिश्रकं तीर्थमुत्तमम्\n",
    "03081076c": "तत्र तीर्थानि राजेन्द्र मिश्रितानि महात्मना\n",
    "03081077a": "व्यासेन नृपशार्दूल द्विजार्थमिति नः श्रुतम्\n",
    "03081077c": "सर्वतीर्थेषु स स्नाति मिश्रके स्नाति यो नरः\n",
    "03081078a": "ततो व्यासवनं गच्छेन्नियतो नियताशनः\n",
    "03081078c": "मनोजवे नरः स्नात्वा गोसहस्रफलं लभेत्\n",
    "03081079a": "गत्वा मधुवटीं चापि देव्यास्तीर्थं नरः शुचिः\n",
    "03081079c": "तत्र स्नात्वार्चयेद्देवान्पितॄंश्च प्रयतः शुचिः\n",
    "03081079e": "स देव्या समनुज्ञातो गोसहस्रफलं लभेत्\n",
    "03081080a": "कौशिक्याः संगमे यस्तु दृषद्वत्याश्च भारत\n",
    "03081080c": "स्नाति वै नियताहारः सर्वपापैः प्रमुच्यते\n",
    "03081081a": "ततो व्यासस्थली नाम यत्र व्यासेन धीमता\n",
    "03081081c": "पुत्रशोकाभितप्तेन देहत्यागार्थनिश्चयः\n",
    "03081082a": "कृतो देवैश्च राजेन्द्र पुनरुत्थापितस्तदा\n",
    "03081082c": "अभिगम्य स्थलीं तस्य गोसहस्रफलं लभेत्\n",
    "03081083a": "किंदत्तं कूपमासाद्य तिलप्रस्थं प्रदाय च\n",
    "03081083c": "गच्छेत परमां सिद्धिमृणैर्मुक्तः कुरूद्वह\n",
    "03081084a": "अहश्च सुदिनं चैव द्वे तीर्थे च सुदुर्लभे\n",
    "03081084c": "तयोः स्नात्वा नरव्याघ्र सूर्यलोकमवाप्नुयात्\n",
    "03081085a": "मृगधूमं ततो गच्छेत्त्रिषु लोकेषु विश्रुतम्\n",
    "03081085c": "तत्र गङ्गाह्रदे स्नात्वा समभ्यर्च्य च मानवः\n",
    "03081085e": "शूलपाणिं महादेवमश्वमेधफलं लभेत्\n",
    "03081086a": "देवतीर्थे नरः स्नात्वा गोसहस्रफलं लभेत्\n",
    "03081086c": "अथ वामनकं गच्छेत्त्रिषु लोकेषु विश्रुतम्\n",
    "03081087a": "तत्र विष्णुपदे स्नात्वा अर्चयित्वा च वामनम्\n",
    "03081087c": "सर्वपापविशुद्धात्मा विष्णुलोकमवाप्नुयात्\n",
    "03081088a": "कुलंपुने नरः स्नात्वा पुनाति स्वकुलं नरः\n",
    "03081088c": "पवनस्य ह्रदं गत्वा मरुतां तीर्थमुत्तमम्\n",
    "03081088e": "तत्र स्नात्वा नरव्याघ्र वायुलोके महीयते\n",
    "03081089a": "अमराणां ह्रदे स्नात्वा अमरेषु नराधिप\n",
    "03081089c": "अमराणां प्रभावेन स्वर्गलोके महीयते\n",
    "03081090a": "शालिहोत्रस्य राजेन्द्र शालिशूर्पे यथाविधि\n",
    "03081090c": "स्नात्वा नरवरश्रेष्ठ गोसहस्रफलं लभेत्\n",
    "03081091a": "श्रीकुञ्जं च सरस्वत्यां तीर्थं भरतसत्तम\n",
    "03081091c": "तत्र स्नात्वा नरो राजन्नग्निष्टोमफलं लभेत्\n",
    "03081092a": "ततो नैमिषकुञ्जं च समासाद्य कुरूद्वह\n",
    "03081092c": "ऋषयः किल राजेन्द्र नैमिषेयास्तपोधनाः\n",
    "03081092e": "तीर्थयात्रां पुरस्कृत्य कुरुक्षेत्रं गताः पुरा\n",
    "03081093a": "ततः कुञ्जः सरस्वत्यां कृतो भरतसत्तम\n",
    "03081093c": "ऋषीणामवकाशः स्याद्यथा तुष्टिकरो महान्\n",
    "03081094a": "तस्मिन्कुञ्जे नरः स्नात्वा गोसहस्रफलं लभेत्\n",
    "03081094c": "कन्यातीर्थे नरः स्नात्वा अग्निष्टोमफलं लभेत्\n",
    "03081095a": "ततो गच्छेन्नरव्याघ्र ब्रह्मणः स्थानमुत्तमम्\n",
    "03081095c": "तत्र वर्णावरः स्नात्वा ब्राह्मण्यं लभते नरः\n",
    "03081095e": "ब्राह्मणश्च विशुद्धात्मा गच्छेत परमां गतिम्\n",
    "03081096a": "ततो गच्छेन्नरश्रेष्ठ सोमतीर्थमनुत्तमम्\n",
    "03081096c": "तत्र स्नात्वा नरो राजन्सोमलोकमवाप्नुयात्\n",
    "03081097a": "सप्तसारस्वतं तीर्थं ततो गच्छेन्नराधिप\n",
    "03081097c": "यत्र मङ्कणकः सिद्धो महर्षिर्लोकविश्रुतः\n",
    "03081098a": "पुरा मङ्कणको राजन्कुशाग्रेणेति नः श्रुतम्\n",
    "03081098c": "क्षतः किल करे राजंस्तस्य शाकरसोऽस्रवत्\n",
    "03081099a": "स वै शाकरसं दृष्ट्वा हर्षाविष्टो महातपाः\n",
    "03081099c": "प्रनृत्तः किल विप्रर्षिर्विस्मयोत्फुल्ललोचनः\n",
    "03081100a": "ततस्तस्मिन्प्रनृत्ते वै स्थावरं जङ्गमं च यत्\n",
    "03081100c": "प्रनृत्तमुभयं वीर तेजसा तस्य मोहितम्\n",
    "03081101a": "ब्रह्मादिभिः सुरै राजन्नृषिभिश्च तपोधनैः\n",
    "03081101c": "विज्ञप्तो वै महादेव ऋषेरर्थे नराधिप\n",
    "03081101e": "नायं नृत्येद्यथा देव तथा त्वं कर्तुमर्हसि\n",
    "03081102a": "ततः प्रनृत्तमासाद्य हर्षाविष्टेन चेतसा\n",
    "03081102c": "सुराणां हितकामार्थमृषिं देवोऽभ्यभाषत\n",
    "03081103a": "अहो महर्षे धर्मज्ञ किमर्थं नृत्यते भवान्\n",
    "03081103c": "हर्षस्थानं किमर्थं वा तवाद्य मुनिपुंगव\n",
    "03081104": "ऋषिरुवाच\n",
    "03081104a": "किं न पश्यसि मे देव कराच्छाकरसं स्रुतम्\n",
    "03081104c": "यं दृष्ट्वाहं प्रनृत्तो वै हर्षेण महतान्वितः\n",
    "03081105": "पुलस्त्य उवाच\n",
    "03081105a": "तं प्रहस्याब्रवीद्देवो मुनिं रागेण मोहितम्\n",
    "03081105c": "अहं वै विस्मयं विप्र न गच्छामीति पश्य माम्\n",
    "03081106a": "एवमुक्त्वा नरश्रेष्ठ महादेवेन धीमता\n",
    "03081106c": "अङ्गुल्यग्रेण राजेन्द्र स्वाङ्गुष्ठस्ताडितोऽनघ\n",
    "03081107a": "ततो भस्म क्षताद्राजन्निर्गतं हिमसंनिभम्\n",
    "03081107c": "तद्दृष्ट्वा व्रीडितो राजन्स मुनिः पादयोर्गतः\n",
    "03081108a": "नान्यं देवमहं मन्ये रुद्रात्परतरं महत्\n",
    "03081108c": "सुरासुरस्य जगतो गतिस्त्वमसि शूलधृक्\n",
    "03081109a": "त्वया सृष्टमिदं विश्वं त्रैलोक्यं सचराचरम्\n",
    "03081109c": "त्वामेव भगवन्सर्वे प्रविशन्ति युगक्षये\n",
    "03081110a": "देवैरपि न शक्यस्त्वं परिज्ञातुं कुतो मया\n",
    "03081110c": "त्वयि सर्वे च दृश्यन्ते सुरा ब्रह्मादयोऽनघ\n",
    "03081111a": "सर्वस्त्वमसि लोकानां कर्ता कारयिता च ह\n",
    "03081111c": "त्वत्प्रसादात्सुराः सर्वे मोदन्तीहाकुतोभयाः\n",
    "03081111e": "एवं स्तुत्वा महादेवं स ऋषिः प्रणतोऽभवत्\n",
    "03081112": "ऋषिरुवाच\n",
    "03081112a": "त्वत्प्रसादान्महादेव तपो मे न क्षरेत वै\n",
    "03081113": "पुलस्त्य उवाच\n",
    "03081113a": "ततो देवः प्रहृष्टात्मा ब्रह्मर्षिमिदमब्रवीत्\n",
    "03081113c": "तपस्ते वर्धतां विप्र मत्प्रसादात्सहस्रधा\n",
    "03081114a": "आश्रमे चेह वत्स्यामि त्वया सार्धं महामुने\n",
    "03081114c": "सप्तसारस्वते स्नात्वा अर्चयिष्यन्ति ये तु माम्\n",
    "03081115a": "न तेषां दुर्लभं किंचिदिह लोके परत्र च\n",
    "03081115c": "सारस्वतं च ते लोकं गमिष्यन्ति न संशयः\n",
    "03081116a": "ततस्त्वौशनसं गच्छेत्त्रिषु लोकेषु विश्रुतम्\n",
    "03081116c": "यत्र ब्रह्मादयो देवा ऋषयश्च तपोधनाः\n",
    "03081117a": "कार्त्तिकेयश्च भगवांस्त्रिसंध्यं किल भारत\n",
    "03081117c": "सांनिध्यमकरोत्तत्र भार्गवप्रियकाम्यया\n",
    "03081118a": "कपालमोचनं तीर्थं सर्वपापप्रमोचनम्\n",
    "03081118c": "तत्र स्नात्वा नरव्याघ्र सर्वपापैः प्रमुच्यते\n",
    "03081119a": "अग्नितीर्थं ततो गच्छेत्तत्र स्नात्वा नरर्षभ\n",
    "03081119c": "अग्निलोकमवाप्नोति कुलं चैव समुद्धरेत्\n",
    "03081120a": "विश्वामित्रस्य तत्रैव तीर्थं भरतसत्तम\n",
    "03081120c": "तत्र स्नात्वा महाराज ब्राह्मण्यमभिजायते\n",
    "03081121a": "ब्रह्मयोनिं समासाद्य शुचिः प्रयतमानसः\n",
    "03081121c": "तत्र स्नात्वा नरव्याघ्र ब्रह्मलोकं प्रपद्यते\n",
    "03081121e": "पुनात्यासप्तमं चैव कुलं नास्त्यत्र संशयः\n",
    "03081122a": "ततो गच्छेत राजेन्द्र तीर्थं त्रैलोक्यविश्रुतम्\n",
    "03081122c": "पृथूदकमिति ख्यातं कार्त्तिकेयस्य वै नृप\n",
    "03081122e": "तत्राभिषेकं कुर्वीत पितृदेवार्चने रतः\n",
    "03081123a": "अज्ञानाज्ज्ञानतो वापि स्त्रिया वा पुरुषेण वा\n",
    "03081123c": "यत्किंचिदशुभं कर्म कृतं मानुषबुद्धिना\n",
    "03081124a": "तत्सर्वं नश्यते तस्य स्नातमात्रस्य भारत\n",
    "03081124c": "अश्वमेधफलं चापि स्वर्गलोकं च गच्छति\n",
    "03081125a": "पुण्यमाहुः कुरुक्षेत्रं कुरुक्षेत्रात्सरस्वतीम्\n",
    "03081125c": "सरस्वत्याश्च तीर्थानि तीर्थेभ्यश्च पृथूदकम्\n",
    "03081126a": "उत्तमे सर्वतीर्थानां यस्त्यजेदात्मनस्तनुम्\n",
    "03081126c": "पृथूदके जप्यपरो नैनं श्वोमरणं तपेत्\n",
    "03081127a": "गीतं सनत्कुमारेण व्यासेन च महात्मना\n",
    "03081127c": "वेदे च नियतं राजनभिगच्छेत्पृथूदकम्\n",
    "03081128a": "पृथूदकात्पुण्यतमं नान्यत्तीर्थं नरोत्तम\n",
    "03081128c": "एतन्मेध्यं पवित्रं च पावनं च न संशयः\n",
    "03081129a": "तत्र स्नात्वा दिवं यान्ति अपि पापकृतो जनाः\n",
    "03081129c": "पृथूदके नरश्रेष्ठ प्राहुरेवं मनीषिणः\n",
    "03081130a": "मधुस्रवं च तत्रैव तीर्थं भरतसत्तम\n",
    "03081130c": "तत्र स्नात्वा नरो राजन्गोसहस्रफलं लभेत्\n",
    "03081131a": "ततो गच्छेन्नरश्रेष्ठ तीर्थं देव्या यथाक्रमम्\n",
    "03081131c": "सरस्वत्यारुणायाश्च संगमं लोकविश्रुतम्\n",
    "03081132a": "त्रिरात्रोपोषितः स्नात्वा मुच्यते ब्रह्महत्यया\n",
    "03081132c": "अग्निष्टोमातिरात्राभ्यां फलं विन्दति मानवः\n",
    "03081133a": "आसप्तमं कुलं चैव पुनाति भरतर्षभ\n",
    "03081133c": "अवतीर्णं च तत्रैव तीर्थं कुरुकुलोद्वह\n",
    "03081133e": "विप्राणामनुकम्पार्थं दर्भिणा निर्मितं पुरा\n",
    "03081134a": "व्रतोपनयनाभ्यां वा उपवासेन वा द्विजः\n",
    "03081134c": "क्रियामन्त्रैश्च संयुक्तो ब्राह्मणः स्यान्न संशयः\n",
    "03081135a": "क्रियामन्त्रविहीनोऽपि तत्र स्नात्वा नरर्षभ\n",
    "03081135c": "चीर्णव्रतो भवेद्विप्रो दृष्टमेतत्पुरातने\n",
    "03081136a": "समुद्राश्चापि चत्वारः समानीताश्च दर्भिणा\n",
    "03081136c": "येषु स्नातो नरव्याघ्र न दुर्गतिमवाप्नुयात्\n",
    "03081136e": "फलानि गोसहस्राणां चतुर्णां विन्दते च सः\n",
    "03081137a": "ततो गच्छेत राजेन्द्र तीर्थं शतसहस्रकम्\n",
    "03081137c": "साहस्रकं च तत्रैव द्वे तीर्थे लोकविश्रुते\n",
    "03081138a": "उभयोर्हि नरः स्नात्वा गोसहस्रफलं लभेत्\n",
    "03081138c": "दानं वाप्युपवासो वा सहस्रगुणितं भवेत्\n",
    "03081139a": "ततो गच्छेत राजेन्द्र रेणुकातीर्थमुत्तमम्\n",
    "03081139c": "तत्राभिषेकं कुर्वीत पितृदेवार्चने रतः\n",
    "03081139e": "सर्वपापविशुद्धात्मा अग्निष्टोमफलं लभेत्\n",
    "03081140a": "विमोचनमुपस्पृश्य जितमन्युर्जितेन्द्रियः\n",
    "03081140c": "प्रतिग्रहकृतैर्दोषैः सर्वैः स परिमुच्यते\n",
    "03081141a": "ततः पञ्चवटं गत्वा ब्रह्मचारी जितेन्द्रियः\n",
    "03081141c": "पुण्येन महता युक्तः सतां लोके महीयते\n",
    "03081142a": "यत्र योगेश्वरः स्थाणुः स्वयमेव वृषध्वजः\n",
    "03081142c": "तमर्चयित्वा देवेशं गमनादेव सिध्यति\n",
    "03081143a": "औजसं वरुणं तीर्थं दीप्यते स्वेन तेजसा\n",
    "03081143c": "यत्र ब्रह्मादिभिर्देवैरृषिभिश्च तपोधनैः\n",
    "03081143e": "सेनापत्येन देवानामभिषिक्तो गुहस्तदा\n",
    "03081144a": "औजसस्य तु पूर्वेण कुरुतीर्थं कुरूद्वह\n",
    "03081144c": "कुरुतीर्थे नरः स्नात्वा ब्रह्मचारी जितेन्द्रियः\n",
    "03081144e": "सर्वपापविशुद्धात्मा कुरुलोकं प्रपद्यते\n",
    "03081145a": "स्वर्गद्वारं ततो गच्छेन्नियतो नियताशनः\n",
    "03081145c": "स्वर्गलोकमवाप्नोति ब्रह्मलोकं च गच्छति\n",
    "03081146a": "ततो गच्छेदनरकं तीर्थसेवी नराधिप\n",
    "03081146c": "तत्र स्नात्वा नरो राजन्न दुर्गतिमवाप्नुयात्\n",
    "03081147a": "तत्र ब्रह्मा स्वयं नित्यं देवैः सह महीपते\n",
    "03081147c": "अन्वास्यते नरश्रेष्ठ नारायणपुरोगमैः\n",
    "03081148a": "सांनिध्यं चैव राजेन्द्र रुद्रपत्न्याः कुरूद्वह\n",
    "03081148c": "अभिगम्य च तां देवीं न दुर्गतिमवाप्नुयात्\n",
    "03081149a": "तत्रैव च महाराज विश्वेश्वरमुमापतिम्\n",
    "03081149c": "अभिगम्य महादेवं मुच्यते सर्वकिल्बिषैः\n",
    "03081150a": "नारायणं चाभिगम्य पद्मनाभमरिंदमम्\n",
    "03081150c": "शोभमानो महाराज विष्णुलोकं प्रपद्यते\n",
    "03081151a": "तीर्थे तु सर्वदेवानां स्नातः स पुरुषर्षभ\n",
    "03081151c": "सर्वदुःखैः परित्यक्तो द्योतते शशिवत्सदा\n",
    "03081152a": "ततः स्वस्तिपुरं गच्छेत्तीर्थसेवी नराधिप\n",
    "03081152c": "पावनं तीर्थमासाद्य तर्पयेत्पितृदेवताः\n",
    "03081152e": "अग्निष्टोमस्य यज्ञस्य फलं प्राप्नोति मानवः\n",
    "03081153a": "गङ्गाह्रदश्च तत्रैव कूपश्च भरतर्षभ\n",
    "03081153c": "तिस्रः कोट्यस्तु तीर्थानां तस्मिन्कूपे महीपते\n",
    "03081153e": "तत्र स्नात्वा नरो राजन्स्वर्गलोकं प्रपद्यते\n",
    "03081154a": "आपगायां नरः स्नात्वा अर्चयित्वा महेश्वरम्\n",
    "03081154c": "गाणपत्यमवाप्नोति कुलं चोद्धरते स्वकम्\n",
    "03081155a": "ततः स्थाणुवटं गच्छेत्त्रिषु लोकेषु विश्रुतम्\n",
    "03081155c": "तत्र स्नात्वा स्थितो रात्रिं रुद्रलोकमवाप्नुयात्\n",
    "03081156a": "बदरीपाचनं गच्छेद्वसिष्ठस्याश्रमं ततः\n",
    "03081156c": "बदरं भक्षयेत्तत्र त्रिरात्रोपोषितो नरः\n",
    "03081157a": "सम्यग्द्वादश वर्षाणि बदरान्भक्षयेत्तु यः\n",
    "03081157c": "त्रिरात्रोपोषितश्चैव भवेत्तुल्यो नराधिप\n",
    "03081158a": "इन्द्रमार्गं समासाद्य तीर्थसेवी नराधिप\n",
    "03081158c": "अहोरात्रोपवासेन शक्रलोके महीयते\n",
    "03081159a": "एकरात्रं समासाद्य एकरात्रोषितो नरः\n",
    "03081159c": "नियतः सत्यवादी च ब्रह्मलोके महीयते\n",
    "03081160a": "ततो गच्छेत धर्मज्ञ तीर्थं त्रैलोक्यविश्रुतम्\n",
    "03081160c": "आदित्यस्याश्रमो यत्र तेजोराशेर्महात्मनः\n",
    "03081161a": "तस्मिंस्तीर्थे नरः स्नात्वा पूजयित्वा विभावसुम्\n",
    "03081161c": "आदित्यलोकं व्रजति कुलं चैव समुद्धरेत्\n",
    "03081162a": "सोमतीर्थे नरः स्नात्वा तीर्थसेवी कुरूद्वह\n",
    "03081162c": "सोमलोकमवाप्नोति नरो नास्त्यत्र संशयः\n",
    "03081163a": "ततो गच्छेत धर्मज्ञ दधीचस्य महात्मनः\n",
    "03081163c": "तीर्थं पुण्यतमं राजन्पावनं लोकविश्रुतम्\n",
    "03081164a": "यत्र सारस्वतो राजन्सोऽङ्गिरास्तपसो निधिः\n",
    "03081164c": "तस्मिंस्तीर्थे नरः स्नात्वा वाजपेयफलं लभेत्\n",
    "03081164e": "सारस्वतीं गतिं चैव लभते नात्र संशयः\n",
    "03081165a": "ततः कन्याश्रमं गच्छेन्नियतो ब्रह्मचर्यवान्\n",
    "03081165c": "त्रिरात्रोपोषितो राजन्नुपवासपरायणः\n",
    "03081165e": "लभेत्कन्याशतं दिव्यं ब्रह्मलोकं च गच्छति\n",
    "03081166a": "ततो गच्छेत धर्मज्ञ तीर्थं संनिहितीमपि\n",
    "03081166c": "यत्र ब्रह्मादयो देवा ऋषयश्च तपोधनाः\n",
    "03081166e": "मासि मासि समायान्ति पुण्येन महतान्विताः\n",
    "03081167a": "संनिहित्यामुपस्पृश्य राहुग्रस्ते दिवाकरे\n",
    "03081167c": "अश्वमेधशतं तेन इष्टं भवति शाश्वतम्\n",
    "03081168a": "पृथिव्यां यानि तीर्थानि अन्तरिक्षचराणि च\n",
    "03081168c": "नद्यो नदास्तडागाश्च सर्वप्रस्रवणानि च\n",
    "03081169a": "उदपानाश्च वप्राश्च पुण्यान्यायतनानि च\n",
    "03081169c": "मासि मासि समायान्ति संनिहित्यां न संशयः\n",
    "03081170a": "यत्किंचिद्दुष्कृतं कर्म स्त्रिया वा पुरुषस्य वा\n",
    "03081170c": "स्नातमात्रस्य तत्सर्वं नश्यते नात्र संशयः\n",
    "03081170e": "पद्मवर्णेन यानेन ब्रह्मलोकं स गच्छति\n",
    "03081171a": "अभिवाद्य ततो यक्षं द्वारपालमरन्तुकम्\n",
    "03081171c": "कोटिरूपमुपस्पृश्य लभेद्बहु सुवर्णकम्\n",
    "03081172a": "गङ्गाह्रदश्च तत्रैव तीर्थं भरतसत्तम\n",
    "03081172c": "तत्र स्नातस्तु धर्मज्ञ ब्रह्मचारी समाहितः\n",
    "03081172e": "राजसूयाश्वमेधाभ्यां फलं विन्दति शाश्वतम्\n",
    "03081173a": "पृथिव्यां नैमिषं पुण्यमन्तरिक्षे च पुष्करम्\n",
    "03081173c": "त्रयाणामपि लोकानां कुरुक्षेत्रं विशिष्यते\n",
    "03081174a": "पांसवोऽपि कुरुक्षेत्रे वायुना समुदीरिताः\n",
    "03081174c": "अपि दुष्कृतकर्माणं नयन्ति परमां गतिम्\n",
    "03081175a": "दक्षिणेन सरस्वत्या उत्तरेण दृषद्वतीम्\n",
    "03081175c": "ये वसन्ति कुरुक्षेत्रे ते वसन्ति त्रिविष्टपे\n",
    "03081176a": "कुरुक्षेत्रं गमिष्यामि कुरुक्षेत्रे वसाम्यहम्\n",
    "03081176c": "अप्येकां वाचमुत्सृज्य सर्वपापैः प्रमुच्यते\n",
    "03081177a": "ब्रह्मवेदी कुरुक्षेत्रं पुण्यं ब्रह्मर्षिसेवितम्\n",
    "03081177c": "तदावसन्ति ये राजन्न ते शोच्याः कथंचन\n",
    "03081178a": "तरन्तुकारन्तुकयोर्यदन्तरं; रामह्रदानां च मचक्रुकस्य\n",
    "03081178c": "एतत्कुरुक्षेत्रसमन्तपञ्चकं; पितामहस्योत्तरवेदिरुच्यते\n",
    "03082001": "पुलस्त्य उवाच\n",
    "03082001a": "ततो गच्छेत धर्मज्ञ धर्मतीर्थं पुरातनम्\n",
    "03082001c": "तत्र स्नात्वा नरो राजन्धर्मशीलः समाहितः\n",
    "03082001e": "आसप्तमं कुलं राजन्पुनीते नात्र संशयः\n",
    "03082002a": "ततो गच्छेत धर्मज्ञ कारापतनमुत्तमम्\n",
    "03082002c": "अग्निष्टोममवाप्नोति मुनिलोकं च गच्छति\n",
    "03082003a": "सौगन्धिकं वनं राजंस्ततो गच्छेत मानवः\n",
    "03082003c": "यत्र ब्रह्मादयो देवा ऋषयश्च तपोधनाः\n",
    "03082004a": "सिद्धचारणगन्धर्वाः किंनराः समहोरगाः\n",
    "03082004c": "तद्वनं प्रविशन्नेव सर्वपापैः प्रमुच्यते\n",
    "03082005a": "ततो हि सा सरिच्छ्रेष्ठा नदीनामुत्तमा नदी\n",
    "03082005c": "प्लक्षाद्देवी स्रुता राजन्महापुण्या सरस्वती\n",
    "03082006a": "तत्राभिषेकं कुर्वीत वल्मीकान्निःसृते जले\n",
    "03082006c": "अर्चयित्वा पितॄन्देवानश्वमेधफलं लभेत्\n",
    "03082007a": "ईशानाध्युषितं नाम तत्र तीर्थं सुदुर्लभम्\n",
    "03082007c": "षट्सु शम्यानिपातेषु वल्मीकादिति निश्चयः\n",
    "03082008a": "कपिलानां सहस्रं च वाजिमेधं च विन्दति\n",
    "03082008c": "तत्र स्नात्वा नरव्याघ्र दृष्टमेतत्पुरातने\n",
    "03082009a": "सुगन्धां शतकुम्भां च पञ्चयज्ञां च भारत\n",
    "03082009c": "अभिगम्य नरश्रेष्ठ स्वर्गलोके महीयते\n",
    "03082010a": "त्रिशूलखातं तत्रैव तीर्थमासाद्य भारत\n",
    "03082010c": "तत्राभिषेकं कुर्वीत पितृदेवार्चने रतः\n",
    "03082010e": "गाणपत्यं स लभते देहं त्यक्त्वा न संशयः\n",
    "03082011a": "ततो गच्छेत राजेन्द्र देव्याः स्थानं सुदुर्लभम्\n",
    "03082011c": "शाकंभरीति विख्याता त्रिषु लोकेषु विश्रुता\n",
    "03082012a": "दिव्यं वर्षसहस्रं हि शाकेन किल सुव्रत\n",
    "03082012c": "आहारं सा कृतवती मासि मासि नराधिप\n",
    "03082013a": "ऋषयोऽभ्यागतास्तत्र देव्या भक्त्या तपोधनाः\n",
    "03082013c": "आतिथ्यं च कृतं तेषां शाकेन किल भारत\n",
    "03082013e": "ततः शाकम्भरीत्येव नाम तस्याः प्रतिष्ठितम्\n",
    "03082014a": "शाकंभरीं समासाद्य ब्रह्मचारी समाहितः\n",
    "03082014c": "त्रिरात्रमुषितः शाकं भक्षयेन्नियतः शुचिः\n",
    "03082015a": "शाकाहारस्य यत्सम्यग्वर्षैर्द्वादशभिः फलम्\n",
    "03082015c": "तत्फलं तस्य भवति देव्याश्छन्देन भारत\n",
    "03082016a": "ततो गच्छेत्सुवर्णाक्षं त्रिषु लोकेषु विश्रुतम्\n",
    "03082016c": "यत्र विष्णुः प्रसादार्थं रुद्रमाराधयत्पुरा\n",
    "03082017a": "वरांश्च सुबहूँल्लेभे दैवतेषु सुदुर्लभान्\n",
    "03082017c": "उक्तश्च त्रिपुरघ्नेन परितुष्टेन भारत\n",
    "03082018a": "अपि चास्मत्प्रियतरो लोके कृष्ण भविष्यसि\n",
    "03082018c": "त्वन्मुखं च जगत्कृत्स्नं भविष्यति न संशयः\n",
    "03082019a": "तत्राभिगम्य राजेन्द्र पूजयित्वा वृषध्वजम्\n",
    "03082019c": "अश्वमेधमवाप्नोति गाणपत्यं च विन्दति\n",
    "03082020a": "धूमावतीं ततो गच्छेत्त्रिरत्रोपोषितो नरः\n",
    "03082020c": "मनसा प्रार्थितान्कामाँल्लभते नात्र संशयः\n",
    "03082021a": "देव्यास्तु दक्षिणार्धेन रथावर्तो नराधिप\n",
    "03082021c": "तत्रारोहेत धर्मज्ञ श्रद्दधानो जितेन्द्रियः\n",
    "03082021e": "महादेवप्रसादाद्धि गच्छेत परमां गतिम्\n",
    "03082022a": "प्रदक्षिणमुपावृत्य गच्छेत भरतर्षभ\n",
    "03082022c": "धारां नाम महाप्राज्ञ सर्वपापप्रणाशिनीम्\n",
    "03082022e": "तत्र स्नात्वा नरव्याघ्र न शोचति नराधिप\n",
    "03082023a": "ततो गच्छेत धर्मज्ञ नमस्कृत्य महागिरिम्\n",
    "03082023c": "स्वर्गद्वारेण यत्तुल्यं गङ्गाद्वारं न संशयः\n",
    "03082024a": "तत्राभिषेकं कुर्वीत कोटितीर्थे समाहितः\n",
    "03082024c": "पुण्डरीकमवाप्नोति कुलं चैव समुद्धरेत्\n",
    "03082025a": "सप्तगङ्गे त्रिगङ्गे च शक्रावर्ते च तर्पयन्\n",
    "03082025c": "देवान्पितॄंश्च विधिवत्पुण्यलोके महीयते\n",
    "03082026a": "ततः कनखले स्नात्वा त्रिरात्रोपोषितो नरः\n",
    "03082026c": "अश्वमेधमवाप्नोति स्वर्गलोकं च गच्छति\n",
    "03082027a": "कपिलावटं च गच्छेत तीर्थसेवी नराधिप\n",
    "03082027c": "उष्यैकां रजनीं तत्र गोसहस्रफलं लभेत्\n",
    "03082028a": "नागराजस्य राजेन्द्र कपिलस्य महात्मनाः\n",
    "03082028c": "तीर्थं कुरुवरश्रेष्ठ सर्वलोकेषु विश्रुतम्\n",
    "03082029a": "तत्राभिषेकं कुर्वीत नागतीर्थे नराधिप\n",
    "03082029c": "कपिलानां सहस्रस्य फलं प्राप्नोति मानवः\n",
    "03082030a": "ततो ललितिकां गच्छेच्छंतनोस्तीर्थमुत्तमम्\n",
    "03082030c": "तत्र स्नात्वा नरो राजन्न दुर्गतिमवाप्नुयात्\n",
    "03082031a": "गङ्गासंगमयोश्चैव स्नाति यः संगमे नरः\n",
    "03082031c": "दशाश्वमेधानाप्नोति कुलं चैव समुद्धरेत्\n",
    "03082032a": "ततो गच्छेत राजेन्द्र सुगन्धां लोकविश्रुताम्\n",
    "03082032c": "सर्वपापविशुद्धात्मा ब्रह्मलोके महीयते\n",
    "03082033a": "रुद्रावर्तं ततो गच्छेत्तीर्थसेवी नराधिप\n",
    "03082033c": "तत्र स्नात्वा नरो राजन्स्वर्गलोके महीयते\n",
    "03082034a": "गङ्गायाश्च नरश्रेष्ठ सरस्वत्याश्च संगमे\n",
    "03082034c": "स्नातोऽश्वमेधमाप्नोति स्वर्गलोकं च गच्छति\n",
    "03082035a": "भद्रकर्णेश्वरं गत्वा देवमर्च्य यथाविधि\n",
    "03082035c": "न दुर्गतिमवाप्नोति स्वर्गलोकं च गच्छति\n",
    "03082036a": "ततः कुब्जाम्रकं गच्छेत्तीर्थसेवी यथाक्रमम्\n",
    "03082036c": "गोसहस्रमवाप्नोति स्वर्गलोकं च गच्छति\n",
    "03082037a": "अरुन्धतीवटं गच्छेत्तीर्थसेवी नराधिप\n",
    "03082037c": "सामुद्रकमुपस्पृश्य त्रिरात्रोपोषितो नरः\n",
    "03082037e": "गोसहस्रफलं विन्देत्कुलं चैव समुद्धरेत्\n",
    "03082038a": "ब्रह्मावर्तं ततो गच्छेद्ब्रह्मचारी समाहितः\n",
    "03082038c": "अश्वमेधमवाप्नोति स्वर्गलोकं च गच्छति\n",
    "03082039a": "यमुनाप्रभवं गत्वा उपस्पृश्य च यामुने\n",
    "03082039c": "अश्वमेधफलं लब्ध्वा स्वर्गलोके महीयते\n",
    "03082040a": "दर्वीसंक्रमणं प्राप्य तीर्थं त्रैलोक्यविश्रुतम्\n",
    "03082040c": "अश्वमेधमवाप्नोति स्वर्गलोकं च गच्छति\n",
    "03082041a": "सिन्धोश्च प्रभवं गत्वा सिद्धगन्धर्वसेवितम्\n",
    "03082041c": "तत्रोष्य रजनीः पञ्च विन्द्याद्बहु सुवर्णकम्\n",
    "03082042a": "अथ वेदीं समासाद्य नरः परमदुर्गमाम्\n",
    "03082042c": "अश्वमेधमवाप्नोति गच्छेच्चौशनसीं गतिम्\n",
    "03082043a": "ऋषिकुल्यां समासाद्य वासिष्ठं चैव भारत\n",
    "03082043c": "वासिष्ठं समतिक्रम्य सर्वे वर्णा द्विजातयः\n",
    "03082044a": "ऋषिकुल्यां नरः स्नात्वा ऋषिलोकं प्रपद्यते\n",
    "03082044c": "यदि तत्र वसेन्मासं शाकाहारो नराधिप\n",
    "03082045a": "भृगुतुङ्गं समासाद्य वाजिमेधफलं लभेत्\n",
    "03082045c": "गत्वा वीरप्रमोक्षं च सर्वपापैः प्रमुच्यते\n",
    "03082046a": "कृत्तिकामघयोश्चैव तीर्थमासाद्य भारत\n",
    "03082046c": "अग्निष्टोमातिरात्राभ्यां फलं प्राप्नोति पुण्यकृत्\n",
    "03082047a": "ततः संध्यां समासाद्य विद्यातीर्थमनुत्तमम्\n",
    "03082047c": "उपस्पृश्य च विद्यानां सर्वासां पारगो भवेत्\n",
    "03082048a": "महाश्रमे वसेद्रात्रिं सर्वपापप्रमोचने\n",
    "03082048c": "एककालं निराहारो लोकानावसते शुभान्\n",
    "03082049a": "षष्ठकालोपवासेन मासमुष्य महालये\n",
    "03082049c": "सर्वपापविशुद्धात्मा विन्द्याद्बहु सुवर्णकम्\n",
    "03082050a": "अथ वेतसिकां गत्वा पितामहनिषेविताम्\n",
    "03082050c": "अश्वमेधमवाप्नोति गच्छेच्चौशनसीं गतिम्\n",
    "03082051a": "अथ सुन्दरिकातीर्थं प्राप्य सिद्धनिषेवितम्\n",
    "03082051c": "रूपस्य भागी भवति दृष्टमेतत्पुरातने\n",
    "03082052a": "ततो वै ब्राह्मणीं गत्वा ब्रह्मचारी जितेन्द्रियः\n",
    "03082052c": "पद्मवर्णेन यानेन ब्रह्मलोकं प्रपद्यते\n",
    "03082053a": "ततश्च नैमिषं गच्छेत्पुण्यं सिद्धनिषेवितम्\n",
    "03082053c": "तत्र नित्यं निवसति ब्रह्मा देवगणैर्वृतः\n",
    "03082054a": "नैमिषं प्रार्थयानस्य पापस्यार्धं प्रणश्यति\n",
    "03082054c": "प्रविष्टमात्रस्तु नरः सर्वपापैः प्रमुच्यते\n",
    "03082055a": "तत्र मासं वसेद्धीरो नैमिषे तीर्थतत्परः\n",
    "03082055c": "पृथिव्यां यानि तीर्थानि नैमिषे तानि भारत\n",
    "03082056a": "अभिषेककृतस्तत्र नियतो नियताशनः\n",
    "03082056c": "गवामयस्य यज्ञस्य फलं प्राप्नोति भारत\n",
    "03082056e": "पुनात्यासप्तमं चैव कुलं भरतसत्तम\n",
    "03082057a": "यस्त्यजेन्नैमिषे प्राणानुपवासपरायणः\n",
    "03082057c": "स मोदेत्स्वर्गलोकस्थ एवमाहुर्मनीषिणः\n",
    "03082057e": "नित्यं पुण्यं च मेध्यं च नैमिषं नृपसत्तम\n",
    "03082058a": "गङ्गोद्भेदं समासाद्य त्रिरात्रोपोषितो नरः\n",
    "03082058c": "वाजपेयमवाप्नोति ब्रह्मभूतश्च जायते\n",
    "03082059a": "सरस्वतीं समासाद्य तर्पयेत्पितृदेवताः\n",
    "03082059c": "सारस्वतेषु लोकेषु मोदते नात्र संशयः\n",
    "03082060a": "ततश्च बाहुदां गच्छेद्ब्रह्मचारी समाहितः\n",
    "03082060c": "देवसत्रस्य यज्ञस्य फलं प्राप्नोति मानवः\n",
    "03082061a": "ततश्चीरवतीं गच्छेत्पुण्यां पुण्यतमैर्वृताम्\n",
    "03082061c": "पितृदेवार्चनरतो वाजपेयमवाप्नुयात्\n",
    "03082062a": "विमलाशोकमासाद्य विराजति यथा शशी\n",
    "03082062c": "तत्रोष्य रजनीमेकां स्वर्गलोके महीयते\n",
    "03082063a": "गोप्रतारं ततो गच्छेत्सरय्वास्तीर्थमुत्तमम्\n",
    "03082063c": "यत्र रामो गतः स्वर्गं सभृत्यबलवाहनः\n",
    "03082064a": "देहं त्यक्त्वा दिवं यातस्तस्य तीर्थस्य तेजसा\n",
    "03082064c": "रामस्य च प्रसादेन व्यवसायाच्च भारत\n",
    "03082065a": "तस्मिंस्तीर्थे नरः स्नात्वा गोप्रतारे नराधिप\n",
    "03082065c": "सर्वपापविशुद्धात्मा स्वर्गलोके महीयते\n",
    "03082066a": "रामतीर्थे नरः स्नात्वा गोमत्यां कुरुनन्दन\n",
    "03082066c": "अश्वमेधमवाप्नोति पुनाति च कुलं नरः\n",
    "03082067a": "शतसाहस्रिकं तत्र तीर्थं भरतसत्तम\n",
    "03082067c": "तत्रोपस्पर्शनं कृत्वा नियतो नियताशनः\n",
    "03082067e": "गोसहस्रफलं पुण्यं प्राप्नोति भरतर्षभ\n",
    "03082068a": "ततो गच्छेत राजेन्द्र भर्तृस्थानमनुत्तमम्\n",
    "03082068c": "कोटितीर्थे नरः स्नात्वा अर्चयित्वा गुहं नृप\n",
    "03082068e": "गोसहस्रफलं विन्देत्तेजस्वी च भवेन्नरः\n",
    "03082069a": "ततो वाराणसीं गत्वा अर्चयित्वा वृषध्वजम्\n",
    "03082069c": "कपिलाह्रदे नरः स्नात्वा राजसूयफलं लभेत्\n",
    "03082070a": "मार्कण्डेयस्य राजेन्द्र तीर्थमासाद्य दुर्लभम्\n",
    "03082070c": "गोमतीगङ्गयोश्चैव संगमे लोकविश्रुते\n",
    "03082070e": "अग्निष्टोममवाप्नोति कुलं चैव समुद्धरेत्\n",
    "03082071a": "ततो गयां समासाद्य ब्रह्मचारी जितेन्द्रियः\n",
    "03082071c": "अश्वमेधमवाप्नोति गमनादेव भारत\n",
    "03082072a": "तत्राक्षयवटो नाम त्रिषु लोकेषु विश्रुतः\n",
    "03082072c": "पितॄणां तत्र वै दत्तमक्षयं भवति प्रभो\n",
    "03082073a": "महानद्यामुपस्पृश्य तर्पयेत्पितृदेवताः\n",
    "03082073c": "अक्षयान्प्राप्नुयाल्लोकान्कुलं चैव समुद्धरेत्\n",
    "03082074a": "ततो ब्रह्मसरो गच्छेद्धर्मारण्योपशोभितम्\n",
    "03082074c": "पौण्डरीकमवाप्नोति प्रभातामेव शर्वरीम्\n",
    "03082075a": "तस्मिन्सरसि राजेन्द्र ब्रह्मणो यूप उच्छ्रितः\n",
    "03082075c": "यूपं प्रदक्षिणं कृत्वा वाजपेयफलं लभेत्\n",
    "03082076a": "ततो गच्छेत राजेन्द्र धेनुकां लोकविश्रुताम्\n",
    "03082076c": "एकरात्रोषितो राजन्प्रयच्छेत्तिलधेनुकाम्\n",
    "03082076e": "सर्वपापविशुद्धात्मा सोमलोकं व्रजेद्ध्रुवम्\n",
    "03082077a": "तत्र चिह्नं महाराज अद्यापि हि न संशयः\n",
    "03082077c": "कपिला सह वत्सेन पर्वते विचरत्युत\n",
    "03082077e": "सवत्सायाः पदानि स्म दृश्यन्तेऽद्यापि भारत\n",
    "03082078a": "तेषूपस्पृश्य राजेन्द्र पदेषु नृपसत्तम\n",
    "03082078c": "यत्किंचिदशुभं कर्म तत्प्रणश्यति भारत\n",
    "03082079a": "ततो गृध्रवटं गच्छेत्स्थानं देवस्य धीमतः\n",
    "03082079c": "स्नायीत भस्मना तत्र अभिगम्य वृषध्वजम्\n",
    "03082080a": "ब्राह्मणेन भवेच्चीर्णं व्रतं द्वादशवार्षिकम्\n",
    "03082080c": "इतरेषां तु वर्णानां सर्वपापं प्रणश्यति\n",
    "03082081a": "गच्छेत तत उद्यन्तं पर्वतं गीतनादितम्\n",
    "03082081c": "सावित्रं तु पदं तत्र दृश्यते भरतर्षभ\n",
    "03082082a": "तत्र संध्यामुपासीत ब्राह्मणः संशितव्रतः\n",
    "03082082c": "उपास्ता च भवेत्संध्या तेन द्वादशवार्षिकी\n",
    "03082083a": "योनिद्वारं च तत्रैव विश्रुतं भरतर्षभ\n",
    "03082083c": "तत्राभिगम्य मुच्येत पुरुषो योनिसंकरात्\n",
    "03082084a": "कृष्णशुक्लावुभौ पक्षौ गयायां यो वसेन्नरः\n",
    "03082084c": "पुनात्यासप्तमं राजन्कुलं नास्त्यत्र संशयः\n",
    "03082085a": "एष्टव्या बहवः पुत्रा यद्येकोऽपि गयां व्रजेत्\n",
    "03082085c": "यजेत वाश्वमेधेन नीलं वा वृषमुत्सृजेत्\n",
    "03082086a": "ततः फल्गुं व्रजेद्राजंस्तीर्थसेवी नराधिप\n",
    "03082086c": "अश्वमेधमवाप्नोति सिद्धिं च महतीं व्रजेत्\n",
    "03082087a": "ततो गच्छेत राजेन्द्र धर्मपृष्ठं समाहितः\n",
    "03082087c": "यत्र धर्मो महाराज नित्यमास्ते युधिष्ठिर\n",
    "03082087e": "अभिगम्य ततस्तत्र वाजिमेधफलं लभेत्\n",
    "03082088a": "ततो गच्छेत राजेन्द्र ब्रह्मणस्तीर्थमुत्तमम्\n",
    "03082088c": "तत्रार्चयित्वा राजेन्द्र ब्रह्माणममितौजसम्\n",
    "03082088e": "राजसूयाश्वमेधाभ्यां फलं प्राप्नोति मानवः\n",
    "03082089a": "ततो राजगृहं गच्छेत्तीर्थसेवी नराधिप\n",
    "03082089c": "उपस्पृश्य तपोदेषु काक्षीवानिव मोदते\n",
    "03082090a": "यक्षिण्या नैत्यकं तत्र प्राश्नीत पुरुषः शुचिः\n",
    "03082090c": "यक्षिण्यास्तु प्रसादेन मुच्यते भ्रूणहत्यया\n",
    "03082091a": "मणिनागं ततो गत्वा गोसहस्रफलं लभेत्\n",
    "03082091c": "नैत्यकं भुञ्जते यस्तु मणिनागस्य मानवः\n",
    "03082092a": "दष्टस्याशीविषेणापि न तस्य क्रमते विषम्\n",
    "03082092c": "तत्रोष्य रजनीमेकां सर्वपापैः प्रमुच्यते\n",
    "03082093a": "ततो गच्छेत ब्रह्मर्षेर्गौतमस्य वनं नृप\n",
    "03082093c": "अहल्याया ह्रदे स्नात्वा व्रजेत परमां गतिम्\n",
    "03082093e": "अभिगम्य श्रियं राजन्विन्दते श्रियमुत्तमाम्\n",
    "03082094a": "तत्रोदपानो धर्मज्ञ त्रिषु लोकेषु विश्रुतः\n",
    "03082094c": "तत्राभिषेकं कृत्वा तु वाजिमेधमवाप्नुयात्\n",
    "03082095a": "जनकस्य तु राजर्षेः कूपस्त्रिदशपूजितः\n",
    "03082095c": "तत्राभिषेकं कृत्वा तु विष्णुलोकमवाप्नुयात्\n",
    "03082096a": "ततो विनशनं गच्छेत्सर्वपापप्रमोचनम्\n",
    "03082096c": "वाजपेयमवाप्नोति सोमलोकं च गच्छति\n",
    "03082097a": "गण्डकीं तु समासाद्य सर्वतीर्थजलोद्भवाम्\n",
    "03082097c": "वाजपेयमवाप्नोति सूर्यलोकं च गच्छति\n",
    "03082098a": "ततोऽधिवंश्यं धर्मज्ञ समाविश्य तपोवनम्\n",
    "03082098c": "गुह्यकेषु महाराज मोदते नात्र संशयः\n",
    "03082099a": "कम्पनां तु समासाद्य नदीं सिद्धनिषेविताम्\n",
    "03082099c": "पुण्डरीकमवाप्नोति सूर्यलोकं च गच्छति\n",
    "03082100a": "ततो विशालामासाद्य नदीं त्रैलोक्यविश्रुताम्\n",
    "03082100c": "अग्निष्टोममवाप्नोति स्वर्गलोकं च गच्छति\n",
    "03082101a": "अथ माहेश्वरीं धारां समासाद्य नराधिप\n",
    "03082101c": "अश्वमेधमवाप्नोति कुलं चैव समुद्धरेत्\n",
    "03082102a": "दिवौकसां पुष्करिणीं समासाद्य नरः शुचिः\n",
    "03082102c": "न दुर्गतिमवाप्नोति वाजपेयं च विन्दति\n",
    "03082103a": "महेश्वरपदं गच्छेद्ब्रह्मचारी समाहितः\n",
    "03082103c": "महेश्वरपदे स्नात्वा वाजिमेधफलं लभेत्\n",
    "03082104a": "तत्र कोटिस्तु तीर्थानां विश्रुता भरतर्षभ\n",
    "03082104c": "कूर्मरूपेण राजेन्द्र असुरेण दुरात्मना\n",
    "03082104e": "ह्रियमाणाहृता राजन्विष्णुना प्रभविष्णुना\n",
    "03082105a": "तत्राभिषेकं कुर्वाणस्तीर्थकोट्यां युधिष्ठिर\n",
    "03082105c": "पुण्डरीकमवाप्नोति विष्णुलोकं च गच्छति\n",
    "03082106a": "ततो गच्छेत राजेन्द्र स्थानं नारायणस्य तु\n",
    "03082106c": "सदा संनिहितो यत्र हरिर्वसति भारत\n",
    "03082106e": "शालग्राम इति ख्यातो विष्णोरद्भुतकर्मणः\n",
    "03082107a": "अभिगम्य त्रिलोकेशं वरदं विष्णुमव्ययम्\n",
    "03082107c": "अश्वमेधमवाप्नोति विष्णुलोकं च गच्छति\n",
    "03082108a": "तत्रोदपानो धर्मज्ञ सर्वपापप्रमोचनः\n",
    "03082108c": "समुद्रास्तत्र चत्वारः कूपे संनिहिताः सदा\n",
    "03082108e": "तत्रोपस्पृश्य राजेन्द्र न दुर्गतिमवाप्नुयात्\n",
    "03082109a": "अभिगम्य महादेवं वरदं विष्णुमव्ययम्\n",
    "03082109c": "विराजति यथा सोम ऋणैर्मुक्तो युधिष्ठिर\n",
    "03082110a": "जातिस्मर उपस्पृश्य शुचिः प्रयतमानसः\n",
    "03082110c": "जातिस्मरत्वं प्राप्नोति स्नात्वा तत्र न संशयः\n",
    "03082111a": "वटेश्वरपुरं गत्वा अर्चयित्वा तु केशवम्\n",
    "03082111c": "ईप्सिताँल्लभते कामानुपवासान्न संशयः\n",
    "03082112a": "ततस्तु वामनं गत्वा सर्वपापप्रमोचनम्\n",
    "03082112c": "अभिवाद्य हरिं देवं न दुर्गतिमवाप्नुयात्\n",
    "03082113a": "भरतस्याश्रमं गत्वा सर्वपापप्रमोचनम्\n",
    "03082113c": "कौशिकीं तत्र सेवेत महापातकनाशिनीम्\n",
    "03082113e": "राजसूयस्य यज्ञस्य फलं प्राप्नोति मानवः\n",
    "03082114a": "ततो गच्छेत धर्मज्ञ चम्पकारण्यमुत्तमम्\n",
    "03082114c": "तत्रोष्य रजनीमेकां गोसहस्रफलं लभेत्\n",
    "03082115a": "अथ ज्येष्ठिलमासाद्य तीर्थं परमसंमतम्\n",
    "03082115c": "उपोष्य रजनीमेकामग्निष्टोमफलं लभेत्\n",
    "03082116a": "तत्र विश्वेश्वरं दृष्ट्वा देव्या सह महाद्युतिम्\n",
    "03082116c": "मित्रावरुणयोर्लोकानाप्नोति पुरुषर्षभ\n",
    "03082117a": "कन्यासंवेद्यमासाद्य नियतो नियताशनः\n",
    "03082117c": "मनोः प्रजापतेर्लोकानाप्नोति भरतर्षभ\n",
    "03082118a": "कन्यायां ये प्रयच्छन्ति पानमन्नं च भारत\n",
    "03082118c": "तदक्षयमिति प्राहुरृषयः संशितव्रताः\n",
    "03082119a": "निश्चीरां च समासाद्य त्रिषु लोकेषु विश्रुताम्\n",
    "03082119c": "अश्वमेधमवाप्नोति विष्णुलोकं च गच्छति\n",
    "03082120a": "ये तु दानं प्रयच्छन्ति निश्चीरासंगमे नराः\n",
    "03082120c": "ते यान्ति नरशार्दूल ब्रह्मलोकं न संशयः\n",
    "03082121a": "तत्राश्रमो वसिष्ठस्य त्रिषु लोकेषु विश्रुतः\n",
    "03082121c": "तत्राभिषेकं कुर्वाणो वाजपेयमवाप्नुयात्\n",
    "03082122a": "देवकूटं समासाद्य ब्रह्मर्षिगणसेवितम्\n",
    "03082122c": "अश्वमेधमवाप्नोति कुलं चैव समुद्धरेत्\n",
    "03082123a": "ततो गच्छेत राजेन्द्र कौशिकस्य मुनेर्ह्रदम्\n",
    "03082123c": "यत्र सिद्धिं परां प्राप्तो विश्वामित्रोऽथ कौशिकः\n",
    "03082124a": "तत्र मासं वसेद्वीर कौशिक्यां भरतर्षभ\n",
    "03082124c": "अश्वमेधस्य यत्पुण्यं तन्मासेनाधिगच्छति\n",
    "03082125a": "सर्वतीर्थवरे चैव यो वसेत महाह्रदे\n",
    "03082125c": "न दुर्गतिमवाप्नोति विन्देद्बहु सुवर्णकम्\n",
    "03082126a": "कुमारमभिगत्वा च वीराश्रमनिवासिनम्\n",
    "03082126c": "अश्वमेधमवाप्नोति नरो नास्त्यत्र संशयः\n",
    "03082127a": "अग्निधारां समासाद्य त्रिषु लोकेषु विश्रुताम्\n",
    "03082127c": "अग्निष्टोममवाप्नोति न च स्वर्गान्निवर्तते\n",
    "03082128a": "पितामहसरो गत्वा शैलराजप्रतिष्ठितम्\n",
    "03082128c": "तत्राभिषेकं कुर्वाणो अग्निष्टोमफलं लभेत्\n",
    "03082129a": "पितामहस्य सरसः प्रस्रुता लोकपावनी\n",
    "03082129c": "कुमारधारा तत्रैव त्रिषु लोकेषु विश्रुता\n",
    "03082130a": "यत्र स्नात्वा कृतार्थोऽस्मीत्यात्मानमवगच्छति\n",
    "03082130c": "षष्ठकालोपवासेन मुच्यते ब्रह्महत्यया\n",
    "03082131a": "शिखरं वै महादेव्या गौर्यास्त्रैलोक्यविश्रुतम्\n",
    "03082131c": "समारुह्य नरः श्राद्धः स्तनकुण्डेषु संविशेत्\n",
    "03082132a": "तत्राभिषेकं कुर्वाणः पितृदेवार्चने रतः\n",
    "03082132c": "हयमेधमवाप्नोति शक्रलोकं च गच्छति\n",
    "03082133a": "ताम्रारुणं समासाद्य ब्रह्मचारी समाहितः\n",
    "03082133c": "अश्वमेधमवाप्नोति शक्रलोकं च गच्छति\n",
    "03082134a": "नन्दिन्यां च समासाद्य कूपं त्रिदशसेवितम्\n",
    "03082134c": "नरमेधस्य यत्पुण्यं तत्प्राप्नोति कुरूद्वह\n",
    "03082135a": "कालिकासंगमे स्नात्वा कौशिक्यारुणयोर्यतः\n",
    "03082135c": "त्रिरात्रोपोषितो विद्वान्सर्वपापैः प्रमुच्यते\n",
    "03082136a": "उर्वशीतीर्थमासाद्य ततः सोमाश्रमं बुधः\n",
    "03082136c": "कुम्भकर्णाश्रमे स्नात्वा पूज्यते भुवि मानवः\n",
    "03082137a": "स्नात्वा कोकामुखे पुण्ये ब्रह्मचारी यतव्रतः\n",
    "03082137c": "जातिस्मरत्वं प्राप्नोति दृष्टमेतत्पुरातने\n",
    "03082138a": "सकृन्नन्दां समासाद्य कृतात्मा भवति द्विजः\n",
    "03082138c": "सर्वपापविशुद्धात्मा शक्रलोकं च गच्छति\n",
    "03082139a": "ऋषभद्वीपमासाद्य सेव्यं क्रौञ्चनिषूदनम्\n",
    "03082139c": "सरस्वत्यामुपस्पृश्य विमानस्थो विराजते\n",
    "03082140a": "औद्दालकं महाराज तीर्थं मुनिनिषेवितम्\n",
    "03082140c": "तत्राभिषेकं कुर्वीत सर्वपापैः प्रमुच्यते\n",
    "03082141a": "धर्मतीर्थं समासाद्य पुण्यं ब्रह्मर्षिसेवितम्\n",
    "03082141c": "वाजपेयमवाप्नोति नरो नास्त्यत्र संशयः\n",
    "03082142a": "तथा चम्पां समासाद्य भागीरथ्यां कृतोदकः\n",
    "03082142c": "दण्डार्कमभिगम्यैव गोसहस्रफलं लभेत्\n",
    "03082143a": "लवेडिकां ततो गच्छेत्पुण्यां पुण्योपसेविताम्\n",
    "03082143c": "वाजपेयमवाप्नोति विमानस्थश्च पूज्यते\n",
    "03083001": "पुलस्त्य उवाच\n",
    "03083001a": "अथ संध्यां समासाद्य संवेद्यं तीर्थमुत्तमम्\n",
    "03083001c": "उपस्पृश्य नरो विद्वान्भवेन्नास्त्यत्र संशयः\n",
    "03083002a": "रामस्य च प्रसादेन तीर्थं राजन्कृतं पुरा\n",
    "03083002c": "तल्लोहित्यं समासाद्य विन्द्याद्बहु सुवर्णकम्\n",
    "03083003a": "करतोयां समासाद्य त्रिरात्रोपोषितो नरः\n",
    "03083003c": "अश्वमेधमवाप्नोति कृते पैतामहे विधौ\n",
    "03083004a": "गङ्गायास्त्वथ राजेन्द्र सागरस्य च संगमे\n",
    "03083004c": "अश्वमेधं दशगुणं प्रवदन्ति मनीषिणः\n",
    "03083005a": "गङ्गायास्त्वपरं द्वीपं प्राप्य यः स्नाति भारत\n",
    "03083005c": "त्रिरात्रोपोषितो राजन्सर्वकामानवाप्नुयात्\n",
    "03083006a": "ततो वैतरणीं गत्वा नदीं पापप्रमोचनीम्\n",
    "03083006c": "विरजं तीर्थमासाद्य विराजति यथा शशी\n",
    "03083007a": "प्रभवेच्च कुले पुण्ये सर्वपापं व्यपोहति\n",
    "03083007c": "गोसहस्रफलं लब्ध्वा पुनाति च कुलं नरः\n",
    "03083008a": "शोणस्य ज्योतिरथ्याश्च संगमे निवसञ्शुचिः\n",
    "03083008c": "तर्पयित्वा पितॄन्देवानग्निष्टोमफलं लभेत्\n",
    "03083009a": "शोणस्य नर्मदायाश्च प्रभवे कुरुनन्दन\n",
    "03083009c": "वंशगुल्म उपस्पृश्य वाजिमेधफलं लभेत्\n",
    "03083010a": "ऋषभं तीर्थमासाद्य कोशलायां नराधिप\n",
    "03083010c": "वाजपेयमवाप्नोति त्रिरात्रोपोषितो नरः\n",
    "03083011a": "कोशलायां समासाद्य कालतीर्थ उपस्पृशेत्\n",
    "03083011c": "वृषभैकादशफलं लभते नात्र संशयः\n",
    "03083012a": "पुष्पवत्यामुपस्पृश्य त्रिरात्रोपोषितो नरः\n",
    "03083012c": "गोसहस्रफलं विन्द्यात्कुलं चैव समुद्धरेत्\n",
    "03083013a": "ततो बदरिकातीर्थे स्नात्वा प्रयतमानसः\n",
    "03083013c": "दीर्घमायुरवाप्नोति स्वर्गलोकं च गच्छति\n",
    "03083014a": "ततो महेन्द्रमासाद्य जामदग्न्यनिषेवितम्\n",
    "03083014c": "रामतीर्थे नरः स्नात्वा वाजिमेधफलं लभेत्\n",
    "03083015a": "मतङ्गस्य तु केदारस्तत्रैव कुरुनन्दन\n",
    "03083015c": "तत्र स्नात्वा नरो राजन्गोसहस्रफलं लभेत्\n",
    "03083016a": "श्रीपर्वतं समासाद्य नदीतीर उपस्पृशेत्\n",
    "03083016c": "अश्वमेधमवाप्नोति स्वर्गलोकं च गच्छति\n",
    "03083017a": "श्रीपर्वते महादेवो देव्या सह महाद्युतिः\n",
    "03083017c": "न्यवसत्परमप्रीतो ब्रह्मा च त्रिदशैर्वृतः\n",
    "03083018a": "तत्र देवह्रदे स्नात्वा शुचिः प्रयतमानसः\n",
    "03083018c": "अश्वमेधमवाप्नोति परां सिद्धिं च गच्छति\n",
    "03083019a": "ऋषभं पर्वतं गत्वा पाण्ड्येषु सुरपूजितम्\n",
    "03083019c": "वाजपेयमवाप्नोति नाकपृष्ठे च मोदते\n",
    "03083020a": "ततो गच्छेत कावेरीं वृतामप्सरसां गणैः\n",
    "03083020c": "तत्र स्नात्वा नरो राजन्गोसहस्रफलं लभेत्\n",
    "03083021a": "ततस्तीरे समुद्रस्य कन्यातीर्थ उपस्पृशेत्\n",
    "03083021c": "तत्रोपस्पृश्य राजेन्द्र सर्वपापैः प्रमुच्यते\n",
    "03083022a": "अथ गोकर्णमासाद्य त्रिषु लोकेषु विश्रुतम्\n",
    "03083022c": "समुद्रमध्ये राजेन्द्र सर्वलोकनमस्कृतम्\n",
    "03083023a": "यत्र ब्रह्मादयो देवा ऋषयश्च तपोधनाः\n",
    "03083023c": "भूतयक्षपिशाचाश्च किंनराः समहोरगाः\n",
    "03083024a": "सिद्धचारणगन्धर्वा मानुषाः पन्नगास्तथा\n",
    "03083024c": "सरितः सागराः शैला उपासन्त उमापतिम्\n",
    "03083025a": "तत्रेशानं समभ्यर्च्य त्रिरात्रोपोषितो नरः\n",
    "03083025c": "दशाश्वमेधमाप्नोति गाणपत्यं च विन्दति\n",
    "03083025e": "उष्य द्वादशरात्रं तु कृतात्मा भवते नरः\n",
    "03083026a": "तत एव तु गायत्र्याः स्थानं त्रैलोक्यविश्रुतम्\n",
    "03083026c": "त्रिरात्रमुषितस्तत्र गोसहस्रफलं लभेत्\n",
    "03083027a": "निदर्शनं च प्रत्यक्षं ब्राह्मणानां नराधिप\n",
    "03083027c": "गायत्रीं पठते यस्तु योनिसंकरजस्तथा\n",
    "03083027e": "गाथा वा गीतिका वापि तस्य संपद्यते नृप\n",
    "03083028a": "संवर्तस्य तु विप्रर्षेर्वापीमासाद्य दुर्लभाम्\n",
    "03083028c": "रूपस्य भागी भवति सुभगश्चैव जायते\n",
    "03083029a": "ततो वेण्णां समासाद्य तर्पयेत्पितृदेवताः\n",
    "03083029c": "मयूरहंससंयुक्तं विमानं लभते नरः\n",
    "03083030a": "ततो गोदावरीं प्राप्य नित्यं सिद्धनिषेविताम्\n",
    "03083030c": "गवामयमवाप्नोति वासुकेर्लोकमाप्नुयात्\n",
    "03083031a": "वेण्णायाः संगमे स्नात्वा वाजपेयफलं लभेत्\n",
    "03083031c": "वरदासंगमे स्नात्वा गोसहस्रफलं लभेत्\n",
    "03083032a": "ब्रह्मस्थानं समासाद्य त्रिरात्रमुषितो नरः\n",
    "03083032c": "गोसहस्रफलं विन्देत्स्वर्गलोकं च गच्छति\n",
    "03083033a": "कुशप्लवनमासाद्य ब्रह्मचारी समाहितः\n",
    "03083033c": "त्रिरात्रमुषितः स्नात्वा अश्वमेधफलं लभेत्\n",
    "03083034a": "ततो देवह्रदे रम्ये कृष्णवेण्णाजलोद्भवे\n",
    "03083034c": "जातिमात्रह्रदे चैव तथा कन्याश्रमे नृप\n",
    "03083035a": "यत्र क्रतुशतैरिष्ट्वा देवराजो दिवं गतः\n",
    "03083035c": "अग्निष्टोमशतं विन्देद्गमनादेव भारत\n",
    "03083036a": "सर्वदेवह्रदे स्नात्वा गोसहस्रफलं लभेत्\n",
    "03083036c": "जातिमात्रह्रदे स्नात्वा भवेज्जातिस्मरो नरः\n",
    "03083037a": "ततोऽवाप्य महापुण्यां पयोष्णीं सरितां वराम्\n",
    "03083037c": "पितृदेवार्चनरतो गोसहस्रफलं लभेत्\n",
    "03083038a": "दण्डकारण्यमासाद्य महाराज उपस्पृशेत्\n",
    "03083038c": "गोसहस्रफलं तत्र स्नातमात्रस्य भारत\n",
    "03083039a": "शरभङ्गाश्रमं गत्वा शुकस्य च महात्मनः\n",
    "03083039c": "न दुर्गतिमवाप्नोति पुनाति च कुलं नरः\n",
    "03083040a": "ततः शूर्पारकं गच्छेज्जामदग्न्यनिषेवितम्\n",
    "03083040c": "रामतीर्थे नरः स्नात्वा विन्द्याद्बहु सुवर्णकम्\n",
    "03083041a": "सप्तगोदावरे स्नात्वा नियतो नियताशनः\n",
    "03083041c": "महत्पुण्यमवाप्नोति देवलोकं च गच्छति\n",
    "03083042a": "ततो देवपथं गच्छेन्नियतो नियताशनः\n",
    "03083042c": "देवसत्रस्य यत्पुण्यं तदवाप्नोति मानवः\n",
    "03083043a": "तुङ्गकारण्यमासाद्य ब्रह्मचारी जितेन्द्रियः\n",
    "03083043c": "वेदानध्यापयत्तत्र ऋषिः सारस्वतः पुरा\n",
    "03083044a": "तत्र वेदान्प्रनष्टांस्तु मुनेरङ्गिरसः सुतः\n",
    "03083044c": "उपविष्टो महर्षीणामुत्तरीयेषु भारत\n",
    "03083045a": "ओंकारेण यथान्यायं सम्यगुच्चारितेन च\n",
    "03083045c": "येन यत्पूर्वमभ्यस्तं तत्तस्य समुपस्थितम्\n",
    "03083046a": "ऋषयस्तत्र देवाश्च वरुणोऽग्निः प्रजापतिः\n",
    "03083046c": "हरिर्नारायणो देवो महादेवस्तथैव च\n",
    "03083047a": "पितामहश्च भगवान्देवैः सह महाद्युतिः\n",
    "03083047c": "भृगुं नियोजयामास याजनार्थे महाद्युतिम्\n",
    "03083048a": "ततः स चक्रे भगवानृषीणां विधिवत्तदा\n",
    "03083048c": "सर्वेषां पुनराधानं विधिदृष्टेन कर्मणा\n",
    "03083049a": "आज्यभागेन वै तत्र तर्पितास्तु यथाविधि\n",
    "03083049c": "देवास्त्रिभुवणं याता ऋषयश्च यथासुखम्\n",
    "03083050a": "तदरण्यं प्रविष्टस्य तुङ्गकं राजसत्तम\n",
    "03083050c": "पापं प्रणश्यते सर्वं स्त्रियो वा पुरुषस्य वा\n",
    "03083051a": "तत्र मासं वसेद्धीरो नियतो नियताशनः\n",
    "03083051c": "ब्रह्मलोकं व्रजेद्राजन्पुनीते च कुलं नरः\n",
    "03083052a": "मेधाविकं समासाद्य पितॄन्देवांश्च तर्पयेत्\n",
    "03083052c": "अग्निष्टोममवाप्नोति स्मृतिं मेधां च विन्दति\n",
    "03083053a": "ततः कालंजरं गत्वा पर्वतं लोकविश्रुतम्\n",
    "03083053c": "तत्र देवह्रदे स्नात्वा गोसहस्रफलं लभेत्\n",
    "03083054a": "आत्मानं साधयेत्तत्र गिरौ कालंजरे नृप\n",
    "03083054c": "स्वर्गलोके महीयेत नरो नास्त्यत्र संशयः\n",
    "03083055a": "ततो गिरिवरश्रेष्ठे चित्रकूटे विशां पते\n",
    "03083055c": "मन्दाकिनीं समासाद्य नदीं पापप्रमोचनीम्\n",
    "03083056a": "तत्राभिषेकं कुर्वाणः पितृदेवार्चने रतः\n",
    "03083056c": "अश्वमेधमवाप्नोति गतिं च परमां व्रजेत्\n",
    "03083057a": "ततो गच्छेत राजेन्द्र भर्तृस्थानमनुत्तमम्\n",
    "03083057c": "यत्र देवो महासेनो नित्यं संनिहितो नृपः\n",
    "03083058a": "पुमांस्तत्र नरश्रेष्ठ गमनादेव सिध्यति\n",
    "03083058c": "कोटितीर्थे नरः स्नात्वा गोसहस्रफलं लभेत्\n",
    "03083059a": "प्रदक्षिणमुपावृत्य ज्येष्ठस्थानं व्रजेन्नरः\n",
    "03083059c": "अभिगम्य महादेवं विराजति यथा शशी\n",
    "03083060a": "तत्र कूपो महाराज विश्रुतो भरतर्षभ\n",
    "03083060c": "समुद्रास्तत्र चत्वारो निवसन्ति युधिष्ठिर\n",
    "03083061a": "तत्रोपस्पृश्य राजेन्द्र कृत्वा चापि प्रदक्षिणम्\n",
    "03083061c": "नियतात्मा नरः पूतो गच्छेत परमां गतिम्\n",
    "03083062a": "ततो गच्छेत्कुरुश्रेष्ठ शृङ्गवेरपुरं महत्\n",
    "03083062c": "यत्र तीर्णो महाराज रामो दाशरथिः पुरा\n",
    "03083063a": "गङ्गायां तु नरः स्नात्वा ब्रह्मचारी समाहितः\n",
    "03083063c": "विधूतपाप्मा भवति वाजपेयं च विन्दति\n",
    "03083064a": "अभिगम्य महादेवमभ्यर्च्य च नराधिप\n",
    "03083064c": "प्रदक्षिणमुपावृत्य गाणपत्यमवाप्नुयात्\n",
    "03083065a": "ततो गच्छेत राजेन्द्र प्रयागमृषिसंस्तुतम्\n",
    "03083065c": "यत्र ब्रह्मादयो देवा दिशश्च सदिगीश्वराः\n",
    "03083066a": "लोकपालाश्च साध्याश्च नैरृताः पितरस्तथा\n",
    "03083066c": "सनत्कुमारप्रमुखास्तथैव परमर्षयः\n",
    "03083067a": "अङ्गिरःप्रमुखाश्चैव तथा ब्रह्मर्षयोऽपरे\n",
    "03083067c": "तथा नागाः सुपर्णाश्च सिद्धाश्चक्रचरास्तथा\n",
    "03083068a": "सरितः सागराश्चैव गन्धर्वाप्सरसस्तथा\n",
    "03083068c": "हरिश्च भगवानास्ते प्रजापतिपुरस्कृतः\n",
    "03083069a": "तत्र त्रीण्यग्निकुण्डानि येषां मध्ये च जाह्नवी\n",
    "03083069c": "प्रयागादभिनिष्क्रान्ता सर्वतीर्थपुरस्कृता\n",
    "03083070a": "तपनस्य सुता तत्र त्रिषु लोकेषु विश्रुता\n",
    "03083070c": "यमुना गङ्गया सार्धं संगता लोकपावनी\n",
    "03083071a": "गङ्गायमुनयोर्मध्यं पृथिव्या जघनं स्मृतम्\n",
    "03083071c": "प्रयागं जघनस्यान्तमुपस्थमृषयो विदुः\n",
    "03083072a": "प्रयागं सप्रतिष्ठानं कम्बलाश्वतरौ तथा\n",
    "03083072c": "तीर्थं भोगवती चैव वेदी प्रोक्ता प्रजापतेः\n",
    "03083073a": "तत्र वेदाश्च यज्ञाश्च मूर्तिमन्तो युधिष्ठिर\n",
    "03083073c": "प्रजापतिमुपासन्ते ऋषयश्च महाव्रताः\n",
    "03083073e": "यजन्ते क्रतुभिर्देवास्तथा चक्रचरा नृप\n",
    "03083074a": "ततः पुण्यतमं नास्ति त्रिषु लोकेषु भारत\n",
    "03083074c": "प्रयागः सर्वतीर्थेभ्यः प्रभवत्यधिकं विभो\n",
    "03083075a": "श्रवणात्तस्य तीर्थस्य नामसंकीर्तनादपि\n",
    "03083075c": "मृत्तिकालम्भनाद्वापि नरः पापात्प्रमुच्यते\n",
    "03083076a": "तत्राभिषेकं यः कुर्यात्संगमे संशितव्रतः\n",
    "03083076c": "पुण्यं स फलमाप्नोति राजसूयाश्वमेधयोः\n",
    "03083077a": "एषा यजनभूमिर्हि देवानामपि सत्कृता\n",
    "03083077c": "तत्र दत्तं सूक्ष्ममपि महद्भवति भारत\n",
    "03083078a": "न वेदवचनात्तात न लोकवचनादपि\n",
    "03083078c": "मतिरुत्क्रमणीया ते प्रयागमरणं प्रति\n",
    "03083079a": "दश तीर्थसहस्राणि षष्टिकोट्यस्तथापराः\n",
    "03083079c": "येषां सांनिध्यमत्रैव कीर्तितं कुरुनन्दन\n",
    "03083080a": "चातुर्वेदे च यत्पुण्यं सत्यवादिषु चैव यत्\n",
    "03083080c": "स्नात एव तदाप्नोति गङ्गायमुनसंगमे\n",
    "03083081a": "तत्र भोगवती नाम वासुकेस्तीर्थमुत्तमम्\n",
    "03083081c": "तत्राभिषेकं यः कुर्यात्सोऽश्वमेधमवाप्नुयात्\n",
    "03083082a": "तत्र हंसप्रपतनं तीर्थं त्रैलोक्यविश्रुतम्\n",
    "03083082c": "दशाश्वमेधिकं चैव गङ्गायां कुरुनन्दन\n",
    "03083083a": "यत्र गङ्गा महाराज स देशस्तत्तपोवनम्\n",
    "03083083c": "सिद्धक्षेत्रं तु तज्ज्ञेयं गङ्गातीरसमाश्रितम्\n",
    "03083084a": "इदं सत्यं द्विजातीनां साधूनामात्मजस्य च\n",
    "03083084c": "सुहृदां च जपेत्कर्णे शिष्यस्यानुगतस्य च\n",
    "03083085a": "इदं धर्म्यमिदं पुण्यमिदं मेध्यमिदं सुखम्\n",
    "03083085c": "इदं स्वर्ग्यमिदं रम्यमिदं पावनमुत्तमम्\n",
    "03083086a": "महर्षीणामिदं गुह्यं सर्वपापप्रमोचनम्\n",
    "03083086c": "अधीत्य द्विजमध्ये च निर्मलत्वमवाप्नुयात्\n",
    "03083087a": "यश्चेदं शृणुयान्नित्यं तीर्थपुण्यं सदा शुचिः\n",
    "03083087c": "जातीः स स्मरते बह्वीर्नाकपृष्ठे च मोदते\n",
    "03083088a": "गम्यान्यपि च तीर्थानि कीर्तितान्यगमानि च\n",
    "03083088c": "मनसा तानि गच्छेत सर्वतीर्थसमीक्षया\n",
    "03083089a": "एतानि वसुभिः साध्यैरादित्यैर्मरुदश्विभिः\n",
    "03083089c": "ऋषिभिर्देवकल्पैश्च श्रितानि सुकृतैषिभिः\n",
    "03083090a": "एवं त्वमपि कौरव्य विधिनानेन सुव्रत\n",
    "03083090c": "व्रज तीर्थानि नियतः पुण्यं पुण्येन वर्धते\n",
    "03083091a": "भावितैः कारणैः पूर्वमास्तिक्याच्छ्रुतिदर्शनात्\n",
    "03083091c": "प्राप्यन्ते तानि तीर्थानि सद्भिः शिष्टानुदर्शिभिः\n",
    "03083092a": "नाव्रतो नाकृतात्मा च नाशुचिर्न च तस्करः\n",
    "03083092c": "स्नाति तीर्थेषु कौरव्य न च वक्रमतिर्नरः\n",
    "03083093a": "त्वया तु सम्यग्वृत्तेन नित्यं धर्मार्थदर्शिना\n",
    "03083093c": "पितरस्तारितास्तात सर्वे च प्रपितामहाः\n",
    "03083094a": "पितामहपुरोगाश्च देवाः सर्षिगणा नृप\n",
    "03083094c": "तव धर्मेण धर्मज्ञ नित्यमेवाभितोषिताः\n",
    "03083095a": "अवाप्स्यसि च लोकान्वै वसूनां वासवोपम\n",
    "03083095c": "कीर्तिं च महतीं भीष्म प्राप्स्यसे भुवि शाश्वतीम्\n",
    "03083096": "नारद उवाच\n",
    "03083096a": "एवमुक्त्वाभ्यनुज्ञाप्य पुलस्त्यो भगवानृषिः\n",
    "03083096c": "प्रीतः प्रीतेन मनसा तत्रैवान्तरधीयत\n",
    "03083097a": "भीष्मश्च कुरुशार्दूल शास्त्रतत्त्वार्थदर्शिवान्\n",
    "03083097c": "पुलस्त्यवचनाच्चैव पृथिवीमनुचक्रमे\n",
    "03083098a": "अनेन विधिना यस्तु पृथिवीं संचरिष्यति\n",
    "03083098c": "अश्वमेधशतस्याग्र्यं फलं प्रेत्य स भोक्ष्यते\n",
    "03083099a": "अतश्चाष्टगुणं पार्थ प्राप्स्यसे धर्ममुत्तमम्\n",
    "03083099c": "नेता च त्वमृषीन्यस्मात्तेन तेऽष्टगुणं फलम्\n",
    "03083100a": "रक्षोगणावकीर्णानि तीर्थान्येतानि भारत\n",
    "03083100c": "न गतिर्विद्यतेऽन्यस्य त्वामृते कुरुनन्दन\n",
    "03083101a": "इदं देवर्षिचरितं सर्वतीर्थार्थसंश्रितम्\n",
    "03083101c": "यः पठेत्कल्यमुत्थाय सर्वपापैः प्रमुच्यते\n",
    "03083102a": "ऋषिमुख्याः सदा यत्र वाल्मीकिस्त्वथ काश्यपः\n",
    "03083102c": "आत्रेयस्त्वथ कौण्डिन्यो विश्वामित्रोऽथ गौतमः\n",
    "03083103a": "असितो देवलश्चैव मार्कण्डेयोऽथ गालवः\n",
    "03083103c": "भरद्वाजो वसिष्ठश्च मुनिरुद्दालकस्तथा\n",
    "03083104a": "शौनकः सह पुत्रेण व्यासश्च जपतां वरः\n",
    "03083104c": "दुर्वासाश्च मुनिश्रेष्ठो गालवश्च महातपाः\n",
    "03083105a": "एते ऋषिवराः सर्वे त्वत्प्रतीक्षास्तपोधनाः\n",
    "03083105c": "एभिः सह महाराज तीर्थान्येतान्यनुव्रज\n",
    "03083106a": "एष वै लोमशो नाम देवर्षिरमितद्युतिः\n",
    "03083106c": "समेष्यति त्वया चैव तेन सार्धमनुव्रज\n",
    "03083107a": "मया च सह धर्मज्ञ तीर्थान्येतान्यनुव्रज\n",
    "03083107c": "प्राप्स्यसे महतीं कीर्तिं यथा राजा महाभिषः\n",
    "03083108a": "यथा ययातिर्धर्मात्मा यथा राजा पुरूरवाः\n",
    "03083108c": "तथा त्वं कुरुशार्दूल स्वेन धर्मेण शोभसे\n",
    "03083109a": "यथा भगीरथो राजा यथा रामश्च विश्रुतः\n",
    "03083109c": "तथा त्वं सर्वराजभ्यो भ्राजसे रश्मिवानिव\n",
    "03083110a": "यथा मनुर्यथेक्ष्वाकुर्यथा पूरुर्महायशाः\n",
    "03083110c": "यथा वैन्यो महातेजास्तथा त्वमपि विश्रुतः\n",
    "03083111a": "यथा च वृत्रहा सर्वान्सपत्नान्निर्दहत्पुरा\n",
    "03083111c": "तथा शत्रुक्षयं कृत्वा प्रजास्त्वं पालयिष्यसि\n",
    "03083112a": "स्वधर्मविजितामुर्वीं प्राप्य राजीवलोचन\n",
    "03083112c": "ख्यातिं यास्यसि धर्मेण कार्तवीर्यार्जुनो यथा\n",
    "03083113": "वैशंपायन उवाच\n",
    "03083113a": "एवमाश्वास्य राजानं नारदो भगवानृषिः\n",
    "03083113c": "अनुज्ञाप्य महात्मानं तत्रैवान्तरधीयत\n",
    "03083114a": "युधिष्ठिरोऽपि धर्मात्मा तमेवार्थं विचिन्तयन्\n",
    "03083114c": "तीर्थयात्राश्रयं पुण्यमृषीणां प्रत्यवेदयत्\n",
    "03084001": "वैशंपायन उवाच\n",
    "03084001a": "भ्रातॄणां मतमाज्ञाय नारदस्य च धीमतः\n",
    "03084001c": "पितामहसमं धौम्यं प्राह राजा युधिष्ठिरः\n",
    "03084002a": "मया स पुरुषव्याघ्रो जिष्णुः सत्यपराक्रमः\n",
    "03084002c": "अस्त्रहेतोर्महाबाहुरमितात्मा विवासितः\n",
    "03084003a": "स हि वीरोऽनुरक्तश्च समर्थश्च तपोधन\n",
    "03084003c": "कृती च भृशमप्यस्त्रे वासुदेव इव प्रभुः\n",
    "03084004a": "अहं ह्येतावुभौ ब्रह्मन्कृष्णावरिनिघातिनौ\n",
    "03084004c": "अभिजानामि विक्रान्तौ तथा व्यासः प्रतापवान्\n",
    "03084004e": "त्रियुगौ पुण्डरीकाक्षौ वासुदेवधनंजयौ\n",
    "03084005a": "नारदोऽपि तथा वेद सोऽप्यशंसत्सदा मम\n",
    "03084005c": "तथाहमपि जानामि नरनारायणावृषी\n",
    "03084006a": "शक्तोऽयमित्यतो मत्वा मया संप्रेषितोऽर्जुनः\n",
    "03084006c": "इन्द्रादनवरः शक्तः सुरसूनुः सुराधिपम्\n",
    "03084006e": "द्रष्टुमस्त्राणि चादातुमिन्द्रादिति विवासितः\n",
    "03084007a": "भीष्मद्रोणावतिरथौ कृपो द्रौणिश्च दुर्जयः\n",
    "03084007c": "धृतराष्ट्रस्य पुत्रेण वृता युधि महाबलाः\n",
    "03084007e": "सर्वे वेदविदः शूराः सर्वेऽस्त्रकुशलास्तथा\n",
    "03084008a": "योद्धुकामश्च पार्थेन सततं यो महाबलः\n",
    "03084008c": "स च दिव्यास्त्रवित्कर्णः सूतपुत्रो महारथः\n",
    "03084009a": "सोऽश्ववेगानिलबलः शरार्चिस्तलनिस्वनः\n",
    "03084009c": "रजोधूमोऽस्त्रसंतापो धार्तराष्ट्रानिलोद्धतः\n",
    "03084010a": "निसृष्ट इव कालेन युगान्तज्वलनो यथा\n",
    "03084010c": "मम सैन्यमयं कक्षं प्रधक्ष्यति न संशयः\n",
    "03084011a": "तं स कृष्णानिलोद्धूतो दिव्यास्त्रजलदो महान्\n",
    "03084011c": "श्वेतवाजिबलाकाभृद्गाण्डीवेन्द्रायुधोज्ज्वलः\n",
    "03084012a": "सततं शरधाराभिः प्रदीप्तं कर्णपावकम्\n",
    "03084012c": "उदीर्णोऽर्जुनमेघोऽयं शमयिष्यति संयुगे\n",
    "03084013a": "स साक्षादेव सर्वाणि शक्रात्परपुरंजयः\n",
    "03084013c": "दिव्यान्यस्त्राणि बीभत्सुस्तत्त्वतः प्रतिपत्स्यते\n",
    "03084014a": "अलं स तेषां सर्वेषामिति मे धीयते मतिः\n",
    "03084014c": "नास्ति त्वतिक्रिया तस्य रणेऽरीणां प्रतिक्रिया\n",
    "03084015a": "तं वयं पाण्डवं सर्वे गृहीतास्त्रं धनंजयम्\n",
    "03084015c": "द्रष्टारो न हि बीभत्सुर्भारमुद्यम्य सीदति\n",
    "03084016a": "वयं तु तमृते वीरं वनेऽस्मिन्द्विपदां वर\n",
    "03084016c": "अवधानं न गच्छामः काम्यके सह कृष्णया\n",
    "03084017a": "भवानन्यद्वनं साधु बह्वन्नं फलवच्छुचि\n",
    "03084017c": "आख्यातु रमणीयं च सेवितं पुण्यकर्मभिः\n",
    "03084018a": "यत्र कंचिद्वयं कालं वसन्तः सत्यविक्रमम्\n",
    "03084018c": "प्रतीक्षामोऽर्जुनं वीरं वर्षकामा इवाम्बुदम्\n",
    "03084019a": "विविधानाश्रमान्कांश्चिद्द्विजातिभ्यः परिश्रुतान्\n",
    "03084019c": "सरांसि सरितश्चैव रमणीयांश्च पर्वतान्\n",
    "03084020a": "आचक्ष्व न हि नो ब्रह्मन्रोचते तमृतेऽर्जुनम्\n",
    "03084020c": "वनेऽस्मिन्काम्यके वासो गच्छामोऽन्यां दिशं प्रति\n",
    "03085001": "वैशंपायन उवाच\n",
    "03085001a": "तान्सर्वानुत्सुकान्दृष्ट्वा पाण्डवान्दीनचेतसः\n",
    "03085001c": "आश्वासयंस्तदा धौम्यो बृहस्पतिसमोऽब्रवीत्\n",
    "03085002a": "ब्राह्मणानुमतान्पुण्यानाश्रमान्भरतर्षभ\n",
    "03085002c": "दिशस्तीर्थानि शैलांश्च शृणु मे गदतो नृप\n",
    "03085003a": "पूर्वं प्राचीं दिशं राजन्राजर्षिगणसेविताम्\n",
    "03085003c": "रम्यां ते कीर्तयिष्यामि युधिष्ठिर यथास्मृति\n",
    "03085004a": "तस्यां देवर्षिजुष्टायां नैमिषं नाम भारत\n",
    "03085004c": "यत्र तीर्थानि देवानां सुपुण्यानि पृथक्पृथक्\n",
    "03085005a": "यत्र सा गोमती पुण्या रम्या देवर्षिसेविता\n",
    "03085005c": "यज्ञभूमिश्च देवानां शामित्रं च विवस्वतः\n",
    "03085006a": "तस्यां गिरिवरः पुण्यो गयो राजर्षिसत्कृतः\n",
    "03085006c": "शिवं ब्रह्मसरो यत्र सेवितं त्रिदशर्षिभिः\n",
    "03085007a": "यदर्थं पुरुषव्याघ्र कीर्तयन्ति पुरातनाः\n",
    "03085007c": "एष्टव्या बहवः पुत्रा यद्येकोऽपि गयां व्रजेत्\n",
    "03085008a": "महानदी च तत्रैव तथा गयशिरोऽनघ\n",
    "03085008c": "यत्रासौ कीर्त्यते विप्रैरक्षय्यकरणो वटः\n",
    "03085008e": "यत्र दत्तं पितृभ्योऽन्नमक्षय्यं भवति प्रभो\n",
    "03085009a": "सा च पुण्यजला यत्र फल्गुनामा महानदी\n",
    "03085009c": "बहुमूलफला चापि कौशिकी भरतर्षभ\n",
    "03085009e": "विश्वामित्रोऽभ्यगाद्यत्र ब्राह्मणत्वं तपोधनः\n",
    "03085010a": "गङ्गा यत्र नदी पुण्या यस्यास्तीरे भगीरथः\n",
    "03085010c": "अयजत्तात बहुभिः क्रतुभिर्भूरिदक्षिणैः\n",
    "03085011a": "पाञ्चालेषु च कौरव्य कथयन्त्युत्पलावतम्\n",
    "03085011c": "विश्वामित्रोऽयजद्यत्र शक्रेण सह कौशिकः\n",
    "03085011e": "यत्रानुवंशं भगवाञ्जामदग्न्यस्तथा जगौ\n",
    "03085012a": "विश्वामित्रस्य तां दृष्ट्वा विभूतिमतिमानुषीम्\n",
    "03085012c": "कन्यकुब्जेऽपिबत्सोममिन्द्रेण सह कौशिकः\n",
    "03085012e": "ततः क्षत्रादपाक्रामद्ब्राह्मणोऽस्मीति चाब्रवीत्\n",
    "03085013a": "पवित्रमृषिभिर्जुष्टं पुण्यं पावनमुत्तमम्\n",
    "03085013c": "गङ्गायमुनयोर्वीर संगमं लोकविश्रुतम्\n",
    "03085014a": "यत्रायजत भूतात्मा पूर्वमेव पितामहः\n",
    "03085014c": "प्रयागमिति विख्यातं तस्माद्भरतसत्तम\n",
    "03085015a": "अगस्त्यस्य च राजेन्द्र तत्राश्रमवरो महान्\n",
    "03085015c": "हिरण्यबिन्दुः कथितो गिरौ कालंजरे नृप\n",
    "03085016a": "अत्यन्यान्पर्वतान्राजन्पुण्यो गिरिवरः शिवः\n",
    "03085016c": "महेन्द्रो नाम कौरव्य भार्गवस्य महात्मनः\n",
    "03085017a": "अयजद्यत्र कौन्तेय पूर्वमेव पितामहः\n",
    "03085017c": "यत्र भागीरथी पुण्या सदस्यासीद्युधिष्ठिर\n",
    "03085018a": "यत्रासौ ब्रह्मशालेति पुण्या ख्याता विशां पते\n",
    "03085018c": "धूतपाप्मभिराकीर्णा पुण्यं तस्याश्च दर्शनम्\n",
    "03085019a": "पवित्रो मङ्गलीयश्च ख्यातो लोके सनातनः\n",
    "03085019c": "केदारश्च मतङ्गस्य महानाश्रम उत्तमः\n",
    "03085020a": "कुण्डोदः पर्वतो रम्यो बहुमूलफलोदकः\n",
    "03085020c": "नैषधस्तृषितो यत्र जलं शर्म च लब्धवान्\n",
    "03085021a": "यत्र देववनं रम्यं तापसैरुपशोभितम्\n",
    "03085021c": "बाहुदा च नदी यत्र नन्दा च गिरिमूर्धनि\n",
    "03085022a": "तीर्थानि सरितः शैलाः पुण्यान्यायतनानि च\n",
    "03085022c": "प्राच्यां दिशि महाराज कीर्तितानि मया तव\n",
    "03085023a": "तिसृष्वन्यासु पुण्यानि दिक्षु तीर्थानि मे शृणु\n",
    "03085023c": "सरितः पर्वतांश्चैव पुण्यान्यायतनानि च\n",
    "03086001": "धौम्य उवाच\n",
    "03086001a": "दक्षिणस्यां तु पुण्यानि शृणु तीर्थानि भारत\n",
    "03086001c": "विस्तरेण यथाबुद्धि कीर्त्यमानानि भारत\n",
    "03086002a": "यस्यामाख्यायते पुण्या दिशि गोदावरी नदी\n",
    "03086002c": "बह्वारामा बहुजला तापसाचरिता शुभा\n",
    "03086003a": "वेण्णा भीमरथी चोभे नद्यौ पापभयापहे\n",
    "03086003c": "मृगद्विजसमाकीर्णे तापसालयभूषिते\n",
    "03086004a": "राजर्षेस्तत्र च सरिन्नृगस्य भरतर्षभ\n",
    "03086004c": "रम्यतीर्था बहुजला पयोष्णी द्विजसेविता\n",
    "03086005a": "अपि चात्र महायोगी मार्कण्डेयो महातपाः\n",
    "03086005c": "अनुवंश्यां जगौ गाथां नृगस्य धरणीपतेः\n",
    "03086006a": "नृगस्य यजमानस्य प्रत्यक्षमिति नः श्रुतम्\n",
    "03086006c": "अमाद्यदिन्द्रः सोमेन दक्षिणाभिर्द्विजातयः\n",
    "03086007a": "माठरस्य वनं पुण्यं बहुमूलफलं शिवम्\n",
    "03086007c": "यूपश्च भरतश्रेष्ठ वरुणस्रोतसे गिरौ\n",
    "03086008a": "प्रवेण्युत्तरपार्श्वे तु पुण्ये कण्वाश्रमे तथा\n",
    "03086008c": "तापसानामरण्यानि कीर्तितानि यथाश्रुति\n",
    "03086009a": "वेदी शूर्पारके तात जमदग्नेर्महात्मनः\n",
    "03086009c": "रम्या पाषाणतीर्था च पुरश्चन्द्रा च भारत\n",
    "03086010a": "अशोकतीर्थं मर्त्येषु कौन्तेय बहुलाश्रमम्\n",
    "03086010c": "अगस्त्यतीर्थं पाण्ड्येषु वारुणं च युधिष्ठिर\n",
    "03086011a": "कुमार्यः कथिताः पुण्याः पाण्ड्येष्वेव नरर्षभ\n",
    "03086011c": "ताम्रपर्णीं तु कौन्तेय कीर्तयिष्यामि तां शृणु\n",
    "03086012a": "यत्र देवैस्तपस्तप्तं महदिच्छद्भिराश्रमे\n",
    "03086012c": "गोकर्णमिति विख्यातं त्रिषु लोकेषु भारत\n",
    "03086013a": "शीततोयो बहुजलः पुण्यस्तात शिवश्च सः\n",
    "03086013c": "ह्रदः परमदुष्प्रापो मानुषैरकृतात्मभिः\n",
    "03086014a": "तत्रैव तृणसोमाग्नेः संपन्नफलमूलवान्\n",
    "03086014c": "आश्रमोऽगस्त्यशिष्यस्य पुण्यो देवसभे गिरौ\n",
    "03086015a": "वैडूर्यपर्वतस्तत्र श्रीमान्मणिमयः शिवः\n",
    "03086015c": "अगस्त्यस्याश्रमश्चैव बहुमूलफलोदकः\n",
    "03086016a": "सुराष्ट्रेष्वपि वक्ष्यामि पुण्यान्यायतनानि च\n",
    "03086016c": "आश्रमान्सरितः शैलान्सरांसि च नराधिप\n",
    "03086017a": "चमसोन्मज्जनं विप्रास्तत्रापि कथयन्त्युत\n",
    "03086017c": "प्रभासं चोदधौ तीर्थं त्रिदशानां युधिष्ठिर\n",
    "03086018a": "तत्र पिण्डारकं नाम तापसाचरितं शुभम्\n",
    "03086018c": "उज्जयन्तश्च शिखरी क्षिप्रं सिद्धिकरो महान्\n",
    "03086019a": "तत्र देवर्षिवर्येण नारदेनानुकीर्तितः\n",
    "03086019c": "पुराणः श्रूयते श्लोकस्तं निबोध युधिष्ठिर\n",
    "03086020a": "पुण्ये गिरौ सुराष्ट्रेषु मृगपक्षिनिषेविते\n",
    "03086020c": "उज्जयन्ते स्म तप्ताङ्गो नाकपृष्ठे महीयते\n",
    "03086021a": "पुण्या द्वारवती तत्र यत्रास्ते मधुसूदनः\n",
    "03086021c": "साक्षाद्देवः पुराणोऽसौ स हि धर्मः सनातनः\n",
    "03086022a": "ये च वेदविदो विप्रा ये चाध्यात्मविदो जनाः\n",
    "03086022c": "ते वदन्ति महात्मानं कृष्णं धर्मं सनातनम्\n",
    "03086023a": "पवित्राणां हि गोविन्दः पवित्रं परमुच्यते\n",
    "03086023c": "पुण्यानामपि पुण्योऽसौ मङ्गलानां च मङ्गलम्\n",
    "03086024a": "त्रैलोक्यं पुण्डरीकाक्षो देवदेवः सनातनः\n",
    "03086024c": "आस्ते हरिरचिन्त्यात्मा तत्रैव मधुसूदनः\n",
    "03087001": "धौम्य उवाच\n",
    "03087001a": "अवन्तिषु प्रतीच्यां वै कीर्तयिष्यामि ते दिशि\n",
    "03087001c": "यानि तत्र पवित्राणि पुण्यान्यायतनानि च\n",
    "03087002a": "प्रियङ्ग्वाम्रवनोपेता वानीरवनमालिनी\n",
    "03087002c": "प्रत्यक्स्रोता नदी पुण्या नर्मदा तत्र भारत\n",
    "03087003a": "निकेतः ख्यायते पुण्यो यत्र विश्रवसो मुनेः\n",
    "03087003c": "जज्ञे धनपतिर्यत्र कुबेरो नरवाहनः\n",
    "03087004a": "वैडूर्यशिखरो नाम पुण्यो गिरिवरः शुभः\n",
    "03087004c": "दिव्यपुष्पफलास्तत्र पादपा हरितच्छदाः\n",
    "03087005a": "तस्य शैलस्य शिखरे सरस्तत्र च धीमतः\n",
    "03087005c": "प्रफुल्लनलिनं राजन्देवगन्धर्वसेवितम्\n",
    "03087006a": "बह्वाश्चर्यं महाराज दृश्यते तत्र पर्वते\n",
    "03087006c": "पुण्ये स्वर्गोपमे दिव्ये नित्यं देवर्षिसेविते\n",
    "03087007a": "ह्रदिनी पुण्यतीर्था च राजर्षेस्तत्र वै सरित्\n",
    "03087007c": "विश्वामित्रनदी पारा पुण्या परपुरंजय\n",
    "03087008a": "यस्यास्तीरे सतां मध्ये ययातिर्नहुषात्मजः\n",
    "03087008c": "पपात स पुनर्लोकाँल्लेभे धर्मान्सनातनान्\n",
    "03087009a": "तत्र पुण्यह्रदस्तात मैनाकश्चैव पर्वतः\n",
    "03087009c": "बहुमूलफलो वीर असितो नाम पर्वतः\n",
    "03087010a": "आश्रमः कक्षसेनस्य पुण्यस्तत्र युधिष्ठिर\n",
    "03087010c": "च्यवनस्याश्रमश्चैव ख्यातः सर्वत्र पाण्डव\n",
    "03087010e": "तत्राल्पेनैव सिध्यन्ति मानवास्तपसा विभो\n",
    "03087011a": "जम्बूमार्गो महाराज ऋषीणां भावितात्मनाम्\n",
    "03087011c": "आश्रमः शाम्यतां श्रेष्ठ मृगद्विजगणायुतः\n",
    "03087012a": "ततः पुण्यतमा राजन्सततं तापसायुता\n",
    "03087012c": "केतुमाला च मेध्या च गङ्गारण्यं च भूमिप\n",
    "03087012e": "ख्यातं च सैन्धवारण्यं पुण्यं द्विजनिषेवितम्\n",
    "03087013a": "पितामहसरः पुण्यं पुष्करं नाम भारत\n",
    "03087013c": "वैखानसानां सिद्धानामृषीणामाश्रमः प्रियः\n",
    "03087014a": "अप्यत्र संस्तवार्थाय प्रजापतिरथो जगौ\n",
    "03087014c": "पुष्करेषु कुरुश्रेष्ठ गाथां सुकृतिनां वर\n",
    "03087015a": "मनसाप्यभिकामस्य पुष्कराणि मनस्विनः\n",
    "03087015c": "पापाणि विप्रणश्यन्ति नाकपृष्ठे च मोदते\n",
    "03088001": "धौम्य उवाच\n",
    "03088001a": "उदीच्यां राजशार्दूल दिशि पुण्यानि यानि वै\n",
    "03088001c": "तानि ते कीर्तयिष्यामि पुण्यान्यायतनानि च\n",
    "03088002a": "सरस्वती पुण्यवहा ह्रदिनी वनमालिनी\n",
    "03088002c": "समुद्रगा महावेगा यमुना यत्र पाण्डव\n",
    "03088003a": "तत्र पुण्यतमं तीर्थं प्लक्षावतरणं शिवम्\n",
    "03088003c": "यत्र सारस्वतैरिष्ट्वा गच्छन्त्यवभृथं द्विजाः\n",
    "03088004a": "पुण्यं चाख्यायते दिव्यं शिवमग्निशिरोऽनघ\n",
    "03088004c": "सहदेवोऽयजद्यत्र शम्याक्षेपेण भारत\n",
    "03088005a": "एतस्मिन्नेव चार्थेयमिन्द्रगीता युधिष्ठिर\n",
    "03088005c": "गाथा चरति लोकेऽस्मिन्गीयमाना द्विजातिभिः\n",
    "03088006a": "अग्नयः सहदेवेन ये चिता यमुनामनु\n",
    "03088006c": "शतं शतसहस्राणि सहस्रशतदक्षिणाः\n",
    "03088007a": "तत्रैव भरतो राजा चक्रवर्ती महायशाः\n",
    "03088007c": "विंशतिं सप्त चाष्टौ च हयमेधानुपाहरत्\n",
    "03088008a": "कामकृद्यो द्विजातीनां श्रुतस्तात मया पुरा\n",
    "03088008c": "अत्यन्तमाश्रमः पुण्यः सरकस्तस्य विश्रुतः\n",
    "03088009a": "सरस्वती नदी सद्भिः सततं पार्थ पूजिता\n",
    "03088009c": "वालखिल्यैर्महाराज यत्रेष्टमृषिभिः पुरा\n",
    "03088010a": "दृषद्वती पुण्यतमा तत्र ख्याता युधिष्ठिर\n",
    "03088010c": "तत्र वैवर्ण्यवर्णौ च सुपुण्यौ मनुजाधिप\n",
    "03088011a": "वेदज्ञौ वेदविदितौ विद्यावेदविदावुभौ\n",
    "03088011c": "यजन्तौ क्रतुभिर्नित्यं पुण्यैर्भरतसत्तम\n",
    "03088012a": "समेत्य बहुशो देवाः सेन्द्राः सवरुणाः पुरा\n",
    "03088012c": "विशाखयूपेऽतप्यन्त तस्मात्पुण्यतमः स वै\n",
    "03088013a": "ऋषिर्महान्महाभागो जमदग्निर्महायशाः\n",
    "03088013c": "पलाशकेषु पुण्येषु रम्येष्वयजताभिभूः\n",
    "03088014a": "यत्र सर्वाः सरिच्छ्रेष्ठाः साक्षात्तमृषिसत्तमम्\n",
    "03088014c": "स्वं स्वं तोयमुपादाय परिवार्योपतस्थिरे\n",
    "03088015a": "अपि चात्र महाराज स्वयं विश्वावसुर्जगौ\n",
    "03088015c": "इमं श्लोकं तदा वीर प्रेक्ष्य वीर्यं महात्मनः\n",
    "03088016a": "यजमानस्य वै देवाञ्जमदग्नेर्महात्मनः\n",
    "03088016c": "आगम्य सरितः सर्वा मधुना समतर्पयन्\n",
    "03088017a": "गन्धर्वयक्षरक्षोभिरप्सरोभिश्च शोभितम्\n",
    "03088017c": "किरातकिंनरावासं शैलं शिखरिणां वरम्\n",
    "03088018a": "बिभेद तरसा गङ्गा गङ्गाद्वारे युधिष्ठिर\n",
    "03088018c": "पुण्यं तत्ख्यायते राजन्ब्रह्मर्षिगणसेवितम्\n",
    "03088019a": "सनत्कुमारः कौरव्य पुण्यं कनखलं तथा\n",
    "03088019c": "पर्वतश्च पुरुर्नाम यत्र जातः पुरूरवाः\n",
    "03088020a": "भृगुर्यत्र तपस्तेपे महर्षिगणसेवितः\n",
    "03088020c": "स राजन्नाश्रमः ख्यातो भृगुतुङ्गो महागिरिः\n",
    "03088021a": "यच्च भूतं भविष्यच्च भवच्च पुरुषर्षभ\n",
    "03088021c": "नारायणः प्रभुर्विष्णुः शाश्वतः पुरुषोत्तमः\n",
    "03088022a": "तस्यातियशसः पुण्यां विशालां बदरीमनु\n",
    "03088022c": "आश्रमः ख्यायते पुण्यस्त्रिषु लोकेषु विश्रुतः\n",
    "03088023a": "उष्णतोयवहा गङ्गा शीततोयवहापरा\n",
    "03088023c": "सुवर्णसिकता राजन्विशालां बदरीमनु\n",
    "03088024a": "ऋषयो यत्र देवाश्च महाभागा महौजसः\n",
    "03088024c": "प्राप्य नित्यं नमस्यन्ति देवं नारायणं विभुम्\n",
    "03088025a": "यत्र नारायणो देवः परमात्मा सनातनः\n",
    "03088025c": "तत्र कृत्स्नं जगत्पार्थ तीर्थान्यायतनानि च\n",
    "03088026a": "तत्पुण्यं तत्परं ब्रह्म तत्तीर्थं तत्तपोवनम्\n",
    "03088026c": "तत्र देवर्षयः सिद्धाः सर्वे चैव तपोधनाः\n",
    "03088027a": "आदिदेवो महायोगी यत्रास्ते मधुसूदनः\n",
    "03088027c": "पुण्यानामपि तत्पुण्यं तत्र ते संशयोऽस्तु मा\n",
    "03088028a": "एतानि राजन्पुण्यानि पृथिव्यां पृथिवीपते\n",
    "03088028c": "कीर्तितानि नरश्रेष्ठ तीर्थान्यायतनानि च\n",
    "03088029a": "एतानि वसुभिः साध्यैरादित्यैर्मरुदश्विभिः\n",
    "03088029c": "ऋषिभिर्ब्रह्मकल्पैश्च सेवितानि महात्मभिः\n",
    "03088030a": "चरनेतानि कौन्तेय सहितो ब्राह्मणर्षभैः\n",
    "03088030c": "भ्रातृभिश्च महाभागैरुत्कण्ठां विजहिष्यसि\n",
    "03089001": "वैशंपायन उवाच\n",
    "03089001a": "एवं संभाषमाणे तु धौम्ये कौरवनन्दन\n",
    "03089001c": "लोमशः सुमहातेजा ऋषिस्तत्राजगाम ह\n",
    "03089002a": "तं पाण्डवाग्रजो राजा सगणो ब्राह्मणाश्च ते\n",
    "03089002c": "उदतिष्ठन्महाभागं दिवि शक्रमिवामराः\n",
    "03089003a": "तमभ्यर्च्य यथान्यायं धर्मराजो युधिष्ठिरः\n",
    "03089003c": "पप्रच्छागमने हेतुमटने च प्रयोजनम्\n",
    "03089004a": "स पृष्टः पाण्डुपुत्रेण प्रीयमाणो महामनाः\n",
    "03089004c": "उवाच श्लक्ष्णया वाचा हर्षयन्निव पाण्डवान्\n",
    "03089005a": "संचरन्नस्मि कौन्तेय सर्वलोकान्यदृच्छया\n",
    "03089005c": "गतः शक्रस्य सदनं तत्रापश्यं सुरेश्वरम्\n",
    "03089006a": "तव च भ्रातरं वीरमपश्यं सव्यसाचिनम्\n",
    "03089006c": "शक्रस्यार्धासनगतं तत्र मे विस्मयो महान्\n",
    "03089006e": "आसीत्पुरुषशार्दूल दृष्ट्वा पार्थं तथागतम्\n",
    "03089007a": "आह मां तत्र देवेशो गच्छ पाण्डुसुतानिति\n",
    "03089007c": "सोऽहमभ्यागतः क्षिप्रं दिदृक्षुस्त्वां सहानुजम्\n",
    "03089008a": "वचनात्पुरुहूतस्य पार्थस्य च महात्मनः\n",
    "03089008c": "आख्यास्ये ते प्रियं तात महत्पाण्डवनन्दन\n",
    "03089009a": "भ्रातृभिः सहितो राजन्कृष्णया चैव तच्छृणु\n",
    "03089009c": "यत्त्वयोक्तो महाबाहुरस्त्रार्थं पाण्डवर्षभ\n",
    "03089010a": "तदस्त्रमाप्तं पार्थेन रुद्रादप्रतिमं महत्\n",
    "03089010c": "यत्तद्ब्रह्मशिरो नाम तपसा रुद्रमागतम्\n",
    "03089011a": "अमृतादुत्थितं रौद्रं तल्लब्धं सव्यसाचिना\n",
    "03089011c": "तत्समन्त्रं ससंहारं सप्रायश्चित्तमङ्गलम्\n",
    "03089012a": "वज्रं चान्यानि चास्त्राणि दण्डादीनि युधिष्ठिर\n",
    "03089012c": "यमात्कुबेराद्वरुणादिन्द्राच्च कुरुनन्दन\n",
    "03089012e": "अस्त्राण्यधीतवान्पार्थो दिव्यान्यमितविक्रमः\n",
    "03089013a": "विश्वावसोश्च तनयाद्गीतं नृत्तं च साम च\n",
    "03089013c": "वादित्रं च यथान्यायं प्रत्यविन्दद्यथाविधि\n",
    "03089014a": "एवं कृतास्त्रः कौन्तेयो गान्धर्वं वेदमाप्तवान्\n",
    "03089014c": "सुखं वसति बीभत्सुरनुजस्यानुजस्तव\n",
    "03089015a": "यदर्थं मां सुरश्रेष्ठ इदं वचनमब्रवीत्\n",
    "03089015c": "तच्च ते कथयिष्यामि युधिष्ठिर निबोध मे\n",
    "03089016a": "भवान्मनुष्यलोकाय गमिष्यति न संशयः\n",
    "03089016c": "ब्रूयाद्युधिष्ठिरं तत्र वचनान्मे द्विजोत्तम\n",
    "03089017a": "आगमिष्यति ते भ्राता कृतास्त्रः क्षिप्रमर्जुनः\n",
    "03089017c": "सुरकार्यं महत्कृत्वा यदाशक्यं दिवौकसैः\n",
    "03089018a": "तपसा तु त्वमात्मानं भ्रातृभिः सह योजय\n",
    "03089018c": "तपसो हि परं नास्ति तपसा विन्दते महत्\n",
    "03089019a": "अहं च कर्णं जानामि यथावद्भरतर्षभ\n",
    "03089019c": "न स पार्थस्य संग्रामे कलामर्हति षोडशीम्\n",
    "03089020a": "यच्चापि ते भयं तस्मान्मनसिस्थमरिंदम\n",
    "03089020c": "तच्चाप्यपहरिष्यामि सव्यसाचाविहागते\n",
    "03089021a": "यच्च ते मानसं वीर तीर्थयात्रामिमां प्रति\n",
    "03089021c": "तच्च ते लोमशः सर्वं कथयिष्यत्यसंशयम्\n",
    "03089022a": "यच्च किंचित्तपोयुक्तं फलं तीर्थेषु भारत\n",
    "03089022c": "महर्षिरेष यद्ब्रूयात्तच्छ्रद्धेयमनन्यथा\n",
    "03090001": "लोमश उवाच\n",
    "03090001a": "धनंजयेन चाप्युक्तं यत्तच्छृणु युधिष्ठिर\n",
    "03090001c": "युधिष्ठिरं भ्रातरं मे योजयेर्धर्म्यया श्रिया\n",
    "03090002a": "त्वं हि धर्मान्परान्वेत्थ तपांसि च तपोधन\n",
    "03090002c": "श्रीमतां चापि जानासि राज्ञां धर्मं सनातनम्\n",
    "03090003a": "स भवान्यत्परं वेद पावनं पुरुषान्प्रति\n",
    "03090003c": "तेन संयोजयेथास्त्वं तीर्थपुण्येन पाण्डवम्\n",
    "03090004a": "यथा तीर्थानि गच्छेत गाश्च दद्यात्स पार्थिवः\n",
    "03090004c": "तथा सर्वात्मना कार्यमिति मां विजयोऽब्रवीत्\n",
    "03090005a": "भवता चानुगुप्तोऽसौ चरेत्तीर्थानि सर्वशः\n",
    "03090005c": "रक्षोभ्यो रक्षितव्यश्च दुर्गेषु विषमेषु च\n",
    "03090006a": "दधीच इव देवेन्द्रं यथा चाप्यङ्गिरा रविम्\n",
    "03090006c": "तथा रक्षस्व कौन्तेयं राक्षसेभ्यो द्विजोत्तम\n",
    "03090007a": "यातुधाना हि बहवो राक्षसाः पर्वतोपमाः\n",
    "03090007c": "त्वयाभिगुप्तान्कौन्तेयान्नातिवर्तेयुरन्तिकात्\n",
    "03090008a": "सोऽहमिन्द्रस्य वचनान्नियोगादर्जुनस्य च\n",
    "03090008c": "रक्षमाणो भयेभ्यस्त्वां चरिष्यामि त्वया सह\n",
    "03090009a": "द्विस्तीर्थानि मया पूर्वं दृष्टानि कुरुनन्दन\n",
    "03090009c": "इदं तृतीयं द्रक्ष्यामि तान्येव भवता सह\n",
    "03090010a": "इयं राजर्षिभिर्याता पुण्यकृद्भिर्युधिष्ठिर\n",
    "03090010c": "मन्वादिभिर्महाराज तीर्थयात्रा भयापहा\n",
    "03090011a": "नानृजुर्नाकृतात्मा च नावैद्यो न च पापकृत्\n",
    "03090011c": "स्नाति तीर्थेषु कौरव्य न च वक्रमतिर्नरः\n",
    "03090012a": "त्वं तु धर्ममतिर्नित्यं धर्मज्ञः सत्यसंगरः\n",
    "03090012c": "विमुक्तः सर्वपापेभ्यो भूय एव भविष्यसि\n",
    "03090013a": "यथा भगीरथो राजा राजानश्च गयादयः\n",
    "03090013c": "यथा ययातिः कौन्तेय तथा त्वमपि पाण्डव\n",
    "03090014": "युधिष्ठिर उवाच\n",
    "03090014a": "न हर्षात्संप्रपश्यामि वाक्यस्यास्योत्तरं क्वचित्\n",
    "03090014c": "स्मरेद्धि देवराजो यं किं नामाभ्यधिकं ततः\n",
    "03090015a": "भवता संगमो यस्य भ्राता यस्य धनंजयः\n",
    "03090015c": "वासवः स्मरते यस्य को नामाभ्यधिकस्ततः\n",
    "03090016a": "यच्च मां भगवानाह तीर्थानां दर्शनं प्रति\n",
    "03090016c": "धौम्यस्य वचनादेषा बुद्धिः पूर्वं कृतैव मे\n",
    "03090017a": "तद्यदा मन्यसे ब्रह्मन्गमनं तीर्थदर्शने\n",
    "03090017c": "तदैव गन्तास्मि दृढमेष मे निश्चयः परः\n",
    "03090018": "वैशंपायन उवाच\n",
    "03090018a": "गमने कृतबुद्धिं तं पाण्डवं लोमशोऽब्रवीत्\n",
    "03090018c": "लघुर्भव महाराज लघुः स्वैरं गमिष्यसि\n",
    "03090019": "युधिष्ठिर उवाच\n",
    "03090019a": "बिक्षाभुजो निवर्तन्तां ब्राह्मणा यतयश्च ये\n",
    "03090019c": "ये चाप्यनुगताः पौरा राजभक्तिपुरस्कृताः\n",
    "03090020a": "धृतराष्ट्रं महाराजमभिगच्छन्तु चैव ते\n",
    "03090020c": "स दास्यति यथाकालमुचिता यस्य या भृतिः\n",
    "03090021a": "स चेद्यथोचितां वृत्तिं न दद्यान्मनुजेश्वरः\n",
    "03090021c": "अस्मत्प्रियहितार्थाय पाञ्चाल्यो वः प्रदास्यति\n",
    "03090022": "वैशंपायन उवाच\n",
    "03090022a": "ततो भूयिष्ठशः पौरा गुरुभारसमाहिताः\n",
    "03090022c": "विप्राश्च यतयो युक्ता जग्मुर्नागपुरं प्रति\n",
    "03090023a": "तान्सर्वान्धर्मराजस्य प्रेम्णा राजाम्बिकासुतः\n",
    "03090023c": "प्रतिजग्राह विधिवद्धनैश्च समतर्पयत्\n",
    "03090024a": "ततः कुन्तीसुतो राजा लघुभिर्ब्राह्मणैः सह\n",
    "03090024c": "लोमशेन च सुप्रीतस्त्रिरात्रं काम्यकेऽवसत्\n",
    "03091001": "वैशंपायन उवाच\n",
    "03091001a": "ततः प्रयान्तं कौन्तेयं ब्राह्मणा वनवासिनः\n",
    "03091001c": "अभिगम्य तदा राजन्निदं वचनमब्रुवन्\n",
    "03091002a": "राजंस्तीर्थानि गन्तासि पुण्यानि भ्रातृभिः सह\n",
    "03091002c": "देवर्षिणा च सहितो लोमशेन महात्मना\n",
    "03091003a": "अस्मानपि महाराज नेतुमर्हसि पाण्डव\n",
    "03091003c": "अस्माभिर्हि न शक्यानि त्वदृते तानि कौरव\n",
    "03091004a": "श्वापदैरुपसृष्टानि दुर्गाणि विषमाणि च\n",
    "03091004c": "अगम्यानि नरैरल्पैस्तीर्थानि मनुजेश्वर\n",
    "03091005a": "भवन्तो भ्रातरः शूरा धनुर्धरवराः सदा\n",
    "03091005c": "भवद्भिः पालिताः शूरैर्गच्छेम वयमप्युत\n",
    "03091006a": "भवत्प्रसादाद्धि वयं प्राप्नुयाम फलं शुभम्\n",
    "03091006c": "तीर्थानां पृथिवीपाल व्रतानां च विशां पते\n",
    "03091007a": "तव वीर्यपरित्राताः शुद्धास्तीर्थपरिप्लुताः\n",
    "03091007c": "भवेम धूतपाप्मानस्तीर्थसंदर्शनान्नृप\n",
    "03091008a": "भवानपि नरेन्द्रस्य कार्तवीर्यस्य भारत\n",
    "03091008c": "अष्टकस्य च राजर्षेर्लोमपादस्य चैव ह\n",
    "03091009a": "भरतस्य च वीरस्य सार्वभौमस्य पार्थिव\n",
    "03091009c": "ध्रुवं प्राप्स्यसि दुष्प्रापाँल्लोकांस्तीर्थपरिप्लुतः\n",
    "03091010a": "प्रभासादीनि तीर्थानि महेन्द्रादींश्च पर्वतान्\n",
    "03091010c": "गङ्गाद्याः सरितश्चैव प्लक्षादींश्च वनस्पतीन्\n",
    "03091010e": "त्वया सह महीपाल द्रष्टुमिच्छामहे वयम्\n",
    "03091011a": "यदि ते ब्राह्मणेष्वस्ति काचित्प्रीतिर्जनाधिप\n",
    "03091011c": "कुरु क्षिप्रं वचोऽस्माकं ततः श्रेयोऽभिपत्स्यसे\n",
    "03091012a": "तीर्थानि हि महाबाहो तपोविघ्नकरैः सदा\n",
    "03091012c": "अनुकीर्णानि रक्षोभिस्तेभ्यो नस्त्रातुमर्हसि\n",
    "03091013a": "तीर्थान्युक्तानि धौम्येन नारदेन च धीमता\n",
    "03091013c": "यान्युवाच च देवर्षिर्लोमशः सुमहातपाः\n",
    "03091014a": "विधिवत्तानि सर्वाणि पर्यटस्व नराधिप\n",
    "03091014c": "धूतपाप्मा सहास्माभिर्लोमशेन च पालितः\n",
    "03091015a": "स तथा पूज्यमानस्तैर्हर्षादश्रुपरिप्लुतः\n",
    "03091015c": "भीमसेनादिभिर्वीरैर्भ्रातृभिः परिवारितः\n",
    "03091015e": "बाढमित्यब्रवीत्सर्वांस्तानृषीन्पाण्डवर्षभः\n",
    "03091016a": "लोमशं समनुज्ञाप्य धौम्यं चैव पुरोहितम्\n",
    "03091016c": "ततः स पाण्डवश्रेष्ठो भ्रातृभिः सहितो वशी\n",
    "03091016e": "द्रौपद्या चानवद्याङ्ग्या गमनाय मनो दधे\n",
    "03091017a": "अथ व्यासो महाभागस्तथा नारदपर्वतौ\n",
    "03091017c": "काम्यके पाण्डवं द्रष्टुं समाजग्मुर्मनीषिणः\n",
    "03091018a": "तेषां युधिष्ठिरो राजा पूजां चक्रे यथाविधि\n",
    "03091018c": "सत्कृतास्ते महाभागा युधिष्ठिरमथाब्रुवन्\n",
    "03091019a": "युधिष्ठिर यमौ भीम मनसा कुरुतार्जवम्\n",
    "03091019c": "मनसा कृतशौचा वै शुद्धास्तीर्थानि गच्छत\n",
    "03091020a": "शरीरनियमं ह्याहुर्ब्राह्मणा मानुषं व्रतम्\n",
    "03091020c": "मनोविशुद्धां बुद्धिं च दैवमाहुर्व्रतं द्विजाः\n",
    "03091021a": "मनो ह्यदुष्टं शूराणां पर्याप्तं वै नराधिप\n",
    "03091021c": "मैत्रीं बुद्धिं समास्थाय शुद्धास्तीर्थानि गच्छत\n",
    "03091022a": "ते यूयं मानसैः शुद्धाः शरीरनियमव्रतैः\n",
    "03091022c": "दैवं व्रतं समास्थाय यथोक्तं फलमाप्स्यथ\n",
    "03091023a": "ते तथेति प्रतिज्ञाय कृष्णया सह पाण्डवाः\n",
    "03091023c": "कृतस्वस्त्ययनाः सर्वे मुनिभिर्दिव्यमानुषैः\n",
    "03091024a": "लोमशस्योपसंगृह्य पादौ द्वैपायनस्य च\n",
    "03091024c": "नारदस्य च राजेन्द्र देवर्षेः पर्वतस्य च\n",
    "03091025a": "धौम्येन सहिता वीरास्तथान्यैर्वनवासिभिः\n",
    "03091025c": "मार्गशीर्ष्यामतीतायां पुष्येण प्रययुस्ततः\n",
    "03091026a": "कठिनानि समादाय चीराजिनजटाधराः\n",
    "03091026c": "अभेद्यैः कवचैर्युक्तास्तीर्थान्यन्वचरंस्तदा\n",
    "03091027a": "इन्द्रसेनादिभिर्भृत्यै रथैः परिचतुर्दशैः\n",
    "03091027c": "महानसव्यापृतैश्च तथान्यैः परिचारकैः\n",
    "03091028a": "सायुधा बद्धनिस्त्रिंशास्तूणवन्तः समार्गणाः\n",
    "03091028c": "प्राङ्मुखाः प्रययुर्वीराः पाण्डवा जनमेजय\n",
    "03092001": "युधिष्ठिर उवाच\n",
    "03092001a": "न वै निर्गुणमात्मानं मन्ये देवर्षिसत्तम\n",
    "03092001c": "तथास्मि दुःखसंतप्तो यथा नान्यो महीपतिः\n",
    "03092002a": "परांश्च निर्गुणान्मन्ये न च धर्मरतानपि\n",
    "03092002c": "ते च लोमश लोकेऽस्मिन्नृध्यन्ते केन केतुना\n",
    "03092003": "लोमश उवाच\n",
    "03092003a": "नात्र दुःखं त्वया राजन्कार्यं पार्थ कथंचन\n",
    "03092003c": "यदधर्मेण वर्धेरन्नधर्मरुचयो जनाः\n",
    "03092004a": "वर्धत्यधर्मेण नरस्ततो भद्राणि पश्यति\n",
    "03092004c": "ततः सपत्नाञ्जयति समूलस्तु विनश्यति\n",
    "03092005a": "मया हि दृष्टा दैतेया दानवाश्च महीपते\n",
    "03092005c": "वर्धमाना ह्यधर्मेण क्षयं चोपगताः पुनः\n",
    "03092006a": "पुरा देवयुगे चैव दृष्टं सर्वं मया विभो\n",
    "03092006c": "अरोचयन्सुरा धर्मं धर्मं तत्यजिरेऽसुराः\n",
    "03092007a": "तीर्थानि देवा विविशुर्नाविशन्भारतासुराः\n",
    "03092007c": "तानधर्मकृतो दर्पः पूर्वमेव समाविशत्\n",
    "03092008a": "दर्पान्मानः समभवन्मानात्क्रोधो व्यजायत\n",
    "03092008c": "क्रोधादह्रीस्ततोऽलज्जा वृत्तं तेषां ततोऽनशत्\n",
    "03092009a": "तानलज्जान्गतह्रीकान्हीनवृत्तान्वृथाव्रतान्\n",
    "03092009c": "क्षमा लक्ष्मीश्च धर्मश्च नचिरात्प्रजहुस्ततः\n",
    "03092009e": "लक्ष्मीस्तु देवानगमदलक्ष्मीरसुरान्नृप\n",
    "03092010a": "तानलक्ष्मीसमाविष्टान्दर्पोपहतचेतसः\n",
    "03092010c": "दैतेयान्दानवांश्चैव कलिरप्याविशत्ततः\n",
    "03092011a": "तानलक्ष्मीसमाविष्टान्दानवान्कलिना तथा\n",
    "03092011c": "दर्पाभिभूतान्कौन्तेय क्रियाहीनानचेतसः\n",
    "03092012a": "मानाभिभूतानचिराद्विनाशः प्रत्यपद्यत\n",
    "03092012c": "निर्यशस्यास्ततो दैत्याः कृत्स्नशो विलयं गताः\n",
    "03092013a": "देवास्तु सागरांश्चैव सरितश्च सरांसि च\n",
    "03092013c": "अभ्यगच्छन्धर्मशीलाः पुण्यान्यायतनानि च\n",
    "03092014a": "तपोभिः क्रतुभिर्दानैराशीर्वादैश्च पाण्डव\n",
    "03092014c": "प्रजहुः सर्वपापानि श्रेयश्च प्रतिपेदिरे\n",
    "03092015a": "एवं हि दानवन्तश्च क्रियावन्तश्च सर्वशः\n",
    "03092015c": "तीर्थान्यगच्छन्विबुधास्तेनापुर्भूतिमुत्तमाम्\n",
    "03092016a": "तथा त्वमपि राजेन्द्र स्नात्वा तीर्थेषु सानुजः\n",
    "03092016c": "पुनर्वेत्स्यसि तां लक्ष्मीमेष पन्थाः सनातनः\n",
    "03092017a": "यथैव हि नृगो राजा शिबिरौशीनरो यथा\n",
    "03092017c": "भगीरथो वसुमना गयः पूरुः पुरूरवाः\n",
    "03092018a": "चरमाणास्तपो नित्यं स्पर्शनादम्भसश्च ते\n",
    "03092018c": "तीर्थाभिगमनात्पूता दर्शनाच्च महात्मनाम्\n",
    "03092019a": "अलभन्त यशः पुण्यं धनानि च विशां पते\n",
    "03092019c": "तथा त्वमपि राजेन्द्र लब्धासि विपुलां श्रियम्\n",
    "03092020a": "यथा चेक्ष्वाकुरचरत्सपुत्रजनबान्धवः\n",
    "03092020c": "मुचुकुन्दोऽथ मान्धाता मरुत्तश्च महीपतिः\n",
    "03092021a": "कीर्तिं पुण्यामविन्दन्त यथा देवास्तपोबलात्\n",
    "03092021c": "देवर्षयश्च कार्त्स्न्येन तथा त्वमपि वेत्स्यसे\n",
    "03092022a": "धार्तराष्ट्रास्तु दर्पेण मोहेन च वशीकृताः\n",
    "03092022c": "नचिराद्विनशिष्यन्ति दैत्या इव न संशयः\n",
    "03093001": "वैशंपायन उवाच\n",
    "03093001a": "ते तथा सहिता वीरा वसन्तस्तत्र तत्र ह\n",
    "03093001c": "क्रमेण पृथिवीपाल नैमिषारण्यमागताः\n",
    "03093002a": "ततस्तीर्थेषु पुण्येषु गोमत्याः पाण्डवा नृप\n",
    "03093002c": "कृताभिषेकाः प्रददुर्गाश्च वित्तं च भारत\n",
    "03093003a": "तत्र देवान्पितॄन्विप्रांस्तर्पयित्वा पुनः पुनः\n",
    "03093003c": "कन्यातीर्थेऽश्वतीर्थे च गवां तीर्थे च कौरवाः\n",
    "03093004a": "वालकोट्यां वृषप्रस्थे गिरावुष्य च पाण्डवाः\n",
    "03093004c": "बाहुदायां महीपाल चक्रुः सर्वेऽभिषेचनम्\n",
    "03093005a": "प्रयागे देवयजने देवानां पृथिवीपते\n",
    "03093005c": "ऊषुराप्लुत्य गात्राणि तपश्चातस्थुरुत्तमम्\n",
    "03093006a": "गङ्गायमुनयोश्चैव संगमे सत्यसंगराः\n",
    "03093006c": "विपाप्मानो महात्मानो विप्रेभ्यः प्रददुर्वसु\n",
    "03093007a": "तपस्विजनजुष्टां च ततो वेदीं प्रजापतेः\n",
    "03093007c": "जग्मुः पाण्डुसुता राजन्ब्राह्मणैः सह भारत\n",
    "03093008a": "तत्र ते न्यवसन्वीरास्तपश्चातस्थुरुत्तमम्\n",
    "03093008c": "संतर्पयन्तः सततं वन्येन हविषा द्विजान्\n",
    "03093009a": "ततो महीधरं जग्मुर्धर्मज्ञेनाभिसत्कृतम्\n",
    "03093009c": "राजर्षिणा पुण्यकृता गयेनानुपमद्युते\n",
    "03093010a": "सरो गयशिरो यत्र पुण्या चैव महानदी\n",
    "03093010c": "ऋषिजुष्टं सुपुण्यं तत्तीर्थं ब्रह्मसरोत्तमम्\n",
    "03093011a": "अगस्त्यो भगवान्यत्र गतो वैवस्वतं प्रति\n",
    "03093011c": "उवास च स्वयं यत्र धर्मो राजन्सनातनः\n",
    "03093012a": "सर्वासां सरितां चैव समुद्भेदो विशां पते\n",
    "03093012c": "यत्र संनिहितो नित्यं महादेवः पिनाकधृक्\n",
    "03093013a": "तत्र ते पाण्डवा वीराश्चातुर्मास्यैस्तदेजिरे\n",
    "03093013c": "ऋषियज्ञेन महता यत्राक्षयवटो महान्\n",
    "03093014a": "ब्राह्मणास्तत्र शतशः समाजग्मुस्तपोधनाः\n",
    "03093014c": "चातुर्मास्येनायजन्त आर्षेण विधिना तदा\n",
    "03093015a": "तत्र विद्यातपोनित्या ब्राह्मणा वेदपारगाः\n",
    "03093015c": "कथाः प्रचक्रिरे पुण्याः सदसिस्था महात्मनाम्\n",
    "03093016a": "तत्र विद्याव्रतस्नातः कौमारं व्रतमास्थितः\n",
    "03093016c": "शमठोऽकथयद्राजन्नामूर्तरयसं गयम्\n",
    "03093017a": "अमूर्तरयसः पुत्रो गयो राजर्षिसत्तमः\n",
    "03093017c": "पुण्यानि यस्य कर्माणि तानि मे शृणु भारत\n",
    "03093018a": "यस्य यज्ञो बभूवेह बह्वन्नो बहुदक्षिणः\n",
    "03093018c": "यत्रान्नपर्वता राजञ्शतशोऽथ सहस्रशः\n",
    "03093019a": "घृतकुल्याश्च दध्नश्च नद्यो बहुशतास्तथा\n",
    "03093019c": "व्यञ्जनानां प्रवाहाश्च महार्हाणां सहस्रशः\n",
    "03093020a": "अहन्यहनि चाप्येतद्याचतां संप्रदीयते\n",
    "03093020c": "अन्यत्तु ब्राह्मणा राजन्भुञ्जतेऽन्नं सुसंस्कृतम्\n",
    "03093021a": "तत्र वै दक्षिणाकाले ब्रह्मघोषो दिवं गतः\n",
    "03093021c": "न स्म प्रज्ञायते किंचिद्ब्रह्मशब्देन भारत\n",
    "03093022a": "पुण्येन चरता राजन्भूर्दिशः खं नभस्तथा\n",
    "03093022c": "आपूर्णमासीच्छब्देन तदप्यासीन्महाद्भुतम्\n",
    "03093023a": "तत्र स्म गाथा गायन्ति मनुष्या भरतर्षभ\n",
    "03093023c": "अन्नपानैः शुभैस्तृप्ता देशे देशे सुवर्चसः\n",
    "03093024a": "गयस्य यज्ञे के त्वद्य प्राणिनो भोक्तुमीप्सवः\n",
    "03093024c": "यत्र भोजनशिष्टस्य पर्वताः पञ्चविंशतिः\n",
    "03093025a": "न स्म पूर्वे जनाश्चक्रुर्न करिष्यन्ति चापरे\n",
    "03093025c": "गयो यदकरोद्यज्ञे राजर्षिरमितद्युतिः\n",
    "03093026a": "कथं नु देवा हविषा गयेन परितर्पिताः\n",
    "03093026c": "पुनः शक्ष्यन्त्युपादातुमन्यैर्दत्तानि कानिचित्\n",
    "03093027a": "एवंविधाः सुबहवस्तस्य यज्ञे महात्मनः\n",
    "03093027c": "बभूवुरस्य सरसः समीपे कुरुनन्दन\n",
    "03094001": "वैशंपायन उवाच\n",
    "03094001a": "ततः संप्रस्थितो राजा कौन्तेयो भूरिदक्षिणः\n",
    "03094001c": "अगस्त्याश्रममासाद्य दुर्जयायामुवास ह\n",
    "03094002a": "तत्र वै लोमशं राजा पप्रच्छ वदतां वरः\n",
    "03094002c": "अगस्त्येनेह वातापिः किमर्थमुपशामितः\n",
    "03094003a": "आसीद्वा किंप्रभावश्च स दैत्यो मानवान्तकः\n",
    "03094003c": "किमर्थं चोद्गतो मन्युरगस्त्यस्य महात्मनः\n",
    "03094004": "लोमश उवाच\n",
    "03094004a": "इल्वलो नाम दैतेय आसीत्कौरवनन्दन\n",
    "03094004c": "मणिमत्यां पुरि पुरा वातापिस्तस्य चानुजः\n",
    "03094005a": "स ब्राह्मणं तपोयुक्तमुवाच दितिनन्दनः\n",
    "03094005c": "पुत्रं मे भगवानेकमिन्द्रतुल्यं प्रयच्छतु\n",
    "03094006a": "तस्मै स ब्राह्मणो नादात्पुत्रं वासवसंमितम्\n",
    "03094006c": "चुक्रोध सोऽसुरस्तस्य ब्राह्मणस्य ततो भृशम्\n",
    "03094007a": "समाह्वयति यं वाचा गतं वैवस्वतक्षयम्\n",
    "03094007c": "स पुनर्देहमास्थाय जीवन्स्म प्रतिदृश्यते\n",
    "03094008a": "ततो वातापिमसुरं छागं कृत्वा सुसंस्कृतम्\n",
    "03094008c": "तं ब्राह्मणं भोजयित्वा पुनरेव समाह्वयत्\n",
    "03094009a": "तस्य पार्श्वं विनिर्भिद्य ब्राह्मणस्य महासुरः\n",
    "03094009c": "वातापिः प्रहसन्राजन्निश्चक्राम विशां पते\n",
    "03094010a": "एवं स ब्राह्मणान्राजन्भोजयित्वा पुनः पुनः\n",
    "03094010c": "हिंसयामास दैतेय इल्वलो दुष्टचेतनः\n",
    "03094011a": "अगस्त्यश्चापि भगवानेतस्मिन्काल एव तु\n",
    "03094011c": "पितॄन्ददर्श गर्ते वै लम्बमानानधोमुखान्\n",
    "03094012a": "सोऽपृच्छल्लम्बमानांस्तान्भवन्त इह किंपराः\n",
    "03094012c": "संतानहेतोरिति ते तमूचुर्ब्रह्मवादिनः\n",
    "03094013a": "ते तस्मै कथयामासुर्वयं ते पितरः स्वकाः\n",
    "03094013c": "गर्तमेतमनुप्राप्ता लम्बामः प्रसवार्थिनः\n",
    "03094014a": "यदि नो जनयेथास्त्वमगस्त्यापत्यमुत्तमम्\n",
    "03094014c": "स्यान्नोऽस्मान्निरयान्मोक्षस्त्वं च पुत्राप्नुया गतिम्\n",
    "03094015a": "स तानुवाच तेजस्वी सत्यधर्मपरायणः\n",
    "03094015c": "करिष्ये पितरः कामं व्येतु वो मानसो ज्वरः\n",
    "03094016a": "ततः प्रसवसंतानं चिन्तयन्भगवानृषिः\n",
    "03094016c": "आत्मनः प्रसवस्यार्थे नापश्यत्सदृशीं स्त्रियम्\n",
    "03094017a": "स तस्य तस्य सत्त्वस्य तत्तदङ्गमनुत्तमम्\n",
    "03094017c": "संभृत्य तत्समैरङ्गैर्निर्ममे स्त्रियमुत्तमाम्\n",
    "03094018a": "स तां विदर्भराजाय पुत्रकामाय ताम्यते\n",
    "03094018c": "निर्मितामात्मनोऽर्थाय मुनिः प्रादान्महातपाः\n",
    "03094019a": "सा तत्र जज्ञे सुभगा विद्युत्सौदामिनी यथा\n",
    "03094019c": "विभ्राजमाना वपुसा व्यवर्धत शुभानना\n",
    "03094020a": "जातमात्रां च तां दृष्ट्वा वैदर्भः पृथिवीपतिः\n",
    "03094020c": "प्रहर्षेण द्विजातिभ्यो न्यवेदयत भारत\n",
    "03094021a": "अभ्यनन्दन्त तां सर्वे ब्राह्मणा वसुधाधिप\n",
    "03094021c": "लोपामुद्रेति तस्याश्च चक्रिरे नाम ते द्विजाः\n",
    "03094022a": "ववृधे सा महाराज बिभ्रती रूपमुत्तमम्\n",
    "03094022c": "अप्स्विवोत्पलिनी शीघ्रमग्नेरिव शिखा शुभा\n",
    "03094023a": "तां यौवनस्थां राजेन्द्र शतं कन्याः स्वलंकृताः\n",
    "03094023c": "दाशीशतं च कल्याणीमुपतस्थुर्वशानुगाः\n",
    "03094024a": "सा स्म दासीशतवृता मध्ये कन्याशतस्य च\n",
    "03094024c": "आस्ते तेजस्विनी कन्या रोहिणीव दिवि प्रभो\n",
    "03094025a": "यौवनस्थामपि च तां शीलाचारसमन्विताम्\n",
    "03094025c": "न वव्रे पुरुषः कश्चिद्भयात्तस्य महात्मनः\n",
    "03094026a": "सा तु सत्यवती कन्या रूपेणाप्सरसोऽप्यति\n",
    "03094026c": "तोषयामास पितरं शीलेन स्वजनं तथा\n",
    "03094027a": "वैदर्भीं तु तथायुक्तां युवतीं प्रेक्ष्य वै पिता\n",
    "03094027c": "मनसा चिन्तयामास कस्मै दद्यां सुतामिति\n",
    "03095001": "लोमश उवाच\n",
    "03095001a": "यदा त्वमन्यतागस्त्यो गार्हस्थ्ये तां क्षमामिति\n",
    "03095001c": "तदाभिगम्य प्रोवाच वैदर्भं पृथिवीपतिम्\n",
    "03095002a": "राजन्निवेशे बुद्धिर्मे वर्तते पुत्रकारणात्\n",
    "03095002c": "वरये त्वां महीपाल लोपामुद्रां प्रयच्छ मे\n",
    "03095003a": "एवमुक्तः स मुनिना महीपालो विचेतनः\n",
    "03095003c": "प्रत्याख्यानाय चाशक्तः प्रदातुमपि नैच्छत\n",
    "03095004a": "ततः स भार्यामभ्येत्य प्रोवाच पृथिवीपतिः\n",
    "03095004c": "महर्षिर्वीर्यवानेष क्रुद्धः शापाग्निना दहेत्\n",
    "03095005a": "तं तथा दुःखितं दृष्ट्वा सभार्यं पृथिवीपतिम्\n",
    "03095005c": "लोपामुद्राभिगम्येदं काले वचनमब्रवीत्\n",
    "03095006a": "न मत्कृते महीपाल पीडामभ्येतुमर्हसि\n",
    "03095006c": "प्रयच्छ मामगस्त्याय त्राह्यात्मानं मया पितः\n",
    "03095007a": "दुहितुर्वचनाद्राजा सोऽगस्त्याय महात्मने\n",
    "03095007c": "लोपामुद्रां ततः प्रादाद्विधिपूर्वं विशां पते\n",
    "03095008a": "प्राप्य भार्यामगस्त्यस्तु लोपामुद्रामभाषत\n",
    "03095008c": "महार्हाण्युत्सृजैतानि वासांस्याभरणानि च\n",
    "03095009a": "ततः सा दर्शनीयानि महार्हाणि तनूनि च\n",
    "03095009c": "समुत्ससर्ज रम्भोरूर्वसनान्यायतेक्षणा\n",
    "03095010a": "ततश्चीराणि जग्राह वल्कलान्यजिनानि च\n",
    "03095010c": "समानव्रतचर्या च बभूवायतलोचना\n",
    "03095011a": "गङ्गाद्वारमथागम्य भगवानृषिसत्तमः\n",
    "03095011c": "उग्रमातिष्ठत तपः सह पत्न्यानुकूलया\n",
    "03095012a": "सा प्रीत्या बहुमानाच्च पतिं पर्यचरत्तदा\n",
    "03095012c": "अगस्त्यश्च परां प्रीतिं भार्यायामकरोत्प्रभुः\n",
    "03095013a": "ततो बहुतिथे काले लोपामुद्रां विशां पते\n",
    "03095013c": "तपसा द्योतितां स्नातां ददर्श भगवानृषिः\n",
    "03095014a": "स तस्याः परिचारेण शौचेन च दमेन च\n",
    "03095014c": "श्रिया रूपेण च प्रीतो मैथुनायाजुहाव ताम्\n",
    "03095015a": "ततः सा प्राञ्जलिर्भूत्वा लज्जमानेव भामिनी\n",
    "03095015c": "तदा सप्रणयं वाक्यं भगवन्तमथाब्रवीत्\n",
    "03095016a": "असंशयं प्रजाहेतोर्भार्यां पतिरविन्दत\n",
    "03095016c": "या तु त्वयि मम प्रीतिस्तामृषे कर्तुमर्हसि\n",
    "03095017a": "यथा पितुर्गृहे विप्र प्रासादे शयनं मम\n",
    "03095017c": "तथाविधे त्वं शयने मामुपैतुमिहार्हसि\n",
    "03095018a": "इच्छामि त्वां स्रग्विणं च भूषणैश्च विभूषितम्\n",
    "03095018c": "उपसर्तुं यथाकामं दिव्याभरणभूषिता\n",
    "03095019": "अगस्त्य उवाच\n",
    "03095019a": "न वै धनानि विद्यन्ते लोपामुद्रे तथा मम\n",
    "03095019c": "यथाविधानि कल्याणि पितुस्तव सुमध्यमे\n",
    "03095020": "लोपामुद्रोवाच\n",
    "03095020a": "ईशोऽसि तपसा सर्वं समाहर्तुमिहेश्वर\n",
    "03095020c": "क्षणेन जीवलोके यद्वसु किंचन विद्यते\n",
    "03095021": "अगस्त्य उवाच\n",
    "03095021a": "एवमेतद्यथात्थ त्वं तपोव्ययकरं तु मे\n",
    "03095021c": "यथा तु मे न नश्येत तपस्तन्मां प्रचोदय\n",
    "03095022": "लोपामुद्रोवाच\n",
    "03095022a": "अल्पावशिष्टः कालोऽयमृतौ मम तपोधन\n",
    "03095022c": "न चान्यथाहमिच्छामि त्वामुपैतुं कथंचन\n",
    "03095023a": "न चापि धर्ममिच्छामि विलोप्तुं ते तपोधन\n",
    "03095023c": "एतत्तु मे यथाकामं संपादयितुमर्हसि\n",
    "03095024": "अगस्त्य उवाच\n",
    "03095024a": "यद्येष कामः सुभगे तव बुद्ध्या विनिश्चितः\n",
    "03095024c": "हन्त गच्छाम्यहं भद्रे चर काममिह स्थिता\n",
    "03096001": "लोमश उवाच\n",
    "03096001a": "ततो जगाम कौरव्य सोऽगस्त्यो भिक्षितुं वसु\n",
    "03096001c": "श्रुतर्वाणं महीपालं यं वेदाभ्यधिकं नृपैः\n",
    "03096002a": "स विदित्वा तु नृपतिः कुम्भयोनिमुपागमत्\n",
    "03096002c": "विषयान्ते सहामात्यः प्रत्यगृह्णात्सुसत्कृतम्\n",
    "03096003a": "तस्मै चार्घ्यं यथान्यायमानीय पृथिवीपतिः\n",
    "03096003c": "प्राञ्जलिः प्रयतो भूत्वा पप्रच्छागमनेऽर्थिताम्\n",
    "03096004": "अगस्त्य उवाच\n",
    "03096004a": "वित्तार्थिनमनुप्राप्तं विद्धि मां पृथिवीपते\n",
    "03096004c": "यथाशक्त्यविहिंस्यान्यान्संविभागं प्रयच्छ मे\n",
    "03096005": "लोमश उवाच\n",
    "03096005a": "तत आयव्ययौ पूर्णौ तस्मै राजा न्यवेदयत्\n",
    "03096005c": "अतो विद्वन्नुपादत्स्व यदत्र वसु मन्यसे\n",
    "03096006a": "तत आयव्ययौ दृष्ट्वा समौ सममतिर्द्विजः\n",
    "03096006c": "सर्वथा प्राणिनां पीडामुपादानादमन्यत\n",
    "03096007a": "स श्रुतर्वाणमादाय वध्र्यश्वमगमत्ततः\n",
    "03096007c": "स च तौ विषयस्यान्ते प्रत्यगृह्णाद्यथाविधि\n",
    "03096008a": "तयोरर्घ्यं च पाद्यं च वध्र्यश्वः प्रत्यवेदयत्\n",
    "03096008c": "अनुज्ञाप्य च पप्रच्छ प्रयोजनमुपक्रमे\n",
    "03096009": "अगस्त्य उवाच\n",
    "03096009a": "वित्तकामाविह प्राप्तौ विद्ध्यावां पृथिवीपते\n",
    "03096009c": "यथाशक्त्यविहिंस्यान्यान्संविभागं प्रयच्छ नौ\n",
    "03096010": "लोमश उवाच\n",
    "03096010a": "तत आयव्ययौ पूर्णौ ताभ्यां राजा न्यवेदयत्\n",
    "03096010c": "ततो ज्ञात्वा समादत्तां यदत्र व्यतिरिच्यते\n",
    "03096011a": "तत आयव्ययौ दृष्ट्वा समौ सममतिर्द्विजः\n",
    "03096011c": "सर्वथा प्राणिनां पीडामुपादानादमन्यत\n",
    "03096012a": "पौरुकुत्सं ततो जग्मुस्त्रसदस्युं महाधनम्\n",
    "03096012c": "अगस्त्यश्च श्रुतर्वा च वध्र्यश्वश्च महीपतिः\n",
    "03096013a": "त्रसदस्युश्च तान्सर्वान्प्रत्यगृह्णाद्यथाविधि\n",
    "03096013c": "अभिगम्य महाराज विषयान्ते सवाहनः\n",
    "03096014a": "अर्चयित्वा यथान्यायमिक्ष्वाकू राजसत्तमः\n",
    "03096014c": "समाश्वस्तांस्ततोऽपृच्छत्प्रयोजनमुपक्रमे\n",
    "03096015": "अगस्त्य उवाच\n",
    "03096015a": "वित्तकामानिह प्राप्तान्विद्धि नः पृथिवीपते\n",
    "03096015c": "यथाशक्त्यविहिंस्यान्यान्संविभागं प्रयच्छ नः\n",
    "03096016": "लोमश उवाच\n",
    "03096016a": "तत आयव्ययौ पूर्णौ तेषां राजा न्यवेदयत्\n",
    "03096016c": "अतो ज्ञात्वा समादद्ध्वं यदत्र व्यतिरिच्यते\n",
    "03096017a": "तत आयव्ययौ दृष्ट्वा समौ सममतिर्द्विजः\n",
    "03096017c": "सर्वथा प्राणिनां पीडामुपादानादमन्यत\n",
    "03096018a": "ततः सर्वे समेत्याथ ते नृपास्तं महामुनिम्\n",
    "03096018c": "इदमूचुर्महाराज समवेक्ष्य परस्परम्\n",
    "03096019a": "अयं वै दानवो ब्रह्मन्निल्वलो वसुमान्भुवि\n",
    "03096019c": "तमभिक्रम्य सर्वेऽद्य वयं याचामहे वसु\n",
    "03096020a": "तेषां तदासीद्रुचितमिल्वलस्योपभिक्षणम्\n",
    "03096020c": "ततस्ते सहिता राजन्निल्वलं समुपाद्रवन्\n",
    "03097001": "लोमश उवाच\n",
    "03097001a": "इल्वलस्तान्विदित्वा तु महर्षिसहितान्नृपान्\n",
    "03097001c": "उपस्थितान्सहामात्यो विषयान्तेऽभ्यपूजयत्\n",
    "03097002a": "तेषां ततोऽसुरश्रेष्ठ आतिथ्यमकरोत्तदा\n",
    "03097002c": "स संस्कृतेन कौरव्य भ्रात्रा वातापिना किल\n",
    "03097003a": "ततो राजर्षयः सर्वे विषण्णा गतचेतसः\n",
    "03097003c": "वातापिं संस्कृतं दृष्ट्वा मेषभूतं महासुरम्\n",
    "03097004a": "अथाब्रवीदगस्त्यस्तान्राजर्षीनृषिसत्तमः\n",
    "03097004c": "विषादो वो न कर्तव्यो अहं भोक्ष्ये महासुरम्\n",
    "03097005a": "धुर्यासनमथासाद्य निषसाद महामुनिः\n",
    "03097005c": "तं पर्यवेषद्दैत्येन्द्र इल्वलः प्रहसन्निव\n",
    "03097006a": "अगस्त्य एव कृत्स्नं तु वातापिं बुभुजे ततः\n",
    "03097006c": "भुक्तवत्यसुरोऽऽह्वानमकरोत्तस्य इल्वलः\n",
    "03097007a": "ततो वायुः प्रादुरभूदगस्त्यस्य महात्मनः\n",
    "03097007c": "इल्वलश्च विषण्णोऽभूद्दृष्ट्वा जीर्णं महासुरम्\n",
    "03097008a": "प्राञ्जलिश्च सहामात्यैरिदं वचनमब्रवीत्\n",
    "03097008c": "किमर्थमुपयाताः स्थ ब्रूत किं करवाणि वः\n",
    "03097009a": "प्रत्युवाच ततोऽगस्त्यः प्रहसन्निल्वलं तदा\n",
    "03097009c": "ईशं ह्यसुर विद्मस्त्वां वयं सर्वे धनेश्वरम्\n",
    "03097010a": "इमे च नातिधनिनो धनार्थश्च महान्मम\n",
    "03097010c": "यथाशक्त्यविहिंस्यान्यान्संविभागं प्रयच्छ नः\n",
    "03097011a": "ततोऽभिवाद्य तमृषिमिल्वलो वाक्यमब्रवीत्\n",
    "03097011c": "दित्सितं यदि वेत्सि त्वं ततो दास्यामि ते वसु\n",
    "03097012": "अगस्त्य उवाच\n",
    "03097012a": "गवां दश सहस्राणि राज्ञामेकैकशोऽसुर\n",
    "03097012c": "तावदेव सुवर्णस्य दित्सितं ते महासुर\n",
    "03097013a": "मह्यं ततो वै द्विगुणं रथश्चैव हिरण्मयः\n",
    "03097013c": "मनोजवौ वाजिनौ च दित्सितं ते महासुर\n",
    "03097013e": "जिज्ञास्यतां रथः सद्यो व्यक्तमेष हिरण्मयः\n",
    "03097014": "लोमश उवाच\n",
    "03097014a": "जिज्ञास्यमानः स रथः कौन्तेयासीद्धिरण्मयः\n",
    "03097014c": "ततः प्रव्यथितो दैत्यो ददावभ्यधिकं वसु\n",
    "03097015a": "विवाजश्च सुवाजश्च तस्मिन्युक्तौ रथे हयौ\n",
    "03097015c": "ऊहतुस्तौ वसून्याशु तान्यगस्त्याश्रमं प्रति\n",
    "03097015e": "सर्वान्राज्ञः सहागस्त्यान्निमेषादिव भारत\n",
    "03097016a": "अगस्त्येनाभ्यनुज्ञाता जग्मू राजर्षयस्तदा\n",
    "03097016c": "कृतवांश्च मुनिः सर्वं लोपामुद्राचिकीर्षितम्\n",
    "03097017": "लोपामुद्रोवाच\n",
    "03097017a": "कृतवानसि तत्सर्वं भगवन्मम काङ्क्षितम्\n",
    "03097017c": "उत्पादय सकृन्मह्यमपत्यं वीर्यवत्तरम्\n",
    "03097018": "अगस्त्य उवाच\n",
    "03097018a": "तुष्टोऽहमस्मि कल्याणि तव वृत्तेन शोभने\n",
    "03097018c": "विचारणामपत्ये तु तव वक्ष्यामि तां शृणु\n",
    "03097019a": "सहस्रं तेऽस्तु पुत्राणां शतं वा दशसंमितम्\n",
    "03097019c": "दश वा शततुल्याः स्युरेको वापि सहस्रवत्\n",
    "03097020": "लोपामुद्रोवाच\n",
    "03097020a": "सहस्रसंमितः पुत्र एको मेऽस्तु तपोधन\n",
    "03097020c": "एको हि बहुभिः श्रेयान्विद्वान्साधुरसाधुभिः\n",
    "03097021": "लोमश उवाच\n",
    "03097021a": "स तथेति प्रतिज्ञाय तया समभवन्मुनिः\n",
    "03097021c": "समये समशीलिन्या श्रद्धावाञ्श्रद्दधानया\n",
    "03097022a": "तत आधाय गर्भं तमगमद्वनमेव सः\n",
    "03097022c": "तस्मिन्वनगते गर्भो ववृधे सप्त शारदान्\n",
    "03097023a": "सप्तमेऽब्दे गते चापि प्राच्यवत्स महाकविः\n",
    "03097023c": "ज्वलन्निव प्रभावेन दृढस्युर्नाम भारत\n",
    "03097023e": "साङ्गोपनिषदान्वेदाञ्जपन्नेव महायशाः\n",
    "03097024a": "तस्य पुत्रोऽभवदृषेः स तेजस्वी महानृषिः\n",
    "03097024c": "स बाल एव तेजस्वी पितुस्तस्य निवेशने\n",
    "03097024e": "इध्मानां भारमाजह्रे इध्मवाहस्ततोऽभवत्\n",
    "03097025a": "तथायुक्तं च तं दृष्ट्वा मुमुदे स मुनिस्तदा\n",
    "03097025c": "लेभिरे पितरश्चास्य लोकान्राजन्यथेप्सितान्\n",
    "03097026a": "अगस्त्यस्याश्रमः ख्यातः सर्वर्तुकुसुमान्वितः\n",
    "03097026c": "प्राह्रादिरेवं वातापिरगस्त्येन विनाशितः\n",
    "03097027a": "तस्यायमाश्रमो राजन्रमणीयो गुणैर्युतः\n",
    "03097027c": "एषा भागीरथी पुण्या यथेष्टमवगाह्यताम्\n",
    "03098001": "युधिष्ठिर उवाच\n",
    "03098001a": "भूय एवाहमिच्छामि महर्षेस्तस्य धीमतः\n",
    "03098001c": "कर्मणां विस्तरं श्रोतुमगस्त्यस्य द्विजोत्तम\n",
    "03098002": "लोमश उवाच\n",
    "03098002a": "शृणु राजन्कथां दिव्यामद्भुतामतिमानुषीम्\n",
    "03098002c": "अगस्त्यस्य महाराज प्रभावममितात्मनः\n",
    "03098003a": "आसन्कृतयुगे घोरा दानवा युद्धदुर्मदाः\n",
    "03098003c": "कालेया इति विख्याता गणाः परमदारुणाः\n",
    "03098004a": "ते तु वृत्रं समाश्रित्य नानाप्रहरणोद्यताः\n",
    "03098004c": "समन्तात्पर्यधावन्त महेन्द्रप्रमुखान्सुरान्\n",
    "03098005a": "ततो वृत्रवधे यत्नमकुर्वंस्त्रिदशाः पुरा\n",
    "03098005c": "पुरंदरं पुरस्कृत्य ब्रह्माणमुपतस्थिरे\n",
    "03098006a": "कृताञ्जलींस्तु तान्सर्वान्परमेष्ठी उवाच ह\n",
    "03098006c": "विदितं मे सुराः सर्वं यद्वः कार्यं चिकीर्षितम्\n",
    "03098007a": "तमुपायं प्रवक्ष्यामि यथा वृत्रं वधिष्यथ\n",
    "03098007c": "दधीच इति विख्यातो महानृषिरुदारधीः\n",
    "03098008a": "तं गत्वा सहिताः सर्वे वरं वै संप्रयाचत\n",
    "03098008c": "स वो दास्यति धर्मात्मा सुप्रीतेनान्तरात्मना\n",
    "03098009a": "स वाच्यः सहितैः सर्वैर्भवद्भिर्जयकाङ्क्षिभिः\n",
    "03098009c": "स्वान्यस्थीनि प्रयच्छेति त्रैलोक्यस्य हिताय वै\n",
    "03098009e": "स शरीरं समुत्सृज्य स्वान्यस्थीनि प्रदास्यति\n",
    "03098010a": "तस्यास्थिभिर्महाघोरं वज्रं संभ्रियतां दृढम्\n",
    "03098010c": "महच्छत्रुहणं तीक्ष्णं षडश्रं भीमनिस्वनम्\n",
    "03098011a": "तेन वज्रेण वै वृत्रं वधिष्यति शतक्रतुः\n",
    "03098011c": "एतद्वः सर्वमाख्यातं तस्माच्छीघ्रं विधीयताम्\n",
    "03098012a": "एवमुक्तास्ततो देवा अनुज्ञाप्य पितामहम्\n",
    "03098012c": "नारायणं पुरस्कृत्य दधीचस्याश्रमं ययुः\n",
    "03098013a": "सरस्वत्याः परे पारे नानाद्रुमलतावृतम्\n",
    "03098013c": "षट्पदोद्गीतनिनदैर्विघुष्टं सामगैरिव\n",
    "03098013e": "पुंस्कोकिलरवोन्मिश्रं जीवंजीवकनादितम्\n",
    "03098014a": "महिषैश्च वराहैश्च सृमरैश्चमरैरपि\n",
    "03098014c": "तत्र तत्रानुचरितं शार्दूलभयवर्जितैः\n",
    "03098015a": "करेणुभिर्वारणैश्च प्रभिन्नकरटामुखैः\n",
    "03098015c": "सरोऽवगाढैः क्रीडद्भिः समन्तादनुनादितम्\n",
    "03098016a": "सिंहव्याघ्रैर्महानादान्नदद्भिरनुनादितम्\n",
    "03098016c": "अपरैश्चापि संलीनैर्गुहाकन्दरवासिभिः\n",
    "03098017a": "तेषु तेष्ववकाशेषु शोभितं सुमनोरमम्\n",
    "03098017c": "त्रिविष्टपसमप्रख्यं दधीचाश्रममागमन्\n",
    "03098018a": "तत्रापश्यन्दधीचं ते दिवाकरसमद्युतिम्\n",
    "03098018c": "जाज्वल्यमानं वपुषा यथा लक्ष्म्या पितामहम्\n",
    "03098019a": "तस्य पादौ सुरा राजन्नभिवाद्य प्रणम्य च\n",
    "03098019c": "अयाचन्त वरं सर्वे यथोक्तं परमेष्ठिना\n",
    "03098020a": "ततो दधीचः परमप्रतीतः; सुरोत्तमांस्तानिदमभ्युवाच\n",
    "03098020c": "करोमि यद्वो हितमद्य देवाः; स्वं चापि देहं त्वहमुत्सृजामि\n",
    "03098021a": "स एवमुक्त्वा द्विपदां वरिष्ठः; प्राणान्वशी स्वान्सहसोत्ससर्ज\n",
    "03098021c": "ततः सुरास्ते जगृहुः परासो;रस्थीनि तस्याथ यथोपदेशम्\n",
    "03098022a": "प्रहृष्टरूपाश्च जयाय देवा;स्त्वष्टारमागम्य तमर्थमूचुः\n",
    "03098022c": "त्वष्टा तु तेषां वचनं निशम्य; प्रहृष्टरूपः प्रयतः प्रयत्नात्\n",
    "03098023a": "चकार वज्रं भृशमुग्ररूपं; कृत्वा च शक्रं स उवाच हृष्टः\n",
    "03098023c": "अनेन वज्रप्रवरेण देव; भस्मीकुरुष्वाद्य सुरारिमुग्रम्\n",
    "03098024a": "ततो हतारिः सगणः सुखं वै; प्रशाधि कृत्स्नं त्रिदिवं दिविष्ठः\n",
    "03098024c": "त्वष्ट्रा तथोक्तः स पुरंदरस्तु; वज्रं प्रहृष्टः प्रयतोऽभ्यगृह्णात्\n",
    "03099001": "लोमश उवाच\n",
    "03099001a": "ततः स वज्री बलिभिर्दैवतैरभिरक्षितः\n",
    "03099001c": "आससाद ततो वृत्रं स्थितमावृत्य रोदसी\n",
    "03099002a": "कालकेयैर्महाकायैः समन्तादभिरक्षितम्\n",
    "03099002c": "समुद्यतप्रहरणैः सशृङ्गैरिव पर्वतैः\n",
    "03099003a": "ततो युद्धं समभवद्देवानां सह दानवैः\n",
    "03099003c": "मुहूर्तं भरतश्रेष्ठ लोकत्रासकरं महत्\n",
    "03099004a": "उद्यतप्रतिपिष्टानां खड्गानां वीरबाहुभिः\n",
    "03099004c": "आसीत्सुतुमुलः शब्दः शरीरेष्वभिपात्यताम्\n",
    "03099005a": "शिरोभिः प्रपतद्भिश्च अन्तरिक्षान्महीतलम्\n",
    "03099005c": "तालैरिव महीपाल वृन्ताद्भ्रष्टैरदृश्यत\n",
    "03099006a": "ते हेमकवचा भूत्वा कालेयाः परिघायुधाः\n",
    "03099006c": "त्रिदशानभ्यवर्तन्त दावदग्धा इवाद्रयः\n",
    "03099007a": "तेषां वेगवतां वेगं सहितानां प्रधावताम्\n",
    "03099007c": "न शेकुस्त्रिदशाः सोढुं ते भग्नाः प्राद्रवन्भयात्\n",
    "03099008a": "तान्दृष्ट्वा द्रवतो भीतान्सहस्राक्षः पुरंदरः\n",
    "03099008c": "वृत्रे विवर्धमाने च कश्मलं महदाविशत्\n",
    "03099009a": "तं शक्रं कश्मलाविष्टं दृष्ट्वा विष्णुः सनातनः\n",
    "03099009c": "स्वतेजो व्यदधाच्छक्रे बलमस्य विवर्धयन्\n",
    "03099010a": "विष्णुनाप्यायितं शक्रं दृष्ट्वा देवगणास्ततः\n",
    "03099010c": "स्वं स्वं तेजः समादध्युस्तथा ब्रह्मर्षयोऽमलाः\n",
    "03099011a": "स समाप्यायितः शक्रो विष्णुना दैवतैः सह\n",
    "03099011c": "ऋषिभिश्च महाभागैर्बलवान्समपद्यत\n",
    "03099012a": "ज्ञात्वा बलस्थं त्रिदशाधिपं तु; ननाद वृत्रो महतो निनादान्\n",
    "03099012c": "तस्य प्रणादेन धरा दिशश्च; खं द्यौर्नगाश्चापि चचाल सर्वम्\n",
    "03099013a": "ततो महेन्द्रः परमाभितप्तः; श्रुत्वा रवं घोररूपं महान्तम्\n",
    "03099013c": "भये निमग्नस्त्वरितं मुमोच; वज्रं महत्तस्य वधाय राजन्\n",
    "03099014a": "स शक्रवज्राभिहतः पपात; महासुरः काञ्चनमाल्यधारी\n",
    "03099014c": "यथा महाञ्शैलवरः पुरस्ता;त्स मन्दरो विष्णुकरात्प्रमुक्तः\n",
    "03099015a": "तस्मिन्हते दैत्यवरे भयार्तः; शक्रः प्रदुद्राव सरः प्रवेष्टुम्\n",
    "03099015c": "वज्रं न मेने स्वकरात्प्रमुक्तं; वृत्रं हतं चापि भयान्न मेने\n",
    "03099016a": "सर्वे च देवा मुदिताः प्रहृष्टा; महर्षयश्चेन्द्रमभिष्टुवन्तः\n",
    "03099016c": "सर्वांश्च दैत्यांस्त्वरिताः समेत्य; जघ्नुः सुरा वृत्रवधाभितप्तान्\n",
    "03099017a": "ते वध्यमानास्त्रिदशैस्तदानीं; समुद्रमेवाविविशुर्भयार्ताः\n",
    "03099017c": "प्रविश्य चैवोदधिमप्रमेयं; झषाकुलं रत्नसमाकुलं च\n",
    "03099018a": "तदा स्म मन्त्रं सहिताः प्रचक्रु;स्त्रैलोक्यनाशार्थमभिस्मयन्तः\n",
    "03099018c": "तत्र स्म केचिन्मतिनिश्चयज्ञा;स्तांस्तानुपायाननुवर्णयन्ति\n",
    "03099019a": "तेषां तु तत्र क्रमकालयोगा;द्घोरा मतिश्चिन्तयतां बभूव\n",
    "03099019c": "ये सन्ति विद्यातपसोपपन्ना;स्तेषां विनाशः प्रथमं तु कार्यः\n",
    "03099020a": "लोका हि सर्वे तपसा ध्रियन्ते; तस्मात्त्वरध्वं तपसः क्षयाय\n",
    "03099020c": "ये सन्ति केचिद्धि वसुंधरायां; तपस्विनो धर्मविदश्च तज्ज्ञाः\n",
    "03099020e": "तेषां वधः क्रियतां क्षिप्रमेव; तेषु प्रनष्टेषु जगत्प्रनष्टम्\n",
    "03099021a": "एवं हि सर्वे गतबुद्धिभावा; जगद्विनाशे परमप्रहृष्टाः\n",
    "03099021c": "दुर्गं समाश्रित्य महोर्मिमन्तं; रत्नाकरं वरुणस्यालयं स्म\n",
    "03100001": "लोमश उवाच\n",
    "03100001a": "समुद्रं ते समाश्रित्य वारुणं निधिमम्भसाम्\n",
    "03100001c": "कालेयाः संप्रवर्तन्त त्रैलोक्यस्य विनाशने\n",
    "03100002a": "ते रात्रौ समभिक्रुद्धा भक्षयन्ति सदा मुनीन्\n",
    "03100002c": "आश्रमेषु च ये सन्ति पुन्येष्वायतनेषु च\n",
    "03100003a": "वसिष्ठस्याश्रमे विप्रा भक्षितास्तैर्दुरात्मभिः\n",
    "03100003c": "अशीतिशतमष्टौ च नव चान्ये तपस्विनः\n",
    "03100004a": "च्यवनस्याश्रमं गत्वा पुण्यं द्विजनिषेवितम्\n",
    "03100004c": "फलमूलाशनानां हि मुनीनां भक्षितं शतम्\n",
    "03100005a": "एवं रात्रौ स्म कुर्वन्ति विविशुश्चार्णवं दिवा\n",
    "03100005c": "भरद्वाजाश्रमे चैव नियता ब्रह्मचारिणः\n",
    "03100005e": "वाय्वाहाराम्बुभक्षाश्च विंशतिः संनिपातिताः\n",
    "03100006a": "एवं क्रमेण सर्वांस्तानाश्रमान्दानवास्तदा\n",
    "03100006c": "निशायां परिधावन्ति मत्ता भुजबलाश्रयात्\n",
    "03100006e": "कालोपसृष्टाः कालेया घ्नन्तो द्विजगणान्बहून्\n",
    "03100007a": "न चैनानन्वबुध्यन्त मनुजा मनुजोत्तम\n",
    "03100007c": "एवं प्रवृत्तान्दैत्यांस्तांस्तापसेषु तपस्विषु\n",
    "03100008a": "प्रभाते समदृश्यन्त नियताहारकर्शिताः\n",
    "03100008c": "महीतलस्था मुनयः शरीरैर्गतजीवितैः\n",
    "03100009a": "क्षीणमांसैर्विरुधिरैर्विमज्जान्त्रैर्विसंधिभिः\n",
    "03100009c": "आकीर्णैराचिता भूमिः शङ्खानामिव राशिभिः\n",
    "03100010a": "कलशैर्विप्रविद्धैश्च स्रुवैर्भग्नैस्तथैव च\n",
    "03100010c": "विकीर्णैरग्निहोत्रैश्च भूर्बभूव समावृता\n",
    "03100011a": "निःस्वाध्यायवषट्कारं नष्टयज्ञोत्सवक्रियम्\n",
    "03100011c": "जगदासीन्निरुत्साहं कालेयभयपीडितम्\n",
    "03100012a": "एवं प्रक्षीयमाणाश्च मानवा मनुजेश्वर\n",
    "03100012c": "आत्मत्राणपरा भीताः प्राद्रवन्त दिशो भयात्\n",
    "03100013a": "केचिद्गुहाः प्रविविशुर्निर्झरांश्चापरे श्रिताः\n",
    "03100013c": "अपरे मरणोद्विग्ना भयात्प्रानान्समुत्सृजन्\n",
    "03100014a": "केचिदत्र महेष्वासाः शूराः परमदर्पिताः\n",
    "03100014c": "मार्गमाणाः परं यत्नं दानवानां प्रचक्रिरे\n",
    "03100015a": "न चैतानधिजग्मुस्ते समुद्रं समुपाश्रितान्\n",
    "03100015c": "श्रमं जग्मुश्च परममाजग्मुः क्षयमेव च\n",
    "03100016a": "जगत्युपशमं याते नष्टयज्ञोत्सवक्रिये\n",
    "03100016c": "आजग्मुः परमामार्तिं त्रिदशा मनुजेश्वर\n",
    "03100017a": "समेत्य समहेन्द्राश्च भयान्मन्त्रं प्रचक्रिरे\n",
    "03100017c": "नारायणं पुरस्कृत्य वैकुण्ठमपराजितम्\n",
    "03100018a": "ततो देवाः समेतास्ते तदोचुर्मधुसूदनम्\n",
    "03100018c": "त्वं नः स्रष्टा च पाता च भर्ता च जगतः प्रभो\n",
    "03100018e": "त्वया सृष्टमिदं सर्वं यच्चेङ्गं यच्च नेङ्गति\n",
    "03100019a": "त्वया भूमिः पुरा नष्टा समुद्रात्पुष्करेक्षण\n",
    "03100019c": "वाराहं रूपमास्थाय जगदर्थे समुद्धृता\n",
    "03100020a": "आदिदैत्यो महावीर्यो हिरण्यकशिपुस्त्वया\n",
    "03100020c": "नारसिंहं वपुः कृत्वा सूदितः पुरुषोत्तम\n",
    "03100021a": "अवध्यः सर्वभूतानां बलिश्चापि महासुरः\n",
    "03100021c": "वामनं वपुराश्रित्य त्रैलोक्याद्भ्रंशितस्त्वया\n",
    "03100022a": "असुरश्च महेष्वासो जम्भ इत्यभिविश्रुतः\n",
    "03100022c": "यज्ञक्षोभकरः क्रूरस्त्वयैव विनिपातितः\n",
    "03100023a": "एवमादीनि कर्माणि येषां संख्या न विद्यते\n",
    "03100023c": "अस्माकं भयभीतानां त्वं गतिर्मधुसूदन\n",
    "03100024a": "तस्मात्त्वां देव देवेश लोकार्थं ज्ञापयामहे\n",
    "03100024c": "रक्ष लोकांश्च देवांश्च शक्रं च महतो भयात्\n",
    "03101001": "देवा ऊचुः\n",
    "03101001a": "इतः प्रदानाद्वर्तन्ते प्रजाः सर्वाश्चतुर्विधाः\n",
    "03101001c": "ता भाविता भावयन्ति हव्यकव्यैर्दिवौकसः\n",
    "03101002a": "लोका ह्येवं वर्तयन्ति अन्योन्यं समुपाश्रिताः\n",
    "03101002c": "त्वत्प्रसादान्निरुद्विग्नास्त्वयैव परिरक्षिताः\n",
    "03101003a": "इदं च समनुप्राप्तं लोकानां भयमुत्तमम्\n",
    "03101003c": "न च जानीम केनेमे रात्रौ वध्यन्ति ब्राह्मणाः\n",
    "03101004a": "क्षीणेषु च ब्राह्मणेषु पृथिवी क्षयमेष्यति\n",
    "03101004c": "ततः पृथिव्यां क्षीणायां त्रिदिवं क्षयमेष्यति\n",
    "03101005a": "त्वत्प्रसादान्महाबाहो लोकाः सर्वे जगत्पते\n",
    "03101005c": "विनाशं नाधिगच्छेयुस्त्वया वै परिरक्षिताः\n",
    "03101006": "विष्णुरुवाच\n",
    "03101006a": "विदितं मे सुराः सर्वं प्रजानां क्षयकारणम्\n",
    "03101006c": "भवतां चापि वक्ष्यामि शृणुध्वं विगतज्वराः\n",
    "03101007a": "कालेय इति विख्यातो गणः परमदारुणः\n",
    "03101007c": "तैश्च वृत्रं समाश्रित्य जगत्सर्वं प्रबाधितम्\n",
    "03101008a": "ते वृत्रं निहतं दृष्ट्वा सहस्राक्षेण धीमता\n",
    "03101008c": "जीवितं परिरक्षन्तः प्रविष्टा वरुणालयम्\n",
    "03101009a": "ते प्रविश्योदधिं घोरं नक्रग्राहसमाकुलम्\n",
    "03101009c": "उत्सादनार्थं लोकानां रात्रौ घ्नन्ति मुनीनिह\n",
    "03101010a": "न तु शक्याः क्षयं नेतुं समुद्राश्रयगा हि ते\n",
    "03101010c": "समुद्रस्य क्षये बुद्धिर्भवद्भिः संप्रधार्यताम्\n",
    "03101010e": "अगस्त्येन विना को हि शक्तोऽन्योऽर्णवशोषणे\n",
    "03101011a": "एतच्छ्रुत्वा वचो देवा विष्णुना समुदाहृतम्\n",
    "03101011c": "परमेष्ठिनमाज्ञाप्य अगस्त्यस्याश्रमं ययुः\n",
    "03101012a": "तत्रापश्यन्महात्मानं वारुणिं दीप्ततेजसम्\n",
    "03101012c": "उपास्यमानमृषिभिर्देवैरिव पितामहम्\n",
    "03101013a": "तेऽभिगम्य महात्मानं मैत्रावरुणिमच्युतम्\n",
    "03101013c": "आश्रमस्थं तपोराशिं कर्मभिः स्वैरभिष्टुवन्\n",
    "03101014": "देवा ऊचुः\n",
    "03101014a": "नहुषेणाभितप्तानां त्वं लोकानां गतिः पुरा\n",
    "03101014c": "भ्रंशितश्च सुरैश्वर्याल्लोकार्थं लोककण्टकः\n",
    "03101015a": "क्रोधात्प्रवृद्धः सहसा भास्करस्य नगोत्तमः\n",
    "03101015c": "वचस्तवानतिक्रामन्विन्ध्यः शैलो न वर्धते\n",
    "03101016a": "तमसा चावृते लोके मृत्युनाभ्यर्दिताः प्रजाः\n",
    "03101016c": "त्वामेव नाथमासाद्य निर्वृतिं परमां गताः\n",
    "03101017a": "अस्माकं भयभीतानां नित्यशो भगवान्गतिः\n",
    "03101017c": "ततस्त्वार्ताः प्रयाचामस्त्वां वरं वरदो ह्यसि\n",
    "03102001": "युधिष्ठिर उवाच\n",
    "03102001a": "किमर्थं सहसा विन्ध्यः प्रवृद्धः क्रोधमूर्छितः\n",
    "03102001c": "एतदिच्छाम्यहं श्रोतुं विस्तरेण महामुने\n",
    "03102002": "लोमश उवाच\n",
    "03102002a": "अद्रिराजं महाशैलं मरुं कनकपर्वतम्\n",
    "03102002c": "उदयास्तमये भानुः प्रदक्षिणमवर्तत\n",
    "03102003a": "तं तु दृष्ट्वा तथा विन्ध्यः शैलः सूर्यमथाब्रवीत्\n",
    "03102003c": "यथा हि मेरुर्भवता नित्यशः परिगम्यते\n",
    "03102003e": "प्रदक्षिणं च क्रियते मामेवं कुरु भास्कर\n",
    "03102004a": "एवमुक्तस्ततः सूर्यः शैलेन्द्रं प्रत्यभाषत\n",
    "03102004c": "नाहमात्मेच्छया शैल करोम्येनं प्रदक्षिणम्\n",
    "03102004e": "एष मार्गः प्रदिष्टो मे येनेदं निर्मितं जगत्\n",
    "03102005a": "एवमुक्तस्ततः क्रोधात्प्रवृद्धः सहसाचलः\n",
    "03102005c": "सूर्याचन्द्रमसोर्मार्गं रोद्धुमिच्छन्परंतप\n",
    "03102006a": "ततो देवाः सहिताः सर्व एव; सेन्द्राः समागम्य महाद्रिराजम्\n",
    "03102006c": "निवारयामासुरुपायतस्तं; न च स्म तेषां वचनं चकार\n",
    "03102007a": "अथाभिजग्मुर्मुनिमाश्रमस्थं; तपस्विनं धर्मभृतां वरिष्ठम्\n",
    "03102007c": "अगस्त्यमत्यद्भुतवीर्यदीप्तं; तं चार्थमूचुः सहिताः सुरास्ते\n",
    "03102008": "देवा ऊचुः\n",
    "03102008a": "सूर्याचन्द्रमसोर्मार्गं नक्षत्राणां गतिं तथा\n",
    "03102008c": "शैलराजो वृणोत्येष विन्ध्यः क्रोधवशानुगः\n",
    "03102009a": "तं निवारयितुं शक्तो नान्यः कश्चिद्द्विजोत्तम\n",
    "03102009c": "ऋते त्वां हि महाभाग तस्मादेनं निवारय\n",
    "03102010": "लोमश उवाच\n",
    "03102010a": "तच्छ्रुत्वा वचनं विप्रः सुराणां शैलमभ्यगात्\n",
    "03102010c": "सोऽभिगम्याब्रवीद्विन्ध्यं सदारः समुपस्थितः\n",
    "03102011a": "मार्गमिच्छाम्यहं दत्तं भवता पर्वतोत्तम\n",
    "03102011c": "दक्षिणामभिगन्तास्मि दिशं कार्येण केनचित्\n",
    "03102012a": "यावदागमनं मह्यं तावत्त्वं प्रतिपालय\n",
    "03102012c": "निवृत्ते मयि शैलेन्द्र ततो वर्धस्व कामतः\n",
    "03102013a": "एवं स समयं कृत्वा विन्ध्येनामित्रकर्शन\n",
    "03102013c": "अद्यापि दक्षिणाद्देशाद्वारुणिर्न निवर्तते\n",
    "03102014a": "एतत्ते सर्वमाख्यातं यथा विन्ध्यो न वर्धते\n",
    "03102014c": "अगस्त्यस्य प्रभावेन यन्मां त्वं परिपृच्छसि\n",
    "03102015a": "कालेयास्तु यथा राजन्सुरैः सर्वैर्निषूदिताः\n",
    "03102015c": "अगस्त्याद्वरमासाद्य तन्मे निगदतः शृणु\n",
    "03102016a": "त्रिदशानां वचः श्रुत्वा मैत्रावरुणिरब्रवीत्\n",
    "03102016c": "किमर्थमभियाताः स्थ वरं मत्तः किमिच्छथ\n",
    "03102016e": "एवमुक्तास्ततस्तेन देवास्तं मुनिमब्रुवन्\n",
    "03102017a": "एवं त्वयेच्छाम कृतं महर्षे; महार्णवं पीयमानं महात्मन्\n",
    "03102017c": "ततो वधिष्याम सहानुबन्धा;न्कालेयसंज्ञान्सुरविद्विषस्तान्\n",
    "03102018a": "त्रिदशानां वचः श्रुत्वा तथेति मुनिरब्रवीत्\n",
    "03102018c": "करिष्ये भवतां कामं लोकानां च महत्सुखम्\n",
    "03102019a": "एवमुक्त्वा ततोऽगच्छत्समुद्रं सरितां पतिम्\n",
    "03102019c": "ऋषिभिश्च तपःसिद्धैः सार्धं देवैश्च सुव्रतः\n",
    "03102020a": "मनुष्योरगगन्धर्वयक्षकिंपुरुषास्तथा\n",
    "03102020c": "अनुजग्मुर्महात्मानं द्रष्टुकामास्तदद्भुतम्\n",
    "03102021a": "ततोऽभ्यगच्छन्सहिताः समुद्रं भीमनिस्वनम्\n",
    "03102021c": "नृत्यन्तमिव चोर्मीभिर्वल्गन्तमिव वायुना\n",
    "03102022a": "हसन्तमिव फेनौघैः स्खलन्तं कन्दरेषु च\n",
    "03102022c": "नानाग्राहसमाकीर्णं नानाद्विजगणायुतम्\n",
    "03102023a": "अगस्त्यसहिता देवाः सगन्धर्वमहोरगाः\n",
    "03102023c": "ऋषयश्च महाभागाः समासेदुर्महोदधिम्\n",
    "03103001": "लोमश उवाच\n",
    "03103001a": "समुद्रं स समासाद्य वारुणिर्भगवानृषिः\n",
    "03103001c": "उवाच सहितान्देवानृषींश्चैव समागतान्\n",
    "03103002a": "एष लोकहितार्थं वै पिबामि वरुणालयम्\n",
    "03103002c": "भवद्भिर्यदनुष्ठेयं तच्छीघ्रं संविधीयताम्\n",
    "03103003a": "एतावदुक्त्वा वचनं मैत्रावरुणिरच्युतः\n",
    "03103003c": "समुद्रमपिबत्क्रुद्धः सर्वलोकस्य पश्यतः\n",
    "03103004a": "पीयमानं समुद्रं तु दृष्ट्वा देवाः सवासवाः\n",
    "03103004c": "विस्मयं परमं जग्मुः स्तुतिभिश्चाप्यपूजयन्\n",
    "03103005a": "त्वं नस्त्राता विधाता च लोकानां लोकभावनः\n",
    "03103005c": "त्वत्प्रसादात्समुच्छेदं न गच्छेत्सामरं जगत्\n",
    "03103006a": "संपूज्यमानस्त्रिदशैर्महात्मा; गन्धर्वतूर्येषु नदत्सु सर्वशः\n",
    "03103006c": "दिव्यैश्च पुष्पैरवकीर्यमाणो; महार्णवं निःसलिलं चकार\n",
    "03103007a": "दृष्ट्वा कृतं निःसलिलं महार्णवं; सुराः समस्ताः परमप्रहृष्टाः\n",
    "03103007c": "प्रगृह्य दिव्यानि वरायुधानि; तान्दानवाञ्जघ्नुरदीनसत्त्वाः\n",
    "03103008a": "ते वध्यमानास्त्रिदशैर्महात्मभि;र्महाबलैर्वेगिभिरुन्नदद्भिः\n",
    "03103008c": "न सेहिरे वेगवतां महात्मनां; वेगं तदा धारयितुं दिवौकसाम्\n",
    "03103009a": "ते वध्यमानास्त्रिदशैर्दानवा भीमनिस्वनाः\n",
    "03103009c": "चक्रुः सुतुमुलं युद्धं मुहूर्तमिव भारत\n",
    "03103010a": "ते पूर्वं तपसा दग्धा मुनिभिर्भावितात्मभिः\n",
    "03103010c": "यतमानाः परं शक्त्या त्रिदशैर्विनिषूदिताः\n",
    "03103011a": "ते हेमनिष्काभरणाः कुण्डलाङ्गदधारिणः\n",
    "03103011c": "निहत्य बह्वशोभन्त पुष्पिता इव किंशुकाः\n",
    "03103012a": "हतशेषास्ततः केचित्कालेया मनुजोत्तम\n",
    "03103012c": "विदार्य वसुधां देवीं पातालतलमाश्रिताः\n",
    "03103013a": "निहतान्दानवान्दृष्ट्वा त्रिदशा मुनिपुंगवम्\n",
    "03103013c": "तुष्टुवुर्विविधैर्वाक्यैरिदं चैवाब्रुवन्वचः\n",
    "03103014a": "त्वत्प्रसादान्महाभाग लोकैः प्राप्तं महत्सुखम्\n",
    "03103014c": "त्वत्तेजसा च निहताः कालेयाः क्रूरविक्रमाः\n",
    "03103015a": "पूरयस्व महाबाहो समुद्रं लोकभावन\n",
    "03103015c": "यत्त्वया सलिलं पीतं तदस्मिन्पुनरुत्सृज\n",
    "03103016a": "एवमुक्तः प्रत्युवाच भगवान्मुनिपुंगवः\n",
    "03103016c": "जीर्णं तद्धि मया तोयमुपायोऽन्यः प्रचिन्त्यताम्\n",
    "03103016e": "पूरणार्थं समुद्रस्य भवद्भिर्यत्नमास्थितैः\n",
    "03103017a": "एतच्छ्रुत्वा तु वचनं महर्षेर्भावितात्मनः\n",
    "03103017c": "विस्मिताश्च विषण्णाश्च बभूवुः सहिताः सुराः\n",
    "03103018a": "परस्परमनुज्ञाप्य प्रणम्य मुनिपुंगवम्\n",
    "03103018c": "प्रजाः सर्वा महाराज विप्रजग्मुर्यथागतम्\n",
    "03103019a": "त्रिदशा विष्णुना सार्धमुपजग्मुः पितामहम्\n",
    "03103019c": "पूरणार्थं समुद्रस्य मन्त्रयित्वा पुनः पुनः\n",
    "03103019e": "ऊचुः प्राञ्जलयः सर्वे सागरस्याभिपूरणम्\n",
    "03104001": "लोमश उवाच\n",
    "03104001a": "तानुवाच समेतांस्तु ब्रह्मा लोकपितामहः\n",
    "03104001c": "गच्छध्वं विबुधाः सर्वे यथाकामं यथेप्सितम्\n",
    "03104002a": "महता कालयोगेन प्रकृतिं यास्यतेऽर्णवः\n",
    "03104002c": "ज्ञातीन्वै कारणं कृत्वा महाराज्ञो भगीरथात्\n",
    "03104003": "युधिष्ठिर उवाच\n",
    "03104003a": "कथं वै ज्ञातयो ब्रह्मन्कारणं चात्र किं मुने\n",
    "03104003c": "कथं समुद्रः पूर्णश्च भगीरथपरिश्रमात्\n",
    "03104004a": "एतदिच्छाम्यहं श्रोतुं विस्तरेण तपोधन\n",
    "03104004c": "कथ्यमानं त्वया विप्र राज्ञां चरितमुत्तमम्\n",
    "03104005": "वैशंपायन उवाच\n",
    "03104005a": "एवमुक्तस्तु विप्रेन्द्रो धर्मराज्ञा महात्मना\n",
    "03104005c": "कथयामास माहात्म्यं सगरस्य महात्मनः\n",
    "03104006": "लोमश उवाच\n",
    "03104006a": "इक्ष्वाकूणां कुले जातः सगरो नाम पार्थिवः\n",
    "03104006c": "रूपसत्त्वबलोपेतः स चापुत्रः प्रतापवान्\n",
    "03104007a": "स हैहयान्समुत्साद्य तालजङ्घांश्च भारत\n",
    "03104007c": "वशे च कृत्वा राज्ञोऽन्यान्स्वराज्यमन्वशासत\n",
    "03104008a": "तस्य भार्ये त्वभवतां रूपयौवनदर्पिते\n",
    "03104008c": "वैदर्भी भरतश्रेष्ठ शैब्या च भरतर्षभ\n",
    "03104009a": "स पुत्रकामो नृपतिस्तताप सुमहत्तपः\n",
    "03104009c": "पत्नीभ्यां सह राजेन्द्र कैलासं गिरिमाश्रितः\n",
    "03104010a": "स तप्यमानः सुमहत्तपो योगसमन्वितः\n",
    "03104010c": "आससाद महात्मानं त्र्यक्षं त्रिपुरमर्दनम्\n",
    "03104011a": "शंकरं भवमीशानं शूलपानिं पिनाकिनम्\n",
    "03104011c": "त्र्यम्बकं शिवमुग्रेशं बहुरूपमुमापतिम्\n",
    "03104012a": "स तं दृष्ट्वैव वरदं पत्नीभ्यां सहितो नृपः\n",
    "03104012c": "प्रणिपत्य महाबाहुः पुत्रार्थं समयाचत\n",
    "03104013a": "तं प्रीतिमान्हरः प्राह सभार्यं नृपसत्तमम्\n",
    "03104013c": "यस्मिन्वृतो मुहूर्तेऽहं त्वयेह नृपते वरम्\n",
    "03104014a": "षष्टिः पुत्रसहस्राणि शूराः समरदर्पिताः\n",
    "03104014c": "एकस्यां संभविष्यन्ति पत्न्यां तव नरोत्तम\n",
    "03104015a": "ते चैव सर्वे सहिताः क्षयं यास्यन्ति पार्थिव\n",
    "03104015c": "एको वंशधरः शूर एकस्यां संभविष्यति\n",
    "03104015e": "एवमुक्त्वा तु तं रुद्रस्तत्रैवान्तरधीयत\n",
    "03104016a": "स चापि सगरो राजा जगाम स्वं निवेशनम्\n",
    "03104016c": "पत्नीभ्यां सहितस्तात सोऽतिहृष्टमनास्तदा\n",
    "03104017a": "तस्याथ मनुजश्रेष्ठ ते भार्ये कमलेक्षणे\n",
    "03104017c": "वैदर्भी चैव शैब्या च गर्भिण्यौ संबभूवतुः\n",
    "03104018a": "ततः कालेन वैदर्भी गर्भालाबुं व्यजायत\n",
    "03104018c": "शैब्या च सुषुवे पुत्रं कुमारं देवरूपिणम्\n",
    "03104019a": "तदालाबुं समुत्स्रष्टुं मनश्चक्रे स पार्थिवः\n",
    "03104019c": "अथान्तरिक्षाच्छुश्राव वाचं गम्भीरनिस्वनाम्\n",
    "03104020a": "राजन्मा साहसं कार्षीः पुत्रान्न त्यक्तुमर्हसि\n",
    "03104020c": "अलाबुमध्यान्निष्कृष्य बीजं यत्नेन गोप्यताम्\n",
    "03104021a": "सोपस्वेदेषु पात्रेषु घृतपूर्णेषु भागशः\n",
    "03104021c": "ततः पुत्रसहस्राणि षष्टिं प्राप्स्यसि पार्थिव\n",
    "03104022a": "महादेवेन दिष्टं ते पुत्रजन्म नराधिप\n",
    "03104022c": "अनेन क्रमयोगेन मा ते बुद्धिरतोऽन्यथा\n",
    "03105001": "लोमश उवाच\n",
    "03105001a": "एतच्छ्रुत्वान्तरिक्षाच्च स राजा राजसत्तम\n",
    "03105001c": "यथोक्तं तच्चकाराथ श्रद्दधद्भरतर्षभ\n",
    "03105002a": "षष्टिः पुत्रसहस्राणि तस्याप्रतिमतेजसः\n",
    "03105002c": "रुद्रप्रसादाद्राजर्षेः समजायन्त पार्थिव\n",
    "03105003a": "ते घोराः क्रूरकर्माण आकाशपरिसर्पिणः\n",
    "03105003c": "बहुत्वाच्चावजानन्तः सर्वाँल्लोकान्सहामरान्\n",
    "03105004a": "त्रिदशांश्चाप्यबाधन्त तथा गन्धर्वराक्षसान्\n",
    "03105004c": "सर्वाणि चैव भूतानि शूराः समरशालिनः\n",
    "03105005a": "वध्यमानास्ततो लोकाः सागरैर्मन्दबुद्धिभिः\n",
    "03105005c": "ब्रह्माणं शरणं जग्मुः सहिताः सर्वदैवतैः\n",
    "03105006a": "तानुवाच महाभागः सर्वलोकपितामहः\n",
    "03105006c": "गच्छध्वं त्रिदशाः सर्वे लोकैः सार्धं यथागतम्\n",
    "03105007a": "नातिदीर्घेण कालेन सागराणां क्षयो महान्\n",
    "03105007c": "भविष्यति महाघोरः स्वकृतैः कर्मभिः सुराः\n",
    "03105008a": "एवमुक्तास्ततो देवा लोकाश्च मनुजेश्वर\n",
    "03105008c": "पितामहमनुज्ञाप्य विप्रजग्मुर्यथागतम्\n",
    "03105009a": "ततः काले बहुतिथे व्यतीते भरतर्षभ\n",
    "03105009c": "दीक्षितः सगरो राजा हयमेधेन वीर्यवान्\n",
    "03105009e": "तस्याश्वो व्यचरद्भूमिं पुत्रैः सुपरिरक्षितः\n",
    "03105010a": "समुद्रं स समासाद्य निस्तोयं भीमदर्शनम्\n",
    "03105010c": "रक्ष्यमाणः प्रयत्नेन तत्रैवान्तरधीयत\n",
    "03105011a": "ततस्ते सागरास्तात हृतं मत्वा हयोत्तमम्\n",
    "03105011c": "आगम्य पितुराचख्युरदृश्यं तुरगं हृतम्\n",
    "03105011e": "तेनोक्ता दिक्षु सर्वासु सर्वे मार्गत वाजिनम्\n",
    "03105012a": "ततस्ते पितुराज्ञाय दिक्षु सर्वासु तं हयम्\n",
    "03105012c": "अमार्गन्त महाराज सर्वं च पृथिवीतलम्\n",
    "03105013a": "ततस्ते सागराः सर्वे समुपेत्य परस्परम्\n",
    "03105013c": "नाध्यगच्छन्त तुरगमश्वहर्तारमेव च\n",
    "03105014a": "आगम्य पितरं चोचुस्ततः प्राञ्जलयोऽग्रतः\n",
    "03105014c": "ससमुद्रवनद्वीपा सनदीनदकन्दरा\n",
    "03105014e": "सपर्वतवनोद्देशा निखिलेन मही नृप\n",
    "03105015a": "अस्माभिर्विचिता राजञ्शासनात्तव पार्थिव\n",
    "03105015c": "न चाश्वमधिगच्छामो नाश्वहर्तारमेव च\n",
    "03105016a": "श्रुत्वा तु वचनं तेषां स राजा क्रोधमूर्छितः\n",
    "03105016c": "उवाच वचनं सर्वांस्तदा दैववशान्नृप\n",
    "03105017a": "अनागमाय गच्छध्वं भूयो मार्गत वाजिनम्\n",
    "03105017c": "यज्ञियं तं विना ह्यश्वं नागन्तव्यं हि पुत्रकाः\n",
    "03105018a": "प्रतिगृह्य तु संदेशं ततस्ते सगरात्मजाः\n",
    "03105018c": "भूय एव महीं कृत्स्नां विचेतुमुपचक्रमुः\n",
    "03105019a": "अथापश्यन्त ते वीराः पृथिवीमवदारिताम्\n",
    "03105019c": "समासाद्य बिलं तच्च खनन्तः सगरात्मजाः\n",
    "03105019e": "कुद्दालैर्ह्रेषुकैश्चैव समुद्रमखनंस्तदा\n",
    "03105020a": "स खन्यमानः सहितैः सागरैर्वरुणालयः\n",
    "03105020c": "अगच्छत्परमामार्तिं दार्यमाणः समन्ततः\n",
    "03105021a": "असुरोरगरक्षांसि सत्त्वानि विविधानि च\n",
    "03105021c": "आर्तनादमकुर्वन्त वध्यमानानि सागरैः\n",
    "03105022a": "छिन्नशीर्षा विदेहाश्च भिन्नजान्वस्थिमस्तकाः\n",
    "03105022c": "प्राणिनः समदृश्यन्त शतशोऽथ सहस्रशः\n",
    "03105023a": "एवं हि खनतां तेषां समुद्रं मकरालयम्\n",
    "03105023c": "व्यतीतः सुमहान्कालो न चाश्वः समदृश्यत\n",
    "03105024a": "ततः पूर्वोत्तरे देशे समुद्रस्य महीपते\n",
    "03105024c": "विदार्य पातालमथ संक्रुद्धाः सगरात्मजाः\n",
    "03105024e": "अपश्यन्त हयं तत्र विचरन्तं महीतले\n",
    "03105025a": "कपिलं च महात्मानं तेजोराशिमनुत्तमम्\n",
    "03105025c": "तपसा दीप्यमानं तं ज्वालाभिरिव पावकम्\n",
    "03106001": "लोमश उवाच\n",
    "03106001a": "ते तं दृष्ट्वा हयं राजन्संप्रहृष्टतनूरुहाः\n",
    "03106001c": "अनादृत्य महात्मानं कपिलं कालचोदिताः\n",
    "03106001e": "संक्रुद्धाः समधावन्त अश्वग्रहणकाङ्क्षिणः\n",
    "03106002a": "ततः क्रुद्धो महाराज कपिलो मुनिसत्तमः\n",
    "03106002c": "वासुदेवेति यं प्राहुः कपिलं मुनिसत्तमम्\n",
    "03106003a": "स चक्षुर्विवृतं कृत्वा तेजस्तेषु समुत्सृजन्\n",
    "03106003c": "ददाह सुमहातेजा मन्दबुद्धीन्स सागरान्\n",
    "03106004a": "तान्दृष्ट्वा भस्मसाद्भूतान्नारदः सुमहातपाः\n",
    "03106004c": "सगरान्तिकमागच्छत्तच्च तस्मै न्यवेदयत्\n",
    "03106005a": "स तच्छ्रुत्वा वचो घोरं राजा मुनिमुखोद्गतम्\n",
    "03106005c": "मुहूर्तं विमना भूत्वा स्थाणोर्वाक्यमचिन्तयत्\n",
    "03106005e": "आत्मानमात्मनाश्वास्य हयमेवान्वचिन्तयत्\n",
    "03106006a": "अंशुमन्तं समाहूय असमञ्जःसुतं तदा\n",
    "03106006c": "पौत्रं भरतशार्दूल इदं वचनमब्रवीत्\n",
    "03106007a": "षष्टिस्तानि सहस्राणि पुत्राणाममितौजसाम्\n",
    "03106007c": "कापिलं तेज आसाद्य मत्कृते निधनं गताः\n",
    "03106008a": "तव चापि पिता तात परित्यक्तो मयानघ\n",
    "03106008c": "धर्मं संरक्षमाणेन पौराणां हितमिच्छता\n",
    "03106009": "युधिष्ठिर उवाच\n",
    "03106009a": "किमर्थं राजशार्दूलः सगरः पुत्रमात्मजम्\n",
    "03106009c": "त्यक्तवान्दुस्त्यजं वीरं तन्मे ब्रूहि तपोधन\n",
    "03106010": "लोमश उवाच\n",
    "03106010a": "असमञ्जा इति ख्यातः सगरस्य सुतो ह्यभूत्\n",
    "03106010c": "यं शैब्या जनयामास पौराणां स हि दारकान्\n",
    "03106010e": "खुरेषु क्रोशतो गृह्य नद्यां चिक्षेप दुर्बलान्\n",
    "03106011a": "ततः पौराः समाजग्मुर्भयशोकपरिप्लुताः\n",
    "03106011c": "सगरं चाभ्ययाचन्त सर्वे प्राञ्जलयः स्थिताः\n",
    "03106012a": "त्वं नस्त्राता महाराज परचक्रादिभिर्भयैः\n",
    "03106012c": "असमञ्जोभयाद्घोरात्ततो नस्त्रातुमर्हसि\n",
    "03106013a": "पौराणां वचनं श्रुत्वा घोरं नृपतिसत्तमः\n",
    "03106013c": "मुहूर्तं विमना भूत्वा सचिवानिदमब्रवीत्\n",
    "03106014a": "असमञ्जाः पुरादद्य सुतो मे विप्रवास्यताम्\n",
    "03106014c": "यदि वो मत्प्रियं कार्यमेतच्छीघ्रं विधीयताम्\n",
    "03106015a": "एवमुक्ता नरेन्द्रेण सचिवास्ते नराधिप\n",
    "03106015c": "यथोक्तं त्वरिताश्चक्रुर्यथाज्ञापितवान्नृपः\n",
    "03106016a": "एतत्ते सर्वमाख्यातं यथा पुत्रो महात्मना\n",
    "03106016c": "पौराणां हितकामेन सगरेण विवासितः\n",
    "03106017a": "अंशुमांस्तु महेष्वासो यदुक्तः सगरेण ह\n",
    "03106017c": "तत्ते सर्वं प्रवक्ष्यामि कीर्त्यमानं निबोध मे\n",
    "03106018": "सगर उवाच\n",
    "03106018a": "पितुश्च तेऽहं त्यागेन पुत्राणां निधनेन च\n",
    "03106018c": "अलाभेन तथाश्वस्य परितप्यामि पुत्रक\n",
    "03106019a": "तस्माद्दुःखाभिसंतप्तं यज्ञविघ्नाच्च मोहितम्\n",
    "03106019c": "हयस्यानयनात्पौत्र नरकान्मां समुद्धर\n",
    "03106020": "लोमश उवाच\n",
    "03106020a": "अंशुमानेवमुक्तस्तु सगरेण महात्मना\n",
    "03106020c": "जगाम दुःखात्तं देशं यत्र वै दारिता मही\n",
    "03106021a": "स तु तेनैव मार्गेण समुद्रं प्रविवेश ह\n",
    "03106021c": "अपश्यच्च महात्मानं कपिलं तुरगं च तम्\n",
    "03106022a": "स दृष्ट्वा तेजसो राशिं पुराणमृषिसत्तमम्\n",
    "03106022c": "प्रणम्य शिरसा भूमौ कार्यमस्मै न्यवेदयत्\n",
    "03106023a": "ततः प्रीतो महातेजाः कलिपोंऽशुमतोऽभवत्\n",
    "03106023c": "उवाच चैनं धर्मात्मा वरदोऽस्मीति भारत\n",
    "03106024a": "स वव्रे तुरगं तत्र प्रथमं यज्ञकारणात्\n",
    "03106024c": "द्वितीयमुदकं वव्रे पितॄणां पावनेप्सया\n",
    "03106025a": "तमुवाच महातेजाः कपिलो मुनिपुंगवः\n",
    "03106025c": "ददानि तव भद्रं ते यद्यत्प्रार्थयसेऽनघ\n",
    "03106026a": "त्वयि क्षमा च धर्मश्च सत्यं चापि प्रतिष्ठितम्\n",
    "03106026c": "त्वया कृतार्थः सगरः पुत्रवांश्च त्वया पिता\n",
    "03106027a": "तव चैव प्रभावेन स्वर्गं यास्यन्ति सागराः\n",
    "03106027c": "पौत्रश्च ते त्रिपथगां त्रिदिवादानयिष्यति\n",
    "03106027e": "पावनार्थं सागराणां तोषयित्वा महेश्वरम्\n",
    "03106028a": "हयं नयस्व भद्रं ते यज्ञियं नरपुंगव\n",
    "03106028c": "यज्ञः समाप्यतां तात सगरस्य महात्मनः\n",
    "03106029a": "अंशुमानेवमुक्तस्तु कपिलेन महात्मना\n",
    "03106029c": "आजगाम हयं गृह्य यज्ञवाटं महात्मनः\n",
    "03106030a": "सोऽभिवाद्य ततः पादौ सगरस्य महात्मनः\n",
    "03106030c": "मूर्ध्नि तेनाप्युपाघ्रातस्तस्मै सर्वं न्यवेदयत्\n",
    "03106031a": "यथा दृष्टं श्रुतं चापि सागराणां क्षयं तथा\n",
    "03106031c": "तं चास्मै हयमाचष्ट यज्ञवाटमुपागतम्\n",
    "03106032a": "तच्छ्रुत्वा सगरो राजा पुत्रजं दुःखमत्यजत्\n",
    "03106032c": "अंशुमन्तं च संपूज्य समापयत तं क्रतुम्\n",
    "03106033a": "समाप्तयज्ञः सगरो देवैः सर्वैः सभाजितः\n",
    "03106033c": "पुत्रत्वे कल्पयामास समुद्रं वरुणालयम्\n",
    "03106034a": "प्रशास्य सुचिरं कालं राज्यं राजीवलोचनः\n",
    "03106034c": "पौत्रे भारं समावेश्य जगाम त्रिदिवं तदा\n",
    "03106035a": "अंशुमानपि धर्मात्मा महीं सागरमेखलाम्\n",
    "03106035c": "प्रशशास महाराज यथैवास्य पितामहः\n",
    "03106036a": "तस्य पुत्रः समभवद्दिलीपो नाम धर्मवित्\n",
    "03106036c": "तस्मै राज्यं समाधाय अंशुमानपि संस्थितः\n",
    "03106037a": "दिलीपस्तु ततः श्रुत्वा पितॄणां निधनं महत्\n",
    "03106037c": "पर्यतप्यत दुःखेन तेषां गतिमचिन्तयत्\n",
    "03106038a": "गङ्गावतरणे यत्नं सुमहच्चाकरोन्नृपः\n",
    "03106038c": "न चावतारयामास चेष्टमानो यथाबलम्\n",
    "03106039a": "तस्य पुत्रः समभवच्छ्रीमान्धर्मपरायणः\n",
    "03106039c": "भगीरथ इति ख्यातः सत्यवागनसूयकः\n",
    "03106040a": "अभिषिच्य तु तं राज्ये दिलीपो वनमाश्रितः\n",
    "03106040c": "तपःसिद्धिसमायोगात्स राजा भरतर्षभ\n",
    "03106040e": "वनाज्जगाम त्रिदिवं कालयोगेन भारत\n",
    "03107001": "लोमश उवाच\n",
    "03107001a": "स तु राजा महेष्वासश्चक्रवर्ती महारथः\n",
    "03107001c": "बभूव सर्वलोकस्य मनोनयननन्दनः\n",
    "03107002a": "स शुश्राव महाबाहुः कपिलेन महात्मना\n",
    "03107002c": "पितॄणां निधनं घोरमप्राप्तिं त्रिदिवस्य च\n",
    "03107003a": "स राज्यं सचिवे न्यस्य हृदयेन विदूयता\n",
    "03107003c": "जगाम हिमवत्पार्श्वं तपस्तप्तुं नरेश्वरः\n",
    "03107004a": "आरिराधयिषुर्गङ्गां तपसा दग्धकिल्बिषः\n",
    "03107004c": "सोऽपश्यत नरश्रेष्ठ हिमवन्तं नगोत्तमम्\n",
    "03107005a": "शृङ्गैर्बहुविधाकारैर्धातुमद्भिरलंकृतम्\n",
    "03107005c": "पवनालम्बिभिर्मेघैः परिष्वक्तं समन्ततः\n",
    "03107006a": "नदीकुञ्जनितम्बैश्च सोदकैरुपशोभितम्\n",
    "03107006c": "गुहाकन्दरसंलीनैः सिंहव्याघ्रैर्निषेवितम्\n",
    "03107007a": "शकुनैश्च विचित्राङ्गैः कूजद्भिर्विविधा गिरः\n",
    "03107007c": "भृङ्गराजैस्तथा हंसैर्दात्यूहैर्जलकुक्कुटैः\n",
    "03107008a": "मयूरैः शतपत्रैश्च कोकिलैर्जीवजीवकैः\n",
    "03107008c": "चकोरैरसितापाङ्गैस्तथा पुत्रप्रियैरपि\n",
    "03107009a": "जलस्थानेषु रम्येषु पद्मिनीभिश्च संकुलम्\n",
    "03107009c": "सारसानां च मधुरैर्व्याहृतैः समलंकृतम्\n",
    "03107010a": "किंनरैरप्सरोभिश्च निषेवितशिलातलम्\n",
    "03107010c": "दिशागजविषाणाग्रैः समन्ताद्घृष्टपादपम्\n",
    "03107011a": "विद्याधरानुचरितं नानारत्नसमाकुलम्\n",
    "03107011c": "विषोल्बणैर्भुजंगैश्च दीप्तजिह्वैर्निषेवितम्\n",
    "03107012a": "क्वचित्कनकसंकाशं क्वचिद्रजतसंनिभम्\n",
    "03107012c": "क्वचिदञ्जनपुञ्जाभं हिमवन्तमुपागमत्\n",
    "03107013a": "स तु तत्र नरश्रेष्ठस्तपो घोरं समाश्रितः\n",
    "03107013c": "फलमूलाम्बुभक्षोऽभूत्सहस्रं परिवत्सरान्\n",
    "03107014a": "संवत्सरसहस्रे तु गते दिव्ये महानदी\n",
    "03107014c": "दर्शयामास तं गङ्गा तदा मूर्तिमती स्वयम्\n",
    "03107015": "गङ्गोवाच\n",
    "03107015a": "किमिच्छसि महाराज मत्तः किं च ददानि ते\n",
    "03107015c": "तद्ब्रवीहि नरश्रेष्ठ करिष्यामि वचस्तव\n",
    "03107016": "लोमश उवाच\n",
    "03107016a": "एवमुक्तः प्रत्युवाच राजा हैमवतीं तदा\n",
    "03107016c": "पितामहा मे वरदे कपिलेन महानदि\n",
    "03107016e": "अन्वेषमाणास्तुरगं नीता वैवस्वतक्षयम्\n",
    "03107017a": "षष्टिस्तानि सहस्राणि सागराणां महात्मनाम्\n",
    "03107017c": "कापिलं तेज आसाद्य क्षणेन निधनं गताः\n",
    "03107018a": "तेषामेवं विनष्टानां स्वर्गे वासो न विद्यते\n",
    "03107018c": "यावत्तानि शरीराणि त्वं जलैर्नाभिषिञ्चसि\n",
    "03107019a": "स्वर्गं नय महाभागे मत्पितॄन्सगरात्मजान्\n",
    "03107019c": "तेषामर्थेऽभियाचामि त्वामहं वै महानदि\n",
    "03107020a": "एतच्छ्रुत्वा वचो राज्ञो गङ्गा लोकनमस्कृता\n",
    "03107020c": "भगीरथमिदं वाक्यं सुप्रीता समभाषत\n",
    "03107021a": "करिष्यामि महाराज वचस्ते नात्र संशयः\n",
    "03107021c": "वेगं तु मम दुर्धार्यं पतन्त्या गगनाच्च्युतम्\n",
    "03107022a": "न शक्तस्त्रिषु लोकेषु कश्चिद्धारयितुं नृप\n",
    "03107022c": "अन्यत्र विबुधश्रेष्ठान्नीलकण्ठान्महेश्वरात्\n",
    "03107023a": "तं तोषय महाबाहो तपसा वरदं हरम्\n",
    "03107023c": "स तु मां प्रच्युतां देवः शिरसा धारयिष्यति\n",
    "03107023e": "करिष्यति च ते कामं पितॄणां हितकाम्यया\n",
    "03107024a": "एतच्छ्रुत्वा वचो राजन्महाराजो भगीरथः\n",
    "03107024c": "कैलासं पर्वतं गत्वा तोषयामास शंकरम्\n",
    "03107025a": "ततस्तेन समागम्य कालयोगेन केनचित्\n",
    "03107025c": "अगृह्णाच्च वरं तस्माद्गङ्गाया धारणं नृप\n",
    "03107025e": "स्वर्गवासं समुद्दिश्य पितॄणां स नरोत्तमः\n",
    "03108001": "लोमश उवाच\n",
    "03108001a": "भगीरथवचः श्रुत्वा प्रियार्थं च दिवौकसाम्\n",
    "03108001c": "एवमस्त्विति राजानं भगवान्प्रत्यभाषत\n",
    "03108002a": "धारयिष्ये महाबाहो गगनात्प्रच्युतां शिवाम्\n",
    "03108002c": "दिव्यां देवनदीं पुण्यां त्वत्कृते नृपसत्तम\n",
    "03108003a": "एवमुक्त्वा महाबाहो हिमवन्तमुपागमत्\n",
    "03108003c": "संवृतः पार्षदैर्घोरैर्नानाप्रहरणोद्यतैः\n",
    "03108004a": "ततः स्थित्वा नरश्रेष्ठं भगीरथमुवाच ह\n",
    "03108004c": "प्रयाचस्व महाबाहो शैलराजसुतां नदीम्\n",
    "03108004e": "पतमानां सरिच्छ्रेष्ठां धारयिष्ये त्रिविष्टपात्\n",
    "03108005a": "एतच्छ्रुत्वा वचो राजा शर्वेण समुदाहृतम्\n",
    "03108005c": "प्रयतः प्रणतो भूत्वा गङ्गां समनुचिन्तयत्\n",
    "03108006a": "ततः पुण्यजला रम्या राज्ञा समनुचिन्तिता\n",
    "03108006c": "ईशानं च स्थितं दृष्ट्वा गगनात्सहसा च्युता\n",
    "03108007a": "तां प्रच्युतां ततो दृष्ट्वा देवाः सार्धं महर्षिभिः\n",
    "03108007c": "गन्धर्वोरगरक्षांसि समाजग्मुर्दिदृक्षया\n",
    "03108008a": "ततः पपात गगनाद्गङ्गा हिमवतः सुता\n",
    "03108008c": "समुद्भ्रान्तमहावर्ता मीनग्राहसमाकुला\n",
    "03108009a": "तां दधार हरो राजन्गङ्गां गगनमेखलाम्\n",
    "03108009c": "ललाटदेशे पतितां मालां मुक्तामयीमिव\n",
    "03108010a": "सा बभूव विसर्पन्ती त्रिधा राजन्समुद्रगा\n",
    "03108010c": "फेनपुञ्जाकुलजला हंसानामिव पङ्क्तयः\n",
    "03108011a": "क्वचिदाभोगकुटिला प्रस्खलन्ती क्वचित्क्वचित्\n",
    "03108011c": "स्वफेनपटसंवीता मत्तेव प्रमदाव्रजत्\n",
    "03108011e": "क्वचित्सा तोयनिनदैर्नदन्ती नादमुत्तमम्\n",
    "03108012a": "एवं प्रकारान्सुबहून्कुर्वन्ती गगनाच्च्युता\n",
    "03108012c": "पृथिवीतलमासाद्य भगीरथमथाब्रवीत्\n",
    "03108013a": "दर्शयस्व महाराज मार्गं केन व्रजाम्यहम्\n",
    "03108013c": "त्वदर्थमवतीर्णास्मि पृथिवीं पृथिवीपते\n",
    "03108014a": "एतच्छ्रुत्वा वचो राजा प्रातिष्ठत भगीरथः\n",
    "03108014c": "यत्र तानि शरीराणि सागराणां महात्मनाम्\n",
    "03108014e": "पावनार्थं नरश्रेष्ठ पुण्येन सलिलेन ह\n",
    "03108015a": "गङ्गाया धारणं कृत्वा हरो लोकनमस्कृतः\n",
    "03108015c": "कैलासं पर्वतश्रेष्ठं जगाम त्रिदशैः सह\n",
    "03108016a": "समुद्रं च समासाद्य गङ्गया सहितो नृपः\n",
    "03108016c": "पूरयामास वेगेन समुद्रं वरुणालयम्\n",
    "03108017a": "दुहितृत्वे च नृपतिर्गङ्गां समनुकल्पयत्\n",
    "03108017c": "पितॄणां चोदकं तत्र ददौ पूर्णमनोरथः\n",
    "03108018a": "एतत्ते सर्वमाख्यातं गङ्गा त्रिपथगा यथा\n",
    "03108018c": "पूरणार्थं समुद्रस्य पृथिवीमवतारिता\n",
    "03108019a": "समुद्रश्च यथा पीतः कारणार्थे महात्मना\n",
    "03108019c": "वातापिश्च यथा नीतः क्षयं स ब्रह्महा प्रभो\n",
    "03108019e": "अगस्त्येन महाराज यन्मां त्वं परिपृच्छसि\n",
    "03109001": "वैशंपायन उवाच\n",
    "03109001a": "ततः प्रयातः कौन्तेयः क्रमेण भरतर्षभ\n",
    "03109001c": "नन्दामपरनन्दां च नद्यौ पापभयापहे\n",
    "03109002a": "स पर्वतं समासाद्य हेमकूटमनामयम्\n",
    "03109002c": "अचिन्त्यानद्भुतान्भावान्ददर्श सुबहून्नृपः\n",
    "03109003a": "वाचो यत्राभवन्मेघा उपलाश्च सहस्रशः\n",
    "03109003c": "नाशक्नुवंस्तमारोढुं विषण्णमनसो जनाः\n",
    "03109004a": "वायुर्नित्यं ववौ यत्र नित्यं देवश्च वर्षति\n",
    "03109004c": "सायं प्रातश्च भगवान्दृश्यते हव्यवाहनः\n",
    "03109005a": "एवं बहुविधान्भावानद्भुतान्वीक्ष्य पाण्डवः\n",
    "03109005c": "लोमशं पुनरेव स्म पर्यपृच्छत्तदद्भुतम्\n",
    "03109006": "लोमश उवाच\n",
    "03109006a": "यथाश्रुतमिदं पूर्वमस्माभिररिकर्शन\n",
    "03109006c": "तदेकाग्रमना राजन्निबोध गदतो मम\n",
    "03109007a": "अस्मिन्नृषभकूटेऽभूदृषभो नाम तापसः\n",
    "03109007c": "अनेकशतवर्षायुस्तपस्वी कोपनो भृशम्\n",
    "03109008a": "स वै संभाष्यमाणोऽन्यैः कोपाद्गिरिमुवाच ह\n",
    "03109008c": "य इह व्याहरेत्कश्चिदुपलानुत्सृजेस्तदा\n",
    "03109009a": "वातं चाहूय मा शब्दमित्युवाच स तापसः\n",
    "03109009c": "व्याहरंश्चैव पुरुषो मेघेन विनिवार्यते\n",
    "03109010a": "एवमेतानि कर्माणि राजंस्तेन महर्षिणा\n",
    "03109010c": "कृतानि कानिचित्कोपात्प्रतिषिद्धानि कानिचित्\n",
    "03109011a": "नन्दामभिगतान्देवान्पुरा राजन्निति श्रुतिः\n",
    "03109011c": "अन्वपद्यन्त सहसा पुरुषा देवदर्शिनः\n",
    "03109012a": "ते दर्शनमनिच्छन्तो देवाः शक्रपुरोगमाः\n",
    "03109012c": "दुर्गं चक्रुरिमं देशं गिरिप्रत्यूहरूपकम्\n",
    "03109013a": "तदा प्रभृति कौन्तेय नरा गिरिमिमं सदा\n",
    "03109013c": "नाशक्नुवनभिद्रष्टुं कुत एवाधिरोहितुम्\n",
    "03109014a": "नातप्ततपसा शक्यो द्रष्टुमेष महागिरिः\n",
    "03109014c": "आरोढुं वापि कौन्तेय तस्मान्नियतवाग्भव\n",
    "03109015a": "इह देवाः सदा सर्वे यज्ञानाजह्रुरुत्तमान्\n",
    "03109015c": "तेषामेतानि लिङ्गानि दृश्यन्तेऽद्यापि भारत\n",
    "03109016a": "कुशाकारेव दूर्वेयं संस्तीर्णेव च भूरियम्\n",
    "03109016c": "यूपप्रकारा बहवो वृक्षाश्चेमे विशां पते\n",
    "03109017a": "देवाश्च ऋषयश्चैव वसन्त्यद्यापि भारत\n",
    "03109017c": "तेषां सायं तथा प्रातर्दृश्यते हव्यवाहनः\n",
    "03109018a": "इहाप्लुतानां कौन्तेय सद्यः पाप्मा विहन्यते\n",
    "03109018c": "कुरुश्रेष्ठाभिषेकं वै तस्मात्कुरु सहानुजः\n",
    "03109019a": "ततो नन्दाप्लुताङ्गस्त्वं कौशिकीमभियास्यसि\n",
    "03109019c": "विश्वामित्रेण यत्रोग्रं तपस्तप्तमनुत्तमम्\n",
    "03109020": "वैशंपायन उवाच\n",
    "03109020a": "ततस्तत्र समाप्लुत्य गात्राणि सगणो नृपः\n",
    "03109020c": "जगाम कौशिकीं पुण्यां रम्यां शिवजलां नदीम्\n",
    "03110001": "लोमश उवाच\n",
    "03110001a": "एषा देवनदी पुण्या कौशिकी भरतर्षभ\n",
    "03110001c": "विश्वामित्राश्रमो रम्य एष चात्र प्रकाशते\n",
    "03110002a": "आश्रमश्चैव पुण्याख्यः काश्यपस्य महात्मनः\n",
    "03110002c": "ऋश्यशृङ्गः सुतो यस्य तपस्वी संयतेन्द्रियः\n",
    "03110003a": "तपसो यः प्रभावेन वर्षयामास वासवम्\n",
    "03110003c": "अनावृष्ट्यां भयाद्यस्य ववर्ष बलवृत्रहा\n",
    "03110004a": "मृग्यां जातः स तेजस्वी काश्यपस्य सुतः प्रभुः\n",
    "03110004c": "विषये लोमपादस्य यश्चकाराद्भुतं महत्\n",
    "03110005a": "निवर्तितेषु सस्येषु यस्मै शान्तां ददौ नृपः\n",
    "03110005c": "लोमपादो दुहितरं सावित्रीं सविता यथा\n",
    "03110006": "युधिष्ठिर उवाच\n",
    "03110006a": "ऋश्यशृङ्गः कथं मृग्यामुत्पन्नः काश्यपात्मजः\n",
    "03110006c": "विरुद्धे योनिसंसर्गे कथं च तपसा युतः\n",
    "03110007a": "किमर्थं च भयाच्छक्रस्तस्य बालस्य धीमतः\n",
    "03110007c": "अनावृष्ट्यां प्रवृत्तायां ववर्ष बलवृत्रहा\n",
    "03110008a": "कथंरूपा च शान्ताभूद्राजपुत्री यतव्रता\n",
    "03110008c": "लोभयामास या चेतो मृगभूतस्य तस्य वै\n",
    "03110009a": "लोमपादश्च राजर्षिर्यदाश्रूयत धार्मिकः\n",
    "03110009c": "कथं वै विषये तस्य नावर्षत्पाकशासनः\n",
    "03110010a": "एतन्मे भगवन्सर्वं विस्तरेण यथातथम्\n",
    "03110010c": "वक्तुमर्हसि शुश्रूषोरृश्यशृङ्गस्य चेष्टितम्\n",
    "03110011": "लोमश उवाच\n",
    "03110011a": "विभाण्डकस्य ब्रह्मर्षेस्तपसा भावितात्मनः\n",
    "03110011c": "अमोघवीर्यस्य सतः प्रजापतिसमद्युतेः\n",
    "03110012a": "शृणु पुत्रो यथा जात ऋश्यशृङ्गः प्रतापवान्\n",
    "03110012c": "महाह्रदे महातेजा बालः स्थविरसंमतः\n",
    "03110013a": "महाह्रदं समासाद्य काश्यपस्तपसि स्थितः\n",
    "03110013c": "दीर्घकालं परिश्रान्त ऋषिर्देवर्षिसंमतः\n",
    "03110014a": "तस्य रेतः प्रचस्कन्द दृष्ट्वाप्सरसमुर्वशीम्\n",
    "03110014c": "अप्सूपस्पृशतो राजन्मृगी तच्चापिबत्तदा\n",
    "03110015a": "सह तोयेन तृषिता सा गर्भिण्यभवन्नृप\n",
    "03110015c": "अमोघत्वाद्विधेश्चैव भावित्वाद्दैवनिर्मितात्\n",
    "03110016a": "तस्यां मृग्यां समभवत्तस्य पुत्रो महानृषिः\n",
    "03110016c": "ऋश्यशृङ्गस्तपोनित्यो वन एव व्यवर्धत\n",
    "03110017a": "तस्यर्श्यशृङ्गं शिरसि राजन्नासीन्महात्मनः\n",
    "03110017c": "तेनर्श्यशृङ्ग इत्येवं तदा स प्रथितोऽभवत्\n",
    "03110018a": "न तेन दृष्टपूर्वोऽन्यः पितुरन्यत्र मानुषः\n",
    "03110018c": "तस्मात्तस्य मनो नित्यं ब्रह्मचर्येऽभवन्नृप\n",
    "03110019a": "एतस्मिन्नेव काले तु सखा दशरथस्य वै\n",
    "03110019c": "लोमपाद इति ख्यातो अङ्गानामीश्वरोऽभवत्\n",
    "03110020a": "तेन कामः कृतो मिथ्या ब्राह्मणेभ्य इति श्रुतिः\n",
    "03110020c": "स ब्राह्मणैः परित्यक्तस्तदा वै जगतीपतिः\n",
    "03110021a": "पुरोहितापचाराच्च तस्य राज्ञो यदृच्छया\n",
    "03110021c": "न ववर्ष सहस्राक्षस्ततोऽपीड्यन्त वै प्रजाः\n",
    "03110022a": "स ब्राह्मणान्पर्यपृच्छत्तपोयुक्तान्मनीषिणः\n",
    "03110022c": "प्रवर्षणे सुरेन्द्रस्य समर्थान्पृथिवीपतिः\n",
    "03110023a": "कथं प्रवर्षेत्पर्जन्य उपायः परिदृश्यताम्\n",
    "03110023c": "तमूचुश्चोदितास्तेन स्वमतानि मनीषिणः\n",
    "03110024a": "तत्र त्वेको मुनिवरस्तं राजानमुवाच ह\n",
    "03110024c": "कुपितास्तव राजेन्द्र ब्राह्मणा निष्कृतिं चर\n",
    "03110025a": "ऋश्यशृङ्गं मुनिसुतमानयस्व च पार्थिव\n",
    "03110025c": "वानेयमनभिज्ञं च नारीणामार्जवे रतम्\n",
    "03110026a": "स चेदवतरेद्राजन्विषयं ते महातपाः\n",
    "03110026c": "सद्यः प्रवर्षेत्पर्जन्य इति मे नात्र संशयः\n",
    "03110027a": "एतच्छ्रुत्वा वचो राजन्कृत्वा निष्कृतिमात्मनः\n",
    "03110027c": "स गत्वा पुनरागच्छत्प्रसन्नेषु द्विजातिषु\n",
    "03110027e": "राजानमागतं दृष्ट्वा प्रतिसंजगृहुः प्रजाः\n",
    "03110028a": "ततोऽङ्गपतिराहूय सचिवान्मन्त्रकोविदान्\n",
    "03110028c": "ऋश्यशृङ्गागमे यत्नमकरोन्मन्त्रनिश्चये\n",
    "03110029a": "सोऽध्यगच्छदुपायं तु तैरमात्यैः सहाच्युतः\n",
    "03110029c": "शास्त्रज्ञैरलमर्थज्ञैर्नीत्यां च परिनिष्ठितैः\n",
    "03110030a": "तत आनाययामास वारमुख्या महीपतिः\n",
    "03110030c": "वेश्याः सर्वत्र निष्णातास्ता उवाच स पार्थिवः\n",
    "03110031a": "ऋश्यशृङ्गमृषेः पुत्रमानयध्वमुपायतः\n",
    "03110031c": "लोभयित्वाभिविश्वास्य विषयं मम शोभनाः\n",
    "03110032a": "ता राजभयभीताश्च शापभीताश्च योषितः\n",
    "03110032c": "अशक्यमूचुस्तत्कार्यं विवर्णा गतचेतसः\n",
    "03110033a": "तत्र त्वेका जरद्योषा राजानमिदमब्रवीत्\n",
    "03110033c": "प्रयतिष्ये महाराज तमानेतुं तपोधनम्\n",
    "03110034a": "अभिप्रेतांस्तु मे कामान्समनुज्ञातुमर्हसि\n",
    "03110034c": "ततः शक्ष्ये लोभयितुमृश्यशृङ्गमृषेः सुतम्\n",
    "03110035a": "तस्याः सर्वमभिप्रायमन्वजानात्स पार्थिवः\n",
    "03110035c": "धनं च प्रददौ भूरि रत्नानि विविधानि च\n",
    "03110036a": "ततो रूपेण संपन्ना वयसा च महीपते\n",
    "03110036c": "स्त्रिय आदाय काश्चित्सा जगाम वनमञ्जसा\n",
    "03111001": "लोमश उवाच\n",
    "03111001a": "सा तु नाव्याश्रमं चक्रे राजकार्यार्थसिद्धये\n",
    "03111001c": "संदेशाच्चैव नृपतेः स्वबुद्ध्या चैव भारत\n",
    "03111002a": "नानापुष्पफलैर्वृक्षैः कृत्रिमैरुपशोभितम्\n",
    "03111002c": "नानागुल्मलतोपेतैः स्वादुकामफलप्रदैः\n",
    "03111003a": "अतीव रमणीयं तदतीव च मनोहरम्\n",
    "03111003c": "चक्रे नाव्याश्रमं रम्यमद्भुतोपमदर्शनम्\n",
    "03111004a": "ततो निबध्य तां नावमदूरे काश्यपाश्रमात्\n",
    "03111004c": "चारयामास पुरुषैर्विहारं तस्य वै मुनेः\n",
    "03111005a": "ततो दुहितरं वेश्या समाधायेतिकृत्यताम्\n",
    "03111005c": "दृष्ट्वान्तरं काश्यपस्य प्राहिणोद्बुद्धिसंमताम्\n",
    "03111006a": "सा तत्र गत्वा कुशला तपोनित्यस्य संनिधौ\n",
    "03111006c": "आश्रमं तं समासाद्य ददर्श तमृषेः सुतम्\n",
    "03111007": "वेश्योवाच\n",
    "03111007a": "कच्चिन्मुने कुशलं तापसानां; कच्चिच्च वो मूलफलं प्रभूतम्\n",
    "03111007c": "कच्चिद्भवान्रमते चाश्रमेऽस्मिं;स्त्वां वै द्रष्टुं सांप्रतमागतोऽस्मि\n",
    "03111008a": "कच्चित्तपो वर्धते तापसानां; पिता च ते कच्चिदहीनतेजाः\n",
    "03111008c": "कच्चित्त्वया प्रीयते चैव विप्र; कच्चित्स्वाध्यायः क्रियते ऋश्यशृङ्ग\n",
    "03111009": "ऋश्यशृङ्ग उवाच\n",
    "03111009a": "ऋद्धो भवाञ्ज्योतिरिव प्रकाशते; मन्ये चाहं त्वामभिवादनीयम्\n",
    "03111009c": "पाद्यं वै ते संप्रदास्यामि कामा;द्यथाधर्मं फलमूलानि चैव\n",
    "03111010a": "कौश्यां बृस्यामास्स्व यथोपजोषं; कृष्णाजिनेनावृतायां सुखायाम्\n",
    "03111010c": "क्व चाश्रमस्तव किं नाम चेदं; व्रतं ब्रह्मंश्चरसि हि देववत्त्वम्\n",
    "03111011": "वेश्योवाच\n",
    "03111011a": "ममाश्रमः काश्यपपुत्र रम्य;स्त्रियोजनं शैलमिमं परेण\n",
    "03111011c": "तत्र स्वधर्मोऽनभिवादनं नो; न चोदकं पाद्यमुपस्पृशामः\n",
    "03111012": "ऋश्यशृङ्ग उवाच\n",
    "03111012a": "फलानि पक्वानि ददानि तेऽहं; भल्लातकान्यामलकानि चैव\n",
    "03111012c": "परूषकानीङ्गुदधन्वनानि; प्रियालानां कामकारं कुरुष्व\n",
    "03111013": "लोमश उवाच\n",
    "03111013a": "सा तानि सर्वाणि विसर्जयित्वा; भक्षान्महार्हान्प्रददौ ततोऽस्मै\n",
    "03111013c": "तान्यृश्यशृङ्गस्य महारसानि; भृशं सुरूपाणि रुचिं ददुर्हि\n",
    "03111014a": "ददौ च माल्यानि सुगन्धवन्ति; चित्राणि वासांसि च भानुमन्ति\n",
    "03111014c": "पानानि चाग्र्याणि ततो मुमोद; चिक्रीड चैव प्रजहास चैव\n",
    "03111015a": "सा कन्दुकेनारमतास्य मूले; विभज्यमाना फलिता लतेव\n",
    "03111015c": "गात्रैश्च गात्राणि निषेवमाणा; समाश्लिषच्चासकृदृश्यशृङ्गम्\n",
    "03111016a": "सर्जानशोकांस्तिलकांश्च वृक्षा;न्प्रपुष्पितानवनाम्यावभज्य\n",
    "03111016c": "विलज्जमानेव मदाभिभूता; प्रलोभयामास सुतं महर्षेः\n",
    "03111017a": "अथर्श्यशृङ्गं विकृतं समीक्ष्य; पुनः पुनः पीड्य च कायमस्य\n",
    "03111017c": "अवेक्षमाणा शनकैर्जगाम; कृत्वाग्निहोत्रस्य तदापदेशम्\n",
    "03111018a": "तस्यां गतायां मदनेन मत्तो; विचेतनश्चाभवदृश्यशृङ्गः\n",
    "03111018c": "तामेव भावेन गतेन शून्यो; विनिःश्वसन्नार्तरूपो बभूव\n",
    "03111019a": "ततो मुहूर्ताद्धरिपिङ्गलाक्षः; प्रवेष्टितो रोमभिरा नखाग्रात्\n",
    "03111019c": "स्वाध्यायवान्वृत्तसमाधियुक्तो; विभाण्डकः काश्यपः प्रादुरासीत्\n",
    "03111020a": "सोऽपश्यदासीनमुपेत्य पुत्रं; ध्यायन्तमेकं विपरीतचित्तम्\n",
    "03111020c": "विनिःश्वसन्तं मुहुरूर्ध्वदृष्टिं; विभाण्डकः पुत्रमुवाच दीनम्\n",
    "03111021a": "न कल्प्यन्ते समिधः किं नु तात; कच्चिद्धुतं चाग्निहोत्रं त्वयाद्य\n",
    "03111021c": "सुनिर्णिक्तं स्रुक्स्रुवं होमधेनुः; कच्चित्सवत्सा च कृता त्वयाद्य\n",
    "03111022a": "न वै यथापूर्वमिवासि पुत्र; चिन्तापरश्चासि विचेतनश्च\n",
    "03111022c": "दीनोऽतिमात्रं त्वमिहाद्य किं नु; पृच्छामि त्वां क इहाद्यागतोऽभूत्\n",
    "03112001": "ऋश्यशृङ्ग उवाच\n",
    "03112001a": "इहागतो जटिलो ब्रह्मचारी; न वै ह्रस्वो नातिदीर्घो मनस्वी\n",
    "03112001c": "सुवर्णवर्णः कमलायताक्षः; सुतः सुराणामिव शोभमानः\n",
    "03112002a": "समृद्धरूपः सवितेव दीप्तः; सुशुक्लकृष्णाक्षतरश्चकोरैः\n",
    "03112002c": "नीलाः प्रसन्नाश्च जटाः सुगन्धा; हिरण्यरज्जुग्रथिताः सुदीर्घाः\n",
    "03112003a": "आधाररूपा पुनरस्य कण्ठे; विभ्राजते विद्युदिवान्तरिक्षे\n",
    "03112003c": "द्वौ चास्य पिण्डावधरेण कण्ठ;मजातरोमौ सुमनोहरौ च\n",
    "03112004a": "विलग्नमध्यश्च स नाभिदेशे; कटिश्च तस्यातिकृतप्रमाणा\n",
    "03112004c": "तथास्य चीरान्तरिता प्रभाति; हिरण्मयी मेखला मे यथेयम्\n",
    "03112005a": "अन्यच्च तस्याद्भुतदर्शनीयं; विकूजितं पादयोः संप्रभाति\n",
    "03112005c": "पाण्योश्च तद्वत्स्वनवन्निबद्धौ; कलापकावक्षमाला यथेयम्\n",
    "03112006a": "विचेष्टमानस्य च तस्य तानि; कूजन्ति हंसा सरसीव मत्ताः\n",
    "03112006c": "चीराणि तस्याद्भुतदर्शनानि; नेमानि तद्वन्मम रूपवन्ति\n",
    "03112007a": "वक्त्रं च तस्याद्भुतदर्शनीयं; प्रव्याहृतं ह्लादयतीव चेतः\n",
    "03112007c": "पुंस्कोकिलस्येव च तस्य वाणी; तां शृण्वतो मे व्यथितोऽन्तरात्मा\n",
    "03112008a": "यथा वनं माधवमासि मध्ये; समीरितं श्वसनेनाभिवाति\n",
    "03112008c": "तथा स वात्युत्तमपुण्यगन्धी; निषेव्यमाणः पवनेन तात\n",
    "03112009a": "सुसंयताश्चापि जटा विभक्ता; द्वैधीकृता भान्ति समा ललाटे\n",
    "03112009c": "कर्णौ च चित्रैरिव चक्रवालैः; समावृतौ तस्य सुरूपवद्भिः\n",
    "03112010a": "तथा फलं वृत्तमथो विचित्रं; समाहनत्पाणिना दक्षिणेन\n",
    "03112010c": "तद्भूमिमासाद्य पुनः पुनश्च; समुत्पतत्यद्भुतरूपमुच्चैः\n",
    "03112011a": "तच्चापि हत्वा परिवर्ततेऽसौ; वातेरितो वृक्ष इवावघूर्णः\n",
    "03112011c": "तं प्रेक्ष्य मे पुत्रमिवामराणां; प्रीतिः परा तात रतिश्च जाता\n",
    "03112012a": "स मे समाश्लिष्य पुनः शरीरं; जटासु गृह्याभ्यवनाम्य वक्त्रम्\n",
    "03112012c": "वक्त्रेण वक्त्रं प्रणिधाय शब्दं; चकार तन्मेऽजनयत्प्रहर्षम्\n",
    "03112013a": "न चापि पाद्यं बहु मन्यतेऽसौ; फलानि चेमानि मयाहृतानि\n",
    "03112013c": "एवंव्रतोऽस्मीति च मामवोच;त्फलानि चान्यानि नवान्यदान्मे\n",
    "03112014a": "मयोपयुक्तानि फलानि तानि; नेमानि तुल्यानि रसेन तेषाम्\n",
    "03112014c": "न चापि तेषां त्वगियं यथैषां; साराणि नैषामिव सन्ति तेषाम्\n",
    "03112015a": "तोयानि चैवातिरसानि मह्यं; प्रादात्स वै पातुमुदाररूपः\n",
    "03112015c": "पीत्वैव यान्यभ्यधिकः प्रहर्षो; ममाभवद्भूश्चलितेव चासीत्\n",
    "03112016a": "इमानि चित्राणि च गन्धवन्ति; माल्यानि तस्योद्ग्रथितानि पट्टैः\n",
    "03112016c": "यानि प्रकीर्येह गतः स्वमेव; स आश्रमं तपसा द्योतमानः\n",
    "03112017a": "गतेन तेनास्मि कृतो विचेता; गात्रं च मे संपरितप्यतीव\n",
    "03112017c": "इच्छामि तस्यान्तिकमाशु गन्तुं; तं चेह नित्यं परिवर्तमानम्\n",
    "03112018a": "गच्छामि तस्यान्तिकमेव तात; का नाम सा व्रतचर्या च तस्य\n",
    "03112018c": "इच्छाम्यहं चरितुं तेन सार्धं; यथा तपः स चरत्युग्रकर्मा\n",
    "03113001": "विभाण्डक उवाच\n",
    "03113001a": "रक्षांसि चैतानि चरन्ति पुत्र; रूपेण तेनाद्भुतदर्शनेन\n",
    "03113001c": "अतुल्यरूपाण्यतिघोरवन्ति; विघ्नं सदा तपसश्चिन्तयन्ति\n",
    "03113002a": "सुरूपरूपाणि च तानि तात; प्रलोभयन्ते विविधैरुपायैः\n",
    "03113002c": "सुखाच्च लोकाच्च निपातयन्ति; तान्युग्रकर्माणि मुनीन्वनेषु\n",
    "03113003a": "न तानि सेवेत मुनिर्यतात्मा; सतां लोकान्प्रार्थयानः कथंचित्\n",
    "03113003c": "कृत्वा विघ्नं तापसानां रमन्ते; पापाचारास्तपसस्तान्यपाप\n",
    "03113004a": "असज्जनेनाचरितानि पुत्र; पापान्यपेयानि मधूनि तानि\n",
    "03113004c": "माल्यानि चैतानि न वै मुनीनां; स्मृतानि चित्रोज्ज्वलगन्धवन्ति\n",
    "03113005": "लोमश उवाच\n",
    "03113005a": "रक्षांसि तानीति निवार्य पुत्रं; विभाण्डकस्तां मृगयां बभूव\n",
    "03113005c": "नासादयामास यदा त्र्यहेण; तदा स पर्याववृतेऽऽश्रमाय\n",
    "03113006a": "यदा पुनः काश्यपो वै जगाम; फलान्याहर्तुं विधिना श्रामणेन\n",
    "03113006c": "तदा पुनर्लोभयितुं जगाम; सा वेशयोषा मुनिमृश्यशृङ्गम्\n",
    "03113007a": "दृष्ट्वैव तामृश्यशृङ्गः प्रहृष्टः; संभ्रान्तरूपोऽभ्यपतत्तदानीम्\n",
    "03113007c": "प्रोवाच चैनां भवतोऽऽश्रमाय; गच्छाव यावन्न पिता ममैति\n",
    "03113008a": "ततो राजन्काश्यपस्यैकपुत्रं; प्रवेश्य योगेन विमुच्य नावम्\n",
    "03113008c": "प्रलोभयन्त्यो विविधैरुपायै;राजग्मुरङ्गाधिपतेः समीपम्\n",
    "03113009a": "संस्थाप्य तामाश्रमदर्शने तु; संतारितां नावमतीव शुभ्राम्\n",
    "03113009c": "तीरादुपादाय तथैव चक्रे; राजाश्रमं नाम वनं विचित्रम्\n",
    "03113010a": "अन्तःपुरे तं तु निवेश्य राजा; विभाण्डकस्यात्मजमेकपुत्रम्\n",
    "03113010c": "ददर्श देवं सहसा प्रवृष्ट;मापूर्यमाणं च जगज्जलेन\n",
    "03113011a": "स लोमपादः परिपूर्णकामः; सुतां ददावृश्यशृङ्गाय शान्ताम्\n",
    "03113011c": "क्रोधप्रतीकारकरं च चक्रे; गोभिश्च मार्गेष्वभिकर्षणं च\n",
    "03113012a": "विभाण्डकस्याव्रजतः स राजा; पशून्प्रभूतान्पशुपांश्च वीरान्\n",
    "03113012c": "समादिशत्पुत्रगृद्धी महर्षि;र्विभाण्डकः परिपृच्छेद्यदा वः\n",
    "03113013a": "स वक्तव्यः प्राञ्जलिभिर्भवद्भिः; पुत्रस्य ते पशवः कर्षणं च\n",
    "03113013c": "किं ते प्रियं वै क्रियतां महर्षे; दासाः स्म सर्वे तव वाचि बद्धाः\n",
    "03113014a": "अथोपायात्स मुनिश्चण्डकोपः; स्वमाश्रमं मूलफलानि गृह्य\n",
    "03113014c": "अन्वेषमाणश्च न तत्र पुत्रं; ददर्श चुक्रोध ततो भृशं सः\n",
    "03113015a": "ततः स कोपेन विदीर्यमाण; आशङ्कमानो नृपतेर्विधानम्\n",
    "03113015c": "जगाम चम्पां प्रदिधक्षमाण;स्तमङ्गराजं विषयं च तस्य\n",
    "03113016a": "स वै श्रान्तः क्षुधितः काश्यपस्ता;न्घोषान्समासादितवान्समृद्धान्\n",
    "03113016c": "गोपैश्च तैर्विधिवत्पूज्यमानो; राजेव तां रात्रिमुवास तत्र\n",
    "03113017a": "संप्राप्य सत्कारमतीव तेभ्यः; प्रोवाच कस्य प्रथिताः स्थ सौम्याः\n",
    "03113017c": "ऊचुस्ततस्तेऽभ्युपगम्य सर्वे; धनं तवेदं विहितं सुतस्य\n",
    "03113018a": "देशे तु देशे तु स पूज्यमान;स्तांश्चैव शृण्वन्मधुरान्प्रलापान्\n",
    "03113018c": "प्रशान्तभूयिष्ठरजाः प्रहृष्टः; समाससादाङ्गपतिं पुरस्थम्\n",
    "03113019a": "संपूजितस्तेन नरर्षभेण; ददर्श पुत्रं दिवि देवं यथेन्द्रम्\n",
    "03113019c": "शान्तां स्नुषां चैव ददर्श तत्र; सौदामिनीमुच्चरन्तीं यथैव\n",
    "03113020a": "ग्रामांश्च घोषांश्च सुतं च दृष्ट्वा; शान्तां च शान्तोऽस्य परः स कोपः\n",
    "03113020c": "चकार तस्मै परमं प्रसादं; विभाण्डको भूमिपतेर्नरेन्द्र\n",
    "03113021a": "स तत्र निक्षिप्य सुतं महर्षि;रुवाच सूर्याग्निसमप्रभावम्\n",
    "03113021c": "जाते पुत्रे वनमेवाव्रजेथा; राज्ञः प्रियाण्यस्य सर्वाणि कृत्वा\n",
    "03113022a": "स तद्वचः कृतवानृश्यशृङ्गो; ययौ च यत्रास्य पिता बभूव\n",
    "03113022c": "शान्ता चैनं पर्यचरद्यथाव;त्खे रोहिणी सोममिवानुकूला\n",
    "03113023a": "अरुन्धती वा सुभगा वसिष्ठं; लोपामुद्रा वापि यथा ह्यगस्त्यम्\n",
    "03113023c": "नलस्य वा दमयन्ती यथाभू;द्यथा शची वज्रधरस्य चैव\n",
    "03113024a": "नाडायनी चेन्द्रसेना यथैव; वश्या नित्यं मुद्गलस्याजमीढ\n",
    "03113024c": "तथा शान्ता ऋश्यशृङ्गं वनस्थं; प्रीत्या युक्ता पर्यचरन्नरेन्द्र\n",
    "03113025a": "तस्याश्रमः पुण्य एषो विभाति; महाह्रदं शोभयन्पुण्यकीर्तेः\n",
    "03113025c": "अत्र स्नातः कृतकृत्यो विशुद्ध;स्तीर्थान्यन्यान्यनुसंयाहि राजन्\n",
    "03114001": "वैशंपायन उवाच\n",
    "03114001a": "ततः प्रयातः कौशिक्याः पाण्डवो जनमेजय\n",
    "03114001c": "आनुपूर्व्येण सर्वाणि जगामायतनान्युत\n",
    "03114002a": "स सागरं समासाद्य गङ्गायाः संगमे नृप\n",
    "03114002c": "नदीशतानां पञ्चानां मध्ये चक्रे समाप्लवम्\n",
    "03114003a": "ततः समुद्रतीरेण जगाम वसुधाधिपः\n",
    "03114003c": "भ्रातृभिः सहितो वीरः कलिङ्गान्प्रति भारत\n",
    "03114004": "लोमश उवाच\n",
    "03114004a": "एते कलिङ्गाः कौन्तेय यत्र वैतरणी नदी\n",
    "03114004c": "यत्रायजत धर्मोऽपि देवाञ्शरणमेत्य वै\n",
    "03114005a": "ऋषिभिः समुपायुक्तं यज्ञियं गिरिशोभितम्\n",
    "03114005c": "उत्तरं तीरमेतद्धि सततं द्विजसेवितम्\n",
    "03114006a": "समेन देवयानेन पथा स्वर्गमुपेयुषः\n",
    "03114006c": "अत्र वै ऋषयोऽन्येऽपि पुरा क्रतुभिरीजिरे\n",
    "03114007a": "अत्रैव रुद्रो राजेन्द्र पशुमादत्तवान्मखे\n",
    "03114007c": "रुद्रः पशुं मानवेन्द्र भागोऽयमिति चाब्रवीत्\n",
    "03114008a": "हृते पशौ तदा देवास्तमूचुर्भरतर्षभ\n",
    "03114008c": "मा परस्वमभिद्रोग्धा मा धर्मान्सकलान्नशीः\n",
    "03114009a": "ततः कल्याणरूपाभिर्वाग्भिस्ते रुद्रमस्तुवन्\n",
    "03114009c": "इष्ट्या चैनं तर्पयित्वा मानयां चक्रिरे तदा\n",
    "03114010a": "ततः स पशुमुत्सृज्य देवयानेन जग्मिवान्\n",
    "03114010c": "अत्रानुवंशो रुद्रस्य तं निबोध युधिष्ठिर\n",
    "03114011a": "अयातयामं सर्वेभ्यो भागेभ्यो भागमुत्तमम्\n",
    "03114011c": "देवाः संकल्पयामासुर्भयाद्रुद्रस्य शाश्वतम्\n",
    "03114012a": "इमां गाथामत्र गायन्नपः स्पृशति यो नरः\n",
    "03114012c": "देवयानस्तस्य पन्थाश्चक्षुश्चैव प्रकाशते\n",
    "03114013": "वैशंपायन उवाच\n",
    "03114013a": "ततो वैतरणीं सर्वे पाण्डवा द्रौपदी तथा\n",
    "03114013c": "अवतीर्य महाभागा तर्पयां चक्रिरे पितॄन्\n",
    "03114014": "युधिष्ठिर उवाच\n",
    "03114014a": "उपस्पृश्यैव भगवन्नस्यां नद्यां तपोधन\n",
    "03114014c": "मानुषादस्मि विषयादपेतः पश्य लोमश\n",
    "03114015a": "सर्वाँल्लोकान्प्रपश्यामि प्रसादात्तव सुव्रत\n",
    "03114015c": "वैखानसानां जपतामेष शब्दो महात्मनाम्\n",
    "03114016": "लोमश उवाच\n",
    "03114016a": "त्रिशतं वै सहस्राणि योजनानां युधिष्ठिर\n",
    "03114016c": "यत्र ध्वनिं शृणोष्येनं तूष्णीमास्स्व विशां पते\n",
    "03114017a": "एतत्स्वयंभुवो राजन्वनं रम्यं प्रकाशते\n",
    "03114017c": "यत्रायजत कौन्तेय विश्वकर्मा प्रतापवान्\n",
    "03114018a": "यस्मिन्यज्ञे हि भूर्दत्ता कश्यपाय महात्मने\n",
    "03114018c": "सपर्वतवनोद्देशा दक्षिणा वै स्वयंभुवा\n",
    "03114019a": "अवासीदच्च कौन्तेय दत्तमात्रा मही तदा\n",
    "03114019c": "उवाच चापि कुपिता लोकेश्वरमिदं प्रभुम्\n",
    "03114020a": "न मां मर्त्याय भगवन्कस्मैचिद्दातुमर्हसि\n",
    "03114020c": "प्रदानं मोघमेतत्ते यास्याम्येषा रसातलम्\n",
    "03114021a": "विषीदन्तीं तु तां दृष्ट्वा कश्यपो भगवानृषिः\n",
    "03114021c": "प्रसादयां बभूवाथ ततो भूमिं विशां पते\n",
    "03114022a": "ततः प्रसन्ना पृथिवी तपसा तस्य पाण्डव\n",
    "03114022c": "पुनरुन्मज्ज्य सलिलाद्वेदीरूपा स्थिता बभौ\n",
    "03114023a": "सैषा प्रकाशते राजन्वेदी संस्थानलक्षणा\n",
    "03114023c": "आरुह्यात्र महाराज वीर्यवान्वै भविष्यसि\n",
    "03114024a": "अहं च ते स्वस्त्ययनं प्रयोक्ष्ये; यथा त्वमेनामधिरोक्ष्यसेऽद्य\n",
    "03114024c": "स्पृष्टा हि मर्त्येन ततः समुद्र;मेषा वेदी प्रविशत्याजमीढ\n",
    "03114025a": "अग्निर्मित्रो योनिरापोऽथ देव्यो; विष्णो रेतस्त्वममृतस्य नाभिः\n",
    "03114025c": "एवं ब्रुवन्पाण्डव सत्यवाक्यं; वेदीमिमां त्वं तरसाधिरोह\n",
    "03114026": "वैशंपायन उवाच\n",
    "03114026a": "ततः कृतस्वस्त्ययनो महात्मा; युधिष्ठिरः सागरगामगच्छत्\n",
    "03114026c": "कृत्वा च तच्छासनमस्य सर्वं; महेन्द्रमासाद्य निशामुवास\n",
    "03115001": "वैशंपायन उवाच\n",
    "03115001a": "स तत्र तामुषित्वैकां रजनीं पृथिवीपतिः\n",
    "03115001c": "तापसानां परं चक्रे सत्कारं भ्रातृभिः सह\n",
    "03115002a": "लोमशश्चास्य तान्सर्वानाचख्यौ तत्र तापसान्\n",
    "03115002c": "भृगूनङ्गिरसश्चैव वासिष्ठानथ काश्यपान्\n",
    "03115003a": "तान्समेत्य स राजर्षिरभिवाद्य कृताञ्जलिः\n",
    "03115003c": "रामस्यानुचरं वीरमपृच्छदकृतव्रणम्\n",
    "03115004a": "कदा नु रामो भगवांस्तापसान्दर्शयिष्यति\n",
    "03115004c": "तेनैवाहं प्रसङ्गेन द्रष्टुमिच्छामि भार्गवम्\n",
    "03115005": "अकृतव्रण उवाच\n",
    "03115005a": "आयानेवासि विदितो रामस्य विदितात्मनः\n",
    "03115005c": "प्रीतिस्त्वयि च रामस्य क्षिप्रं त्वां दर्शयिष्यति\n",
    "03115006a": "चतुर्दशीमष्टमीं च रामं पश्यन्ति तापसाः\n",
    "03115006c": "अस्यां रात्र्यां व्यतीतायां भवित्री च चतुर्दशी\n",
    "03115007": "युधिष्ठिर उवाच\n",
    "03115007a": "भवाननुगतो वीरं जामदग्न्यं महाबलम्\n",
    "03115007c": "प्रत्यक्षदर्शी सर्वस्य पूर्ववृत्तस्य कर्मणः\n",
    "03115008a": "स भवान्कथयत्वेतद्यथा रामेण निर्जिताः\n",
    "03115008c": "आहवे क्षत्रियाः सर्वे कथं केन च हेतुना\n",
    "03115009": "अकृतव्रण उवाच\n",
    "03115009a": "कन्यकुब्जे महानासीत्पार्थिवः सुमहाबलः\n",
    "03115009c": "गाधीति विश्रुतो लोके वनवासं जगाम सः\n",
    "03115010a": "वने तु तस्य वसतः कन्या जज्ञेऽप्सरःसमा\n",
    "03115010c": "ऋचीको भार्गवस्तां च वरयामास भारत\n",
    "03115011a": "तमुवाच ततो राजा ब्राह्मणं संशितव्रतम्\n",
    "03115011c": "उचितं नः कुले किंचित्पूर्वैर्यत्संप्रवर्तितम्\n",
    "03115012a": "एकतःश्यामकर्णानां पाण्डुराणां तरस्विनाम्\n",
    "03115012c": "सहस्रं वाजिनां शुल्कमिति विद्धि द्विजोत्तम\n",
    "03115013a": "न चापि भगवान्वाच्यो दीयतामिति भार्गव\n",
    "03115013c": "देया मे दुहिता चेयं त्वद्विधाय महात्मने\n",
    "03115014": "ऋचीक उवाच\n",
    "03115014a": "एकतःश्यामकर्णानां पाण्डुराणां तरस्विनाम्\n",
    "03115014c": "दास्याम्यश्वसहस्रं ते मम भार्या सुतास्तु ते\n",
    "03115015": "अकृतव्रण उवाच\n",
    "03115015a": "स तथेति प्रतिज्ञाय राजन्वरुणमब्रवीत्\n",
    "03115015c": "एकतःश्यामकर्णानां पाण्डुराणां तरस्विनाम्\n",
    "03115015e": "सहस्रं वाजिनामेकं शुल्कार्थं मे प्रदीयताम्\n",
    "03115016a": "तस्मै प्रादात्सहस्रं वै वाजिनां वरुणस्तदा\n",
    "03115016c": "तदश्वतीर्थं विख्यातमुत्थिता यत्र ते हयाः\n",
    "03115017a": "गङ्गायां कन्यकुब्जे वै ददौ सत्यवतीं तदा\n",
    "03115017c": "ततो गाधिः सुतां तस्मै जन्याश्चासन्सुरास्तदा\n",
    "03115017e": "लब्ध्वा हयसहस्रं तु तांश्च दृष्ट्वा दिवौकसः\n",
    "03115018a": "धर्मेण लब्ध्वा तां भार्यामृचीको द्विजसत्तमः\n",
    "03115018c": "यथाकामं यथाजोषं तया रेमे सुमध्यया\n",
    "03115019a": "तं विवाहे कृते राजन्सभार्यमवलोककः\n",
    "03115019c": "आजगाम भृगुश्रेष्ठः पुत्रं दृष्ट्वा ननन्द च\n",
    "03115020a": "भार्यापती तमासीनं गुरुं सुरगणार्चितम्\n",
    "03115020c": "अर्चित्वा पर्युपासीनौ प्राञ्जली तस्थतुस्तदा\n",
    "03115021a": "ततः स्नुषां स भगवान्प्रहृष्टो भृगुरब्रवीत्\n",
    "03115021c": "वरं वृणीष्व सुभगे दाता ह्यस्मि तवेप्सितम्\n",
    "03115022a": "सा वै प्रसादयामास तं गुरुं पुत्रकारणात्\n",
    "03115022c": "आत्मनश्चैव मातुश्च प्रसादं च चकार सः\n",
    "03115023": "भृगुरुवाच\n",
    "03115023a": "ऋतौ त्वं चैव माता च स्नाते पुंसवनाय वै\n",
    "03115023c": "आलिङ्गेतां पृथग्वृक्षौ साश्वत्थं त्वमुदुम्बरम्\n",
    "03115024a": "आलिङ्गने तु ते राजंश्चक्रतुः स्म विपर्ययम्\n",
    "03115024c": "कदाचिद्भृगुरागच्छत्तं च वेद विपर्ययम्\n",
    "03115025a": "अथोवाच महातेजा भृगुः सत्यवतीं स्नुषाम्\n",
    "03115025c": "ब्राह्मणः क्षत्रवृत्तिर्वै तव पुत्रो भविष्यति\n",
    "03115026a": "क्षत्रियो ब्राह्मणाचारो मातुस्तव सुतो महान्\n",
    "03115026c": "भविष्यति महावीर्यः साधूनां मार्गमास्थितः\n",
    "03115027a": "ततः प्रसादयामास श्वशुरं सा पुनः पुनः\n",
    "03115027c": "न मे पुत्रो भवेदीदृक्कामं पौत्रो भवेदिति\n",
    "03115028a": "एवमस्त्विति सा तेन पाण्डव प्रतिनन्दिता\n",
    "03115028c": "जमदग्निं ततः पुत्रं सा जज्ञे काल आगते\n",
    "03115028e": "तेजसा वर्चसा चैव युक्तं भार्गवनन्दनम्\n",
    "03115029a": "स वर्धमानस्तेजस्वी वेदस्याध्ययनेन वै\n",
    "03115029c": "बहूनृषीन्महातेजाः पाण्डवेयात्यवर्तत\n",
    "03115030a": "तं तु कृत्स्नो धनुर्वेदः प्रत्यभाद्भरतर्षभ\n",
    "03115030c": "चतुर्विधानि चास्त्राणि भास्करोपमवर्चसम्\n",
    "03116001": "अकृतव्रण उवाच\n",
    "03116001a": "स वेदाध्ययने युक्तो जमदग्निर्महातपाः\n",
    "03116001c": "तपस्तेपे ततो देवान्नियमाद्वशमानयत्\n",
    "03116002a": "स प्रसेनजितं राजन्नधिगम्य नराधिपम्\n",
    "03116002c": "रेणुकां वरयामास स च तस्मै ददौ नृपः\n",
    "03116003a": "रेणुकां त्वथ संप्राप्य भार्यां भार्गवनन्दनः\n",
    "03116003c": "आश्रमस्थस्तया सार्धं तपस्तेपेऽनुकूलया\n",
    "03116004a": "तस्याः कुमाराश्चत्वारो जज्ञिरे रामपञ्चमाः\n",
    "03116004c": "सर्वेषामजघन्यस्तु राम आसीज्जघन्यजः\n",
    "03116005a": "फलाहारेषु सर्वेषु गतेष्वथ सुतेषु वै\n",
    "03116005c": "रेणुका स्नातुमगमत्कदाचिन्नियतव्रता\n",
    "03116006a": "सा तु चित्ररथं नाम मार्त्तिकावतकं नृपम्\n",
    "03116006c": "ददर्श रेणुका राजन्नागच्छन्ती यदृच्छया\n",
    "03116007a": "क्रीडन्तं सलिले दृष्ट्वा सभार्यं पद्ममालिनम्\n",
    "03116007c": "ऋद्धिमन्तं ततस्तस्य स्पृहयामास रेणुका\n",
    "03116008a": "व्यभिचारात्तु सा तस्मात्क्लिन्नाम्भसि विचेतना\n",
    "03116008c": "प्रविवेशाश्रमं त्रस्ता तां वै भर्तान्वबुध्यत\n",
    "03116009a": "स तां दृष्ट्वा च्युतां धैर्याद्ब्राह्म्या लक्ष्म्या विवर्जिताम्\n",
    "03116009c": "धिक्शब्देन महातेजा गर्हयामास वीर्यवान्\n",
    "03116010a": "ततो ज्येष्ठो जामदग्न्यो रुमण्वान्नाम नामतः\n",
    "03116010c": "आजगाम सुषेणश्च वसुर्विश्वावसुस्तथा\n",
    "03116011a": "तानानुपूर्व्याद्भगवान्वधे मातुरचोदयत्\n",
    "03116011c": "न च ते जातसंमोहाः किंचिदूचुर्विचेतसः\n",
    "03116012a": "ततः शशाप तान्कोपात्ते शप्ताश्चेतनां जहुः\n",
    "03116012c": "मृगपक्षिसधर्माणः क्षिप्रमासञ्जडोपमाः\n",
    "03116013a": "ततो रामोऽभ्यगात्पश्चादाश्रमं परवीरहा\n",
    "03116013c": "तमुवाच महामन्युर्जमदग्निर्महातपाः\n",
    "03116014a": "जहीमां मातरं पापां मा च पुत्र व्यथां कृथाः\n",
    "03116014c": "तत आदाय परशुं रामो मातुः शिरोऽहरत्\n",
    "03116015a": "ततस्तस्य महाराज जमदग्नेर्महात्मनः\n",
    "03116015c": "कोपो अगच्छत्सहसा प्रसन्नश्चाब्रवीदिदम्\n",
    "03116016a": "ममेदं वचनात्तात कृतं ते कर्म दुष्करम्\n",
    "03116016c": "वृणीष्व कामान्धर्मज्ञ यावतो वाञ्छसे हृदा\n",
    "03116017a": "स वव्रे मातुरुत्थानमस्मृतिं च वधस्य वै\n",
    "03116017c": "पापेन तेन चास्पर्शं भ्रातॄणां प्रकृतिं तथा\n",
    "03116018a": "अप्रतिद्वन्द्वतां युद्धे दीर्घमायुश्च भारत\n",
    "03116018c": "ददौ च सर्वान्कामांस्ताञ्जमदग्निर्महातपाः\n",
    "03116019a": "कदाचित्तु तथैवास्य विनिष्क्रान्ताः सुताः प्रभो\n",
    "03116019c": "अथानूपपतिर्वीरः कार्तवीर्योऽभ्यवर्तत\n",
    "03116020a": "तमाश्रमपदं प्राप्तमृषेर्भार्या समर्चयत्\n",
    "03116020c": "स युद्धमदसंमत्तो नाभ्यनन्दत्तथार्चनम्\n",
    "03116021a": "प्रमथ्य चाश्रमात्तस्माद्धोमधेन्वास्तदा बलात्\n",
    "03116021c": "जहार वत्सं क्रोशन्त्या बभञ्ज च महाद्रुमान्\n",
    "03116022a": "आगताय च रामाय तदाचष्ट पिता स्वयम्\n",
    "03116022c": "गां च रोरूयतीं दृष्ट्वा कोपो रामं समाविशत्\n",
    "03116023a": "स मन्युवशमापन्नः कार्तवीर्यमुपाद्रवत्\n",
    "03116023c": "तस्याथ युधि विक्रम्य भार्गवः परवीरहा\n",
    "03116024a": "चिच्छेद निशितैर्भल्लैर्बाहून्परिघसंनिभान्\n",
    "03116024c": "सहस्रसंमितान्राजन्प्रगृह्य रुचिरं धनुः\n",
    "03116025a": "अर्जुनस्याथ दायादा रामेण कृतमन्यवः\n",
    "03116025c": "आश्रमस्थं विना रामं जमदग्निमुपाद्रवन्\n",
    "03116026a": "ते तं जघ्नुर्महावीर्यमयुध्यन्तं तपस्विनम्\n",
    "03116026c": "असकृद्राम रामेति विक्रोशन्तमनाथवत्\n",
    "03116027a": "कार्तवीर्यस्य पुत्रास्तु जमदग्निं युधिष्ठिर\n",
    "03116027c": "घातयित्वा शरैर्जग्मुर्यथागतमरिंदमाः\n",
    "03116028a": "अपक्रान्तेषु चैतेषु जमदग्नौ तथागते\n",
    "03116028c": "समित्पाणिरुपागच्छदाश्रमं भृगुनन्दनः\n",
    "03116029a": "स दृष्ट्वा पितरं वीरस्तथा मृत्युवशं गतम्\n",
    "03116029c": "अनर्हन्तं तथाभूतं विललाप सुदुःखितः\n",
    "03117001": "राम उवाच\n",
    "03117001a": "ममापराधात्तैः क्षुद्रैर्हतस्त्वं तात बालिशैः\n",
    "03117001c": "कार्तवीर्यस्य दायादैर्वने मृग इवेषुभिः\n",
    "03117002a": "धर्मज्ञस्य कथं तात वर्तमानस्य सत्पथे\n",
    "03117002c": "मृत्युरेवंविधो युक्तः सर्वभूतेष्वनागसः\n",
    "03117003a": "किं नु तैर्न कृतं पापं यैर्भवांस्तपसि स्थितः\n",
    "03117003c": "अयुध्यमानो वृद्धः सन्हतः शरशतैः शितैः\n",
    "03117004a": "किं नु ते तत्र वक्ष्यन्ति सचिवेषु सुहृत्सु च\n",
    "03117004c": "अयुध्यमानं धर्मज्ञमेकं हत्वानपत्रपाः\n",
    "03117005": "अकृतव्रण उवाच\n",
    "03117005a": "विलप्यैवं स करुणं बहु नानाविधं नृप\n",
    "03117005c": "प्रेतकार्याणि सर्वाणि पितुश्चक्रे महातपाः\n",
    "03117006a": "ददाह पितरं चाग्नौ रामः परपुरंजयः\n",
    "03117006c": "प्रतिजज्ञे वधं चापि सर्वक्षत्रस्य भारत\n",
    "03117007a": "संक्रुद्धोऽतिबलः शूरः शस्त्रमादाय वीर्यवान्\n",
    "03117007c": "जघ्निवान्कार्तवीर्यस्य सुतानेकोऽन्तकोपमः\n",
    "03117008a": "तेषां चानुगता ये च क्षत्रियाः क्षत्रियर्षभ\n",
    "03117008c": "तांश्च सर्वानवामृद्नाद्रामः प्रहरतां वरः\n",
    "03117009a": "त्रिःसप्तकृत्वः पृथिवीं कृत्वा निःक्षत्रियां प्रभुः\n",
    "03117009c": "समन्तपञ्चके पञ्च चकार रुधिरह्रदान्\n",
    "03117010a": "स तेषु तर्पयामास पितॄन्भृगुकुलोद्वहः\n",
    "03117010c": "साक्षाद्ददर्श चर्चीकं स च रामं न्यवारयत्\n",
    "03117011a": "ततो यज्ञेन महता जामदग्न्यः प्रतापवान्\n",
    "03117011c": "तर्पयामास देवेन्द्रमृत्विग्भ्यश्च महीं ददौ\n",
    "03117012a": "वेदीं चाप्यददद्धैमीं कश्यपाय महात्मने\n",
    "03117012c": "दशव्यामायतां कृत्वा नवोत्सेधां विशां पते\n",
    "03117013a": "तां कश्यपस्यानुमते ब्राह्मणाः खण्डशस्तदा\n",
    "03117013c": "व्यभजंस्तेन ते राजन्प्रख्याताः खाण्डवायनाः\n",
    "03117014a": "स प्रदाय महीं तस्मै कश्यपाय महात्मने\n",
    "03117014c": "अस्मिन्महेन्द्रे शैलेन्द्रे वसत्यमितविक्रमः\n",
    "03117015a": "एवं वैरमभूत्तस्य क्षत्रियैर्लोकवासिभिः\n",
    "03117015c": "पृथिवी चापि विजिता रामेणामिततेजसा\n",
    "03117016": "वैशंपायन उवाच\n",
    "03117016a": "ततश्चतुर्दशीं रामः समयेन महामनाः\n",
    "03117016c": "दर्शयामास तान्विप्रान्धर्मराजं च सानुजम्\n",
    "03117017a": "स तमानर्च राजेन्द्रो भ्रातृभिः सहितः प्रभुः\n",
    "03117017c": "द्विजानां च परां पूजां चक्रे नृपतिसत्तमः\n",
    "03117018a": "अर्चयित्वा जामदग्न्यं पूजितस्तेन चाभिभूः\n",
    "03117018c": "महेन्द्र उष्य तां रात्रिं प्रययौ दक्षिणामुखः\n",
    "03118001": "वैशंपायन उवाच\n",
    "03118001a": "गच्छन्स तीर्थानि महानुभावः; पुण्यानि रम्याणि ददर्श राजा\n",
    "03118001c": "सर्वाणि विप्रैरुपशोभितानि; क्वचित्क्वचिद्भारत सागरस्य\n",
    "03118002a": "स वृत्तवांस्तेषु कृताभिषेकः; सहानुजः पार्थिवपुत्रपौत्रः\n",
    "03118002c": "समुद्रगां पुण्यतमां प्रशस्तां; जगाम पारिक्षित पाण्डुपुत्रः\n",
    "03118003a": "तत्रापि चाप्लुत्य महानुभावः; संतर्पयामास पितॄन्सुरांश्च\n",
    "03118003c": "द्विजातिमुख्येषु धनं विसृज्य; गोदावरीं सागरगामगच्छत्\n",
    "03118004a": "ततो विपाप्मा द्रविडेषु राज;न्समुद्रमासाद्य च लोकपुण्यम्\n",
    "03118004c": "अगस्त्यतीर्थं च पवित्रपुण्यं; नारीतीर्थान्यथ वीरो ददर्श\n",
    "03118005a": "तत्रार्जुनस्याग्र्यधनुर्धरस्य; निशम्य तत्कर्म परैरसह्यम्\n",
    "03118005c": "संपूज्यमानः परमर्षिसंघैः; परां मुदं पाण्डुसुतः स लेभे\n",
    "03118006a": "स तेषु तीर्थेष्वभिषिक्तगात्रः; कृष्णासहायः सहितोऽनुजैश्च\n",
    "03118006c": "संपूजयन्विक्रममर्जुनस्य; रेमे महीपालपतिः पृथिव्याम्\n",
    "03118007a": "ततः सहस्राणि गवां प्रदाय; तीर्थेषु तेष्वम्बुधरोत्तमस्य\n",
    "03118007c": "हृष्टः सह भ्रातृभिरर्जुनस्य; संकीर्तयामास गवां प्रदानम्\n",
    "03118008a": "स तानि तीर्थानि च सागरस्य; पुण्यानि चान्यानि बहूनि राजन्\n",
    "03118008c": "क्रमेण गच्छन्परिपूर्णकामः; शूर्पारकं पुण्यतमं ददर्श\n",
    "03118009a": "तत्रोदधेः कंचिदतीत्य देशं; ख्यातं पृथिव्यां वनमाससाद\n",
    "03118009c": "तप्तं सुरैर्यत्र तपः पुरस्ता;दिष्टं तथा पुण्यतमैर्नरेन्द्रैः\n",
    "03118010a": "स तत्र तामग्र्यधनुर्धरस्य; वेदीं ददर्शायतपीनबाहुः\n",
    "03118010c": "ऋचीकपुत्रस्य तपस्विसंघैः; समावृतां पुण्यकृदर्चनीयाम्\n",
    "03118011a": "ततो वसूनां वसुधाधिपः स; मरुद्गणानां च तथाश्विनोश्च\n",
    "03118011c": "वैवस्वतादित्यधनेश्वराणा;मिन्द्रस्य विष्णोः सवितुर्विभोश्च\n",
    "03118012a": "भगस्य चन्द्रस्य दिवाकरस्य; पतेरपां साध्यगणस्य चैव\n",
    "03118012c": "धातुः पितॄणां च तथा महात्मा; रुद्रस्य राजन्सगणस्य चैव\n",
    "03118013a": "सरस्वत्याः सिद्धगणस्य चैव; पूष्णश्च ये चाप्यमरास्तथान्ये\n",
    "03118013c": "पुण्यानि चाप्यायतनानि तेषां; ददर्श राजा सुमनोहराणि\n",
    "03118014a": "तेषूपवासान्विविधानुपोष्य; दत्त्वा च रत्नानि महाधनानि\n",
    "03118014c": "तीर्थेषु सर्वेषु परिप्लुताङ्गः; पुनः स शूर्पारकमाजगाम\n",
    "03118015a": "स तेन तीर्थेन तु सागरस्य; पुनः प्रयातः सह सोदरीयैः\n",
    "03118015c": "द्विजैः पृथिव्यां प्रथितं महद्भि;स्तीर्थं प्रभासं समुपाजगाम\n",
    "03118016a": "तत्राभिषिक्तः पृथुलोहिताक्षः; सहानुजैर्देवगणान्पितॄंश्च\n",
    "03118016c": "संतर्पयामास तथैव कृष्णा; ते चापि विप्राः सह लोमशेन\n",
    "03118017a": "स द्वादशाहं जलवायुभक्षः; कुर्वन्क्षपाहःसु तदाभिषेकम्\n",
    "03118017c": "समन्ततोऽग्नीनुपदीपयित्वा; तेपे तपो धर्मभृतां वरिष्ठः\n",
    "03118018a": "तमुग्रमास्थाय तपश्चरन्तं; शुश्राव रामश्च जनार्दनश्च\n",
    "03118018c": "तौ सर्ववृष्णिप्रवरौ ससैन्यौ; युधिष्ठिरं जग्मतुराजमीढम्\n",
    "03118019a": "ते वृष्णयः पाण्डुसुतान्समीक्ष्य; भूमौ शयानान्मलदिग्धगात्रान्\n",
    "03118019c": "अनर्हतीं द्रौपदीं चापि दृष्ट्वा; सुदुःखिताश्चुक्रुशुरार्तनादम्\n",
    "03118020a": "ततः स रामं च जनार्दनं च; कार्ष्णिं च साम्बं च शिनेश्च पौत्रम्\n",
    "03118020c": "अन्यांश्च वृष्णीनुपगम्य पूजां; चक्रे यथाधर्ममदीनसत्त्वः\n",
    "03118021a": "ते चापि सर्वान्प्रतिपूज्य पार्थां;स्तैः सत्कृताः पाण्डुसुतैस्तथैव\n",
    "03118021c": "युधिष्ठिरं संपरिवार्य राज;न्नुपाविशन्देवगणा यथेन्द्रम्\n",
    "03118022a": "तेषां स सर्वं चरितं परेषां; वने च वासं परमप्रतीतः\n",
    "03118022c": "अस्त्रार्थमिन्द्रस्य गतं च पार्थं; कृष्णे शशंसामरराजपुत्रम्\n",
    "03118023a": "श्रुत्वा तु ते तस्य वचः प्रतीता;स्तांश्चापि दृष्ट्वा सुकृशानतीव\n",
    "03118023c": "नेत्रोद्भवं संमुमुचुर्दशार्हा; दुःखार्तिजं वारि महानुभावाः\n",
    "03119001": "जनमेजय उवाच\n",
    "03119001a": "प्रभासतीर्थं संप्राप्य वृष्णयः पाण्डवास्तथा\n",
    "03119001c": "किमकुर्वन्कथाश्चैषां कास्तत्रासंस्तपोधन\n",
    "03119002a": "ते हि सर्वे महात्मानः सर्वशास्त्रविशारदाः\n",
    "03119002c": "वृष्णयः पाण्डवाश्चैव सुहृदश्च परस्परम्\n",
    "03119003": "वैशंपायन उवाच\n",
    "03119003a": "प्रभासतीर्थं संप्राप्य पुण्यं तीर्थं महोदधेः\n",
    "03119003c": "वृष्णयः पाण्डवान्वीरान्परिवार्योपतस्थिरे\n",
    "03119004a": "ततो गोक्षीरकुन्देन्दुमृणालरजतप्रभः\n",
    "03119004c": "वनमाली हली रामो बभाषे पुष्करेक्षणम्\n",
    "03119005a": "न कृष्ण धर्मश्चरितो भवाय; जन्तोरधर्मश्च पराभवाय\n",
    "03119005c": "युधिष्ठिरो यत्र जटी महात्मा; वनाश्रयः क्लिश्यति चीरवासाः\n",
    "03119006a": "दुर्योधनश्चापि महीं प्रशास्ति; न चास्य भूमिर्विवरं ददाति\n",
    "03119006c": "धर्मादधर्मश्चरितो गरीया;नितीव मन्येत नरोऽल्पबुद्धिः\n",
    "03119007a": "दुर्योधने चापि विवर्धमाने; युधिष्ठिरे चासुख आत्तराज्ये\n",
    "03119007c": "किं न्वद्य कर्तव्यमिति प्रजाभिः; शङ्का मिथः संजनिता नराणाम्\n",
    "03119008a": "अयं हि धर्मप्रभवो नरेन्द्रो; धर्मे रतः सत्यधृतिः प्रदाता\n",
    "03119008c": "चलेद्धि राज्याच्च सुखाच्च पार्थो; धर्मादपेतश्च कथं विवर्धेत्\n",
    "03119009a": "कथं नु भीष्मश्च कृपश्च विप्रो; द्रोणश्च राजा च कुलस्य वृद्धः\n",
    "03119009c": "प्रव्राज्य पार्थान्सुखमाप्नुवन्ति; धिक्पापबुद्धीन्भरतप्रधानान्\n",
    "03119010a": "किं नाम वक्ष्यत्यवनिप्रधानः; पितॄन्समागम्य परत्र पापः\n",
    "03119010c": "पुत्रेषु सम्यक्चरितं मयेति; पुत्रानपापानवरोप्य राज्यात्\n",
    "03119011a": "नासौ धिया संप्रतिपश्यति स्म; किं नाम कृत्वाहमचक्षुरेवम्\n",
    "03119011c": "जातः पृथिव्यामिति पार्थिवेषु; प्रव्राज्य कौन्तेयमथापि राज्यात्\n",
    "03119012a": "नूनं समृद्धान्पितृलोकभूमौ; चामीकराभान्क्षितिजान्प्रफुल्लान्\n",
    "03119012c": "विचित्रवीर्यस्य सुतः सपुत्रः; कृत्वा नृशंसं बत पश्यति स्म\n",
    "03119013a": "व्यूढोत्तरांसान्पृथुलोहिताक्षा;न्नेमान्स्म पृच्छन्स शृणोति नूनम्\n",
    "03119013c": "प्रस्थापयद्यत्स वनं ह्यशङ्को; युधिष्ठिरं सानुजमात्तशस्त्रम्\n",
    "03119014a": "योऽयं परेषां पृतनां समृद्धां; निरायुधो दीर्घभुजो निहन्यात्\n",
    "03119014c": "श्रुत्वैव शब्दं हि वृकोदरस्य; मुञ्चन्ति सैन्यानि शकृत्समूत्रम्\n",
    "03119015a": "स क्षुत्पिपासाध्वकृशस्तरस्वी; समेत्य नानायुधबाणपाणिः\n",
    "03119015c": "वने स्मरन्वासमिमं सुघोरं; शेषं न कुर्यादिति निश्चितं मे\n",
    "03119016a": "न ह्यस्य वीर्येण बलेन कश्चि;त्समः पृथिव्यां भविता नरेषु\n",
    "03119016c": "शीतोष्णवातातपकर्शिताङ्गो; न शेषमाजावसुहृत्सु कुर्यात्\n",
    "03119017a": "प्राच्यां नृपानेकरथेन जित्वा; वृकोदरः सानुचरान्रणेषु\n",
    "03119017c": "स्वस्त्यागमद्योऽतिरथस्तरस्वी; सोऽयं वने क्लिश्यति चीरवासाः\n",
    "03119018a": "यो दन्तकूरे व्यजयन्नृदेवा;न्समागतान्दाक्षिणात्यान्महीपान्\n",
    "03119018c": "तं पश्यतेमं सहदेवमद्य; तपस्विनं तापसवेषरूपम्\n",
    "03119019a": "यः पार्थिवानेकरथेन वीरो; दिशं प्रतीचीं प्रति युद्धशौण्डः\n",
    "03119019c": "सोऽयं वने मूलफलेन जीव;ञ्जटी चरत्यद्य मलाचिताङ्गः\n",
    "03119020a": "सत्रे समृद्धेऽति रथस्य राज्ञो; वेदीतलादुत्पतिता सुता या\n",
    "03119020c": "सेयं वने वासमिमं सुदुःखं; कथं सहत्यद्य सती सुखार्हा\n",
    "03119021a": "त्रिवर्गमुख्यस्य समीरणस्य; देवेश्वरस्याप्यथ वाश्विनोश्च\n",
    "03119021c": "एषां सुराणां तनयाः कथं नु; वने चरन्त्यल्पसुखाः सुखार्हाः\n",
    "03119022a": "जिते हि धर्मस्य सुते सभार्ये; सभ्रातृके सानुचरे निरस्ते\n",
    "03119022c": "दुर्योधने चापि विवर्धमाने; कथं न सीदत्यवनिः सशैला\n",
    "03120001": "सात्यकिरुवाच\n",
    "03120001a": "न राम कालः परिदेवनाय; यदुत्तरं तत्र तदेव सर्वे\n",
    "03120001c": "समाचरामो ह्यनतीतकालं; युधिष्ठिरो यद्यपि नाह किंचित्\n",
    "03120002a": "ये नाथवन्तो हि भवन्ति लोके; ते नात्मना कर्म समारभन्ते\n",
    "03120002c": "तेषां तु कार्येषु भवन्ति नाथाः; शैब्यादयो राम यथा ययातेः\n",
    "03120003a": "येषां तथा राम समारभन्ते; कार्याणि नाथाः स्वमतेन लोके\n",
    "03120003c": "ते नाथवन्तः पुरुषप्रवीरा; नानाथवत्कृच्छ्रमवाप्नुवन्ति\n",
    "03120004a": "कस्मादयं रामजनार्दनौ च; प्रद्युम्नसाम्बौ च मया समेतौ\n",
    "03120004c": "वसत्यरण्ये सह सोदरीयै;स्त्रैलोक्यनाथानधिगम्य नाथान्\n",
    "03120005a": "निर्यातु साध्वद्य दशार्हसेना; प्रभूतनानायुधचित्रवर्मा\n",
    "03120005c": "यमक्षयं गच्छतु धार्तराष्ट्रः; सबान्धवो वृष्णिबलाभिभूतः\n",
    "03120006a": "त्वं ह्येव कोपात्पृथिवीमपीमां; संवेष्टयेस्तिष्ठतु शार्ङ्गधन्वा\n",
    "03120006c": "स धार्तराष्ट्रं जहि सानुबन्धं; वृत्रं यथा देवपतिर्महेन्द्रः\n",
    "03120007a": "भ्राता च मे यश्च सखा गुरुश्च; जनार्दनस्यात्मसमश्च पार्थः\n",
    "03120007c": "यदर्थमभ्युद्यतमुत्तमं त;त्करोति कर्माग्र्यमपारणीयम्\n",
    "03120008a": "तस्यास्त्रवर्षाण्यहमुत्तमास्त्रै;र्विहत्य सर्वाणि रणेऽभिभूय\n",
    "03120008c": "कायाच्छिरः सर्पविषाग्निकल्पैः; शरोत्तमैरुन्मथितास्मि राम\n",
    "03120009a": "खड्गेन चाहं निशितेन संख्ये; कायाच्छिरस्तस्य बलात्प्रमथ्य\n",
    "03120009c": "ततोऽस्य सर्वाननुगान्हनिष्ये; दुर्योधनं चापि कुरूंश्च सर्वान्\n",
    "03120010a": "आत्तायुधं मामिह रौहिणेय; पश्यन्तु भौमा युधि जातहर्षाः\n",
    "03120010c": "निघ्नन्तमेकं कुरुयोधमुख्या;न्काले महाकक्षमिवान्तकाग्निः\n",
    "03120011a": "प्रद्युम्नमुक्तान्निशितान्न शक्ताः; सोढुं कृपद्रोणविकर्णकर्णाः\n",
    "03120011c": "जानामि वीर्यं च तवात्मजस्य; कार्ष्णिर्भवत्येष यथा रणस्थः\n",
    "03120012a": "साम्बः ससूतं सरथं भुजाभ्यां; दुःशासनं शास्तु बलात्प्रमथ्य\n",
    "03120012c": "न विद्यते जाम्बवतीसुतस्य; रणेऽविषह्यं हि रणोत्कटस्य\n",
    "03120013a": "एतेन बालेन हि शम्बरस्य; दैत्यस्य सैन्यं सहसा प्रणुन्नम्\n",
    "03120013c": "वृत्तोरुरत्यायतपीनबाहु;रेतेन संख्ये निहतोऽश्वचक्रः\n",
    "03120013e": "को नाम साम्बस्य रणे मनुष्यो; गत्वान्तरं वै भुजयोर्धरेत\n",
    "03120014a": "यथा प्रविश्यान्तरमन्तकस्य; काले मनुष्यो न विनिष्क्रमेत\n",
    "03120014c": "तथा प्रविश्यान्तरमस्य संख्ये; को नाम जीवन्पुनराव्रजेत\n",
    "03120015a": "द्रोणं च भीष्मं च महारथौ तौ; सुतैर्वृतं चाप्यथ सोमदत्तम्\n",
    "03120015c": "सर्वाणि सैन्यानि च वासुदेवः; प्रधक्ष्यते सायकवह्निजालैः\n",
    "03120016a": "किं नाम लोकेष्वविषह्यमस्ति; कृष्णस्य सर्वेषु सदैवतेषु\n",
    "03120016c": "आत्तायुधस्योत्तमबाणपाणे;श्चक्रायुधस्याप्रतिमस्य युद्धे\n",
    "03120017a": "ततोऽनिरुद्धोऽप्यसिचर्मपाणि;र्महीमिमां धार्तराष्ट्रैर्विसंज्ञैः\n",
    "03120017c": "हृतोत्तमाङ्गैर्निहतैः करोतु; कीर्णां कुशैर्वेदिमिवाध्वरेषु\n",
    "03120018a": "गदोल्मुकौ बाहुकभानुनीथाः; शूरश्च संख्ये निशठः कुमारः\n",
    "03120018c": "रणोत्कटौ सारणचारुदेष्णौ; कुलोचितं विप्रथयन्तु कर्म\n",
    "03120019a": "सवृष्णिभोजान्धकयोधमुख्या; समागता क्षत्रियशूरसेना\n",
    "03120019c": "हत्वा रणे तान्धृतराष्ट्रपुत्राँ;ल्लोके यशः स्फीतमुपाकरोतु\n",
    "03120020a": "ततोऽभिमन्युः पृथिवीं प्रशास्तु; यावद्व्रतं धर्मभृतां वरिष्ठः\n",
    "03120020c": "युधिष्ठिरः पारयते महात्मा; द्यूते यथोक्तं कुरुसत्तमेन\n",
    "03120021a": "अस्मत्प्रमुक्तैर्विशिखैर्जितारि;स्ततो महीं भोक्ष्यति धर्मराजः\n",
    "03120021c": "निर्धार्तराष्ट्रां हतसूतपुत्रा;मेतद्धि नः कृत्यतमं यशस्यम्\n",
    "03120022": "वासुदेव उवाच\n",
    "03120022a": "असंशयं माधव सत्यमेत;द्गृह्णीम ते वाक्यमदीनसत्त्व\n",
    "03120022c": "स्वाभ्यां भुजाभ्यामजितां तु भूमिं; नेच्छेत्कुरूणामृषभः कथंचित्\n",
    "03120023a": "न ह्येष कामान्न भयान्न लोभा;द्युधिष्ठिरो जातु जह्यात्स्वधर्मम्\n",
    "03120023c": "भीमार्जुनौ चातिरथौ यमौ वा; तथैव कृष्णा द्रुपदात्मजेयम्\n",
    "03120024a": "उभौ हि युद्धेऽप्रतिमौ पृथिव्यां; वृकोदरश्चैव धनंजयश्च\n",
    "03120024c": "कस्मान्न कृत्स्नां पृथिवीं प्रशासे;न्माद्रीसुताभ्यां च पुरस्कृतोऽयम्\n",
    "03120025a": "यदा तु पाञ्चालपतिर्महात्मा; सकेकयश्चेदिपतिर्वयं च\n",
    "03120025c": "योत्स्याम विक्रम्य परांस्तदा वै; सुयोधनस्त्यक्ष्यति जीवलोकम्\n",
    "03120026": "युधिष्ठिर उवाच\n",
    "03120026a": "नैतच्चित्रं माधव यद्ब्रवीषि; सत्यं तु मे रक्ष्यतमं न राज्यम्\n",
    "03120026c": "कृष्णस्तु मां वेद यथावदेकः; कृष्णं च वेदाहमथो यथावत्\n",
    "03120027a": "यदैव कालं पुरुषप्रवीरो; वेत्स्यत्ययं माधव विक्रमस्य\n",
    "03120027c": "तदा रणे त्वं च शिनिप्रवीर; सुयोधनं जेष्यसि केशवश्च\n",
    "03120028a": "प्रतिप्रयान्त्वद्य दशार्हवीरा; दृढोऽस्मि नाथैर्नरलोकनाथैः\n",
    "03120028c": "धर्मेऽप्रमादं कुरुताप्रमेया; द्रष्टास्मि भूयः सुखिनः समेतान्\n",
    "03120029": "वैशंपायन उवाच\n",
    "03120029a": "तेऽन्योन्यमामन्त्र्य तथाभिवाद्य; वृद्धान्परिष्वज्य शिशूंश्च सर्वान्\n",
    "03120029c": "यदुप्रवीराः स्वगृहाणि जग्मू; राजापि तीर्थान्यनुसंचचार\n",
    "03120030a": "विसृज्य कृष्णं त्वथ धर्मराजो; विदर्भराजोपचितां सुतीर्थाम्\n",
    "03120030c": "सुतेन सोमेन विमिश्रितोदां; ततः पयोष्णीं प्रति स ह्युवास\n",
    "03121001": "लोमश उवाच\n",
    "03121001a": "नृगेण यजमानेन सोमेनेह पुरंदरः\n",
    "03121001c": "तर्पितः श्रूयते राजन्स तृप्तो मदमभ्यगात्\n",
    "03121002a": "इह देवैः सहेन्द्रैर्हि प्रजापतिभिरेव च\n",
    "03121002c": "इष्टं बहुविधैर्यज्ञैर्महद्भिर्भूरिदक्षिणैः\n",
    "03121003a": "आमूर्तरयसश्चेह राजा वज्रधरं प्रभुम्\n",
    "03121003c": "तर्पयामास सोमेन हयमेधेषु सप्तसु\n",
    "03121004a": "तस्य सप्तसु यज्ञेषु सर्वमासीद्धिरण्मयम्\n",
    "03121004c": "वानस्पत्यं च भौमं च यद्द्रव्यं नियतं मखे\n",
    "03121005a": "तेष्वेव चास्य यज्ञेषु प्रयोगाः सप्त विश्रुताः\n",
    "03121005c": "सप्तैकैकस्य यूपस्य चषालाश्चोपरि स्थिताः\n",
    "03121006a": "तस्य स्म यूपान्यज्ञेषु भ्राजमानान्हिरण्मयान्\n",
    "03121006c": "स्वयमुत्थापयामासुर्देवाः सेन्द्रा युधिष्ठिर\n",
    "03121007a": "तेषु तस्य मखाग्र्येषु गयस्य पृथिवीपतेः\n",
    "03121007c": "अमाद्यदिन्द्रः सोमेन दक्षिणाभिर्द्विजातयः\n",
    "03121008a": "सिकता वा यथा लोके यथा वा दिवि तारकाः\n",
    "03121008c": "यथा वा वर्षतो धारा असंख्येयाश्च केनचित्\n",
    "03121009a": "तथैव तदसंख्येयं धनं यत्प्रददौ गयः\n",
    "03121009c": "सदस्येभ्यो महाराज तेषु यज्ञेषु सप्तसु\n",
    "03121010a": "भवेत्संख्येयमेतद्वै यदेतत्परिकीर्तितम्\n",
    "03121010c": "न सा शक्या तु संख्यातुं दक्षिणा दक्षिणावतः\n",
    "03121011a": "हिरण्मयीभिर्गोभिश्च कृताभिर्विश्वकर्मणा\n",
    "03121011c": "ब्राह्मणांस्तर्पयामास नानादिग्भ्यः समागतान्\n",
    "03121012a": "अल्पावशेषा पृथिवी चैत्यैरासीन्महात्मनः\n",
    "03121012c": "गयस्य यजमानस्य तत्र तत्र विशां पते\n",
    "03121013a": "स लोकान्प्राप्तवानैन्द्रान्कर्मणा तेन भारत\n",
    "03121013c": "सलोकतां तस्य गच्छेत्पयोष्ण्यां य उपस्पृशेत्\n",
    "03121014a": "तस्मात्त्वमत्र राजेन्द्र भ्रातृभिः सहितोऽनघ\n",
    "03121014c": "उपस्पृश्य महीपाल धूतपाप्मा भविष्यसि\n",
    "03121015": "वैशंपायन उवाच\n",
    "03121015a": "स पयोष्ण्यां नरश्रेष्ठः स्नात्वा वै भ्रातृभिः सह\n",
    "03121015c": "वैडूर्यपर्वतं चैव नर्मदां च महानदीम्\n",
    "03121015e": "समाजगाम तेजस्वी भ्रातृभिः सहितोऽनघः\n",
    "03121016a": "ततोऽस्य सर्वाण्याचख्यौ लोमशो भगवानृषिः\n",
    "03121016c": "तीर्थानि रमणीयानि तत्र तत्र विशां पते\n",
    "03121017a": "यथायोगं यथाप्रीति प्रययौ भ्रातृभिः सह\n",
    "03121017c": "ददमानोऽसकृद्वित्तं ब्राह्मणेभ्यः सहस्रशः\n",
    "03121018": "लोमश उवाच\n",
    "03121018a": "देवानामेति कौन्तेय तथा राज्ञां सलोकताम्\n",
    "03121018c": "वैडूर्यपर्वतं दृष्ट्वा नर्मदामवतीर्य च\n",
    "03121019a": "संधिरेष नरश्रेष्ठ त्रेताया द्वापरस्य च\n",
    "03121019c": "एतमासाद्य कौन्तेय सर्वपापैः प्रमुच्यते\n",
    "03121020a": "एष शर्यातियज्ञस्य देशस्तात प्रकाशते\n",
    "03121020c": "साक्षाद्यत्रापिबत्सोममश्विभ्यां सह कौशिकः\n",
    "03121021a": "चुकोप भार्गवश्चापि महेन्द्रस्य महातपाः\n",
    "03121021c": "संस्तम्भयामास च तं वासवं च्यवनः प्रभुः\n",
    "03121021e": "सुकन्यां चापि भार्यां स राजपुत्रीमिवाप्तवान्\n",
    "03121022": "युधिष्ठिर उवाच\n",
    "03121022a": "कथं विष्टम्भितस्तेन भगवान्पाकशासनः\n",
    "03121022c": "किमर्थं भार्गवश्चापि कोपं चक्रे महातपाः\n",
    "03121023a": "नासत्यौ च कथं ब्रह्मन्कृतवान्सोमपीथिनौ\n",
    "03121023c": "एतत्सर्वं यथावृत्तमाख्यातु भगवान्मम\n",
    "03122001": "लोमश उवाच\n",
    "03122001a": "भृगोर्महर्षेः पुत्रोऽभूच्च्यवनो नाम भार्गवः\n",
    "03122001c": "समीपे सरसः सोऽस्य तपस्तेपे महाद्युतिः\n",
    "03122002a": "स्थाणुभूतो महातेजा वीरस्थानेन पाण्डव\n",
    "03122002c": "अतिष्ठत्सुबहून्कालानेकदेशे विशां पते\n",
    "03122003a": "स वल्मीकोऽभवदृषिर्लताभिरभिसंवृतः\n",
    "03122003c": "कालेन महता राजन्समाकीर्णः पिपीलिकैः\n",
    "03122004a": "तथा स संवृतो धीमान्मृत्पिण्ड इव सर्वशः\n",
    "03122004c": "तप्यति स्म तपो राजन्वल्मीकेन समावृतः\n",
    "03122005a": "अथ दीर्घस्य कालस्य शर्यातिर्नाम पार्थिवः\n",
    "03122005c": "आजगाम सरो रम्यं विहर्तुमिदमुत्तमम्\n",
    "03122006a": "तस्य स्त्रीणां सहस्राणि चत्वार्यासन्परिग्रहः\n",
    "03122006c": "एकैव च सुता शुभ्रा सुकन्या नाम भारत\n",
    "03122007a": "सा सखीभिः परिवृता सर्वाभरणभूषिता\n",
    "03122007c": "चङ्क्रम्यमाणा वल्मीकं भार्गवस्य समासदत्\n",
    "03122008a": "सा चैव सुदती तत्र पश्यमाना मनोरमान्\n",
    "03122008c": "वनस्पतीन्विचिन्वन्ती विजहार सखीवृता\n",
    "03122009a": "रूपेण वयसा चैव मदनेन मदेन च\n",
    "03122009c": "बभञ्ज वनवृक्षाणां शाखाः परमपुष्पिताः\n",
    "03122010a": "तां सखीरहितामेकामेकवस्त्रामलंकृताम्\n",
    "03122010c": "ददर्श भार्गवो धीमांश्चरन्तीमिव विद्युतम्\n",
    "03122011a": "तां पश्यमानो विजने स रेमे परमद्युतिः\n",
    "03122011c": "क्षामकण्ठश्च ब्रह्मर्षिस्तपोबलसमन्वितः\n",
    "03122011e": "तामाबभाषे कल्याणीं सा चास्य न शृणोति वै\n",
    "03122012a": "ततः सुकन्या वल्मीके दृष्ट्वा भार्गवचक्षुषी\n",
    "03122012c": "कौतूहलात्कण्टकेन बुद्धिमोहबलात्कृता\n",
    "03122013a": "किं नु खल्विदमित्युक्त्वा निर्बिभेदास्य लोचने\n",
    "03122013c": "अक्रुध्यत्स तया विद्धे नेत्रे परममन्युमान्\n",
    "03122013e": "ततः शर्यातिसैन्यस्य शकृन्मूत्रं समावृणोत्\n",
    "03122014a": "ततो रुद्धे शकृन्मूत्रे सैन्यमानाहदुःखितम्\n",
    "03122014c": "तथागतमभिप्रेक्ष्य पर्यपृच्छत्स पार्थिवः\n",
    "03122015a": "तपोनित्यस्य वृद्धस्य रोषणस्य विशेषतः\n",
    "03122015c": "केनापकृतमद्येह भार्गवस्य महात्मनः\n",
    "03122015e": "ज्ञातं वा यदि वाज्ञातं तदृतं ब्रूत माचिरम्\n",
    "03122016a": "तमूचुः सैनिकाः सर्वे न विद्मोऽपकृतं वयम्\n",
    "03122016c": "सर्वोपायैर्यथाकामं भवांस्तदधिगच्छतु\n",
    "03122017a": "ततः स पृथिवीपालः साम्ना चोग्रेण च स्वयम्\n",
    "03122017c": "पर्यपृच्छत्सुहृद्वर्गं प्रत्यजानन्न चैव ते\n",
    "03122018a": "आनाहार्तं ततो दृष्ट्वा तत्सैन्यमसुखार्दितम्\n",
    "03122018c": "पितरं दुःखितं चापि सुकन्येदमथाब्रवीत्\n",
    "03122019a": "मयाटन्त्येह वल्मीके दृष्टं सत्त्वमभिज्वलत्\n",
    "03122019c": "खद्योतवदभिज्ञातं तन्मया विद्धमन्तिकात्\n",
    "03122020a": "एतच्छ्रुत्वा तु शर्यातिर्वल्मीकं तूर्णमाद्रवत्\n",
    "03122020c": "तत्रापश्यत्तपोवृद्धं वयोवृद्धं च भार्गवम्\n",
    "03122021a": "अयाचदथ सैन्यार्थं प्राञ्जलिः पृथिवीपतिः\n",
    "03122021c": "अज्ञानाद्बालया यत्ते कृतं तत्क्षन्तुमर्हसि\n",
    "03122022a": "ततोऽब्रवीन्महीपालं च्यवनो भार्गवस्तदा\n",
    "03122022c": "रूपौदार्यसमायुक्तां लोभमोहबलात्कृताम्\n",
    "03122023a": "तामेव प्रतिगृह्याहं राजन्दुहितरं तव\n",
    "03122023c": "क्षमिष्यामि महीपाल सत्यमेतद्ब्रवीमि ते\n",
    "03122024a": "ऋषेर्वचनमाज्ञाय शर्यातिरविचारयन्\n",
    "03122024c": "ददौ दुहितरं तस्मै च्यवनाय महात्मने\n",
    "03122025a": "प्रतिगृह्य च तां कन्यां च्यवनः प्रससाद ह\n",
    "03122025c": "प्राप्तप्रसादो राजा स ससैन्यः पुनराव्रजत्\n",
    "03122026a": "सुकन्यापि पतिं लब्ध्वा तपस्विनमनिन्दिता\n",
    "03122026c": "नित्यं पर्यचरत्प्रीत्या तपसा नियमेन च\n",
    "03122027a": "अग्नीनामतिथीनां च शुश्रूषुरनसूयिका\n",
    "03122027c": "समाराधयत क्षिप्रं च्यवनं सा शुभानना\n",
    "03123001": "लोमश उवाच\n",
    "03123001a": "कस्यचित्त्वथ कालस्य सुराणामश्विनौ नृप\n",
    "03123001c": "कृताभिषेकां विवृतां सुकन्यां तामपश्यताम्\n",
    "03123002a": "तां दृष्ट्वा दर्शनीयाङ्गीं देवराजसुतामिव\n",
    "03123002c": "ऊचतुः समभिद्रुत्य नासत्यावश्विनाविदम्\n",
    "03123003a": "कस्य त्वमसि वामोरु किं वने वै करोषि च\n",
    "03123003c": "इच्छाव भद्रे ज्ञातुं त्वां तत्त्वमाख्याहि शोभने\n",
    "03123004a": "ततः सुकन्या संवीता तावुवाच सुरोत्तमौ\n",
    "03123004c": "शर्यातितनयां वित्तं भार्यां च च्यवनस्य माम्\n",
    "03123005a": "अथाश्विनौ प्रहस्यैतामब्रूतां पुनरेव तु\n",
    "03123005c": "कथं त्वमसि कल्याणि पित्रा दत्ता गताध्वने\n",
    "03123006a": "भ्राजसे वनमध्ये त्वं विद्युत्सौदामिनी यथा\n",
    "03123006c": "न देवेष्वपि तुल्यां हि त्वया पश्याव भामिनि\n",
    "03123007a": "सर्वाभरणसंपन्ना परमाम्बरधारिणी\n",
    "03123007c": "शोभेथास्त्वनवद्याङ्गि न त्वेवं मलपङ्किनी\n",
    "03123008a": "कस्मादेवंविधा भूत्वा जराजर्जरितं पतिम्\n",
    "03123008c": "त्वमुपास्से ह कल्याणि कामभोगबहिष्कृतम्\n",
    "03123009a": "असमर्थं परित्राणे पोषणे च शुचिस्मिते\n",
    "03123009c": "साधु च्यवनमुत्सृज्य वरयस्वैकमावयोः\n",
    "03123009e": "पत्यर्थं देवगर्भाभे मा वृथा यौवनं कृथाः\n",
    "03123010a": "एवमुक्ता सुकन्या तु सुरौ ताविदमब्रवीत्\n",
    "03123010c": "रताहं च्यवने पत्यौ मैवं मा पर्यशङ्किथाः\n",
    "03123011a": "तावब्रूतां पुनस्त्वेनामावां देवभिषग्वरौ\n",
    "03123011c": "युवानं रूपसंपन्नं करिष्यावः पतिं तव\n",
    "03123012a": "ततस्तस्यावयोश्चैव पतिमेकतमं वृणु\n",
    "03123012c": "एतेन समयेनैनमामन्त्रय वरानने\n",
    "03123013a": "सा तयोर्वचनाद्राजन्नुपसंगम्य भार्गवम्\n",
    "03123013c": "उवाच वाक्यं यत्ताभ्यामुक्तं भृगुसुतं प्रति\n",
    "03123014a": "तच्छ्रुत्वा च्यवनो भार्यामुवाच क्रियतामिति\n",
    "03123014c": "भर्त्रा सा समनुज्ञाता क्रियतामित्यथाब्रवीत्\n",
    "03123015a": "श्रुत्वा तदश्विनौ वाक्यं तत्तस्याः क्रियतामिति\n",
    "03123015c": "ऊचतू राजपुत्रीं तां पतिस्तव विशत्वपः\n",
    "03123016a": "ततोऽम्भश्च्यवनः शीघ्रं रूपार्थी प्रविवेश ह\n",
    "03123016c": "अश्विनावपि तद्राजन्सरः प्रविशतां प्रभो\n",
    "03123017a": "ततो मुहूर्तादुत्तीर्णाः सर्वे ते सरसस्ततः\n",
    "03123017c": "दिव्यरूपधराः सर्वे युवानो मृष्टकुण्डलाः\n",
    "03123017e": "तुल्यरूपधराश्चैव मनसः प्रीतिवर्धनाः\n",
    "03123018a": "तेऽब्रुवन्सहिताः सर्वे वृणीष्वान्यतमं शुभे\n",
    "03123018c": "अस्माकमीप्सितं भद्रे पतित्वे वरवर्णिनि\n",
    "03123018e": "यत्र वाप्यभिकामासि तं वृणीष्व सुशोभने\n",
    "03123019a": "सा समीक्ष्य तु तान्सर्वांस्तुल्यरूपधरान्स्थितान्\n",
    "03123019c": "निश्चित्य मनसा बुद्ध्या देवी वव्रे स्वकं पतिम्\n",
    "03123020a": "लब्ध्वा तु च्यवनो भार्यां वयोरूपं च वाञ्छितम्\n",
    "03123020c": "हृष्टोऽब्रवीन्महातेजास्तौ नासत्याविदं वचः\n",
    "03123021a": "यथाहं रूपसंपन्नो वयसा च समन्वितः\n",
    "03123021c": "कृतो भवद्भ्यां वृद्धः सन्भार्यां च प्राप्तवानिमाम्\n",
    "03123022a": "तस्माद्युवां करिष्यामि प्रीत्याहं सोमपीथिनौ\n",
    "03123022c": "मिषतो देवराजस्य सत्यमेतद्ब्रवीमि वाम्\n",
    "03123023a": "तच्छ्रुत्वा हृष्टमनसौ दिवं तौ प्रतिजग्मतुः\n",
    "03123023c": "च्यवनोऽपि सुकन्या च सुराविव विजह्रतुः\n",
    "03124001": "लोमश उवाच\n",
    "03124001a": "ततः श्रुत्वा तु शर्यातिर्वयःस्थं च्यवनं कृतम्\n",
    "03124001c": "संहृष्टः सेनया सार्धमुपायाद्भार्गवाश्रमम्\n",
    "03124002a": "च्यवनं च सुकन्यां च दृष्ट्वा देवसुताविव\n",
    "03124002c": "रेमे महीपः शर्यातिः कृत्स्नां प्राप्य महीमिव\n",
    "03124003a": "ऋषिणा सत्कृतस्तेन सभार्यः पृथिवीपतिः\n",
    "03124003c": "उपोपविष्टः कल्याणीः कथाश्चक्रे महामनाः\n",
    "03124004a": "अथैनं भार्गवो राजन्नुवाच परिसान्त्वयन्\n",
    "03124004c": "याजयिष्यामि राजंस्त्वां संभारानुपकल्पय\n",
    "03124005a": "ततः परमसंहृष्टः शर्यातिः पृथिवीपतिः\n",
    "03124005c": "च्यवनस्य महाराज तद्वाक्यं प्रत्यपूजयत्\n",
    "03124006a": "प्रशस्तेऽहनि यज्ञीये सर्वकामसमृद्धिमत्\n",
    "03124006c": "कारयामास शर्यातिर्यज्ञायतनमुत्तमम्\n",
    "03124007a": "तत्रैनं च्यवनो राजन्याजयामास भार्गवः\n",
    "03124007c": "अद्भुतानि च तत्रासन्यानि तानि निबोध मे\n",
    "03124008a": "अगृह्णाच्च्यवनः सोममश्विनोर्देवयोस्तदा\n",
    "03124008c": "तमिन्द्रो वारयामास गृह्यमाणं तयोर्ग्रहम्\n",
    "03124009": "इन्द्र उवाच\n",
    "03124009a": "उभावेतौ न सोमार्हौ नासत्याविति मे मतिः\n",
    "03124009c": "भिषजौ देवपुत्राणां कर्मणा नैवमर्हतः\n",
    "03124010": "च्यवन उवाच\n",
    "03124010a": "मावमंस्था महात्मानौ रूपद्रविणवत्तरौ\n",
    "03124010c": "यौ चक्रतुर्मां मघवन्वृन्दारकमिवाजरम्\n",
    "03124011a": "ऋते त्वां विबुधांश्चान्यान्कथं वै नार्हतः सवम्\n",
    "03124011c": "अश्विनावपि देवेन्द्र देवौ विद्धि पुरंदर\n",
    "03124012": "इन्द्र उवाच\n",
    "03124012a": "चिकित्सकौ कर्मकरौ कामरूपसमन्वितौ\n",
    "03124012c": "लोके चरन्तौ मर्त्यानां कथं सोममिहार्हतः\n",
    "03124013": "लोमश उवाच\n",
    "03124013a": "एतदेव यदा वाक्यमाम्रेडयति वासवः\n",
    "03124013c": "अनादृत्य ततः शक्रं ग्रहं जग्राह भार्गवः\n",
    "03124014a": "ग्रहीष्यन्तं तु तं सोममश्विनोरुत्तमं तदा\n",
    "03124014c": "समीक्ष्य बलभिद्देव इदं वचनमब्रवीत्\n",
    "03124015a": "आभ्यामर्थाय सोमं त्वं ग्रहीष्यसि यदि स्वयम्\n",
    "03124015c": "वज्रं ते प्रहरिष्यामि घोररूपमनुत्तमम्\n",
    "03124016a": "एवमुक्तः स्मयन्निन्द्रमभिवीक्ष्य स भार्गवः\n",
    "03124016c": "जग्राह विधिवत्सोममश्विभ्यामुत्तमं ग्रहम्\n",
    "03124017a": "ततोऽस्मै प्राहरद्वज्रं घोररूपं शचीपतिः\n",
    "03124017c": "तस्य प्रहरतो बाहुं स्तम्भयामास भार्गवः\n",
    "03124018a": "संस्तम्भयित्वा च्यवनो जुहुवे मन्त्रतोऽनलम्\n",
    "03124018c": "कृत्यार्थी सुमहातेजा देवं हिंसितुमुद्यतः\n",
    "03124019a": "ततः कृत्या समभवदृषेस्तस्य तपोबलात्\n",
    "03124019c": "मदो नाम महावीर्यो बृहत्कायो महासुरः\n",
    "03124019e": "शरीरं यस्य निर्देष्टुमशक्यं तु सुरासुरैः\n",
    "03124020a": "तस्यास्यमभवद्घोरं तीक्ष्णाग्रदशनं महत्\n",
    "03124020c": "हनुरेका स्थिता तस्य भूमावेका दिवं गता\n",
    "03124021a": "चतस्र आयता दंष्ट्रा योजनानां शतं शतम्\n",
    "03124021c": "इतरे त्वस्य दशना बभूवुर्दशयोजनाः\n",
    "03124021e": "प्राकारसदृशाकाराः शूलाग्रसमदर्शनाः\n",
    "03124022a": "बाहू पर्वतसंकाशावायतावयुतं समौ\n",
    "03124022c": "नेत्रे रविशशिप्रख्ये वक्त्रमन्तकसंनिभम्\n",
    "03124023a": "लेलिहञ्जिह्वया वक्त्रं विद्युच्चपललोलया\n",
    "03124023c": "व्यात्ताननो घोरदृष्टिर्ग्रसन्निव जगद्बलात्\n",
    "03124024a": "स भक्षयिष्यन्संक्रुद्धः शतक्रतुमुपाद्रवत्\n",
    "03124024c": "महता घोररूपेण लोकाञ्शब्देन नादयन्\n",
    "03125001": "लोमश उवाच\n",
    "03125001a": "तं दृष्ट्वा घोरवदनं मदं देवः शतक्रतुः\n",
    "03125001c": "आयान्तं भक्षयिष्यन्तं व्यात्ताननमिवान्तकम्\n",
    "03125002a": "भयात्संस्तम्भितभुजः सृक्किणी लेलिहन्मुहुः\n",
    "03125002c": "ततोऽब्रवीद्देवराजश्च्यवनं भयपीडितः\n",
    "03125003a": "सोमार्हावश्विनावेतावद्य प्रभृति भार्गव\n",
    "03125003c": "भविष्यतः सत्यमेतद्वचो ब्रह्मन्ब्रवीमि ते\n",
    "03125004a": "न ते मिथ्या समारम्भो भवत्वेष परो विधिः\n",
    "03125004c": "जानामि चाहं विप्रर्षे न मिथ्या त्वं करिष्यसि\n",
    "03125005a": "सोमार्हावश्विनावेतौ यथैवाद्य कृतौ त्वया\n",
    "03125005c": "भूय एव तु ते वीर्यं प्रकाशेदिति भार्गव\n",
    "03125006a": "सुकन्यायाः पितुश्चास्य लोके कीर्तिः प्रथेदिति\n",
    "03125006c": "अतो मयैतद्विहितं तव वीर्यप्रकाशनम्\n",
    "03125006e": "तस्मात्प्रसादं कुरु मे भवत्वेतद्यथेच्छसि\n",
    "03125007a": "एवमुक्तस्य शक्रेण च्यवनस्य महात्मनः\n",
    "03125007c": "स मन्युर्व्यगमच्छीघ्रं मुमोच च पुरंदरम्\n",
    "03125008a": "मदं च व्यभजद्राजन्पाने स्त्रीषु च वीर्यवान्\n",
    "03125008c": "अक्षेषु मृगयायां च पूर्वसृष्टं पुनः पुनः\n",
    "03125009a": "तथा मदं विनिक्षिप्य शक्रं संतर्प्य चेन्दुना\n",
    "03125009c": "अश्विभ्यां सहितान्देवान्याजयित्वा च तं नृपम्\n",
    "03125010a": "विख्याप्य वीर्यं सर्वेषु लोकेषु वदतां वरः\n",
    "03125010c": "सुकन्यया सहारण्ये विजहारानुरक्तया\n",
    "03125011a": "तस्यैतद्द्विजसंघुष्टं सरो राजन्प्रकाशते\n",
    "03125011c": "अत्र त्वं सह सोदर्यैः पितॄन्देवांश्च तर्पय\n",
    "03125012a": "एतद्दृष्ट्वा महीपाल सिकताक्षं च भारत\n",
    "03125012c": "सैन्धवारण्यमासाद्य कुल्यानां कुरु दर्शनम्\n",
    "03125012e": "पुष्करेषु महाराज सर्वेषु च जलं स्पृश\n",
    "03125013a": "आर्चीकपर्वतश्चैव निवासो वै मनीषिणाम्\n",
    "03125013c": "सदाफलः सदास्रोतो मरुतां स्थानमुत्तमम्\n",
    "03125013e": "चैत्याश्चैते बहुशतास्त्रिदशानां युधिष्ठिर\n",
    "03125014a": "एतच्चन्द्रमसस्तीर्थमृषयः पर्युपासते\n",
    "03125014c": "वैखानसाश्च ऋषयो वालखिल्यास्तथैव च\n",
    "03125015a": "शृङ्गाणि त्रीणि पुण्याणि त्रीणि प्रस्रवणानि च\n",
    "03125015c": "सर्वाण्यनुपरिक्रम्य यथाकाममुपस्पृश\n",
    "03125016a": "शंतनुश्चात्र कौन्तेय शुनकश्च नराधिप\n",
    "03125016c": "नरनारायणौ चोभौ स्थानं प्राप्ताः सनातनम्\n",
    "03125017a": "इह नित्यशया देवाः पितरश्च महर्षिभिः\n",
    "03125017c": "आर्चीकपर्वते तेपुस्तान्यजस्व युधिष्ठिर\n",
    "03125018a": "इह ते वै चरून्प्राश्नन्नृषयश्च विशां पते\n",
    "03125018c": "यमुना चाक्षयस्रोताः कृष्णश्चेह तपोरतः\n",
    "03125019a": "यमौ च भीमसेनश्च कृष्णा चामित्रकर्शन\n",
    "03125019c": "सर्वे चात्र गमिष्यामः सुकृशाः सुतपस्विनः\n",
    "03125020a": "एतत्प्रस्रवणं पुण्यमिन्द्रस्य मनुजाधिप\n",
    "03125020c": "यत्र धाता विधाता च वरुणश्चोर्ध्वमागताः\n",
    "03125021a": "इह ते न्यवसन्राजन्क्षान्ताः परमधर्मिणः\n",
    "03125021c": "मैत्राणामृजुबुद्धीनामयं गिरिवरः शुभः\n",
    "03125022a": "एषा सा यमुना राजन्राजर्षिगणसेविता\n",
    "03125022c": "नानायज्ञचिता राजन्पुण्या पापभयापहा\n",
    "03125023a": "अत्र राजा महेष्वासो मान्धातायजत स्वयम्\n",
    "03125023c": "सहदेवश्च कौन्तेय सोमको ददतां वरः\n",
    "03126001": "युधिष्ठिर उवाच\n",
    "03126001a": "मान्धाता राजशार्दूलस्त्रिषु लोकेषु विश्रुतः\n",
    "03126001c": "कथं जातो महाब्रह्मन्यौवनाश्वो नृपोत्तमः\n",
    "03126001e": "कथं चैतां परां काष्ठां प्राप्तवानमितद्युतिः\n",
    "03126002a": "यस्य लोकास्त्रयो वश्या विष्णोरिव महात्मनः\n",
    "03126002c": "एतदिच्छाम्यहं श्रोतुं चरितं तस्य धीमतः\n",
    "03126003a": "यथा मान्धातृशब्दश्च तस्य शक्रसमद्युतेः\n",
    "03126003c": "जन्म चाप्रतिवीर्यस्य कुशलो ह्यसि भाषितुम्\n",
    "03126004": "लोमश उवाच\n",
    "03126004a": "शृणुष्वावहितो राजन्राज्ञस्तस्य महात्मनः\n",
    "03126004c": "यथा मान्धातृशब्दो वै लोकेषु परिगीयते\n",
    "03126005a": "इक्ष्वाकुवंशप्रभवो युवनाश्वो महीपतिः\n",
    "03126005c": "सोऽयजत्पृथिवीपाल क्रतुभिर्भूरिदक्षिणैः\n",
    "03126006a": "अश्वमेधसहस्रं च प्राप्य धर्मभृतां वरः\n",
    "03126006c": "अन्यैश्च क्रतुभिर्मुख्यैर्विविधैराप्तदक्षिणैः\n",
    "03126007a": "अनपत्यस्तु राजर्षिः स महात्मा दृढव्रतः\n",
    "03126007c": "मन्त्रिष्वाधाय तद्राज्यं वननित्यो बभूव ह\n",
    "03126008a": "शास्त्रदृष्टेन विधिना संयोज्यात्मानमात्मना\n",
    "03126008c": "पिपासाशुष्कहृदयः प्रविवेशाश्रमं भृगोः\n",
    "03126009a": "तामेव रात्रिं राजेन्द्र महात्मा भृगुनन्दनः\n",
    "03126009c": "इष्टिं चकार सौद्युम्नेर्महर्षिः पुत्रकारणात्\n",
    "03126010a": "संभृतो मन्त्रपूतेन वारिणा कलशो महान्\n",
    "03126010c": "तत्रातिष्ठत राजेन्द्र पूर्वमेव समाहितः\n",
    "03126010e": "यत्प्राश्य प्रसवेत्तस्य पत्नी शक्रसमं सुतम्\n",
    "03126011a": "तं न्यस्य वेद्यां कलशं सुषुपुस्ते महर्षयः\n",
    "03126011c": "रात्रिजागरणश्रान्ताः सौद्युम्निः समतीत्य तान्\n",
    "03126012a": "शुष्ककण्ठः पिपासार्तः पानीयार्थी भृशं नृपः\n",
    "03126012c": "तं प्रविश्याश्रमं श्रान्तः पानीयं सोऽभ्ययाचत\n",
    "03126013a": "तस्य श्रान्तस्य शुष्केण कण्ठेन क्रोशतस्तदा\n",
    "03126013c": "नाश्रौषीत्कश्चन तदा शकुनेरिव वाशितम्\n",
    "03126014a": "ततस्तं कलशं दृष्ट्वा जलपूर्णं स पार्थिवः\n",
    "03126014c": "अभ्यद्रवत वेगेन पीत्वा चाम्भो व्यवासृजत्\n",
    "03126015a": "स पीत्वा शीतलं तोयं पिपासार्तो महीपतिः\n",
    "03126015c": "निर्वाणमगमद्धीमान्सुसुखी चाभवत्तदा\n",
    "03126016a": "ततस्ते प्रत्यबुध्यन्त ऋषयः सनराधिपाः\n",
    "03126016c": "निस्तोयं तं च कलशं ददृशुः सर्व एव ते\n",
    "03126017a": "कस्य कर्मेदमिति च पर्यपृच्छन्समागताः\n",
    "03126017c": "युवनाश्वो मयेत्येव सत्यं समभिपद्यत\n",
    "03126018a": "न युक्तमिति तं प्राह भगवान्भार्गवस्तदा\n",
    "03126018c": "सुतार्थं स्थापिता ह्यापस्तपसा चैव संभृताः\n",
    "03126019a": "मया ह्यत्राहितं ब्रह्म तप आस्थाय दारुणम्\n",
    "03126019c": "पुत्रार्थं तव राजर्षे महाबलपराक्रम\n",
    "03126020a": "महाबलो महावीर्यस्तपोबलसमन्वितः\n",
    "03126020c": "यः शक्रमपि वीर्येण गमयेद्यमसादनम्\n",
    "03126021a": "अनेन विधिना राजन्मयैतदुपपादितम्\n",
    "03126021c": "अब्भक्षणं त्वया राजन्नयुक्तं कृतमद्य वै\n",
    "03126022a": "न त्वद्य शक्यमस्माभिरेतत्कर्तुमतोऽन्यथा\n",
    "03126022c": "नूनं दैवकृतं ह्येतद्यदेवं कृतवानसि\n",
    "03126023a": "पिपासितेन याः पीता विधिमन्त्रपुरस्कृताः\n",
    "03126023c": "आपस्त्वया महाराज मत्तपोवीर्यसंभृताः\n",
    "03126023e": "ताभ्यस्त्वमात्मना पुत्रमेवंवीर्यं जनिष्यसि\n",
    "03126024a": "विधास्यामो वयं तत्र तवेष्टिं परमाद्भुताम्\n",
    "03126024c": "यथा शक्रसमं पुत्रं जनयिष्यसि वीर्यवान्\n",
    "03126025a": "ततो वर्षशते पूर्णे तस्य राज्ञो महात्मनः\n",
    "03126025c": "वामं पार्श्वं विनिर्भिद्य सुतः सूर्य इवापरः\n",
    "03126026a": "निश्चक्राम महातेजा न च तं मृत्युराविशत्\n",
    "03126026c": "युवनाश्वं नरपतिं तदद्भुतमिवाभवत्\n",
    "03126027a": "ततः शक्रो महातेजास्तं दिदृक्षुरुपागमत्\n",
    "03126027c": "प्रदेशिनीं ततोऽस्यास्ये शक्रः समभिसंदधे\n",
    "03126028a": "मामयं धास्यतीत्येवं परिभाष्टः स वज्रिणा\n",
    "03126028c": "मान्धातेति च नामास्य चक्रुः सेन्द्रा दिवौकसः\n",
    "03126029a": "प्रदेशिनीं शक्रदत्तामास्वाद्य स शिशुस्तदा\n",
    "03126029c": "अवर्धत महीपाल किष्कूणां च त्रयोदश\n",
    "03126030a": "वेदास्तं सधनुर्वेदा दिव्यान्यस्त्राणि चेश्वरम्\n",
    "03126030c": "उपतस्थुर्महाराज ध्यातमात्राणि सर्वशः\n",
    "03126031a": "धनुराजगवं नाम शराः शृङ्गोद्भवाश्च ये\n",
    "03126031c": "अभेद्यं कवचं चैव सद्यस्तमुपसंश्रयन्\n",
    "03126032a": "सोऽभिषिक्तो मघवता स्वयं शक्रेण भारत\n",
    "03126032c": "धर्मेण व्यजयल्लोकांस्त्रीन्विष्णुरिव विक्रमैः\n",
    "03126033a": "तस्याप्रतिहतं चक्रं प्रावर्तत महात्मनः\n",
    "03126033c": "रत्नानि चैव राजर्षिं स्वयमेवोपतस्थिरे\n",
    "03126034a": "तस्येयं वसुसंपूर्णा वसुधा वसुधाधिप\n",
    "03126034c": "तेनेष्टं विविधैर्यज्ञैर्बहुभिः स्वाप्तदक्षिणैः\n",
    "03126035a": "चितचैत्यो महातेजा धर्मं प्राप्य च पुष्कलम्\n",
    "03126035c": "शक्रस्यार्धासनं राजँल्लब्धवानमितद्युतिः\n",
    "03126036a": "एकाह्ना पृथिवी तेन धर्मनित्येन धीमता\n",
    "03126036c": "निर्जिता शासनादेव सरत्नाकरपत्तना\n",
    "03126037a": "तस्य चित्यैर्महाराज क्रतूनां दक्षिणावताम्\n",
    "03126037c": "चतुरन्ता मही व्याप्ता नासीत्किंचिदनावृतम्\n",
    "03126038a": "तेन पद्मसहस्राणि गवां दश महात्मना\n",
    "03126038c": "ब्राह्मणेभ्यो महाराज दत्तानीति प्रचक्षते\n",
    "03126039a": "तेन द्वादशवार्षिक्यामनावृष्ट्यां महात्मना\n",
    "03126039c": "वृष्टं सस्यविवृद्ध्यर्थं मिषतो वज्रपाणिनः\n",
    "03126040a": "तेन सोमकुलोत्पन्नो गान्धाराधिपतिर्महान्\n",
    "03126040c": "गर्जन्निव महामेघः प्रमथ्य निहतः शरैः\n",
    "03126041a": "प्रजाश्चतुर्विधास्तेन जिता राजन्महात्मना\n",
    "03126041c": "तेनात्मतपसा लोकाः स्थापिताश्चापि तेजसा\n",
    "03126042a": "तस्यैतद्देवयजनं स्थानमादित्यवर्चसः\n",
    "03126042c": "पश्य पुण्यतमे देशे कुरुक्षेत्रस्य मध्यतः\n",
    "03126043a": "एतत्ते सर्वमाख्यातं मान्धातुश्चरितं महत्\n",
    "03126043c": "जन्म चाग्र्यं महीपाल यन्मां त्वं परिपृच्छसि\n",
    "03127001": "युधिष्ठिर उवाच\n",
    "03127001a": "कथंवीर्यः स राजाभूत्सोमको वदतां वर\n",
    "03127001c": "कर्माण्यस्य प्रभावं च श्रोतुमिच्छामि तत्त्वतः\n",
    "03127002": "लोमश उवाच\n",
    "03127002a": "युधिष्ठिरासीन्नृपतिः सोमको नाम धार्मिकः\n",
    "03127002c": "तस्य भार्याशतं राजन्सदृशीनामभूत्तदा\n",
    "03127003a": "स वै यत्नेन महता तासु पुत्रं महीपतिः\n",
    "03127003c": "कंचिन्नासादयामास कालेन महता अपि\n",
    "03127004a": "कदाचित्तस्य वृद्धस्य यतमानस्य यत्नतः\n",
    "03127004c": "जन्तुर्नाम सुतस्तस्मिन्स्त्रीशते समजायत\n",
    "03127005a": "तं जातं मातरः सर्वाः परिवार्य समासते\n",
    "03127005c": "सततं पृष्ठतः कृत्वा कामभोगान्विशां पते\n",
    "03127006a": "ततः पिपीलिका जन्तुं कदाचिददशत्स्फिजि\n",
    "03127006c": "स दष्टो व्यनदद्राजंस्तेन दुःखेन बालकः\n",
    "03127007a": "ततस्ता मातरः सर्वाः प्राक्रोशन्भृशदुःखिताः\n",
    "03127007c": "परिवार्य जन्तुं सहिताः स शब्दस्तुमुलोऽभवत्\n",
    "03127008a": "तमार्तनादं सहसा शुश्राव स महीपतिः\n",
    "03127008c": "अमात्यपरिषन्मध्ये उपविष्टः सहर्त्विजैः\n",
    "03127009a": "ततः प्रस्थापयामास किमेतदिति पार्थिवः\n",
    "03127009c": "तस्मै क्षत्ता यथावृत्तमाचचक्षे सुतं प्रति\n",
    "03127010a": "त्वरमाणः स चोत्थाय सोमकः सह मन्त्रिभिः\n",
    "03127010c": "प्रविश्यान्तःपुरं पुत्रमाश्वासयदरिंदमः\n",
    "03127011a": "सान्त्वयित्वा तु तं पुत्रं निष्क्रम्यान्तःपुरान्नृपः\n",
    "03127011c": "ऋत्विजैः सहितो राजन्सहामात्य उपाविशत्\n",
    "03127012": "सोमक उवाच\n",
    "03127012a": "धिगस्त्विहैकपुत्रत्वमपुत्रत्वं वरं भवेत्\n",
    "03127012c": "नित्यातुरत्वाद्भूतानां शोक एवैकपुत्रता\n",
    "03127013a": "इदं भार्याशतं ब्रह्मन्परीक्ष्योपचितं प्रभो\n",
    "03127013c": "पुत्रार्थिना मया वोढं न चासां विद्यते प्रजा\n",
    "03127014a": "एकः कथंचिदुत्पन्नः पुत्रो जन्तुरयं मम\n",
    "03127014c": "यतमानस्य सर्वासु किं नु दुःखमतः परम्\n",
    "03127015a": "वयश्च समतीतं मे सभार्यस्य द्विजोत्तम\n",
    "03127015c": "आसां प्राणाः समायत्ता मम चात्रैकपुत्रके\n",
    "03127016a": "स्यान्नु कर्म तथा युक्तं येन पुत्रशतं भवेत्\n",
    "03127016c": "महता लघुना वापि कर्मणा दुष्करेण वा\n",
    "03127017": "ऋत्विगुवाच\n",
    "03127017a": "अस्ति वै तादृशं कर्म येन पुत्रशतं भवेत्\n",
    "03127017c": "यदि शक्नोषि तत्कर्तुमथ वक्ष्यामि सोमक\n",
    "03127018": "सोमक उवाच\n",
    "03127018a": "कार्यं वा यदि वाकार्यं येन पुत्रशतं भवेत्\n",
    "03127018c": "कृतमेव हि तद्विद्धि भगवान्प्रब्रवीतु मे\n",
    "03127019": "ऋत्विगुवाच\n",
    "03127019a": "यजस्व जन्तुना राजंस्त्वं मया वितते क्रतौ\n",
    "03127019c": "ततः पुत्रशतं श्रीमद्भविष्यत्यचिरेण ते\n",
    "03127020a": "वपायां हूयमानायां धूममाघ्राय मातरः\n",
    "03127020c": "ततस्ताः सुमहावीर्याञ्जनयिष्यन्ति ते सुतान्\n",
    "03127021a": "तस्यामेव तु ते जन्तुर्भविता पुनरात्मजः\n",
    "03127021c": "उत्तरे चास्य सौवर्णं लक्ष्म पार्श्वे भविष्यति\n",
    "03128001": "सोमक उवाच\n",
    "03128001a": "ब्रह्मन्यद्यद्यथा कार्यं तत्तत्कुरु तथा तथा\n",
    "03128001c": "पुत्रकामतया सर्वं करिष्यामि वचस्तव\n",
    "03128002": "लोमश उवाच\n",
    "03128002a": "ततः स याजयामास सोमकं तेन जन्तुना\n",
    "03128002c": "मातरस्तु बलात्पुत्रमपाकर्षुः कृपान्विताः\n",
    "03128003a": "हा हताः स्मेति वाशन्त्यस्तीव्रशोकसमन्विताः\n",
    "03128003c": "तं मातरः प्रत्यकर्षन्गृहीत्वा दक्षिणे करे\n",
    "03128003e": "सव्ये पाणौ गृहीत्वा तु याजकोऽपि स्म कर्षति\n",
    "03128004a": "कुररीणामिवार्तानामपाकृष्य तु तं सुतम्\n",
    "03128004c": "विशस्य चैनं विधिना वपामस्य जुहाव सः\n",
    "03128005a": "वपायां हूयमानायां गन्धमाघ्राय मातरः\n",
    "03128005c": "आर्ता निपेतुः सहसा पृथिव्यां कुरुनन्दन\n",
    "03128005e": "सर्वाश्च गर्भानलभंस्ततस्ताः पार्थिवाङ्गनाः\n",
    "03128006a": "ततो दशसु मासेषु सोमकस्य विशां पते\n",
    "03128006c": "जज्ञे पुत्रशतं पूर्णं तासु सर्वासु भारत\n",
    "03128007a": "जन्तुर्ज्येष्ठः समभवज्जनित्र्यामेव भारत\n",
    "03128007c": "स तासामिष्ट एवासीन्न तथान्ये निजाः सुताः\n",
    "03128008a": "तच्च लक्षणमस्यासीत्सौवर्णं पार्श्व उत्तरे\n",
    "03128008c": "तस्मिन्पुत्रशते चाग्र्यः स बभूव गुणैर्युतः\n",
    "03128009a": "ततः स लोकमगमत्सोमकस्य गुरुः परम्\n",
    "03128009c": "अथ काले व्यतीते तु सोमकोऽप्यगमत्परम्\n",
    "03128010a": "अथ तं नरके घोरे पच्यमानं ददर्श सः\n",
    "03128010c": "तमपृच्छत्किमर्थं त्वं नरके पच्यसे द्विज\n",
    "03128011a": "तमब्रवीद्गुरुः सोऽथ पच्यमानोऽग्निना भृशम्\n",
    "03128011c": "त्वं मया याजितो राजंस्तस्येदं कर्मणः फलम्\n",
    "03128012a": "एतच्छ्रुत्वा स राजर्षिर्धर्मराजानमब्रवीत्\n",
    "03128012c": "अहमत्र प्रवेक्ष्यामि मुच्यतां मम याजकः\n",
    "03128012e": "मत्कृते हि महाभागः पच्यते नरकाग्निना\n",
    "03128013": "धर्म उवाच\n",
    "03128013a": "नान्यः कर्तुः फलं राजन्नुपभुङ्क्ते कदाचन\n",
    "03128013c": "इमानि तव दृश्यन्ते फलानि ददतां वर\n",
    "03128014": "सोमक उवाच\n",
    "03128014a": "पुण्यान्न कामये लोकानृतेऽहं ब्रह्मवादिनम्\n",
    "03128014c": "इच्छाम्यहमनेनैव सह वस्तुं सुरालये\n",
    "03128015a": "नरके वा धर्मराज कर्मणास्य समो ह्यहम्\n",
    "03128015c": "पुण्यापुण्यफलं देव सममस्त्वावयोरिदम्\n",
    "03128016": "धर्म उवाच\n",
    "03128016a": "यद्येवमीप्सितं राजन्भुङ्क्ष्वास्य सहितः फलम्\n",
    "03128016c": "तुल्यकालं सहानेन पश्चात्प्राप्स्यसि सद्गतिम्\n",
    "03128017": "लोमश उवाच\n",
    "03128017a": "स चकार तथा सर्वं राजा राजीवलोचनः\n",
    "03128017c": "पुनश्च लेभे लोकान्स्वान्कर्मणा निर्जिताञ्शुभान्\n",
    "03128017e": "सह तेनैव विप्रेण गुरुणा स गुरुप्रियः\n",
    "03128018a": "एष तस्याश्रमः पुण्यो य एषोऽग्रे विराजते\n",
    "03128018c": "क्षान्त उष्यात्र षड्रात्रं प्राप्नोति सुगतिं नरः\n",
    "03128019a": "एतस्मिन्नपि राजेन्द्र वत्स्यामो विगतज्वराः\n",
    "03128019c": "षड्रात्रं नियतात्मानः सज्जीभव कुरूद्वह\n",
    "03129001": "लोमश उवाच\n",
    "03129001a": "अस्मिन्किल स्वयं राजन्निष्टवान्वै प्रजापतिः\n",
    "03129001c": "सत्रमिष्टीकृतं नाम पुरा वर्षसहस्रिकम्\n",
    "03129002a": "अम्बरीषश्च नाभाग इष्टवान्यमुनामनु\n",
    "03129002c": "यज्ञैश्च तपसा चैव परां सिद्धिमवाप सः\n",
    "03129003a": "देशो नाहुषयज्ञानामयं पुण्यतमो नृप\n",
    "03129003c": "यत्रेष्ट्वा दश पद्मानि सदस्येभ्यो निसृष्टवान्\n",
    "03129004a": "सार्वभौमस्य कौन्तेय ययातेरमितौजसः\n",
    "03129004c": "स्पर्धमानस्य शक्रेण पश्येदं यज्ञवास्त्विह\n",
    "03129005a": "पश्य नानाविधाकारैरग्निभिर्निचितां महीम्\n",
    "03129005c": "मज्जन्तीमिव चाक्रान्तां ययातेर्यज्ञकर्मभिः\n",
    "03129006a": "एषा शम्येकपत्रा सा शरकं चैतदुत्तमम्\n",
    "03129006c": "पश्य रामह्रदानेतान्पश्य नारायणाश्रमम्\n",
    "03129007a": "एतदार्चीकपुत्रस्य योगैर्विचरतो महीम्\n",
    "03129007c": "अपसर्पणं महीपाल रौप्यायाममितौजसः\n",
    "03129008a": "अत्रानुवंशं पठतः शृणु मे कुरुनन्दन\n",
    "03129008c": "उलूखलैराभरणैः पिशाची यदभाषत\n",
    "03129009a": "युगंधरे दधि प्राश्य उषित्वा चाच्युतस्थले\n",
    "03129009c": "तद्वद्भूतिलये स्नात्वा सपुत्रा वस्तुमिच्छसि\n",
    "03129010a": "एकरात्रमुषित्वेह द्वितीयं यदि वत्स्यसि\n",
    "03129010c": "एतद्वै ते दिवा वृत्तं रात्रौ वृत्तमतोऽन्यथा\n",
    "03129011a": "अत्राद्याहो निवत्स्यामः क्षपां भरतसत्तम\n",
    "03129011c": "द्वारमेतद्धि कौन्तेय कुरुक्षेत्रस्य भारत\n",
    "03129012a": "अत्रैव नाहुषो राजा राजन्क्रतुभिरिष्टवान्\n",
    "03129012c": "ययातिर्बहुरत्नाढ्यैर्यत्रेन्द्रो मुदमभ्यगात्\n",
    "03129013a": "एतत्प्लक्षावतरणं यमुनातीर्थमुच्यते\n",
    "03129013c": "एतद्वै नाकपृष्ठस्य द्वारमाहुर्मनीषिणः\n",
    "03129014a": "अत्र सारस्वतैर्यज्ञैरीजानाः परमर्षयः\n",
    "03129014c": "यूपोलूखलिनस्तात गच्छन्त्यवभृथाप्लवम्\n",
    "03129015a": "अत्रैव भरतो राजा मेध्यमश्वमवासृजत्\n",
    "03129015c": "असकृत्कृष्णसारङ्गं धर्मेणावाप्य मेदिनीम्\n",
    "03129016a": "अत्रैव पुरुषव्याघ्र मरुत्तः सत्रमुत्तमम्\n",
    "03129016c": "आस्ते देवर्षिमुख्येन संवर्तेनाभिपालितः\n",
    "03129017a": "अत्रोपस्पृश्य राजेन्द्र सर्वाँल्लोकान्प्रपश्यति\n",
    "03129017c": "पूयते दुष्कृताच्चैव समुपस्पृश्य भारत\n",
    "03129018": "वैशंपायन उवाच\n",
    "03129018a": "तत्र सभ्रातृकः स्नात्वा स्तूयमानो महर्षिभिः\n",
    "03129018c": "लोमशं पाण्डवश्रेष्ठ इदं वचनमब्रवीत्\n",
    "03129019a": "सर्वाँल्लोकान्प्रपश्यामि तपसा सत्यविक्रम\n",
    "03129019c": "इहस्थः पाण्डवश्रेष्ठं पश्यामि श्वेतवाहनम्\n",
    "03129020": "लोमश उवाच\n",
    "03129020a": "एवमेतन्महाबाहो पश्यन्ति परमर्षयः\n",
    "03129020c": "सरस्वतीमिमां पुण्यां पश्यैकशरणावृताम्\n",
    "03129021a": "यत्र स्नात्वा नरश्रेष्ठ धूतपाप्मा भविष्यति\n",
    "03129021c": "इह सारस्वतैर्यज्ञैरिष्टवन्तः सुरर्षयः\n",
    "03129021e": "ऋषयश्चैव कौन्तेय तथा राजर्षयोऽपि च\n",
    "03129022a": "वेदी प्रजापतेरेषा समन्तात्पञ्चयोजना\n",
    "03129022c": "कुरोर्वै यज्ञशीलस्य क्षेत्रमेतन्महात्मनः\n",
    "03130001": "लोमश उवाच\n",
    "03130001a": "इह मर्त्यास्तपस्तप्त्वा स्वर्गं गच्छन्ति भारत\n",
    "03130001c": "मर्तुकामा नरा राजन्निहायान्ति सहस्रशः\n",
    "03130002a": "एवमाशीः प्रयुक्ता हि दक्षेण यजता पुरा\n",
    "03130002c": "इह ये वै मरिष्यन्ति ते वै स्वर्गजितो नराः\n",
    "03130003a": "एषा सरस्वती पुण्या दिव्या चोघवती नदी\n",
    "03130003c": "एतद्विनशनं नाम सरस्वत्या विशां पते\n",
    "03130004a": "द्वारं निषादराष्ट्रस्य येषां द्वेषात्सरस्वती\n",
    "03130004c": "प्रविष्टा पृथिवीं वीर मा निषादा हि मां विदुः\n",
    "03130005a": "एष वै चमसोद्भेदो यत्र दृश्या सरस्वती\n",
    "03130005c": "यत्रैनामभ्यवर्तन्त दिव्याः पुण्याः समुद्रगाः\n",
    "03130006a": "एतत्सिन्धोर्महत्तीर्थं यत्रागस्त्यमरिंदम\n",
    "03130006c": "लोपामुद्रा समागम्य भर्तारमवृणीत वै\n",
    "03130007a": "एतत्प्रभासते तीर्थं प्रभासं भास्करद्युते\n",
    "03130007c": "इन्द्रस्य दयितं पुण्यं पवित्रं पापनाशनम्\n",
    "03130008a": "एतद्विष्णुपदं नाम दृश्यते तीर्थमुत्तमम्\n",
    "03130008c": "एषा रम्या विपाशा च नदी परमपावनी\n",
    "03130009a": "अत्रैव पुत्रशोकेन वसिष्ठो भगवानृषिः\n",
    "03130009c": "बद्ध्वात्मानं निपतितो विपाशः पुनरुत्थितः\n",
    "03130010a": "काश्मीरमण्डलं चैतत्सर्वपुण्यमरिंदम\n",
    "03130010c": "महर्षिभिश्चाध्युषितं पश्येदं भ्रातृभिः सह\n",
    "03130011a": "अत्रोत्तराणां सर्वेषामृषीणां नाहुषस्य च\n",
    "03130011c": "अग्नेश्चात्रैव संवादः काश्यपस्य च भारत\n",
    "03130012a": "एतद्द्वारं महाराज मानसस्य प्रकाशते\n",
    "03130012c": "वर्षमस्य गिरेर्मध्ये रामेण श्रीमता कृतम्\n",
    "03130013a": "एष वातिकषण्डो वै प्रख्यातः सत्यविक्रमः\n",
    "03130013c": "नाभ्यवर्तत यद्द्वारं विदेहानुत्तरं च यः\n",
    "03130014a": "एष उज्जानको नाम यवक्रीर्यत्र शान्तवान्\n",
    "03130014c": "अरुन्धतीसहायश्च वसिष्ठो भगवानृषिः\n",
    "03130015a": "ह्रदश्च कुशवानेष यत्र पद्मं कुशेशयम्\n",
    "03130015c": "आश्रमश्चैव रुक्मिण्या यत्राशाम्यदकोपना\n",
    "03130016a": "समाधीनां समासस्तु पाण्डवेय श्रुतस्त्वया\n",
    "03130016c": "तं द्रक्ष्यसि महाराज भृगुतुङ्गं महागिरिम्\n",
    "03130017a": "जलां चोपजलां चैव यमुनामभितो नदीम्\n",
    "03130017c": "उशीनरो वै यत्रेष्ट्वा वासवादत्यरिच्यत\n",
    "03130018a": "तां देवसमितिं तस्य वासवश्च विशां पते\n",
    "03130018c": "अभ्यगच्छत राजानं ज्ञातुमग्निश्च भारत\n",
    "03130019a": "जिज्ञासमानौ वरदौ महात्मानमुशीनरम्\n",
    "03130019c": "इन्द्रः श्येनः कपोतोऽग्निर्भूत्वा यज्ञेऽभिजग्मतुः\n",
    "03130020a": "ऊरुं राज्ञः समासाद्य कपोतः श्येनजाद्भयात्\n",
    "03130020c": "शरणार्थी तदा राजन्निलिल्ये भयपीडितः\n",
    "03131001": "श्येन उवाच\n",
    "03131001a": "धर्मात्मानं त्वाहुरेकं सर्वे राजन्महीक्षितः\n",
    "03131001c": "स वै धर्मविरुद्धं त्वं कस्मात्कर्म चिकीर्षसि\n",
    "03131002a": "विहितं भक्षणं राजन्पीड्यमानस्य मे क्षुधा\n",
    "03131002c": "मा भाङ्क्षीर्धर्मलोभेन धर्ममुत्सृष्टवानसि\n",
    "03131003": "राजोवाच\n",
    "03131003a": "संत्रस्तरूपस्त्राणार्थी त्वत्तो भीतो महाद्विज\n",
    "03131003c": "मत्सकाशमनुप्राप्तः प्राणगृध्नुरयं द्विजः\n",
    "03131004a": "एवमभ्यागतस्येह कपोतस्याभयार्थिनः\n",
    "03131004c": "अप्रदाने परोऽधर्मः किं त्वं श्येन प्रपश्यसि\n",
    "03131005a": "प्रस्पन्दमानः संभ्रान्तः कपोतः श्येन लक्ष्यते\n",
    "03131005c": "मत्सकाशं जीवितार्थी तस्य त्यागो विगर्हितः\n",
    "03131006": "श्येन उवाच\n",
    "03131006a": "आहारात्सर्वभूतानि संभवन्ति महीपते\n",
    "03131006c": "आहारेण विवर्धन्ते तेन जीवन्ति जन्तवः\n",
    "03131007a": "शक्यते दुस्त्यजेऽप्यर्थे चिररात्राय जीवितुम्\n",
    "03131007c": "न तु भोजनमुत्सृज्य शक्यं वर्तयितुं चिरम्\n",
    "03131008a": "भक्ष्याद्विलोपितस्याद्य मम प्राणा विशां पते\n",
    "03131008c": "विसृज्य कायमेष्यन्ति पन्थानमपुनर्भवम्\n",
    "03131009a": "प्रमृते मयि धर्मात्मन्पुत्रदारं नशिष्यति\n",
    "03131009c": "रक्षमाणः कपोतं त्वं बहून्प्राणान्नशिष्यसि\n",
    "03131010a": "धर्मं यो बाधते धर्मो न स धर्मः कुधर्म तत्\n",
    "03131010c": "अविरोधी तु यो धर्मः स धर्मः सत्यविक्रम\n",
    "03131011a": "विरोधिषु महीपाल निश्चित्य गुरुलाघवम्\n",
    "03131011c": "न बाधा विद्यते यत्र तं धर्मं समुदाचरेत्\n",
    "03131012a": "गुरुलाघवमाज्ञाय धर्माधर्मविनिश्चये\n",
    "03131012c": "यतो भूयांस्ततो राजन्कुरु धर्मविनिश्चयम्\n",
    "03131013": "राजोवाच\n",
    "03131013a": "बहुकल्याणसंयुक्तं भाषसे विहगोत्तम\n",
    "03131013c": "सुपर्णः पक्षिराट्किं त्वं धर्मज्ञश्चास्यसंशयम्\n",
    "03131013e": "तथा हि धर्मसंयुक्तं बहु चित्रं प्रभाषसे\n",
    "03131014a": "न तेऽस्त्यविदितं किंचिदिति त्वा लक्षयाम्यहम्\n",
    "03131014c": "शरणैषिणः परित्यागं कथं साध्विति मन्यसे\n",
    "03131015a": "आहारार्थं समारम्भस्तव चायं विहंगम\n",
    "03131015c": "शक्यश्चाप्यन्यथा कर्तुमाहारोऽप्यधिकस्त्वया\n",
    "03131016a": "गोवृषो वा वराहो वा मृगो वा महिषोऽपि वा\n",
    "03131016c": "त्वदर्थमद्य क्रियतां यद्वान्यदभिकाङ्क्षसे\n",
    "03131017": "श्येन उवाच\n",
    "03131017a": "न वराहं न चोक्षाणं न मृगान्विविधांस्तथा\n",
    "03131017c": "भक्षयामि महाराज किमन्नाद्येन तेन मे\n",
    "03131018a": "यस्तु मे दैवविहितो भक्षः क्षत्रियपुंगव\n",
    "03131018c": "तमुत्सृज महीपाल कपोतमिममेव मे\n",
    "03131019a": "श्येनाः कपोतान्खादन्ति स्थितिरेषा सनातनी\n",
    "03131019c": "मा राजन्मार्गमाज्ञाय कदलीस्कन्धमारुह\n",
    "03131020": "राजोवाच\n",
    "03131020a": "राज्यं शिबीनामृद्धं वै शाधि पक्षिगणार्चित\n",
    "03131020c": "यद्वा कामयसे किंचिच्छ्येन सर्वं ददानि ते\n",
    "03131020e": "विनेमं पक्षिणं श्येन शरणार्थिनमागतम्\n",
    "03131021a": "येनेमं वर्जयेथास्त्वं कर्मणा पक्षिसत्तम\n",
    "03131021c": "तदाचक्ष्व करिष्यामि न हि दास्ये कपोतकम्\n",
    "03131022": "श्येन उवाच\n",
    "03131022a": "उशीनर कपोते ते यदि स्नेहो नराधिप\n",
    "03131022c": "आत्मनो मांसमुत्कृत्य कपोततुलया धृतम्\n",
    "03131023a": "यदा समं कपोतेन तव मांसं भवेन्नृप\n",
    "03131023c": "तदा प्रदेयं तन्मह्यं सा मे तुष्टिर्भविष्यति\n",
    "03131024": "राजोवाच\n",
    "03131024a": "अनुग्रहमिमं मन्ये श्येन यन्माभियाचसे\n",
    "03131024c": "तस्मात्तेऽद्य प्रदास्यामि स्वमांसं तुलया धृतम्\n",
    "03131025": "लोमश उवाच\n",
    "03131025a": "अथोत्कृत्य स्वमांसं तु राजा परमधर्मवित्\n",
    "03131025c": "तुलयामास कौन्तेय कपोतेन सहाभिभो\n",
    "03131026a": "ध्रियमाणस्तु तुलया कपोतो व्यतिरिच्यते\n",
    "03131026c": "पुनश्चोत्कृत्य मांसानि राजा प्रादादुशीनरः\n",
    "03131027a": "न विद्यते यदा मांसं कपोतेन समं धृतम्\n",
    "03131027c": "तत उत्कृत्तमांसोऽसावारुरोह स्वयं तुलाम्\n",
    "03131028": "श्येन उवाच\n",
    "03131028a": "इन्द्रोऽहमस्मि धर्मज्ञ कपोतो हव्यवाडयम्\n",
    "03131028c": "जिज्ञासमानौ धर्मे त्वां यज्ञवाटमुपागतौ\n",
    "03131029a": "यत्ते मांसानि गात्रेभ्य उत्कृत्तानि विशां पते\n",
    "03131029c": "एषा ते भास्वरी कीर्तिर्लोकानभिभविष्यति\n",
    "03131030a": "यावल्लोके मनुष्यास्त्वां कथयिष्यन्ति पार्थिव\n",
    "03131030c": "तावत्कीर्तिश्च लोकाश्च स्थास्यन्ति तव शाश्वताः\n",
    "03131031": "लोमश उवाच\n",
    "03131031a": "तत्पाण्डवेय सदनं राज्ञस्तस्य महात्मनः\n",
    "03131031c": "पश्यस्वैतन्मया सार्धं पुण्यं पापप्रमोचनम्\n",
    "03131032a": "अत्र वै सततं देवा मुनयश्च सनातनाः\n",
    "03131032c": "दृश्यन्ते ब्राह्मणै राजन्पुण्यवद्भिर्महात्मभिः\n",
    "03132001": "लोमश उवाच\n",
    "03132001a": "यः कथ्यते मन्त्रविदग्र्यबुद्धि;रौद्दालकिः श्वेतकेतुः पृथिव्याम्\n",
    "03132001c": "तस्याश्रमं पश्य नरेन्द्र पुण्यं; सदाफलैरुपपन्नं महीजैः\n",
    "03132002a": "साक्षादत्र श्वेतकेतुर्ददर्श; सरस्वतीं मानुषदेहरूपाम्\n",
    "03132002c": "वेत्स्यामि वाणीमिति संप्रवृत्तां; सरस्वतीं श्वेतकेतुर्बभाषे\n",
    "03132003a": "तस्मिन्काले ब्रह्मविदां वरिष्ठा;वास्तां तदा मातुलभागिनेयौ\n",
    "03132003c": "अष्टावक्रश्चैव कहोडसूनु;रौद्दालकिः श्वेतकेतुश्च राजन्\n",
    "03132004a": "विदेहराजस्य महीपतेस्तौ; विप्रावुभौ मातुलभागिनेयौ\n",
    "03132004c": "प्रविश्य यज्ञायतनं विवादे; बन्दिं निजग्राहतुरप्रमेयम्\n",
    "03132005": "युधिष्ठिर उवाच\n",
    "03132005a": "कथंप्रभावः स बभूव विप्र;स्तथायुक्तं यो निजग्राह बन्दिम्\n",
    "03132005c": "अष्टावक्रः केन चासौ बभूव; तत्सर्वं मे लोमश शंस तत्त्वम्\n",
    "03132006": "लोमश उवाच\n",
    "03132006a": "उद्दालकस्य नियतः शिष्य एको; नाम्ना कहोडेति बभूव राजन्\n",
    "03132006c": "शुश्रूषुराचार्यवशानुवर्ती; दीर्घं कालं सोऽध्ययनं चकार\n",
    "03132007a": "तं वै विप्राः पर्यभवंश्च शिष्या;स्तं च ज्ञात्वा विप्रकारं गुरुः सः\n",
    "03132007c": "तस्मै प्रादात्सद्य एव श्रुतं च; भार्यां च वै दुहितरं स्वां सुजाताम्\n",
    "03132008a": "तस्या गर्भः समभवदग्निकल्पः; सोऽधीयानं पितरमथाभ्युवाच\n",
    "03132008c": "सर्वां रात्रिमध्ययनं करोषि; नेदं पितः सम्यगिवोपवर्तते\n",
    "03132009a": "उपालब्धः शिष्यमध्ये महर्षिः; स तं कोपादुदरस्थं शशाप\n",
    "03132009c": "यस्मात्कुक्षौ वर्तमानो ब्रवीषि; तस्माद्वक्रो भवितास्यष्टकृत्वः\n",
    "03132010a": "स वै तथा वक्र एवाभ्यजाय;दष्टावक्रः प्रथितो वै महर्षिः\n",
    "03132010c": "तस्यासीद्वै मातुलः श्वेतकेतुः; स तेन तुल्यो वयसा बभूव\n",
    "03132011a": "संपीड्यमाना तु तदा सुजाता; विवर्धमानेन सुतेन कुक्षौ\n",
    "03132011c": "उवाच भर्तारमिदं रहोगता; प्रसाद्य हीनं वसुना धनार्थिनी\n",
    "03132012a": "कथं करिष्याम्यधना महर्षे; मासश्चायं दशमो वर्तते मे\n",
    "03132012c": "न चास्ति ते वसु किंचित्प्रजाता; येनाहमेतामापदं निस्तरेयम्\n",
    "03132013a": "उक्तस्त्वेवं भार्यया वै कहोडो; वित्तस्यार्थे जनकमथाभ्यगच्छत्\n",
    "03132013c": "स वै तदा वादविदा निगृह्य; निमज्जितो बन्दिनेहाप्सु विप्रः\n",
    "03132014a": "उद्दालकस्तं तु तदा निशम्य; सूतेन वादेऽप्सु तथा निमज्जितम्\n",
    "03132014c": "उवाच तां तत्र ततः सुजाता;मष्टावक्रे गूहितव्योऽयमर्थः\n",
    "03132015a": "ररक्ष सा चाप्यति तं सुमन्त्रं; जातोऽप्येवं न स शुश्राव विप्रः\n",
    "03132015c": "उद्दालकं पितृवच्चापि मेने; अष्टावक्रो भ्रातृवच्छ्वेतकेतुम्\n",
    "03132016a": "ततो वर्षे द्वादशे श्वेतकेतु;रष्टावक्रं पितुरङ्के निषण्णम्\n",
    "03132016c": "अपाकर्षद्गृह्य पाणौ रुदन्तं; नायं तवाङ्कः पितुरित्युक्तवांश्च\n",
    "03132017a": "यत्तेनोक्तं दुरुक्तं तत्तदानीं; हृदि स्थितं तस्य सुदुःखमासीत्\n",
    "03132017c": "गृहं गत्वा मातरं रोदमानः; पप्रच्छेदं क्व नु तातो ममेति\n",
    "03132018a": "ततः सुजाता परमार्तरूपा; शापाद्भीता सर्वमेवाचचक्षे\n",
    "03132018c": "तद्वै तत्त्वं सर्वमाज्ञाय मातु;रित्यब्रवीच्छ्वेतकेतुं स विप्रः\n",
    "03132019a": "गच्छाव यज्ञं जनकस्य राज्ञो; बह्वाश्चर्यः श्रूयते तस्य यज्ञः\n",
    "03132019c": "श्रोष्यावोऽत्र ब्राह्मणानां विवाद;मन्नं चाग्र्यं तत्र भोक्ष्यावहे च\n",
    "03132019e": "विचक्षणत्वं च भविष्यते नौ; शिवश्च सौम्यश्च हि ब्रह्मघोषः\n",
    "03132020a": "तौ जग्मतुर्मातुलभागिनेयौ; यज्ञं समृद्धं जनकस्य राज्ञः\n",
    "03132020c": "अष्टावक्रः पथि राज्ञा समेत्य; उत्सार्यमाणो वाक्यमिदं जगाद\n",
    "03133001": "अष्टावक्र उवाच\n",
    "03133001a": "अन्धस्य पन्था बधिरस्य पन्थाः; स्त्रियः पन्था वैवधिकस्य पन्थाः\n",
    "03133001c": "राज्ञः पन्था ब्राह्मणेनासमेत्य; समेत्य तु ब्राह्मणस्यैव पन्थाः\n",
    "03133002": "राजोवाच\n",
    "03133002a": "पन्था अयं तेऽद्य मया निसृष्टो; येनेच्छसे तेन कामं व्रजस्व\n",
    "03133002c": "न पावको विद्यते वै लघीया;निन्द्रोऽपि नित्यं नमते ब्राह्मणानाम्\n",
    "03133003": "अष्टावक्र उवाच\n",
    "03133003a": "यज्ञं द्रष्टुं प्राप्तवन्तौ स्व तात; कौतूहलं नौ बलवद्वै विवृद्धम्\n",
    "03133003c": "आवां प्राप्तावतिथी संप्रवेशं; काङ्क्षावहे द्वारपते तवाज्ञाम्\n",
    "03133004a": "ऐन्द्रद्युम्नेर्यज्ञदृशाविहावां; विवक्षू वै जनकेन्द्रं दिदृक्षू\n",
    "03133004c": "न वै क्रोधाद्व्याधिनैवोत्तमेन; संयोजय द्वारपाल क्षणेन\n",
    "03133005": "द्वारपाल उवाच\n",
    "03133005a": "बन्देः समादेशकरा वयं स्म; निबोध वाक्यं च मयेर्यमाणम्\n",
    "03133005c": "न वै बालाः प्रविशन्त्यत्र विप्रा; वृद्धा विद्वांसः प्रविशन्ति द्विजाग्र्याः\n",
    "03133006": "अष्टावक्र उवाच\n",
    "03133006a": "यद्यत्र वृद्धेषु कृतः प्रवेशो; युक्तं मम द्वारपाल प्रवेष्टुम्\n",
    "03133006c": "वयं हि वृद्धाश्चरितव्रताश्च; वेदप्रभावेन प्रवेशनार्हाः\n",
    "03133007a": "शुश्रूषवश्चापि जितेन्द्रियाश्च; ज्ञानागमे चापि गताः स्म निष्ठाम्\n",
    "03133007c": "न बाल इत्यवमन्तव्यमाहु;र्बालोऽप्यग्निर्दहति स्पृश्यमानः\n",
    "03133008": "द्वारपाल उवाच\n",
    "03133008a": "सरस्वतीमीरय वेदजुष्टा;मेकाक्षरां बहुरूपां विराजम्\n",
    "03133008c": "अङ्गात्मानं समवेक्षस्व बालं; किं श्लाघसे दुर्लभा वादसिद्धिः\n",
    "03133009": "अष्टावक्र उवाच\n",
    "03133009a": "न ज्ञायते कायवृद्ध्या विवृद्धि;र्यथाष्ठीला शाल्मलेः संप्रवृद्धा\n",
    "03133009c": "ह्रस्वोऽल्पकायः फलितो विवृद्धो; यश्चाफलस्तस्य न वृद्धभावः\n",
    "03133010": "द्वारपाल उवाच\n",
    "03133010a": "वृद्धेभ्य एवेह मतिं स्म बाला; गृह्णन्ति कालेन भवन्ति वृद्धाः\n",
    "03133010c": "न हि ज्ञानमल्पकालेन शक्यं; कस्माद्बालो वृद्ध इवावभाषसे\n",
    "03133011": "अष्टावक्र उवाच\n",
    "03133011a": "न तेन स्थविरो भवति येनास्य पलितं शिरः\n",
    "03133011c": "बालोऽपि यः प्रजानाति तं देवाः स्थविरं विदुः\n",
    "03133012a": "न हायनैर्न पलितैर्न वित्तेन न बन्धुभिः\n",
    "03133012c": "ऋषयश्चक्रिरे धर्मं योऽनूचानः स नो महान्\n",
    "03133013a": "दिदृक्षुरस्मि संप्राप्तो बन्दिनं राजसंसदि\n",
    "03133013c": "निवेदयस्व मां द्वाःस्थ राज्ञे पुष्करमालिने\n",
    "03133014a": "द्रष्टास्यद्य वदतो द्वारपाल; मनीषिभिः सह वादे विवृद्धे\n",
    "03133014c": "उताहो वाप्युच्चतां नीचतां वा; तूष्णीं भूतेष्वथ सर्वेषु चाद्य\n",
    "03133015": "द्वारपाल उवाच\n",
    "03133015a": "कथं यज्ञं दशवर्षो विशेस्त्वं; विनीतानां विदुषां संप्रवेश्यम्\n",
    "03133015c": "उपायतः प्रयतिष्ये तवाहं; प्रवेशने कुरु यत्नं यथावत्\n",
    "03133016": "अष्टावक्र उवाच\n",
    "03133016a": "भो भो राजञ्जनकानां वरिष्ठ; सभाज्यस्त्वं त्वयि सर्वं समृद्धम्\n",
    "03133016c": "त्वं वा कर्ता कर्मणां यज्ञियानां; ययातिरेको नृपतिर्वा पुरस्तात्\n",
    "03133017a": "विद्वान्बन्दी वेदविदो निगृह्य; वादे भग्नानप्रतिशङ्कमानः\n",
    "03133017c": "त्वया निसृष्टैः पुरुषैराप्तकृद्भि;र्जले सर्वान्मज्जयतीति नः श्रुतम्\n",
    "03133018a": "स तच्छ्रुत्वा ब्राह्मणानां सकाशा;द्ब्रह्मोद्यं वै कथयितुमागतोऽस्मि\n",
    "03133018c": "क्वासौ बन्दी यावदेनं समेत्य; नक्षत्राणीव सविता नाशयामि\n",
    "03133019": "राजोवाच\n",
    "03133019a": "आशंससे बन्दिनं त्वं विजेतु;मविज्ञात्वा वाक्यबलं परस्य\n",
    "03133019c": "विज्ञातवीर्यैः शक्यमेवं प्रवक्तुं; दृष्टश्चासौ ब्राह्मणैर्वादशीलैः\n",
    "03133020": "अष्टावक्र उवाच\n",
    "03133020a": "विवादितोऽसौ न हि मादृशैर्हि; सिंहीकृतस्तेन वदत्यभीतः\n",
    "03133020c": "समेत्य मां निहतः शेष्यतेऽद्य; मार्गे भग्नं शकटमिवाबलाक्षम्\n",
    "03133021": "राजोवाच\n",
    "03133021a": "षण्णाभेर्द्वादशाक्षस्य चतुर्विंशतिपर्वणः\n",
    "03133021c": "यस्त्रिषष्टिशतारस्य वेदार्थं स परः कविः\n",
    "03133022": "अष्टावक्र उवाच\n",
    "03133022a": "चतुर्विंशतिपर्व त्वां षण्णाभि द्वादशप्रधि\n",
    "03133022c": "तत्त्रिषष्टिशतारं वै चक्रं पातु सदागति\n",
    "03133023": "राजोवाच\n",
    "03133023a": "वडवे इव संयुक्ते श्येनपाते दिवौकसाम्\n",
    "03133023c": "कस्तयोर्गर्भमाधत्ते गर्भं सुषुवतुश्च कम्\n",
    "03133024": "अष्टावक्र उवाच\n",
    "03133024a": "मा स्म ते ते गृहे राजञ्शात्रवाणामपि ध्रुवम्\n",
    "03133024c": "वातसारथिराधत्ते गर्भं सुषुवतुश्च तम्\n",
    "03133025": "राजोवाच\n",
    "03133025a": "किं स्वित्सुप्तं न निमिषति किं स्विज्जातं न चोपति\n",
    "03133025c": "कस्य स्विद्धृदयं नास्ति किं स्विद्वेगेन वर्धते\n",
    "03133026": "अष्टावक्र उवाच\n",
    "03133026a": "मत्स्यः सुप्तो न निमिषत्यण्डं जातं न चोपति\n",
    "03133026c": "अश्मनो हृदयं नास्ति नदी वेगेन वर्धते\n",
    "03133027": "राजोवाच\n",
    "03133027a": "न त्वा मन्ये मानुषं देवसत्त्वं; न त्वं बालः स्थविरस्त्वं मतो मे\n",
    "03133027c": "न ते तुल्यो विद्यते वाक्प्रलापे; तस्माद्द्वारं वितराम्येष बन्दी\n",
    "03134001": "अष्टावक्र उवाच\n",
    "03134001a": "अत्रोग्रसेनसमितेषु राज;न्समागतेष्वप्रतिमेषु राजसु\n",
    "03134001c": "न वै विवित्सान्तरमस्ति वादिनां; महाजले हंसनिनादिनामिव\n",
    "03134002a": "न मेऽद्य वक्ष्यस्यतिवादिमानि;न्ग्लहं प्रपन्नः सरितामिवागमः\n",
    "03134002c": "हुताशनस्येव समिद्धतेजसः; स्थिरो भवस्वेह ममाद्य बन्दिन्\n",
    "03134003": "बन्द्युवाच\n",
    "03134003a": "व्याघ्रं शयानं प्रति मा प्रबोधय; आशीविषं सृक्किणी लेलिहानम्\n",
    "03134003c": "पदाहतस्येव शिरोऽभिहत्य; नादष्टो वै मोक्ष्यसे तन्निबोध\n",
    "03134004a": "यो वै दर्पात्संहननोपपन्नः; सुदुर्बलः पर्वतमाविहन्ति\n",
    "03134004c": "तस्यैव पाणिः सनखो विशीर्यते; न चैव शैलस्य हि दृश्यते व्रणः\n",
    "03134005a": "सर्वे राज्ञो मैथिलस्य मैनाकस्येव पर्वताः\n",
    "03134005c": "निकृष्टभूता राजानो वत्सा अनदुहो यथा\n",
    "03134006": "लोमश उवाच\n",
    "03134006a": "अष्टावक्रः समितौ गर्जमानो; जातक्रोधो बन्दिनमाह राजन्\n",
    "03134006c": "उक्ते वाक्ये चोत्तरं मे ब्रवीहि; वाक्यस्य चाप्युत्तरं ते ब्रवीमि\n",
    "03134007": "बन्द्युवाच\n",
    "03134007a": "एक एवाग्निर्बहुधा समिध्यते; एकः सूर्यः सर्वमिदं प्रभासते\n",
    "03134007c": "एको वीरो देवराजो निहन्ता; यमः पितॄणामीश्वरश्चैक एव\n",
    "03134008": "अष्टावक्र उवाच\n",
    "03134008a": "द्वाविन्द्राग्नी चरतो वै सखायौ; द्वौ देवर्षी नारदः पर्वतश्च\n",
    "03134008c": "द्वावश्विनौ द्वे च रथस्य चक्रे; भार्यापती द्वौ विहितौ विधात्रा\n",
    "03134009": "बन्द्युवाच\n",
    "03134009a": "त्रिः सूयते कर्मणा वै प्रजेयं; त्रयो युक्ता वाजपेयं वहन्ति\n",
    "03134009c": "अध्वर्यवस्त्रिषवणानि तन्वते; त्रयो लोकास्त्रीणि ज्योतींषि चाहुः\n",
    "03134010": "अष्टावक्र उवाच\n",
    "03134010a": "चतुष्टयं ब्राह्मणानां निकेतं; चत्वारो युक्ता यज्ञमिमं वहन्ति\n",
    "03134010c": "दिशश्चतस्रश्चतुरश्च वर्णा;श्चतुष्पदा गौरपि शश्वदुक्ता\n",
    "03134011": "बन्द्युवाच\n",
    "03134011a": "पञ्चाग्नयः पञ्चपदा च पङ्क्ति;र्यज्ञाः पञ्चैवाप्यथ पञ्चेन्द्रियाणि\n",
    "03134011c": "दृष्टा वेदे पञ्चचूडाश्च पञ्च; लोके ख्यातं पञ्चनदं च पुण्यम्\n",
    "03134012": "अष्टावक्र उवाच\n",
    "03134012a": "षडाधाने दक्षिणामाहुरेके; षडेवेमे ऋतवः कालचक्रम्\n",
    "03134012c": "षडिन्द्रियाण्युत षट्कृत्तिकाश्च; षट्साद्यस्काः सर्ववेदेषु दृष्टाः\n",
    "03134013": "बन्द्युवाच\n",
    "03134013a": "सप्त ग्राम्याः पशवः सप्त वन्याः; सप्त छन्दांसि क्रतुमेकं वहन्ति\n",
    "03134013c": "सप्तर्षयः सप्त चाप्यर्हणानि; सप्ततन्त्री प्रथिता चैव वीणा\n",
    "03134014": "अष्टावक्र उवाच\n",
    "03134014a": "अष्टौ शाणाः शतमानं वहन्ति; तथाष्टपादः शरभः सिंहघाती\n",
    "03134014c": "अष्टौ वसूञ्शुश्रुम देवतासु; यूपश्चाष्टास्रिर्विहितः सर्वयज्ञः\n",
    "03134015": "बन्द्युवाच\n",
    "03134015a": "नवैवोक्ताः सामिधेन्यः पितॄणां; तथा प्राहुर्नवयोगं विसर्गम्\n",
    "03134015c": "नवाक्षरा बृहती संप्रदिष्टा; नवयोगो गणनामेति शश्वत्\n",
    "03134016": "अष्टावक्र उवाच\n",
    "03134016a": "दशा दशोक्ताः पुरुषस्य लोके; सहस्रमाहुर्दश पूर्णं शतानि\n",
    "03134016c": "दशैव मासान्बिभ्रति गर्भवत्यो; दशेरका दश दाशा दशार्णाः\n",
    "03134017": "बन्द्युवाच\n",
    "03134017a": "एकादशैकादशिनः पशूना;मेकादशैवात्र भवन्ति यूपाः\n",
    "03134017c": "एकादश प्राणभृतां विकारा; एकादशोक्ता दिवि देवेषु रुद्राः\n",
    "03134018": "अष्टावक्र उवाच\n",
    "03134018a": "संवत्सरं द्वादश मासमाहु;र्जगत्याः पादो द्वादशैवाक्षराणि\n",
    "03134018c": "द्वादशाहः प्राकृतो यज्ञ उक्तो; द्वादशादित्यान्कथयन्तीह विप्राः\n",
    "03134019": "बन्द्युवाच\n",
    "03134019a": "त्रयोदशी तिथिरुक्ता महोग्रा; त्रयोदशद्वीपवती मही च\n",
    "03134020": "लोमश उवाच\n",
    "03134020a": "एतावदुक्त्वा विरराम बन्दी; श्लोकस्यार्धं व्याजहाराष्टवक्रः\n",
    "03134020c": "त्रयोदशाहानि ससार केशी; त्रयोदशादीन्यतिच्छन्दांसि चाहुः\n",
    "03134021a": "ततो महानुदतिष्ठन्निनाद;स्तूष्णींभूतं सूतपुत्रं निशम्य\n",
    "03134021c": "अधोमुखं ध्यानपरं तदानी;मष्टावक्रं चाप्युदीर्यन्तमेव\n",
    "03134022a": "तस्मिंस्तथा संकुले वर्तमाने; स्फीते यज्ञे जनकस्याथ राज्ञः\n",
    "03134022c": "अष्टावक्रं पूजयन्तोऽभ्युपेयु;र्विप्राः सर्वे प्राञ्जलयः प्रतीताः\n",
    "03134023": "अष्टावक्र उवाच\n",
    "03134023a": "अनेन वै ब्राह्मणाः शुश्रुवांसो; वादे जित्वा सलिले मज्जिताः किल\n",
    "03134023c": "तानेव धर्मानयमद्य बन्दी; प्राप्नोतु गृह्याप्सु निमज्जयैनम्\n",
    "03134024": "बन्द्युवाच\n",
    "03134024a": "अहं पुत्रो वरुणस्योत राज्ञ;स्तत्रास सत्रं द्वादशवार्षिकं वै\n",
    "03134024c": "सत्रेण ते जनक तुल्यकालं; तदर्थं ते प्रहिता मे द्विजाग्र्याः\n",
    "03134025a": "एते सर्वे वरुणस्योत यज्ञं; द्रष्टुं गता इह आयान्ति भूयः\n",
    "03134025c": "अष्टावक्रं पूजये पूजनीयं; यस्य हेतोर्जनितारं समेष्ये\n",
    "03134026": "अष्टावक्र उवाच\n",
    "03134026a": "विप्राः समुद्राम्भसि मज्जितास्ते; वाचा जिता मेधया आविदानाः\n",
    "03134026c": "तां मेधया वाचमथोज्जहार; यथा वाचमवचिन्वन्ति सन्तः\n",
    "03134027a": "अग्निर्दहञ्जातवेदाः सतां गृहा;न्विसर्जयंस्तेजसा न स्म धाक्षीत्\n",
    "03134027c": "बालेषु पुत्रेषु कृपणं वदत्सु; तथा वाचमवचिन्वन्ति सन्तः\n",
    "03134028a": "श्लेष्मातकी क्षीणवर्चाः शृणोषि; उताहो त्वां स्तुतयो मादयन्ति\n",
    "03134028c": "हस्तीव त्वं जनक वितुद्यमानो; न मामिकां वाचमिमां शृणोषि\n",
    "03134029": "जनक उवाच\n",
    "03134029a": "शृणोमि वाचं तव दिव्यरूपा;ममानुषीं दिव्यरूपोऽसि साक्षात्\n",
    "03134029c": "अजैषीर्यद्बन्दिनं त्वं विवादे; निसृष्ट एष तव कामोऽद्य बन्दी\n",
    "03134030": "अष्टावक्र उवाच\n",
    "03134030a": "नानेन जीवता कश्चिदर्थो मे बन्दिना नृप\n",
    "03134030c": "पिता यद्यस्य वरुणो मज्जयैनं जलाशये\n",
    "03134031": "बन्द्युवाच\n",
    "03134031a": "अहं पुत्रो वरुणस्योत राज्ञो; न मे भयं सलिले मज्जितस्य\n",
    "03134031c": "इमं मुहूर्तं पितरं द्रक्ष्यतेऽय;मष्टावक्रश्चिरनष्टं कहोडम्\n",
    "03134032": "लोमश उवाच\n",
    "03134032a": "ततस्ते पूजिता विप्रा वरुणेन महात्मना\n",
    "03134032c": "उदतिष्ठन्त ते सर्वे जनकस्य समीपतः\n",
    "03134033": "कहोड उवाच\n",
    "03134033a": "इत्यर्थमिच्छन्ति सुताञ्जना जनक कर्मणा\n",
    "03134033c": "यदहं नाशकं कर्तुं तत्पुत्रः कृतवान्मम\n",
    "03134034a": "उताबलस्य बलवानुत बालस्य पण्डितः\n",
    "03134034c": "उत वाविदुषो विद्वान्पुत्रो जनक जायते\n",
    "03134035": "बन्द्युवाच\n",
    "03134035a": "शितेन ते परशुना स्वयमेवान्तको नृप\n",
    "03134035c": "शिरांस्यपाहरत्वाजौ रिपूणां भद्रमस्तु ते\n",
    "03134036a": "महदुक्थ्यं गीयते साम चाग्र्यं; सम्यक्सोमः पीयते चात्र सत्रे\n",
    "03134036c": "शुचीन्भागान्प्रतिजगृहुश्च हृष्टाः; साक्षाद्देवा जनकस्येह यज्ञे\n",
    "03134037": "लोमश उवाच\n",
    "03134037a": "समुत्थितेष्वथ सर्वेषु राज;न्विप्रेषु तेष्वधिकं सुप्रभेषु\n",
    "03134037c": "अनुज्ञातो जनकेनाथ राज्ञा; विवेश तोयं सागरस्योत बन्दी\n",
    "03134038a": "अष्टावक्रः पितरं पूजयित्वा; संपूजितो ब्राह्मणैस्तैर्यथावत्\n",
    "03134038c": "प्रत्याजगामाश्रममेव चाग्र्यं; जित्वा बन्दिं सहितो मातुलेन\n",
    "03134039a": "अत्र कौन्तेय सहितो भ्रातृभिस्त्वं; सुखोषितः सह विप्रैः प्रतीतः\n",
    "03134039c": "पुण्यान्यन्यानि शुचिकर्मैकभक्ति;र्मया सार्धं चरितास्याजमीढ\n",
    "03135001": "लोमश उवाच\n",
    "03135001a": "एषा मधुविला राजन्समङ्गा संप्रकाशते\n",
    "03135001c": "एतत्कर्दमिलं नाम भरतस्याभिषेचनम्\n",
    "03135002a": "अलक्ष्म्या किल संयुक्तो वृत्रं हत्वा शचीपतिः\n",
    "03135002c": "आप्लुतः सर्वपापेभ्यः समङ्गायां व्यमुच्यत\n",
    "03135003a": "एतद्विनशनं कुक्षौ मैनाकस्य नरर्षभ\n",
    "03135003c": "अदितिर्यत्र पुत्रार्थं तदन्नमपचत्पुरा\n",
    "03135004a": "एनं पर्वतराजानमारुह्य पुरुषर्षभ\n",
    "03135004c": "अयशस्यामसंशब्द्यामलक्ष्मीं व्यपनोत्स्यथ\n",
    "03135005a": "एते कनखला राजनृषीणां दयिता नगाः\n",
    "03135005c": "एषा प्रकाशते गङ्गा युधिष्ठिर महानदी\n",
    "03135006a": "सनत्कुमारो भगवानत्र सिद्धिमगात्पराम्\n",
    "03135006c": "आजमीढावगाह्यैनां सर्वपापैः प्रमोक्ष्यसे\n",
    "03135007a": "अपां ह्रदं च पुण्याख्यं भृगुतुङ्गं च पर्वतम्\n",
    "03135007c": "तूष्णीं गङ्गां च कौन्तेय सामात्यः समुपस्पृश\n",
    "03135008a": "आश्रमः स्थूलशिरसो रमणीयः प्रकाशते\n",
    "03135008c": "अत्र मानं च कौन्तेय क्रोधं चैव विवर्जय\n",
    "03135009a": "एष रैभ्याश्रमः श्रीमान्पाण्डवेय प्रकाशते\n",
    "03135009c": "भारद्वाजो यत्र कविर्यवक्रीतो व्यनश्यत\n",
    "03135010": "युधिष्ठिर उवाच\n",
    "03135010a": "कथंयुक्तोऽभवदृषिर्भरद्वाजः प्रतापवान्\n",
    "03135010c": "किमर्थं च यवक्रीत ऋषिपुत्रो व्यनश्यत\n",
    "03135011a": "एतत्सर्वं यथावृत्तं श्रोतुमिच्छामि लोमश\n",
    "03135011c": "कर्मभिर्देवकल्पानां कीर्त्यमानैर्भृशं रमे\n",
    "03135012": "लोमश उवाच\n",
    "03135012a": "भरद्वाजश्च रैभ्यश्च सखायौ संबभूवतुः\n",
    "03135012c": "तावूषतुरिहात्यन्तं प्रीयमाणौ वनान्तरे\n",
    "03135013a": "रैभ्यस्य तु सुतावास्तामर्वावसुपरावसू\n",
    "03135013c": "आसीद्यवक्रीः पुत्रस्तु भरद्वाजस्य भारत\n",
    "03135014a": "रैभ्यो विद्वान्सहापत्यस्तपस्वी चेतरोऽभवत्\n",
    "03135014c": "तयोश्चाप्यतुला प्रीतिर्बाल्यात्प्रभृति भारत\n",
    "03135015a": "यवक्रीः पितरं दृष्ट्वा तपस्विनमसत्कृतम्\n",
    "03135015c": "दृष्ट्वा च सत्कृतं विप्रै रैभ्यं पुत्रैः सहानघ\n",
    "03135016a": "पर्यतप्यत तेजस्वी मन्युनाभिपरिप्लुतः\n",
    "03135016c": "तपस्तेपे ततो घोरं वेदज्ञानाय पाण्डव\n",
    "03135017a": "सुसमिद्धे महत्यग्नौ शरीरमुपतापयन्\n",
    "03135017c": "जनयामास संतापमिन्द्रस्य सुमहातपाः\n",
    "03135018a": "तत इन्द्रो यवक्रीतमुपगम्य युधिष्ठिर\n",
    "03135018c": "अब्रवीत्कस्य हेतोस्त्वमास्थितस्तप उत्तमम्\n",
    "03135019": "यवक्रीरुवाच\n",
    "03135019a": "द्विजानामनधीता वै वेदाः सुरगणार्चित\n",
    "03135019c": "प्रतिभान्त्विति तप्येऽहमिदं परमकं तपः\n",
    "03135020a": "स्वाध्यायार्थे समारम्भो ममायं पाकशासन\n",
    "03135020c": "तपसा ज्ञातुमिच्छामि सर्वज्ञानानि कौशिक\n",
    "03135021a": "कालेन महता वेदाः शक्या गुरुमुखाद्विभो\n",
    "03135021c": "प्राप्तुं तस्मादयं यत्नः परमो मे समास्थितः\n",
    "03135022": "इन्द्र उवाच\n",
    "03135022a": "अमार्ग एष विप्रर्षे येन त्वं यातुमिच्छसि\n",
    "03135022c": "किं विघातेन ते विप्र गच्छाधीहि गुरोर्मुखात्\n",
    "03135023": "लोमश उवाच\n",
    "03135023a": "एवमुक्त्वा गतः शक्रो यवक्रीरपि भारत\n",
    "03135023c": "भूय एवाकरोद्यत्नं तपस्यमितविक्रम\n",
    "03135024a": "घोरेण तपसा राजंस्तप्यमानो महातपाः\n",
    "03135024c": "संतापयामास भृशं देवेन्द्रमिति नः श्रुतम्\n",
    "03135025a": "तं तथा तप्यमानं तु तपस्तीव्रं महामुनिम्\n",
    "03135025c": "उपेत्य बलभिद्देवो वारयामास वै पुनः\n",
    "03135026a": "अशक्योऽर्थः समारब्धो नैतद्बुद्धिकृतं तव\n",
    "03135026c": "प्रतिभास्यन्ति वै वेदास्तव चैव पितुश्च ते\n",
    "03135027": "यवक्रीरुवाच\n",
    "03135027a": "न चैतदेवं क्रियते देवराज ममेप्सितम्\n",
    "03135027c": "महता नियमेनाहं तप्स्ये घोरतरं तपः\n",
    "03135028a": "समिद्धेऽग्नावुपकृत्याङ्गमङ्गं; होष्यामि वा मघवंस्तन्निबोध\n",
    "03135028c": "यद्येतदेवं न करोषि कामं; ममेप्सितं देवराजेह सर्वम्\n",
    "03135029": "लोमश उवाच\n",
    "03135029a": "निश्चयं तमभिज्ञाय मुनेस्तस्य महात्मनः\n",
    "03135029c": "प्रतिवारणहेत्वर्थं बुद्ध्या संचिन्त्य बुद्धिमान्\n",
    "03135030a": "तत इन्द्रोऽकरोद्रूपं ब्राह्मणस्य तपस्विनः\n",
    "03135030c": "अनेकशतवर्षस्य दुर्बलस्य सयक्ष्मणः\n",
    "03135031a": "यवक्रीतस्य यत्तीर्थमुचितं शौचकर्मणि\n",
    "03135031c": "भागीरथ्यां तत्र सेतुं वालुकाभिश्चकार सः\n",
    "03135032a": "यदास्य वदतो वाक्यं न स चक्रे द्विजोत्तमः\n",
    "03135032c": "वालुकाभिस्ततः शक्रो गङ्गां समभिपूरयन्\n",
    "03135033a": "वालुकामुष्टिमनिशं भागीरथ्यां व्यसर्जयत्\n",
    "03135033c": "सेतुमभ्यारभच्छक्रो यवक्रीतं निदर्शयन्\n",
    "03135034a": "तं ददर्श यवक्रीस्तु यत्नवन्तं निबन्धने\n",
    "03135034c": "प्रहसंश्चाब्रवीद्वाक्यमिदं स मुनिपुंगवः\n",
    "03135035a": "किमिदं वर्तते ब्रह्मन्किं च ते ह चिकीर्षितम्\n",
    "03135035c": "अतीव हि महान्यत्नः क्रियतेऽयं निरर्थकः\n",
    "03135036": "इन्द्र उवाच\n",
    "03135036a": "बन्धिष्ये सेतुना गङ्गां सुखः पन्था भविष्यति\n",
    "03135036c": "क्लिश्यते हि जनस्तात तरमाणः पुनः पुनः\n",
    "03135037": "यवक्रीरुवाच\n",
    "03135037a": "नायं शक्यस्त्वया बद्धुं महानोघः कथंचन\n",
    "03135037c": "अशक्याद्विनिवर्तस्व शक्यमर्थं समारभ\n",
    "03135038": "इन्द्र उवाच\n",
    "03135038a": "यथैव भवता चेदं तपो वेदार्थमुद्यतम्\n",
    "03135038c": "अशक्यं तद्वदस्माभिरयं भारः समुद्यतः\n",
    "03135039": "यवक्रीरुवाच\n",
    "03135039a": "यथा तव निरर्थोऽयमारम्भस्त्रिदशेश्वर\n",
    "03135039c": "तथा यदि ममापीदं मन्यसे पाकशासन\n",
    "03135040a": "क्रियतां यद्भवेच्छक्यं मया सुरगणेश्वर\n",
    "03135040c": "वरांश्च मे प्रयच्छान्यान्यैरन्यान्भवितास्म्यति\n",
    "03135041": "लोमश उवाच\n",
    "03135041a": "तस्मै प्रादाद्वरानिन्द्र उक्तवान्यान्महातपाः\n",
    "03135041c": "प्रतिभास्यन्ति ते वेदाः पित्रा सह यथेप्सिताः\n",
    "03135042a": "यच्चान्यत्काङ्क्षसे कामं यवक्रीर्गम्यतामिति\n",
    "03135042c": "स लब्धकामः पितरमुपेत्याथ ततोऽब्रवीत्\n",
    "03136001": "यवक्रीरुवाच\n",
    "03136001a": "प्रतिभास्यन्ति वै वेदा मम तातस्य चोभयोः\n",
    "03136001c": "अति चान्यान्भविष्यावो वरा लब्धास्तथा मया\n",
    "03136002": "भरद्वाज उवाच\n",
    "03136002a": "दर्पस्ते भविता तात वराँल्लब्ध्वा यथेप्सितान्\n",
    "03136002c": "स दर्पपूर्णः कृपणः क्षिप्रमेव विनश्यसि\n",
    "03136003a": "अत्राप्युदाहरन्तीमा गाथा देवैरुदाहृताः\n",
    "03136003c": "ऋषिरासीत्पुरा पुत्र बालधिर्नाम वीर्यवान्\n",
    "03136004a": "स पुत्रशोकादुद्विग्नस्तपस्तेपे सुदुश्चरम्\n",
    "03136004c": "भवेन्मम सुतोऽमर्त्य इति तं लब्धवांश्च सः\n",
    "03136005a": "तस्य प्रसादो देवैश्च कृतो न त्वमरैः समः\n",
    "03136005c": "नामर्त्यो विद्यते मर्त्यो निमित्तायुर्भविष्यति\n",
    "03136006": "बालधिरुवाच\n",
    "03136006a": "यथेमे पर्वताः शश्वत्तिष्ठन्ति सुरसत्तमाः\n",
    "03136006c": "अक्षयास्तन्निमित्तं मे सुतस्यायुर्भवेदिति\n",
    "03136007": "भरद्वाज उवाच\n",
    "03136007a": "तस्य पुत्रस्तदा जज्ञे मेधावी क्रोधनः सदा\n",
    "03136007c": "स तच्छ्रुत्वाकरोद्दर्पमृषींश्चैवावमन्यत\n",
    "03136008a": "विकुर्वाणो मुनीनां तु चरमाणो महीमिमाम्\n",
    "03136008c": "आससाद महावीर्यं धनुषाक्षं मनीषिणम्\n",
    "03136009a": "तस्यापचक्रे मेधावी तं शशाप स वीर्यवान्\n",
    "03136009c": "भव भस्मेति चोक्तः स न भस्म समपद्यत\n",
    "03136010a": "धनुषाक्षस्तु तं दृष्ट्वा मेधाविनमनामयम्\n",
    "03136010c": "निमित्तमस्य महिषैर्भेदयामास वीर्यवान्\n",
    "03136011a": "स निमित्ते विनष्टे तु ममार सहसा शिशुः\n",
    "03136011c": "तं मृतं पुत्रमादाय विललाप ततः पिता\n",
    "03136012a": "लालप्यमानं तं दृष्ट्वा मुनयः पुनरार्तवत्\n",
    "03136012c": "ऊचुर्वेदोक्तया पूर्वं गाथया तन्निबोध मे\n",
    "03136013a": "न दिष्टमर्थमत्येतुमीशो मर्त्यः कथंचन\n",
    "03136013c": "महिषैर्भेदयामास धनुषाक्षो महीधरान्\n",
    "03136014a": "एवं लब्ध्वा वरान्बाला दर्पपूर्णास्तरस्विनः\n",
    "03136014c": "क्षिप्रमेव विनश्यन्ति यथा न स्यात्तथा भवान्\n",
    "03136015a": "एष रैभ्यो महावीर्यः पुत्रौ चास्य तथाविधौ\n",
    "03136015c": "तं यथा पुत्र नाभ्येषि तथा कुर्यास्त्वतन्द्रितः\n",
    "03136016a": "स हि क्रुद्धः समर्थस्त्वां पुत्र पीडयितुं रुषा\n",
    "03136016c": "वैद्यश्चापि तपस्वी च कोपनश्च महानृषिः\n",
    "03136017": "यवक्रीरुवाच\n",
    "03136017a": "एवं करिष्ये मा तापं तात कार्षीः कथंचन\n",
    "03136017c": "यथा हि मे भवान्मान्यस्तथा रैभ्यः पिता मम\n",
    "03136018": "लोमश उवाच\n",
    "03136018a": "उक्त्वा स पितरं श्लक्ष्णं यवक्रीरकुतोभयः\n",
    "03136018c": "विप्रकुर्वन्नृषीनन्यानतुष्यत्परया मुदा\n",
    "03137001": "लोमश उवाच\n",
    "03137001a": "चङ्क्रम्यमाणः स तदा यवक्रीरकुतोभयः\n",
    "03137001c": "जगाम माधवे मासि रैभ्याश्रमपदं प्रति\n",
    "03137002a": "स ददर्शाश्रमे पुण्ये पुष्पितद्रुमभूषिते\n",
    "03137002c": "विचरन्तीं स्नुषां तस्य किंनरीमिव भारत\n",
    "03137003a": "यवक्रीस्तामुवाचेदमुपतिष्ठस्व मामिति\n",
    "03137003c": "निर्लज्जो लज्जया युक्तां कामेन हृतचेतनः\n",
    "03137004a": "सा तस्य शीलमाज्ञाय तस्माच्छापाच्च बिभ्यती\n",
    "03137004c": "तेजस्वितां च रैभ्यस्य तथेत्युक्त्वा जगाम सा\n",
    "03137005a": "तत एकान्तमुन्नीय मज्जयामास भारत\n",
    "03137005c": "आजगाम तदा रैभ्यः स्वमाश्रममरिंदम\n",
    "03137006a": "रुदन्तीं च स्नुषां दृष्ट्वा भार्यामार्तां परावसोः\n",
    "03137006c": "सान्त्वयञ्श्लक्ष्णया वाचा पर्यपृच्छद्युधिष्ठिर\n",
    "03137007a": "सा तस्मै सर्वमाचष्ट यवक्रीभाषितं शुभा\n",
    "03137007c": "प्रत्युक्तं च यवक्रीतं प्रेक्षापूर्वं तदात्मना\n",
    "03137008a": "शृण्वानस्यैव रैभ्यस्य यवक्रीतविचेष्टितम्\n",
    "03137008c": "दहन्निव तदा चेतः क्रोधः समभवन्महान्\n",
    "03137009a": "स तदा मन्युनाविष्टस्तपस्वी भृशकोपनः\n",
    "03137009c": "अवलुप्य जटामेकां जुहावाग्नौ सुसंस्कृते\n",
    "03137010a": "ततः समभवन्नारी तस्या रूपेण संमिता\n",
    "03137010c": "अवलुप्यापरां चाथ जुहावाग्नौ जटां पुनः\n",
    "03137011a": "ततः समभवद्रक्षो घोराक्षं भीमदर्शनम्\n",
    "03137011c": "अब्रूतां तौ तदा रैभ्यं किं कार्यं करवामहे\n",
    "03137012a": "तावब्रवीदृषिः क्रुद्धो यवक्रीर्वध्यतामिति\n",
    "03137012c": "जग्मतुस्तौ तथेत्युक्त्वा यवक्रीतजिघांसया\n",
    "03137013a": "ततस्तं समुपास्थाय कृत्या सृष्टा महात्मना\n",
    "03137013c": "कमण्डलुं जहारास्य मोहयित्वा तु भारत\n",
    "03137014a": "उच्छिष्टं तु यवक्रीतमपकृष्टकमण्डलुम्\n",
    "03137014c": "तत उद्यतशूलः स राक्षसः समुपाद्रवत्\n",
    "03137015a": "तमापतन्तं संप्रेक्ष्य शूलहस्तं जिघांसया\n",
    "03137015c": "यवक्रीः सहसोत्थाय प्राद्रवद्येन वै सरः\n",
    "03137016a": "जलहीनं सरो दृष्ट्वा यवक्रीस्त्वरितः पुनः\n",
    "03137016c": "जगाम सरितः सर्वास्ताश्चाप्यासन्विशोषिताः\n",
    "03137017a": "स काल्यमानो घोरेण शूलहस्तेन रक्षसा\n",
    "03137017c": "अग्निहोत्रं पितुर्भीतः सहसा समुपाद्रवत्\n",
    "03137018a": "स वै प्रविशमानस्तु शूद्रेणान्धेन रक्षिणा\n",
    "03137018c": "निगृहीतो बलाद्द्वारि सोऽवातिष्ठत पार्थिव\n",
    "03137019a": "निगृहीतं तु शूद्रेण यवक्रीतं स राक्षसः\n",
    "03137019c": "ताडयामास शूलेन स भिन्नहृदयोऽपतत्\n",
    "03137020a": "यवक्रीतं स हत्वा तु राक्षसो रैभ्यमागमत्\n",
    "03137020c": "अनुज्ञातस्तु रैभ्येण तया नार्या सहाचरत्\n",
    "03138001": "लोमश उवाच\n",
    "03138001a": "भरद्वाजस्तु कौन्तेय कृत्वा स्वाध्यायमाह्निकम्\n",
    "03138001c": "समित्कलापमादाय प्रविवेश स्वमाश्रमम्\n",
    "03138002a": "तं स्म दृष्ट्वा पुरा सर्वे प्रत्युत्तिष्ठन्ति पावकाः\n",
    "03138002c": "न त्वेनमुपतिष्ठन्ति हतपुत्रं तदाग्नयः\n",
    "03138003a": "वैकृतं त्वग्निहोत्रे स लक्षयित्वा महातपाः\n",
    "03138003c": "तमन्धं शूद्रमासीनं गृहपालमथाब्रवीत्\n",
    "03138004a": "किं नु मे नाग्नयः शूद्र प्रतिनन्दन्ति दर्शनम्\n",
    "03138004c": "त्वं चापि न यथापूर्वं कच्चित्क्षेममिहाश्रमे\n",
    "03138005a": "कच्चिन्न रैभ्यं पुत्रो मे गतवानल्पचेतनः\n",
    "03138005c": "एतदाचक्ष्व मे शीघ्रं न हि मे शुध्यते मनः\n",
    "03138006": "शूद्र उवाच\n",
    "03138006a": "रैभ्यं गतो नूनमसौ सुतस्ते मन्दचेतनः\n",
    "03138006c": "तथा हि निहतः शेते राक्षसेन बलीयसा\n",
    "03138007a": "प्रकाल्यमानस्तेनायं शूलहस्तेन रक्षसा\n",
    "03138007c": "अग्न्यागारं प्रति द्वारि मया दोर्भ्यां निवारितः\n",
    "03138008a": "ततः स निहतो ह्यत्र जलकामोऽशुचिर्ध्रुवम्\n",
    "03138008c": "संभावितो हि तूर्णेन शूलहस्तेन रक्षसा\n",
    "03138009": "लोमश उवाच\n",
    "03138009a": "भरद्वाजस्तु शूद्रस्य तच्छ्रुत्वा विप्रियं वचः\n",
    "03138009c": "गतासुं पुत्रमादाय विललाप सुदुःखितः\n",
    "03138010a": "ब्राह्मणानां किलार्थाय ननु त्वं तप्तवांस्तपः\n",
    "03138010c": "द्विजानामनधीता वै वेदाः संप्रतिभान्त्विति\n",
    "03138011a": "तथा कल्याणशीलस्त्वं ब्राह्मणेषु महात्मसु\n",
    "03138011c": "अनागाः सर्वभूतेषु कर्कशत्वमुपेयिवान्\n",
    "03138012a": "प्रतिषिद्धो मया तात रैभ्यावसथदर्शनात्\n",
    "03138012c": "गतवानेव तं क्षुद्रं कालान्तकयमोपमम्\n",
    "03138013a": "यः स जानन्महातेजा वृद्धस्यैकं ममात्मजम्\n",
    "03138013c": "गतवानेव कोपस्य वशं परमदुर्मतिः\n",
    "03138014a": "पुत्रशोकमनुप्राप्य एष रैभ्यस्य कर्मणा\n",
    "03138014c": "त्यक्ष्यामि त्वामृते पुत्र प्राणानिष्टतमान्भुवि\n",
    "03138015a": "यथाहं पुत्रशोकेन देहं त्यक्ष्यामि किल्बिषी\n",
    "03138015c": "तथा ज्येष्ठः सुतो रैभ्यं हिंस्याच्छीघ्रमनागसम्\n",
    "03138016a": "सुखिनो वै नरा येषां जात्या पुत्रो न विद्यते\n",
    "03138016c": "ते पुत्रशोकमप्राप्य विचरन्ति यथासुखम्\n",
    "03138017a": "ये तु पुत्रकृताच्छोकाद्भृशं व्याकुलचेतसः\n",
    "03138017c": "शपन्तीष्टान्सखीनार्तास्तेभ्यः पापतरो नु कः\n",
    "03138018a": "परासुश्च सुतो दृष्टः शप्तश्चेष्टः सखा मया\n",
    "03138018c": "ईदृशीमापदं को नु द्वितीयोऽनुभविष्यति\n",
    "03138019a": "विलप्यैवं बहुविधं भरद्वाजोऽदहत्सुतम्\n",
    "03138019c": "सुसमिद्धं ततः पश्चात्प्रविवेश हुताशनम्\n",
    "03139001": "लोमश उवाच\n",
    "03139001a": "एतस्मिन्नेव काले तु बृहद्द्युम्नो महीपतिः\n",
    "03139001c": "सत्रमास्ते महाभागो रैभ्ययाज्यः प्रतापवान्\n",
    "03139002a": "तेन रैभ्यस्य वै पुत्रावर्वावसुपरावसू\n",
    "03139002c": "वृतौ सहायौ सत्रार्थे बृहद्द्युम्नेन धीमता\n",
    "03139003a": "तत्र तौ समनुज्ञातौ पित्रा कौन्तेय जग्मतुः\n",
    "03139003c": "आश्रमे त्वभवद्रैभ्यो भार्या चैव परावसोः\n",
    "03139004a": "अथावलोककोऽगच्छद्गृहानेकः परावसुः\n",
    "03139004c": "कृष्णाजिनेन संवीतं ददर्श पितरं वने\n",
    "03139005a": "जघन्यरात्रे निद्रान्धः सावशेषे तमस्यपि\n",
    "03139005c": "चरन्तं गहनेऽरण्ये मेने स पितरं मृगम्\n",
    "03139006a": "मृगं तु मन्यमानेन पिता वै तेन हिंसितः\n",
    "03139006c": "अकामयानेन तदा शरीरत्राणमिच्छता\n",
    "03139007a": "स तस्य प्रेतकार्याणि कृत्वा सर्वाणि भारत\n",
    "03139007c": "पुनरागम्य तत्सत्रमब्रवीद्भ्रातरं वचः\n",
    "03139008a": "इदं कर्म न शक्तस्त्वं वोढुमेकः कथंचन\n",
    "03139008c": "मया तु हिंसितस्तातो मन्यमानेन तं मृगम्\n",
    "03139009a": "सोऽस्मदर्थे व्रतं साधु चर त्वं ब्रह्महिंसनम्\n",
    "03139009c": "समर्थो ह्यहमेकाकी कर्म कर्तुमिदं मुने\n",
    "03139010": "अर्वावसुरुवाच\n",
    "03139010a": "करोतु वै भवान्सत्रं बृहद्द्युम्नस्य धीमतः\n",
    "03139010c": "ब्रह्महत्यां चरिष्येऽहं त्वदर्थं नियतेन्द्रियः\n",
    "03139011": "लोमश उवाच\n",
    "03139011a": "स तस्या ब्रह्महत्यायाः पारं गत्वा युधिष्ठिर\n",
    "03139011c": "अर्वावसुस्तदा सत्रमाजगाम पुनर्मुनिः\n",
    "03139012a": "ततः परावसुर्दृष्ट्वा भ्रातरं समुपस्थितम्\n",
    "03139012c": "बृहद्द्युम्नमुवाचेदं वचनं परिषद्गतम्\n",
    "03139013a": "एष ते ब्रह्महा यज्ञं मा द्रष्टुं प्रविशेदिति\n",
    "03139013c": "ब्रह्महा प्रेक्षितेनापि पीडयेत्त्वां न संशयः\n",
    "03139014a": "प्रेष्यैरुत्सार्यमाणस्तु राजन्नर्वावसुस्तदा\n",
    "03139014c": "न मया ब्रह्महत्येयं कृतेत्याह पुनः पुनः\n",
    "03139015a": "उच्यमानोऽसकृत्प्रेष्यैर्ब्रह्महन्निति भारत\n",
    "03139015c": "नैव स प्रतिजानाति ब्रह्महत्यां स्वयं कृताम्\n",
    "03139015e": "मम भ्रात्रा कृतमिदं मया तु परिरक्षितम्\n",
    "03139016a": "प्रीतास्तस्याभवन्देवाः कर्मणार्वावसोर्नृप\n",
    "03139016c": "तं ते प्रवरयामासुर्निरासुश्च परावसुम्\n",
    "03139017a": "ततो देवा वरं तस्मै ददुरग्निपुरोगमाः\n",
    "03139017c": "स चापि वरयामास पितुरुत्थानमात्मनः\n",
    "03139018a": "अनागस्त्वं तथा भ्रातुः पितुश्चास्मरणं वधे\n",
    "03139018c": "भरद्वाजस्य चोत्थानं यवक्रीतस्य चोभयोः\n",
    "03139019a": "ततः प्रादुर्बभूवुस्ते सर्व एव युधिष्ठिर\n",
    "03139019c": "अथाब्रवीद्यवक्रीतो देवानग्निपुरोगमान्\n",
    "03139020a": "समधीतं मया ब्रह्म व्रतानि चरितानि च\n",
    "03139020c": "कथं नु रैभ्यः शक्तो मामधीयानं तपस्विनम्\n",
    "03139020e": "तथायुक्तेन विधिना निहन्तुममरोत्तमाः\n",
    "03139021": "देवा ऊचुः\n",
    "03139021a": "मैवं कृथा यवक्रीत यथा वदसि वै मुने\n",
    "03139021c": "ऋते गुरुमधीता हि सुखं वेदास्त्वया पुरा\n",
    "03139022a": "अनेन तु गुरून्दुःखात्तोषयित्वा स्वकर्मणा\n",
    "03139022c": "कालेन महता क्लेशाद्ब्रह्माधिगतमुत्तमम्\n",
    "03139023": "लोमश उवाच\n",
    "03139023a": "यवक्रीतमथोक्त्वैवं देवाः साग्निपुरोगमाः\n",
    "03139023c": "संजीवयित्वा तान्सर्वान्पुनर्जग्मुस्त्रिविष्टपम्\n",
    "03139024a": "आश्रमस्तस्य पुण्योऽयं सदापुष्पफलद्रुमः\n",
    "03139024c": "अत्रोष्य राजशार्दूल सर्वपापैः प्रमोक्ष्यसे\n",
    "03140001": "लोमश उवाच\n",
    "03140001a": "उशीरबीजं मैनाकं गिरिं श्वेतं च भारत\n",
    "03140001c": "समतीतोऽसि कौन्तेय कालशैलं च पार्थिव\n",
    "03140002a": "एषा गङ्गा सप्तविधा राजते भरतर्षभ\n",
    "03140002c": "स्थानं विरजसं रम्यं यत्राग्निर्नित्यमिध्यते\n",
    "03140003a": "एतद्वै मानुषेणाद्य न शक्यं द्रष्टुमप्युत\n",
    "03140003c": "समाधिं कुरुताव्यग्रास्तीर्थान्येतानि द्रक्ष्यथ\n",
    "03140004a": "श्वेतं गिरिं प्रवेक्ष्यामो मन्दरं चैव पर्वतम्\n",
    "03140004c": "यत्र माणिचरो यक्षः कुबेरश्चापि यक्षराट्\n",
    "03140005a": "अष्टाशीतिसहस्राणि गन्धर्वाः शीघ्रचारिणः\n",
    "03140005c": "तथा किंपुरुषा राजन्यक्षाश्चैव चतुर्गुणाः\n",
    "03140006a": "अनेकरूपसंस्थाना नानाप्रहरणाश्च ते\n",
    "03140006c": "यक्षेन्द्रं मनुजश्रेष्ठ माणिभद्रमुपासते\n",
    "03140007a": "तेषामृद्धिरतीवाग्र्या गतौ वायुसमाश्च ते\n",
    "03140007c": "स्थानात्प्रच्यावयेयुर्ये देवराजमपि ध्रुवम्\n",
    "03140008a": "तैस्तात बलिभिर्गुप्ता यातुधानैश्च रक्षिताः\n",
    "03140008c": "दुर्गमाः पर्वताः पार्थ समाधिं परमं कुरु\n",
    "03140009a": "कुबेरसचिवाश्चान्ये रौद्रा मैत्राश्च राक्षसाः\n",
    "03140009c": "तैः समेष्याम कौन्तेय यत्तो विक्रमणे भव\n",
    "03140010a": "कैलासः पर्वतो राजन्षड्योजनशतान्युत\n",
    "03140010c": "यत्र देवाः समायान्ति विशाला यत्र भारत\n",
    "03140011a": "असंख्येयास्तु कौन्तेय यक्षराक्षसकिंनराः\n",
    "03140011c": "नागाः सुपर्णा गन्धर्वाः कुबेरसदनं प्रति\n",
    "03140012a": "तान्विगाहस्व पार्थाद्य तपसा च दमेन च\n",
    "03140012c": "रक्ष्यमाणो मया राजन्भीमसेनबलेन च\n",
    "03140013a": "स्वस्ति ते वरुणो राजा यमश्च समितिंजयः\n",
    "03140013c": "गङ्गा च यमुना चैव पर्वतश्च दधातु ते\n",
    "03140014a": "इन्द्रस्य जाम्बूनदपर्वताग्रे; शृणोमि घोषं तव देवि गङ्गे\n",
    "03140014c": "गोपाययेमं सुभगे गिरिभ्यः; सर्वाजमीढापचितं नरेन्द्रम्\n",
    "03140014e": "भवस्व शर्म प्रविविक्षतोऽस्य; शैलानिमाञ्शैलसुते नृपस्य\n",
    "03140015": "युधिष्ठिर उवाच\n",
    "03140015a": "अपूर्वोऽयं संभ्रमो लोमशस्य; कृष्णां सर्वे रक्षत मा प्रमादम्\n",
    "03140015c": "देशो ह्ययं दुर्गतमो मतोऽस्य; तस्मात्परं शौचमिहाचरध्वम्\n",
    "03140016": "वैशंपायन उवाच\n",
    "03140016a": "ततोऽब्रवीद्भीममुदारवीर्यं; कृष्णां यत्तः पालय भीमसेन\n",
    "03140016c": "शून्येऽर्जुनेऽसंनिहिते च तात; त्वमेव कृष्णां भजसेऽसुखेषु\n",
    "03140017a": "ततो महात्मा यमजौ समेत्य; मूर्धन्युपाघ्राय विमृज्य गात्रे\n",
    "03140017c": "उवाच तौ बाष्पकलं स राजा; मा भैष्टमागच्छतमप्रमत्तौ\n",
    "03141001": "युधिष्ठिर उवाच\n",
    "03141001a": "अन्तर्हितानि भूतानि रक्षांसि बलवन्ति च\n",
    "03141001c": "अग्निना तपसा चैव शक्यं गन्तुं वृकोदर\n",
    "03141002a": "संनिवर्तय कौन्तेय क्षुत्पिपासे बलान्वयात्\n",
    "03141002c": "ततो बलं च दाक्ष्यं च संश्रयस्व कुरूद्वह\n",
    "03141003a": "ऋषेस्त्वया श्रुतं वाक्यं कैलासं पर्वतं प्रति\n",
    "03141003c": "बुद्ध्या प्रपश्य कौन्तेय कथं कृष्णा गमिष्यति\n",
    "03141004a": "अथ वा सहदेवेन धौम्येन च सहाभिभो\n",
    "03141004c": "सूदैः पौरोगवैश्चैव सर्वैश्च परिचारकैः\n",
    "03141005a": "रथैरश्वैश्च ये चान्ये विप्राः क्लेशासहाः पथि\n",
    "03141005c": "सर्वैस्त्वं सहितो भीम निवर्तस्वायतेक्षण\n",
    "03141006a": "त्रयो वयं गमिष्यामो लघ्वाहारा यतव्रताः\n",
    "03141006c": "अहं च नकुलश्चैव लोमशश्च महातपाः\n",
    "03141007a": "ममागमनमाकाङ्क्षन्गङ्गाद्वारे समाहितः\n",
    "03141007c": "वसेह द्रौपदीं रक्षन्यावदागमनं मम\n",
    "03141008": "भीम उवाच\n",
    "03141008a": "राजपुत्री श्रमेणार्ता दुःखार्ता चैव भारत\n",
    "03141008c": "व्रजत्येव हि कल्याणी श्वेतवाहदिदृक्षया\n",
    "03141009a": "तव चाप्यरतिस्तीव्रा वर्धते तमपश्यतः\n",
    "03141009c": "किं पुनः सहदेवं च मां च कृष्णां च भारत\n",
    "03141010a": "रथाः कामं निवर्तन्तां सर्वे च परिचारकाः\n",
    "03141010c": "सूदाः पौरोगवाश्चैव मन्यते यत्र नो भवान्\n",
    "03141011a": "न ह्यहं हातुमिच्छामि भवन्तमिह कर्हिचित्\n",
    "03141011c": "शैलेऽस्मिन्राक्षसाकीर्णे दुर्गेषु विषमेषु च\n",
    "03141012a": "इयं चापि महाभागा राजपुत्री यतव्रता\n",
    "03141012c": "त्वामृते पुरुषव्याघ्र नोत्सहेद्विनिवर्तितुम्\n",
    "03141013a": "तथैव सहदेवोऽयं सततं त्वामनुव्रतः\n",
    "03141013c": "न जातु विनिवर्तेत मतज्ञो ह्यहमस्य वै\n",
    "03141014a": "अपि चात्र महाराज सव्यसाचिदिदृक्षया\n",
    "03141014c": "सर्वे लालसभूताः स्म तस्माद्यास्यामहे सह\n",
    "03141015a": "यद्यशक्यो रथैर्गन्तुं शैलोऽयं बहुकन्दरः\n",
    "03141015c": "पद्भिरेव गमिष्यामो मा राजन्विमना भव\n",
    "03141016a": "अहं वहिष्ये पाञ्चालीं यत्र यत्र न शक्ष्यति\n",
    "03141016c": "इति मे वर्तते बुद्धिर्मा राजन्विमना भव\n",
    "03141017a": "सुकुमारौ तथा वीरौ माद्रीनन्दिकरावुभौ\n",
    "03141017c": "दुर्गे संतारयिष्यामि यद्यशक्तौ भविष्यतः\n",
    "03141018": "युधिष्ठिर उवाच\n",
    "03141018a": "एवं ते भाषमाणस्य बलं भीमाभिवर्धताम्\n",
    "03141018c": "यस्त्वमुत्सहसे वोढुं द्रौपदीं विपुलेऽध्वनि\n",
    "03141019a": "यमजौ चापि भद्रं ते नैतदन्यत्र विद्यते\n",
    "03141019c": "बलं च ते यशश्चैव धर्मः कीर्तिश्च वर्धताम्\n",
    "03141020a": "यस्त्वमुत्सहसे नेतुं भ्रातरौ सह कृष्णया\n",
    "03141020c": "मा ते ग्लानिर्महाबाहो मा च तेऽस्तु पराभवः\n",
    "03141021": "वैशंपायन उवाच\n",
    "03141021a": "ततः कृष्णाब्रवीद्वाक्यं प्रहसन्ती मनोरमा\n",
    "03141021c": "गमिष्यामि न संतापः कार्यो मां प्रति भारत\n",
    "03141022": "लोमश उवाच\n",
    "03141022a": "तपसा शक्यते गन्तुं पर्वतो गन्धमादनः\n",
    "03141022c": "तपसा चैव कौन्तेय सर्वे योक्ष्यामहे वयम्\n",
    "03141023a": "नकुलः सहदेवश्च भीमसेनश्च पार्थिव\n",
    "03141023c": "अहं च त्वं च कौन्तेय द्रक्ष्यामः श्वेतवाहनम्\n",
    "03141024": "वैशंपायन उवाच\n",
    "03141024a": "एवं संभाषमाणास्ते सुबाहोर्विषयं महत्\n",
    "03141024c": "ददृशुर्मुदिता राजन्प्रभूतगजवाजिमत्\n",
    "03141025a": "किराततङ्गणाकीर्णं कुणिन्दशतसंकुलम्\n",
    "03141025c": "हिमवत्यमरैर्जुष्टं बह्वाश्चर्यसमाकुलम्\n",
    "03141026a": "सुबाहुश्चापि तान्दृष्ट्वा पूजया प्रत्यगृह्णत\n",
    "03141026c": "विषयान्ते कुणिन्दानामीश्वरः प्रीतिपूर्वकम्\n",
    "03141027a": "तत्र ते पूजितास्तेन सर्व एव सुखोषिताः\n",
    "03141027c": "प्रतस्थुर्विमले सूर्ये हिमवन्तं गिरिं प्रति\n",
    "03141028a": "इन्द्रसेनमुखांश्चैव भृत्यान्पौरोगवांस्तथा\n",
    "03141028c": "सूदांश्च परिबर्हं च द्रौपद्याः सर्वशो नृप\n",
    "03141029a": "राज्ञः कुणिन्दाधिपतेः परिदाय महारथाः\n",
    "03141029c": "पद्भिरेव महावीर्या ययुः कौरवनन्दनाः\n",
    "03141030a": "ते शनैः प्राद्रवन्सर्वे कृष्णया सह पाण्डवाः\n",
    "03141030c": "तस्माद्देशात्सुसंहृष्टा द्रष्टुकामा धनंजयम्\n",
    "03142001": "युधिष्ठिर उवाच\n",
    "03142001a": "भीमसेन यमौ चोभौ पाञ्चालि च निबोधत\n",
    "03142001c": "नास्ति भूतस्य नाशो वै पश्यतास्मान्वनेचरान्\n",
    "03142002a": "दुर्बलाः क्लेशिताः स्मेति यद्ब्रवीथेतरेतरम्\n",
    "03142002c": "अशक्येऽपि व्रजामेति धनंजयदिदृक्षया\n",
    "03142003a": "तन्मे दहति गात्राणि तूलराशिमिवानलः\n",
    "03142003c": "यच्च वीरं न पश्यामि धनंजयमुपान्तिके\n",
    "03142004a": "तस्य दर्शनतृष्णं मां सानुजं वनमास्थितम्\n",
    "03142004c": "याज्ञसेन्याः परामर्शः स च वीर दहत्युत\n",
    "03142005a": "नकुलात्पूर्वजं पार्थं न पश्याम्यमितौजसम्\n",
    "03142005c": "अजेयमुग्रधन्वानं तेन तप्ये वृकोदर\n",
    "03142006a": "तीर्थानि चैव रम्याणि वनानि च सरांसि च\n",
    "03142006c": "चरामि सह युष्माभिस्तस्य दर्शनकाङ्क्षया\n",
    "03142007a": "पञ्च वर्षाण्यहं वीरं सत्यसंधं धनंजयम्\n",
    "03142007c": "यन्न पश्यामि बीभत्सुं तेन तप्ये वृकोदर\n",
    "03142008a": "तं वै श्यामं गुडाकेशं सिंहविक्रान्तगामिनम्\n",
    "03142008c": "न पश्यामि महाबाहुं तेन तप्ये वृकोदर\n",
    "03142009a": "कृतास्त्रं निपुणं युद्धे प्रतिमानं धनुष्मताम्\n",
    "03142009c": "न पश्यामि नरश्रेष्ठं तेन तप्ये वृकोदर\n",
    "03142010a": "चरन्तमरिसंघेषु कालं क्रुद्धमिवान्तकम्\n",
    "03142010c": "प्रभिन्नमिव मातङ्गं सिंहस्कन्धं धनंजयम्\n",
    "03142011a": "यः स शक्रादनवरो वीर्येण द्रविणेन च\n",
    "03142011c": "यमयोः पूर्वजः पार्थः श्वेताश्वोऽमितविक्रमः\n",
    "03142012a": "दुःखेन महताविष्टः स्वकृतेनानिवर्तिना\n",
    "03142012c": "अजेयमुग्रधन्वानं तं न पश्यामि फल्गुनम्\n",
    "03142013a": "सततं यः क्षमाशीलः क्षिप्यमाणोऽप्यणीयसा\n",
    "03142013c": "ऋजुमार्गप्रपन्नस्य शर्मदाताभयस्य च\n",
    "03142014a": "स तु जिह्मप्रवृत्तस्य माययाभिजिघांसतः\n",
    "03142014c": "अपि वज्रधरस्यापि भवेत्कालविषोपमः\n",
    "03142015a": "शत्रोरपि प्रपन्नस्य सोऽनृशंसः प्रतापवान्\n",
    "03142015c": "दाताभयस्य बीभत्सुरमितात्मा महाबलः\n",
    "03142016a": "सर्वेषामाश्रयोऽस्माकं रणेऽरीणां प्रमर्दिता\n",
    "03142016c": "आहर्ता सर्वरत्नानां सर्वेषां नः सुखावहः\n",
    "03142017a": "रत्नानि यस्य वीर्येण दिव्यान्यासन्पुरा मम\n",
    "03142017c": "बहूनि बहुजातानि यानि प्राप्तः सुयोधनः\n",
    "03142018a": "यस्य बाहुबलाद्वीर सभा चासीत्पुरा मम\n",
    "03142018c": "सर्वरत्नमयी ख्याता त्रिषु लोकेषु पाण्डव\n",
    "03142019a": "वासुदेवसमं वीर्ये कार्तवीर्यसमं युधि\n",
    "03142019c": "अजेयमजितं युद्धे तं न पश्यामि फल्गुनम्\n",
    "03142020a": "संकर्षणं महावीर्यं त्वां च भीमापराजितम्\n",
    "03142020c": "अनुजातः स वीर्येण वासुदेवं च शत्रुहा\n",
    "03142021a": "यस्य बाहुबले तुल्यः प्रभावे च पुरंदरः\n",
    "03142021c": "जवे वायुर्मुखे सोमः क्रोधे मृत्युः सनातनः\n",
    "03142022a": "ते वयं तं नरव्याघ्रं सर्वे वीर दिदृक्षवः\n",
    "03142022c": "प्रवेक्ष्यामो महाबाहो पर्वतं गन्धमादनम्\n",
    "03142023a": "विशाला बदरी यत्र नरनारायणाश्रमः\n",
    "03142023c": "तं सदाध्युषितं यक्षैर्द्रक्ष्यामो गिरिमुत्तमम्\n",
    "03142024a": "कुबेरनलिनीं रम्यां राक्षसैरभिरक्षिताम्\n",
    "03142024c": "पद्भिरेव गमिष्यामस्तप्यमाना महत्तपः\n",
    "03142025a": "नातप्ततपसा शक्यो देशो गन्तुं वृकोदर\n",
    "03142025c": "न नृशंसेन लुब्धेन नाप्रशान्तेन भारत\n",
    "03142026a": "तत्र सर्वे गमिष्यामो भीमार्जुनपदैषिणः\n",
    "03142026c": "सायुधा बद्धनिस्त्रिंशाः सह विप्रैर्महाव्रतैः\n",
    "03142027a": "मक्षिकान्मशकान्दंशान्व्याघ्रान्सिंहान्सरीसृपान्\n",
    "03142027c": "प्राप्नोत्यनियतः पार्थ नियतस्तान्न पश्यति\n",
    "03142028a": "ते वयं नियतात्मानः पर्वतं गन्धमादनम्\n",
    "03142028c": "प्रवेक्ष्यामो मिताहारा धनंजयदिदृक्षवः\n",
    "03143001": "वैशंपायन उवाच\n",
    "03143001a": "ते शूरास्ततधन्वानस्तूणवन्तः समार्गणाः\n",
    "03143001c": "बद्धगोधाङ्गुलित्राणाः खड्गवन्तोऽमितौजसः\n",
    "03143002a": "परिगृह्य द्विजश्रेष्ठाञ्श्रेष्ठाः सर्वधनुष्मताम्\n",
    "03143002c": "पाञ्चालीसहिता राजन्प्रययुर्गन्धमादनम्\n",
    "03143003a": "सरांसि सरितश्चैव पर्वतांश्च वनानि च\n",
    "03143003c": "वृक्षांश्च बहुलच्छायान्ददृशुर्गिरिमूर्धनि\n",
    "03143003e": "नित्यपुष्पफलान्देशान्देवर्षिगणसेवितान्\n",
    "03143004a": "आत्मन्यात्मानमाधाय वीरा मूलफलाशनाः\n",
    "03143004c": "चेरुरुच्चावचाकारान्देशान्विषमसंकटान्\n",
    "03143004e": "पश्यन्तो मृगजातानि बहूनि विविधानि च\n",
    "03143005a": "ऋषिसिद्धामरयुतं गन्धर्वाप्सरसां प्रियम्\n",
    "03143005c": "विविशुस्ते महात्मानः किंनराचरितं गिरिम्\n",
    "03143006a": "प्रविशत्स्वथ वीरेषु पर्वतं गन्धमादनम्\n",
    "03143006c": "चण्डवातं महद्वर्षं प्रादुरासीद्विशां पते\n",
    "03143007a": "ततो रेणुः समुद्भूतः सपत्रबहुलो महान्\n",
    "03143007c": "पृथिवीं चान्तरिक्षं च द्यां चैव तमसावृणोत्\n",
    "03143008a": "न स्म प्रज्ञायते किंचिदावृते व्योम्नि रेणुना\n",
    "03143008c": "न चापि शेकुस्ते कर्तुमन्योन्यस्याभिभाषणम्\n",
    "03143009a": "न चापश्यन्त तेऽन्योन्यं तमसा हतचक्षुषः\n",
    "03143009c": "आकृष्यमाणा वातेन साश्मचूर्णेन भारत\n",
    "03143010a": "द्रुमाणां वातभग्नानां पततां भूतले भृशम्\n",
    "03143010c": "अन्येषां च महीजानां शब्दः समभवन्महान्\n",
    "03143011a": "द्यौः स्वित्पतति किं भूमौ दीर्यन्ते पर्वता नु किम्\n",
    "03143011c": "इति ते मेनिरे सर्वे पवनेन विमोहिताः\n",
    "03143012a": "ते यथानन्तरान्वृक्षान्वल्मीकान्विषमाणि च\n",
    "03143012c": "पाणिभिः परिमार्गन्तो भीता वायोर्निलिल्यिरे\n",
    "03143013a": "ततः कार्मुकमुद्यम्य भीमसेनो महाबलः\n",
    "03143013c": "कृष्णामादाय संगत्या तस्थावाश्रित्य पादपम्\n",
    "03143014a": "धर्मराजश्च धौम्यश्च निलिल्याते महावने\n",
    "03143014c": "अग्निहोत्राण्युपादाय सहदेवस्तु पर्वते\n",
    "03143015a": "नकुलो ब्राह्मणाश्चान्ये लोमशश्च महातपाः\n",
    "03143015c": "वृक्षानासाद्य संत्रस्तास्तत्र तत्र निलिल्यिरे\n",
    "03143016a": "मन्दीभूते च पवने तस्मिन्रजसि शाम्यति\n",
    "03143016c": "महद्भिः पृषतैस्तूर्णं वर्षमभ्याजगाम ह\n",
    "03143017a": "ततोऽश्मसहिता धाराः संवृण्वन्त्यः समन्ततः\n",
    "03143017c": "प्रपेतुरनिशं तत्र शीघ्रवातसमीरिताः\n",
    "03143018a": "ततः सागरगा आपः कीर्यमाणाः समन्ततः\n",
    "03143018c": "प्रादुरासन्सकलुषाः फेनवत्यो विशां पते\n",
    "03143019a": "वहन्त्यो वारि बहुलं फेनोडुपपरिप्लुतम्\n",
    "03143019c": "परिसस्रुर्महाशब्दाः प्रकर्षन्त्यो महीरुहान्\n",
    "03143020a": "तस्मिन्नुपरते वर्षे वाते च समतां गते\n",
    "03143020c": "गते ह्यम्भसि निम्नानि प्रादुर्भूते दिवाकरे\n",
    "03143021a": "निर्जग्मुस्ते शनैः सर्वे समाजग्मुश्च भारत\n",
    "03143021c": "प्रतस्थुश्च पुनर्वीराः पर्वतं गन्धमादनम्\n",
    "03144001": "वैशंपायन उवाच\n",
    "03144001a": "ततः प्रयातमात्रेषु पाण्डवेषु महात्मसु\n",
    "03144001c": "पद्भ्यामनुचिता गन्तुं द्रौपदी समुपाविशत्\n",
    "03144002a": "श्रान्ता दुःखपरीता च वातवर्षेण तेन च\n",
    "03144002c": "सौकुमार्याच्च पाञ्चाली संमुमोह यशस्विनी\n",
    "03144003a": "सा पात्यमाना मोहेन बाहुभ्यामसितेक्षणा\n",
    "03144003c": "वृत्ताभ्यामनुरूपाभ्यामूरू समवलम्बत\n",
    "03144004a": "आलम्बमाना सहितावूरू गजकरोपमौ\n",
    "03144004c": "पपात सहसा भूमौ वेपन्ती कदली यथा\n",
    "03144005a": "तां पतन्तीं वरारोहां सज्जमानां लतामिव\n",
    "03144005c": "नकुलः समभिद्रुत्य परिजग्राह वीर्यवान्\n",
    "03144006": "नकुल उवाच\n",
    "03144006a": "राजन्पाञ्चालराजस्य सुतेयमसितेक्षणा\n",
    "03144006c": "श्रान्ता निपतिता भूमौ तामवेक्षस्व भारत\n",
    "03144007a": "अदुःखार्हा परं दुःखं प्राप्तेयं मृदुगामिनी\n",
    "03144007c": "आश्वासय महाराज तामिमां श्रमकर्शिताम्\n",
    "03144008": "वैशंपायन उवाच\n",
    "03144008a": "राजा तु वचनात्तस्य भृशं दुःखसमन्वितः\n",
    "03144008c": "भीमश्च सहदेवश्च सहसा समुपाद्रवन्\n",
    "03144009a": "तामवेक्ष्य तु कौन्तेयो विवर्णवदनां कृशाम्\n",
    "03144009c": "अङ्कमानीय धर्मात्मा पर्यदेवयदातुरः\n",
    "03144010a": "कथं वेश्मसु गुप्तेषु स्वास्तीर्णशयनोचिता\n",
    "03144010c": "शेते निपतिता भूमौ सुखार्हा वरवर्णिनी\n",
    "03144011a": "सुकुमारौ कथं पादौ मुखं च कमलप्रभम्\n",
    "03144011c": "मत्कृतेऽद्य वरार्हायाः श्यामतां समुपागतम्\n",
    "03144012a": "किमिदं द्यूतकामेन मया कृतमबुद्धिना\n",
    "03144012c": "आदाय कृष्णां चरता वने मृगगणायुते\n",
    "03144013a": "सुखं प्राप्स्यति पाञ्चाली पाण्डवान्प्राप्य वै पतीन्\n",
    "03144013c": "इति द्रुपदराजेन पित्रा दत्तायतेक्षणा\n",
    "03144014a": "तत्सर्वमनवाप्यैव श्रमशोकाद्धि कर्शिता\n",
    "03144014c": "शेते निपतिता भूमौ पापस्य मम कर्मभिः\n",
    "03144015a": "तथा लालप्यमाने तु धर्मराजे युधिष्ठिरे\n",
    "03144015c": "धौम्यप्रभृतयः सर्वे तत्राजग्मुर्द्विजोत्तमाः\n",
    "03144016a": "ते समाश्वासयामासुराशीर्भिश्चाप्यपूजयन्\n",
    "03144016c": "रक्षोघ्नांश्च तथा मन्त्राञ्जेपुश्चक्रुश्च ते क्रियाः\n",
    "03144017a": "पठ्यमानेषु मन्त्रेषु शान्त्यर्थं परमर्षिभिः\n",
    "03144017c": "स्पृश्यमाना करैः शीतैः पाण्डवैश्च मुहुर्मुहुः\n",
    "03144018a": "सेव्यमाना च शीतेन जलमिश्रेण वायुना\n",
    "03144018c": "पाञ्चाली सुखमासाद्य लेभे चेतः शनैः शनैः\n",
    "03144019a": "परिगृह्य च तां दीनां कृष्णामजिनसंस्तरे\n",
    "03144019c": "तदा विश्रामयामासुर्लब्धसंज्ञां तपस्विनीम्\n",
    "03144020a": "तस्या यमौ रक्ततलौ पादौ पूजितलक्षणौ\n",
    "03144020c": "कराभ्यां किणजाताभ्यां शनकैः संववाहतुः\n",
    "03144021a": "पर्याश्वासयदप्येनां धर्मराजो युधिष्ठिरः\n",
    "03144021c": "उवाच च कुरुश्रेष्ठो भीमसेनमिदं वचः\n",
    "03144022a": "बहवः पर्वता भीम विषमा हिमदुर्गमाः\n",
    "03144022c": "तेषु कृष्णा महाबाहो कथं नु विचरिष्यति\n",
    "03144023": "भीमसेन उवाच\n",
    "03144023a": "त्वां राजन्राजपुत्रीं च यमौ च पुरुषर्षभौ\n",
    "03144023c": "स्वयं नेष्यामि राजेन्द्र मा विषादे मनः कृथाः\n",
    "03144024a": "अथ वासौ मया जातो विहगो मद्बलोपमः\n",
    "03144024c": "वहेदनघ सर्वान्नो वचनात्ते घटोत्कचः\n",
    "03144025": "वैशंपायन उवाच\n",
    "03144025a": "अनुज्ञातो धर्मराज्ञा पुत्रं सस्मार राक्षसम्\n",
    "03144025c": "घटोत्कचश्च धर्मात्मा स्मृतमात्रः पितुस्तदा\n",
    "03144025e": "कृताञ्जलिरुपातिष्ठदभिवाद्याथ पाण्डवान्\n",
    "03144026a": "ब्राह्मणांश्च महाबाहुः स च तैरभिनन्दितः\n",
    "03144026c": "उवाच भीमसेनं स पितरं सत्यविक्रमः\n",
    "03144027a": "स्मृतोऽस्मि भवता शीघ्रं शुश्रूषुरहमागतः\n",
    "03144027c": "आज्ञापय महाबाहो सर्वं कर्तास्म्यसंशयम्\n",
    "03144027e": "तच्छ्रुत्वा भीमसेनस्तु राक्षसं परिषस्वजे\n",
    "03145001": "युधिष्ठिर उवाच\n",
    "03145001a": "धर्मज्ञो बलवाञ्शूरः सद्यो राक्षसपुंगवः\n",
    "03145001c": "भक्तोऽस्मानौरसः पुत्रो भीम गृह्णातु मातरम्\n",
    "03145002a": "तव भीम बलेनाहमतिभीमपराक्रम\n",
    "03145002c": "अक्षतः सह पाञ्चाल्या गच्छेयं गन्धमादनम्\n",
    "03145003": "वैशंपायन उवाच\n",
    "03145003a": "भ्रातुर्वचनमाज्ञाय भीमसेनो घटोत्कचम्\n",
    "03145003c": "आदिदेश नरव्याघ्रस्तनयं शत्रुकर्शनम्\n",
    "03145004a": "हैडिम्बेय परिश्रान्ता तव मातापराजिता\n",
    "03145004c": "त्वं च कामगमस्तात बलवान्वह तां खग\n",
    "03145005a": "स्कन्धमारोप्य भद्रं ते मध्येऽस्माकं विहायसा\n",
    "03145005c": "गच्छ नीचिकया गत्या यथा चैनां न पीडयेः\n",
    "03145006": "घटोत्कच उवाच\n",
    "03145006a": "धर्मराजं च धौम्यं च राजपुत्रीं यमौ तथा\n",
    "03145006c": "एकोऽप्यहमलं वोढुं किमुताद्य सहायवान्\n",
    "03145007": "वैशंपायन उवाच\n",
    "03145007a": "एवमुक्त्वा ततः कृष्णामुवाह स घटोत्कचः\n",
    "03145007c": "पाण्डूनां मध्यगो वीरः पाण्डवानपि चापरे\n",
    "03145008a": "लोमशः सिद्धमार्गेण जगामानुपमद्युतिः\n",
    "03145008c": "स्वेनैवात्मप्रभावेन द्वितीय इव भास्करः\n",
    "03145009a": "ब्राह्मणांश्चापि तान्सर्वान्समुपादाय राक्षसाः\n",
    "03145009c": "नियोगाद्राक्षसेन्द्रस्य जग्मुर्भीमपराक्रमाः\n",
    "03145010a": "एवं सुरमणीयानि वनान्युपवनानि च\n",
    "03145010c": "आलोकयन्तस्ते जग्मुर्विशालां बदरीं प्रति\n",
    "03145011a": "ते त्वाशुगतिभिर्वीरा राक्षसैस्तैर्महाबलैः\n",
    "03145011c": "उह्यमाना ययुः शीघ्रं महदध्वानमल्पवत्\n",
    "03145012a": "देशान्म्लेच्छगणाकीर्णान्नानारत्नाकरायुतान्\n",
    "03145012c": "ददृशुर्गिरिपादांश्च नानाधातुसमाचितान्\n",
    "03145013a": "विद्याधरगणाकीर्णान्युतान्वानरकिंनरैः\n",
    "03145013c": "तथा किंपुरुषैश्चैव गन्धर्वैश्च समन्ततः\n",
    "03145014a": "नदीजालसमाकीर्णान्नानापक्षिरुताकुलान्\n",
    "03145014c": "नानाविधैर्मृगैर्जुष्टान्वानरैश्चोपशोभितान्\n",
    "03145015a": "ते व्यतीत्य बहून्देशानुत्तरांश्च कुरूनपि\n",
    "03145015c": "ददृशुर्विविधाश्चर्यं कैलासं पर्वतोत्तमम्\n",
    "03145016a": "तस्याभ्याशे तु ददृशुर्नरनारायणाश्रमम्\n",
    "03145016c": "उपेतं पादपैर्दिव्यैः सदापुष्पफलोपगैः\n",
    "03145017a": "ददृशुस्तां च बदरीं वृत्तस्कन्धां मनोरमाम्\n",
    "03145017c": "स्निग्धामविरलच्छायां श्रिया परमया युताम्\n",
    "03145018a": "पत्रैः स्निग्धैरविरलैरुपेतां मृदुभिः शुभाम्\n",
    "03145018c": "विशालशाखां विस्तीर्णामतिद्युतिसमन्विताम्\n",
    "03145019a": "फलैरुपचितैर्दिव्यैराचितां स्वादुभिर्भृशम्\n",
    "03145019c": "मधुस्रवैः सदा दिव्यां महर्षिगणसेविताम्\n",
    "03145019e": "मदप्रमुदितैर्नित्यं नानाद्विजगणैर्युताम्\n",
    "03145020a": "अदंशमशके देशे बहुमूलफलोदके\n",
    "03145020c": "नीलशाद्वलसंछन्ने देवगन्धर्वसेविते\n",
    "03145021a": "सुसमीकृतभूभागे स्वभावविहिते शुभे\n",
    "03145021c": "जातां हिममृदुस्पर्शे देशेऽपहतकण्टके\n",
    "03145022a": "तामुपेत्य महात्मानः सह तैर्ब्राह्मणर्षभैः\n",
    "03145022c": "अवतेरुस्ततः सर्वे राक्षसस्कन्धतः शनैः\n",
    "03145023a": "ततस्तमाश्रमं पुण्यं नरनारायणाश्रितम्\n",
    "03145023c": "ददृशुः पाण्डवा राजन्सहिता द्विजपुंगवैः\n",
    "03145024a": "तमसा रहितं पुण्यमनामृष्टं रवेः करैः\n",
    "03145024c": "क्षुत्तृट्शीतोष्णदोषैश्च वर्जितं शोकनाशनम्\n",
    "03145025a": "महर्षिगणसंबाधं ब्राह्म्या लक्ष्म्या समन्वितम्\n",
    "03145025c": "दुष्प्रवेशं महाराज नरैर्धर्मबहिष्कृतैः\n",
    "03145026a": "बलिहोमार्चितं दिव्यं सुसंमृष्टानुलेपनम्\n",
    "03145026c": "दिव्यपुष्पोपहारैश्च सर्वतोऽभिविराजितम्\n",
    "03145027a": "विशालैरग्निशरणैः स्रुग्भाण्डैराचितं शुभैः\n",
    "03145027c": "महद्भिस्तोयकलशैः कठिनैश्चोपशोभितम्\n",
    "03145027e": "शरण्यं सर्वभूतानां ब्रह्मघोषनिनादितम्\n",
    "03145028a": "दिव्यमाश्रयणीयं तमाश्रमं श्रमनाशनम्\n",
    "03145028c": "श्रिया युतमनिर्देश्यं देवचर्योपशोभितम्\n",
    "03145029a": "फलमूलाशनैर्दान्तैश्चीरकृष्णाजिनाम्बरैः\n",
    "03145029c": "सूर्यवैश्वानरसमैस्तपसा भावितात्मभिः\n",
    "03145030a": "महर्षिभिर्मोक्षपरैर्यतिभिर्नियतेन्द्रियैः\n",
    "03145030c": "ब्रह्मभूतैर्महाभागैरुपेतं ब्रह्मवादिभिः\n",
    "03145031a": "सोऽभ्यगच्छन्महातेजास्तानृषीन्नियतः शुचिः\n",
    "03145031c": "भ्रातृभिः सहितो धीमान्धर्मपुत्रो युधिष्ठिरः\n",
    "03145032a": "दिव्यज्ञानोपपन्नास्ते दृष्ट्वा प्राप्तं युधिष्ठिरम्\n",
    "03145032c": "अभ्यगच्छन्त सुप्रीताः सर्व एव महर्षयः\n",
    "03145032e": "आशीर्वादान्प्रयुञ्जानाः स्वाध्यायनिरता भृशम्\n",
    "03145033a": "प्रीतास्ते तस्य सत्कारं विधिना पावकोपमाः\n",
    "03145033c": "उपाजह्रुश्च सलिलं पुष्पमूलफलं शुचि\n",
    "03145034a": "स तैः प्रीत्याथ सत्कारमुपनीतं महर्षिभिः\n",
    "03145034c": "प्रयतः प्रतिगृह्याथ धर्मपुत्रो युधिष्ठिरः\n",
    "03145035a": "तं शक्रसदनप्रख्यं दिव्यगन्धं मनोरमम्\n",
    "03145035c": "प्रीतः स्वर्गोपमं पुण्यं पाण्डवः सह कृष्णया\n",
    "03145036a": "विवेश शोभया युक्तं भ्रातृभिश्च सहानघ\n",
    "03145036c": "ब्राह्मणैर्वेदवेदाङ्गपारगैश्च सहाच्युतः\n",
    "03145037a": "तत्रापश्यत्स धर्मात्मा देवदेवर्षिपूजितम्\n",
    "03145037c": "नरनारायणस्थानं भागीरथ्योपशोभितम्\n",
    "03145038a": "मधुस्रवफलां दिव्यां महर्षिगणसेविताम्\n",
    "03145038c": "तामुपेत्य महात्मानस्तेऽवसन्ब्राह्मणैः सह\n",
    "03145039a": "आलोकयन्तो मैनाकं नानाद्विजगणायुतम्\n",
    "03145039c": "हिरण्यशिखरं चैव तच्च बिन्दुसरः शिवम्\n",
    "03145040a": "भागीरथीं सुतीर्थां च शीतामलजलां शिवाम्\n",
    "03145040c": "मणिप्रवालप्रस्तारां पादपैरुपशोभिताम्\n",
    "03145041a": "दिव्यपुष्पसमाकीर्णां मनसः प्रीतिवर्धनीम्\n",
    "03145041c": "वीक्षमाणा महात्मानो विजह्रुस्तत्र पाण्डवाः\n",
    "03145042a": "तत्र देवान्पितॄंश्चैव तर्पयन्तः पुनः पुनः\n",
    "03145042c": "ब्राह्मणैः सहिता वीरा न्यवसन्पुरुषर्षभाः\n",
    "03145043a": "कृष्णायास्तत्र पश्यन्तः क्रीडितान्यमरप्रभाः\n",
    "03145043c": "विचित्राणि नरव्याघ्रा रेमिरे तत्र पाण्डवाः\n",
    "03146001": "वैशंपायन उवाच\n",
    "03146001a": "तत्र ते पुरुषव्याघ्राः परमं शौचमास्थिताः\n",
    "03146001c": "षड्रात्रमवसन्वीरा धनंजयदिदृक्षया\n",
    "03146001e": "तस्मिन्विहरमाणाश्च रममाणाश्च पाण्डवाः\n",
    "03146002a": "मनोज्ञे काननवरे सर्वभूतमनोरमे\n",
    "03146002c": "पादपैः पुष्पविकचैः फलभारावनामितैः\n",
    "03146003a": "शोभितं सर्वतोरम्यैः पुंस्कोकिलकुलाकुलैः\n",
    "03146003c": "स्निग्धपत्रैरविरलैः शीतच्छायैर्मनोरमैः\n",
    "03146004a": "सरांसि च विचित्राणि प्रसन्नसलिलानि च\n",
    "03146004c": "कमलैः सोत्पलैस्तत्र भ्राजमानानि सर्वशः\n",
    "03146004e": "पश्यन्तश्चारुरूपाणि रेमिरे तत्र पाण्डवाः\n",
    "03146005a": "पुण्यगन्धः सुखस्पर्शो ववौ तत्र समीरणः\n",
    "03146005c": "ह्लादयन्पाण्डवान्सर्वान्सकृष्णान्सद्विजर्षभान्\n",
    "03146006a": "ततः पूर्वोत्तरो वायुः पवमानो यदृच्छया\n",
    "03146006c": "सहस्रपत्रमर्काभं दिव्यं पद्ममुदावहत्\n",
    "03146007a": "तदपश्यत पाञ्चाली दिव्यगन्धं मनोरमम्\n",
    "03146007c": "अनिलेनाहृतं भूमौ पतितं जलजं शुचि\n",
    "03146008a": "तच्छुभा शुभमासाद्य सौगन्धिकमनुत्तमम्\n",
    "03146008c": "अतीव मुदिता राजन्भीमसेनमथाब्रवीत्\n",
    "03146009a": "पश्य दिव्यं सुरुचिरं भीम पुष्पमनुत्तमम्\n",
    "03146009c": "गन्धसंस्थानसंपन्नं मनसो मम नन्दनम्\n",
    "03146010a": "एतत्तु धर्मराजाय प्रदास्यामि परंतप\n",
    "03146010c": "हरेरिदं मे कामाय काम्यके पुनराश्रमे\n",
    "03146011a": "यदि तेऽहं प्रिया पार्थ बहूनीमान्युपाहर\n",
    "03146011c": "तान्यहं नेतुमिच्छामि काम्यकं पुनराश्रमम्\n",
    "03146012a": "एवमुक्त्वा तु पाञ्चाली भीमसेनमनिन्दिता\n",
    "03146012c": "जगाम धर्मराजाय पुष्पमादाय तत्तदा\n",
    "03146013a": "अभिप्रायं तु विज्ञाय महिष्याः पुरुषर्षभः\n",
    "03146013c": "प्रियायाः प्रियकामः स भीमो भीमपराक्रमः\n",
    "03146014a": "वातं तमेवाभिमुखो यतस्तत्पुष्पमागतम्\n",
    "03146014c": "आजिहीर्षुर्जगामाशु स पुष्पाण्यपराण्यपि\n",
    "03146015a": "रुक्मपृष्ठं धनुर्गृह्य शरांश्चाशीविषोपमान्\n",
    "03146015c": "मृगराडिव संक्रुद्धः प्रभिन्न इव कुञ्जरः\n",
    "03146016a": "द्रौपद्याः प्रियमन्विच्छन्स्वबाहुबलमाश्रितः\n",
    "03146016c": "व्यपेतभयसंमोहः शैलमभ्यपतद्बली\n",
    "03146017a": "स तं द्रुमलतागुल्मच्छन्नं नीलशिलातलम्\n",
    "03146017c": "गिरिं चचारारिहरः किंनराचरितं शुभम्\n",
    "03146018a": "नानावर्णधरैश्चित्रं धातुद्रुममृगाण्डजैः\n",
    "03146018c": "सर्वभूषणसंपूर्णं भूमेर्भुजमिवोच्छ्रितम्\n",
    "03146019a": "सर्वर्तुरमणीयेषु गन्धमादनसानुषु\n",
    "03146019c": "सक्तचक्षुरभिप्रायं हृदयेनानुचिन्तयन्\n",
    "03146020a": "पुंस्कोकिलनिनादेषु षट्पदाभिरुतेषु च\n",
    "03146020c": "बद्धश्रोत्रमनश्चक्षुर्जगामामितविक्रमः\n",
    "03146021a": "जिघ्रमाणो महातेजाः सर्वर्तुकुसुमोद्भवम्\n",
    "03146021c": "गन्धमुद्दाममुद्दामो वने मत्त इव द्विपः\n",
    "03146022a": "ह्रियमाणश्रमः पित्रा संप्रहृष्टतनूरुहः\n",
    "03146022c": "पितुः संस्पर्शशीतेन गन्धमादनवायुना\n",
    "03146023a": "स यक्षगन्धर्वसुरब्रह्मर्षिगणसेवितम्\n",
    "03146023c": "विलोडयामास तदा पुष्पहेतोररिंदमः\n",
    "03146024a": "विषमच्छेदरचितैरनुलिप्तमिवाङ्गुलैः\n",
    "03146024c": "विमलैर्धातुविच्छेदैः काञ्चनाञ्जनराजतैः\n",
    "03146025a": "सपक्षमिव नृत्यन्तं पार्श्वलग्नैः पयोधरैः\n",
    "03146025c": "मुक्ताहारैरिव चितं च्युतैः प्रस्रवणोदकैः\n",
    "03146026a": "अभिरामनदीकुञ्जनिर्झरोदरकन्दरम्\n",
    "03146026c": "अप्सरोनूपुररवैः प्रनृत्तबहुबर्हिणम्\n",
    "03146027a": "दिग्वारणविषाणाग्रैर्घृष्टोपलशिलातलम्\n",
    "03146027c": "स्रस्तांशुकमिवाक्षोभ्यैर्निम्नगानिःसृतैर्जलैः\n",
    "03146028a": "सशष्पकवलैः स्वस्थैरदूरपरिवर्तिभिः\n",
    "03146028c": "भयस्याज्ञैश्च हरिणैः कौतूहलनिरीक्षितः\n",
    "03146029a": "चालयन्नूरुवेगेन लताजालान्यनेकशः\n",
    "03146029c": "आक्रीडमानः कौन्तेयः श्रीमान्वायुसुतो ययौ\n",
    "03146030a": "प्रियामनोरथं कर्तुमुद्यतश्चारुलोचनः\n",
    "03146030c": "प्रांशुः कनकतालाभः सिंहसंहननो युवा\n",
    "03146031a": "मत्तवारणविक्रान्तो मत्तवारणवेगवान्\n",
    "03146031c": "मत्तवारणताम्राक्षो मत्तवारणवारणः\n",
    "03146032a": "प्रियपार्श्वोपविष्टाभिर्व्यावृत्ताभिर्विचेष्टितैः\n",
    "03146032c": "यक्षगन्धर्वयोषाभिरदृश्याभिर्निरीक्षितः\n",
    "03146033a": "नवावतारं रूपस्य विक्रीणन्निव पाण्डवः\n",
    "03146033c": "चचार रमणीयेषु गन्धमादनसानुषु\n",
    "03146034a": "संस्मरन्विविधान्क्लेशान्दुर्योधनकृतान्बहून्\n",
    "03146034c": "द्रौपद्या वनवासिन्याः प्रियं कर्तुं समुद्यतः\n",
    "03146035a": "सोऽचिन्तयद्गते स्वर्गमर्जुने मयि चागते\n",
    "03146035c": "पुष्पहेतोः कथं न्वार्यः करिष्यति युधिष्ठिरः\n",
    "03146036a": "स्नेहान्नरवरो नूनमविश्वासाद्वनस्य च\n",
    "03146036c": "नकुलं सहदेवं च न मोक्ष्यति युधिष्ठिरः\n",
    "03146037a": "कथं नु कुसुमावाप्तिः स्याच्छीघ्रमिति चिन्तयन्\n",
    "03146037c": "प्रतस्थे नरशार्दूलः पक्षिराडिव वेगितः\n",
    "03146038a": "कम्पयन्मेदिनीं पद्भ्यां निर्घात इव पर्वसु\n",
    "03146038c": "त्रासयन्गजयूथानि वातरंहा वृकोदरः\n",
    "03146039a": "सिंहव्याघ्रगणांश्चैव मर्दमानो महाबलः\n",
    "03146039c": "उन्मूलयन्महावृक्षान्पोथयंश्चोरसा बली\n",
    "03146040a": "लतावल्लीश्च वेगेन विकर्षन्पाण्डुनन्दनः\n",
    "03146040c": "उपर्युपरि शैलाग्रमारुरुक्षुरिव द्विपः\n",
    "03146040e": "विनर्दमानोऽतिभृशं सविद्युदिव तोयदः\n",
    "03146041a": "तस्य शब्देन घोरेण धनुर्घोषेण चाभिभो\n",
    "03146041c": "त्रस्तानि मृगयूथानि समन्ताद्विप्रदुद्रुवुः\n",
    "03146042a": "अथापश्यन्महाबाहुर्गन्धमादनसानुषु\n",
    "03146042c": "सुरम्यं कदलीषण्डं बहुयोजनविस्तृतम्\n",
    "03146043a": "तमभ्यगच्छद्वेगेन क्षोभयिष्यन्महाबलः\n",
    "03146043c": "महागज इवास्रावी प्रभञ्जन्विविधान्द्रुमान्\n",
    "03146044a": "उत्पाट्य कदलीस्कन्धान्बहुतालसमुच्छ्रयान्\n",
    "03146044c": "चिक्षेप तरसा भीमः समन्ताद्बलिनां वरः\n",
    "03146045a": "ततः सत्त्वान्युपाक्रामन्बहूनि च महान्ति च\n",
    "03146045c": "रुरुवारणसंघाश्च महिषाश्च जलाश्रयाः\n",
    "03146046a": "सिंहव्याघ्राश्च संक्रुद्धा भीमसेनमभिद्रवन्\n",
    "03146046c": "व्यादितास्या महारौद्रा विनदन्तोऽतिभीषणाः\n",
    "03146047a": "ततो वायुसुतः क्रोधात्स्वबाहुबलमाश्रितः\n",
    "03146047c": "गजेनाघ्नन्गजं भीमः सिंहं सिंहेन चाभिभूः\n",
    "03146047e": "तलप्रहारैरन्यांश्च व्यहनत्पाण्डवो बली\n",
    "03146048a": "ते हन्यमाना भीमेन सिंहव्याघ्रतरक्षवः\n",
    "03146048c": "भयाद्विससृपुः सर्वे शकृन्मूत्रं च सुस्रुवुः\n",
    "03146049a": "प्रविवेश ततः क्षिप्रं तानपास्य महाबलः\n",
    "03146049c": "वनं पाण्डुसुतः श्रीमाञ्शब्देनापूरयन्दिशः\n",
    "03146050a": "तेन शब्देन चोग्रेण भीमसेनरवेण च\n",
    "03146050c": "वनान्तरगताः सर्वे वित्रेसुर्मृगपक्षिणः\n",
    "03146051a": "तं शब्दं सहसा श्रुत्वा मृगपक्षिसमीरितम्\n",
    "03146051c": "जलार्द्रपक्षा विहगाः समुत्पेतुः सहस्रशः\n",
    "03146052a": "तानौदकान्पक्षिगणान्निरीक्ष्य भरतर्षभः\n",
    "03146052c": "तानेवानुसरन्रम्यं ददर्श सुमहत्सरः\n",
    "03146053a": "काञ्चनैः कदलीषण्डैर्मन्दमारुतकम्पितैः\n",
    "03146053c": "वीज्यमानमिवाक्षोभ्यं तीरान्तरविसर्पिभिः\n",
    "03146054a": "तत्सरोऽथावतीर्याशु प्रभूतकमलोत्पलम्\n",
    "03146054c": "महागज इवोद्दामश्चिक्रीड बलवद्बली\n",
    "03146054e": "विक्रीड्य तस्मिन्सुचिरमुत्ततारामितद्युतिः\n",
    "03146055a": "ततोऽवगाह्य वेगेन तद्वनं बहुपादपम्\n",
    "03146055c": "दध्मौ च शङ्खं स्वनवत्सर्वप्राणेन पाण्डवः\n",
    "03146056a": "तस्य शङ्खस्य शब्देन भीमसेनरवेण च\n",
    "03146056c": "बाहुशब्देन चोग्रेण नर्दन्तीव गिरेर्गुहाः\n",
    "03146057a": "तं वज्रनिष्पेषसममास्फोटितरवं भृशम्\n",
    "03146057c": "श्रुत्वा शैलगुहासुप्तैः सिंहैर्मुक्तो महास्वनः\n",
    "03146058a": "सिंहनादभयत्रस्तैः कुञ्जरैरपि भारत\n",
    "03146058c": "मुक्तो विरावः सुमहान्पर्वतो येन पूरितः\n",
    "03146059a": "तं तु नादं ततः श्रुत्वा सुप्तो वानरपुंगवः\n",
    "03146059c": "प्राजृम्भत महाकायो हनूमान्नाम वानरः\n",
    "03146060a": "कदलीषण्डमध्यस्थो निद्रावशगतस्तदा\n",
    "03146060c": "जृम्भमाणः सुविपुलं शक्रध्वजमिवोच्छ्रितम्\n",
    "03146060e": "आस्फोटयत लाङ्गूलमिन्द्राशनिसमस्वनम्\n",
    "03146061a": "तस्य लाङ्गूलनिनदं पर्वतः स गुहामुखैः\n",
    "03146061c": "उद्गारमिव गौर्नर्दमुत्ससर्ज समन्ततः\n",
    "03146062a": "स लाङ्गूलरवस्तस्य मत्तवारणनिस्वनम्\n",
    "03146062c": "अन्तर्धाय विचित्रेषु चचार गिरिसानुषु\n",
    "03146063a": "स भीमसेनस्तं श्रुत्वा संप्रहृष्टतनूरुहः\n",
    "03146063c": "शब्दप्रभवमन्विच्छंश्चचार कदलीवनम्\n",
    "03146064a": "कदलीवनमध्यस्थमथ पीने शिलातले\n",
    "03146064c": "स ददर्श महाबाहुर्वानराधिपतिं स्थितम्\n",
    "03146065a": "विद्युत्संघातदुष्प्रेक्ष्यं विद्युत्संघातपिङ्गलम्\n",
    "03146065c": "विद्युत्संघातसदृशं विद्युत्संघातचञ्चलम्\n",
    "03146066a": "बाहुस्वस्तिकविन्यस्तपीनह्रस्वशिरोधरम्\n",
    "03146066c": "स्कन्धभूयिष्ठकायत्वात्तनुमध्यकटीतटम्\n",
    "03146067a": "किंचिच्चाभुग्नशीर्षेण दीर्घरोमाञ्चितेन च\n",
    "03146067c": "लाङ्गूलेनोर्ध्वगतिना ध्वजेनेव विराजितम्\n",
    "03146068a": "रक्तोष्ठं ताम्रजिह्वास्यं रक्तकर्णं चलद्भ्रुवम्\n",
    "03146068c": "वदनं वृत्तदंष्ट्राग्रं रश्मिवन्तमिवोडुपम्\n",
    "03146069a": "वदनाभ्यन्तरगतैः शुक्लभासैरलंकृतम्\n",
    "03146069c": "केसरोत्करसंमिश्रमशोकानामिवोत्करम्\n",
    "03146070a": "हिरण्मयीनां मध्यस्थं कदलीनां महाद्युतिम्\n",
    "03146070c": "दीप्यमानं स्ववपुषा अर्चिष्मन्तमिवानलम्\n",
    "03146071a": "निरीक्षन्तमवित्रस्तं लोचनैर्मधुपिङ्गलैः\n",
    "03146071c": "तं वानरवरं वीरमतिकायं महाबलम्\n",
    "03146072a": "अथोपसृत्य तरसा भीमो भीमपराक्रमः\n",
    "03146072c": "सिंहनादं समकरोद्बोधयिष्यन्कपिं तदा\n",
    "03146073a": "तेन शब्देन भीमस्य वित्रेसुर्मृगपक्षिणः\n",
    "03146073c": "हनूमांश्च महासत्त्व ईषदुन्मील्य लोचने\n",
    "03146073e": "अवैक्षदथ सावज्ञं लोचनैर्मधुपिङ्गलैः\n",
    "03146074a": "स्मितेनाभाष्य कौन्तेयं वानरो नरमब्रवीत्\n",
    "03146074c": "किमर्थं सरुजस्तेऽहं सुखसुप्तः प्रबोधितः\n",
    "03146075a": "ननु नाम त्वया कार्या दया भूतेषु जानता\n",
    "03146075c": "वयं धर्मं न जानीमस्तिर्यग्योनिं समाश्रिताः\n",
    "03146076a": "मनुष्या बुद्धिसंपन्ना दयां कुर्वन्ति जन्तुषु\n",
    "03146076c": "क्रूरेषु कर्मसु कथं देहवाक्चित्तदूषिषु\n",
    "03146076e": "धर्मघातिषु सज्जन्ते बुद्धिमन्तो भवद्विधाः\n",
    "03146077a": "न त्वं धर्मं विजानासि वृद्धा नोपासितास्त्वया\n",
    "03146077c": "अल्पबुद्धितया वन्यानुत्सादयसि यन्मृगान्\n",
    "03146078a": "ब्रूहि कस्त्वं किमर्थं वा वनं त्वमिदमागतः\n",
    "03146078c": "वर्जितं मानुषैर्भावैस्तथैव पुरुषैरपि\n",
    "03146079a": "अतः परमगम्योऽयं पर्वतः सुदुरारुहः\n",
    "03146079c": "विना सिद्धगतिं वीर गतिरत्र न विद्यते\n",
    "03146080a": "कारुण्यात्सौहृदाच्चैव वारये त्वां महाबल\n",
    "03146080c": "नातः परं त्वया शक्यं गन्तुमाश्वसिहि प्रभो\n",
    "03146081a": "इमान्यमृतकल्पानि मूलानि च फलानि च\n",
    "03146081c": "भक्षयित्वा निवर्तस्व ग्राह्यं यदि वचो मम\n",
    "03147001": "वैशंपायन उवाच\n",
    "03147001a": "एतच्छ्रुत्वा वचस्तस्य वानरेन्द्रस्य धीमतः\n",
    "03147001c": "भीमसेनस्तदा वीरः प्रोवाचामित्रकर्शनः\n",
    "03147002a": "को भवान्किंनिमित्तं वा वानरं वपुराश्रितः\n",
    "03147002c": "ब्राह्मणानन्तरो वर्णः क्षत्रियस्त्वानुपृच्छति\n",
    "03147003a": "कौरवः सोमवंशीयः कुन्त्या गर्भेण धारितः\n",
    "03147003c": "पाण्डवो वायुतनयो भीमसेन इति श्रुतः\n",
    "03147004a": "स वाक्यं भीमसेनस्य स्मितेन प्रतिगृह्य तत्\n",
    "03147004c": "हनूमान्वायुतनयो वायुपुत्रमभाषत\n",
    "03147005a": "वानरोऽहं न ते मार्गं प्रदास्यामि यथेप्सितम्\n",
    "03147005c": "साधु गच्छ निवर्तस्व मा त्वं प्राप्स्यसि वैशसम्\n",
    "03147006": "भीम उवाच\n",
    "03147006a": "वैशसं वास्तु यद्वान्यन्न त्वा पृच्छामि वानर\n",
    "03147006c": "प्रयच्छोत्तिष्ठ मार्गं मे मा त्वं प्राप्स्यसि वैशसम्\n",
    "03147007": "हनूमानुवाच\n",
    "03147007a": "नास्ति शक्तिर्ममोत्थातुं व्याधिना क्लेशितो ह्यहम्\n",
    "03147007c": "यद्यवश्यं प्रयातव्यं लङ्घयित्वा प्रयाहि माम्\n",
    "03147008": "भीम उवाच\n",
    "03147008a": "निर्गुणः परमात्मेति देहं ते व्याप्य तिष्ठति\n",
    "03147008c": "तमहं ज्ञानविज्ञेयं नावमन्ये न लङ्घये\n",
    "03147009a": "यद्यागमैर्न विन्देयं तमहं भूतभावनम्\n",
    "03147009c": "क्रमेयं त्वां गिरिं चेमं हनूमानिव सागरम्\n",
    "03147010": "हनूमानुवाच\n",
    "03147010a": "क एष हनुमान्नाम सागरो येन लङ्घितः\n",
    "03147010c": "पृच्छामि त्वा कुरुश्रेष्ठ कथ्यतां यदि शक्यते\n",
    "03147011": "भीम उवाच\n",
    "03147011a": "भ्राता मम गुणश्लाघ्यो बुद्धिसत्त्वबलान्वितः\n",
    "03147011c": "रामायणेऽतिविख्यातः शूरो वानरपुंगवः\n",
    "03147012a": "रामपत्नीकृते येन शतयोजनमायतः\n",
    "03147012c": "सागरः प्लवगेन्द्रेण क्रमेणैकेन लङ्घितः\n",
    "03147013a": "स मे भ्राता महावीर्यस्तुल्योऽहं तस्य तेजसा\n",
    "03147013c": "बले पराक्रमे युद्धे शक्तोऽहं तव निग्रहे\n",
    "03147014a": "उत्तिष्ठ देहि मे मार्गं पश्य वा मेऽद्य पौरुषम्\n",
    "03147014c": "मच्छासनमकुर्वाणं मा त्वा नेष्ये यमक्षयम्\n",
    "03147015": "वैशंपायन उवाच\n",
    "03147015a": "विज्ञाय तं बलोन्मत्तं बाहुवीर्येण गर्वितम्\n",
    "03147015c": "हृदयेनावहस्यैनं हनूमान्वाक्यमब्रवीत्\n",
    "03147016a": "प्रसीद नास्ति मे शक्तिरुत्थातुं जरयानघ\n",
    "03147016c": "ममानुकम्पया त्वेतत्पुच्छमुत्सार्य गम्यताम्\n",
    "03147017a": "सावज्ञमथ वामेन स्मयञ्जग्राह पाणिना\n",
    "03147017c": "न चाशकच्चालयितुं भीमः पुच्छं महाकपेः\n",
    "03147018a": "उच्चिक्षेप पुनर्दोर्भ्यामिन्द्रायुधमिवोच्छ्रितम्\n",
    "03147018c": "नोद्धर्तुमशकद्भीमो दोर्भ्यामपि महाबलः\n",
    "03147019a": "उत्क्षिप्तभ्रूर्विवृत्ताक्षः संहतभ्रुकुटीमुखः\n",
    "03147019c": "स्विन्नगात्रोऽभवद्भीमो न चोद्धर्तुं शशाक ह\n",
    "03147020a": "यत्नवानपि तु श्रीमाँल्लाङ्गूलोद्धरणोद्धुतः\n",
    "03147020c": "कपेः पार्श्वगतो भीमस्तस्थौ व्रीडादधोमुखः\n",
    "03147021a": "प्रणिपत्य च कौन्तेयः प्राञ्जलिर्वाक्यमब्रवीत्\n",
    "03147021c": "प्रसीद कपिशार्दूल दुरुक्तं क्षम्यतां मम\n",
    "03147022a": "सिद्धो वा यदि वा देवो गन्धर्वो वाथ गुह्यकः\n",
    "03147022c": "पृष्टः सन्कामया ब्रूहि कस्त्वं वानररूपधृक्\n",
    "03147023": "हनूमानुवाच\n",
    "03147023a": "यत्ते मम परिज्ञाने कौतूहलमरिंदम\n",
    "03147023c": "तत्सर्वमखिलेन त्वं शृणु पाण्डवनन्दन\n",
    "03147024a": "अहं केसरिणः क्षेत्रे वायुना जगदायुषा\n",
    "03147024c": "जातः कमलपत्राक्ष हनूमान्नाम वानरः\n",
    "03147025a": "सूर्यपुत्रं च सुग्रीवं शक्रपुत्रं च वालिनम्\n",
    "03147025c": "सर्ववानरराजानौ सर्ववानरयूथपाः\n",
    "03147026a": "उपतस्थुर्महावीर्या मम चामित्रकर्शन\n",
    "03147026c": "सुग्रीवेणाभवत्प्रीतिरनिलस्याग्निना यथा\n",
    "03147027a": "निकृतः स ततो भ्रात्रा कस्मिंश्चित्कारणान्तरे\n",
    "03147027c": "ऋश्यमूके मया सार्धं सुग्रीवो न्यवसच्चिरम्\n",
    "03147028a": "अथ दाशरथिर्वीरो रामो नाम महाबलः\n",
    "03147028c": "विष्णुर्मानुषरूपेण चचार वसुधामिमाम्\n",
    "03147029a": "स पितुः प्रियमन्विच्छन्सहभार्यः सहानुजः\n",
    "03147029c": "सधनुर्धन्विनां श्रेष्ठो दण्डकारण्यमाश्रितः\n",
    "03147030a": "तस्य भार्या जनस्थानाद्रावणेन हृता बलात्\n",
    "03147030c": "वञ्चयित्वा महाबुद्धिं मृगरूपेण राघवम्\n",
    "03147031a": "हृतदारः सह भ्रात्रा पत्नीं मार्गन्स राघवः\n",
    "03147031c": "दृष्टवाञ्शैलशिखरे सुग्रीवं वानरर्षभम्\n",
    "03147032a": "तेन तस्याभवत्सख्यं राघवस्य महात्मनः\n",
    "03147032c": "स हत्वा वालिनं राज्ये सुग्रीवं प्रत्यपादयत्\n",
    "03147032e": "स हरीन्प्रेषयामास सीतायाः परिमार्गणे\n",
    "03147033a": "ततो वानरकोटीभिर्यां वयं प्रस्थिता दिशम्\n",
    "03147033c": "तत्र प्रवृत्तिः सीताया गृध्रेण प्रतिपादिता\n",
    "03147034a": "ततोऽहं कार्यसिद्ध्यर्थं रामस्याक्लिष्टकर्मणः\n",
    "03147034c": "शतयोजनविस्तीर्णमर्णवं सहसाप्लुतः\n",
    "03147035a": "दृष्टा सा च मया देवी रावणस्य निवेशने\n",
    "03147035c": "प्रत्यागतश्चापि पुनर्नाम तत्र प्रकाश्य वै\n",
    "03147036a": "ततो रामेण वीरेण हत्वा तान्सर्वराक्षसान्\n",
    "03147036c": "पुनः प्रत्याहृता भार्या नष्टा वेदश्रुतिर्यथा\n",
    "03147037a": "ततः प्रतिष्ठिते रामे वीरोऽयं याचितो मया\n",
    "03147037c": "यावद्रामकथा वीर भवेल्लोकेषु शत्रुहन्\n",
    "03147037e": "तावज्जीवेयमित्येवं तथास्त्विति च सोऽब्रवीत्\n",
    "03147038a": "दश वर्षसहस्राणि दश वर्षशतानि च\n",
    "03147038c": "राज्यं कारितवान्रामस्ततस्तु त्रिदिवं गतः\n",
    "03147039a": "तदिहाप्सरसस्तात गन्धर्वाश्च सदानघ\n",
    "03147039c": "तस्य वीरस्य चरितं गायन्त्यो रमयन्ति माम्\n",
    "03147040a": "अयं च मार्गो मर्त्यानामगम्यः कुरुनन्दन\n",
    "03147040c": "ततोऽहं रुद्धवान्मार्गं तवेमं देवसेवितम्\n",
    "03147040e": "धर्षयेद्वा शपेद्वापि मा कश्चिदिति भारत\n",
    "03147041a": "दिव्यो देवपथो ह्येष नात्र गच्छन्ति मानुषाः\n",
    "03147041c": "यदर्थमागतश्चासि तत्सरोऽभ्यर्ण एव हि\n",
    "03148001": "वैशंपायन उवाच\n",
    "03148001a": "एवमुक्तो महाबाहुर्भीमसेनः प्रतापवान्\n",
    "03148001c": "प्रणिपत्य ततः प्रीत्या भ्रातरं हृष्टमानसः\n",
    "03148001e": "उवाच श्लक्ष्णया वाचा हनूमन्तं कपीश्वरम्\n",
    "03148002a": "मया धन्यतरो नास्ति यदार्यं दृष्टवानहम्\n",
    "03148002c": "अनुग्रहो मे सुमहांस्तृप्तिश्च तव दर्शनात्\n",
    "03148003a": "एवं तु कृतमिच्छामि त्वयार्याद्य प्रियं मम\n",
    "03148003c": "यत्ते तदासीत्प्लवतः सागरं मकरालयम्\n",
    "03148003e": "रूपमप्रतिमं वीर तदिच्छामि निरीक्षितुम्\n",
    "03148004a": "एवं तुष्टो भविष्यामि श्रद्धास्यामि च ते वचः\n",
    "03148004c": "एवमुक्तः स तेजस्वी प्रहस्य हरिरब्रवीत्\n",
    "03148005a": "न तच्छक्यं त्वया द्रष्टुं रूपं नान्येन केनचित्\n",
    "03148005c": "कालावस्था तदा ह्यन्या वर्तते सा न सांप्रतम्\n",
    "03148006a": "अन्यः कृतयुगे कालस्त्रेतायां द्वापरेऽपरः\n",
    "03148006c": "अयं प्रध्वंसनः कालो नाद्य तद्रूपमस्ति मे\n",
    "03148007a": "भूमिर्नद्यो नगाः शैलाः सिद्धा देवा महर्षयः\n",
    "03148007c": "कालं समनुवर्तन्ते यथा भावा युगे युगे\n",
    "03148007e": "बलवर्ष्मप्रभावा हि प्रहीयन्त्युद्भवन्ति च\n",
    "03148008a": "तदलं तव तद्रूपं द्रष्टुं कुरुकुलोद्वह\n",
    "03148008c": "युगं समनुवर्तामि कालो हि दुरतिक्रमः\n",
    "03148009": "भीम उवाच\n",
    "03148009a": "युगसंख्यां समाचक्ष्व आचारं च युगे युगे\n",
    "03148009c": "धर्मकामार्थभावांश्च वर्ष्म वीर्यं भवाभवौ\n",
    "03148010": "हनूमानुवाच\n",
    "03148010a": "कृतं नाम युगं तात यत्र धर्मः सनातनः\n",
    "03148010c": "कृतमेव न कर्तव्यं तस्मिन्काले युगोत्तमे\n",
    "03148011a": "न तत्र धर्माः सीदन्ति न क्षीयन्ते च वै प्रजाः\n",
    "03148011c": "ततः कृतयुगं नाम कालेन गुणतां गतम्\n",
    "03148012a": "देवदानवगन्धर्वयक्षराक्षसपन्नगाः\n",
    "03148012c": "नासन्कृतयुगे तात तदा न क्रयविक्रयाः\n",
    "03148013a": "न सामयजुऋग्वर्णाः क्रिया नासीच्च मानवी\n",
    "03148013c": "अभिध्याय फलं तत्र धर्मः संन्यास एव च\n",
    "03148014a": "न तस्मिन्युगसंसर्गे व्याधयो नेन्द्रियक्षयः\n",
    "03148014c": "नासूया नापि रुदितं न दर्पो नापि पैशुनम्\n",
    "03148015a": "न विग्रहः कुतस्तन्द्री न द्वेषो नापि वैकृतम्\n",
    "03148015c": "न भयं न च संतापो न चेर्ष्या न च मत्सरः\n",
    "03148016a": "ततः परमकं ब्रह्म या गतिर्योगिनां परा\n",
    "03148016c": "आत्मा च सर्वभूतानां शुक्लो नारायणस्तदा\n",
    "03148017a": "ब्राह्मणाः क्षत्रिया वैश्याः शूद्राश्च कृतलक्षणाः\n",
    "03148017c": "कृते युगे समभवन्स्वकर्मनिरताः प्रजाः\n",
    "03148018a": "समाश्रमं समाचारं समज्ञानमतीबलम्\n",
    "03148018c": "तदा हि समकर्माणो वर्णा धर्मानवाप्नुवन्\n",
    "03148019a": "एकवेदसमायुक्ता एकमन्त्रविधिक्रियाः\n",
    "03148019c": "पृथग्धर्मास्त्वेकवेदा धर्ममेकमनुव्रताः\n",
    "03148020a": "चातुराश्रम्ययुक्तेन कर्मणा कालयोगिना\n",
    "03148020c": "अकामफलसंयोगात्प्राप्नुवन्ति परां गतिम्\n",
    "03148021a": "आत्मयोगसमायुक्तो धर्मोऽयं कृतलक्षणः\n",
    "03148021c": "कृते युगे चतुष्पादश्चातुर्वर्ण्यस्य शाश्वतः\n",
    "03148022a": "एतत्कृतयुगं नाम त्रैगुण्यपरिवर्जितम्\n",
    "03148022c": "त्रेतामपि निबोध त्वं यस्मिन्सत्रं प्रवर्तते\n",
    "03148023a": "पादेन ह्रसते धर्मो रक्ततां याति चाच्युतः\n",
    "03148023c": "सत्यप्रवृत्ताश्च नराः क्रियाधर्मपरायणाः\n",
    "03148024a": "ततो यज्ञाः प्रवर्तन्ते धर्माश्च विविधाः क्रियाः\n",
    "03148024c": "त्रेतायां भावसंकल्पाः क्रियादानफलोदयाः\n",
    "03148025a": "प्रचलन्ति न वै धर्मात्तपोदानपरायणाः\n",
    "03148025c": "स्वधर्मस्थाः क्रियावन्तो जनास्त्रेतायुगेऽभवन्\n",
    "03148026a": "द्वापरेऽपि युगे धर्मो द्विभागोनः प्रवर्तते\n",
    "03148026c": "विष्णुर्वै पीततां याति चतुर्धा वेद एव च\n",
    "03148027a": "ततोऽन्ये च चतुर्वेदास्त्रिवेदाश्च तथापरे\n",
    "03148027c": "द्विवेदाश्चैकवेदाश्चाप्यनृचश्च तथापरे\n",
    "03148028a": "एवं शास्त्रेषु भिन्नेषु बहुधा नीयते क्रिया\n",
    "03148028c": "तपोदानप्रवृत्ता च राजसी भवति प्रजा\n",
    "03148029a": "एकवेदस्य चाज्ञानाद्वेदास्ते बहवः कृताः\n",
    "03148029c": "सत्यस्य चेह विभ्रंशात्सत्ये कश्चिदवस्थितः\n",
    "03148030a": "सत्यात्प्रच्यवमानानां व्याधयो बहवोऽभवन्\n",
    "03148030c": "कामाश्चोपद्रवाश्चैव तदा दैवतकारिताः\n",
    "03148031a": "यैरर्द्यमानाः सुभृशं तपस्तप्यन्ति मानवाः\n",
    "03148031c": "कामकामाः स्वर्गकामा यज्ञांस्तन्वन्ति चापरे\n",
    "03148032a": "एवं द्वापरमासाद्य प्रजाः क्षीयन्त्यधर्मतः\n",
    "03148032c": "पादेनैकेन कौन्तेय धर्मः कलियुगे स्थितः\n",
    "03148033a": "तामसं युगमासाद्य कृष्णो भवति केशवः\n",
    "03148033c": "वेदाचाराः प्रशाम्यन्ति धर्मयज्ञक्रियास्तथा\n",
    "03148034a": "ईतयो व्याधयस्तन्द्री दोषाः क्रोधादयस्तथा\n",
    "03148034c": "उपद्रवाश्च वर्तन्ते आधयो व्याधयस्तथा\n",
    "03148035a": "युगेष्वावर्तमानेषु धर्मो व्यावर्तते पुनः\n",
    "03148035c": "धर्मे व्यावर्तमाने तु लोको व्यावर्तते पुनः\n",
    "03148036a": "लोके क्षीणे क्षयं यान्ति भावा लोकप्रवर्तकाः\n",
    "03148036c": "युगक्षयकृता धर्माः प्रार्थनानि विकुर्वते\n",
    "03148037a": "एतत्कलियुगं नाम अचिराद्यत्प्रवर्तते\n",
    "03148037c": "युगानुवर्तनं त्वेतत्कुर्वन्ति चिरजीविनः\n",
    "03148038a": "यच्च ते मत्परिज्ञाने कौतूहलमरिंदम\n",
    "03148038c": "अनर्थकेषु को भावः पुरुषस्य विजानतः\n",
    "03148039a": "एतत्ते सर्वमाख्यातं यन्मां त्वं परिपृच्छसि\n",
    "03148039c": "युगसंख्यां महाबाहो स्वस्ति प्राप्नुहि गम्यताम्\n",
    "03149001": "भीम उवाच\n",
    "03149001a": "पूर्वरूपमदृष्ट्वा ते न यास्यामि कथंचन\n",
    "03149001c": "यदि तेऽहमनुग्राह्यो दर्शयात्मानमात्मना\n",
    "03149002": "वैशंपायन उवाच\n",
    "03149002a": "एवमुक्तस्तु भीमेन स्मितं कृत्वा प्लवंगमः\n",
    "03149002c": "तद्रूपं दर्शयामास यद्वै सागरलङ्घने\n",
    "03149003a": "भ्रातुः प्रियमभीप्सन्वै चकार सुमहद्वपुः\n",
    "03149003c": "देहस्तस्य ततोऽतीव वर्धत्यायामविस्तरैः\n",
    "03149004a": "तद्रूपं कदलीषण्डं छादयन्नमितद्युतिः\n",
    "03149004c": "गिरेश्चोच्छ्रयमागम्य तस्थौ तत्र स वानरः\n",
    "03149005a": "समुच्छ्रितमहाकायो द्वितीय इव पर्वतः\n",
    "03149005c": "ताम्रेक्षणस्तीक्ष्णदंष्ट्रो भृकुटीकृतलोचनः\n",
    "03149005e": "दीर्घलाङ्गूलमाविध्य दिशो व्याप्य स्थितः कपिः\n",
    "03149006a": "तद्रूपं महदालक्ष्य भ्रातुः कौरवनन्दनः\n",
    "03149006c": "विसिस्मिये तदा भीमो जहृषे च पुनः पुनः\n",
    "03149007a": "तमर्कमिव तेजोभिः सौवर्णमिव पर्वतम्\n",
    "03149007c": "प्रदीप्तमिव चाकाशं दृष्ट्वा भीमो न्यमीलयत्\n",
    "03149008a": "आबभाषे च हनुमान्भीमसेनं स्मयन्निव\n",
    "03149008c": "एतावदिह शक्तस्त्वं रूपं द्रष्टुं ममानघ\n",
    "03149009a": "वर्धेऽहं चाप्यतो भूयो यावन्मे मनसेप्सितम्\n",
    "03149009c": "भीम शत्रुषु चात्यर्थं वर्धते मूर्तिरोजसा\n",
    "03149010a": "तदद्भुतं महारौद्रं विन्ध्यमन्दरसंनिभम्\n",
    "03149010c": "दृष्ट्वा हनूमतो वर्ष्म संभ्रान्तः पवनात्मजः\n",
    "03149011a": "प्रत्युवाच ततो भीमः संप्रहृष्टतनूरुहः\n",
    "03149011c": "कृताञ्जलिरदीनात्मा हनूमन्तमवस्थितम्\n",
    "03149012a": "दृष्टं प्रमाणं विपुलं शरीरस्यास्य ते विभो\n",
    "03149012c": "संहरस्व महावीर्य स्वयमात्मानमात्मना\n",
    "03149013a": "न हि शक्नोमि त्वां द्रष्टुं दिवाकरमिवोदितम्\n",
    "03149013c": "अप्रमेयमनाधृष्यं मैनाकमिव पर्वतम्\n",
    "03149014a": "विस्मयश्चैव मे वीर सुमहान्मनसोऽद्य वै\n",
    "03149014c": "यद्रामस्त्वयि पार्श्वस्थे स्वयं रावणमभ्यगात्\n",
    "03149015a": "त्वमेव शक्तस्तां लङ्कां सयोधां सहवाहनाम्\n",
    "03149015c": "स्वबाहुबलमाश्रित्य विनाशयितुमोजसा\n",
    "03149016a": "न हि ते किंचिदप्राप्यं मारुतात्मज विद्यते\n",
    "03149016c": "तव नैकस्य पर्याप्तो रावणः सगणो युधि\n",
    "03149017a": "एवमुक्तस्तु भीमेन हनूमान्प्लवगर्षभः\n",
    "03149017c": "प्रत्युवाच ततो वाक्यं स्निग्धगम्भीरया गिरा\n",
    "03149018a": "एवमेतन्महाबाहो यथा वदसि भारत\n",
    "03149018c": "भीमसेन न पर्याप्तो ममासौ राक्षसाधमः\n",
    "03149019a": "मया तु तस्मिन्निहते रावणे लोककण्टके\n",
    "03149019c": "कीर्तिर्नश्येद्राघवस्य तत एतदुपेक्षितम्\n",
    "03149020a": "तेन वीरेण हत्वा तु सगणं राक्षसाधिपम्\n",
    "03149020c": "आनीता स्वपुरं सीता लोके कीर्तिश्च स्थापिता\n",
    "03149021a": "तद्गच्छ विपुलप्रज्ञ भ्रातुः प्रियहिते रतः\n",
    "03149021c": "अरिष्टं क्षेममध्वानं वायुना परिरक्षितः\n",
    "03149022a": "एष पन्थाः कुरुश्रेष्ठ सौगन्धिकवनाय ते\n",
    "03149022c": "द्रक्ष्यसे धनदोद्यानं रक्षितं यक्षराक्षसैः\n",
    "03149023a": "न च ते तरसा कार्यः कुसुमावचयः स्वयम्\n",
    "03149023c": "दैवतानि हि मान्यानि पुरुषेण विशेषतः\n",
    "03149024a": "बलिहोमनमस्कारैर्मन्त्रैश्च भरतर्षभ\n",
    "03149024c": "दैवतानि प्रसादं हि भक्त्या कुर्वन्ति भारत\n",
    "03149025a": "मा तात साहसं कार्षीः स्वधर्ममनुपालय\n",
    "03149025c": "स्वधर्मस्थः परं धर्मं बुध्यस्वागमयस्व च\n",
    "03149026a": "न हि धर्ममविज्ञाय वृद्धाननुपसेव्य च\n",
    "03149026c": "धर्मो वै वेदितुं शक्यो बृहस्पतिसमैरपि\n",
    "03149027a": "अधर्मो यत्र धर्माख्यो धर्मश्चाधर्मसंज्ञितः\n",
    "03149027c": "विज्ञातव्यो विभागेन यत्र मुह्यन्त्यबुद्धयः\n",
    "03149028a": "आचारसंभवो धर्मो धर्माद्वेदाः समुत्थिताः\n",
    "03149028c": "वेदैर्यज्ञाः समुत्पन्ना यज्ञैर्देवाः प्रतिष्ठिताः\n",
    "03149029a": "वेदाचारविधानोक्तैर्यज्ञैर्धार्यन्ति देवताः\n",
    "03149029c": "बृहस्पत्युशनोक्तैश्च नयैर्धार्यन्ति मानवाः\n",
    "03149030a": "पण्याकरवणिज्याभिः कृष्याथो योनिपोषणैः\n",
    "03149030c": "वार्तया धार्यते सर्वं धर्मैरेतैर्द्विजातिभिः\n",
    "03149031a": "त्रयी वार्ता दण्डनीतिस्तिस्रो विद्या विजानताम्\n",
    "03149031c": "ताभिः सम्यक्प्रयुक्ताभिर्लोकयात्रा विधीयते\n",
    "03149032a": "सा चेद्धर्मक्रिया न स्यात्त्रयीधर्ममृते भुवि\n",
    "03149032c": "दण्डनीतिमृते चापि निर्मर्यादमिदं भवेत्\n",
    "03149033a": "वार्ताधर्मे ह्यवर्तन्त्यो विनश्येयुरिमाः प्रजाः\n",
    "03149033c": "सुप्रवृत्तैस्त्रिभिर्ह्येतैर्धर्मैः सूयन्ति वै प्रजाः\n",
    "03149034a": "द्विजानाममृतं धर्मो ह्येकश्चैवैकवर्णिकः\n",
    "03149034c": "यज्ञाध्ययनदानानि त्रयः साधारणाः स्मृताः\n",
    "03149035a": "याजनाध्यापने चोभे ब्राह्मणानां प्रतिग्रहः\n",
    "03149035c": "पालनं क्षत्रियाणां वै वैश्यधर्मश्च पोषणम्\n",
    "03149036a": "शुश्रूषा तु द्विजातीनां शूद्राणां धर्म उच्यते\n",
    "03149036c": "भैक्षहोमव्रतैर्हीनास्तथैव गुरुवासिनाम्\n",
    "03149037a": "क्षत्रधर्मोऽत्र कौन्तेय तव धर्माभिरक्षणम्\n",
    "03149037c": "स्वधर्मं प्रतिपद्यस्व विनीतो नियतेन्द्रियः\n",
    "03149038a": "वृद्धैः संमन्त्र्य सद्भिश्च बुद्धिमद्भिः श्रुतान्वितैः\n",
    "03149038c": "सुस्थितः शास्ति दण्डेन व्यसनी परिभूयते\n",
    "03149039a": "निग्रहानुग्रहैः सम्यग्यदा राजा प्रवर्तते\n",
    "03149039c": "तदा भवति लोकस्य मर्यादा सुव्यवस्थिता\n",
    "03149040a": "तस्माद्देशे च दुर्गे च शत्रुमित्रबलेषु च\n",
    "03149040c": "नित्यं चारेण बोद्धव्यं स्थानं वृद्धिः क्षयस्तथा\n",
    "03149041a": "राज्ञामुपायाश्चत्वारो बुद्धिमन्त्रः पराक्रमः\n",
    "03149041c": "निग्रहानुग्रहौ चैव दाक्ष्यं तत्कार्यसाधनम्\n",
    "03149042a": "साम्ना दानेन भेदेन दण्डेनोपेक्षणेन च\n",
    "03149042c": "साधनीयानि कार्याणि समासव्यासयोगतः\n",
    "03149043a": "मन्त्रमूला नयाः सर्वे चाराश्च भरतर्षभ\n",
    "03149043c": "सुमन्त्रितैर्नयैः सिद्धिस्तद्विदैः सह मन्त्रयेत्\n",
    "03149044a": "स्त्रिया मूढेन लुब्धेन बालेन लघुना तथा\n",
    "03149044c": "न मन्त्रयेत गुह्यानि येषु चोन्मादलक्षणम्\n",
    "03149045a": "मन्त्रयेत्सह विद्वद्भिः शक्तैः कर्माणि कारयेत्\n",
    "03149045c": "स्निग्धैश्च नीतिविन्यासान्मूर्खान्सर्वत्र वर्जयेत्\n",
    "03149046a": "धार्मिकान्धर्मकार्येषु अर्थकार्येषु पण्डितान्\n",
    "03149046c": "स्त्रीषु क्लीबान्नियुञ्जीत क्रूरान्क्रूरेषु कर्मसु\n",
    "03149047a": "स्वेभ्यश्चैव परेभ्यश्च कार्याकार्यसमुद्भवा\n",
    "03149047c": "बुद्धिः कर्मसु विज्ञेया रिपूणां च बलाबलम्\n",
    "03149048a": "बुद्ध्या सुप्रतिपन्नेषु कुर्यात्साधुपरिग्रहम्\n",
    "03149048c": "निग्रहं चाप्यशिष्टेषु निर्मर्यादेषु कारयेत्\n",
    "03149049a": "निग्रहे प्रग्रहे सम्यग्यदा राजा प्रवर्तते\n",
    "03149049c": "तदा भवति लोकस्य मर्यादा सुव्यवस्थिता\n",
    "03149050a": "एष ते विहितः पार्थ घोरो धर्मो दुरन्वयः\n",
    "03149050c": "तं स्वधर्मविभागेन विनयस्थोऽनुपालय\n",
    "03149051a": "तपोधर्मदमेज्याभिर्विप्रा यान्ति यथा दिवम्\n",
    "03149051c": "दानातिथ्यक्रियाधर्मैर्यान्ति वैश्याश्च सद्गतिम्\n",
    "03149052a": "क्षत्रं याति तथा स्वर्गं भुवि निग्रहपालनैः\n",
    "03149052c": "सम्यक्प्रणीय दण्डं हि कामद्वेषविवर्जिताः\n",
    "03149052e": "अलुब्धा विगतक्रोधाः सतां यान्ति सलोकताम्\n",
    "03150001": "वैशंपायन उवाच\n",
    "03150001a": "ततः संहृत्य विपुलं तद्वपुः कामवर्धितम्\n",
    "03150001c": "भीमसेनं पुनर्दोर्भ्यां पर्यष्वजत वानरः\n",
    "03150002a": "परिष्वक्तस्य तस्याशु भ्रात्रा भीमस्य भारत\n",
    "03150002c": "श्रमो नाशमुपागच्छत्सर्वं चासीत्प्रदक्षिणम्\n",
    "03150003a": "ततः पुनरथोवाच पर्यश्रुनयनो हरिः\n",
    "03150003c": "भीममाभाष्य सौहार्दाद्बाष्पगद्गदया गिरा\n",
    "03150004a": "गच्छ वीर स्वमावासं स्मर्तव्योऽस्मि कथान्तरे\n",
    "03150004c": "इहस्थश्च कुरुश्रेष्ठ न निवेद्योऽस्मि कस्यचित्\n",
    "03150005a": "धनदस्यालयाच्चापि विसृष्टानां महाबल\n",
    "03150005c": "देशकाल इहायातुं देवगन्धर्वयोषिताम्\n",
    "03150006a": "ममापि सफलं चक्षुः स्मारितश्चास्मि राघवम्\n",
    "03150006c": "मानुषं गात्रसंस्पर्शं गत्वा भीम त्वया सह\n",
    "03150007a": "तदस्मद्दर्शनं वीर कौन्तेयामोघमस्तु ते\n",
    "03150007c": "भ्रातृत्वं त्वं पुरस्कृत्य वरं वरय भारत\n",
    "03150008a": "यदि तावन्मया क्षुद्रा गत्वा वारणसाह्वयम्\n",
    "03150008c": "धार्तराष्ट्रा निहन्तव्या यावदेतत्करोम्यहम्\n",
    "03150009a": "शिलया नगरं वा तन्मर्दितव्यं मया यदि\n",
    "03150009c": "यावदद्य करोम्येतत्कामं तव महाबल\n",
    "03150010a": "भीमसेनस्तु तद्वाक्यं श्रुत्वा तस्य महात्मनः\n",
    "03150010c": "प्रत्युवाच हनूमन्तं प्रहृष्टेनान्तरात्मना\n",
    "03150011a": "कृतमेव त्वया सर्वं मम वानरपुंगव\n",
    "03150011c": "स्वस्ति तेऽस्तु महाबाहो क्षामये त्वां प्रसीद मे\n",
    "03150012a": "सनाथाः पाण्डवाः सर्वे त्वया नाथेन वीर्यवन्\n",
    "03150012c": "तवैव तेजसा सर्वान्विजेष्यामो वयं रिपून्\n",
    "03150013a": "एवमुक्तस्तु हनुमान्भीमसेनमभाषत\n",
    "03150013c": "भ्रातृत्वात्सौहृदाच्चापि करिष्यामि तव प्रियम्\n",
    "03150014a": "चमूं विगाह्य शत्रूणां शरशक्तिसमाकुलाम्\n",
    "03150014c": "यदा सिंहरवं वीर करिष्यसि महाबल\n",
    "03150014e": "तदाहं बृंहयिष्यामि स्वरवेण रवं तव\n",
    "03150015a": "विजयस्य ध्वजस्थश्च नादान्मोक्ष्यामि दारुणान्\n",
    "03150015c": "शत्रूणां ते प्राणहरानित्युक्त्वान्तरधीयत\n",
    "03150016a": "गते तस्मिन्हरिवरे भीमोऽपि बलिनां वरः\n",
    "03150016c": "तेन मार्गेण विपुलं व्यचरद्गन्धमादनम्\n",
    "03150017a": "अनुस्मरन्वपुस्तस्य श्रियं चाप्रतिमां भुवि\n",
    "03150017c": "माहात्म्यमनुभावं च स्मरन्दाशरथेर्ययौ\n",
    "03150018a": "स तानि रमणीयानि वनान्युपवनानि च\n",
    "03150018c": "विलोडयामास तदा सौगन्धिकवनेप्सया\n",
    "03150019a": "फुल्लपद्मविचित्राणि पुष्पितानि वनानि च\n",
    "03150019c": "मत्तवारणयूथानि पङ्कक्लिन्नानि भारत\n",
    "03150019e": "वर्षतामिव मेघानां वृन्दानि ददृशे तदा\n",
    "03150020a": "हरिणैश्चञ्चलापाङ्गैर्हरिणीसहितैर्वने\n",
    "03150020c": "सशष्पकवलैः श्रीमान्पथि दृष्टो द्रुतं ययौ\n",
    "03150021a": "महिषैश्च वराहैश्च शार्दूलैश्च निषेवितम्\n",
    "03150021c": "व्यपेतभीर्गिरिं शौर्याद्भीमसेनो व्यगाहत\n",
    "03150022a": "कुसुमानतशाखैश्च ताम्रपल्लवकोमलैः\n",
    "03150022c": "याच्यमान इवारण्ये द्रुमैर्मारुतकम्पितैः\n",
    "03150023a": "कृतपद्माञ्जलिपुटा मत्तषट्पदसेविताः\n",
    "03150023c": "प्रियतीर्थवना मार्गे पद्मिनीः समतिक्रमन्\n",
    "03150024a": "सज्जमानमनोदृष्टिः फुल्लेषु गिरिसानुषु\n",
    "03150024c": "द्रौपदीवाक्यपाथेयो भीमः शीघ्रतरं ययौ\n",
    "03150025a": "परिवृत्तेऽहनि ततः प्रकीर्णहरिणे वने\n",
    "03150025c": "काञ्चनैर्विमलैः पद्मैर्ददर्श विपुलां नदीम्\n",
    "03150026a": "मत्तकारण्डवयुतां चक्रवाकोपशोभिताम्\n",
    "03150026c": "रचितामिव तस्याद्रेर्मालां विमलपङ्कजाम्\n",
    "03150027a": "तस्यां नद्यां महासत्त्वः सौगन्धिकवनं महत्\n",
    "03150027c": "अपश्यत्प्रीतिजननं बालार्कसदृशद्युति\n",
    "03150028a": "तद्दृष्ट्वा लब्धकामः स मनसा पाण्डुनन्दनः\n",
    "03150028c": "वनवासपरिक्लिष्टां जगाम मनसा प्रियाम्\n",
    "03151001": "वैशंपायन उवाच\n",
    "03151001a": "स गत्वा नलिनीं रम्यां राक्षसैरभिरक्षिताम्\n",
    "03151001c": "कैलासशिखरे रम्ये ददर्श शुभकानने\n",
    "03151002a": "कुबेरभवनाभ्याशे जातां पर्वतनिर्झरे\n",
    "03151002c": "सुरम्यां विपुलच्छायां नानाद्रुमलतावृताम्\n",
    "03151003a": "हरिताम्बुजसंछन्नां दिव्यां कनकपुष्कराम्\n",
    "03151003c": "पवित्रभूतां लोकस्य शुभामद्भुतदर्शनाम्\n",
    "03151004a": "तत्रामृतरसं शीतं लघु कुन्तीसुतः शुभम्\n",
    "03151004c": "ददर्श विमलं तोयं शिवं बहु च पाण्डवः\n",
    "03151005a": "तां तु पुष्करिणीं रम्यां पद्मसौगन्धिकायुताम्\n",
    "03151005c": "जातरूपमयैः पद्मैश्छन्नां परमगन्धिभिः\n",
    "03151006a": "वैडूर्यवरनालैश्च बहुचित्रैर्मनोहरैः\n",
    "03151006c": "हंसकारण्डवोद्धूतैः सृजद्भिरमलं रजः\n",
    "03151007a": "आक्रीडं यक्षराजस्य कुबेरस्य महात्मनः\n",
    "03151007c": "गन्धर्वैरप्सरोभिश्च देवैश्च परमार्चिताम्\n",
    "03151008a": "सेवितामृषिभिर्दिव्यां यक्षैः किंपुरुषैस्तथा\n",
    "03151008c": "राक्षसैः किंनरैश्चैव गुप्तां वैश्रवणेन च\n",
    "03151009a": "तां च दृष्ट्वैव कौन्तेयो भीमसेनो महाबलः\n",
    "03151009c": "बभूव परमप्रीतो दिव्यं संप्रेक्ष्य तत्सरः\n",
    "03151010a": "तच्च क्रोधवशा नाम राक्षसा राजशासनात्\n",
    "03151010c": "रक्षन्ति शतसाहस्राश्चित्रायुधपरिच्छदाः\n",
    "03151011a": "ते तु दृष्ट्वैव कौन्तेयमजिनैः परिवारितम्\n",
    "03151011c": "रुक्माङ्गदधरं वीरं भीमं भीमपराक्रमम्\n",
    "03151012a": "सायुधं बद्धनिस्त्रिंशमशङ्कितमरिंदमम्\n",
    "03151012c": "पुष्करेप्सुमुपायान्तमन्योन्यमभिचुक्रुशुः\n",
    "03151013a": "अयं पुरुषशार्दूलः सायुधोऽजिनसंवृतः\n",
    "03151013c": "यच्चिकीर्षुरिह प्राप्तस्तत्संप्रष्टुमिहार्हथ\n",
    "03151014a": "ततः सर्वे महाबाहुं समासाद्य वृकोदरम्\n",
    "03151014c": "तेजोयुक्तमपृच्छन्त कस्त्वमाख्यातुमर्हसि\n",
    "03151015a": "मुनिवेषधरश्चासि चीरवासाश्च लक्ष्यसे\n",
    "03151015c": "यदर्थमसि संप्राप्तस्तदाचक्ष्व महाद्युते\n",
    "03152001": "भीम उवाच\n",
    "03152001a": "पाण्डवो भीमसेनोऽहं धर्मपुत्रादनन्तरः\n",
    "03152001c": "विशालां बदरीं प्राप्तो भ्रातृभिः सह राक्षसाः\n",
    "03152002a": "अपश्यत्तत्र पाञ्चाली सौगन्धिकमनुत्तमम्\n",
    "03152002c": "अनिलोढमितो नूनं सा बहूनि परीप्सति\n",
    "03152003a": "तस्या मामनवद्याङ्ग्या धर्मपत्न्याः प्रिये स्थितम्\n",
    "03152003c": "पुष्पाहारमिह प्राप्तं निबोधत निशाचराः\n",
    "03152004": "राक्षसा ऊचुः\n",
    "03152004a": "आक्रीडोऽयं कुबेरस्य दयितः पुरुषर्षभ\n",
    "03152004c": "नेह शक्यं मनुष्येण विहर्तुं मर्त्यधर्मिणा\n",
    "03152005a": "देवर्षयस्तथा यक्षा देवाश्चात्र वृकोदर\n",
    "03152005c": "आमन्त्र्य यक्षप्रवरं पिबन्ति विहरन्ति च\n",
    "03152005e": "गन्धर्वाप्सरसश्चैव विहरन्त्यत्र पाण्डव\n",
    "03152006a": "अन्यायेनेह यः कश्चिदवमन्य धनेश्वरम्\n",
    "03152006c": "विहर्तुमिच्छेद्दुर्वृत्तः स विनश्येदसंशयम्\n",
    "03152007a": "तमनादृत्य पद्मानि जिहीर्षसि बलादितः\n",
    "03152007c": "धर्मराजस्य चात्मानं ब्रवीषि भ्रातरं कथम्\n",
    "03152008": "भीम उवाच\n",
    "03152008a": "राक्षसास्तं न पश्यामि धनेश्वरमिहान्तिके\n",
    "03152008c": "दृष्ट्वापि च महाराजं नाहं याचितुमुत्सहे\n",
    "03152009a": "न हि याचन्ति राजान एष धर्मः सनातनः\n",
    "03152009c": "न चाहं हातुमिच्छामि क्षात्रधर्मं कथंचन\n",
    "03152010a": "इयं च नलिनी रम्या जाता पर्वतनिर्झरे\n",
    "03152010c": "नेयं भवनमासाद्य कुबेरस्य महात्मनः\n",
    "03152011a": "तुल्या हि सर्वभूतानामियं वैश्रवणस्य च\n",
    "03152011c": "एवंगतेषु द्रव्येषु कः कं याचितुमर्हति\n",
    "03152012": "वैशंपायन उवाच\n",
    "03152012a": "इत्युक्त्वा राक्षसान्सर्वान्भीमसेनो व्यगाहत\n",
    "03152012c": "ततः स राक्षसैर्वाचा प्रतिषिद्धः प्रतापवान्\n",
    "03152012e": "मा मैवमिति सक्रोधैर्भर्त्सयद्भिः समन्ततः\n",
    "03152013a": "कदर्थीकृत्य तु स तान्राक्षसान्भीमविक्रमः\n",
    "03152013c": "व्यगाहत महातेजास्ते तं सर्वे न्यवारयन्\n",
    "03152014a": "गृह्णीत बध्नीत निकृन्ततेमं; पचाम खादाम च भीमसेनम्\n",
    "03152014c": "क्रुद्धा ब्रुवन्तोऽनुययुर्द्रुतं ते; शस्त्राणि चोद्यम्य विवृत्तनेत्राः\n",
    "03152015a": "ततः स गुर्वीं यमदण्डकल्पां; महागदां काञ्चनपट्टनद्धाम्\n",
    "03152015c": "प्रगृह्य तानभ्यपतत्तरस्वी; ततोऽब्रवीत्तिष्ठत तिष्ठतेति\n",
    "03152016a": "ते तं तदा तोमरपट्टिशाद्यै;र्व्याविध्य शस्त्रैः सहसाभिपेतुः\n",
    "03152016c": "जिघांसवः क्रोधवशाः सुभीमा; भीमं समन्तात्परिवव्रुरुग्राः\n",
    "03152017a": "वातेन कुन्त्यां बलवान्स जातः; शूरस्तरस्वी द्विषतां निहन्ता\n",
    "03152017c": "सत्ये च धर्मे च रतः सदैव; पराक्रमे शत्रुभिरप्रधृष्यः\n",
    "03152018a": "तेषां स मार्गान्विविधान्महात्मा; निहत्य शस्त्राणि च शात्रवाणाम्\n",
    "03152018c": "यथाप्रवीरान्निजघान वीरः; परःशतान्पुष्करिणीसमीपे\n",
    "03152019a": "ते तस्य वीर्यं च बलं च दृष्ट्वा; विद्याबलं बाहुबलं तथैव\n",
    "03152019c": "अशक्नुवन्तः सहिताः समन्ता;द्धतप्रवीराः सहसा निवृत्ताः\n",
    "03152020a": "विदीर्यमाणास्तत एव तूर्ण;माकाशमास्थाय विमूढसंज्ञाः\n",
    "03152020c": "कैलासशृङ्गाण्यभिदुद्रुवुस्ते; भीमार्दिताः क्रोधवशाः प्रभग्नाः\n",
    "03152021a": "स शक्रवद्दानवदैत्यसंघा;न्विक्रम्य जित्वा च रणेऽरिसंघान्\n",
    "03152021c": "विगाह्य तां पुष्करिणीं जितारिः; कामाय जग्राह ततोऽम्बुजानि\n",
    "03152022a": "ततः स पीत्वामृतकल्पमम्भो; भूयो बभूवोत्तमवीर्यतेजाः\n",
    "03152022c": "उत्पाट्य जग्राह ततोऽम्बुजानि; सौगन्धिकान्युत्तमगन्धवन्ति\n",
    "03152023a": "ततस्तु ते क्रोधवशाः समेत्य; धनेश्वरं भीमबलप्रणुन्नाः\n",
    "03152023c": "भीमस्य वीर्यं च बलं च संख्ये; यथावदाचख्युरतीव दीनाः\n",
    "03152024a": "तेषां वचस्तत्तु निशम्य देवः; प्रहस्य रक्षांशि ततोऽभ्युवाच\n",
    "03152024c": "गृह्णातु भीमो जलजानि कामं; कृष्णानिमित्तं विदितं ममैतत्\n",
    "03152025a": "ततोऽभ्यनुज्ञाय धनेश्वरं ते; जग्मुः कुरूणां प्रवरं विरोषाः\n",
    "03152025c": "भीमं च तस्यां ददृशुर्नलिन्यां; यथोपजोषं विहरन्तमेकम्\n",
    "03153001": "वैशंपायन उवाच\n",
    "03153001a": "ततस्तानि महार्हाणि दिव्यानि भरतर्षभ\n",
    "03153001c": "बहूनि बहुरूपाणि विरजांसि समाददे\n",
    "03153002a": "ततो वायुर्महाञ्शीघ्रो नीचैः शर्करकर्षणः\n",
    "03153002c": "प्रादुरासीत्खरस्पर्शः संग्राममभिचोदयन्\n",
    "03153003a": "पपात महती चोल्का सनिर्घाता महाप्रभा\n",
    "03153003c": "निष्प्रभश्चाभवत्सूर्यश्छन्नरश्मिस्तमोवृतः\n",
    "03153004a": "निर्घातश्चाभवद्भीमो भीमे विक्रममास्थिते\n",
    "03153004c": "चचाल पृथिवी चापि पांसुवर्षं पपात च\n",
    "03153005a": "सलोहिता दिशश्चासन्खरवाचो मृगद्विजाः\n",
    "03153005c": "तमोवृतमभूत्सर्वं न प्रज्ञायत किंचन\n",
    "03153006a": "तदद्भुतमभिप्रेक्ष्य धर्मपुत्रो युधिष्ठिरः\n",
    "03153006c": "उवाच वदतां श्रेष्ठः कोऽस्मानभिभविष्यति\n",
    "03153007a": "सज्जीभवत भद्रं वः पाण्डवा युद्धदुर्मदाः\n",
    "03153007c": "यथारूपाणि पश्यामि स्वभ्यग्रो नः पराक्रमः\n",
    "03153008a": "एवमुक्त्वा ततो राजा वीक्षां चक्रे समन्ततः\n",
    "03153008c": "अपश्यमानो भीमं च धर्मराजो युधिष्ठिरः\n",
    "03153009a": "तत्र कृष्णां यमौ चैव समीपस्थानरिंदमः\n",
    "03153009c": "पप्रच्छ भ्रातरं भीमं भीमकर्माणमाहवे\n",
    "03153010a": "कच्चिन्न भीमः पाञ्चालि किंचित्कृत्यं चिकीर्षति\n",
    "03153010c": "कृतवानपि वा वीरः साहसं साहसप्रियः\n",
    "03153011a": "इमे ह्यकस्मादुत्पाता महासमरदर्शिनः\n",
    "03153011c": "दर्शयन्तो भयं तीव्रं प्रादुर्भूताः समन्ततः\n",
    "03153012a": "तं तथा वादिनं कृष्णा प्रत्युवाच मनस्विनी\n",
    "03153012c": "प्रिया प्रियं चिकीर्षन्ती महिषी चारुहासिनी\n",
    "03153013a": "यत्तत्सौगन्धिकं राजन्नाहृतं मातरिश्वना\n",
    "03153013c": "तन्मया भीमसेनस्य प्रीतयाद्योपपादितम्\n",
    "03153014a": "अपि चोक्तो मया वीरो यदि पश्येद्बहून्यपि\n",
    "03153014c": "तानि सर्वाण्युपादाय शीघ्रमागम्यतामिति\n",
    "03153015a": "स तु नूनं महाबाहुः प्रियार्थं मम पाण्डवः\n",
    "03153015c": "प्रागुदीचीं दिशं राजंस्तान्याहर्तुमितो गतः\n",
    "03153016a": "उक्तस्त्वेवं तया राजा यमाविदमथाब्रवीत्\n",
    "03153016c": "गच्छाम सहितास्तूर्णं येन यातो वृकोदरः\n",
    "03153017a": "वहन्तु राक्षसा विप्रान्यथाश्रान्तान्यथाकृशान्\n",
    "03153017c": "त्वमप्यमरसंकाश वह कृष्णां घटोत्कच\n",
    "03153018a": "व्यक्तं दूरमितो भीमः प्रविष्ट इति मे मतिः\n",
    "03153018c": "चिरं च तस्य कालोऽयं स च वायुसमो जवे\n",
    "03153019a": "तरस्वी वैनतेयस्य सदृशो भुवि लङ्घने\n",
    "03153019c": "उत्पतेदपि चाकाशं निपतेच्च यथेच्छकम्\n",
    "03153020a": "तमन्वियाम भवतां प्रभावाद्रजनीचराः\n",
    "03153020c": "पुरा स नापराध्नोति सिद्धानां ब्रह्मवादिनाम्\n",
    "03153021a": "तथेत्युक्त्वा तु ते सर्वे हैडिम्बप्रमुखास्तदा\n",
    "03153021c": "उद्देशज्ञाः कुबेरस्य नलिन्या भरतर्षभ\n",
    "03153022a": "आदाय पाण्डवांश्चैव तांश्च विप्राननेकशः\n",
    "03153022c": "लोमशेनैव सहिताः प्रययुः प्रीतमानसाः\n",
    "03153023a": "ते गत्वा सहिताः सर्वे ददृशुस्तत्र कानने\n",
    "03153023c": "प्रफुल्लपङ्कजवतीं नलिनीं सुमनोहराम्\n",
    "03153024a": "तं च भीमं महात्मानं तस्यास्तीरे व्यवस्थितम्\n",
    "03153024c": "ददृशुर्निहतांश्चैव यक्षान्सुविपुलेक्षणान्\n",
    "03153025a": "उद्यम्य च गदां दोर्भ्यां नदीतीरे व्यवस्थितम्\n",
    "03153025c": "प्रजासंक्षेपसमये दण्डहस्तमिवान्तकम्\n",
    "03153026a": "तं दृष्ट्वा धर्मराजस्तु परिष्वज्य पुनः पुनः\n",
    "03153026c": "उवाच श्लक्ष्णया वाचा कौन्तेय किमिदं कृतम्\n",
    "03153027a": "साहसं बत भद्रं ते देवानामपि चाप्रियम्\n",
    "03153027c": "पुनरेवं न कर्तव्यं मम चेदिच्छसि प्रियम्\n",
    "03153028a": "अनुशास्य च कौन्तेयं पद्मानि प्रतिगृह्य च\n",
    "03153028c": "तस्यामेव नलिन्यां ते विजह्रुरमरोपमाः\n",
    "03153029a": "एतस्मिन्नेव काले तु प्रगृहीतशिलायुधाः\n",
    "03153029c": "प्रादुरासन्महाकायास्तस्योद्यानस्य रक्षिणः\n",
    "03153030a": "ते दृष्ट्वा धर्मराजानं देवर्षिं चापि लोमशम्\n",
    "03153030c": "नकुलं सहदेवं च तथान्यान्ब्राह्मणर्षभान्\n",
    "03153030e": "विनयेनानताः सर्वे प्रणिपेतुश्च भारत\n",
    "03153031a": "सान्त्विता धर्मराजेन प्रसेदुः क्षणदाचराः\n",
    "03153031c": "विदिताश्च कुबेरस्य ततस्ते नरपुंगवाः\n",
    "03153031e": "ऊषुर्नातिचिरं कालं रममाणाः कुरूद्वहाः\n",
    "03154001": "वैशंपायन उवाच\n",
    "03154001a": "ततस्तान्परिविश्वस्तान्वसतस्तत्र पाण्डवान्\n",
    "03154001c": "गतेषु तेषु रक्षःसु भीमसेनात्मजेऽपि च\n",
    "03154002a": "रहितान्भीमसेनेन कदाचित्तान्यदृच्छया\n",
    "03154002c": "जहार धर्मराजानं यमौ कृष्णां च राक्षसः\n",
    "03154003a": "ब्राह्मणो मन्त्रकुशलः सर्वास्त्रेष्वस्त्रवित्तमः\n",
    "03154003c": "इति ब्रुवन्पाण्डवेयान्पर्युपास्ते स्म नित्यदा\n",
    "03154004a": "परीक्षमाणः पार्थानां कलापानि धनूंषि च\n",
    "03154004c": "अन्तरं समभिप्रेप्सुर्नाम्ना ख्यातो जटासुरः\n",
    "03154005a": "स भीमसेने निष्क्रान्ते मृगयार्थमरिंदमे\n",
    "03154005c": "अन्यद्रूपं समास्थाय विकृतं भैरवं महत्\n",
    "03154006a": "गृहीत्वा सर्वशस्त्राणि द्रौपदीं परिगृह्य च\n",
    "03154006c": "प्रातिष्ठत स दुष्टात्मा त्रीन्गृहीत्वा च पाण्डवान्\n",
    "03154007a": "सहदेवस्तु यत्नेन ततोऽपक्रम्य पाण्डवः\n",
    "03154007c": "आक्रन्दद्भीमसेनं वै येन यातो महाबलः\n",
    "03154008a": "तमब्रवीद्धर्मराजो ह्रियमाणो युधिष्ठिरः\n",
    "03154008c": "धर्मस्ते हीयते मूढ न चैनं समवेक्षसे\n",
    "03154009a": "येऽन्ये केचिन्मनुष्येषु तिर्यग्योनिगता अपि\n",
    "03154009c": "गन्धर्वयक्षरक्षांसि वयांसि पशवस्तथा\n",
    "03154009e": "मनुष्यानुपजीवन्ति ततस्त्वमुपजीवसि\n",
    "03154010a": "समृद्ध्या ह्यस्य लोकस्य लोको युष्माकमृध्यते\n",
    "03154010c": "इमं च लोकं शोचन्तमनुशोचन्ति देवताः\n",
    "03154010e": "पूज्यमानाश्च वर्धन्ते हव्यकव्यैर्यथाविधि\n",
    "03154011a": "वयं राष्ट्रस्य गोप्तारो रक्षितारश्च राक्षस\n",
    "03154011c": "राष्ट्रस्यारक्ष्यमाणस्य कुतो भूतिः कुतः सुखम्\n",
    "03154012a": "न च राजावमन्तव्यो रक्षसा जात्वनागसि\n",
    "03154012c": "अणुरप्यपचारश्च नास्त्यस्माकं नराशन\n",
    "03154013a": "द्रोग्धव्यं न च मित्रेषु न विश्वस्तेषु कर्हिचित्\n",
    "03154013c": "येषां चान्नानि भुञ्जीत यत्र च स्यात्प्रतिश्रयः\n",
    "03154014a": "स त्वं प्रतिश्रयेऽस्माकं पूज्यमानः सुखोषितः\n",
    "03154014c": "भुक्त्वा चान्नानि दुष्प्रज्ञ कथमस्माञ्जिहीर्षसि\n",
    "03154015a": "एवमेव वृथाचारो वृथावृद्धो वृथामतिः\n",
    "03154015c": "वृथामरणमर्हस्त्वं वृथाद्य न भविष्यसि\n",
    "03154016a": "अथ चेद्दुष्टबुद्धिस्त्वं सर्वैर्धर्मैर्विवर्जितः\n",
    "03154016c": "प्रदाय शस्त्राण्यस्माकं युद्धेन द्रौपदीं हर\n",
    "03154017a": "अथ चेत्त्वमविज्ञाय इदं कर्म करिष्यसि\n",
    "03154017c": "अधर्मं चाप्यकीर्तिं च लोके प्राप्स्यसि केवलम्\n",
    "03154018a": "एतामद्य परामृश्य स्त्रियं राक्षस मानुषीम्\n",
    "03154018c": "विषमेतत्समालोड्य कुम्भेन प्राशितं त्वया\n",
    "03154019a": "ततो युधिष्ठिरस्तस्य भारिकः समपद्यत\n",
    "03154019c": "स तु भाराभिभूतात्मा न तथा शीघ्रगोऽभवत्\n",
    "03154020a": "अथाब्रवीद्द्रौपदीं च नकुलं च युधिष्ठिरः\n",
    "03154020c": "मा भैष्ट राक्षसान्मूढाद्गतिरस्य मया हृता\n",
    "03154021a": "नातिदूरे महाबाहुर्भविता पवनात्मजः\n",
    "03154021c": "अस्मिन्मुहूर्ते संप्राप्ते न भविष्यति राक्षसः\n",
    "03154022a": "सहदेवस्तु तं दृष्ट्वा राक्षसं मूढचेतसम्\n",
    "03154022c": "उवाच वचनं राजन्कुन्तीपुत्रं युधिष्ठिरम्\n",
    "03154023a": "राजन्किं नाम तत्कृत्यं क्षत्रियस्यास्त्यतोऽधिकम्\n",
    "03154023c": "यद्युद्धेऽभिमुखः प्राणांस्त्यजेच्छत्रूञ्जयेत वा\n",
    "03154024a": "एष चास्मान्वयं चैनं युध्यमानाः परंतप\n",
    "03154024c": "सूदयेम महाबाहो देशकालो ह्ययं नृप\n",
    "03154025a": "क्षत्रधर्मस्य संप्राप्तः कालः सत्यपराक्रम\n",
    "03154025c": "जयन्तः पात्यमाना वा प्राप्तुमर्हाम सद्गतिम्\n",
    "03154026a": "राक्षसे जीवमानेऽद्य रविरस्तमियाद्यदि\n",
    "03154026c": "नाहं ब्रूयां पुनर्जातु क्षत्रियोऽस्मीति भारत\n",
    "03154027a": "भो भो राक्षस तिष्ठस्व सहदेवोऽस्मि पाण्डवः\n",
    "03154027c": "हत्वा वा मां नयस्वैनान्हतो वाद्येह स्वप्स्यसि\n",
    "03154028a": "तथैव तस्मिन्ब्रुवति भीमसेनो यदृच्छया\n",
    "03154028c": "प्रादृश्यत महाबाहुः सवज्र इव वासवः\n",
    "03154029a": "सोऽपश्यद्भ्रातरौ तत्र द्रौपदीं च यशस्विनीम्\n",
    "03154029c": "क्षितिस्थं सहदेवं च क्षिपन्तं राक्षसं तदा\n",
    "03154030a": "मार्गाच्च राक्षसं मूढं कालोपहतचेतसम्\n",
    "03154030c": "भ्रमन्तं तत्र तत्रैव दैवेन विनिवारितम्\n",
    "03154031a": "भ्रातॄंस्तान्ह्रियतो दृष्ट्वा द्रौपदीं च महाबलः\n",
    "03154031c": "क्रोधमाहारयद्भीमो राक्षसं चेदमब्रवीत्\n",
    "03154032a": "विज्ञातोऽसि मया पूर्वं चेष्टञ्शस्त्रपरीक्षणे\n",
    "03154032c": "आस्था तु त्वयि मे नास्ति यतोऽसि न हतस्तदा\n",
    "03154032e": "ब्रह्मरूपप्रतिच्छन्नो न नो वदसि चाप्रियम्\n",
    "03154033a": "प्रियेषु चरमाणं त्वां न चैवाप्रियकारिणम्\n",
    "03154033c": "अतिथिं ब्रह्मरूपं च कथं हन्यामनागसम्\n",
    "03154033e": "राक्षसं मन्यमानोऽपि यो हन्यान्नरकं व्रजेत्\n",
    "03154034a": "अपक्वस्य च कालेन वधस्तव न विद्यते\n",
    "03154034c": "नूनमद्यासि संपक्वो यथा ते मतिरीदृशी\n",
    "03154034e": "दत्ता कृष्णापहरणे कालेनाद्भुतकर्मणा\n",
    "03154035a": "बडिशोऽयं त्वया ग्रस्तः कालसूत्रेण लम्बितः\n",
    "03154035c": "मत्स्योऽम्भसीव स्यूतास्यः कथं मेऽद्य गमिष्यसि\n",
    "03154036a": "यं चासि प्रस्थितो देशं मनः पूर्वं गतं च ते\n",
    "03154036c": "न तं गन्तासि गन्तासि मार्गं बकहिडिम्बयोः\n",
    "03154037a": "एवमुक्तस्तु भीमेन राक्षसः कालचोदितः\n",
    "03154037c": "भीत उत्सृज्य तान्सर्वान्युद्धाय समुपस्थितः\n",
    "03154038a": "अब्रवीच्च पुनर्भीमं रोषात्प्रस्फुरिताधरः\n",
    "03154038c": "न मे मूढा दिशः पाप त्वदर्थं मे विलम्बनम्\n",
    "03154039a": "श्रुता मे राक्षसा ये ये त्वया विनिहता रणे\n",
    "03154039c": "तेषामद्य करिष्यामि तवास्रेणोदकक्रियाम्\n",
    "03154040a": "एवमुक्तस्ततो भीमः सृक्किणी परिसंलिहन्\n",
    "03154040c": "स्मयमान इव क्रोधात्साक्षात्कालान्तकोपमः\n",
    "03154040e": "बाहुसंरम्भमेवेच्छन्नभिदुद्राव राक्षसम्\n",
    "03154041a": "राक्षसोऽपि तदा भीमं युद्धार्थिनमवस्थितम्\n",
    "03154041c": "अभिदुद्राव संरब्धो बलो वज्रधरं यथा\n",
    "03154042a": "वर्तमाने तदा ताभ्यां बाहुयुद्धे सुदारुणे\n",
    "03154042c": "माद्रीपुत्रावभिक्रुद्धावुभावप्यभ्यधावताम्\n",
    "03154043a": "न्यवारयत्तौ प्रहसन्कुन्तीपुत्रो वृकोदरः\n",
    "03154043c": "शक्तोऽहं राक्षसस्येति प्रेक्षध्वमिति चाब्रवीत्\n",
    "03154044a": "आत्मना भ्रातृभिश्चाहं धर्मेण सुकृतेन च\n",
    "03154044c": "इष्टेन च शपे राजन्सूदयिष्यामि राक्षसम्\n",
    "03154045a": "इत्येवमुक्त्वा तौ वीरौ स्पर्धमानौ परस्परम्\n",
    "03154045c": "बाहुभिः समसज्जेतामुभौ रक्षोवृकोदरौ\n",
    "03154046a": "तयोरासीत्संप्रहारः क्रुद्धयोर्भीमरक्षसोः\n",
    "03154046c": "अमृष्यमाणयोः संख्ये देवदानवयोरिव\n",
    "03154047a": "आरुज्यारुज्य तौ वृक्षानन्योन्यमभिजघ्नतुः\n",
    "03154047c": "जीमूताविव घर्मान्ते विनदन्तौ महाबलौ\n",
    "03154048a": "बभञ्जतुर्महावृक्षानूरुभिर्बलिनां वरौ\n",
    "03154048c": "अन्योन्येनाभिसंरब्धौ परस्परजयैषिणौ\n",
    "03154049a": "तद्वृक्षयुद्धमभवन्महीरुहविनाशनम्\n",
    "03154049c": "वालिसुग्रीवयोर्भ्रात्रोः पुरेव कपिसिंहयोः\n",
    "03154050a": "आविध्याविध्य तौ वृक्षान्मुहूर्तमितरेतरम्\n",
    "03154050c": "ताडयामासतुरुभौ विनदन्तौ मुहुर्मुहुः\n",
    "03154051a": "तस्मिन्देशे यदा वृक्षाः सर्व एव निपातिताः\n",
    "03154051c": "पुञ्जीकृताश्च शतशः परस्परवधेप्सया\n",
    "03154052a": "तदा शिलाः समादाय मुहूर्तमिव भारत\n",
    "03154052c": "महाभ्रैरिव शैलेन्द्रौ युयुधाते महाबलौ\n",
    "03154053a": "उग्राभिरुग्ररूपाभिर्बृहतीभिः परस्परम्\n",
    "03154053c": "वज्रैरिव महावेगैराजघ्नतुरमर्षणौ\n",
    "03154054a": "अभिहत्य च भूयस्तावन्योन्यं बलदर्पितौ\n",
    "03154054c": "भुजाभ्यां परिगृह्याथ चकर्षाते गजाविव\n",
    "03154055a": "मुष्टिभिश्च महाघोरैरन्योन्यमभिपेततुः\n",
    "03154055c": "तयोश्चटचटाशब्दो बभूव सुमहात्मनोः\n",
    "03154056a": "ततः संहृत्य मुष्टिं तु पञ्चशीर्षमिवोरगम्\n",
    "03154056c": "वेगेनाभ्यहनद्भीमो राक्षसस्य शिरोधराम्\n",
    "03154057a": "ततः श्रान्तं तु तद्रक्षो भीमसेनभुजाहतम्\n",
    "03154057c": "सुपरिश्रान्तमालक्ष्य भीमसेनोऽभ्यवर्तत\n",
    "03154058a": "तत एनं महाबाहुर्बाहुभ्याममरोपमः\n",
    "03154058c": "समुत्क्षिप्य बलाद्भीमो निष्पिपेष महीतले\n",
    "03154059a": "तस्य गात्राणि सर्वाणि चूर्णयामास पाण्डवः\n",
    "03154059c": "अरत्निना चाभिहत्य शिरः कायादपाहरत्\n",
    "03154060a": "संदष्टोष्ठं विवृत्ताक्षं फलं वृन्तादिव च्युतम्\n",
    "03154060c": "जटासुरस्य तु शिरो भीमसेनबलाद्धृतम्\n",
    "03154060e": "पपात रुधिरादिग्धं संदष्टदशनच्छदम्\n",
    "03154061a": "तं निहत्य महेष्वासो युधिष्ठिरमुपागमत्\n",
    "03154061c": "स्तूयमानो द्विजाग्र्यैस्तैर्मरुद्भिरिव वासवः\n",
    "03155001": "वैशंपायन उवाच\n",
    "03155001a": "निहते राक्षसे तस्मिन्पुनर्नारायणाश्रमम्\n",
    "03155001c": "अभ्येत्य राजा कौन्तेयो निवासमकरोत्प्रभुः\n",
    "03155002a": "स समानीय तान्सर्वान्भ्रातॄनित्यब्रवीद्वचः\n",
    "03155002c": "द्रौपद्या सहितान्काले संस्मरन्भ्रातरं जयम्\n",
    "03155003a": "समाश्चतस्रोऽभिगताः शिवेन चरतां वने\n",
    "03155003c": "कृतोद्देशश्च बीभत्सुः पञ्चमीमभितः समाम्\n",
    "03155004a": "प्राप्य पर्वतराजानं श्वेतं शिखरिणां वरम्\n",
    "03155004c": "तत्रापि च कृतोद्देशः समागमदिदृक्षुभिः\n",
    "03155005a": "कृतश्च समयस्तेन पार्थेनामिततेजसा\n",
    "03155005c": "पञ्च वर्षाणि वत्स्यामि विद्यार्थीति पुरा मयि\n",
    "03155006a": "तत्र गाण्डीवधन्वानमवाप्तास्त्रमरिंदमम्\n",
    "03155006c": "देवलोकादिमं लोकं द्रक्ष्यामः पुनरागतम्\n",
    "03155007a": "इत्युक्त्वा ब्राह्मणान्सर्वानामन्त्रयत पाण्डवः\n",
    "03155007c": "कारणं चैव तत्तेषामाचचक्षे तपस्विनाम्\n",
    "03155008a": "तमुग्रतपसः प्रीताः कृत्वा पार्थं प्रदक्षिणम्\n",
    "03155008c": "ब्राह्मणास्तेऽन्वमोदन्त शिवेन कुशलेन च\n",
    "03155009a": "सुखोदर्कमिमं क्लेशमचिराद्भरतर्षभ\n",
    "03155009c": "क्षत्रधर्मेण धर्मज्ञ तीर्त्वा गां पालयिष्यसि\n",
    "03155010a": "तत्तु राजा वचस्तेषां प्रतिगृह्य तपस्विनाम्\n",
    "03155010c": "प्रतस्थे सह विप्रैस्तैर्भ्रातृभिश्च परंतपः\n",
    "03155011a": "द्रौपद्या सहितः श्रीमान्हैडिम्बेयादिभिस्तथा\n",
    "03155011c": "राक्षसैरनुयातश्च लोमशेनाभिरक्षितः\n",
    "03155012a": "क्वचिज्जगाम पद्भ्यां तु राक्षसैरुह्यते क्वचित्\n",
    "03155012c": "तत्र तत्र महातेजा भ्रातृभिः सह सुव्रतः\n",
    "03155013a": "ततो युधिष्ठिरो राजा बहून्क्लेशान्विचिन्तयन्\n",
    "03155013c": "सिंहव्याघ्रगजाकीर्णामुदीचीं प्रययौ दिशम्\n",
    "03155014a": "अवेक्षमाणः कैलासं मैनाकं चैव पर्वतम्\n",
    "03155014c": "गन्धमादनपादांश्च मेरुं चापि शिलोच्चयम्\n",
    "03155015a": "उपर्युपरि शैलस्य बह्वीश्च सरितः शिवाः\n",
    "03155015c": "प्रस्थं हिमवतः पुण्यं ययौ सप्तदशेऽहनि\n",
    "03155016a": "ददृशुः पाण्डवा राजन्गन्धमादनमन्तिकात्\n",
    "03155016c": "पृष्ठे हिमवतः पुण्ये नानाद्रुमलतायुते\n",
    "03155017a": "सलिलावर्तसंजातैः पुष्पितैश्च महीरुहैः\n",
    "03155017c": "समावृतं पुण्यतममाश्रमं वृषपर्वणः\n",
    "03155018a": "तमुपक्रम्य राजर्षिं धर्मात्मानमरिंदमाः\n",
    "03155018c": "पाण्डवा वृषपर्वाणमवन्दन्त गतक्लमाः\n",
    "03155019a": "अभ्यनन्दत्स राजर्षिः पुत्रवद्भरतर्षभान्\n",
    "03155019c": "पूजिताश्चावसंस्तत्र सप्तरात्रमरिंदमाः\n",
    "03155020a": "अष्टमेऽहनि संप्राप्ते तमृषिं लोकविश्रुतम्\n",
    "03155020c": "आमन्त्र्य वृषपर्वाणं प्रस्थानं समरोचयन्\n",
    "03155021a": "एकैकशश्च तान्विप्रान्निवेद्य वृषपर्वणे\n",
    "03155021c": "न्यासभूतान्यथाकालं बन्धूनिव सुसत्कृतान्\n",
    "03155022a": "ततस्ते वरवस्त्राणि शुभान्याभरणानि च\n",
    "03155022c": "न्यदधुः पाण्डवास्तस्मिन्नाश्रमे वृषपर्वणः\n",
    "03155023a": "अतीतानागते विद्वान्कुशलः सर्वधर्मवित्\n",
    "03155023c": "अन्वशासत्स धर्मज्ञः पुत्रवद्भरतर्षभान्\n",
    "03155024a": "तेऽनुज्ञाता महात्मानः प्रययुर्दिशमुत्तराम्\n",
    "03155024c": "कृष्णया सहिता वीरा ब्राह्मणैश्च महात्मभिः\n",
    "03155024e": "तान्प्रस्थितानन्वगच्छद्वृषपर्वा महीपतिः\n",
    "03155025a": "उपन्यस्य महातेजा विप्रेभ्यः पाण्डवांस्तदा\n",
    "03155025c": "अनुसंसाध्य कौन्तेयानाशीर्भिरभिनन्द्य च\n",
    "03155025e": "वृषपर्वा निववृते पन्थानमुपदिश्य च\n",
    "03155026a": "नानामृगगणैर्जुष्टं कौन्तेयः सत्यविक्रमः\n",
    "03155026c": "पदातिर्भ्रातृभिः सार्धं प्रातिष्ठत युधिष्ठिरः\n",
    "03155027a": "नानाद्रुमनिरोधेषु वसन्तः शैलसानुषु\n",
    "03155027c": "पर्वतं विविशुः श्वेतं चतुर्थेऽहनि पाण्डवाः\n",
    "03155028a": "महाभ्रघनसंकाशं सलिलोपहितं शुभम्\n",
    "03155028c": "मणिकाञ्चनरम्यं च शैलं नानासमुच्छ्रयम्\n",
    "03155029a": "ते समासाद्य पन्थानं यथोक्तं वृषपर्वणा\n",
    "03155029c": "अनुसस्रुर्यथोद्देशं पश्यन्तो विविधान्नगान्\n",
    "03155030a": "उपर्युपरि शैलस्य गुहाः परमदुर्गमाः\n",
    "03155030c": "सुदुर्गमांस्ते सुबहून्सुखेनैवाभिचक्रमुः\n",
    "03155031a": "धौम्यः कृष्णा च पार्थाश्च लोमशश्च महानृषिः\n",
    "03155031c": "अगमन्सहितास्तत्र न कश्चिदवहीयते\n",
    "03155032a": "ते मृगद्विजसंघुष्टं नानाद्विजसमाकुलम्\n",
    "03155032c": "शाखामृगगणैश्चैव सेवितं सुमनोहरम्\n",
    "03155033a": "पुण्यं पद्मसरोपेतं सपल्वलमहावनम्\n",
    "03155033c": "उपतस्थुर्महावीर्या माल्यवन्तं महागिरिम्\n",
    "03155034a": "ततः किंपुरुषावासं सिद्धचारणसेवितम्\n",
    "03155034c": "ददृशुर्हृष्टरोमाणः पर्वतं गन्धमादनम्\n",
    "03155035a": "विद्याधरानुचरितं किंनरीभिस्तथैव च\n",
    "03155035c": "गजसिंहसमाकीर्णमुदीर्णशरभायुतम्\n",
    "03155036a": "उपेतमन्यैश्च तदा मृगैर्मृदुनिनादिभिः\n",
    "03155036c": "ते गन्धमादनवनं तन्नन्दनवनोपमम्\n",
    "03155037a": "मुदिताः पाण्डुतनया मनोहृदयनन्दनम्\n",
    "03155037c": "विविशुः क्रमशो वीरा अरण्यं शुभकाननम्\n",
    "03155038a": "द्रौपदीसहिता वीरास्तैश्च विप्रैर्महात्मभिः\n",
    "03155038c": "शृण्वन्तः प्रीतिजननान्वल्गून्मदकलाञ्शुभान्\n",
    "03155038e": "श्रोत्ररम्यान्सुमधुराञ्शब्दान्खगमुखेरितान्\n",
    "03155039a": "सर्वर्तुफलभाराढ्यान्सर्वर्तुकुसुमोज्ज्वलान्\n",
    "03155039c": "पश्यन्तः पादपांश्चापि फलभारावनामितान्\n",
    "03155040a": "आम्रानाम्रातकान्फुल्लान्नारिकेलान्सतिन्दुकान्\n",
    "03155040c": "अजातकांस्तथा जीरान्दाडिमान्बीजपूरकान्\n",
    "03155041a": "पनसाँल्लिकुचान्मोचान्खर्जूरानाम्रवेतसान्\n",
    "03155041c": "पारावतांस्तथा क्षौद्रान्नीपांश्चापि मनोरमान्\n",
    "03155042a": "बिल्वान्कपित्थाञ्जम्बूंश्च काश्मरीर्बदरीस्तथा\n",
    "03155042c": "प्लक्षानुदुम्बरवटानश्वत्थान्क्षीरिणस्तथा\n",
    "03155042e": "भल्लातकानामलकान्हरीतकबिभीतकान्\n",
    "03155043a": "इङ्गुदान्करवीरांश्च तिन्दुकांश्च महाफलान्\n",
    "03155043c": "एतानन्यांश्च विविधान्गन्धमादनसानुषु\n",
    "03155044a": "फलैरमृतकल्पैस्तानाचितान्स्वादुभिस्तरून्\n",
    "03155044c": "तथैव चम्पकाशोकान्केतकान्बकुलांस्तथा\n",
    "03155045a": "पुंनागान्सप्तपर्णांश्च कर्णिकारान्सकेतकान्\n",
    "03155045c": "पाटलान्कुटजान्रम्यान्मन्दारेन्दीवरांस्तथा\n",
    "03155046a": "पारिजातान्कोविदारान्देवदारुतरूंस्तथा\n",
    "03155046c": "शालांस्तालांस्तमालांश्च प्रियालान्बकुलांस्तथा\n",
    "03155046e": "शाल्मलीः किंशुकाशोकाञ्शिंशपांस्तरलांस्तथा\n",
    "03155047a": "चकोरैः शतपत्रैश्च भृङ्गराजैस्तथा शुकैः\n",
    "03155047c": "कोकिलैः कलविङ्कैश्च हारीतैर्जीवजीवकैः\n",
    "03155048a": "प्रियव्रतैश्चातकैश्च तथान्यैर्विविधैः खगैः\n",
    "03155048c": "श्रोत्ररम्यं सुमधुरं कूजद्भिश्चाप्यधिष्ठितान्\n",
    "03155049a": "सरांसि च विचित्राणि प्रसन्नसलिलानि च\n",
    "03155049c": "कुमुदैः पुण्डरीकैश्च तथा कोकनदोत्पलैः\n",
    "03155049e": "कह्लारैः कमलैश्चैव आचितानि समन्ततः\n",
    "03155050a": "कदम्बैश्चक्रवाकैश्च कुररैर्जलकुक्कुटैः\n",
    "03155050c": "कारण्डवैः प्लवैर्हंसैर्बकैर्मद्गुभिरेव च\n",
    "03155050e": "एतैश्चान्यैश्च कीर्णानि समन्ताज्जलचारिभिः\n",
    "03155051a": "हृष्टैस्तथा तामरसरसासवमदालसैः\n",
    "03155051c": "पद्मोदरच्युतरजःकिञ्जल्कारुणरञ्जितैः\n",
    "03155052a": "मधुरस्वरैर्मधुकरैर्विरुतान्कमलाकरान्\n",
    "03155052c": "पश्यन्तस्ते मनोरम्यान्गन्धमादनसानुषु\n",
    "03155053a": "तथैव पद्मषण्डैश्च मण्डितेषु समन्ततः\n",
    "03155053c": "शिखण्डिनीभिः सहिताँल्लतामण्डपकेषु च\n",
    "03155053e": "मेघतूर्यरवोद्दाममदनाकुलितान्भृशम्\n",
    "03155054a": "कृत्वैव केकामधुरं संगीतमधुरस्वरम्\n",
    "03155054c": "चित्रान्कलापान्विस्तीर्य सविलासान्मदालसान्\n",
    "03155054e": "मयूरान्ददृशुश्चित्रान्नृत्यतो वनलासकान्\n",
    "03155055a": "कान्ताभिः सहितानन्यानपश्यन्रमतः सुखम्\n",
    "03155055c": "वल्लीलतासंकटेषु कटकेषु स्थितांस्तथा\n",
    "03155056a": "कांश्चिच्छकुनजातांश्च विटपेषूत्कटानपि\n",
    "03155056c": "कलापरचिताटोपान्विचित्रमुकुटानिव\n",
    "03155056e": "विवरेषु तरूणां च मुदितान्ददृशुश्च ते\n",
    "03155057a": "सिन्धुवारानथोद्दामान्मन्मथस्येव तोमरान्\n",
    "03155057c": "सुवर्णकुसुमाकीर्णान्गिरीणां शिखरेषु च\n",
    "03155058a": "कर्णिकारान्विरचितान्कर्णपूरानिवोत्तमान्\n",
    "03155058c": "अथापश्यन्कुरबकान्वनराजिषु पुष्पितान्\n",
    "03155058e": "कामवश्योत्सुककरान्कामस्येव शरोत्करान्\n",
    "03155059a": "तथैव वनराजीनामुदारान्रचितानिव\n",
    "03155059c": "विराजमानांस्तेऽपश्यंस्तिलकांस्तिलकानिव\n",
    "03155060a": "तथानङ्गशराकारान्सहकारान्मनोरमान्\n",
    "03155060c": "अपश्यन्भ्रमरारावान्मञ्जरीभिर्विराजितान्\n",
    "03155061a": "हिरण्यसदृशैः पुष्पैर्दावाग्निसदृशैरपि\n",
    "03155061c": "लोहितैरञ्जनाभैश्च वैडूर्यसदृशैरपि\n",
    "03155062a": "तथा शालांस्तमालांश्च पाटल्यो बकुलानि च\n",
    "03155062c": "माला इव समासक्ताः शैलानां शिखरेषु च\n",
    "03155063a": "एवं क्रमेण ते वीरा वीक्षमाणाः समन्ततः\n",
    "03155063c": "गजसंघसमाबाधं सिंहव्याघ्रसमायुतम्\n",
    "03155064a": "शरभोन्नादसंघुष्टं नानारावनिनादितम्\n",
    "03155064c": "सर्वर्तुफलपुष्पाढ्यं गन्धमादनसानुषु\n",
    "03155065a": "पीता भास्वरवर्णाभा बभूवुर्वनराजयः\n",
    "03155065c": "नात्र कण्टकिनः केचिन्नात्र केचिदपुष्पिताः\n",
    "03155065e": "स्निग्धपत्रफला वृक्षा गन्धमादनसानुषु\n",
    "03155066a": "विमलस्फटिकाभानि पाण्डुरच्छदनैर्द्विजैः\n",
    "03155066c": "राजहंसैरुपेतानि सारसाभिरुतानि च\n",
    "03155066e": "सरांसि सरितः पार्थाः पश्यन्तः शैलसानुषु\n",
    "03155067a": "पद्मोत्पलविचित्राणि सुखस्पर्शजलानि च\n",
    "03155067c": "गन्धवन्ति च माल्यानि रसवन्ति फलानि च\n",
    "03155067e": "अतीव वृक्षा राजन्ते पुष्पिताः शैलसानुषु\n",
    "03155068a": "एते चान्ये च बहवस्तत्र काननजा द्रुमाः\n",
    "03155068c": "लताश्च विविधाकाराः पत्रपुष्पफलोच्चयाः\n",
    "03155069a": "युधिष्ठिरस्तु तान्वृक्षान्पश्यमानो नगोत्तमे\n",
    "03155069c": "भीमसेनमिदं वाक्यमब्रवीन्मधुराक्षरम्\n",
    "03155070a": "पश्य भीम शुभान्देशान्देवाक्रीडान्समन्ततः\n",
    "03155070c": "अमानुषगतिं प्राप्ताः संसिद्धाः स्म वृकोदर\n",
    "03155071a": "लताभिश्चैव बह्वीभिः पुष्पिताः पादपोत्तमाः\n",
    "03155071c": "संश्लिष्टाः पार्थ शोभन्ते गन्धमादनसानुषु\n",
    "03155072a": "शिखण्डिनीभिश्चरतां सहितानां शिखण्डिनाम्\n",
    "03155072c": "नर्दतां शृणु निर्घोषं भीम पर्वतसानुषु\n",
    "03155073a": "चकोराः शतपत्राश्च मत्तकोकिलशारिकाः\n",
    "03155073c": "पत्रिणः पुष्पितानेतान्संश्लिष्यन्ति महाद्रुमान्\n",
    "03155074a": "रक्तपीतारुणाः पार्थ पादपाग्रगता द्विजाः\n",
    "03155074c": "परस्परमुदीक्षन्ते बहवो जीवजीवकाः\n",
    "03155075a": "हरितारुणवर्णानां शाद्वलानां समन्ततः\n",
    "03155075c": "सारसाः प्रतिदृश्यन्ते शैलप्रस्रवणेष्वपि\n",
    "03155076a": "वदन्ति मधुरा वाचः सर्वभूतमनोनुगाः\n",
    "03155076c": "भृङ्गराजोपचक्राश्च लोहपृष्ठाश्च पत्रिणः\n",
    "03155077a": "चतुर्विषाणाः पद्माभाः कुञ्जराः सकरेणवः\n",
    "03155077c": "एते वैडूर्यवर्णाभं क्षोभयन्ति महत्सरः\n",
    "03155078a": "बहुतालसमुत्सेधाः शैलशृङ्गात्परिच्युताः\n",
    "03155078c": "नानाप्रस्रवणेभ्यश्च वारिधाराः पतन्त्यमूः\n",
    "03155079a": "भास्कराभप्रभा भीम शारदाभ्रघनोपमाः\n",
    "03155079c": "शोभयन्ति महाशैलं नानारजतधातवः\n",
    "03155080a": "क्वचिदञ्जनवर्णाभाः क्वचित्काञ्चनसंनिभाः\n",
    "03155080c": "धातवो हरितालस्य क्वचिद्धिङ्गुलकस्य च\n",
    "03155081a": "मनःशिलागुहाश्चैव संध्याभ्रनिकरोपमाः\n",
    "03155081c": "शशलोहितवर्णाभाः क्वचिद्गैरिकधातवः\n",
    "03155082a": "सितासिताभ्रप्रतिमा बालसूर्यसमप्रभाः\n",
    "03155082c": "एते बहुविधाः शैलं शोभयन्ति महाप्रभाः\n",
    "03155083a": "गन्धर्वाः सह कान्ताभिर्यथोक्तं वृषपर्वणा\n",
    "03155083c": "दृश्यन्ते शैलशृङ्गेषु पार्थ किंपुरुषैः सह\n",
    "03155084a": "गीतानां तलतालानां यथा साम्नां च निस्वनः\n",
    "03155084c": "श्रूयते बहुधा भीम सर्वभूतमनोहरः\n",
    "03155085a": "महागङ्गामुदीक्षस्व पुण्यां देवनदीं शुभाम्\n",
    "03155085c": "कलहंसगणैर्जुष्टामृषिकिंनरसेविताम्\n",
    "03155086a": "धातुभिश्च सरिद्भिश्च किंनरैर्मृगपक्षिभिः\n",
    "03155086c": "गन्धर्वैरप्सरोभिश्च काननैश्च मनोरमैः\n",
    "03155087a": "व्यालैश्च विविधाकारैः शतशीर्षैः समन्ततः\n",
    "03155087c": "उपेतं पश्य कौन्तेय शैलराजमरिंदम\n",
    "03155088a": "ते प्रीतमनसः शूराः प्राप्ता गतिमनुत्तमाम्\n",
    "03155088c": "नातृप्यन्पर्वतेन्द्रस्य दर्शनेन परंतपाः\n",
    "03155089a": "उपेतमथ माल्यैश्च फलवद्भिश्च पादपैः\n",
    "03155089c": "आर्ष्टिषेणस्य राजर्षेराश्रमं ददृशुस्तदा\n",
    "03155090a": "ततस्तं तीव्रतपसं कृशं धमनिसंततम्\n",
    "03155090c": "पारगं सर्वधर्माणामार्ष्टिषेणमुपागमन्\n",
    "03156001": "वैशंपायन उवाच\n",
    "03156001a": "युधिष्ठिरस्तमासाद्य तपसा दग्धकिल्बिषम्\n",
    "03156001c": "अभ्यवादयत प्रीतः शिरसा नाम कीर्तयन्\n",
    "03156002a": "ततः कृष्णा च भीमश्च यमौ चापि यशस्विनौ\n",
    "03156002c": "शिरोभिः प्राप्य राजर्षिं परिवार्योपतस्थिरे\n",
    "03156003a": "तथैव धौम्यो धर्मज्ञः पाण्डवानां पुरोहितः\n",
    "03156003c": "यथान्यायमुपाक्रान्तस्तमृषिं संशितव्रतम्\n",
    "03156004a": "अन्वजानात्स धर्मज्ञो मुनिर्दिव्येन चक्षुषा\n",
    "03156004c": "पाण्डोः पुत्रान्कुरुश्रेष्ठानास्यतामिति चाब्रवीत्\n",
    "03156005a": "कुरूणामृषभं प्राज्ञं पूजयित्वा महातपाः\n",
    "03156005c": "सह भ्रातृभिरासीनं पर्यपृच्छदनामयम्\n",
    "03156006a": "नानृते कुरुषे भावं कच्चिद्धर्मे च वर्तसे\n",
    "03156006c": "मतापित्रोश्च ते वृत्तिः कच्चित्पार्थ न सीदति\n",
    "03156007a": "कच्चित्ते गुरवः सर्वे वृद्धा वैद्याश्च पूजिताः\n",
    "03156007c": "कच्चिन्न कुरुषे भावं पार्थ पापेषु कर्मसु\n",
    "03156008a": "सुकृतं प्रतिकर्तुं च कच्चिद्धातुं च दुष्कृतम्\n",
    "03156008c": "यथान्यायं कुरुश्रेष्ठ जानासि न च कत्थसे\n",
    "03156009a": "यथार्हं मानिताः कच्चित्त्वया नन्दन्ति साधवः\n",
    "03156009c": "वनेष्वपि वसन्कच्चिद्धर्ममेवानुवर्तसे\n",
    "03156010a": "कच्चिद्धौम्यस्त्वदाचारैर्न पार्थ परितप्यते\n",
    "03156010c": "दानधर्मतपःशौचैरार्जवेन तितिक्षया\n",
    "03156011a": "पितृपैतामहं वृत्तं कच्चित्पार्थानुवर्तसे\n",
    "03156011c": "कच्चिद्राजर्षियातेन पथा गच्छसि पाण्डव\n",
    "03156012a": "स्वे स्वे किल कुले जाते पुत्रे नप्तरि वा पुनः\n",
    "03156012c": "पितरः पितृलोकस्थाः शोचन्ति च हसन्ति च\n",
    "03156013a": "किं न्वस्य दुष्कृतेऽस्माभिः संप्राप्तव्यं भविष्यति\n",
    "03156013c": "किं चास्य सुकृतेऽस्माभिः प्राप्तव्यमिति शोभनम्\n",
    "03156014a": "पिता माता तथैवाग्निर्गुरुरात्मा च पञ्चमः\n",
    "03156014c": "यस्यैते पूजिताः पार्थ तस्य लोकावुभौ जितौ\n",
    "03156015a": "अब्भक्षा वायुभक्षाश्च प्लवमाना विहायसा\n",
    "03156015c": "जुषन्ते पर्वतश्रेष्ठमृषयः पर्वसंधिषु\n",
    "03156016a": "कामिनः सह कान्ताभिः परस्परमनुव्रताः\n",
    "03156016c": "दृश्यन्ते शैलशृङ्गस्थास्तथा किंपुरुषा नृप\n",
    "03156017a": "अरजांसि च वासांसि वसानाः कौशिकानि च\n",
    "03156017c": "दृश्यन्ते बहवः पार्थ गन्धर्वाप्सरसां गणाः\n",
    "03156018a": "विद्याधरगणाश्चैव स्रग्विणः प्रियदर्शनाः\n",
    "03156018c": "महोरगगणाश्चैव सुपर्णाश्चोरगादयः\n",
    "03156019a": "अस्य चोपरि शैलस्य श्रूयते पर्वसंधिषु\n",
    "03156019c": "भेरीपणवशङ्खानां मृदङ्गानां च निस्वनः\n",
    "03156020a": "इहस्थैरेव तत्सर्वं श्रोतव्यं भरतर्षभाः\n",
    "03156020c": "न कार्या वः कथंचित्स्यात्तत्राभिसरणे मतिः\n",
    "03156021a": "न चाप्यतः परं शक्यं गन्तुं भरतसत्तमाः\n",
    "03156021c": "विहारो ह्यत्र देवानाममानुषगतिस्तु सा\n",
    "03156022a": "ईषच्चपलकर्माणं मनुष्यमिह भारत\n",
    "03156022c": "द्विषन्ति सर्वभूतानि ताडयन्ति च राक्षसाः\n",
    "03156023a": "अभ्यतिक्रम्य शिखरं शैलस्यास्य युधिष्ठिर\n",
    "03156023c": "गतिः परमसिद्धानां देवर्षीणां प्रकाशते\n",
    "03156024a": "चापलादिह गच्छन्तं पार्थ यानमतः परम्\n",
    "03156024c": "अयःशूलादिभिर्घ्नन्ति राक्षसाः शत्रुसूदन\n",
    "03156025a": "अप्सरोभिः परिवृतः समृद्ध्या नरवाहनः\n",
    "03156025c": "इह वैश्रवणस्तात पर्वसंधिषु दृश्यते\n",
    "03156026a": "शिखरे तं समासीनमधिपं सर्वरक्षसाम्\n",
    "03156026c": "प्रेक्षन्ते सर्वभूतानि भानुमन्तमिवोदितम्\n",
    "03156027a": "देवदानवसिद्धानां तथा वैश्रवणस्य च\n",
    "03156027c": "गिरेः शिखरमुद्यानमिदं भरतसत्तम\n",
    "03156028a": "उपासीनस्य धनदं तुम्बुरोः पर्वसंधिषु\n",
    "03156028c": "गीतसामस्वनस्तात श्रूयते गन्धमादने\n",
    "03156029a": "एतदेवंविधं चित्रमिह तात युधिष्ठिर\n",
    "03156029c": "प्रेक्षन्ते सर्वभूतानि बहुशः पर्वसंधिषु\n",
    "03156030a": "भुञ्जानाः सर्वभोज्यानि रसवन्ति फलानि च\n",
    "03156030c": "वसध्वं पाण्डवश्रेष्ठा यावदर्जुनदर्शनम्\n",
    "03156031a": "न तात चपलैर्भाव्यमिह प्राप्तैः कथंचन\n",
    "03156031c": "उषित्वेह यथाकामं यथाश्रद्धं विहृत्य च\n",
    "03156031e": "ततः शस्त्रभृतां श्रेष्ठ पृथिवीं पालयिष्यसि\n",
    "03157001": "जनमेजय उवाच\n",
    "03157001a": "पाण्डोः पुत्रा महात्मानः सर्वे दिव्यपराक्रमाः\n",
    "03157001c": "कियन्तं कालमवसन्पर्वते गन्धमादने\n",
    "03157002a": "कानि चाभ्यवहार्याणि तत्र तेषां महात्मनाम्\n",
    "03157002c": "वसतां लोकवीराणामासंस्तद्ब्रूहि सत्तम\n",
    "03157003a": "विस्तरेण च मे शंस भीमसेनपराक्रमम्\n",
    "03157003c": "यद्यच्चक्रे महाबाहुस्तस्मिन्हैमवते गिरौ\n",
    "03157003e": "न खल्वासीत्पुनर्युद्धं तस्य यक्षैर्द्विजोत्तम\n",
    "03157004a": "कच्चित्समागमस्तेषामासीद्वैश्रवणेन च\n",
    "03157004c": "तत्र ह्यायाति धनद आर्ष्टिषेणो यथाब्रवीत्\n",
    "03157005a": "एतदिच्छाम्यहं श्रोतुं विस्तरेण तपोधन\n",
    "03157005c": "न हि मे शृण्वतस्तृप्तिरस्ति तेषां विचेष्टितम्\n",
    "03157006": "वैशंपायन उवाच\n",
    "03157006a": "एतदात्महितं श्रुत्वा तस्याप्रतिमतेजसः\n",
    "03157006c": "शासनं सततं चक्रुस्तथैव भरतर्षभाः\n",
    "03157007a": "भुञ्जाना मुनिभोज्यानि रसवन्ति फलानि च\n",
    "03157007c": "शुद्धबाणहतानां च मृगाणां पिशितान्यपि\n",
    "03157008a": "मेध्यानि हिमवत्पृष्ठे मधूनि विविधानि च\n",
    "03157008c": "एवं ते न्यवसंस्तत्र पाण्डवा भरतर्षभाः\n",
    "03157009a": "तथा निवसतां तेषां पञ्चमं वर्षमभ्यगात्\n",
    "03157009c": "शृण्वतां लोमशोक्तानि वाक्यानि विविधानि च\n",
    "03157010a": "कृत्यकाल उपस्थास्य इति चोक्त्वा घटोत्कचः\n",
    "03157010c": "राक्षसैः सहितः सर्वैः पूर्वमेव गतः प्रभो\n",
    "03157011a": "आर्ष्टिषेणाश्रमे तेषां वसतां वै महात्मनाम्\n",
    "03157011c": "अगच्छन्बहवो मासाः पश्यतां महदद्भुतम्\n",
    "03157012a": "तैस्तत्र रममाणैश्च विहरद्भिश्च पाण्डवैः\n",
    "03157012c": "प्रीतिमन्तो महाभागा मुनयश्चारणास्तथा\n",
    "03157013a": "आजग्मुः पाण्डवान्द्रष्टुं सिद्धात्मानो यतव्रताः\n",
    "03157013c": "तैस्तैः सह कथाश्चक्रुर्दिव्या भरतसत्तमाः\n",
    "03157014a": "ततः कतिपयाहस्य महाह्रदनिवासिनम्\n",
    "03157014c": "ऋद्धिमन्तं महानागं सुपर्णः सहसाहरत्\n",
    "03157015a": "प्राकम्पत महाशैलः प्रामृद्यन्त महाद्रुमाः\n",
    "03157015c": "ददृशुः सर्वभूतानि पाण्डवाश्च तदद्भुतम्\n",
    "03157016a": "ततः शैलोत्तमस्याग्रात्पाण्डवान्प्रति मारुतः\n",
    "03157016c": "अवहत्सर्वमाल्यानि गन्धवन्ति शुभानि च\n",
    "03157017a": "तत्र पुष्पाणि दिव्यानि सुहृद्भिः सह पाण्डवाः\n",
    "03157017c": "ददृशुः पञ्च वर्णानि द्रौपदी च यशस्विनी\n",
    "03157018a": "भीमसेनं ततः कृष्णा काले वचनमब्रवीत्\n",
    "03157018c": "विविक्ते पर्वतोद्देशे सुखासीनं महाभुजम्\n",
    "03157019a": "सुपर्णानिलवेगेन श्वसनेन महाबलात्\n",
    "03157019c": "पञ्चवर्णानि पात्यन्ते पुष्पाणि भरतर्षभ\n",
    "03157019e": "प्रत्यक्षं सर्वभूतानां नदीमश्वरथां प्रति\n",
    "03157020a": "खाण्डवे सत्यसंधेन भ्रात्रा तव नरेश्वर\n",
    "03157020c": "गन्धर्वोरगरक्षांसि वासवश्च निवारितः\n",
    "03157020e": "हता मायाविनश्चोग्रा धनुः प्राप्तं च गाण्डिवम्\n",
    "03157021a": "तवापि सुमहत्तेजो महद्बाहुबलं च ते\n",
    "03157021c": "अविषह्यमनाधृष्यं शतक्रतुबलोपमम्\n",
    "03157022a": "त्वद्बाहुबलवेगेन त्रासिताः सर्वराक्षसाः\n",
    "03157022c": "हित्वा शैलं प्रपद्यन्तां भीमसेन दिशो दश\n",
    "03157023a": "ततः शैलोत्तमस्याग्रं चित्रमाल्यधरं शिवम्\n",
    "03157023c": "व्यपेतभयसंमोहाः पश्यन्तु सुहृदस्तव\n",
    "03157024a": "एवं प्रणिहितं भीम चिरात्प्रभृति मे मनः\n",
    "03157024c": "द्रष्टुमिच्छामि शैलाग्रं त्वद्बाहुबलमाश्रिता\n",
    "03157025a": "ततः क्षिप्तमिवात्मानं द्रौपद्या स परंतपः\n",
    "03157025c": "नामृष्यत महाबाहुः प्रहारमिव सद्गवः\n",
    "03157026a": "सिंहर्षभगतिः श्रीमानुदारः कनकप्रभः\n",
    "03157026c": "मनस्वी बलवान्दृप्तो मानी शूरश्च पाण्डवः\n",
    "03157027a": "लोहिताक्षः पृथुव्यंसो मत्तवारणविक्रमः\n",
    "03157027c": "सिंहदंष्ट्रो बृहत्स्कन्धः शालपोत इवोद्गतः\n",
    "03157028a": "महात्मा चारुसर्वाङ्गः कम्बुग्रीवो महाभुजः\n",
    "03157028c": "रुक्मपृष्ठं धनुः खड्गं तूणांश्चापि परामृशत्\n",
    "03157029a": "केसरीव यथोत्सिक्तः प्रभिन्न इव वारणः\n",
    "03157029c": "व्यपेतभयसंमोहः शैलमभ्यपतद्बली\n",
    "03157030a": "तं मृगेन्द्रमिवायान्तं प्रभिन्नमिव वारणम्\n",
    "03157030c": "ददृशुः सर्वभूतानि बाणखड्गधनुर्धरम्\n",
    "03157031a": "द्रौपद्या वर्धयन्हर्षं गदामादाय पाण्डवः\n",
    "03157031c": "व्यपेतभयसंमोहः शैलराजं समाविशत्\n",
    "03157032a": "न ग्लानिर्न च कातर्यं न वैक्लव्यं न मत्सरः\n",
    "03157032c": "कदाचिज्जुषते पार्थमात्मजं मातरिश्वनः\n",
    "03157033a": "तदेकायनमासाद्य विषमं भीमदर्शनम्\n",
    "03157033c": "बहुतालोच्छ्रयं शृङ्गमारुरोह महाबलः\n",
    "03157034a": "स किंनरमहानागमुनिगन्धर्वराक्षसान्\n",
    "03157034c": "हर्षयन्पर्वतस्याग्रमाससाद महाबलः\n",
    "03157035a": "तत्र वैश्रवणावासं ददर्श भरतर्षभः\n",
    "03157035c": "काञ्चनैः स्फाटिकाकारैर्वेश्मभिः समलंकृतम्\n",
    "03157036a": "मोदयन्सर्वभूतानि गन्धमादनसंभवः\n",
    "03157036c": "सर्वगन्धवहस्तत्र मारुतः सुसुखो ववौ\n",
    "03157037a": "चित्रा विविधवर्णाभाश्चित्रमञ्जरिधारिणः\n",
    "03157037c": "अचिन्त्या विविधास्तत्र द्रुमाः परमशोभनाः\n",
    "03157038a": "रत्नजालपरिक्षिप्तं चित्रमाल्यधरं शिवम्\n",
    "03157038c": "राक्षसाधिपतेः स्थानं ददर्श भरतर्षभः\n",
    "03157039a": "गदाखड्गधनुष्पाणिः समभित्यक्तजीवितः\n",
    "03157039c": "भीमसेनो महाबाहुस्तस्थौ गिरिरिवाचलः\n",
    "03157040a": "ततः शङ्खमुपाध्मासीद्द्विषतां लोमहर्षणम्\n",
    "03157040c": "ज्याघोषतलघोषं च कृत्वा भूतान्यमोहयत्\n",
    "03157041a": "ततः संहृष्टरोमाणः शब्दं तमभिदुद्रुवुः\n",
    "03157041c": "यक्षराक्षसगन्धर्वाः पाण्डवस्य समीपतः\n",
    "03157042a": "गदापरिघनिस्त्रिंशशक्तिशूलपरश्वधाः\n",
    "03157042c": "प्रगृहीता व्यरोचन्त यक्षराक्षसबाहुभिः\n",
    "03157043a": "ततः प्रववृते युद्धं तेषां तस्य च भारत\n",
    "03157043c": "तैः प्रयुक्तान्महाकायैः शक्तिशूलपरश्वधान्\n",
    "03157043e": "भल्लैर्भीमः प्रचिच्छेद भीमवेगतरैस्ततः\n",
    "03157044a": "अन्तरिक्षचराणां च भूमिष्ठानां च गर्जताम्\n",
    "03157044c": "शरैर्विव्याध गात्राणि राक्षसानां महाबलः\n",
    "03157045a": "सा लोहितमहावृष्टिरभ्यवर्षन्महाबलम्\n",
    "03157045c": "कायेभ्यः प्रच्युता धारा राक्षसानां समन्ततः\n",
    "03157046a": "भीमबाहुबलोत्सृष्टैर्बहुधा यक्षरक्षसाम्\n",
    "03157046c": "विनिकृत्तान्यदृश्यन्त शरीराणि शिरांसि च\n",
    "03157047a": "प्रच्छाद्यमानं रक्षोभिः पाण्डवं प्रियदर्शनम्\n",
    "03157047c": "ददृशुः सर्वभूतानि सूर्यमभ्रगणैरिव\n",
    "03157048a": "स रश्मिभिरिवादित्यः शरैररिनिघातिभिः\n",
    "03157048c": "सर्वानार्छन्महाबाहुर्बलवान्सत्यविक्रमः\n",
    "03157049a": "अभितर्जयमानाश्च रुवन्तश्च महारवान्\n",
    "03157049c": "न मोहं भीमसेनस्य ददृशुः सर्वराक्षसाः\n",
    "03157050a": "ते शरैः क्षतसर्वाङ्गा भीमसेनभयार्दिताः\n",
    "03157050c": "भीममार्तस्वरं चक्रुर्विप्रकीर्णमहायुधाः\n",
    "03157051a": "उत्सृज्य ते गदाशूलानसिशक्तिपरश्वधान्\n",
    "03157051c": "दक्षिणां दिशमाजग्मुस्त्रासिता दृढधन्वना\n",
    "03157052a": "तत्र शूलगदापाणिर्व्यूढोरस्को महाभुजः\n",
    "03157052c": "सखा वैश्रवणस्यासीन्मणिमान्नाम राक्षसः\n",
    "03157053a": "अदर्शयदधीकारं पौरुषं च महाबलः\n",
    "03157053c": "स तान्दृष्ट्वा परावृत्तान्स्मयमान इवाब्रवीत्\n",
    "03157054a": "एकेन बहवः संख्ये मानुषेण पराजिताः\n",
    "03157054c": "प्राप्य वैश्रवणावासं किं वक्ष्यथ धनेश्वरम्\n",
    "03157055a": "एवमाभाष्य तान्सर्वान्न्यवर्तत स राक्षसः\n",
    "03157055c": "शक्तिशूलगदापाणिरभ्यधावच्च पाण्डवम्\n",
    "03157056a": "तमापतन्तं वेगेन प्रभिन्नमिव वारणम्\n",
    "03157056c": "वत्सदन्तैस्त्रिभिः पार्श्वे भीमसेनः समर्पयत्\n",
    "03157057a": "मणिमानपि संक्रुद्धः प्रगृह्य महतीं गदाम्\n",
    "03157057c": "प्राहिणोद्भीमसेनाय परिक्षिप्य महाबलः\n",
    "03157058a": "विद्युद्रूपां महाघोरामाकाशे महतीं गदाम्\n",
    "03157058c": "शरैर्बहुभिरभ्यर्छद्भीमसेनः शिलाशितैः\n",
    "03157059a": "प्रत्यहन्यन्त ते सर्वे गदामासाद्य सायकाः\n",
    "03157059c": "न वेगं धारयामासुर्गदावेगस्य वेगिताः\n",
    "03157060a": "गदायुद्धसमाचारं बुध्यमानः स वीर्यवान्\n",
    "03157060c": "व्यंसयामास तं तस्य प्रहारं भीमविक्रमः\n",
    "03157061a": "ततः शक्तिं महाघोरां रुक्मदण्डामयस्मयीम्\n",
    "03157061c": "तस्मिन्नेवान्तरे धीमान्प्रजहाराथ राक्षसः\n",
    "03157062a": "सा भुजं भीमनिर्ह्रादा भित्त्वा भीमस्य दक्षिणम्\n",
    "03157062c": "साग्निज्वाला महारौद्रा पपात सहसा भुवि\n",
    "03157063a": "सोऽतिविद्धो महेष्वासः शक्त्यामितपराक्रमः\n",
    "03157063c": "गदां जग्राह कौरव्यो गदायुद्धविशारदः\n",
    "03157064a": "तां प्रगृह्योन्नदन्भीमः सर्वशैक्यायसीं गदाम्\n",
    "03157064c": "तरसा सोऽभिदुद्राव मणिमन्तं महाबलम्\n",
    "03157065a": "दीप्यमानं महाशूलं प्रगृह्य मणिमानपि\n",
    "03157065c": "प्राहिणोद्भीमसेनाय वेगेन महता नदन्\n",
    "03157066a": "भङ्क्त्वा शूलं गदाग्रेण गदायुद्धविशारदः\n",
    "03157066c": "अभिदुद्राव तं तूर्णं गरुत्मानिव पन्नगम्\n",
    "03157067a": "सोऽन्तरिक्षमभिप्लुत्य विधूय सहसा गदाम्\n",
    "03157067c": "प्रचिक्षेप महाबाहुर्विनद्य रणमूर्धनि\n",
    "03157068a": "सेन्द्राशनिरिवेन्द्रेण विसृष्टा वातरंहसा\n",
    "03157068c": "हत्वा रक्षः क्षितिं प्राप्य कृत्येव निपपात ह\n",
    "03157069a": "तं राक्षसं भीमबलं भीमसेनेन पातितम्\n",
    "03157069c": "ददृशुः सर्वभूतानि सिंहेनेव गवां पतिम्\n",
    "03157070a": "तं प्रेक्ष्य निहतं भूमौ हतशेषा निशाचराः\n",
    "03157070c": "भीममार्तस्वरं कृत्वा जग्मुः प्राचीं दिशं प्रति\n",
    "03158001": "वैशंपायन उवाच\n",
    "03158001a": "श्रुत्वा बहुविधैः शब्दैर्नाद्यमाना गिरेर्गुहाः\n",
    "03158001c": "अजातशत्रुः कौन्तेयो माद्रीपुत्रावुभावपि\n",
    "03158002a": "धौम्यः कृष्णा च विप्राश्च सर्वे च सुहृदस्तथा\n",
    "03158002c": "भीमसेनमपश्यन्तः सर्वे विमनसोऽभवन्\n",
    "03158003a": "द्रौपदीमार्ष्टिषेणाय प्रदाय तु महारथाः\n",
    "03158003c": "सहिताः सायुधाः शूराः शैलमारुरुहुस्तदा\n",
    "03158004a": "ततः संप्राप्य शैलाग्रं वीक्षमाणा महारथाः\n",
    "03158004c": "ददृशुस्ते महेष्वासा भीमसेनमरिंदमम्\n",
    "03158005a": "स्फुरतश्च महाकायान्गतसत्त्वांश्च राक्षसान्\n",
    "03158005c": "महाबलान्महाघोरान्भीमसेनेन पातितान्\n",
    "03158006a": "शुशुभे स महाबाहुर्गदाखड्गधनुर्धरः\n",
    "03158006c": "निहत्य समरे सर्वान्दानवान्मघवानिव\n",
    "03158007a": "ततस्ते समतिक्रम्य परिष्वज्य वृकोदरम्\n",
    "03158007c": "तत्रोपविविशुः पार्थाः प्राप्ता गतिमनुत्तमाम्\n",
    "03158008a": "तैश्चतुर्भिर्महेष्वासैर्गिरिशृङ्गमशोभत\n",
    "03158008c": "लोकपालैर्महाभागैर्दिवं देववरैरिव\n",
    "03158009a": "कुबेरसदनं दृष्ट्वा राक्षसांश्च निपातितान्\n",
    "03158009c": "भ्राता भ्रातरमासीनमभ्यभाषत पाण्डवम्\n",
    "03158010a": "साहसाद्यदि वा मोहाद्भीम पापमिदं कृतम्\n",
    "03158010c": "नैतत्ते सदृशं वीर मुनेरिव मृषावचः\n",
    "03158011a": "राजद्विष्टं न कर्तव्यमिति धर्मविदो विदुः\n",
    "03158011c": "त्रिदशानामिदं द्विष्टं भीमसेन त्वया कृतम्\n",
    "03158012a": "अर्थधर्मावनादृत्य यः पापे कुरुते मनः\n",
    "03158012c": "कर्मणां पार्थ पापानां स फलं विन्दते ध्रुवम्\n",
    "03158012e": "पुनरेवं न कर्तव्यं मम चेदिच्छसि प्रियम्\n",
    "03158013a": "एवमुक्त्वा स धर्मात्मा भ्राता भ्रातरमच्युतम्\n",
    "03158013c": "अर्थतत्त्वविभागज्ञः कुन्तीपुत्रो युधिष्ठिरः\n",
    "03158013e": "विरराम महातेजास्तमेवार्थं विचिन्तयन्\n",
    "03158014a": "ततस्तु हतशिष्टा ये भीमसेनेन राक्षसाः\n",
    "03158014c": "सहिताः प्रत्यपद्यन्त कुबेरसदनं प्रति\n",
    "03158015a": "ते जवेन महावेगाः प्राप्य वैश्रवणालयम्\n",
    "03158015c": "भीममार्तस्वरं चक्रुर्भीमसेनभयार्दिताः\n",
    "03158016a": "न्यस्तशस्त्रायुधाः श्रान्ताः शोणिताक्तपरिच्छदाः\n",
    "03158016c": "प्रकीर्णमूर्धजा राजन्यक्षाधिपतिमब्रुवन्\n",
    "03158017a": "गदापरिघनिस्त्रिंशतोमरप्रासयोधिनः\n",
    "03158017c": "राक्षसा निहताः सर्वे तव देव पुरःसराः\n",
    "03158018a": "प्रमृद्य तरसा शैलं मानुषेण धनेश्वर\n",
    "03158018c": "एकेन सहिताः संख्ये हताः क्रोधवशा गणाः\n",
    "03158019a": "प्रवरा रक्षसेन्द्राणां यक्षाणां च धनाधिप\n",
    "03158019c": "शेरते निहता देव गतसत्त्वाः परासवः\n",
    "03158020a": "लब्धः शैलो वयं मुक्ता मणिमांस्ते सखा हतः\n",
    "03158020c": "मानुषेण कृतं कर्म विधत्स्व यदनन्तरम्\n",
    "03158021a": "स तच्छ्रुत्वा तु संक्रुद्धः सर्वयक्षगणाधिपः\n",
    "03158021c": "कोपसंरक्तनयनः कथमित्यब्रवीद्वचः\n",
    "03158022a": "द्वितीयमपराध्यन्तं भीमं श्रुत्वा धनेश्वरः\n",
    "03158022c": "चुक्रोध यक्षाधिपतिर्युज्यतामिति चाब्रवीत्\n",
    "03158023a": "अथाभ्रघनसंकाशं गिरिकूटमिवोच्छ्रितम्\n",
    "03158023c": "हयैः संयोजयामासुर्गान्धर्वैरुत्तमं रथम्\n",
    "03158024a": "तस्य सर्वगुणोपेता विमलाक्षा हयोत्तमाः\n",
    "03158024c": "तेजोबलजवोपेता नानारत्नविभूषिताः\n",
    "03158025a": "शोभमाना रथे युक्तास्तरिष्यन्त इवाशुगाः\n",
    "03158025c": "हर्षयामासुरन्योन्यमिङ्गितैर्विजयावहैः\n",
    "03158026a": "स तमास्थाय भगवान्राजराजो महारथम्\n",
    "03158026c": "प्रययौ देवगन्धर्वैः स्तूयमानो महाद्युतिः\n",
    "03158027a": "तं प्रयान्तं महात्मानं सर्वयक्षधनाधिपम्\n",
    "03158027c": "रक्ताक्षा हेमसंकाशा महाकाया महाबलाः\n",
    "03158028a": "सायुधा बद्धनिस्त्रिंशा यक्षा दशशतायुताः\n",
    "03158028c": "जवेन महता वीराः परिवार्योपतस्थिरे\n",
    "03158029a": "तं महान्तमुपायान्तं धनेश्वरमुपान्तिके\n",
    "03158029c": "ददृशुर्हृष्टरोमाणः पाण्डवाः प्रियदर्शनम्\n",
    "03158030a": "कुबेरस्तु महासत्त्वान्पाण्डोः पुत्रान्महारथान्\n",
    "03158030c": "आत्तकार्मुकनिस्त्रिंशान्दृष्ट्वा प्रीतोऽभवत्तदा\n",
    "03158031a": "ते पक्षिण इवोत्पत्य गिरेः शृङ्गं महाजवाः\n",
    "03158031c": "तस्थुस्तेषां समभ्याशे धनेश्वरपुरःसराः\n",
    "03158032a": "ततस्तं हृष्टमनसं पाण्डवान्प्रति भारत\n",
    "03158032c": "समीक्ष्य यक्षगन्धर्वा निर्विकारा व्यवस्थिताः\n",
    "03158033a": "पाण्डवाश्च महात्मानः प्रणम्य धनदं प्रभुम्\n",
    "03158033c": "नकुलः सहदेवश्च धर्मपुत्रश्च धर्मवित्\n",
    "03158034a": "अपराद्धमिवात्मानं मन्यमाना महारथाः\n",
    "03158034c": "तस्थुः प्राञ्जलयः सर्वे परिवार्य धनेश्वरम्\n",
    "03158035a": "शय्यासनवरं श्रीमत्पुष्पकं विश्वकर्मणा\n",
    "03158035c": "विहितं चित्रपर्यन्तमातिष्ठत धनाधिपः\n",
    "03158036a": "तमासीनं महाकायाः शङ्कुकर्णा महाजवाः\n",
    "03158036c": "उपोपविविशुर्यक्षा राक्षसाश्च सहस्रशः\n",
    "03158037a": "शतशश्चापि गन्धर्वास्तथैवाप्सरसां गणाः\n",
    "03158037c": "परिवार्योपतिष्ठन्त यथा देवाः शतक्रतुम्\n",
    "03158038a": "काञ्चनीं शिरसा बिभ्रद्भीमसेनः स्रजं शुभाम्\n",
    "03158038c": "बाणखड्गधनुष्पाणिरुदैक्षत धनाधिपम्\n",
    "03158039a": "न भीर्भीमस्य न ग्लानिर्विक्षतस्यापि राक्षसैः\n",
    "03158039c": "आसीत्तस्यामवस्थायां कुबेरमपि पश्यतः\n",
    "03158040a": "आददानं शितान्बाणान्योद्धुकाममवस्थितम्\n",
    "03158040c": "दृष्ट्वा भीमं धर्मसुतमब्रवीन्नरवाहनः\n",
    "03158041a": "विदुस्त्वां सर्वभूतानि पार्थ भूतहिते रतम्\n",
    "03158041c": "निर्भयश्चापि शैलाग्रे वस त्वं सह बन्धुभिः\n",
    "03158042a": "न च मन्युस्त्वया कार्यो भीमसेनस्य पाण्डव\n",
    "03158042c": "कालेनैते हताः पूर्वं निमित्तमनुजस्तव\n",
    "03158043a": "व्रीडा चात्र न कर्तव्या साहसं यदिदं कृतम्\n",
    "03158043c": "दृष्टश्चापि सुरैः पूर्वं विनाशो यक्षरक्षसाम्\n",
    "03158044a": "न भीमसेने कोपो मे प्रीतोऽस्मि भरतर्षभ\n",
    "03158044c": "कर्मणानेन भीमस्य मम तुष्टिरभूत्पुरा\n",
    "03158045a": "एवमुक्त्वा तु राजानं भीमसेनमभाषत\n",
    "03158045c": "नैतन्मनसि मे तात वर्तते कुरुसत्तम\n",
    "03158045e": "यदिदं साहसं भीम कृष्णार्थे कृतवानसि\n",
    "03158046a": "मामनादृत्य देवांश्च विनाशं यक्षरक्षसाम्\n",
    "03158046c": "स्वबाहुबलमाश्रित्य तेनाहं प्रीतिमांस्त्वयि\n",
    "03158046e": "शापादस्मि विनिर्मुक्तो घोरादद्य वृकोदर\n",
    "03158047a": "अहं पूर्वमगस्त्येन क्रुद्धेन परमर्षिणा\n",
    "03158047c": "शप्तोऽपराधे कस्मिंश्चित्तस्यैषा निष्कृतिः कृता\n",
    "03158048a": "दृष्टो हि मम संक्लेशः पुरा पाण्डवनन्दन\n",
    "03158048c": "न तवात्रापराधोऽस्ति कथंचिदपि शत्रुहन्\n",
    "03158049": "युधिष्ठिर उवाच\n",
    "03158049a": "कथं शप्तोऽसि भगवन्नगस्त्येन महात्मना\n",
    "03158049c": "श्रोतुमिच्छाम्यहं देव तवैतच्छापकारणम्\n",
    "03158050a": "इदं चाश्चर्यभूतं मे यत्क्रोधात्तस्य धीमतः\n",
    "03158050c": "तदैव त्वं न निर्दग्धः सबलः सपदानुगः\n",
    "03158051": "वैश्रवण उवाच\n",
    "03158051a": "देवतानामभून्मन्त्रः कुशवत्यां नरेश्वर\n",
    "03158051c": "वृतस्तत्राहमगमं महापद्मशतैस्त्रिभिः\n",
    "03158051e": "यक्षाणां घोररूपाणां विविधायुधधारिणाम्\n",
    "03158052a": "अध्वन्यहमथापश्यमगस्त्यमृषिसत्तमम्\n",
    "03158052c": "उग्रं तपस्तपस्यन्तं यमुनातीरमाश्रितम्\n",
    "03158052e": "नानापक्षिगणाकीर्णं पुष्पितद्रुमशोभितम्\n",
    "03158053a": "तमूर्ध्वबाहुं दृष्ट्वा तु सूर्यस्याभिमुखं स्थितम्\n",
    "03158053c": "तेजोराशिं दीप्यमानं हुताशनमिवैधितम्\n",
    "03158054a": "राक्षसाधिपतिः श्रीमान्मणिमान्नाम मे सखा\n",
    "03158054c": "मौर्ख्यादज्ञानभावाच्च दर्पान्मोहाच्च भारत\n",
    "03158054e": "न्यष्ठीवदाकाशगतो महर्षेस्तस्य मूर्धनि\n",
    "03158055a": "स कोपान्मामुवाचेदं दिशः सर्वा दहन्निव\n",
    "03158055c": "मामवज्ञाय दुष्टात्मा यस्मादेष सखा तव\n",
    "03158056a": "धर्षणां कृतवानेतां पश्यतस्ते धनेश्वर\n",
    "03158056c": "तस्मात्सहैभिः सैन्यैस्ते वधं प्राप्स्यति मानुषात्\n",
    "03158057a": "त्वं चाप्येभिर्हतैः सैन्यैः क्लेशं प्राप्स्यसि दुर्मते\n",
    "03158057c": "तमेव मानुषं दृष्ट्वा किल्बिषाद्विप्रमोक्ष्यसे\n",
    "03158058a": "सैन्यानां तु तवैतेषां पुत्रपौत्रबलान्वितम्\n",
    "03158058c": "न शापं प्राप्स्यते घोरं गच्छ तेऽऽज्ञां करिष्यति\n",
    "03158059a": "एष शापो मया प्राप्तः प्राक्तस्मादृषिसत्तमात्\n",
    "03158059c": "स भीमेन महाराज भ्रात्रा तव विमोक्षितः\n",
    "03159001": "वैश्रवण उवाच\n",
    "03159001a": "युधिष्ठिर धृतिर्दाक्ष्यं देशकालौ पराक्रमः\n",
    "03159001c": "लोकतन्त्रविधानानामेष पञ्चविधो विधिः\n",
    "03159002a": "धृतिमन्तश्च दक्षाश्च स्वे स्वे कर्मणि भारत\n",
    "03159002c": "पराक्रमविधानज्ञा नराः कृतयुगेऽभवन्\n",
    "03159003a": "धृतिमान्देशकालज्ञः सर्वधर्मविधानवित्\n",
    "03159003c": "क्षत्रियः क्षत्रियश्रेष्ठ पृथिवीमनुशास्ति वै\n",
    "03159004a": "य एवं वर्तते पार्थ पुरुषः सर्वकर्मसु\n",
    "03159004c": "स लोके लभते वीर यशः प्रेत्य च सद्गतिम्\n",
    "03159005a": "देशकालान्तरप्रेप्सुः कृत्वा शक्रः पराक्रमम्\n",
    "03159005c": "संप्राप्तस्त्रिदिवे राज्यं वृत्रहा वसुभिः सह\n",
    "03159006a": "पापात्मा पापबुद्धिर्यः पापमेवानुवर्तते\n",
    "03159006c": "कर्मणामविभागज्ञः प्रेत्य चेह च नश्यति\n",
    "03159007a": "अकालज्ञः सुदुर्मेधाः कार्याणामविशेषवित्\n",
    "03159007c": "वृथाचारसमारम्भः प्रेत्य चेह च नश्यति\n",
    "03159008a": "साहसे वर्तमानानां निकृतीनां दुरात्मनाम्\n",
    "03159008c": "सर्वसामर्थ्यलिप्सूनां पापो भवति निश्चयः\n",
    "03159009a": "अधर्मज्ञोऽवलिप्तश्च बालबुद्धिरमर्षणः\n",
    "03159009c": "निर्भयो भीमसेनोऽयं तं शाधि पुरुषर्षभ\n",
    "03159010a": "आर्ष्टिषेणस्य राजर्षेः प्राप्य भूयस्त्वमाश्रमम्\n",
    "03159010c": "तामिस्रं प्रथमं पक्षं वीतशोकभयो वस\n",
    "03159011a": "अलकाः सह गन्धर्वैर्यक्षैश्च सह राक्षसैः\n",
    "03159011c": "मन्नियुक्ता मनुष्येन्द्र सर्वे च गिरिवासिनः\n",
    "03159011e": "रक्षन्तु त्वा महाबाहो सहितं द्विजसत्तमैः\n",
    "03159012a": "साहसेषु च संतिष्ठन्निह शैले वृकोदरः\n",
    "03159012c": "वार्यतां साध्वयं राजंस्त्वया धर्मभृतां वर\n",
    "03159013a": "इतः परं च राजेन्द्र द्रक्ष्यन्ति वनगोचराः\n",
    "03159013c": "उपस्थास्यन्ति च सदा रक्षिष्यन्ति च सर्वशः\n",
    "03159014a": "तथैव चान्नपानानि स्वादूनि च बहूनि च\n",
    "03159014c": "उपस्थास्यन्ति वो गृह्य मत्प्रेष्याः पुरुषर्षभ\n",
    "03159015a": "यथा जिष्णुर्महेन्द्रस्य यथा वायोर्वृकोदरः\n",
    "03159015c": "धर्मस्य त्वं यथा तात योगोत्पन्नो निजः सुतः\n",
    "03159016a": "आत्मजावात्मसंपन्नौ यमौ चोभौ यथाश्विनोः\n",
    "03159016c": "रक्ष्यास्तद्वन्ममापीह यूयं सर्वे युधिष्ठिर\n",
    "03159017a": "अर्थतत्त्वविभागज्ञः सर्वधर्मविशेषवित्\n",
    "03159017c": "भीमसेनादवरजः फल्गुनः कुशली दिवि\n",
    "03159018a": "याः काश्चन मता लोकेष्वग्र्याः परमसंपदः\n",
    "03159018c": "जन्मप्रभृति ताः सर्वाः स्थितास्तात धनंजये\n",
    "03159019a": "दमो दानं बलं बुद्धिर्ह्रीर्धृतिस्तेज उत्तमम्\n",
    "03159019c": "एतान्यपि महासत्त्वे स्थितान्यमिततेजसि\n",
    "03159020a": "न मोहात्कुरुते जिष्णुः कर्म पाण्डव गर्हितम्\n",
    "03159020c": "न पार्थस्य मृषोक्तानि कथयन्ति नरा नृषु\n",
    "03159021a": "स देवपितृगन्धर्वैः कुरूणां कीर्तिवर्धनः\n",
    "03159021c": "मानितः कुरुतेऽस्त्राणि शक्रसद्मनि भारत\n",
    "03159022a": "योऽसौ सर्वान्महीपालान्धर्मेण वशमानयत्\n",
    "03159022c": "स शंतनुर्महातेजाः पितुस्तव पितामहः\n",
    "03159022e": "प्रीयते पार्थ पार्थेन दिवि गाण्डीवधन्वना\n",
    "03159023a": "सम्यक्चासौ महावीर्यः कुलधुर्य इव स्थितः\n",
    "03159023c": "पितॄन्देवांस्तथा विप्रान्पूजयित्वा महायशाः\n",
    "03159023e": "सप्त मुख्यान्महामेधानाहरद्यमुनां प्रति\n",
    "03159024a": "अधिराजः स राजंस्त्वां शंतनुः प्रपितामहः\n",
    "03159024c": "स्वर्गजिच्छक्रलोकस्थः कुशलं परिपृच्छति\n",
    "03159025": "वैशंपायन उवाच\n",
    "03159025a": "ततः शक्तिं गदां खड्गं धनुश्च भरतर्षभ\n",
    "03159025c": "प्राध्वं कृत्वा नमश्चक्रे कुबेराय वृकोदरः\n",
    "03159026a": "ततोऽब्रवीद्धनाध्यक्षः शरण्यः शरणागतम्\n",
    "03159026c": "मानहा भव शत्रूणां सुहृदां नन्दिवर्धनः\n",
    "03159027a": "स्वेषु वेश्मसु रम्येषु वसतामित्रतापनाः\n",
    "03159027c": "कामानुपहरिष्यन्ति यक्षा वो भरतर्षभाः\n",
    "03159028a": "शीघ्रमेव गुडाकेशः कृतास्त्रः पुरुषर्षभः\n",
    "03159028c": "साक्षान्मघवता सृष्टः संप्राप्स्यति धनंजयः\n",
    "03159029a": "एवमुत्तमकर्माणमनुशिष्य युधिष्ठिरम्\n",
    "03159029c": "अस्तं गिरिवरश्रेष्ठं प्रययौ गुह्यकाधिपः\n",
    "03159030a": "तं परिस्तोमसंकीर्णैर्नानारत्नविभूषितैः\n",
    "03159030c": "यानैरनुययुर्यक्षा राक्षसाश्च सहस्रशः\n",
    "03159031a": "पक्षिणामिव निर्घोषः कुबेरसदनं प्रति\n",
    "03159031c": "बभूव परमाश्वानामैरावतपथे यताम्\n",
    "03159032a": "ते जग्मुस्तूर्णमाकाशं धनाधिपतिवाजिनः\n",
    "03159032c": "प्रकर्षन्त इवाभ्राणि पिबन्त इव मारुतम्\n",
    "03159033a": "ततस्तानि शरीराणि गतसत्त्वानि रक्षसाम्\n",
    "03159033c": "अपाकृष्यन्त शैलाग्राद्धनाधिपतिशासनात्\n",
    "03159034a": "तेषां हि शापकालोऽसौ कृतोऽगस्त्येन धीमता\n",
    "03159034c": "समरे निहतास्तस्मात्सर्वे मणिमता सह\n",
    "03159035a": "पाण्डवास्तु महात्मानस्तेषु वेश्मसु तां क्षपाम्\n",
    "03159035c": "सुखमूषुर्गतोद्वेगाः पूजिताः सर्वराक्षसैः\n",
    "03160001": "वैशंपायन उवाच\n",
    "03160001a": "ततः सूर्योदये धौम्यः कृत्वाह्निकमरिंदम\n",
    "03160001c": "आर्ष्टिषेणेन सहितः पाण्डवानभ्यवर्तत\n",
    "03160002a": "तेऽभिवाद्यार्ष्टिषेणस्य पादौ धौम्यस्य चैव ह\n",
    "03160002c": "ततः प्राञ्जलयः सर्वे ब्राह्मणांस्तानपूजयन्\n",
    "03160003a": "ततो युधिष्ठिरं धौम्यो गृहीत्वा दक्षिणे करे\n",
    "03160003c": "प्राचीं दिशमभिप्रेक्ष्य महर्षिरिदमब्रवीत्\n",
    "03160004a": "असौ सागरपर्यन्तां भूमिमावृत्य तिष्ठति\n",
    "03160004c": "शैलराजो महाराज मन्दरोऽभिविराजते\n",
    "03160005a": "इन्द्रवैश्रवणावेतां दिशं पाण्डव रक्षतः\n",
    "03160005c": "पर्वतैश्च वनान्तैश्च काननैश्चोपशोभिताम्\n",
    "03160006a": "एतदाहुर्महेन्द्रस्य राज्ञो वैश्रवणस्य च\n",
    "03160006c": "ऋषयः सर्वधर्मज्ञाः सद्म तात मनीषिणः\n",
    "03160007a": "अतश्चोद्यन्तमादित्यमुपतिष्ठन्ति वै प्रजाः\n",
    "03160007c": "ऋषयश्चापि धर्मज्ञाः सिद्धाः साध्याश्च देवताः\n",
    "03160008a": "यमस्तु राजा धर्मात्मा सर्वप्राणभृतां प्रभुः\n",
    "03160008c": "प्रेतसत्त्वगतीमेतां दक्षिणामाश्रितो दिशम्\n",
    "03160009a": "एतत्संयमनं पुण्यमतीवाद्भुतदर्शनम्\n",
    "03160009c": "प्रेतराजस्य भवनमृद्ध्या परमया युतम्\n",
    "03160010a": "यं प्राप्य सविता राजन्सत्येन प्रतितिष्ठति\n",
    "03160010c": "अस्तं पर्वतराजानमेतमाहुर्मनीषिणः\n",
    "03160011a": "एतं पर्वतराजानं समुद्रं च महोदधिम्\n",
    "03160011c": "आवसन्वरुणो राजा भूतानि परिरक्षति\n",
    "03160012a": "उदीचीं दीपयन्नेष दिशं तिष्ठति कीर्तिमान्\n",
    "03160012c": "महामेरुर्महाभाग शिवो ब्रह्मविदां गतिः\n",
    "03160013a": "यस्मिन्ब्रह्मसदश्चैव तिष्ठते च प्रजापतिः\n",
    "03160013c": "भूतात्मा विसृजन्सर्वं यत्किंचिज्जङ्गमागमम्\n",
    "03160014a": "यानाहुर्ब्रह्मणः पुत्रान्मानसान्दक्षसप्तमान्\n",
    "03160014c": "तेषामपि महामेरुः स्थानं शिवमनामयम्\n",
    "03160015a": "अत्रैव प्रतितिष्ठन्ति पुनरत्रोदयन्ति च\n",
    "03160015c": "सप्त देवर्षयस्तात वसिष्ठप्रमुखाः सदा\n",
    "03160016a": "देशं विरजसं पश्य मेरोः शिखरमुत्तमम्\n",
    "03160016c": "यत्रात्मतृप्तैरध्यास्ते देवैः सह पितामहः\n",
    "03160017a": "यमाहुः सर्वभूतानां प्रकृतेः प्रकृतिं ध्रुवम्\n",
    "03160017c": "अनादिनिधनं देवं प्रभुं नारायणं परम्\n",
    "03160018a": "ब्रह्मणः सदनात्तस्य परं स्थानं प्रकाशते\n",
    "03160018c": "देवाश्च यत्नात्पश्यन्ति दिव्यं तेजोमयं शिवम्\n",
    "03160019a": "अत्यर्कानलदीप्तं तत्स्थानं विष्णोर्महात्मनः\n",
    "03160019c": "स्वयैव प्रभया राजन्दुष्प्रेक्ष्यं देवदानवैः\n",
    "03160020a": "तद्वै ज्योतींषि सर्वाणि प्राप्य भासन्ति नोऽपि च\n",
    "03160020c": "स्वयं विभुरदीनात्मा तत्र ह्यभिविराजते\n",
    "03160021a": "यतयस्तत्र गच्छन्ति भक्त्या नारायणं हरिम्\n",
    "03160021c": "परेण तपसा युक्ता भाविताः कर्मभिः शुभैः\n",
    "03160022a": "योगसिद्धा महात्मानस्तमोमोहविवर्जिताः\n",
    "03160022c": "तत्र गत्वा पुनर्नेमं लोकमायान्ति भारत\n",
    "03160023a": "स्थानमेतन्महाभाग ध्रुवमक्षयमव्ययम्\n",
    "03160023c": "ईश्वरस्य सदा ह्येतत्प्रणमात्र युधिष्ठिर\n",
    "03160024a": "एतं ज्योतींषि सर्वाणि प्रकर्षन्भगवानपि\n",
    "03160024c": "कुरुते वितमस्कर्मा आदित्योऽभिप्रदक्षिणम्\n",
    "03160025a": "अस्तं प्राप्य ततः संध्यामतिक्रम्य दिवाकरः\n",
    "03160025c": "उदीचीं भजते काष्ठां दिशमेष विभावसुः\n",
    "03160026a": "स मेरुमनुवृत्तः सन्पुनर्गच्छति पाण्डव\n",
    "03160026c": "प्राङ्मुखः सविता देवः सर्वभूतहिते रतः\n",
    "03160027a": "स मासं विभजन्कालं बहुधा पर्वसंधिषु\n",
    "03160027c": "तथैव भगवान्सोमो नक्षत्रैः सह गच्छति\n",
    "03160028a": "एवमेष परिक्रम्य महामेरुमतन्द्रितः\n",
    "03160028c": "भावयन्सर्वभूतानि पुनर्गच्छति मन्दरम्\n",
    "03160029a": "तथा तमिस्रहा देवो मयूखैर्भावयञ्जगत्\n",
    "03160029c": "मार्गमेतदसंबाधमादित्यः परिवर्तते\n",
    "03160030a": "सिसृक्षुः शिशिराण्येष दक्षिणां भजते दिशम्\n",
    "03160030c": "ततः सर्वाणि भूतानि कालः शिशिरमृच्छति\n",
    "03160031a": "स्थावराणां च भूतानां जङ्गमानां च तेजसा\n",
    "03160031c": "तेजांसि समुपादत्ते निवृत्तः सन्विभावसुः\n",
    "03160032a": "ततः स्वेदः क्लमस्तन्द्री ग्लानिश्च भजते नरान्\n",
    "03160032c": "प्राणिभिः सततं स्वप्नो ह्यभीक्ष्णं च निषेव्यते\n",
    "03160033a": "एवमेतदनिर्देश्यं मार्गमावृत्य भानुमान्\n",
    "03160033c": "पुनः सृजति वर्षाणि भगवान्भावयन्प्रजाः\n",
    "03160034a": "वृष्टिमारुतसंतापैः सुखैः स्थावरजङ्गमान्\n",
    "03160034c": "वर्धयन्सुमहातेजाः पुनः प्रतिनिवर्तते\n",
    "03160035a": "एवमेष चरन्पार्थ कालचक्रमतन्द्रितः\n",
    "03160035c": "प्रकर्षन्सर्वभूतानि सविता परिवर्तते\n",
    "03160036a": "संतता गतिरेतस्य नैष तिष्ठति पाण्डव\n",
    "03160036c": "आदायैव तु भूतानां तेजो विसृजते पुनः\n",
    "03160037a": "विभजन्सर्वभूतानामायुः कर्म च भारत\n",
    "03160037c": "अहोरात्रान्कलाः काष्ठाः सृजत्येष सदा विभुः\n",
    "03161001": "वैशंपायन उवाच\n",
    "03161001a": "तस्मिन्नगेन्द्रे वसतां तु तेषां; महात्मनां सद्व्रतमास्थितानाम्\n",
    "03161001c": "रतिः प्रमोदश्च बभूव तेषा;माकाङ्क्षतां दर्शनमर्जुनस्य\n",
    "03161002a": "तान्वीर्ययुक्तान्सुविशुद्धसत्त्वां;स्तेजस्विनः सत्यधृतिप्रधानान्\n",
    "03161002c": "संप्रीयमाणा बहवोऽभिजग्मु;र्गन्धर्वसंघाश्च महर्षयश्च\n",
    "03161003a": "तं पादपैः पुष्पधरैरुपेतं; नगोत्तमं प्राप्य महारथानाम्\n",
    "03161003c": "मनःप्रसादः परमो बभूव; यथा दिवं प्राप्य मरुद्गणानाम्\n",
    "03161004a": "मयूरहंसस्वननादितानि; पुष्पोपकीर्णानि महाचलस्य\n",
    "03161004c": "शृङ्गाणि सानूनि च पश्यमाना; गिरेः परं हर्षमवाप्य तस्थुः\n",
    "03161005a": "साक्षात्कुबेरेण कृताश्च तस्मि;न्नगोत्तमे संवृतकूलरोधसः\n",
    "03161005c": "कादम्बकारण्डवहंसजुष्टाः; पद्माकुलाः पुष्करिणीरपश्यन्\n",
    "03161006a": "क्रीडाप्रदेशांश्च समृद्धरूपा;न्सुचित्रमाल्यावृतजातशोभान्\n",
    "03161006c": "मणिप्रवेकान्सुमनोहरांश्च; यथा भवेयुर्धनदस्य राज्ञः\n",
    "03161007a": "अनेकवर्णैश्च सुगन्धिभिश्च; महाद्रुमैः संततमभ्रमालिभिः\n",
    "03161007c": "तपःप्रधानाः सततं चरन्तः; शृङ्गं गिरेश्चिन्तयितुं न शेकुः\n",
    "03161008a": "स्वतेजसा तस्य नगोत्तमस्य; महौषधीनां च तथा प्रभावात्\n",
    "03161008c": "विभक्तभावो न बभूव कश्चि;दहर्निशानां पुरुषप्रवीर\n",
    "03161009a": "यमास्थितः स्थावरजङ्गमानि; विभावसुर्भावयतेऽमितौजाः\n",
    "03161009c": "तस्योदयं चास्तमयं च वीरा;स्तत्र स्थितास्ते ददृशुर्नृसिंहाः\n",
    "03161010a": "रवेस्तमिस्रागमनिर्गमांस्ते; तथोदयं चास्तमयं च वीराः\n",
    "03161010c": "समावृताः प्रेक्ष्य तमोनुदस्य; गभस्तिजालैः प्रदिशो दिशश्च\n",
    "03161011a": "स्वाध्यायवन्तः सततक्रियाश्च; धर्मप्रधानाश्च शुचिव्रताश्च\n",
    "03161011c": "सत्ये स्थितास्तस्य महारथस्य; सत्यव्रतस्यागमनप्रतीक्षाः\n",
    "03161012a": "इहैव हर्षोऽस्तु समागतानां; क्षिप्रं कृतास्त्रेण धनंजयेन\n",
    "03161012c": "इति ब्रुवन्तः परमाशिषस्ते; पार्थास्तपोयोगपरा बभूवुः\n",
    "03161013a": "दृष्ट्वा विचित्राणि गिरौ वनानि; किरीटिनं चिन्तयतामभीक्ष्णम्\n",
    "03161013c": "बभूव रात्रिर्दिवसश्च तेषां; संवत्सरेणैव समानरूपः\n",
    "03161014a": "यदैव धौम्यानुमते महात्मा; कृत्वा जटाः प्रव्रजितः स जिष्णुः\n",
    "03161014c": "तदैव तेषां न बभूव हर्षः; कुतो रतिस्तद्गतमानसानाम्\n",
    "03161015a": "भ्रातुर्नियोगात्तु युधिष्ठिरस्य; वनादसौ वारणमत्तगामी\n",
    "03161015c": "यत्काम्यकात्प्रव्रजितः स जिष्णु;स्तदैव ते शोकहता बभूवुः\n",
    "03161016a": "तथा तु तं चिन्तयतां सिताश्व;मस्त्रार्थिनं वासवमभ्युपेतम्\n",
    "03161016c": "मासोऽथ कृच्छ्रेण तदा व्यतीत;स्तस्मिन्नगे भारत भारतानाम्\n",
    "03161017a": "ततः कदाचिद्धरिसंप्रयुक्तं; महेन्द्रवाहं सहसोपयातम्\n",
    "03161017c": "विद्युत्प्रभं प्रेक्ष्य महारथानां; हर्षोऽर्जुनं चिन्तयतां बभूव\n",
    "03161018a": "स दीप्यमानः सहसान्तरिक्षं; प्रकाशयन्मातलिसंगृहीतः\n",
    "03161018c": "बभौ महोल्केव घनान्तरस्था; शिखेव चाग्नेर्ज्वलिता विधूमा\n",
    "03161019a": "तमास्थितः संददृशे किरीटी; स्रग्वी वराण्याभरणानि बिभ्रत्\n",
    "03161019c": "धनंजयो वज्रधरप्रभावः; श्रिया ज्वलन्पर्वतमाजगाम\n",
    "03161020a": "स शैलमासाद्य किरीटमाली; महेन्द्रवाहादवरुह्य तस्मात्\n",
    "03161020c": "धौम्यस्य पादावभिवाद्य पूर्व;मजातशत्रोस्तदनन्तरं च\n",
    "03161021a": "वृकोदरस्यापि ववन्द पादौ; माद्रीसुताभ्यामभिवादितश्च\n",
    "03161021c": "समेत्य कृष्णां परिसान्त्व्य चैनां; प्रह्वोऽभवद्भ्रातुरुपह्वरे सः\n",
    "03161022a": "बभूव तेषां परमः प्रहर्ष;स्तेनाप्रमेयेण समागतानाम्\n",
    "03161022c": "स चापि तान्प्रेक्ष्य किरीटमाली; ननन्द राजानमभिप्रशंसन्\n",
    "03161023a": "यमास्थितः सप्त जघान पूगा;न्दितेः सुतानां नमुचेर्निहन्ता\n",
    "03161023c": "तमिन्द्रवाहं समुपेत्य पार्थाः; प्रदक्षिणं चक्रुरदीनसत्त्वाः\n",
    "03161024a": "ते मातलेश्चक्रुरतीव हृष्टाः; सत्कारमग्र्यं सुरराजतुल्यम्\n",
    "03161024c": "सर्वं यथावच्च दिवौकसस्ता;न्पप्रच्छुरेनं कुरुराजपुत्राः\n",
    "03161025a": "तानप्यसौ मातलिरभ्यनन्द;त्पितेव पुत्राननुशिष्य चैनान्\n",
    "03161025c": "ययौ रथेनाप्रतिमप्रभेण; पुनः सकाशं त्रिदिवेश्वरस्य\n",
    "03161026a": "गते तु तस्मिन्वरदेववाहे; शक्रात्मजः सर्वरिपुप्रमाथी\n",
    "03161026c": "शक्रेण दत्तानि ददौ महात्मा; महाधनान्युत्तमरूपवन्ति\n",
    "03161026e": "दिवाकराभाणि विभूषणानि; प्रीतः प्रियायै सुतसोममात्रे\n",
    "03161027a": "ततः स तेषां कुरुपुंगवानां; तेषां च सूर्याग्निसमप्रभाणाम्\n",
    "03161027c": "विप्रर्षभाणामुपविश्य मध्ये; सर्वं यथावत्कथयां बभूव\n",
    "03161028a": "एवं मयास्त्राण्युपशिक्षितानि; शक्राच्च वाताच्च शिवाच्च साक्षात्\n",
    "03161028c": "तथैव शीलेन समाधिना च; प्रीताः सुरा मे सहिताः सहेन्द्राः\n",
    "03161029a": "संक्षेपतो वै स विशुद्धकर्मा; तेभ्यः समाख्याय दिवि प्रवेशम्\n",
    "03161029c": "माद्रीसुताभ्यां सहितः किरीटी; सुष्वाप तामावसतिं प्रतीतः\n",
    "03162001": "वैशंपायन उवाच\n",
    "03162001a": "एतस्मिन्नेव काले तु सर्ववादित्रनिस्वनः\n",
    "03162001c": "बभूव तुमुलः शब्दस्त्वन्तरिक्षे दिवौकसाम्\n",
    "03162002a": "रथनेमिस्वनश्चैव घण्टाशब्दश्च भारत\n",
    "03162002c": "पृथग्व्यालमृगाणां च पक्षिणां चैव सर्वशः\n",
    "03162003a": "तं समन्तादनुययुर्गन्धर्वाप्सरसस्तथा\n",
    "03162003c": "विमानैः सूर्यसंकाशैर्देवराजमरिंदमम्\n",
    "03162004a": "ततः स हरिभिर्युक्तं जाम्बूनदपरिष्कृतम्\n",
    "03162004c": "मेघनादिनमारुह्य श्रिया परमया ज्वलन्\n",
    "03162005a": "पार्थानभ्याजगामाशु देवराजः पुरंदरः\n",
    "03162005c": "आगत्य च सहस्राक्षो रथादवरुरोह वै\n",
    "03162006a": "तं दृष्ट्वैव महात्मानं धर्मराजो युधिष्ठिरः\n",
    "03162006c": "भ्रातृभिः सहितः श्रीमान्देवराजमुपागमत्\n",
    "03162007a": "पूजयामास चैवाथ विधिवद्भूरिदक्षिणः\n",
    "03162007c": "यथार्हममितात्मानं विधिदृष्टेन कर्मणा\n",
    "03162008a": "धनंजयश्च तेजस्वी प्रणिपत्य पुरंदरम्\n",
    "03162008c": "भृत्यवत्प्रणतस्तस्थौ देवराजसमीपतः\n",
    "03162009a": "आप्यायत महातेजाः कुन्तीपुत्रो युधिष्ठिरः\n",
    "03162009c": "धनंजयमभिप्रेक्ष्य विनीतं स्थितमन्तिके\n",
    "03162010a": "जटिलं देवराजस्य तपोयुक्तमकल्मषम्\n",
    "03162010c": "हर्षेण महताविष्टः फल्गुनस्याथ दर्शनात्\n",
    "03162011a": "तं तथादीनमनसं राजानं हर्षसंप्लुतम्\n",
    "03162011c": "उवाच वचनं धीमान्देवराजः पुरंदरः\n",
    "03162012a": "त्वमिमां पृथिवीं राजन्प्रशासिष्यसि पाण्डव\n",
    "03162012c": "स्वस्ति प्राप्नुहि कौन्तेय काम्यकं पुनराश्रमम्\n",
    "03162013a": "अस्त्राणि लब्धानि च पाण्डवेन; सर्वाणि मत्तः प्रयतेन राजन्\n",
    "03162013c": "कृतप्रियश्चास्मि धनंजयेन; जेतुं न शक्यस्त्रिभिरेष लोकैः\n",
    "03162014a": "एवमुक्त्वा सहस्राक्षः कुन्तीपुत्रं युधिष्ठिरम्\n",
    "03162014c": "जगाम त्रिदिवं हृष्टः स्तूयमानो महर्षिभिः\n",
    "03162015a": "धनेश्वरगृहस्थानां पाण्डवानां समागमम्\n",
    "03162015c": "शक्रेण य इमं विद्वानधीयीत समाहितः\n",
    "03162016a": "संवत्सरं ब्रह्मचारी नियतः संशितव्रतः\n",
    "03162016c": "स जीवेत निराबाधः सुसुखी शरदां शतम्\n",
    "03163001": "वैशंपायन उवाच\n",
    "03163001a": "यथागतं गते शक्रे भ्रातृभिः सह संगतः\n",
    "03163001c": "कृष्णया चैव बीभत्सुर्धर्मपुत्रमपूजयत्\n",
    "03163002a": "अभिवादयमानं तु मूर्ध्न्युपाघ्राय पाण्डवम्\n",
    "03163002c": "हर्षगद्गदया वाचा प्रहृष्टोऽर्जुनमब्रवीत्\n",
    "03163003a": "कथमर्जुन कालोऽयं स्वर्गे व्यतिगतस्तव\n",
    "03163003c": "कथं चास्त्राण्यवाप्तानि देवराजश्च तोषितः\n",
    "03163004a": "सम्यग्वा ते गृहीतानि कच्चिदस्त्राणि भारत\n",
    "03163004c": "कच्चित्सुराधिपः प्रीतो रुद्रश्चास्त्राण्यदात्तव\n",
    "03163005a": "यथा दृष्टश्च ते शक्रो भगवान्वा पिनाकधृक्\n",
    "03163005c": "यथा चास्त्राण्यवाप्तानि यथा चाराधितश्च ते\n",
    "03163006a": "यथोक्तवांस्त्वां भगवाञ्शतक्रतुररिंदम\n",
    "03163006c": "कृतप्रियस्त्वयास्मीति तच्च ते किं प्रियं कृतम्\n",
    "03163006e": "एतदिच्छाम्यहं श्रोतुं विस्तरेण महाद्युते\n",
    "03163007a": "यथा तुष्टो महादेवो देवराजश्च तेऽनघ\n",
    "03163007c": "यच्चापि वज्रपाणेस्ते प्रियं कृतमरिंदम\n",
    "03163007e": "एतदाख्याहि मे सर्वमखिलेन धनंजय\n",
    "03163008": "अर्जुन उवाच\n",
    "03163008a": "शृणु हन्त महाराज विधिना येन दृष्टवान्\n",
    "03163008c": "शतक्रतुमहं देवं भगवन्तं च शंकरम्\n",
    "03163009a": "विद्यामधीत्य तां राजंस्त्वयोक्तामरिमर्दन\n",
    "03163009c": "भवता च समादिष्टस्तपसे प्रस्थितो वनम्\n",
    "03163010a": "भृगुतुङ्गमथो गत्वा काम्यकादास्थितस्तपः\n",
    "03163010c": "एकरात्रोषितः कंचिदपश्यं ब्राह्मणं पथि\n",
    "03163011a": "स मामपृच्छत्कौन्तेय क्वासि गन्ता ब्रवीहि मे\n",
    "03163011c": "तस्मा अवितथं सर्वमब्रुवं कुरुनन्दन\n",
    "03163012a": "स तथ्यं मम तच्छ्रुत्वा ब्राह्मणो राजसत्तम\n",
    "03163012c": "अपूजयत मां राजन्प्रीतिमांश्चाभवन्मयि\n",
    "03163013a": "ततो मामब्रवीत्प्रीतस्तप आतिष्ठ भारत\n",
    "03163013c": "तपस्वी नचिरेण त्वं द्रक्ष्यसे विबुधाधिपम्\n",
    "03163014a": "ततोऽहं वचनात्तस्य गिरिमारुह्य शैशिरम्\n",
    "03163014c": "तपोऽतप्यं महाराज मासं मूलफलाशनः\n",
    "03163015a": "द्वितीयश्चापि मे मासो जलं भक्षयतो गतः\n",
    "03163015c": "निराहारस्तृतीयेऽथ मासे पाण्डवनन्दन\n",
    "03163016a": "ऊर्ध्वबाहुश्चतुर्थं तु मासमस्मि स्थितस्तदा\n",
    "03163016c": "न च मे हीयते प्राणस्तदद्भुतमिवाभवत्\n",
    "03163017a": "चतुर्थे समभिक्रान्ते प्रथमे दिवसे गते\n",
    "03163017c": "वराहसंस्थितं भूतं मत्समीपमुपागमत्\n",
    "03163018a": "निघ्नन्प्रोथेन पृथिवीं विलिखंश्चरणैरपि\n",
    "03163018c": "संमार्जञ्जठरेणोर्वीं विवर्तंश्च मुहुर्मुहुः\n",
    "03163019a": "अनु तस्यापरं भूतं महत्कैरातसंस्थितम्\n",
    "03163019c": "धनुर्बाणासिमत्प्राप्तं स्त्रीगणानुगतं तदा\n",
    "03163020a": "ततोऽहं धनुरादाय तथाक्षय्यौ महेषुधी\n",
    "03163020c": "अताडयं शरेणाथ तद्भूतं लोमहर्षणम्\n",
    "03163021a": "युगपत्तत्किरातश्च विकृष्य बलवद्धनुः\n",
    "03163021c": "अभ्याजघ्ने दृढतरं कम्पयन्निव मे मनः\n",
    "03163022a": "स तु मामब्रवीद्राजन्मम पूर्वपरिग्रहः\n",
    "03163022c": "मृगयाधर्ममुत्सृज्य किमर्थं ताडितस्त्वया\n",
    "03163023a": "एष ते निशितैर्बाणैर्दर्पं हन्मि स्थिरो भव\n",
    "03163023c": "स वर्ष्मवान्महाकायस्ततो मामभ्यधावत\n",
    "03163024a": "ततो गिरिमिवात्यर्थमावृणोन्मां महाशरैः\n",
    "03163024c": "तं चाहं शरवर्षेण महता समवाकिरम्\n",
    "03163025a": "ततः शरैर्दीप्तमुखैः पत्रितैरनुमन्त्रितैः\n",
    "03163025c": "प्रत्यविध्यमहं तं तु वज्रैरिव शिलोच्चयम्\n",
    "03163026a": "तस्य तच्छतधा रूपमभवच्च सहस्रधा\n",
    "03163026c": "तानि चास्य शरीराणि शरैरहमताडयम्\n",
    "03163027a": "पुनस्तानि शरीराणि एकीभूतानि भारत\n",
    "03163027c": "अदृश्यन्त महाराज तान्यहं व्यधमं पुनः\n",
    "03163028a": "अणुर्बृहच्छिरा भूत्वा बृहच्चाणुशिराः पुनः\n",
    "03163028c": "एकीभूतस्तदा राजन्सोऽभ्यवर्तत मां युधि\n",
    "03163029a": "यदाभिभवितुं बाणैर्नैव शक्नोमि तं रणे\n",
    "03163029c": "ततोऽहमस्त्रमातिष्ठं वायव्यं भरतर्षभ\n",
    "03163030a": "न चैनमशकं हन्तुं तदद्भुतमिवाभवत्\n",
    "03163030c": "तस्मिन्प्रतिहते चास्त्रे विस्मयो मे महानभूत्\n",
    "03163031a": "भूयश्चैव महाराज सविशेषमहं ततः\n",
    "03163031c": "अस्त्रपूगेन महता रणे भूतमवाकिरम्\n",
    "03163032a": "स्थूणाकर्णमयोजालं शरवर्षं शरोल्बणम्\n",
    "03163032c": "शैलास्त्रमश्मवर्षं च समास्थायाहमभ्ययाम्\n",
    "03163032e": "जग्रास प्रहसंस्तानि सर्वाण्यस्त्राणि मेऽनघ\n",
    "03163033a": "तेषु सर्वेषु शान्तेषु ब्रह्मास्त्रमहमादिशम्\n",
    "03163033c": "ततः प्रज्वलितैर्बाणैः सर्वतः सोपचीयत\n",
    "03163033e": "उपचीयमानश्च मया महास्त्रेण व्यवर्धत\n",
    "03163034a": "ततः संतापितो लोको मत्प्रसूतेन तेजसा\n",
    "03163034c": "क्षणेन हि दिशः खं च सर्वतोऽभिविदीपितम्\n",
    "03163035a": "तदप्यस्त्रं महातेजाः क्षणेनैव व्यशातयत्\n",
    "03163035c": "ब्रह्मास्त्रे तु हते राजन्भयं मां महदाविशत्\n",
    "03163036a": "ततोऽहं धनुरादाय तथाक्षय्यौ महेषुधी\n",
    "03163036c": "सहसाभ्यहनं भूतं तान्यप्यस्त्राण्यभक्षयत्\n",
    "03163037a": "हतेष्वस्त्रेषु सर्वेषु भक्षितेष्वायुधेषु च\n",
    "03163037c": "मम तस्य च भूतस्य बाहुयुद्धमवर्तत\n",
    "03163038a": "व्यायामं मुष्टिभिः कृत्वा तलैरपि समाहतौ\n",
    "03163038c": "अपातयच्च तद्भूतं निश्चेष्टो ह्यगमं महीम्\n",
    "03163039a": "ततः प्रहस्य तद्भूतं तत्रैवान्तरधीयत\n",
    "03163039c": "सह स्त्रीभिर्महाराज पश्यतो मेऽद्भुतोपमम्\n",
    "03163040a": "एवं कृत्वा स भगवांस्ततोऽन्यद्रूपमात्मनः\n",
    "03163040c": "दिव्यमेव महाराज वसानोऽद्भुतमम्बरम्\n",
    "03163041a": "हित्वा किरातरूपं च भगवांस्त्रिदशेश्वरः\n",
    "03163041c": "स्वरूपं दिव्यमास्थाय तस्थौ तत्र महेश्वरः\n",
    "03163042a": "अदृश्यत ततः साक्षाद्भगवान्गोवृषध्वजः\n",
    "03163042c": "उमासहायो हरिदृग्बहुरूपः पिनाकधृक्\n",
    "03163043a": "स मामभ्येत्य समरे तथैवाभिमुखं स्थितम्\n",
    "03163043c": "शूलपाणिरथोवाच तुष्टोऽस्मीति परंतप\n",
    "03163044a": "ततस्तद्धनुरादाय तूणौ चाक्षय्यसायकौ\n",
    "03163044c": "प्रादान्ममैव भगवान्वरयस्वेति चाब्रवीत्\n",
    "03163045a": "तुष्टोऽस्मि तव कौन्तेय ब्रूहि किं करवाणि ते\n",
    "03163045c": "यत्ते मनोगतं वीर तद्ब्रूहि वितराम्यहम्\n",
    "03163045e": "अमरत्वमपाहाय ब्रूहि यत्ते मनोगतम्\n",
    "03163046a": "ततः प्राञ्जलिरेवाहमस्त्रेषु गतमानसः\n",
    "03163046c": "प्रणम्य शिरसा शर्वं ततो वचनमाददे\n",
    "03163047a": "भगवान्मे प्रसन्नश्चेदीप्सितोऽयं वरो मम\n",
    "03163047c": "अस्त्राणीच्छाम्यहं ज्ञातुं यानि देवेषु कानिचित्\n",
    "03163047e": "ददानीत्येव भगवानब्रवीत्त्र्यम्बकश्च माम्\n",
    "03163048a": "रौद्रमस्त्रं मदीयं त्वामुपस्थास्यति पाण्डव\n",
    "03163048c": "प्रददौ च मम प्रीतः सोऽस्त्रं पाशुपतं प्रभुः\n",
    "03163049a": "उवाच च महादेवो दत्त्वा मेऽस्त्रं सनातनम्\n",
    "03163049c": "न प्रयोज्यं भवेदेतन्मानुषेषु कथंचन\n",
    "03163050a": "पीड्यमानेन बलवत्प्रयोज्यं ते धनंजय\n",
    "03163050c": "अस्त्राणां प्रतिघाते च सर्वथैव प्रयोजयेः\n",
    "03163051a": "तदप्रतिहतं दिव्यं सर्वास्त्रप्रतिषेधनम्\n",
    "03163051c": "मूर्तिमन्मे स्थितं पार्श्वे प्रसन्ने गोवृषध्वजे\n",
    "03163052a": "उत्सादनममित्राणां परसेनानिकर्तनम्\n",
    "03163052c": "दुरासदं दुष्प्रहसं सुरदानवराक्षसैः\n",
    "03163053a": "अनुज्ञातस्त्वहं तेन तत्रैव समुपाविशम्\n",
    "03163053c": "प्रेक्षतश्चैव मे देवस्तत्रैवान्तरधीयत\n",
    "03164001": "अर्जुन उवाच\n",
    "03164001a": "ततस्तामवसं प्रीतो रजनीं तत्र भारत\n",
    "03164001c": "प्रसादाद्देवदेवस्य त्र्यम्बकस्य महात्मनः\n",
    "03164002a": "व्युषितो रजनीं चाहं कृत्वा पूर्वाह्णिकक्रियाम्\n",
    "03164002c": "अपश्यं तं द्विजश्रेष्ठं दृष्टवानस्मि यं पुरा\n",
    "03164003a": "तस्मै चाहं यथावृत्तं सर्वमेव न्यवेदयम्\n",
    "03164003c": "भगवन्तं महादेवं समेतोऽस्मीति भारत\n",
    "03164004a": "स मामुवाच राजेन्द्र प्रीयमाणो द्विजोत्तमः\n",
    "03164004c": "दृष्टस्त्वया महादेवो यथा नान्येन केनचित्\n",
    "03164005a": "समेत्य लोकपालैस्तु सर्वैर्वैवस्वतादिभिः\n",
    "03164005c": "द्रष्टास्यनघ देवेन्द्रं स च तेऽस्त्राणि दास्यति\n",
    "03164006a": "एवमुक्त्वा स मां राजन्नाश्लिष्य च पुनः पुनः\n",
    "03164006c": "अगच्छत्स यथाकामं ब्राह्मणः सूर्यसंनिभः\n",
    "03164007a": "अथापराह्णे तस्याह्नः प्रावात्पुण्यः समीरणः\n",
    "03164007c": "पुनर्नवमिमं लोकं कुर्वन्निव सपत्नहन्\n",
    "03164008a": "दिव्यानि चैव माल्यानि सुगन्धीनि नवानि च\n",
    "03164008c": "शैशिरस्य गिरेः पादे प्रादुरासन्समीपतः\n",
    "03164009a": "वादित्राणि च दिव्यानि सुघोषाणि समन्ततः\n",
    "03164009c": "स्तुतयश्चेन्द्रसंयुक्ता अश्रूयन्त मनोहराः\n",
    "03164010a": "गणाश्चाप्सरसां तत्र गन्धर्वाणां तथैव च\n",
    "03164010c": "पुरस्ताद्देवदेवस्य जगुर्गीतानि सर्वशः\n",
    "03164011a": "मरुतां च गणास्तत्र देवयानैरुपागमन्\n",
    "03164011c": "महेन्द्रानुचरा ये च देवसद्मनिवासिनः\n",
    "03164012a": "ततो मरुत्वान्हरिभिर्युक्तैर्वाहैः स्वलंकृतैः\n",
    "03164012c": "शचीसहायस्तत्रायात्सह सर्वैस्तदामरैः\n",
    "03164013a": "एतस्मिन्नेव काले तु कुबेरो नरवाहनः\n",
    "03164013c": "दर्शयामास मां राजँल्लक्ष्म्या परमया युतः\n",
    "03164014a": "दक्षिणस्यां दिशि यमं प्रत्यपश्यं व्यवस्थितम्\n",
    "03164014c": "वरुणं देवराजं च यथास्थानमवस्थितम्\n",
    "03164015a": "ते मामूचुर्महाराज सान्त्वयित्वा सुरर्षभाः\n",
    "03164015c": "सव्यसाचिन्समीक्षस्व लोकपालानवस्थितान्\n",
    "03164016a": "सुरकार्यार्थसिद्ध्यर्थं दृष्टवानसि शंकरम्\n",
    "03164016c": "अस्मत्तोऽपि गृहाण त्वमस्त्राणीति समन्ततः\n",
    "03164017a": "ततोऽहं प्रयतो भूत्वा प्रणिपत्य सुरर्षभान्\n",
    "03164017c": "प्रत्यगृह्णं तदास्त्राणि महान्ति विधिवत्प्रभो\n",
    "03164018a": "गृहीतास्त्रस्ततो देवैरनुज्ञातोऽस्मि भारत\n",
    "03164018c": "अथ देवा ययुः सर्वे यथागतमरिंदम\n",
    "03164019a": "मघवानपि देवेशो रथमारुह्य सुप्रभम्\n",
    "03164019c": "उवाच भगवान्वाक्यं स्मयन्निव सुरारिहा\n",
    "03164020a": "पुरैवागमनादस्माद्वेदाहं त्वां धनंजय\n",
    "03164020c": "अतः परं त्वहं वै त्वां दर्शये भरतर्षभ\n",
    "03164021a": "त्वया हि तीर्थेषु पुरा समाप्लावः कृतोऽसकृत्\n",
    "03164021c": "तपश्चेदं पुरा तप्तं स्वर्गं गन्तासि पाण्डव\n",
    "03164022a": "भूयश्चैव तु तप्तव्यं तपः परमदारुणम्\n",
    "03164022c": "उवाच भगवान्सर्वं तपसश्चोपपादनम्\n",
    "03164023a": "मातलिर्मन्नियोगात्त्वां त्रिदिवं प्रापयिष्यति\n",
    "03164023c": "विदितस्त्वं हि देवानामृषीणां च महात्मनाम्\n",
    "03164024a": "ततोऽहमब्रुवं शक्रं प्रसीद भगवन्मम\n",
    "03164024c": "आचार्यं वरये त्वाहमस्त्रार्थं त्रिदशेश्वर\n",
    "03164025": "इन्द्र उवाच\n",
    "03164025a": "क्रूरं कर्मास्त्रवित्तात करिष्यसि परंतप\n",
    "03164025c": "यदर्थमस्त्राणीप्सुस्त्वं तं कामं पाण्डवाप्नुहि\n",
    "03164026": "अर्जुन उवाच\n",
    "03164026a": "ततोऽहमब्रुवं नाहं दिव्यान्यस्त्राणि शत्रुहन्\n",
    "03164026c": "मानुषेषु प्रयोक्ष्यामि विनास्त्रप्रतिघातनम्\n",
    "03164027a": "तानि दिव्यानि मेऽस्त्राणि प्रयच्छ विबुधाधिप\n",
    "03164027c": "लोकांश्चास्त्रजितान्पश्चाल्लभेयं सुरपुंगव\n",
    "03164028": "इन्द्र उवाच\n",
    "03164028a": "परीक्षार्थं मयैतत्ते वाक्यमुक्तं धनंजय\n",
    "03164028c": "ममात्मजस्य वचनं सूपपन्नमिदं तव\n",
    "03164029a": "शिक्ष मे भवनं गत्वा सर्वाण्यस्त्राणि भारत\n",
    "03164029c": "वायोरग्नेर्वसुभ्योऽथ वरुणात्समरुद्गणात्\n",
    "03164030a": "साध्यं पैतामहं चैव गन्धर्वोरगरक्षसाम्\n",
    "03164030c": "वैष्णवानि च सर्वाणि नैरृतानि तथैव च\n",
    "03164030e": "मद्गतानि च यानीह सर्वास्त्राणि कुरूद्वह\n",
    "03164031": "अर्जुन उवाच\n",
    "03164031a": "एवमुक्त्वा तु मां शक्रस्तत्रैवान्तरधीयत\n",
    "03164031c": "अथापश्यं हरियुजं रथमैन्द्रमुपस्थितम्\n",
    "03164031e": "दिव्यं मायामयं पुण्यं यत्तं मातलिना नृप\n",
    "03164032a": "लोकपालेषु यातेषु मामुवाचाथ मातलिः\n",
    "03164032c": "द्रष्टुमिच्छति शक्रस्त्वां देवराजो महाद्युते\n",
    "03164033a": "संसिद्धस्त्वं महाबाहो कुरु कार्यमनुत्तमम्\n",
    "03164033c": "पश्य पुण्यकृतां लोकान्सशरीरो दिवं व्रज\n",
    "03164034a": "इत्युक्तोऽहं मातलिना गिरिमामन्त्र्य शैशिरम्\n",
    "03164034c": "प्रदक्षिणमुपावृत्य समारोहं रथोत्तमम्\n",
    "03164035a": "चोदयामास स हयान्मनोमारुतरंहसः\n",
    "03164035c": "मातलिर्हयशास्त्रज्ञो यथावद्भूरिदक्षिणः\n",
    "03164036a": "अवैक्षत च मे वक्त्रं स्थितस्याथ स सारथिः\n",
    "03164036c": "तथा भ्रान्ते रथे राजन्विस्मितश्चेदमब्रवीत्\n",
    "03164037a": "अत्यद्भुतमिदं मेऽद्य विचित्रं प्रतिभाति माम्\n",
    "03164037c": "यदास्थितो रथं दिव्यं पदा न चलितो भवान्\n",
    "03164038a": "देवराजोऽपि हि मया नित्यमत्रोपलक्षितः\n",
    "03164038c": "विचलन्प्रथमोत्पाते हयानां भरतर्षभ\n",
    "03164039a": "त्वं पुनः स्थित एवात्र रथे भ्रान्ते कुरूद्वह\n",
    "03164039c": "अतिशक्रमिदं सत्त्वं तवेति प्रतिभाति मे\n",
    "03164040a": "इत्युक्त्वाकाशमाविश्य मातलिर्विबुधालयान्\n",
    "03164040c": "दर्शयामास मे राजन्विमानानि च भारत\n",
    "03164041a": "नन्दनादीनि देवानां वनानि बहुलान्युत\n",
    "03164041c": "दर्शयामास मे प्रीत्या मातलिः शक्रसारथिः\n",
    "03164042a": "ततः शक्रस्य भवनमपश्यममरावतीम्\n",
    "03164042c": "दिव्यैः कामफलैर्वृक्षै रत्नैश्च समलंकृताम्\n",
    "03164043a": "न तां भासयते सूर्यो न शीतोष्णे न च क्लमः\n",
    "03164043c": "रजः पङ्को न च तमस्तत्रास्ति न जरा नृप\n",
    "03164044a": "न तत्र शोको दैन्यं वा वैवर्ण्यं चोपलक्ष्यते\n",
    "03164044c": "दिवौकसां महाराज न च ग्लानिररिंदम\n",
    "03164045a": "न क्रोधलोभौ तत्रास्तामशुभं च विशां पते\n",
    "03164045c": "नित्यतुष्टाश्च हृष्टाश्च प्राणिनः सुरवेश्मनि\n",
    "03164046a": "नित्यपुष्पफलास्तत्र पादपा हरितच्छदाः\n",
    "03164046c": "पुष्करिण्यश्च विविधाः पद्मसौगन्धिकायुताः\n",
    "03164047a": "शीतस्तत्र ववौ वायुः सुगन्धो जीवनः शुचिः\n",
    "03164047c": "सर्वरत्नविचित्रा च भूमिः पुष्पविभूषिता\n",
    "03164048a": "मृगद्विजाश्च बहवो रुचिरा मधुरस्वराः\n",
    "03164048c": "विमानयायिनश्चात्र दृश्यन्ते बहवोऽमराः\n",
    "03164049a": "ततोऽपश्यं वसून्रुद्रान्साध्यांश्च समरुद्गणान्\n",
    "03164049c": "आदित्यानश्विनौ चैव तान्सर्वान्प्रत्यपूजयम्\n",
    "03164050a": "ते मां वीर्येण यशसा तेजसा च बलेन च\n",
    "03164050c": "अस्त्रैश्चाप्यन्वजानन्त संग्रामविजयेन च\n",
    "03164051a": "प्रविश्य तां पुरीं रम्यां देवगन्धर्वसेविताम्\n",
    "03164051c": "देवराजं सहस्राक्षमुपातिष्ठं कृताञ्जलिः\n",
    "03164052a": "ददावर्धासनं प्रीतः शक्रो मे ददतां वरः\n",
    "03164052c": "बहुमानाच्च गात्राणि पस्पर्श मम वासवः\n",
    "03164053a": "तत्राहं देवगन्धर्वैः सहितो भूरिदक्षिण\n",
    "03164053c": "अस्त्रार्थमवसं स्वर्गे कुर्वाणोऽस्त्राणि भारत\n",
    "03164054a": "विश्वावसोश्च मे पुत्रश्चित्रसेनोऽभवत्सखा\n",
    "03164054c": "स च गान्धर्वमखिलं ग्राहयामास मां नृप\n",
    "03164055a": "ततोऽहमवसं राजन्गृहीतास्त्रः सुपूजितः\n",
    "03164055c": "सुखं शक्रस्य भवने सर्वकामसमन्वितः\n",
    "03164056a": "शृण्वन्वै गीतशब्दं च तूर्यशब्दं च पुष्कलम्\n",
    "03164056c": "पश्यंश्चाप्सरसः श्रेष्ठा नृत्यमानाः परंतप\n",
    "03164057a": "तत्सर्वमनवज्ञाय तथ्यं विज्ज्ञाय भारत\n",
    "03164057c": "अत्यर्थं प्रतिगृह्याहमस्त्रेष्वेव व्यवस्थितः\n",
    "03164058a": "ततोऽतुष्यत्सहस्राक्षस्तेन कामेन मे विभुः\n",
    "03164058c": "एवं मे वसतो राजन्नेष कालोऽत्यगाद्दिवि\n",
    "03165001": "अर्जुन उवाच\n",
    "03165001a": "कृतास्त्रमभिविश्वस्तमथ मां हरिवाहनः\n",
    "03165001c": "संस्पृश्य मूर्ध्नि पाणिभ्यामिदं वचनमब्रवीत्\n",
    "03165002a": "न त्वमद्य युधा जेतुं शक्यः सुरगणैरपि\n",
    "03165002c": "किं पुनर्मानुषे लोके मानुषैरकृतात्मभिः\n",
    "03165002e": "अप्रमेयोऽप्रधृष्यश्च युद्धेष्वप्रतिमस्तथा\n",
    "03165003a": "अथाब्रवीत्पुनर्देवः संप्रहृष्टतनूरुहः\n",
    "03165003c": "अस्त्रयुद्धे समो वीर न ते कश्चिद्भविष्यति\n",
    "03165004a": "अप्रमत्तः सदा दक्षः सत्यवादी जितेन्द्रियः\n",
    "03165004c": "ब्रह्मण्यश्चास्त्रविच्चासि शूरश्चासि कुरूद्वह\n",
    "03165005a": "अस्त्राणि समवाप्तानि त्वया दश च पञ्च च\n",
    "03165005c": "पञ्चभिर्विधिभिः पार्थ न त्वया विद्यते समः\n",
    "03165006a": "प्रयोगमुपसंहारमावृत्तिं च धनंजय\n",
    "03165006c": "प्रायश्चित्तं च वेत्थ त्वं प्रतिघातं च सर्वशः\n",
    "03165007a": "तव गुर्वर्थकालोऽयमुपपन्नः परंतप\n",
    "03165007c": "प्रतिजानीष्व तं कर्तुमतो वेत्स्याम्यहं परम्\n",
    "03165008a": "ततोऽहमब्रुवं राजन्देवराजमिदं वचः\n",
    "03165008c": "विषह्यं चेन्मया कर्तुं कृतमेव निबोध तत्\n",
    "03165009a": "ततो मामब्रवीद्राजन्प्रहस्य बलवृत्रहा\n",
    "03165009c": "नाविषह्यं तवाद्यास्ति त्रिषु लोकेषु किंचन\n",
    "03165010a": "निवातकवचा नाम दानवा मम शत्रवः\n",
    "03165010c": "समुद्रकुक्षिमाश्रित्य दुर्गे प्रतिवसन्त्युत\n",
    "03165011a": "तिस्रः कोट्यः समाख्यातास्तुल्यरूपबलप्रभाः\n",
    "03165011c": "तांस्तत्र जहि कौन्तेय गुर्वर्थस्ते भविष्यति\n",
    "03165012a": "ततो मातलिसंयुक्तं मयूरसमरोमभिः\n",
    "03165012c": "हयैरुपेतं प्रादान्मे रथं दिव्यं महाप्रभम्\n",
    "03165013a": "बबन्ध चैव मे मूर्ध्नि किरीटमिदमुत्तमम्\n",
    "03165013c": "स्वरूपसदृशं चैव प्रादादङ्गविभूषणम्\n",
    "03165014a": "अभेद्यं कवचं चेदं स्पर्शरूपवदुत्तमम्\n",
    "03165014c": "अजरां ज्यामिमां चापि गाण्डीवे समयोजयत्\n",
    "03165015a": "ततः प्रायामहं तेन स्यन्दनेन विराजता\n",
    "03165015c": "येनाजयद्देवपतिर्बलिं वैरोचनिं पुरा\n",
    "03165016a": "ततो देवाः सर्व एव तेन घोषेण बोधितः\n",
    "03165016c": "मन्वाना देवराजं मां समाजग्मुर्विशां पते\n",
    "03165016e": "दृष्ट्वा च मामपृच्छन्त किं करिष्यसि फल्गुन\n",
    "03165017a": "तानब्रुवं यथाभूतमिदं कर्तास्मि संयुगे\n",
    "03165017c": "निवातकवचानां तु प्रस्थितं मां वधैषिणम्\n",
    "03165017e": "निबोधत महाभागाः शिवं चाशास्त मेऽनघाः\n",
    "03165018a": "तुष्टुवुर्मां प्रसन्नास्ते यथा देवं पुरंदरम्\n",
    "03165018c": "रथेनानेन मघवा जितवाञ्शम्बरं युधि\n",
    "03165018e": "नमुचिं बलवृत्रौ च प्रह्लादनरकावपि\n",
    "03165019a": "बहूनि च सहस्राणि प्रयुतान्यर्बुदानि च\n",
    "03165019c": "रथेनानेन दैत्यानां जितवान्मघवान्युधि\n",
    "03165020a": "त्वमप्येतेन कौन्तेय निवातकवचान्रणे\n",
    "03165020c": "विजेता युधि विक्रम्य पुरेव मघवान्वशी\n",
    "03165021a": "अयं च शङ्खप्रवरो येन जेतासि दानवान्\n",
    "03165021c": "अनेन विजिता लोकाः शक्रेणापि महात्मना\n",
    "03165022a": "प्रदीयमानं देवैस्तु देवदत्तं जलोद्भवम्\n",
    "03165022c": "प्रत्यगृह्णं जयायैनं स्तूयमानस्तदामरैः\n",
    "03165023a": "स शङ्खी कवची बाणी प्रगृहीतशरासनः\n",
    "03165023c": "दानवालयमत्युग्रं प्रयातोऽस्मि युयुत्सया\n",
    "03166001": "अर्जुन उवाच\n",
    "03166001a": "ततोऽहं स्तूयमानस्तु तत्र तत्र महर्षिभिः\n",
    "03166001c": "अपश्यमुदधिं भीममपांपतिमथाव्ययम्\n",
    "03166002a": "फेनवत्यः प्रकीर्णाश्च संहताश्च समुच्छ्रिताः\n",
    "03166002c": "ऊर्मयश्चात्र दृश्यन्ते चलन्त इव पर्वताः\n",
    "03166002e": "नावः सहस्रशस्तत्र रत्नपूर्णाः समन्ततः\n",
    "03166003a": "तिमिंगिलाः कच्छपाश्च तथा तिमितिमिंगिलाः\n",
    "03166003c": "मकराश्चात्र दृश्यन्ते जले मग्ना इवाद्रयः\n",
    "03166004a": "शङ्खानां च सहस्राणि मग्नान्यप्सु समन्ततः\n",
    "03166004c": "दृश्यन्ते स्म यथा रात्रौ तारास्तन्वभ्रसंवृताः\n",
    "03166005a": "तथा सहस्रशस्तत्र रत्नसंघाः प्लवन्त्युत\n",
    "03166005c": "वायुश्च घूर्णते भीमस्तदद्भुतमिवाभवत्\n",
    "03166006a": "तमतीत्य महावेगं सर्वाम्भोनिधिमुत्तमम्\n",
    "03166006c": "अपश्यं दानवाकीर्णं तद्दैत्यपुरमन्तिकात्\n",
    "03166007a": "तत्रैव मातलिस्तूर्णं निपत्य पृथिवीतले\n",
    "03166007c": "नादयन्रथघोषेण तत्पुरं समुपाद्रवत्\n",
    "03166008a": "रथघोषं तु तं श्रुत्वा स्तनयित्नोरिवाम्बरे\n",
    "03166008c": "मन्वाना देवराजं मां संविग्ना दानवाभवन्\n",
    "03166009a": "सर्वे संभ्रान्तमनसः शरचापधराः स्थिताः\n",
    "03166009c": "तथा शूलासिपरशुगदामुसलपाणयः\n",
    "03166010a": "ततो द्वाराणि पिदधुर्दानवास्त्रस्तचेतसः\n",
    "03166010c": "संविधाय पुरे रक्षां न स्म कश्चन दृश्यते\n",
    "03166011a": "ततः शङ्खमुपादाय देवदत्तं महास्वनम्\n",
    "03166011c": "पुरमासुरमाश्लिष्य प्राधमं तं शनैरहम्\n",
    "03166012a": "स तु शब्दो दिवं स्तब्ध्वा प्रतिशब्दमजीजनत्\n",
    "03166012c": "वित्रेसुश्च निलिल्युश्च भूतानि सुमहान्त्यपि\n",
    "03166013a": "ततो निवातकवचाः सर्व एव समन्ततः\n",
    "03166013c": "दंशिता विविधैस्त्राणैर्विविधायुधपाणयः\n",
    "03166014a": "आयसैश्च महाशूलैर्गदाभिर्मुसलैरपि\n",
    "03166014c": "पट्टिशैः करवालैश्च रथचक्रैश्च भारत\n",
    "03166015a": "शतघ्नीभिर्भुशुण्डीभिः खड्गैश्चित्रैः स्वलंकृतैः\n",
    "03166015c": "प्रगृहीतैर्दितेः पुत्राः प्रादुरासन्सहस्रशः\n",
    "03166016a": "ततो विचार्य बहुधा रथमार्गेषु तान्हयान्\n",
    "03166016c": "प्राचोदयत्समे देशे मातलिर्भरतर्षभ\n",
    "03166017a": "तेन तेषां प्रणुन्नानामाशुत्वाच्छीघ्रगामिनाम्\n",
    "03166017c": "नान्वपश्यं तदा किंचित्तन्मेऽद्भुतमिवाभवत्\n",
    "03166018a": "ततस्ते दानवास्तत्र योधव्रातान्यनेकशः\n",
    "03166018c": "विकृतस्वररूपाणि भृशं सर्वाण्यचोदयन्\n",
    "03166019a": "तेन शब्देन महता समुद्रे पर्वतोपमाः\n",
    "03166019c": "आप्लवन्त गतैः सत्त्वैर्मत्स्याः शतसहस्रशः\n",
    "03166020a": "ततो वेगेन महता दानवा मामुपाद्रवन्\n",
    "03166020c": "विमुञ्चन्तः शितान्बाणाञ्शतशोऽथ सहस्रशः\n",
    "03166021a": "स संप्रहारस्तुमुलस्तेषां मम च भारत\n",
    "03166021c": "अवर्तत महाघोरो निवातकवचान्तकः\n",
    "03166022a": "ततो देवर्षयश्चैव दानवर्षिगणाश्च ये\n",
    "03166022c": "ब्रह्मर्षयश्च सिद्धाश्च समाजग्मुर्महामृधे\n",
    "03166023a": "ते वै मामनुरूपाभिर्मधुराभिर्जयैषिणः\n",
    "03166023c": "अस्तुवन्मुनयो वाग्भिर्यथेन्द्रं तारकामये\n",
    "03167001": "अर्जुन उवाच\n",
    "03167001a": "ततो निवातकवचाः सर्वे वेगेन भारत\n",
    "03167001c": "अभ्यद्रवन्मां सहिताः प्रगृहीतायुधा रणे\n",
    "03167002a": "आच्छिद्य रथपन्थानमुत्क्रोशन्तो महारथाः\n",
    "03167002c": "आवृत्य सर्वतस्ते मां शरवर्षैरवाकिरन्\n",
    "03167003a": "ततोऽपरे महावीर्याः शूलपट्टिशपाणयः\n",
    "03167003c": "शूलानि च भुशुण्डीश्च मुमुचुर्दानवा मयि\n",
    "03167004a": "तच्छूलवर्षं सुमहद्गदाशक्तिसमाकुलम्\n",
    "03167004c": "अनिशं सृज्यमानं तैरपतन्मद्रथोपरि\n",
    "03167005a": "अन्ये मामभ्यधावन्त निवातकवचा युधि\n",
    "03167005c": "शितशस्त्रायुधा रौद्राः कालरूपाः प्रहारिणः\n",
    "03167006a": "तानहं विविधैर्बाणैर्वेगवद्भिरजिह्मगैः\n",
    "03167006c": "गाण्डीवमुक्तैरभ्यघ्नमेकैकं दशभिर्मृधे\n",
    "03167006e": "ते कृता विमुखाः सर्वे मत्प्रयुक्तैः शिलाशितैः\n",
    "03167007a": "ततो मातलिना तूर्णं हयास्ते संप्रचोदिताः\n",
    "03167007c": "रथमार्गाद्बहूंस्तत्र विचेरुर्वातरंहसः\n",
    "03167007e": "सुसंयता मातलिना प्रामथ्नन्त दितेः सुतान्\n",
    "03167008a": "शतं शतास्ते हरयस्तस्मिन्युक्ता महारथे\n",
    "03167008c": "तदा मातलिना यत्ता व्यचरन्नल्पका इव\n",
    "03167009a": "तेषां चरणपातेन रथनेमिस्वनेन च\n",
    "03167009c": "मम बाणनिपातैश्च हतास्ते शतशोऽसुराः\n",
    "03167010a": "गतासवस्तथा चान्ये प्रगृहीतशरासनाः\n",
    "03167010c": "हतसारथयस्तत्र व्यकृष्यन्त तुरंगमैः\n",
    "03167011a": "ते दिशो विदिशः सर्वाः प्रतिरुध्य प्रहारिणः\n",
    "03167011c": "निघ्नन्ति विविधैः शस्त्रैस्ततो मे व्यथितं मनः\n",
    "03167012a": "ततोऽहं मातलेर्वीर्यमपश्यं परमाद्भुतम्\n",
    "03167012c": "अश्वांस्तथा वेगवतो यदयत्नादधारयत्\n",
    "03167013a": "ततोऽहं लघुभिश्चित्रैरस्त्रैस्तानसुरान्रणे\n",
    "03167013c": "सायुधानच्छिनं राजञ्शतशोऽथ सहस्रशः\n",
    "03167014a": "एवं मे चरतस्तत्र सर्वयत्नेन शत्रुहन्\n",
    "03167014c": "प्रीतिमानभवद्वीरो मातलिः शक्रसारथिः\n",
    "03167015a": "वध्यमानास्ततस्ते तु हयैस्तेन रथेन च\n",
    "03167015c": "अगमन्प्रक्षयं केचिन्न्यवर्तन्त तथापरे\n",
    "03167016a": "स्पर्धमाना इवास्माभिर्निवातकवचा रणे\n",
    "03167016c": "शरवर्षैर्महद्भिर्मां समन्तात्प्रत्यवारयन्\n",
    "03167017a": "ततोऽहं लघुभिश्चित्रैर्ब्रह्मास्त्रपरिमन्त्रितैः\n",
    "03167017c": "व्यधमं सायकैराशु शतशोऽथ सहस्रशः\n",
    "03167018a": "ततः संपीड्यमानास्ते क्रोधाविष्टा महासुराः\n",
    "03167018c": "अपीडयन्मां सहिताः शरशूलासिवृष्टिभिः\n",
    "03167019a": "ततोऽहमस्त्रमातिष्ठं परमं तिग्मतेजसम्\n",
    "03167019c": "दयितं देवराजस्य माधवं नाम भारत\n",
    "03167020a": "ततः खड्गांस्त्रिशूलांश्च तोमरांश्च सहस्रशः\n",
    "03167020c": "अस्त्रवीर्येण शतधा तैर्मुक्तानहमच्छिनम्\n",
    "03167021a": "छित्त्वा प्रहरणान्येषां ततस्तानपि सर्वशः\n",
    "03167021c": "प्रत्यविध्यमहं रोषाद्दशभिर्दशभिः शरैः\n",
    "03167022a": "गाण्डीवाद्धि तदा संख्ये यथा भ्रमरपङ्क्तयः\n",
    "03167022c": "निष्पतन्ति तथा बाणास्तन्मातलिरपूजयत्\n",
    "03167023a": "तेषामपि तु बाणास्ते बहुत्वाच्छलभा इव\n",
    "03167023c": "अवाकिरन्मां बलवत्तानहं व्यधमं शरैः\n",
    "03167024a": "वध्यमानास्ततस्ते तु निवातकवचाः पुनः\n",
    "03167024c": "शरवर्षैर्महद्भिर्मां समन्तात्पर्यवारयन्\n",
    "03167025a": "शरवेगान्निहत्याहमस्त्रैः शरविघातिभिः\n",
    "03167025c": "ज्वलद्भिः परमैः शीघ्रैस्तानविध्यं सहस्रशः\n",
    "03167026a": "तेषां छिन्नानि गात्राणि विसृजन्ति स्म शोणितम्\n",
    "03167026c": "प्रावृषीवातिवृष्टानि शृङ्गाणीव धराभृताम्\n",
    "03167027a": "इन्द्राशनिसमस्पर्शैर्वेगवद्भिरजिह्मगैः\n",
    "03167027c": "मद्बाणैर्वध्यमानास्ते समुद्विग्नाः स्म दानवाः\n",
    "03167028a": "शतधा भिन्नदेहान्त्राः क्षीणप्रहरणौजसः\n",
    "03167028c": "ततो निवातकवचा मामयुध्यन्त मायया\n",
    "03168001": "अर्जुन उवाच\n",
    "03168001a": "ततोऽश्मवर्षं सुमहत्प्रादुरासीत्समन्ततः\n",
    "03168001c": "नगमात्रैर्महाघोरैस्तन्मां दृढमपीडयत्\n",
    "03168002a": "तदहं वज्रसंकाशैः शरैरिन्द्रास्त्रचोदितैः\n",
    "03168002c": "अचूर्णयं वेगवद्भिः शतधैकैकमाहवे\n",
    "03168003a": "चूर्ण्यमानेऽश्मवर्षे तु पावकः समजायत\n",
    "03168003c": "तत्राश्मचूर्णमपतत्पावकप्रकरा इव\n",
    "03168004a": "ततोऽश्मवर्षे निहते जलवर्षं महत्तरम्\n",
    "03168004c": "धाराभिरक्षमात्राभिः प्रादुरासीन्ममान्तिके\n",
    "03168005a": "नभसः प्रच्युता धारास्तिग्मवीर्याः सहस्रशः\n",
    "03168005c": "आवृण्वन्सर्वतो व्योम दिशश्चोपदिशस्तथा\n",
    "03168006a": "धाराणां च निपातेन वायोर्विस्फूर्जितेन च\n",
    "03168006c": "गर्जितेन च दैत्यानां न प्राज्ञायत किंचन\n",
    "03168007a": "धारा दिवि च संबद्धा वसुधायां च सर्वशः\n",
    "03168007c": "व्यामोहयन्त मां तत्र निपतन्त्योऽनिशं भुवि\n",
    "03168008a": "तत्रोपदिष्टमिन्द्रेण दिव्यमस्त्रं विशोषणम्\n",
    "03168008c": "दीप्तं प्राहिणवं घोरमशुष्यत्तेन तज्जलम्\n",
    "03168009a": "हतेऽश्मवर्षे तु मया जलवर्षे च शोषिते\n",
    "03168009c": "मुमुचुर्दानवा मायामग्निं वायुं च मानद\n",
    "03168010a": "ततोऽहमग्निं व्यधमं सलिलास्त्रेण सर्वशः\n",
    "03168010c": "शैलेन च महास्त्रेण वायोर्वेगमधारयम्\n",
    "03168011a": "तस्यां प्रतिहतायां तु दानवा युद्धदुर्मदाः\n",
    "03168011c": "प्राकुर्वन्विविधा माया यौगपद्येन भारत\n",
    "03168012a": "ततो वर्षं प्रादुरभूत्सुमहल्लोमहर्षणम्\n",
    "03168012c": "अस्त्राणां घोररूपाणामग्नेर्वायोस्तथाश्मनाम्\n",
    "03168013a": "सा तु मायामयी वृष्टिः पीडयामास मां युधि\n",
    "03168013c": "अथ घोरं तमस्तीव्रं प्रादुरासीत्समन्ततः\n",
    "03168014a": "तमसा संवृते लोके घोरेण परुषेण च\n",
    "03168014c": "तुरगा विमुखाश्चासन्प्रास्खलच्चापि मातलिः\n",
    "03168015a": "हस्ताद्धिरण्मयश्चास्य प्रतोदः प्रापतद्भुवि\n",
    "03168015c": "असकृच्चाह मां भीतः क्वासीति भरतर्षभ\n",
    "03168016a": "मां च भीराविशत्तीव्रा तस्मिन्विगतचेतसि\n",
    "03168016c": "स च मां विगतज्ञानः संत्रस्त इदमब्रवीत्\n",
    "03168017a": "सुराणामसुराणां च संग्रामः सुमहानभूत्\n",
    "03168017c": "अमृतार्थे पुरा पार्थ स च दृष्टो मयानघ\n",
    "03168018a": "शम्बरस्य वधे चापि संग्रामः सुमहानभूत्\n",
    "03168018c": "सारथ्यं देवराजस्य तत्रापि कृतवानहम्\n",
    "03168019a": "तथैव वृत्रस्य वधे संगृहीता हया मया\n",
    "03168019c": "वैरोचनेर्मया युद्धं दृष्टं चापि सुदारुणम्\n",
    "03168020a": "एते मया महाघोराः संग्रामाः पर्युपासिताः\n",
    "03168020c": "न चापि विगतज्ञानो भूतपूर्वोऽस्मि पाण्डव\n",
    "03168021a": "पितामहेन संहारः प्रजानां विहितो ध्रुवम्\n",
    "03168021c": "न हि युद्धमिदं युक्तमन्यत्र जगतः क्षयात्\n",
    "03168022a": "तस्य तद्वचनं श्रुत्वा संस्तभ्यात्मानमात्मना\n",
    "03168022c": "मोहयिष्यन्दानवानामहं मायामयं बलम्\n",
    "03168023a": "अब्रुवं मातलिं भीतं पश्य मे भुजयोर्बलम्\n",
    "03168023c": "अस्त्राणां च प्रभावं मे धनुषो गाण्डिवस्य च\n",
    "03168024a": "अद्यास्त्रमाययैतेषां मायामेतां सुदारुणाम्\n",
    "03168024c": "विनिहन्मि तमश्चोग्रं मा भैः सूत स्थिरो भव\n",
    "03168025a": "एवमुक्त्वाहमसृजमस्त्रमायां नराधिप\n",
    "03168025c": "मोहनीं सर्वशत्रूणां हिताय त्रिदिवौकसाम्\n",
    "03168026a": "पीड्यमानासु मायासु तासु तास्वसुरेश्वराः\n",
    "03168026c": "पुनर्बहुविधा मायाः प्राकुर्वन्नमितौजसः\n",
    "03168027a": "पुनः प्रकाशमभवत्तमसा ग्रस्यते पुनः\n",
    "03168027c": "व्रजत्यदर्शनं लोकः पुनरप्सु निमज्जति\n",
    "03168028a": "सुसंगृहीतैर्हरिभिः प्रकाशे सति मातलिः\n",
    "03168028c": "व्यचरत्स्यन्दनाग्र्येण संग्रामे लोमहर्षणे\n",
    "03168029a": "ततः पर्यपतन्नुग्रा निवातकवचा मयि\n",
    "03168029c": "तानहं विवरं दृष्ट्वा प्राहिण्वं यमसादनम्\n",
    "03168030a": "वर्तमाने तथा युद्धे निवातकवचान्तके\n",
    "03168030c": "नापश्यं सहसा सर्वान्दानवान्माययावृतान्\n",
    "03169001": "अर्जुन उवाच\n",
    "03169001a": "अदृश्यमानास्ते दैत्या योधयन्ति स्म मायया\n",
    "03169001c": "अदृश्यानस्त्रवीर्येण तानप्यहमयोधयम्\n",
    "03169002a": "गाण्डीवमुक्ता विशिखाः सम्यगस्त्रप्रचोदिताः\n",
    "03169002c": "अच्छिन्दन्नुत्तमाङ्गानि यत्र यत्र स्म तेऽभवन्\n",
    "03169003a": "ततो निवातकवचा वध्यमाना मया युधि\n",
    "03169003c": "संहृत्य मायां सहसा प्राविशन्पुरमात्मनः\n",
    "03169004a": "व्यपयातेषु दैत्येषु प्रादुर्भूते च दर्शने\n",
    "03169004c": "अपश्यं दानवांस्तत्र हताञ्शतसहस्रशः\n",
    "03169005a": "विनिष्पिष्टानि तत्रैषां शस्त्राण्याभरणानि च\n",
    "03169005c": "कूटशः स्म प्रदृश्यन्ते गात्राणि कवचानि च\n",
    "03169006a": "हयानां नान्तरं ह्यासीत्पदाद्विचलितुं पदम्\n",
    "03169006c": "उत्पत्य सहसा तस्थुरन्तरिक्षगमास्ततः\n",
    "03169007a": "ततो निवातकवचा व्योम संछाद्य केवलम्\n",
    "03169007c": "अदृश्या ह्यभ्यवर्तन्त विसृजन्तः शिलोच्चयान्\n",
    "03169008a": "अन्तर्भूमिगताश्चान्ये हयानां चरणान्यथ\n",
    "03169008c": "न्यगृह्णन्दानवा घोरा रथचक्रे च भारत\n",
    "03169009a": "विनिगृह्य हरीनश्वान्रथं च मम युध्यतः\n",
    "03169009c": "सर्वतो मामचिन्वन्त सरथं धरणीधरैः\n",
    "03169010a": "पर्वतैरुपचीयद्भिः पतमानैस्तथापरैः\n",
    "03169010c": "स देशो यत्र वर्ताम गुहेव समपद्यत\n",
    "03169011a": "पर्वतैश्छाद्यमानोऽहं निगृहीतैश्च वाजिभिः\n",
    "03169011c": "अगच्छं परमामार्तिं मातलिस्तदलक्षयत्\n",
    "03169012a": "लक्षयित्वा तु मां भीतमिदं वचनमब्रवीत्\n",
    "03169012c": "अर्जुनार्जुन मा भैस्त्वं वज्रमस्त्रमुदीरय\n",
    "03169013a": "ततोऽहं तस्य तद्वाक्यं श्रुत्वा वज्रमुदीरयम्\n",
    "03169013c": "देवराजस्य दयितं वज्रमस्त्रं नराधिप\n",
    "03169014a": "अचलं स्थानमासाद्य गाण्डीवमनुमन्त्र्य च\n",
    "03169014c": "अमुञ्चं वज्रसंस्पर्शानायसान्निशिताञ्शरान्\n",
    "03169015a": "ततो मायाश्च ताः सर्वा निवातकवचांश्च तान्\n",
    "03169015c": "ते वज्रचोदिता बाणा वज्रभूताः समाविशन्\n",
    "03169016a": "ते वज्रवेगाभिहता दानवाः पर्वतोपमाः\n",
    "03169016c": "इतरेतरमाश्लिष्य न्यपतन्पृथिवीतले\n",
    "03169017a": "अन्तर्भूमौ तु येऽगृह्णन्दानवा रथवाजिनः\n",
    "03169017c": "अनुप्रविश्य तान्बाणाः प्राहिण्वन्यमसादनम्\n",
    "03169018a": "हतैर्निवातकवचैर्निरस्तैः पर्वतोपमैः\n",
    "03169018c": "समाच्छाद्यत देशः स विकीर्णैरिव पर्वतैः\n",
    "03169019a": "न हयानां क्षतिः काचिन्न रथस्य न मातलेः\n",
    "03169019c": "मम चादृश्यत तदा तदद्भुतमिवाभवत्\n",
    "03169020a": "ततो मां प्रहसन्राजन्मातलिः प्रत्यभाषत\n",
    "03169020c": "नैतदर्जुन देवेषु त्वयि वीर्यं यदीक्ष्यते\n",
    "03169021a": "हतेष्वसुरसंघेषु दारास्तेषां तु सर्वशः\n",
    "03169021c": "प्राक्रोशन्नगरे तस्मिन्यथा शरदि लक्ष्मणाः\n",
    "03169022a": "ततो मातलिना सार्धमहं तत्पुरमभ्ययाम्\n",
    "03169022c": "त्रासयन्रथघोषेण निवातकवचस्त्रियः\n",
    "03169023a": "तान्दृष्ट्वा दशसाहस्रान्मयूरसदृशान्हयान्\n",
    "03169023c": "रथं च रविसंकाशं प्राद्रवन्गणशः स्त्रियः\n",
    "03169024a": "ताभिराभरणैः शब्दस्त्रासिताभिः समीरितः\n",
    "03169024c": "शिलानामिव शैलेषु पतन्तीनामभूत्तदा\n",
    "03169025a": "वित्रस्ता दैत्यनार्यस्ताः स्वानि वेश्मान्यथाविशन्\n",
    "03169025c": "बहुरत्नविचित्राणि शातकुम्भमयानि च\n",
    "03169026a": "तदद्भुताकारमहं दृष्ट्वा नगरमुत्तमम्\n",
    "03169026c": "विशिष्टं देवनगरादपृच्छं मातलिं ततः\n",
    "03169027a": "इदमेवंविधं कस्माद्देवता नाविशन्त्युत\n",
    "03169027c": "पुरंदरपुराद्धीदं विशिष्टमिति लक्षये\n",
    "03169028": "मातलिरुवाच\n",
    "03169028a": "आसीदिदं पुरा पार्थ देवराजस्य नः पुरम्\n",
    "03169028c": "ततो निवातकवचैरितः प्रच्याविताः सुराः\n",
    "03169029a": "तपस्तप्त्वा महत्तीव्रं प्रसाद्य च पितामहम्\n",
    "03169029c": "इदं वृतं निवासाय देवेभ्यश्चाभयं युधि\n",
    "03169030a": "ततः शक्रेण भगवान्स्वयम्भूरभिचोदितः\n",
    "03169030c": "विधत्तां भगवानत्रेत्यात्मनो हितकाम्यया\n",
    "03169031a": "तत उक्तो भगवता दिष्टमत्रेति वासवः\n",
    "03169031c": "भवितान्तस्त्वमेवैषां देहेनान्येन वृत्रहन्\n",
    "03169032a": "तत एषां वधार्थाय शक्रोऽस्त्राणि ददौ तव\n",
    "03169032c": "न हि शक्याः सुरैर्हन्तुं य एते निहतास्त्वया\n",
    "03169033a": "कालस्य परिणामेन ततस्त्वमिह भारत\n",
    "03169033c": "एषामन्तकरः प्राप्तस्तत्त्वया च कृतं तथा\n",
    "03169034a": "दानवानां विनाशार्थं महास्त्राणां महद्बलम्\n",
    "03169034c": "ग्राहितस्त्वं महेन्द्रेण पुरुषेन्द्र तदुत्तमम्\n",
    "03169035": "अर्जुन उवाच\n",
    "03169035a": "ततः प्रविश्य नगरं दानवांश्च निहत्य तान्\n",
    "03169035c": "पुनर्मातलिना सार्धमगच्छं देवसद्म तत्\n",
    "03170001": "अर्जुन उवाच\n",
    "03170001a": "निवर्तमानेन मया महद्दृष्टं ततोऽपरम्\n",
    "03170001c": "पुरं कामचरं दिव्यं पावकार्कसमप्रभम्\n",
    "03170002a": "द्रुमै रत्नमयैश्चैत्रैर्भास्वरैश्च पतत्रिभिः\n",
    "03170002c": "पौलोमैः कालकेयैश्च नित्यहृष्टैरधिष्ठितम्\n",
    "03170003a": "गोपुराट्टालकोपेतं चतुर्द्वारं दुरासदम्\n",
    "03170003c": "सर्वरत्नमयं दिव्यमद्भुतोपमदर्शनम्\n",
    "03170003e": "द्रुमैः पुष्पफलोपेतैर्दिव्यरत्नमयैर्वृतम्\n",
    "03170004a": "तथा पतत्रिभिर्दिव्यैरुपेतं सुमनोहरैः\n",
    "03170004c": "असुरैर्नित्यमुदितैः शूलर्ष्टिमुसलायुधैः\n",
    "03170004e": "चापमुद्गरहस्तैश्च स्रग्विभिः सर्वतो वृतम्\n",
    "03170005a": "तदहं प्रेक्ष्य दैत्यानां पुरमद्भुतदर्शनम्\n",
    "03170005c": "अपृच्छं मातलिं राजन्किमिदं दृश्यतेति वै\n",
    "03170006": "मातलिरुवाच\n",
    "03170006a": "पुलोमा नाम दैतेयी कालका च महासुरी\n",
    "03170006c": "दिव्यं वर्षसहस्रं ते चेरतुः परमं तपः\n",
    "03170006e": "तपसोऽन्ते ततस्ताभ्यां स्वयम्भूरददाद्वरम्\n",
    "03170007a": "अगृह्णीतां वरं ते तु सुतानामल्पदुःखताम्\n",
    "03170007c": "अवध्यतां च राजेन्द्र सुरराक्षसपन्नगैः\n",
    "03170008a": "रमणीयं पुरं चेदं खचरं सुकृतप्रभम्\n",
    "03170008c": "सर्वरत्नैः समुदितं दुर्धर्षममरैरपि\n",
    "03170008e": "सयक्षगन्धर्वगणैः पन्नगासुरराक्षसैः\n",
    "03170009a": "सर्वकामगुणोपेतं वीतशोकमनामयम्\n",
    "03170009c": "ब्रह्मणा भरतश्रेष्ठ कालकेयकृते कृतम्\n",
    "03170010a": "तदेतत्खचरं दिव्यं चरत्यमरवर्जितम्\n",
    "03170010c": "पौलोमाध्युषितं वीर कालकेयैश्च दानवैः\n",
    "03170011a": "हिरण्यपुरमित्येतत्ख्यायते नगरं महत्\n",
    "03170011c": "रक्षितं कालकेयैश्च पौलोमैश्च महासुरैः\n",
    "03170012a": "त एते मुदिता नित्यमवध्याः सर्वदैवतैः\n",
    "03170012c": "निवसन्त्यत्र राजेन्द्र गतोद्वेगा निरुत्सुकाः\n",
    "03170012e": "मानुषो मृत्युरेतेषां निर्दिष्टो ब्रह्मणा पुरा\n",
    "03170013": "अर्जुन उवाच\n",
    "03170013a": "सुरासुरैरवध्यांस्तानहं ज्ञात्वा ततः प्रभो\n",
    "03170013c": "अब्रुवं मातलिं हृष्टो याह्येतत्पुरमञ्जसा\n",
    "03170014a": "त्रिदशेशद्विषो यावत्क्षयमस्त्रैर्नयाम्यहम्\n",
    "03170014c": "न कथंचिद्धि मे पापा न वध्या ये सुरद्विषः\n",
    "03170015a": "उवाह मां ततः शीघ्रं हिरण्यपुरमन्तिकात्\n",
    "03170015c": "रथेन तेन दिव्येन हरियुक्तेन मातलिः\n",
    "03170016a": "ते मामालक्ष्य दैतेया विचित्राभरणाम्बराः\n",
    "03170016c": "समुत्पेतुर्महावेगा रथानास्थाय दंशिताः\n",
    "03170017a": "ततो नालीकनाराचैर्भल्लशक्त्यृष्टितोमरैः\n",
    "03170017c": "अभ्यघ्नन्दानवेन्द्रा मां क्रुद्धास्तीव्रपराक्रमाः\n",
    "03170018a": "तदहं चास्त्रवर्षेण महता प्रत्यवारयम्\n",
    "03170018c": "शस्त्रवर्षं महद्राजन्विद्याबलमुपाश्रितः\n",
    "03170019a": "व्यामोहयं च तान्सर्वान्रथमार्गैश्चरन्रणे\n",
    "03170019c": "तेऽन्योन्यमभिसंमूढाः पातयन्ति स्म दानवाः\n",
    "03170020a": "तेषामहं विमूढानामन्योन्यमभिधावताम्\n",
    "03170020c": "शिरांसि विशिखैर्दीप्तैर्व्यहरं शतसंघशः\n",
    "03170021a": "ते वध्यमाना दैतेयाः पुरमास्थाय तत्पुनः\n",
    "03170021c": "खमुत्पेतुः सनगरा मायामास्थाय दानवीम्\n",
    "03170022a": "ततोऽहं शरवर्षेण महता प्रत्यवारयम्\n",
    "03170022c": "मार्गमावृत्य दैत्यानां गतिं चैषामवारयम्\n",
    "03170023a": "तत्पुरं खचरं दिव्यं कामगं दिव्यवर्चसम्\n",
    "03170023c": "दैतेयैर्वरदानेन धार्यते स्म यथासुखम्\n",
    "03170024a": "अन्तर्भूमौ निपतितं पुनरूर्ध्वं प्रतिष्ठते\n",
    "03170024c": "पुनस्तिर्यक्प्रयात्याशु पुनरप्सु निमज्जति\n",
    "03170025a": "अमरावतिसंकाशं पुरं कामगमं तु तत्\n",
    "03170025c": "अहमस्त्रैर्बहुविधैः प्रत्यगृह्णं नराधिप\n",
    "03170026a": "ततोऽहं शरजालेन दिव्यास्त्रमुदितेन च\n",
    "03170026c": "न्यगृह्णं सह दैतेयैस्तत्पुरं भरतर्षभ\n",
    "03170027a": "विक्षतं चायसैर्बाणैर्मत्प्रयुक्तैरजिह्मगैः\n",
    "03170027c": "महीमभ्यपतद्राजन्प्रभग्नं पुरमासुरम्\n",
    "03170028a": "ते वध्यमाना मद्बाणैर्वज्रवेगैरयस्मयैः\n",
    "03170028c": "पर्यभ्रमन्त वै राजन्नसुराः कालचोदिताः\n",
    "03170029a": "ततो मातलिरप्याशु पुरस्तान्निपतन्निव\n",
    "03170029c": "महीमवातरत्क्षिप्रं रथेनादित्यवर्चसा\n",
    "03170030a": "ततो रथसहस्राणि षष्टिस्तेषाममर्षिणाम्\n",
    "03170030c": "युयुत्सूनां मया सार्धं पर्यवर्तन्त भारत\n",
    "03170031a": "तानहं निशितैर्बाणैर्व्यधमं गार्ध्रवाजितैः\n",
    "03170031c": "ते युद्धे संन्यवर्तन्त समुद्रस्य यथोर्मयः\n",
    "03170032a": "नेमे शक्या मानुषेण युद्धेनेति प्रचिन्त्य वै\n",
    "03170032c": "ततोऽहमानुपूर्व्येण सर्वाण्यस्त्राण्ययोजयम्\n",
    "03170033a": "ततस्तानि सहस्राणि रथानां चित्रयोधिनाम्\n",
    "03170033c": "अस्त्राणि मम दिव्यानि प्रत्यघ्नञ्शनकैरिव\n",
    "03170034a": "रथमार्गान्विचित्रांस्ते विचरन्तो महारथाः\n",
    "03170034c": "प्रत्यदृश्यन्त संग्रामे शतशोऽथ सहस्रशः\n",
    "03170035a": "विचित्रमुकुटापीडा विचित्रकवचध्वजाः\n",
    "03170035c": "विचित्राभरणाश्चैव नन्दयन्तीव मे मनः\n",
    "03170036a": "अहं तु शरवर्षैस्तानस्त्रप्रमुदितै रणे\n",
    "03170036c": "नाशक्नुवं पीडयितुं ते तु मां पर्यपीडयन्\n",
    "03170037a": "तैः पीड्यमानो बहुभिः कृतास्त्रैः कुशलैर्युधि\n",
    "03170037c": "व्यथितोऽस्मि महायुद्धे भयं चागान्महन्मम\n",
    "03170038a": "ततोऽहं देवदेवाय रुद्राय प्रणतो रणे\n",
    "03170038c": "स्वस्ति भूतेभ्य इत्युक्त्वा महास्त्रं समयोजयम्\n",
    "03170038e": "यत्तद्रौद्रमिति ख्यातं सर्वामित्रविनाशनम्\n",
    "03170039a": "ततोऽपश्यं त्रिशिरसं पुरुषं नवलोचनम्\n",
    "03170039c": "त्रिमुखं षड्भुजं दीप्तमर्कज्वलनमूर्धजम्\n",
    "03170039e": "लेलिहानैर्महानागैः कृतशीर्षममित्रहन्\n",
    "03170040a": "विभीस्ततस्तदस्त्रं तु घोरं रौद्रं सनातनम्\n",
    "03170040c": "दृष्ट्वा गाण्डीवसंयोगमानीय भरतर्षभ\n",
    "03170041a": "नमस्कृत्वा त्रिनेत्राय शर्वायामिततेजसे\n",
    "03170041c": "मुक्तवान्दानवेन्द्राणां पराभावाय भारत\n",
    "03170042a": "मुक्तमात्रे ततस्तस्मिन्रूपाण्यासन्सहस्रशः\n",
    "03170042c": "मृगाणामथ सिंहानां व्याघ्राणां च विशां पते\n",
    "03170042e": "ऋक्षाणां महिषाणां च पन्नगानां तथा गवाम्\n",
    "03170043a": "गजानां सृमराणां च शरभाणां च सर्वशः\n",
    "03170043c": "ऋषभाणां वराहाणां मार्जाराणां तथैव च\n",
    "03170043e": "शालावृकाणां प्रेतानां भुरुण्डानां च सर्वशः\n",
    "03170044a": "गृध्राणां गरुडानां च मकराणां तथैव च\n",
    "03170044c": "पिशाचानां सयक्षाणां तथैव च सुरद्विषाम्\n",
    "03170045a": "गुह्यकानां च संग्रामे नैरृतानां तथैव च\n",
    "03170045c": "झषाणां गजवक्त्राणामुलूकानां तथैव च\n",
    "03170046a": "मीनकूर्मसमूहानां नानाशस्त्रासिपाणिनाम्\n",
    "03170046c": "तथैव यातु धानानां गदामुद्गरधारिणाम्\n",
    "03170047a": "एतैश्चान्यैश्च बहुभिर्नानारूपधरैस्तथा\n",
    "03170047c": "सर्वमासीज्जगद्व्याप्तं तस्मिन्नस्त्रे विसर्जिते\n",
    "03170048a": "त्रिशिरोभिश्चतुर्दंष्ट्रैश्चतुरास्यैश्चतुर्भुजैः\n",
    "03170048c": "अनेकरूपसंयुक्तैर्मांसमेदोवसाशिभिः\n",
    "03170048e": "अभीक्ष्णं वध्यमानास्ते दानवा ये समागताः\n",
    "03170049a": "अर्कज्वलनतेजोभिर्वज्राशनिसमप्रभैः\n",
    "03170049c": "अद्रिसारमयैश्चान्यैर्बाणैररिविदारणैः\n",
    "03170049e": "न्यहनं दानवान्सर्वान्मुहूर्तेनैव भारत\n",
    "03170050a": "गाण्डीवास्त्रप्रणुन्नांस्तान्गतासून्नभसश्च्युतान्\n",
    "03170050c": "दृष्ट्वाहं प्राणमं भूयस्त्रिपुरघ्नाय वेधसे\n",
    "03170051a": "तथा रौद्रास्त्रनिष्पिष्टान्दिव्याभरणभूषितान्\n",
    "03170051c": "निशाम्य परमं हर्षमगमद्देवसारथिः\n",
    "03170052a": "तदसह्यं कृतं कर्म देवैरपि दुरासदम्\n",
    "03170052c": "दृष्ट्वा मां पूजयामास मातलिः शक्रसारथिः\n",
    "03170053a": "उवाच चेदं वचनं प्रीयमाणः कृताञ्जलिः\n",
    "03170053c": "सुरासुरैरसह्यं हि कर्म यत्साधितं त्वया\n",
    "03170053e": "न ह्येतत्संयुगे कर्तुमपि शक्तः सुरेश्वरः\n",
    "03170054a": "सुरासुरैरवध्यं हि पुरमेतत्खगं महत्\n",
    "03170054c": "त्वया विमथितं वीर स्ववीर्यास्त्रतपोबलात्\n",
    "03170055a": "विध्वस्तेऽथ पुरे तस्मिन्दानवेषु हतेषु च\n",
    "03170055c": "विनदन्त्यः स्त्रियः सर्वा निष्पेतुर्नगराद्बहिः\n",
    "03170056a": "प्रकीर्णकेश्यो व्यथिताः कुरर्य इव दुःखिताः\n",
    "03170056c": "पेतुः पुत्रान्पितॄन्भ्रातॄञ्शोचमाना महीतले\n",
    "03170057a": "रुदन्त्यो दीनकण्ठ्यस्ता विनदन्त्यो हतेश्वराः\n",
    "03170057c": "उरांसि पाणिभिर्घ्नन्त्यः प्रस्रस्तस्रग्विभूषणाः\n",
    "03170058a": "तच्छोकयुक्तमश्रीकं दुःखदैन्यसमाहतम्\n",
    "03170058c": "न बभौ दानवपुरं हतत्विट्कं हतेश्वरम्\n",
    "03170059a": "गन्धर्वनगराकारं हतनागमिव ह्रदम्\n",
    "03170059c": "शुष्कवृक्षमिवारण्यमदृश्यमभवत्पुरम्\n",
    "03170060a": "मां तु संहृष्टमनसं क्षिप्रं मातलिरानयत्\n",
    "03170060c": "देवराजस्य भवनं कृतकर्माणमाहवात्\n",
    "03170061a": "हिरण्यपुरमारुज्य निहत्य च महासुरान्\n",
    "03170061c": "निवातकवचांश्चैव ततोऽहं शक्रमागमम्\n",
    "03170062a": "मम कर्म च देवेन्द्रं मातलिर्विस्तरेण तत्\n",
    "03170062c": "सर्वं विश्रावयामास यथा भूतं महाद्युते\n",
    "03170063a": "हिरण्यपुरघातं च मायानां च निवारणम्\n",
    "03170063c": "निवातकवचानां च वधं संख्ये महौजसाम्\n",
    "03170064a": "तच्छ्रुत्वा भगवान्प्रीतः सहस्राक्षः पुरंदरः\n",
    "03170064c": "मरुद्भिः सहितः श्रीमान्साधु साध्वित्यथाब्रवीत्\n",
    "03170065a": "ततो मां देवराजो वै समाश्वास्य पुनः पुनः\n",
    "03170065c": "अब्रवीद्विबुधैः सार्धमिदं सुमधुरं वचः\n",
    "03170066a": "अतिदेवासुरं कर्म कृतमेतत्त्वया रणे\n",
    "03170066c": "गुर्वर्थश्च महान्पार्थ कृतः शत्रून्घ्नता मम\n",
    "03170067a": "एवमेव सदा भाव्यं स्थिरेणाजौ धनंजय\n",
    "03170067c": "असंमूढेन चास्त्राणां कर्तव्यं प्रतिपादनम्\n",
    "03170068a": "अविषह्यो रणे हि त्वं देवदानवराक्षसैः\n",
    "03170068c": "सयक्षासुरगन्धर्वैः सपक्षिगणपन्नगैः\n",
    "03170069a": "वसुधां चापि कौन्तेय त्वद्बाहुबलनिर्जिताम्\n",
    "03170069c": "पालयिष्यति धर्मात्मा कुन्तीपुत्रो युधिष्ठिरः\n",
    "03171001": "अर्जुन उवाच\n",
    "03171001a": "ततो मामभिविश्वस्तं संरूढशरविक्षतम्\n",
    "03171001c": "देवराजोऽनुगृह्येदं काले वचनमब्रवीत्\n",
    "03171002a": "दिव्यान्यस्त्राणि सर्वाणि त्वयि तिष्ठन्ति भारत\n",
    "03171002c": "न त्वाभिभवितुं शक्तो मानुषो भुवि कश्चन\n",
    "03171003a": "भीष्मो द्रोणः कृपः कर्णः शकुनिः सह राजभिः\n",
    "03171003c": "संग्रामस्थस्य ते पुत्र कलां नार्हन्ति षोडशीम्\n",
    "03171004a": "इदं च मे तनुत्राणं प्रायच्छन्मघवान्प्रभुः\n",
    "03171004c": "अभेद्यं कवचं दिव्यं स्रजं चैव हिरण्मयीम्\n",
    "03171005a": "देवदत्तं च मे शङ्खं देवः प्रादान्महारवम्\n",
    "03171005c": "दिव्यं चेदं किरीटं मे स्वयमिन्द्रो युयोज ह\n",
    "03171006a": "ततो दिव्यानि वस्त्राणि दिव्यान्याभरणानि च\n",
    "03171006c": "प्रादाच्छक्रो ममैतानि रुचिराणि बृहन्ति च\n",
    "03171007a": "एवं संपूजितस्तत्र सुखमस्म्युषितो नृप\n",
    "03171007c": "इन्द्रस्य भवने पुण्ये गन्धर्वशिशुभिः सह\n",
    "03171008a": "ततो मामब्रवीच्छक्रः प्रीतिमानमरैः सह\n",
    "03171008c": "समयोऽर्जुन गन्तुं ते भ्रातरो हि स्मरन्ति ते\n",
    "03171009a": "एवमिन्द्रस्य भवने पञ्च वर्षाणि भारत\n",
    "03171009c": "उषितानि मया राजन्स्मरता द्यूतजं कलिम्\n",
    "03171010a": "ततो भवन्तमद्राक्षं भ्रातृभिः परिवारितम्\n",
    "03171010c": "गन्धमादनमासाद्य पर्वतस्यास्य मूर्धनि\n",
    "03171011": "युधिष्ठिर उवाच\n",
    "03171011a": "दिष्ट्या धनंजयास्त्राणि त्वया प्राप्तानि भारत\n",
    "03171011c": "दिष्ट्या चाराधितो राजा देवानामीश्वरः प्रभुः\n",
    "03171012a": "दिष्ट्या च भगवान्स्थाणुर्देव्या सह परंतप\n",
    "03171012c": "साक्षाद्दृष्टः सुयुद्धेन तोषितश्च त्वयानघ\n",
    "03171013a": "दिष्ट्या च लोकपालैस्त्वं समेतो भरतर्षभ\n",
    "03171013c": "दिष्ट्या वर्धामहे सर्वे दिष्ट्यासि पुनरागतः\n",
    "03171014a": "अद्य कृत्स्नामिमां देवीं विजितां पुरमालिनीम्\n",
    "03171014c": "मन्ये च धृतराष्ट्रस्य पुत्रानपि वशीकृतान्\n",
    "03171015a": "तानि त्विच्छामि ते द्रष्टुं दिव्यान्यस्त्राणि भारत\n",
    "03171015c": "यैस्तथा वीर्यवन्तस्ते निवातकवचा हता\n",
    "03171016": "अर्जुन उवाच\n",
    "03171016a": "श्वः प्रभाते भवान्द्रष्टा दिव्यान्यस्त्राणि सर्वशः\n",
    "03171016c": "निवातकवचा घोरा यैर्मया विनिपातिताः\n",
    "03171017": "वैशंपायन उवाच\n",
    "03171017a": "एवमागमनं तत्र कथयित्वा धनंजयः\n",
    "03171017c": "भ्रातृभिः सहितः सर्वै रजनीं तामुवास ह\n",
    "03172001": "वैशंपायन उवाच\n",
    "03172001a": "तस्यां रजन्यां व्युष्टायां धर्मराजो युधिष्ठिरः\n",
    "03172001c": "उत्थायावश्यकार्याणि कृतवान्भ्रतृभिः सह\n",
    "03172002a": "ततः संचोदयामास सोऽर्जुनं भ्रातृनन्दनम्\n",
    "03172002c": "दर्शयास्त्राणि कौन्तेय यैर्जिता दानवास्त्वया\n",
    "03172003a": "ततो धनंजयो राजन्देवैर्दत्तानि पाण्डवः\n",
    "03172003c": "अस्त्राणि तानि दिव्यानि दर्शयामास भारत\n",
    "03172004a": "यथान्यायं महातेजाः शौचं परममास्थितः\n",
    "03172004c": "गिरिकूबरं पादपाङ्गं शुभवेणु त्रिवेणुकम्\n",
    "03172004e": "पार्थिवं रथमास्थाय शोभमानो धनंजयः\n",
    "03172005a": "ततः सुदंशितस्तेन कवचेन सुवर्चसा\n",
    "03172005c": "धनुरादाय गाण्डीवं देवदत्तं च वारिजम्\n",
    "03172006a": "शोशुभ्यमानः कौन्तेय आनुपूर्व्यान्महाभुजः\n",
    "03172006c": "अस्त्राणि तानि दिव्यानि दर्शनायोपचक्रमे\n",
    "03172007a": "अथ प्रयोक्ष्यमाणेन दिव्यान्यस्त्राणि तेन वै\n",
    "03172007c": "समाक्रान्ता मही पद्भ्यां समकम्पत सद्रुमा\n",
    "03172008a": "क्षुभिताः सरितश्चैव तथैव च महोदधिः\n",
    "03172008c": "शैलाश्चापि व्यशीर्यन्त न ववौ च समीरणः\n",
    "03172009a": "न बभासे सहस्रांशुर्न जज्वाल च पावकः\n",
    "03172009c": "न वेदाः प्रतिभान्ति स्म द्विजातीनां कथंचन\n",
    "03172010a": "अन्तर्भूमिगता ये च प्राणिनो जनमेजय\n",
    "03172010c": "पीड्यमानाः समुत्थाय पाण्डवं पर्यवारयन्\n",
    "03172011a": "वेपमानाः प्राञ्जलयस्ते सर्वे पिहिताननाः\n",
    "03172011c": "दह्यमानास्तदास्त्रैस्तैर्याचन्ति स्म धनंजयम्\n",
    "03172012a": "ततो ब्रह्मर्षयश्चैव सिद्धाश्चैव सुरर्षयः\n",
    "03172012c": "जङ्गमानि च भूतानि सर्वाण्येवावतस्थिरे\n",
    "03172013a": "राजर्षयश्च प्रवरास्तथैव च दिवौकसः\n",
    "03172013c": "यक्षराक्षसगन्धर्वास्तथैव च पतत्रिणः\n",
    "03172014a": "ततः पितामहश्चैव लोकपालाश्च सर्वशः\n",
    "03172014c": "भगवांश्च महादेवः सगणोऽभ्याययौ तदा\n",
    "03172015a": "ततो वायुर्महाराज दिव्यैर्माल्यैः सुगन्धिभिः\n",
    "03172015c": "अभितः पाण्डवांश्चित्रैरवचक्रे समन्ततः\n",
    "03172016a": "जगुश्च गाथा विविधा गन्धर्वाः सुरचोदिताः\n",
    "03172016c": "ननृतुः संघशश्चैव राजन्नप्सरसां गणाः\n",
    "03172017a": "तस्मिंस्तु तुमुले काले नारदः सुरचोदितः\n",
    "03172017c": "आगम्याह वचः पार्थं श्रवणीयमिदं नृप\n",
    "03172018a": "अर्जुनार्जुन मा युङ्क्ष्व दिव्यान्यस्त्राणि भारत\n",
    "03172018c": "नैतानि निरधिष्ठाने प्रयुज्यन्ते कदाचन\n",
    "03172019a": "अधिष्ठाने न वानार्तः प्रयुञ्जीत कदाचन\n",
    "03172019c": "प्रयोगे सुमहान्दोषो ह्यस्त्राणां कुरुनन्दन\n",
    "03172020a": "एतानि रक्ष्यमाणानि धनंजय यथागमम्\n",
    "03172020c": "बलवन्ति सुखार्हाणि भविष्यन्ति न संशयः\n",
    "03172021a": "अरक्ष्यमाणान्येतानि त्रैलोक्यस्यापि पाण्डव\n",
    "03172021c": "भवन्ति स्म विनाशाय मैवं भूयः कृथाः क्वचित्\n",
    "03172022a": "अजातशत्रो त्वं चैव द्रक्ष्यसे तानि संयुगे\n",
    "03172022c": "योज्यमानानि पार्थेन द्विषतामवमर्दने\n",
    "03172023a": "निवार्याथ ततः पार्थं सर्वे देवा यथागतम्\n",
    "03172023c": "जग्मुरन्ये च ये तत्र समाजग्मुर्नरर्षभ\n",
    "03172024a": "तेषु सर्वेषु कौरव्य प्रतियातेषु पाण्डवाः\n",
    "03172024c": "तस्मिन्नेव वने हृष्टास्त ऊषुः सह कृष्णया\n",
    "03173001": "जनमेजय उवाच\n",
    "03173001a": "तस्मिन्कृतास्त्रे रथिनां प्रधाने; प्रत्यागते भवनाद्वृत्रहन्तुः\n",
    "03173001c": "अतः परं किमकुर्वन्त पार्थाः; समेत्य शूरेण धनंजयेन\n",
    "03173002": "वैशंपायन उवाच\n",
    "03173002a": "वनेषु तेष्वेव तु ते नरेन्द्राः; सहार्जुनेनेन्द्रसमेन वीराः\n",
    "03173002c": "तस्मिंश्च शैलप्रवरे सुरम्ये; धनेश्वराक्रीडगता विजह्रुः\n",
    "03173003a": "वेश्मानि तान्यप्रतिमानि पश्य;न्क्रीडाश्च नानाद्रुमसंनिकर्षाः\n",
    "03173003c": "चचार धन्वी बहुधा नरेन्द्रः; सोऽस्त्रेषु यत्तः सततं किरीटी\n",
    "03173004a": "अवाप्य वासं नरदेवपुत्राः; प्रसादजं वैश्रवणस्य राज्ञः\n",
    "03173004c": "न प्राणिनां ते स्पृहयन्ति राज;ञ्शिवश्च कालः स बभूव तेषाम्\n",
    "03173005a": "समेत्य पार्थेन यथैकरात्र;मूषुः समास्तत्र तदा चतस्रः\n",
    "03173005c": "पूर्वाश्च षट्ता दश पाण्डवानां; शिवा बभूवुर्वसतां वनेषु\n",
    "03173006a": "ततोऽब्रवीद्वायुसुतस्तरस्वी; जिष्णुश्च राजानमुपोपविश्य\n",
    "03173006c": "यमौ च वीरौ सुरराजकल्पा;वेकान्तमास्थाय हितं प्रियं च\n",
    "03173007a": "तव प्रतिज्ञां कुरुराज सत्यां; चिकीर्षमाणास्त्वदनु प्रियं च\n",
    "03173007c": "ततोऽनुगच्छाम वनान्यपास्य; सुयोधनं सानुचरं निहन्तुम्\n",
    "03173008a": "एकादशं वर्षमिदं वसामः; सुयोधनेनात्तसुखाः सुखार्हाः\n",
    "03173008c": "तं वञ्चयित्वाधमबुद्धिशील;मज्ञातवासं सुखमाप्नुयामः\n",
    "03173009a": "तवाज्ञया पार्थिव निर्विशङ्का; विहाय मानं विचरन्वनानि\n",
    "03173009c": "समीपवासेन विलोभितास्ते; ज्ञास्यन्ति नास्मानपकृष्टदेशान्\n",
    "03173010a": "संवत्सरं तं तु विहृत्य गूढं; नराधमं तं सुखमुद्धरेम\n",
    "03173010c": "निर्यात्य वैरं सफलं सपुष्पं; तस्मै नरेन्द्राधमपूरुषाय\n",
    "03173011a": "सुयोधनायानुचरैर्वृताय; ततो महीमाहर धर्मराज\n",
    "03173011c": "स्वर्गोपमं शैलमिमं चरद्भिः; शक्यो विहन्तुं नरदेव शोकः\n",
    "03173012a": "कीर्तिश्च ते भारत पुण्यगन्धा; नश्येत लोकेषु चराचरेषु\n",
    "03173012c": "तत्प्राप्य राज्यं कुरुपुंगवानां; शक्यं महत्प्राप्तमथ क्रियाश्च\n",
    "03173013a": "इदं तु शक्यं सततं नरेन्द्र; प्राप्तुं त्वया यल्लभसे कुबेरात्\n",
    "03173013c": "कुरुष्व बुद्धिं द्विषतां वधाय; कृतागसां भारत निग्रहे च\n",
    "03173014a": "तेजस्तवोग्रं न सहेत राज;न्समेत्य साक्षादपि वज्रपाणिः\n",
    "03173014c": "न हि व्यथां जातु करिष्यतस्तौ; समेत्य देवैरपि धर्मराज\n",
    "03173015a": "त्वदर्थसिद्ध्यर्थमभिप्रवृत्तौ; सुपर्णकेतुश्च शिनेश्च नप्ता\n",
    "03173015c": "यथैव कृष्णोऽप्रतिमो बलेन; तथैव राजन्स शिनिप्रवीरः\n",
    "03173016a": "तवार्थसिद्ध्यर्थमभिप्रवृत्तौ; यथैव कृष्णः सह यादवैस्तैः\n",
    "03173016c": "तथैव चावां नरदेववर्य; यमौ च वीरौ कृतिनौ प्रयोगे\n",
    "03173016e": "त्वदर्थयोगप्रभवप्रधानाः; समं करिष्याम परान्समेत्य\n",
    "03173017a": "ततस्तदाज्ञाय मतं महात्मा; तेषां स धर्मस्य सुतो वरिष्ठः\n",
    "03173017c": "प्रदक्षिणं वैश्रवणाधिवासं; चकार धर्मार्थविदुत्तमौजः\n",
    "03173018a": "आमन्त्र्य वेश्मानि नदीः सरांसि; सर्वाणि रक्षांसि च धर्मराजः\n",
    "03173018c": "यथागतं मार्गमवेक्षमाणः; पुनर्गिरिं चैव निरीक्षमाणः\n",
    "03173019a": "समाप्तकर्मा सहितः सुहृद्भि;र्जित्वा सपत्नान्प्रतिलभ्य राज्यम्\n",
    "03173019c": "शैलेन्द्र भूयस्तपसे धृतात्मा; द्रष्टा तवास्मीति मतिं चकार\n",
    "03173020a": "वृतः स सर्वैरनुजैर्द्विजैश्च; तेनैव मार्गेण पतिः कुरूणाम्\n",
    "03173020c": "उवाह चैनान्सगणांस्तथैव; घटोत्कचः पर्वतनिर्झरेषु\n",
    "03173021a": "तान्प्रस्थितान्प्रीतिमना महर्षिः; पितेव पुत्राननुशिष्य सर्वान्\n",
    "03173021c": "स लोमशः प्रीतमना जगाम; दिवौकसां पुण्यतमं निवासम्\n",
    "03173022a": "तेनानुशिष्टार्ष्टिषेणेन चैव; तीर्थानि रम्याणि तपोवनानि\n",
    "03173022c": "महान्ति चान्यानि सरांसि पार्थाः; संपश्यमानाः प्रययुर्नराग्र्याः\n",
    "03174001": "वैशंपायन उवाच\n",
    "03174001a": "नगोत्तमं प्रस्रवणैरुपेतं; दिशां गजैः किंनरपक्षिभिश्च\n",
    "03174001c": "सुखं निवासं जहतां हि तेषां; न प्रीतिरासीद्भरतर्षभाणाम्\n",
    "03174002a": "ततस्तु तेषां पुनरेव हर्षः; कैलासमालोक्य महान्बभूव\n",
    "03174002c": "कुबेरकान्तं भरतर्षभाणां; महीधरं वारिधरप्रकाशम्\n",
    "03174003a": "समुच्छ्रयान्पर्वतसंनिरोधा;न्गोष्ठान्गिरीणां गिरिसेतुमालाः\n",
    "03174003c": "बहून्प्रपातांश्च समीक्ष्य वीराः; स्थलानि निम्नानि च तत्र तत्र\n",
    "03174004a": "तथैव चान्यानि महावनानि; मृगद्विजानेकपसेवितानि\n",
    "03174004c": "आलोकयन्तोऽभिययुः प्रतीता;स्ते धन्विनः खड्गधरा नराग्र्याः\n",
    "03174005a": "वनानि रम्याणि सरांसि नद्यो; गुहा गिरीणां गिरिगह्वराणि\n",
    "03174005c": "एते निवासाः सततं बभूवु;र्निशानिशं प्राप्य नरर्षभाणाम्\n",
    "03174006a": "ते दुर्गवासं बहुधा निरुष्य; व्यतीत्य कैलासमचिन्त्यरूपम्\n",
    "03174006c": "आसेदुरत्यर्थमनोरमं वै; तमाश्रमाग्र्यं वृषपर्वणस्ते\n",
    "03174007a": "समेत्य राज्ञा वृषपर्वणस्ते; प्रत्यर्चितास्तेन च वीतमोहाः\n",
    "03174007c": "शशंसिरे विस्तरशः प्रवासं; शिवं यथावद्वृषपर्वणस्ते\n",
    "03174008a": "सुखोषितास्तत्र त एकरात्रं; पुण्याश्रमे देवमहर्षिजुष्टे\n",
    "03174008c": "अभ्याययुस्ते बदरीं विशालां; सुखेन वीराः पुनरेव वासम्\n",
    "03174009a": "ऊषुस्ततस्तत्र महानुभावा; नारायणस्थानगता नराग्र्याः\n",
    "03174009c": "कुबेरकान्तां नलिनीं विशोकाः; संपश्यमानाः सुरसिद्धजुष्टाम्\n",
    "03174010a": "तां चाथ दृष्ट्वा नलिनीं विशोकाः; पाण्डोः सुताः सर्वनरप्रवीराः\n",
    "03174010c": "ते रेमिरे नन्दनवासमेत्य; द्विजर्षयो वीतभया यथैव\n",
    "03174011a": "ततः क्रमेणोपययुर्नृवीरा; यथागतेनैव पथा समग्राः\n",
    "03174011c": "विहृत्य मासं सुखिनो बदर्यां; किरातराज्ञो विषयं सुबाहोः\n",
    "03174012a": "चीनांस्तुखारान्दरदान्सदार्वा;न्देशान्कुणिन्दस्य च भूरिरत्नान्\n",
    "03174012c": "अतीत्य दुर्गं हिमवत्प्रदेशं; पुरं सुबाहोर्ददृशुर्नृवीराः\n",
    "03174013a": "श्रुत्वा च तान्पार्थिवपुत्रपौत्रा;न्प्राप्तान्सुबाहुर्विषये समग्रान्\n",
    "03174013c": "प्रत्युद्ययौ प्रीतियुतः स राजा; तं चाभ्यनन्दन्वृषभाः कुरूणाम्\n",
    "03174014a": "समेत्य राज्ञा तु सुबाहुना ते; सूतैर्विशोकप्रमुखैश्च सर्वैः\n",
    "03174014c": "सहेन्द्रसेनैः परिचारकैश्च; पौरोगवैर्ये च महानसस्थाः\n",
    "03174015a": "सुखोषितास्तत्र त एकरात्रं; सूतानुपादाय रथांश्च सर्वान्\n",
    "03174015c": "घटोत्कचं सानुचरं विसृज्य; ततोऽभ्ययुर्यामुनमद्रिराजम्\n",
    "03174016a": "तस्मिन्गिरौ प्रस्रवणोपपन्ने; हिमोत्तरीयारुणपाण्डुसानौ\n",
    "03174016c": "विशाखयूपं समुपेत्य चक्रु;स्तदा निवासं पुरुषप्रवीराः\n",
    "03174017a": "वराहनानामृगपक्षिजुष्टं; महद्वनं चैत्ररथप्रकाशम्\n",
    "03174017c": "शिवेन यात्वा मृगयाप्रधानाः; संवत्सरं तत्र वने विजह्रुः\n",
    "03174018a": "तत्राससादातिबलं भुजंगं; क्षुधार्दितं मृत्युमिवोग्ररूपम्\n",
    "03174018c": "वृकोदरः पर्वतकन्दरायां; विषादमोहव्यथितान्तरात्मा\n",
    "03174019a": "द्वीपोऽभवद्यत्र वृकोदरस्य; युधिष्ठिरो धर्मभृतां वरिष्ठः\n",
    "03174019c": "अमोक्षयद्यस्तमनन्ततेजा; ग्राहेण संवेष्टितसर्वगात्रम्\n",
    "03174020a": "ते द्वादशं वर्षमथोपयान्तं; वने विहर्तुं कुरवः प्रतीताः\n",
    "03174020c": "तस्माद्वनाच्चैत्ररथप्रकाशा;च्छ्रिया ज्वलन्तस्तपसा च युक्ताः\n",
    "03174021a": "ततश्च यात्वा मरुधन्वपार्श्वं; सदा धनुर्वेदरतिप्रधानाः\n",
    "03174021c": "सरस्वतीमेत्य निवासकामाः; सरस्ततो द्वैतवनं प्रतीयुः\n",
    "03174022a": "समीक्ष्य तान्द्वैतवने निविष्टा;न्निवासिनस्तत्र ततोऽभिजग्मुः\n",
    "03174022c": "तपोदमाचारसमाधियुक्ता;स्तृणोदपात्राहरणाश्मकुट्टाः\n",
    "03174023a": "प्लक्षाक्षरौहीतकवेतसाश्च; स्नुहा बदर्यः खदिराः शिरीषाः\n",
    "03174023c": "बिल्वेङ्गुदाः पीलुशमीकरीराः; सरस्वतीतीररुहा बभूवुः\n",
    "03174024a": "तां यक्षगन्धर्वमहर्षिकान्ता;मायागभूतामिव देवतानाम्\n",
    "03174024c": "सरस्वतीं प्रीतियुताश्चरन्तः; सुखं विजह्रुर्नरदेवपुत्राः\n",
    "03175001": "जनमेजय उवाच\n",
    "03175001a": "कथं नागायुतप्राणो भीमसेनो महाबलः\n",
    "03175001c": "भयमाहारयत्तीव्रं तस्मादजगरान्मुने\n",
    "03175002a": "पौलस्त्यं योऽऽह्वयद्युद्धे धनदं बलदर्पितः\n",
    "03175002c": "नलिन्यां कदनं कृत्वा वराणां यक्षरक्षसाम्\n",
    "03175003a": "तं शंससि भयाविष्टमापन्नमरिकर्षणम्\n",
    "03175003c": "एतदिच्छाम्यहं श्रोतुं परं कौतूहलं हि मे\n",
    "03175004": "वैशंपायन उवाच\n",
    "03175004a": "बह्वाश्चर्ये वने तेषां वसतामुग्रधन्विनाम्\n",
    "03175004c": "प्राप्तानामाश्रमाद्राजन्राजर्षेर्वृषपर्वणः\n",
    "03175005a": "यदृच्छया धनुष्पाणिर्बद्धखड्गो वृकोदरः\n",
    "03175005c": "ददर्श तद्वनं रम्यं देवगन्धर्वसेवितम्\n",
    "03175006a": "स ददर्श शुभान्देशान्गिरेर्हिमवतस्तदा\n",
    "03175006c": "देवर्षिसिद्धचरितानप्सरोगणसेवितान्\n",
    "03175007a": "चकोरैश्चक्रवाकैश्च पक्षिभिर्जीवजीवकैः\n",
    "03175007c": "कोकिलैर्भृङ्गराजैश्च तत्र तत्र विनादितान्\n",
    "03175008a": "नित्यपुष्पफलैर्वृक्षैर्हिमसंस्पर्शकोमलैः\n",
    "03175008c": "उपेतान्बहुलच्छायैर्मनोनयननन्दनैः\n",
    "03175009a": "स संपश्यन्गिरिनदीर्वैडूर्यमणिसंनिभैः\n",
    "03175009c": "सलिलैर्हिमसंस्पर्शैर्हंसकारण्डवायुतैः\n",
    "03175010a": "वनानि देवदारूणां मेघानामिव वागुराः\n",
    "03175010c": "हरिचन्दनमिश्राणि तुङ्गकालीयकान्यपि\n",
    "03175011a": "मृगयां परिधावन्स समेषु मरुधन्वसु\n",
    "03175011c": "विध्यन्मृगाञ्शरैः शुद्धैश्चचार सुमहाबलः\n",
    "03175012a": "स ददर्श महाकायं भुजङ्गं लोमहर्षणम्\n",
    "03175012c": "गिरिदुर्गे समापन्नं कायेनावृत्य कन्दरम्\n",
    "03175013a": "पर्वताभोगवर्ष्माणं भोगैश्चन्द्रार्कमण्डलैः\n",
    "03175013c": "चित्राङ्गमजिनैश्चित्रैर्हरिद्रासदृशच्छविम्\n",
    "03175014a": "गुहाकारेण वक्त्रेण चतुर्दंष्ट्रेण राजता\n",
    "03175014c": "दीप्ताक्षेणातिताम्रेण लिहन्तं सृक्किणी मुहुः\n",
    "03175015a": "त्रासनं सर्वभूतानां कालान्तकयमोपमम्\n",
    "03175015c": "निःश्वासक्ष्वेडनादेन भर्त्सयन्तमिव स्थितम्\n",
    "03175016a": "स भीमं सहसाभ्येत्य पृदाकुः क्षुधितो भृशम्\n",
    "03175016c": "जग्राहाजगरो ग्राहो भुजयोरुभयोर्बलात्\n",
    "03175017a": "तेन संस्पृष्टमात्रस्य भीमसेनस्य वै तदा\n",
    "03175017c": "संज्ञा मुमोह सहसा वरदानेन तस्य ह\n",
    "03175018a": "दश नागसहस्राणि धारयन्ति हि यद्बलम्\n",
    "03175018c": "तद्बलं भीमसेनस्य भुजयोरसमं परैः\n",
    "03175019a": "स तेजस्वी तथा तेन भुजगेन वशीकृतः\n",
    "03175019c": "विस्फुरञ्शनकैर्भीमो न शशाक विचेष्टितुम्\n",
    "03175020a": "नागायुतसमप्राणः सिंहस्कन्धो महाभुजः\n",
    "03175020c": "गृहीतो व्यजहात्सत्त्वं वरदानेन मोहितः\n",
    "03175021a": "स हि प्रयत्नमकरोत्तीव्रमात्मविमोक्षणे\n",
    "03175021c": "न चैनमशकद्वीरः कथंचित्प्रतिबाधितुम्\n",
    "03176001": "वैशंपायन उवाच\n",
    "03176001a": "स भीमसेनस्तेजस्वी तथा सर्पवशं गतः\n",
    "03176001c": "चिन्तयामास सर्पस्य वीर्यमत्यद्भुतं महत्\n",
    "03176002a": "उवाच च महासर्पं कामया ब्रूहि पन्नग\n",
    "03176002c": "कस्त्वं भो भुजगश्रेष्ठ किं मया च करिष्यसि\n",
    "03176003a": "पाण्डवो भीमसेनोऽहं धर्मराजादनन्तरः\n",
    "03176003c": "नागायुतसमप्राणस्त्वया नीतः कथं वशम्\n",
    "03176004a": "सिंहाः केसरिणो व्याघ्रा महिषा वारणास्तथा\n",
    "03176004c": "समागताश्च बहुशो निहताश्च मया मृधे\n",
    "03176005a": "दानवाश्च पिशाचाश्च राक्षसाश्च महाबलाः\n",
    "03176005c": "भुजवेगमशक्ता मे सोढुं पन्नगसत्तम\n",
    "03176006a": "किं नु विद्याबलं किं वा वरदानमथो तव\n",
    "03176006c": "उद्योगमपि कुर्वाणो वशगोऽस्मि कृतस्त्वया\n",
    "03176007a": "असत्यो विक्रमो नॄणामिति मे निश्चिता मतिः\n",
    "03176007c": "यथेदं मे त्वया नाग बलं प्रतिहतं महत्\n",
    "03176008a": "इत्येवंवादिनं वीरं भीममक्लिष्टकारिणम्\n",
    "03176008c": "भोगेन महता सर्पः समन्तात्पर्यवेष्टयत्\n",
    "03176009a": "निगृह्य तं महाबाहुं ततः स भुजगस्तदा\n",
    "03176009c": "विमुच्यास्य भुजौ पीनाविदं वचनमब्रवीत्\n",
    "03176010a": "दिष्ट्या त्वं क्षुधितस्याद्य देवैर्भक्षो महाभुज\n",
    "03176010c": "दिष्ट्या कालस्य महतः प्रियाः प्राणा हि देहिनाम्\n",
    "03176011a": "यथा त्विदं मया प्राप्तं भुजंगत्वमरिंदम\n",
    "03176011c": "तदवश्यं मया ख्याप्यं तवाद्य शृणु सत्तम\n",
    "03176012a": "इमामवस्थां संप्राप्तो ह्यहं कोपान्मनीषिणाम्\n",
    "03176012c": "शापस्यान्तं परिप्रेप्सुः सर्पस्य कथयामि तत्\n",
    "03176013a": "नहुषो नाम राजर्षिर्व्यक्तं ते श्रोत्रमागतः\n",
    "03176013c": "तवैव पूर्वः पूर्वेषामायोर्वंशकरः सुतः\n",
    "03176014a": "सोऽहं शापादगस्त्यस्य ब्राह्मणानवमन्य च\n",
    "03176014c": "इमामवस्थामापन्नः पश्य दैवमिदं मम\n",
    "03176015a": "त्वां चेदवध्यमायान्तमतीव प्रियदर्शनम्\n",
    "03176015c": "अहमद्योपयोक्ष्यामि विधानं पश्य यादृशम्\n",
    "03176016a": "न हि मे मुच्यते कश्चित्कथंचिद्ग्रहणं गतः\n",
    "03176016c": "गजो वा महिषो वापि षष्ठे काले नरोत्तम\n",
    "03176017a": "नासि केवलसर्पेण तिर्यग्योनिषु वर्तता\n",
    "03176017c": "गृहीतः कौरवश्रेष्ठ वरदानमिदं मम\n",
    "03176018a": "पतता हि विमानाग्रान्मया शक्रासनाद्द्रुतम्\n",
    "03176018c": "कुरु शापान्तमित्युक्तो भगवान्मुनिसत्तमः\n",
    "03176019a": "स मामुवाच तेजस्वी कृपयाभिपरिप्लुतः\n",
    "03176019c": "मोक्षस्ते भविता राजन्कस्माच्चित्कालपर्ययात्\n",
    "03176020a": "ततोऽस्मि पतितो भूमौ न च मामजहात्स्मृतिः\n",
    "03176020c": "स्मार्तमस्ति पुराणं मे यथैवाधिगतं तथा\n",
    "03176021a": "यस्तु ते व्याहृतान्प्रश्नान्प्रतिब्रूयाद्विशेषवित्\n",
    "03176021c": "स त्वां मोक्षयिता शापादिति मामब्रवीदृषिः\n",
    "03176022a": "गृहीतस्य त्वया राजन्प्राणिनोऽपि बलीयसः\n",
    "03176022c": "सत्त्वभ्रंशोऽधिकस्यापि सर्वस्याशु भविष्यति\n",
    "03176023a": "इति चाप्यहमश्रौषं वचस्तेषां दयावताम्\n",
    "03176023c": "मयि संजातहार्दानामथ तेऽन्तर्हिता द्विजाः\n",
    "03176024a": "सोऽहं परमदुष्कर्मा वसामि निरयेऽशुचौ\n",
    "03176024c": "सर्पयोनिमिमां प्राप्य कालाकाङ्क्षी महाद्युते\n",
    "03176025a": "तमुवाच महाबाहुर्भीमसेनो भुजंगमम्\n",
    "03176025c": "न ते कुप्ये महासर्प न चात्मानं विगर्हये\n",
    "03176026a": "यस्मादभावी भावी वा मनुष्यः सुखदुःखयोः\n",
    "03176026c": "आगमे यदि वापाये न तत्र ग्लपयेन्मनः\n",
    "03176027a": "दैवं पुरुषकारेण को निवर्तितुमर्हति\n",
    "03176027c": "दैवमेव परं मन्ये पुरुषार्थो निरर्थकः\n",
    "03176028a": "पश्य दैवोपघाताद्धि भुजवीर्यव्यपाश्रयम्\n",
    "03176028c": "इमामवस्थां संप्राप्तमनिमित्तमिहाद्य माम्\n",
    "03176029a": "किं तु नाद्यानुशोचामि तथात्मानं विनाशितम्\n",
    "03176029c": "यथा तु विपिने न्यस्तान्भ्रातॄन्राज्यपरिच्युतान्\n",
    "03176030a": "हिमवांश्च सुदुर्गोऽयं यक्षराक्षससंकुलः\n",
    "03176030c": "मां च ते समुदीक्षन्तः प्रपतिष्यन्ति विह्वलाः\n",
    "03176031a": "विनष्टमथ वा श्रुत्वा भविष्यन्ति निरुद्यमाः\n",
    "03176031c": "धर्मशीला मया ते हि बाध्यन्ते राज्यगृद्धिना\n",
    "03176032a": "अथ वा नार्जुनो धीमान्विषादमुपयास्यति\n",
    "03176032c": "सर्वास्त्रविदनाधृष्यो देवगन्धर्वराक्षसैः\n",
    "03176033a": "समर्थः स महाबाहुरेकाह्ना सुमहाबलः\n",
    "03176033c": "देवराजमपि स्थानात्प्रच्यावयितुमोजसा\n",
    "03176034a": "किं पुनर्धृतराष्ट्रस्य पुत्रं दुर्द्यूतदेविनम्\n",
    "03176034c": "विद्विष्टं सर्वलोकस्य दम्भलोभपरायणम्\n",
    "03176035a": "मातरं चैव शोचामि कृपणां पुत्रगृद्धिनीम्\n",
    "03176035c": "यास्माकं नित्यमाशास्ते महत्त्वमधिकं परैः\n",
    "03176036a": "कथं नु तस्यानाथाया मद्विनाशाद्भुजंगम\n",
    "03176036c": "अफलास्ते भविष्यन्ति मयि सर्वे मनोरथाः\n",
    "03176037a": "नकुलः सहदेवश्च यमजौ गुरुवर्तिनौ\n",
    "03176037c": "मद्बाहुबलसंस्तब्धौ नित्यं पुरुषमानिनौ\n",
    "03176038a": "निरुत्साहौ भविष्येते भ्रष्टवीर्यपराक्रमौ\n",
    "03176038c": "मद्विनाशात्परिद्यूनाविति मे वर्तते मतिः\n",
    "03176039a": "एवंविधं बहु तदा विललाप वृकोदरः\n",
    "03176039c": "भुजंगभोगसंरुद्धो नाशकच्च विचेष्टितुम्\n",
    "03176040a": "युधिष्ठिरस्तु कौन्तेय बभूवास्वस्थचेतनः\n",
    "03176040c": "अनिष्टदर्शनान्घोरानुत्पातान्परिचिन्तयन्\n",
    "03176041a": "दारुणं ह्यशिवं नादं शिवा दक्षिणतः स्थिता\n",
    "03176041c": "दीप्तायां दिशि वित्रस्ता रौति तस्याश्रमस्य ह\n",
    "03176042a": "एकपक्षाक्षिचरणा वर्तिका घोरदर्शना\n",
    "03176042c": "रुधिरं वमन्ती ददृशे प्रत्यादित्यमपस्वरा\n",
    "03176043a": "प्रववावनिलो रूक्षश्चण्डः शर्करकर्षणः\n",
    "03176043c": "अपसव्यानि सर्वाणि मृगपक्षिरुतानि च\n",
    "03176044a": "पृष्ठतो वायसः कृष्णो याहि याहीति वाशति\n",
    "03176044c": "मुहुर्मुहुः प्रस्फुरति दक्षिणोऽस्य भुजस्तथा\n",
    "03176045a": "हृदयं चरणश्चापि वामोऽस्य परिवर्तते\n",
    "03176045c": "सव्यस्याक्ष्णो विकारश्चाप्यनिष्टः समपद्यत\n",
    "03176046a": "स धर्मराजो मेधावी शङ्कमानो महद्भयम्\n",
    "03176046c": "द्रौपदीं परिपप्रच्छ क्व भीम इति भारत\n",
    "03176047a": "शशंस तस्मै पाञ्चाली चिरयातं वृकोदरम्\n",
    "03176047c": "स प्रतस्थे महाबाहुर्धौम्येन सहितो नृपः\n",
    "03176048a": "द्रौपद्या रक्षणं कार्यमित्युवाच धनंजयम्\n",
    "03176048c": "नकुलं सहदेवं च व्यादिदेश द्विजान्प्रति\n",
    "03176049a": "स तस्य पदमुन्नीय तस्मादेवाश्रमात्प्रभुः\n",
    "03176049c": "ददर्श पृथिवीं चिह्नैर्भीमस्य परिचिह्निताम्\n",
    "03176050a": "धावतस्तस्य वीरस्य मृगार्थे वातरंहसः\n",
    "03176050c": "ऊरुवातविनिर्भग्नान्द्रुमान्व्यावर्जितान्पथि\n",
    "03176051a": "स गत्वा तैस्तदा चिह्नैर्ददर्श गिरिगह्वरे\n",
    "03176051c": "गृहीतं भुजगेन्द्रेण निश्चेष्टमनुजं तथा\n",
    "03177001": "वैशंपायन उवाच\n",
    "03177001a": "युधिष्ठिरस्तमासाद्य सर्पभोगाभिवेष्टितम्\n",
    "03177001c": "दयितं भ्रातरं वीरमिदं वचनमब्रवीत्\n",
    "03177002a": "कुन्तीमातः कथमिमामापदं त्वमवाप्तवान्\n",
    "03177002c": "कश्चायं पर्वताभोगप्रतिमः पन्नगोत्तमः\n",
    "03177003a": "स धर्मराजमालक्ष्य भ्राता भ्रातरमग्रजम्\n",
    "03177003c": "कथयामास तत्सर्वं ग्रहणादि विचेष्टितम्\n",
    "03177004": "युधिष्ठिर उवाच\n",
    "03177004a": "देवो वा यदि वा दैत्य उरगो वा भवान्यदि\n",
    "03177004c": "सत्यं सर्प वचो ब्रूहि पृच्छति त्वां युधिष्ठिरः\n",
    "03177005a": "किमाहृत्य विदित्वा वा प्रीतिस्ते स्याद्भुजंगम\n",
    "03177005c": "किमाहारं प्रयच्छामि कथं मुञ्चेद्भवानिमम्\n",
    "03177006": "सर्प उवाच\n",
    "03177006a": "नहुषो नाम राजाहमासं पूर्वस्तवानघ\n",
    "03177006c": "प्रथितः पञ्चमः सोमादायोः पुत्रो नराधिप\n",
    "03177007a": "क्रतुभिस्तपसा चैव स्वाध्यायेन दमेन च\n",
    "03177007c": "त्रैलोक्यैश्वर्यमव्यग्रं प्राप्तो विक्रमणेन च\n",
    "03177008a": "तदैश्वर्यं समासाद्य दर्पो मामगमत्तदा\n",
    "03177008c": "सहस्रं हि द्विजातीनामुवाह शिबिकां मम\n",
    "03177009a": "ऐश्वर्यमदमत्तोऽहमवमन्य ततो द्विजान्\n",
    "03177009c": "इमामगस्त्येन दशामानीतः पृथिवीपते\n",
    "03177010a": "न तु मामजहात्प्रज्ञा यावदद्येति पाण्डव\n",
    "03177010c": "तस्यैवानुग्रहाद्राजन्नगस्त्यस्य महात्मनः\n",
    "03177011a": "षष्ठे काले ममाहारः प्राप्तोऽयमनुजस्तव\n",
    "03177011c": "नाहमेनं विमोक्ष्यामि न चान्यमभिकामये\n",
    "03177012a": "प्रश्नानुच्चारितांस्तु त्वं व्याहरिष्यसि चेन्मम\n",
    "03177012c": "अथ पश्चाद्विमोक्ष्यामि भ्रातरं ते वृकोदरम्\n",
    "03177013": "युधिष्ठिर उवाच\n",
    "03177013a": "ब्रूहि सर्प यथाकामं प्रतिवक्ष्यामि ते वचः\n",
    "03177013c": "अपि चेच्छक्नुयां प्रीतिमाहर्तुं ते भुजंगम\n",
    "03177014a": "वेद्यं यद्ब्राह्मणेनेह तद्भवान्वेत्ति केवलम्\n",
    "03177014c": "सर्पराज ततः श्रुत्वा प्रतिवक्ष्यामि ते वचः\n",
    "03177015": "सर्प उवाच\n",
    "03177015a": "ब्राह्मणः को भवेद्राजन्वेद्यं किं च युधिष्ठिर\n",
    "03177015c": "ब्रवीह्यतिमतिं त्वां हि वाक्यैरनुमिमीमहे\n",
    "03177016": "युधिष्ठिर उवाच\n",
    "03177016a": "सत्यं दानं क्षमा शीलमानृशंस्यं दमो घृणा\n",
    "03177016c": "दृश्यन्ते यत्र नागेन्द्र स ब्राह्मण इति स्मृतः\n",
    "03177017a": "वेद्यं सर्प परं ब्रह्म निर्दुःखमसुखं च यत्\n",
    "03177017c": "यत्र गत्वा न शोचन्ति भवतः किं विवक्षितम्\n",
    "03177018": "सर्प उवाच\n",
    "03177018a": "चातुर्वर्ण्यं प्रमाणं च सत्यं च ब्रह्म चैव ह\n",
    "03177018c": "शूद्रेष्वपि च सत्यं च दानमक्रोध एव च\n",
    "03177018e": "आनृशंस्यमहिंसा च घृणा चैव युधिष्ठिर\n",
    "03177019a": "वेद्यं यच्चात्थ निर्दुःखमसुखं च नराधिप\n",
    "03177019c": "ताभ्यां हीनं पदं चान्यन्न तदस्तीति लक्षये\n",
    "03177020": "युधिष्ठिर उवाच\n",
    "03177020a": "शूद्रे चैतद्भवेल्लक्ष्यं द्विजे तच्च न विद्यते\n",
    "03177020c": "न वै शूद्रो भवेच्छूद्रो ब्राह्मणो न च ब्राह्मणः\n",
    "03177021a": "यत्रैतल्लक्ष्यते सर्प वृत्तं स ब्राह्मणः स्मृतः\n",
    "03177021c": "यत्रैतन्न भवेत्सर्प तं शूद्रमिति निर्दिशेत्\n",
    "03177022a": "यत्पुनर्भवता प्रोक्तं न वेद्यं विद्यतेति ह\n",
    "03177022c": "ताभ्यां हीनमतीत्यात्र पदं नास्तीति चेदपि\n",
    "03177023a": "एवमेतन्मतं सर्प ताभ्यां हीनं न विद्यते\n",
    "03177023c": "यथा शीतोष्णयोर्मध्ये भवेन्नोष्णं न शीतता\n",
    "03177024a": "एवं वै सुखदुःखाभ्यां हीनमस्ति पदं क्वचित्\n",
    "03177024c": "एषा मम मतिः सर्प यथा वा मन्यते भवान्\n",
    "03177025": "सर्प उवाच\n",
    "03177025a": "यदि ते वृत्ततो राजन्ब्राह्मणः प्रसमीक्षितः\n",
    "03177025c": "व्यर्था जातिस्तदायुष्मन्कृतिर्यावन्न दृश्यते\n",
    "03177026": "युधिष्ठिर उवाच\n",
    "03177026a": "जातिरत्र महासर्प मनुष्यत्वे महामते\n",
    "03177026c": "संकरात्सर्ववर्णानां दुष्परीक्ष्येति मे मतिः\n",
    "03177027a": "सर्वे सर्वास्वपत्यानि जनयन्ति यदा नराः\n",
    "03177027c": "वाङ्मैथुनमथो जन्म मरणं च समं नृणाम्\n",
    "03177028a": "इदमार्षं प्रमाणं च ये यजामह इत्यपि\n",
    "03177028c": "तस्माच्छीलं प्रधानेष्टं विदुर्ये तत्त्वदर्शिनः\n",
    "03177029a": "प्राङ्नाभिवर्धनात्पुंसो जातकर्म विधीयते\n",
    "03177029c": "तत्रास्य माता सावित्री पिता त्वाचार्य उच्यते\n",
    "03177030a": "वृत्त्या शूद्रसमो ह्येष यावद्वेदे न जायते\n",
    "03177030c": "अस्मिन्नेवं मतिद्वैधे मनुः स्वायम्भुवोऽब्रवीत्\n",
    "03177031a": "कृतकृत्याः पुनर्वर्णा यदि वृत्तं न विद्यते\n",
    "03177031c": "संकरस्तत्र नागेन्द्र बलवान्प्रसमीक्षितः\n",
    "03177032a": "यत्रेदानीं महासर्प संस्कृतं वृत्तमिष्यते\n",
    "03177032c": "तं ब्राह्मणमहं पूर्वमुक्तवान्भुजगोत्तम\n",
    "03177033": "सर्प उवाच\n",
    "03177033a": "श्रुतं विदितवेद्यस्य तव वाक्यं युधिष्ठिर\n",
    "03177033c": "भक्षयेयमहं कस्माद्भ्रातरं ते वृकोदरम्\n",
    "03178001": "युधिष्ठिर उवाच\n",
    "03178001a": "भवानेतादृशो लोके वेदवेदाङ्गपारगः\n",
    "03178001c": "ब्रूहि किं कुर्वतः कर्म भवेद्गतिरनुत्तमा\n",
    "03178002": "सर्प उवाच\n",
    "03178002a": "पात्रे दत्त्वा प्रियाण्युक्त्वा सत्यमुक्त्वा च भारत\n",
    "03178002c": "अहिंसानिरतः स्वर्गं गच्छेदिति मतिर्मम\n",
    "03178003": "युधिष्ठिर उवाच\n",
    "03178003a": "दानाद्वा सर्प सत्याद्वा किमतो गुरु दृश्यते\n",
    "03178003c": "अहिंसाप्रिययोश्चैव गुरुलाघवमुच्यताम्\n",
    "03178004": "सर्प उवाच\n",
    "03178004a": "दाने रतत्वं सत्यं च अहिंसा प्रियमेव च\n",
    "03178004c": "एषां कार्यगरीयस्त्वाद्दृश्यते गुरुलाघवम्\n",
    "03178005a": "कस्माच्चिद्दानयोगाद्धि सत्यमेव विशिष्यते\n",
    "03178005c": "सत्यवाक्याच्च राजेन्द्र किंचिद्दानं विशिष्यते\n",
    "03178006a": "एवमेव महेष्वास प्रियवाक्यान्महीपते\n",
    "03178006c": "अहिंसा दृश्यते गुर्वी ततश्च प्रियमिष्यते\n",
    "03178007a": "एवमेतद्भवेद्राजन्कार्यापेक्षमनन्तरम्\n",
    "03178007c": "यदभिप्रेतमन्यत्ते ब्रूहि यावद्ब्रवीम्यहम्\n",
    "03178008": "युधिष्ठिर उवाच\n",
    "03178008a": "कथं स्वर्गे गतिः सर्प कर्मणां च फलं ध्रुवम्\n",
    "03178008c": "अशरीरस्य दृश्येत विषयांश्च ब्रवीहि मे\n",
    "03178009": "सर्प उवाच\n",
    "03178009a": "तिस्रो वै गतयो राजन्परिदृष्टाः स्वकर्मभिः\n",
    "03178009c": "मानुष्यं स्वर्गवासश्च तिर्यग्योनिश्च तत्त्रिधा\n",
    "03178010a": "तत्र वै मानुषाल्लोकाद्दानादिभिरतन्द्रितः\n",
    "03178010c": "अहिंसार्थसमायुक्तैः कारणैः स्वर्गमश्नुते\n",
    "03178011a": "विपरीतैश्च राजेन्द्र कारणैर्मानुषो भवेत्\n",
    "03178011c": "तिर्यग्योनिस्तथा तात विशेषश्चात्र वक्ष्यते\n",
    "03178012a": "कामक्रोधसमायुक्तो हिंसालोभसमन्वितः\n",
    "03178012c": "मनुष्यत्वात्परिभ्रष्टस्तिर्यग्योनौ प्रसूयते\n",
    "03178013a": "तिर्यग्योन्यां पृथग्भावो मनुष्यत्वे विधीयते\n",
    "03178013c": "गवादिभ्यस्तथाश्वेभ्यो देवत्वमपि दृश्यते\n",
    "03178014a": "सोऽयमेता गतीः सर्वा जन्तुश्चरति कार्यवान्\n",
    "03178014c": "नित्ये महति चात्मानमवस्थापयते नृप\n",
    "03178015a": "जातो जातश्च बलवान्भुङ्क्ते चात्मा स देहवान्\n",
    "03178015c": "फलार्थस्तात निष्पृक्तः प्रजालक्षणभावनः\n",
    "03178016": "युधिष्ठिर उवाच\n",
    "03178016a": "शब्दे स्पर्शे च रूपे च तथैव रसगन्धयोः\n",
    "03178016c": "तस्याधिष्ठानमव्यग्रं ब्रूहि सर्प यथातथम्\n",
    "03178017a": "किं न गृह्णासि विषयान्युगपत्त्वं महामते\n",
    "03178017c": "एतावदुच्यतां चोक्तं सर्वं पन्नगसत्तम\n",
    "03178018": "सर्प उवाच\n",
    "03178018a": "यदात्मद्रव्यमायुष्मन्देहसंश्रयणान्वितम्\n",
    "03178018c": "करणाधिष्ठितं भोगानुपभुङ्क्ते यथाविधि\n",
    "03178019a": "ज्ञानं चैवात्र बुद्धिश्च मनश्च भरतर्षभ\n",
    "03178019c": "तस्य भोगाधिकरणे करणानि निबोध मे\n",
    "03178020a": "मनसा तात पर्येति क्रमशो विषयानिमान्\n",
    "03178020c": "विषयायतनस्थेन भूतात्मा क्षेत्रनिःसृतः\n",
    "03178021a": "अत्र चापि नरव्याघ्र मनो जन्तोर्विधीयते\n",
    "03178021c": "तस्माद्युगपदस्यात्र ग्रहणं नोपपद्यते\n",
    "03178022a": "स आत्मा पुरुषव्याघ्र भ्रुवोरन्तरमाश्रितः\n",
    "03178022c": "द्रव्येषु सृजते बुद्धिं विविधेषु परावराम्\n",
    "03178023a": "बुद्धेरुत्तरकालं च वेदना दृश्यते बुधैः\n",
    "03178023c": "एष वै राजशार्दूल विधिः क्षेत्रज्ञभावनः\n",
    "03178024": "युधिष्ठिर उवाच\n",
    "03178024a": "मनसश्चापि बुद्धेश्च ब्रूहि मे लक्षणं परम्\n",
    "03178024c": "एतदध्यात्मविदुषां परं कार्यं विधीयते\n",
    "03178025": "सर्प उवाच\n",
    "03178025a": "बुद्धिरात्मानुगा तात उत्पातेन विधीयते\n",
    "03178025c": "तदाश्रिता हि संज्ञैषा विधिस्तस्यैषणे भवेत्\n",
    "03178026a": "बुद्धेर्गुणविधिर्नास्ति मनस्तु गुणवद्भवेत्\n",
    "03178026c": "बुद्धिरुत्पद्यते कार्ये मनस्तूत्पन्नमेव हि\n",
    "03178027a": "एतद्विशेषणं तात मनोबुद्ध्योर्मयेरितम्\n",
    "03178027c": "त्वमप्यत्राभिसंबुद्धः कथं वा मन्यते भवान्\n",
    "03178028": "युधिष्ठिर उवाच\n",
    "03178028a": "अहो बुद्धिमतां श्रेष्ठ शुभा बुद्धिरियं तव\n",
    "03178028c": "विदितं वेदितव्यं ते कस्मान्मामनुपृच्छसि\n",
    "03178029a": "सर्वज्ञं त्वां कथं मोह आविशत्स्वर्गवासिनम्\n",
    "03178029c": "एवमद्भुतकर्माणमिति मे संशयो महान्\n",
    "03178030": "सर्प उवाच\n",
    "03178030a": "सुप्रज्ञमपि चेच्छूरमृद्धिर्मोहयते नरम्\n",
    "03178030c": "वर्तमानः सुखे सर्वो नावैतीति मतिर्मम\n",
    "03178031a": "सोऽहमैश्वर्यमोहेन मदाविष्टो युधिष्ठिर\n",
    "03178031c": "पतितः प्रतिसंबुद्धस्त्वां तु संबोधयाम्यहम्\n",
    "03178032a": "कृतं कार्यं महाराज त्वया मम परंतप\n",
    "03178032c": "क्षीणः शापः सुकृच्छ्रो मे त्वया संभाष्य साधुना\n",
    "03178033a": "अहं हि दिवि दिव्येन विमानेन चरन्पुरा\n",
    "03178033c": "अभिमानेन मत्तः सन्कंचिन्नान्यमचिन्तयम्\n",
    "03178034a": "ब्रह्मर्षिदेवगन्धर्वयक्षराक्षसकिंनराः\n",
    "03178034c": "करान्मम प्रयच्छन्ति सर्वे त्रैलोक्यवासिनः\n",
    "03178035a": "चक्षुषा यं प्रपश्यामि प्राणिनं पृथिवीपते\n",
    "03178035c": "तस्य तेजो हराम्याशु तद्धि दृष्टिबलं मम\n",
    "03178036a": "ब्रह्मर्षीणां सहस्रं हि उवाह शिबिकां मम\n",
    "03178036c": "स मामपनयो राजन्भ्रंशयामास वै श्रियः\n",
    "03178037a": "तत्र ह्यगस्त्यः पादेन वहन्स्पृष्टो मया मुनिः\n",
    "03178037c": "अदृष्टेन ततोऽस्म्युक्तो ध्वंस सर्पेति वै रुषा\n",
    "03178038a": "ततस्तस्माद्विमानाग्रात्प्रच्युतश्च्युतभूषणः\n",
    "03178038c": "प्रपतन्बुबुधेऽऽत्मानं व्यालीभूतमधोमुखम्\n",
    "03178039a": "अयाचं तमहं विप्रं शापस्यान्तो भवेदिति\n",
    "03178039c": "अज्ञानात्संप्रवृत्तस्य भगवन्क्षन्तुमर्हसि\n",
    "03178040a": "ततः स मामुवाचेदं प्रपतन्तं कृपान्वितः\n",
    "03178040c": "युधिष्ठिरो धर्मराजः शापात्त्वां मोक्षयिष्यति\n",
    "03178041a": "अभिमानस्य घोरस्य बलस्य च नराधिप\n",
    "03178041c": "फले क्षीणे महाराज फलं पुण्यमवाप्स्यसि\n",
    "03178042a": "ततो मे विस्मयो जातस्तद्दृष्ट्वा तपसो बलम्\n",
    "03178042c": "ब्रह्म च ब्राह्मणत्वं च येन त्वाहमचूचुदम्\n",
    "03178043a": "सत्यं दमस्तपो योगमहिंसा दाननित्यता\n",
    "03178043c": "साधकानि सदा पुंसां न जातिर्न कुलं नृप\n",
    "03178044a": "अरिष्ट एष ते भ्राता भीमो मुक्तो महाभुजः\n",
    "03178044c": "स्वस्ति तेऽस्तु महाराज गमिष्यामि दिवं पुनः\n",
    "03178045": "वैशंपायन उवाच\n",
    "03178045a": "इत्युक्त्वाजगरं देहं त्यक्त्वा स नहुषो नृपः\n",
    "03178045c": "दिव्यं वपुः समास्थाय गतस्त्रिदिवमेव ह\n",
    "03178046a": "युधिष्ठिरोऽपि धर्मात्मा भ्रात्रा भीमेन संगतः\n",
    "03178046c": "धौम्येन सहितः श्रीमानाश्रमं पुनरभ्यगात्\n",
    "03178047a": "ततो द्विजेभ्यः सर्वेभ्यः समेतेभ्यो यथातथम्\n",
    "03178047c": "कथयामास तत्सर्वं धर्मराजो युधिष्ठिरः\n",
    "03178048a": "तच्छ्रुत्वा ते द्विजाः सर्वे भ्रातरश्चास्य ते त्रयः\n",
    "03178048c": "आसन्सुव्रीडिता राजन्द्रौपदी च यशस्विनी\n",
    "03178049a": "ते तु सर्वे द्विजश्रेष्ठाः पाण्डवानां हितेप्सया\n",
    "03178049c": "मैवमित्यब्रुवन्भीमं गर्हयन्तोऽस्य साहसम्\n",
    "03178050a": "पाण्डवास्तु भयान्मुक्तं प्रेक्ष्य भीमं महाबलम्\n",
    "03178050c": "हर्षमाहारयां चक्रुर्विजह्रुश्च मुदा युताः\n",
    "03179001": "वैशंपायन उवाच\n",
    "03179001a": "निदाघान्तकरः कालः सर्वभूतसुखावहः\n",
    "03179001c": "तत्रैव वसतां तेषां प्रावृट्समभिपद्यत\n",
    "03179002a": "छादयन्तो महाघोषाः खं दिशश्च बलाहकाः\n",
    "03179002c": "प्रववर्षुर्दिवारात्रमसिताः सततं तदा\n",
    "03179003a": "तपात्ययनिकेताश्च शतशोऽथ सहस्रशः\n",
    "03179003c": "अपेतार्कप्रभाजालाः सविद्युद्विमलप्रभाः\n",
    "03179004a": "विरूढशष्पा पृथिवी मत्तदंशसरीसृपा\n",
    "03179004c": "बभूव पयसा सिक्ता शान्तधूमरजोऽरुणा\n",
    "03179005a": "न स्म प्रज्ञायते किंचिदम्भसा समवस्तृते\n",
    "03179005c": "समं वा विषमं वापि नद्यो वा स्थावराणि वा\n",
    "03179006a": "क्षुब्धतोया महाघोषाः श्वसमाना इवाशुगाः\n",
    "03179006c": "सिन्धवः शोभयां चक्रुः काननानि तपात्यये\n",
    "03179007a": "नदतां काननान्तेषु श्रूयन्ते विविधाः स्वनाः\n",
    "03179007c": "वृष्टिभिस्ताड्यमानानां वराहमृगपक्षिणाम्\n",
    "03179008a": "स्तोककाः शिखिनश्चैव पुंस्कोकिलगणैः सह\n",
    "03179008c": "मत्ताः परिपतन्ति स्म दर्दुराश्चैव दर्पिताः\n",
    "03179009a": "तथा बहुविधाकारा प्रावृण्मेघानुनादिता\n",
    "03179009c": "अभ्यतीता शिवा तेषां चरतां मरुधन्वसु\n",
    "03179010a": "क्रौञ्चहंसगणाकीर्णा शरत्प्रणिहिताभवत्\n",
    "03179010c": "रूढकक्षवनप्रस्था प्रसन्नजलनिम्नगा\n",
    "03179011a": "विमलाकाशनक्षत्रा शरत्तेषां शिवाभवत्\n",
    "03179011c": "मृगद्विजसमाकीर्णा पाण्डवानां महात्मनाम्\n",
    "03179012a": "पश्यन्तः शान्तरजसः क्षपा जलदशीतलाः\n",
    "03179012c": "ग्रहनक्षत्रसंघैश्च सोमेन च विराजिताः\n",
    "03179013a": "कुमुदैः पुण्डरीकैश्च शीतवारिधराः शिवाः\n",
    "03179013c": "नदीः पुष्करिणीश्चैव ददृशुः समलंकृताः\n",
    "03179014a": "आकाशनीकाशतटां नीपनीवारसंकुलाम्\n",
    "03179014c": "बभूव चरतां हर्षः पुण्यतीर्थां सरस्वतीम्\n",
    "03179015a": "ते वै मुमुदिरे वीराः प्रसन्नसलिलां शिवाम्\n",
    "03179015c": "पश्यन्तो दृढधन्वानः परिपूर्णां सरस्वतीम्\n",
    "03179016a": "तेषां पुण्यतमा रात्रिः पर्वसंधौ स्म शारदी\n",
    "03179016c": "तत्रैव वसतामासीत्कार्त्तिकी जनमेजय\n",
    "03179017a": "पुण्यकृद्भिर्महासत्त्वैस्तापसैः सह पाण्डवाः\n",
    "03179017c": "तत्सर्वं भरतश्रेष्ठाः समूहुर्योगमुत्तमम्\n",
    "03179018a": "तमिस्राभ्युदये तस्मिन्धौम्येन सह पाण्डवाः\n",
    "03179018c": "सूतैः पौरोगवैश्चैव काम्यकं प्रययुर्वनम्\n",
    "03180001": "वैशंपायन उवाच\n",
    "03180001a": "काम्यकं प्राप्य कौन्तेया युधिष्ठिरपुरोगमाः\n",
    "03180001c": "कृतातिथ्या मुनिगणैर्निषेदुः सह कृष्णया\n",
    "03180002a": "ततस्तान्परिविश्वस्तान्वसतः पाण्डुनन्दनान्\n",
    "03180002c": "ब्राह्मणा बहवस्तत्र समन्तात्पर्यवारयन्\n",
    "03180003a": "अथाब्रवीद्द्विजः कश्चिदर्जुनस्य प्रियः सखा\n",
    "03180003c": "एष्यतीह महाबाहुर्वशी शौरिरुदारधीः\n",
    "03180004a": "विदिता हि हरेर्यूयमिहायाताः कुरूद्वहाः\n",
    "03180004c": "सदा हि दर्शनाकाङ्क्षी श्रेयोऽन्वेषी च वो हरिः\n",
    "03180005a": "बहुवत्सरजीवी च मार्कण्डेयो महातपाः\n",
    "03180005c": "स्वाध्यायतपसा युक्तः क्षिप्रं युष्मान्समेष्यति\n",
    "03180006a": "तथैव तस्य ब्रुवतः प्रत्यदृश्यत केशवः\n",
    "03180006c": "सैन्यसुग्रीवयुक्तेन रथेन रथिनां वरः\n",
    "03180007a": "मघवानिव पौलोम्या सहितः सत्यभामया\n",
    "03180007c": "उपायाद्देवकीपुत्रो दिदृक्षुः कुरुसत्तमान्\n",
    "03180008a": "अवतीर्य रथात्कृष्णो धर्मराजं यथाविधि\n",
    "03180008c": "ववन्दे मुदितो धीमान्भीमं च बलिनां वरम्\n",
    "03180009a": "पूजयामास धौम्यं च यमाभ्यामभिवादितः\n",
    "03180009c": "परिष्वज्य गुडाकेशं द्रौपदीं पर्यसान्त्वयत्\n",
    "03180010a": "स दृष्ट्वा फल्गुनं वीरं चिरस्य प्रियमागतम्\n",
    "03180010c": "पर्यष्वजत दाशार्हः पुनः पुनररिंदमम्\n",
    "03180011a": "तथैव सत्यभामापि द्रौपदीं परिषस्वजे\n",
    "03180011c": "पाण्डवानां प्रियां भार्यां कृष्णस्य महिषी प्रिया\n",
    "03180012a": "ततस्ते पाण्डवाः सर्वे सभार्याः सपुरोहिताः\n",
    "03180012c": "आनर्चुः पुण्डरीकाक्षं परिवव्रुश्च सर्वशः\n",
    "03180013a": "कृष्णस्तु पार्थेन समेत्य विद्वा;न्धनंजयेनासुरतर्जनेन\n",
    "03180013c": "बभौ यथा भूतपतिर्महात्मा; समेत्य साक्षाद्भगवान्गुहेन\n",
    "03180014a": "ततः समस्तानि किरीटमाली; वनेषु वृत्तानि गदाग्रजाय\n",
    "03180014c": "उक्त्वा यथावत्पुनरन्वपृच्छ;त्कथं सुभद्रा च तथाभिमन्युः\n",
    "03180015a": "स पूजयित्वा मधुहा यथाव;त्पार्थांश्च कृष्णां च पुरोहितं च\n",
    "03180015c": "उवाच राजानमभिप्रशंस;न्युधिष्ठिरं तत्र सहोपविश्य\n",
    "03180016a": "धर्मः परः पाण्डव राज्यलाभा;त्तस्यार्थमाहुस्तप एव राजन्\n",
    "03180016c": "सत्यार्जवाभ्यां चरता स्वधर्मं; जितस्तवायं च परश्च लोकः\n",
    "03180017a": "अधीतमग्रे चरता व्रतानि; सम्यग्धनुर्वेदमवाप्य कृत्स्नम्\n",
    "03180017c": "क्षात्रेण धर्मेण वसूनि लब्ध्वा; सर्वे ह्यवाप्ताः क्रतवः पुराणाः\n",
    "03180018a": "न ग्राम्यधर्मेषु रतिस्तवास्ति; कामान्न किंचित्कुरुषे नरेन्द्र\n",
    "03180018c": "न चार्थलोभात्प्रजहासि धर्मं; तस्मात्स्वभावादसि धर्मराजः\n",
    "03180019a": "दानं च सत्यं च तपश्च राज;ञ्श्रद्धा च शान्तिश्च धृतिः क्षमा च\n",
    "03180019c": "अवाप्य राष्ट्राणि वसूनि भोगा;नेषा परा पार्थ सदा रतिस्ते\n",
    "03180020a": "यदा जनौघः कुरुजाङ्गलानां; कृष्णां सभायामवशामपश्यत्\n",
    "03180020c": "अपेतधर्मव्यवहारवृत्तं; सहेत तत्पाण्डव कस्त्वदन्यः\n",
    "03180021a": "असंशयं सर्वसमृद्धकामः; क्षिप्रं प्रजाः पालयितासि सम्यक्\n",
    "03180021c": "इमे वयं निग्रहणे कुरूणां; यदि प्रतिज्ञा भवतः समाप्ता\n",
    "03180022a": "धौम्यं च कृष्णां च युधिष्ठिरं च; यमौ च भीमं च दशार्हसिंहः\n",
    "03180022c": "उवाच दिष्ट्या भवतां शिवेन; प्राप्तः किरीटी मुदितः कृतास्त्रः\n",
    "03180023a": "प्रोवाच कृष्णामपि याज्ञसेनीं; दशार्हभर्ता सहितः सुहृद्भिः\n",
    "03180023c": "कृष्णे धनुर्वेदरतिप्रधानाः; सत्यव्रतास्ते शिशवः सुशीलाः\n",
    "03180023e": "सद्भिः सदैवाचरितं समाधिं; चरन्ति पुत्रास्तव याज्ञसेनि\n",
    "03180024a": "राज्येन राष्ट्रैश्च निमन्त्र्यमाणाः; पित्रा च कृष्णे तव सोदरैश्च\n",
    "03180024c": "न यज्ञसेनस्य न मातुलानां; गृहेषु बाला रतिमाप्नुवन्ति\n",
    "03180025a": "आनर्तमेवाभिमुखाः शिवेन; गत्वा धनुर्वेदरतिप्रधानाः\n",
    "03180025c": "तवात्मजा वृष्णिपुरं प्रविश्य; न दैवतेभ्यः स्पृहयन्ति कृष्णे\n",
    "03180026a": "यथा त्वमेवार्हसि तेषु वृत्तिं; प्रयोक्तुमार्या च यथैव कुन्ती\n",
    "03180026c": "तेष्वप्रमादेन सदा करोति; तथा च भूयश्च तथा सुभद्रा\n",
    "03180027a": "यथानिरुद्धस्य यथाभिमन्यो;र्यथा सुनीथस्य यथैव भानोः\n",
    "03180027c": "तथा विनेता च गतिश्च कृष्णे; तवात्मजानामपि रौक्मिणेयः\n",
    "03180028a": "गदासिचर्मग्रहणेषु शूरा;नस्त्रेषु शिक्षासु रथाश्वयाने\n",
    "03180028c": "सम्यग्विनेता विनयत्यतन्द्री;स्तांश्चाभिमन्युः सततं कुमारः\n",
    "03180029a": "स चापि सम्यक्प्रणिधाय शिक्षा;मस्त्राणि चैषां गुरुवत्प्रदाय\n",
    "03180029c": "तवात्मजानां च तथाभिमन्योः; पराक्रमैस्तुष्यति रौक्मिणेयः\n",
    "03180030a": "यदा विहारं प्रसमीक्षमाणाः; प्रयान्ति पुत्रास्तव याज्ञसेनि\n",
    "03180030c": "एकैकमेषामनुयान्ति तत्र; रथाश्च यानानि च दन्तिनश्च\n",
    "03180031a": "अथाब्रवीद्धर्मराजं तु कृष्णो; दशार्हयोधाः कुकुरान्धकाश्च\n",
    "03180031c": "एते निदेशं तव पालयन्ति; तिष्ठन्ति यत्रेच्छसि तत्र राजन्\n",
    "03180032a": "आवर्ततां कार्मुकवेगवाता; हलायुधप्रग्रहणा मधूनाम्\n",
    "03180032c": "सेना तवार्थेषु नरेन्द्र यत्ता; ससादिपत्त्यश्वरथा सनागा\n",
    "03180033a": "प्रस्थाप्यतां पाण्डव धार्तराष्ट्रः; सुयोधनः पापकृतां वरिष्ठः\n",
    "03180033c": "स सानुबन्धः ससुहृद्गणश्च; सौभस्य सौभाधिपतेश्च मार्गम्\n",
    "03180034a": "कामं तथा तिष्ठ नरेन्द्र तस्मि;न्यथा कृतस्ते समयः सभायाम्\n",
    "03180034c": "दाशार्हयोधैस्तु ससादियोधं; प्रतीक्षतां नागपुरं भवन्तम्\n",
    "03180035a": "व्यपेतमन्युर्व्यपनीतपाप्मा; विहृत्य यत्रेच्छसि तत्र कामम्\n",
    "03180035c": "ततः समृद्धं प्रथमं विशोकः; प्रपत्स्यसे नागपुरं सराष्ट्रम्\n",
    "03180036a": "ततस्तदाज्ञाय मतं महात्मा; यथावदुक्तं पुरुषोत्तमेन\n",
    "03180036c": "प्रशस्य विप्रेक्ष्य च धर्मराजः; कृताञ्जलिः केशवमित्युवाच\n",
    "03180037a": "असंशयं केशव पाण्डवानां; भवान्गतिस्त्वच्छरणा हि पार्थाः\n",
    "03180037c": "कालोदये तच्च ततश्च भूयः; कर्ता भवान्कर्म न संशयोऽस्ति\n",
    "03180038a": "यथाप्रतिज्ञं विहृतश्च कालः; सर्वाः समा द्वादश निर्जनेषु\n",
    "03180038c": "अज्ञातचर्यां विधिवत्समाप्य; भवद्गताः केशव पाण्डवेयाः\n",
    "03180039": "वैशंपायन उवाच\n",
    "03180039a": "तथा वदति वार्ष्णेये धर्मराजे च भारत\n",
    "03180039c": "अथ पश्चात्तपोवृद्धो बहुवर्षसहस्रधृक्\n",
    "03180039e": "प्रत्यदृश्यत धर्मात्मा मार्कण्डेयो महातपाः\n",
    "03180040a": "तमागतमृषिं वृद्धं बहुवर्षसहस्रिणम्\n",
    "03180040c": "आनर्चुर्ब्राह्मणाः सर्वे कृष्णश्च सह पाण्डवैः\n",
    "03180041a": "तमर्चितं सुविश्वस्तमासीनमृषिसत्तमम्\n",
    "03180041c": "ब्राह्मणानां मतेनाह पाण्डवानां च केशवः\n",
    "03180042a": "शुश्रूषवः पाण्डवास्ते ब्राह्मणाश्च समागताः\n",
    "03180042c": "द्रौपदी सत्यभामा च तथाहं परमं वचः\n",
    "03180043a": "पुरावृत्ताः कथाः पुण्याः सदाचाराः सनातनाः\n",
    "03180043c": "राज्ञां स्त्रीणामृषीणां च मार्कण्डेय विचक्ष्व नः\n",
    "03180044a": "तेषु तत्रोपविष्टेषु देवर्षिरपि नारदः\n",
    "03180044c": "आजगाम विशुद्धात्मा पाण्डवानवलोककः\n",
    "03180045a": "तमप्यथ महात्मानं सर्वे तु पुरुषर्षभाः\n",
    "03180045c": "पाद्यार्घ्याभ्यां यथान्यायमुपतस्थुर्मनीषिणम्\n",
    "03180046a": "नारदस्त्वथ देवर्षिर्ज्ञात्वा तांस्तु कृतक्षणान्\n",
    "03180046c": "मार्कण्डेयस्य वदतस्तां कथामन्वमोदत\n",
    "03180047a": "उवाच चैनं कालज्ञः स्मयन्निव स नारदः\n",
    "03180047c": "ब्रह्मर्षे कथ्यतां यत्ते पाण्डवेषु विवक्षितम्\n",
    "03180048a": "एवमुक्तः प्रत्युवाच मार्कण्डेयो महातपाः\n",
    "03180048c": "क्षणं कुरुध्वं विपुलमाख्यातव्यं भविष्यति\n",
    "03180049a": "एवमुक्ताः क्षणं चक्रुः पाण्डवाः सह तैर्द्विजैः\n",
    "03180049c": "मध्यंदिने यथादित्यं प्रेक्षन्तस्तं महामुनिम्\n",
    "03181001": "वैशंपायन उवाच\n",
    "03181001a": "तं विवक्षन्तमालक्ष्य कुरुराजो महामुनिम्\n",
    "03181001c": "कथासंजननार्थाय चोदयामास पाण्डवः\n",
    "03181002a": "भवान्दैवतदैत्यानामृषीणां च महात्मनाम्\n",
    "03181002c": "राजर्षीणां च सर्वेषां चरितज्ञः सनातनः\n",
    "03181003a": "सेव्यश्चोपासितव्यश्च मतो नः काङ्क्षितश्चिरम्\n",
    "03181003c": "अयं च देवकीपुत्रः प्राप्तोऽस्मानवलोककः\n",
    "03181004a": "भवत्येव हि मे बुद्धिर्दृष्ट्वात्मानं सुखाच्च्युतम्\n",
    "03181004c": "धार्तराष्ट्रांश्च दुर्वृत्तानृध्यतः प्रेक्ष्य सर्वशः\n",
    "03181005a": "कर्मणः पुरुषः कर्ता शुभस्याप्यशुभस्य च\n",
    "03181005c": "स्वफलं तदुपाश्नाति कथं कर्ता स्विदीश्वरः\n",
    "03181006a": "अथ वा सुखदुःखेषु नृणां ब्रह्मविदां वर\n",
    "03181006c": "इह वा कृतमन्वेति परदेहेऽथ वा पुनः\n",
    "03181007a": "देही च देहं संत्यज्य मृग्यमाणः शुभाशुभैः\n",
    "03181007c": "कथं संयुज्यते प्रेत्य इह वा द्विजसत्तम\n",
    "03181008a": "ऐहलौकिकमेवैतदुताहो पारलौकिकम्\n",
    "03181008c": "क्व च कर्माणि तिष्ठन्ति जन्तोः प्रेतस्य भार्गव\n",
    "03181009": "मार्कण्डेय उवाच\n",
    "03181009a": "त्वद्युक्तोऽयमनुप्रश्नो यथावद्वदतां वर\n",
    "03181009c": "विदितं वेदितव्यं ते स्थित्यर्थमनुपृच्छसि\n",
    "03181010a": "अत्र ते वर्तयिष्यामि तदिहैकमनाः शृणु\n",
    "03181010c": "यथेहामुत्र च नरः सुखदुःखमुपाश्नुते\n",
    "03181011a": "निर्मलानि शरीराणि विशुद्धानि शरीरिणाम्\n",
    "03181011c": "ससर्ज धर्मतन्त्राणि पूर्वोत्पन्नः प्रजापतिः\n",
    "03181012a": "अमोघबलसंकल्पाः सुव्रताः सत्यवादिनः\n",
    "03181012c": "ब्रह्मभूता नराः पुण्याः पुराणाः कुरुनन्दन\n",
    "03181013a": "सर्वे देवैः समायान्ति स्वच्छन्देन नभस्तलम्\n",
    "03181013c": "ततश्च पुनरायान्ति सर्वे स्वच्छन्दचारिणः\n",
    "03181014a": "स्वच्छन्दमरणाश्चासन्नराः स्वच्छन्दजीविनः\n",
    "03181014c": "अल्पबाधा निरातङ्का सिद्धार्था निरुपद्रवाः\n",
    "03181015a": "द्रष्टारो देवसंघानामृषीणां च महात्मनाम्\n",
    "03181015c": "प्रत्यक्षाः सर्वधर्माणां दान्ता विगतमत्सराः\n",
    "03181016a": "आसन्वर्षसहस्राणि तथा पुत्रसहस्रिणः\n",
    "03181016c": "ततः कालान्तरेऽन्यस्मिन्पृथिवीतलचारिणः\n",
    "03181017a": "कामक्रोधाभिभूतास्ते मायाव्याजोपजीविनः\n",
    "03181017c": "लोभमोहाभिभूताश्च त्यक्ता देवैस्ततो नराः\n",
    "03181018a": "अशुभैः कर्मभिः पापास्तिर्यङ्नरकगामिनः\n",
    "03181018c": "संसारेषु विचित्रेषु पच्यमानाः पुनः पुनः\n",
    "03181019a": "मोघेष्टा मोघसंकल्पा मोघज्ञाना विचेतसः\n",
    "03181019c": "सर्वातिशङ्किनश्चैव संवृत्ताः क्लेशभागिनः\n",
    "03181019e": "अशुभैः कर्मभिश्चापि प्रायशः परिचिह्निताः\n",
    "03181020a": "दौष्कुल्या व्याधिबहुला दुरात्मानोऽप्रतापिनः\n",
    "03181020c": "भवन्त्यल्पायुषः पापा रौद्रकर्मफलोदयाः\n",
    "03181020e": "नाथन्तः सर्वकामानां नास्तिका भिन्नसेतवः\n",
    "03181021a": "जन्तोः प्रेतस्य कौन्तेय गतिः स्वैरिह कर्मभिः\n",
    "03181021c": "प्राज्ञस्य हीनबुद्धेश्च कर्मकोशः क्व तिष्ठति\n",
    "03181022a": "क्वस्थस्तत्समुपाश्नाति सुकृतं यदि वेतरत्\n",
    "03181022c": "इति ते दर्शनं यच्च तत्राप्यनुनयं शृणु\n",
    "03181023a": "अयमादिशरीरेण देवसृष्टेन मानवः\n",
    "03181023c": "शुभानामशुभानां च कुरुते संचयं महत्\n",
    "03181024a": "आयुषोऽन्ते प्रहायेदं क्षीणप्रायं कलेवरम्\n",
    "03181024c": "संभवत्येव युगपद्योनौ नास्त्यन्तराभवः\n",
    "03181025a": "तत्रास्य स्वकृतं कर्म छायेवानुगतं सदा\n",
    "03181025c": "फलत्यथ सुखार्हो वा दुःखार्हो वापि जायते\n",
    "03181026a": "कृतान्तविधिसंयुक्तः स जन्तुर्लक्षणैः शुभैः\n",
    "03181026c": "अशुभैर्वा निरादानो लक्ष्यते ज्ञानदृष्टिभिः\n",
    "03181027a": "एषा तावदबुद्धीनां गतिरुक्ता युधिष्ठिर\n",
    "03181027c": "अतः परं ज्ञानवतां निबोध गतिमुत्तमाम्\n",
    "03181028a": "मनुष्यास्तप्ततपसः सर्वागमपरायणाः\n",
    "03181028c": "स्थिरव्रताः सत्यपरा गुरुशुश्रूषणे रताः\n",
    "03181029a": "सुशीलाः शुक्लजातीयाः क्षान्ता दान्ताः सुतेजसः\n",
    "03181029c": "शुभयोन्यन्तरगताः प्रायशः शुभलक्षणाः\n",
    "03181030a": "जितेन्द्रियत्वाद्वशिनः शुक्लत्वान्मन्दरोगिणः\n",
    "03181030c": "अल्पबाधपरित्रासाद्भवन्ति निरुपद्रवाः\n",
    "03181031a": "च्यवन्तं जायमानं च गर्भस्थं चैव सर्वशः\n",
    "03181031c": "स्वमात्मानं परं चैव बुध्यन्ते ज्ञानचक्षुषः\n",
    "03181031e": "कर्मभूमिमिमां प्राप्य पुनर्यान्ति सुरालयम्\n",
    "03181032a": "किंचिद्दैवाद्धठात्किंचित्किंचिदेव स्वकर्मभिः\n",
    "03181032c": "प्राप्नुवन्ति नरा राजन्मा तेऽस्त्वन्या विचारणा\n",
    "03181033a": "इमामत्रोपमां चापि निबोध वदतां वर\n",
    "03181033c": "मनुष्यलोके यच्छ्रेयः परं मन्ये युधिष्ठिर\n",
    "03181034a": "इह वैकस्य नामुत्र अमुत्रैकस्य नो इह\n",
    "03181034c": "इह चामुत्र चैकस्य नामुत्रैकस्य नो इह\n",
    "03181035a": "धनानि येषां विपुलानि सन्ति; नित्यं रमन्ते सुविभूषिताङ्गाः\n",
    "03181035c": "तेषामयं शत्रुवरघ्न लोको; नासौ सदा देहसुखे रतानाम्\n",
    "03181036a": "ये योगयुक्तास्तपसि प्रसक्ताः; स्वाध्यायशीला जरयन्ति देहान्\n",
    "03181036c": "जितेन्द्रिया भूतहिते निविष्टा;स्तेषामसौ नायमरिघ्न लोकः\n",
    "03181037a": "ये धर्ममेव प्रथमं चरन्ति; धर्मेण लब्ध्वा च धनानि काले\n",
    "03181037c": "दारानवाप्य क्रतुभिर्यजन्ते; तेषामयं चैव परश्च लोकः\n",
    "03181038a": "ये नैव विद्यां न तपो न दानं; न चापि मूढाः प्रजने यतन्ते\n",
    "03181038c": "न चाधिगच्छन्ति सुखान्यभाग्या;स्तेषामयं चैव परश्च नास्ति\n",
    "03181039a": "सर्वे भवन्तस्त्वतिवीर्यसत्त्वा; दिव्यौजसः संहननोपपन्नाः\n",
    "03181039c": "लोकादमुष्मादवनिं प्रपन्नाः; स्वधीतविद्याः सुरकार्यहेतोः\n",
    "03181040a": "कृत्वैव कर्माणि महान्ति शूरा;स्तपोदमाचारविहारशीलाः\n",
    "03181040c": "देवानृषीन्प्रेतगणांश्च सर्वा;न्संतर्पयित्वा विधिना परेण\n",
    "03181041a": "स्वर्गं परं पुण्यकृतां निवासं; क्रमेण संप्राप्स्यथ कर्मभिः स्वैः\n",
    "03181041c": "मा भूद्विशङ्का तव कौरवेन्द्र; दृष्ट्वात्मनः क्लेशमिमं सुखार्ह\n",
    "03182001": "वैशंपायन उवाच\n",
    "03182001a": "मार्कण्डेयं महात्मानमूचुः पाण्डुसुतास्तदा\n",
    "03182001c": "माहात्म्यं द्विजमुख्यानां श्रोतुमिच्छाम कथ्यताम्\n",
    "03182002a": "एवमुक्तः स भगवान्मार्कण्डेयो महातपाः\n",
    "03182002c": "उवाच सुमहातेजाः सर्वशास्त्रविशारदः\n",
    "03182003a": "हैहयानां कुलकरो राजा परपुरंजयः\n",
    "03182003c": "कुमारो रूपसंपन्नो मृगयामचरद्बली\n",
    "03182004a": "चरमाणस्तु सोऽरण्ये तृणवीरुत्समावृते\n",
    "03182004c": "कृष्णाजिनोत्तरासङ्गं ददर्श मुनिमन्तिके\n",
    "03182004e": "स तेन निहतोऽरण्ये मन्यमानेन वै मृगम्\n",
    "03182005a": "व्यथितः कर्म तत्कृत्वा शोकोपहतचेतनः\n",
    "03182005c": "जगाम हैहयानां वै सकाशं प्रथितात्मनाम्\n",
    "03182006a": "राज्ञां राजीवनेत्रोसौ कुमारः पृथिवीपते\n",
    "03182006c": "तेषां च तद्यथावृत्तं कथयामास वै तदा\n",
    "03182007a": "तं चापि हिंसितं तात मुनिं मूलफलाशिनम्\n",
    "03182007c": "श्रुत्वा दृष्ट्वा च ते तत्र बभूवुर्दीनमानसाः\n",
    "03182008a": "कस्यायमिति ते सर्वे मार्गमाणास्ततस्ततः\n",
    "03182008c": "जग्मुश्चारिष्टनेमेस्ते तार्क्ष्यस्याश्रममञ्जसा\n",
    "03182009a": "तेऽभिवाद्य महात्मानं तं मुनिं संशितव्रतम्\n",
    "03182009c": "तस्थुः सर्वे स तु मुनिस्तेषां पूजामथाहरत्\n",
    "03182010a": "ते तमूचुर्महात्मानं न वयं सत्क्रियां मुने\n",
    "03182010c": "त्वत्तोऽर्हाः कर्मदोषेण ब्राह्मणो हिंसितो हि नः\n",
    "03182011a": "तानब्रवीत्स विप्रर्षिः कथं वो ब्राह्मणो हतः\n",
    "03182011c": "क्व चासौ ब्रूत सहिताः पश्यध्वं मे तपोबलम्\n",
    "03182012a": "ते तु तत्सर्वमखिलमाख्यायास्मै यथातथम्\n",
    "03182012c": "नापश्यंस्तमृषिं तत्र गतासुं ते समागताः\n",
    "03182012e": "अन्वेषमाणाः सव्रीडाः स्वप्नवद्गतमानसाः\n",
    "03182013a": "तानब्रवीत्तत्र मुनिस्तार्क्ष्यः परपुरंजयः\n",
    "03182013c": "स्यादयं ब्राह्मणः सोऽथ यो युष्माभिर्विनाशितः\n",
    "03182013e": "पुत्रो ह्ययं मम नृपास्तपोबलसमन्वितः\n",
    "03182014a": "ते तु दृष्ट्वैव तमृषिं विस्मयं परमं गताः\n",
    "03182014c": "महदाश्चर्यमिति वै विब्रुवाणा महीपते\n",
    "03182015a": "मृतो ह्ययमतो दृष्टः कथं जीवितमाप्तवान्\n",
    "03182015c": "किमेतत्तपसो वीर्यं येनायं जीवितः पुनः\n",
    "03182015e": "श्रोतुमिच्छाम विप्रर्षे यदि श्रोतव्यमित्युत\n",
    "03182016a": "स तानुवाच नास्माकं मृत्युः प्रभवते नृपाः\n",
    "03182016c": "कारणं वः प्रवक्ष्यामि हेतुयोगं समासतः\n",
    "03182017a": "सत्यमेवाभिजानीमो नानृते कुर्महे मनः\n",
    "03182017c": "स्वधर्ममनुतिष्ठामस्तस्मान्मृत्युभयं न नः\n",
    "03182018a": "यद्ब्राह्मणानां कुशलं तदेषां कथयामहे\n",
    "03182018c": "नैषां दुश्चरितं ब्रूमस्तस्मान्मृत्युभयं न नः\n",
    "03182019a": "अतिथीनन्नपानेन भृत्यानत्यशनेन च\n",
    "03182019c": "तेजस्विदेशवासाच्च तस्मान्मृत्युभयं न नः\n",
    "03182020a": "एतद्वै लेशमात्रं वः समाख्यातं विमत्सराः\n",
    "03182020c": "गच्छध्वं सहिताः सर्वे न पापाद्भयमस्ति वः\n",
    "03182021a": "एवमस्त्विति ते सर्वे प्रतिपूज्य महामुनिम्\n",
    "03182021c": "स्वदेशमगमन्हृष्टा राजानो भरतर्षभ\n",
    "03183001": "मार्कण्डेय उवाच\n",
    "03183001a": "भूय एव तु माहात्म्यं ब्राह्मणानां निबोध मे\n",
    "03183001c": "वैन्यो नामेह राजर्षिरश्वमेधाय दीक्षितः\n",
    "03183001e": "तमत्रिर्गन्तुमारेभे वित्तार्थमिति नः श्रुतम्\n",
    "03183002a": "भूयोऽथ नानुरुध्यत्स धर्मव्यक्तिनिदर्शनात्\n",
    "03183002c": "संचिन्त्य स महातेजा वनमेवान्वरोचयत्\n",
    "03183002e": "धर्मपत्नीं समाहूय पुत्रांश्चेदमुवाच ह\n",
    "03183003a": "प्राप्स्यामः फलमत्यन्तं बहुलं निरुपद्रवम्\n",
    "03183003c": "अरण्यगमनं क्षिप्रं रोचतां वो गुणाधिकम्\n",
    "03183004a": "तं भार्या प्रत्युवाचेदं धर्ममेवानुरुध्यती\n",
    "03183004c": "वैन्यं गत्वा महात्मानमर्थयस्व धनं बहु\n",
    "03183004e": "स ते दास्यति राजर्षिर्यजमानोऽर्थिने धनम्\n",
    "03183005a": "तत आदाय विप्रर्षे प्रतिगृह्य धनं बहु\n",
    "03183005c": "भृत्यान्सुतान्संविभज्य ततो व्रज यथेप्सितम्\n",
    "03183005e": "एष वै परमो धर्मो धर्मविद्भिरुदाहृतः\n",
    "03183006": "अत्रिरुवाच\n",
    "03183006a": "कथितो मे महाभागे गौतमेन महात्मना\n",
    "03183006c": "वैन्यो धर्मार्थसंयुक्तः सत्यव्रतसमन्वितः\n",
    "03183007a": "किं त्वस्ति तत्र द्वेष्टारो निवसन्ति हि मे द्विजाः\n",
    "03183007c": "यथा मे गौतमः प्राह ततो न व्यवसाम्यहम्\n",
    "03183008a": "तत्र स्म वाचं कल्याणीं धर्मकामार्थसंहिताम्\n",
    "03183008c": "मयोक्तामन्यथा ब्रूयुस्ततस्ते वै निरर्थकाम्\n",
    "03183009a": "गमिष्यामि महाप्राज्ञे रोचते मे वचस्तव\n",
    "03183009c": "गाश्च मे दास्यते वैन्यः प्रभूतं चार्थसंचयम्\n",
    "03183010": "मार्कण्डेय उवाच\n",
    "03183010a": "एवमुक्त्वा जगामाशु वैन्ययज्ञं महातपाः\n",
    "03183010c": "गत्वा च यज्ञायतनमत्रिस्तुष्टाव तं नृपम्\n",
    "03183011a": "राजन्वैन्य त्वमीशश्च भुवि त्वं प्रथमो नृपः\n",
    "03183011c": "स्तुवन्ति त्वां मुनिगणास्त्वदन्यो नास्ति धर्मवित्\n",
    "03183012a": "तमब्रवीदृषिस्तत्र वचः क्रुद्धो महातपाः\n",
    "03183012c": "मैवमत्रे पुनर्ब्रूया न ते प्रज्ञा समाहिता\n",
    "03183012e": "अत्र नः प्रथमं स्थाता महेन्द्रो वै प्रजापतिः\n",
    "03183013a": "अथात्रिरपि राजेन्द्र गौतमं प्रत्यभाषत\n",
    "03183013c": "अयमेव विधाता च यथैवेन्द्रः प्रजापतिः\n",
    "03183013e": "त्वमेव मुह्यसे मोहान्न प्रज्ञानं तवास्ति ह\n",
    "03183014": "गौतम उवाच\n",
    "03183014a": "जानामि नाहं मुह्यामि त्वं विवक्षुर्विमुह्यसे\n",
    "03183014c": "स्तोष्यसेऽभ्युदयप्रेप्सुस्तस्य दर्शनसंश्रयात्\n",
    "03183015a": "न वेत्थ परमं धर्मं न चावैषि प्रयोजनम्\n",
    "03183015c": "बालस्त्वमसि मूढश्च वृद्धः केनापि हेतुना\n",
    "03183016": "मार्कण्डेय उवाच\n",
    "03183016a": "विवदन्तौ तथा तौ तु मुनीनां दर्शने स्थितौ\n",
    "03183016c": "ये तस्य यज्ञे संवृत्तास्तेऽपृच्छन्त कथं त्विमौ\n",
    "03183017a": "प्रवेशः केन दत्तोऽयमनयोर्वैन्यसंसदि\n",
    "03183017c": "उच्चैः समभिभाषन्तौ केन कार्येण विष्ठितौ\n",
    "03183018a": "ततः परमधर्मात्मा काश्यपः सर्वधर्मवित्\n",
    "03183018c": "विवादिनावनुप्राप्तौ तावुभौ प्रत्यवेदयत्\n",
    "03183019a": "अथाब्रवीत्सदस्यांस्तु गौतमो मुनिसत्तमान्\n",
    "03183019c": "आवयोर्व्याहृतं प्रश्नं शृणुत द्विजपुंगवाः\n",
    "03183019e": "वैन्यो विधातेत्याहात्रिरत्र नः संशयो महान्\n",
    "03183020a": "श्रुत्वैव तु महात्मानो मुनयोऽभ्यद्रवन्द्रुतम्\n",
    "03183020c": "सनत्कुमारं धर्मज्ञं संशयच्छेदनाय वै\n",
    "03183021a": "स च तेषां वचः श्रुत्वा यथातत्त्वं महातपाः\n",
    "03183021c": "प्रत्युवाचाथ तानेवं धर्मार्थसहितं वचः\n",
    "03183022": "सनत्कुमार उवाच\n",
    "03183022a": "ब्रह्म क्षत्रेण सहितं क्षत्रं च ब्रह्मणा सह\n",
    "03183022c": "राजा वै प्रथमो धर्मः प्रजानां पतिरेव च\n",
    "03183022e": "स एव शक्रः शुक्रश्च स धाता स बृहस्पतिः\n",
    "03183023a": "प्रजापतिर्विराट्सम्राट्क्षत्रियो भूपतिर्नृपः\n",
    "03183023c": "य एभिः स्तूयते शब्दैः कस्तं नार्चितुमर्हति\n",
    "03183024a": "पुरायोनिर्युधाजिच्च अभिया मुदितो भवः\n",
    "03183024c": "स्वर्णेता सहजिद्बभ्रुरिति राजाभिधीयते\n",
    "03183025a": "सत्यमन्युर्युधाजीवः सत्यधर्मप्रवर्तकः\n",
    "03183025c": "अधर्मादृषयो भीता बलं क्षत्रे समादधन्\n",
    "03183026a": "आदित्यो दिवि देवेषु तमो नुदति तेजसा\n",
    "03183026c": "तथैव नृपतिर्भूमावधर्मं नुदते भृशम्\n",
    "03183027a": "अतो राज्ञः प्रधानत्वं शास्त्रप्रामाण्यदर्शनात्\n",
    "03183027c": "उत्तरः सिध्यते पक्षो येन राजेति भाषितम्\n",
    "03183028": "मार्कण्डेय उवाच\n",
    "03183028a": "ततः स राजा संहृष्टः सिद्धे पक्षे महामनाः\n",
    "03183028c": "तमत्रिमब्रवीत्प्रीतः पूर्वं येनाभिसंस्तुतः\n",
    "03183029a": "यस्मात्सर्वमनुष्येषु ज्यायांसं मामिहाब्रवीः\n",
    "03183029c": "सर्वदेवैश्च विप्रर्षे संमितं श्रेष्ठमेव च\n",
    "03183029e": "तस्मात्तेऽहं प्रदास्यामि विविधं वसु भूरि च\n",
    "03183030a": "दासीसहस्रं श्यामानां सुवस्त्राणामलंकृतम्\n",
    "03183030c": "दश कोट्यो हिरण्यस्य रुक्मभारांस्तथा दश\n",
    "03183030e": "एतद्ददानि ते विप्र सर्वज्ञस्त्वं हि मे मतः\n",
    "03183031a": "तदत्रिर्न्यायतः सर्वं प्रतिगृह्य महामनाः\n",
    "03183031c": "प्रत्याजगाम तेजस्वी गृहानेव महातपाः\n",
    "03183032a": "प्रदाय च धनं प्रीतः पुत्रेभ्यः प्रयतात्मवान्\n",
    "03183032c": "तपः समभिसंधाय वनमेवान्वपद्यत\n",
    "03184001": "मार्कण्डेय उवाच\n",
    "03184001a": "अत्रैव च सरस्वत्या गीतं परपुरंजय\n",
    "03184001c": "पृष्टया मुनिना वीर शृणु तार्क्ष्येण धीमता\n",
    "03184002": "तार्क्ष्य उवाच\n",
    "03184002a": "किं नु श्रेयः पुरुषस्येह भद्रे; कथं कुर्वन्न च्यवते स्वधर्मात्\n",
    "03184002c": "आचक्ष्व मे चारुसर्वाङ्गि सर्वं; त्वयानुशिष्टो न च्यवेयं स्वधर्मात्\n",
    "03184003a": "कथं चाग्निं जुहुयां पूजये वा; कस्मिन्काले केन धर्मो न नश्येत्\n",
    "03184003c": "एतत्सर्वं सुभगे प्रब्रवीहि; यथा लोकान्विरजाः संचरेयम्\n",
    "03184004": "मार्कण्डेय उवाच\n",
    "03184004a": "एवं पृष्टा प्रीतियुक्तेन तेन; शुश्रूषुमीक्ष्योत्तमबुद्धियुक्तम्\n",
    "03184004c": "तार्क्ष्यं विप्रं धर्मयुक्तं हितं च; सरस्वती वाक्यमिदं बभाषे\n",
    "03184005": "सरस्वत्युवाच\n",
    "03184005a": "यो ब्रह्म जानाति यथाप्रदेशं; स्वाध्यायनित्यः शुचिरप्रमत्तः\n",
    "03184005c": "स वै पुरो देवपुरस्य गन्ता; सहामरैः प्राप्नुयात्प्रीतियोगम्\n",
    "03184006a": "तत्र स्म रम्या विपुला विशोकाः; सुपुष्पिताः पुष्करिण्यः सुपुण्याः\n",
    "03184006c": "अकर्दमा मीनवत्यः सुतीर्था; हिरण्मयैरावृताः पुण्डरीकैः\n",
    "03184007a": "तासां तीरेष्वासते पुण्यकर्मा; महीयमानः पृथगप्सरोभिः\n",
    "03184007c": "सुपुण्यगन्धाभिरलंकृताभि;र्हिरण्यवर्णाभिरतीव हृष्टः\n",
    "03184008a": "परं लोकं गोप्रदास्त्वाप्नुवन्ति; दत्त्वानड्वाहं सूर्यलोकं व्रजन्ति\n",
    "03184008c": "वासो दत्त्वा चन्द्रमसः स लोकं; दत्त्वा हिरण्यममृतत्वमेति\n",
    "03184009a": "धेनुं दत्त्वा सुव्रतां साधुदोहां; कल्याणवत्सामपलायिनीं च\n",
    "03184009c": "यावन्ति रोमाणि भवन्ति तस्या;स्तावद्वर्षाण्यश्नुते स्वर्गलोकम्\n",
    "03184010a": "अनड्वाहं सुव्रतं यो ददाति; हलस्य वोढारमनन्तवीर्यम्\n",
    "03184010c": "धुरंधरं बलवन्तं युवानं; प्राप्नोति लोकान्दश धेनुदस्य\n",
    "03184011a": "यः सप्त वर्षाणि जुहोति तार्क्ष्य; हव्यं त्वग्नौ सुव्रतः साधुशीलः\n",
    "03184011c": "सप्तावरान्सप्त पूर्वान्पुनाति; पितामहानात्मनः कर्मभिः स्वैः\n",
    "03184012": "तार्क्ष्य उवाच\n",
    "03184012a": "किमग्निहोत्रस्य व्रतं पुराण;माचक्ष्व मे पृच्छतश्चारुरूपे\n",
    "03184012c": "त्वयानुशिष्टोऽहमिहाद्य विद्यां; यदग्निहोत्रस्य व्रतं पुराणम्\n",
    "03184013": "सरस्वत्युवाच\n",
    "03184013a": "न चाशुचिर्नाप्यनिर्णिक्तपाणि;र्नाब्रह्मविज्जुहुयान्नाविपश्चित्\n",
    "03184013c": "बुभुक्षवः शुचिकामा हि देवा; नाश्रद्दधानाद्धि हविर्जुषन्ति\n",
    "03184014a": "नाश्रोत्रियं देवहव्ये नियुञ्ज्या;न्मोघं परा सिञ्चति तादृशो हि\n",
    "03184014c": "अपूर्णमश्रोत्रियमाह तार्क्ष्य; न वै तादृग्जुहुयादग्निहोत्रम्\n",
    "03184015a": "कृशानुं ये जुह्वति श्रद्दधानाः; सत्यव्रता हुतशिष्टाशिनश्च\n",
    "03184015c": "गवां लोकं प्राप्य ते पुण्यगन्धं; पश्यन्ति देवं परमं चापि सत्यम्\n",
    "03184016": "तार्क्ष्य उवाच\n",
    "03184016a": "क्षेत्रज्ञभूतां परलोकभावे; कर्मोदये बुद्धिमतिप्रविष्टाम्\n",
    "03184016c": "प्रज्ञां च देवीं सुभगे विमृश्य; पृच्छामि त्वां का ह्यसि चारुरूपे\n",
    "03184017": "सरस्वत्युवाच\n",
    "03184017a": "अग्निहोत्रादहमभ्यागतास्मि; विप्रर्षभाणां संशयच्छेदनाय\n",
    "03184017c": "त्वत्संयोगादहमेतदब्रुवं; भावे स्थिता तथ्यमर्थं यथावत्\n",
    "03184018": "तार्क्ष्य उवाच\n",
    "03184018a": "न हि त्वया सदृशी काचिदस्ति; विभ्राजसे ह्यतिमात्रं यथा श्रीः\n",
    "03184018c": "रूपं च ते दिव्यमत्यन्तकान्तं; प्रज्ञां च देवीं सुभगे बिभर्षि\n",
    "03184019": "सरस्वत्युवाच\n",
    "03184019a": "श्रेष्ठानि यानि द्विपदां वरिष्ठ; यज्ञेषु विद्वन्नुपपादयन्ति\n",
    "03184019c": "तैरेवाहं संप्रवृद्धा भवामि; आप्यायिता रूपवती च विप्र\n",
    "03184020a": "यच्चापि द्रव्यमुपयुज्यते ह; वानस्पत्यमायसं पार्थिवं वा\n",
    "03184020c": "दिव्येन रूपेण च प्रज्ञया च; तेनैव सिद्धिरिति विद्धि विद्वन्\n",
    "03184021": "तार्क्ष्य उवाच\n",
    "03184021a": "इदं श्रेयः परमं मन्यमाना; व्यायच्छन्ते मुनयः संप्रतीताः\n",
    "03184021c": "आचक्ष्व मे तं परमं विशोकं; मोक्षं परं यं प्रविशन्ति धीराः\n",
    "03184022": "सरस्वत्युवाच\n",
    "03184022a": "तं वै परं वेदविदः प्रपन्नाः; परं परेभ्यः प्रथितं पुराणम्\n",
    "03184022c": "स्वाध्यायदानव्रतपुण्ययोगै;स्तपोधना वीतशोका विमुक्ताः\n",
    "03184023a": "तस्याथ मध्ये वेतसः पुण्यगन्धः; सहस्रशाखो विमलो विभाति\n",
    "03184023c": "तस्य मूलात्सरितः प्रस्रवन्ति; मधूदकप्रस्रवणा रमण्यः\n",
    "03184024a": "शाखां शाखां महानद्यः संयान्ति सिकतासमाः\n",
    "03184024c": "धानापूपा मांसशाकाः सदा पायसकर्दमाः\n",
    "03184025a": "यस्मिन्नग्निमुखा देवाः सेन्द्राः सह मरुद्गणैः\n",
    "03184025c": "ईजिरे क्रतुभिः श्रेष्ठैस्तत्पदं परमं मुने\n",
    "03185001": "वैशंपायन उवाच\n",
    "03185001a": "ततः स पाण्डवो भूयो मार्कण्डेयमुवाच ह\n",
    "03185001c": "कथयस्वेह चरितं मनोर्वैवस्वतस्य मे\n",
    "03185002": "मार्कण्डेय उवाच\n",
    "03185002a": "विवस्वतः सुतो राजन्परमर्षिः प्रतापवान्\n",
    "03185002c": "बभूव नरशार्दूल प्रजापतिसमद्युतिः\n",
    "03185003a": "ओजसा तेजसा लक्ष्म्या तपसा च विशेषतः\n",
    "03185003c": "अतिचक्राम पितरं मनुः स्वं च पितामहम्\n",
    "03185004a": "ऊर्ध्वबाहुर्विशालायां बदर्यां स नराधिपः\n",
    "03185004c": "एकपादस्थितस्तीव्रं चचार सुमहत्तपः\n",
    "03185005a": "अवाक्शिरास्तथा चापि नेत्रैरनिमिषैर्दृढम्\n",
    "03185005c": "सोऽतप्यत तपो घोरं वर्षाणामयुतं तदा\n",
    "03185006a": "तं कदाचित्तपस्यन्तमार्द्रचीरजटाधरम्\n",
    "03185006c": "वीरिणीतीरमागम्य मत्स्यो वचनमब्रवीत्\n",
    "03185007a": "भगवन्क्षुद्रमत्स्योऽस्मि बलवद्भ्यो भयं मम\n",
    "03185007c": "मत्स्येभ्यो हि ततो मां त्वं त्रातुमर्हसि सुव्रत\n",
    "03185008a": "दुर्बलं बलवन्तो हि मत्स्यं मत्स्या विशेषतः\n",
    "03185008c": "भक्षयन्ति यथा वृत्तिर्विहिता नः सनातनी\n",
    "03185009a": "तस्माद्भयौघान्महतो मज्जन्तं मां विशेषतः\n",
    "03185009c": "त्रातुमर्हसि कर्तास्मि कृते प्रतिकृतं तव\n",
    "03185010a": "स मत्स्यवचनं श्रुत्वा कृपयाभिपरिप्लुतः\n",
    "03185010c": "मनुर्वैवस्वतोऽगृह्णात्तं मत्स्यं पाणिना स्वयम्\n",
    "03185011a": "उदकान्तमुपानीय मत्स्यं वैवस्वतो मनुः\n",
    "03185011c": "अलिञ्जरे प्राक्षिपत्स चन्द्रांशुसदृशप्रभम्\n",
    "03185012a": "स तत्र ववृधे राजन्मत्स्यः परमसत्कृतः\n",
    "03185012c": "पुत्रवच्चाकरोत्तस्मिन्मनुर्भावं विशेषतः\n",
    "03185013a": "अथ कालेन महता स मत्स्यः सुमहानभूत्\n",
    "03185013c": "अलिञ्जरे जले चैव नासौ समभवत्किल\n",
    "03185014a": "अथ मत्स्यो मनुं दृष्ट्वा पुनरेवाभ्यभाषत\n",
    "03185014c": "भगवन्साधु मेऽद्यान्यत्स्थानं संप्रतिपादय\n",
    "03185015a": "उद्धृत्यालिञ्जरात्तस्मात्ततः स भगवान्मुनिः\n",
    "03185015c": "तं मत्स्यमनयद्वापीं महतीं स मनुस्तदा\n",
    "03185016a": "तत्र तं प्राक्षिपच्चापि मनुः परपुरंजय\n",
    "03185016c": "अथावर्धत मत्स्यः स पुनर्वर्षगणान्बहून्\n",
    "03185017a": "द्वियोजनायता वापी विस्तृता चापि योजनम्\n",
    "03185017c": "तस्यां नासौ समभवन्मत्स्यो राजीवलोचन\n",
    "03185017e": "विचेष्टितुं वा कौन्तेय मत्स्यो वाप्यां विशां पते\n",
    "03185018a": "मनुं मत्स्यस्ततो दृष्ट्वा पुनरेवाभ्यभाषत\n",
    "03185018c": "नय मां भगवन्साधो समुद्रमहिषीं प्रभो\n",
    "03185018e": "गङ्गां तत्र निवत्स्यामि यथा वा तात मन्यसे\n",
    "03185019a": "एवमुक्तो मनुर्मत्स्यमनयद्भगवान्वशी\n",
    "03185019c": "नदीं गङ्गां तत्र चैनं स्वयं प्राक्षिपदच्युतः\n",
    "03185020a": "स तत्र ववृधे मत्स्यः किंचित्कालमरिंदम\n",
    "03185020c": "ततः पुनर्मनुं दृष्ट्वा मत्स्यो वचनमब्रवीत्\n",
    "03185021a": "गङ्गायां हि न शक्नोमि बृहत्त्वाच्चेष्टितुं प्रभो\n",
    "03185021c": "समुद्रं नय मामाशु प्रसीद भगवन्निति\n",
    "03185022a": "उद्धृत्य गङ्गासलिलात्ततो मत्स्यं मनुः स्वयम्\n",
    "03185022c": "समुद्रमनयत्पार्थ तत्र चैनमवासृजत्\n",
    "03185023a": "सुमहानपि मत्स्यः सन्स मनोर्मनसस्तदा\n",
    "03185023c": "आसीद्यथेष्टहार्यश्च स्पर्शगन्धसुखश्च वै\n",
    "03185024a": "यदा समुद्रे प्रक्षिप्तः स मत्स्यो मनुना तदा\n",
    "03185024c": "तत एनमिदं वाक्यं स्मयमान इवाब्रवीत्\n",
    "03185025a": "भगवन्कृता हि मे रक्षा त्वया सर्वा विशेषतः\n",
    "03185025c": "प्राप्तकालं तु यत्कार्यं त्वया तच्छ्रूयतां मम\n",
    "03185026a": "अचिराद्भगवन्भौममिदं स्थावरजङ्गमम्\n",
    "03185026c": "सर्वमेव महाभाग प्रलयं वै गमिष्यति\n",
    "03185027a": "संप्रक्षालनकालोऽयं लोकानां समुपस्थितः\n",
    "03185027c": "तस्मात्त्वां बोधयाम्यद्य यत्ते हितमनुत्तमम्\n",
    "03185028a": "त्रसानां स्थावराणां च यच्चेङ्गं यच्च नेङ्गति\n",
    "03185028c": "तस्य सर्वस्य संप्राप्तः कालः परमदारुणः\n",
    "03185029a": "नौश्च कारयितव्या ते दृढा युक्तवटाकरा\n",
    "03185029c": "तत्र सप्तर्षिभिः सार्धमारुहेथा महामुने\n",
    "03185030a": "बीजानि चैव सर्वाणि यथोक्तानि मया पुरा\n",
    "03185030c": "तस्यामारोहयेर्नावि सुसंगुप्तानि भागशः\n",
    "03185031a": "नौस्थश्च मां प्रतीक्षेथास्तदा मुनिजनप्रिय\n",
    "03185031c": "आगमिष्याम्यहं शृङ्गी विज्ञेयस्तेन तापस\n",
    "03185032a": "एवमेतत्त्वया कार्यमापृष्टोऽसि व्रजाम्यहम्\n",
    "03185032c": "नातिशङ्क्यमिदं चापि वचनं ते ममाभिभो\n",
    "03185033a": "एवं करिष्य इति तं स मत्स्यं प्रत्यभाषत\n",
    "03185033c": "जग्मतुश्च यथाकाममनुज्ञाप्य परस्परम्\n",
    "03185034a": "ततो मनुर्महाराज यथोक्तं मत्स्यकेन ह\n",
    "03185034c": "बीजान्यादाय सर्वाणि सागरं पुप्लुवे तदा\n",
    "03185034e": "नावा तु शुभया वीर महोर्मिणमरिंदम\n",
    "03185035a": "चिन्तयामास च मनुस्तं मत्स्यं पृथिवीपते\n",
    "03185035c": "स च तच्चिन्तितं ज्ञात्वा मत्स्यः परपुरंजय\n",
    "03185035e": "शृङ्गी तत्राजगामाशु तदा भरतसत्तम\n",
    "03185036a": "तं दृष्ट्वा मनुजेन्द्रेन्द्र मनुर्मत्स्यं जलार्णवे\n",
    "03185036c": "शृङ्गिणं तं यथोक्तेन रूपेणाद्रिमिवोच्छ्रितम्\n",
    "03185037a": "वटाकरमयं पाशमथ मत्स्यस्य मूर्धनि\n",
    "03185037c": "मनुर्मनुजशार्दूल तस्मिञ्शृङ्गे न्यवेशयत्\n",
    "03185038a": "संयतस्तेन पाशेन मत्स्यः परपुरंजय\n",
    "03185038c": "वेगेन महता नावं प्राकर्षल्लवणाम्भसि\n",
    "03185039a": "स ततार तया नावा समुद्रं मनुजेश्वर\n",
    "03185039c": "नृत्यमानमिवोर्मीभिर्गर्जमानमिवाम्भसा\n",
    "03185040a": "क्षोभ्यमाणा महावातैः सा नौस्तस्मिन्महोदधौ\n",
    "03185040c": "घूर्णते चपलेव स्त्री मत्ता परपुरंजय\n",
    "03185041a": "नैव भूमिर्न च दिशः प्रदिशो वा चकाशिरे\n",
    "03185041c": "सर्वमाम्भसमेवासीत्खं द्यौश्च नरपुंगव\n",
    "03185042a": "एवंभूते तदा लोके संकुले भरतर्षभ\n",
    "03185042c": "अदृश्यन्त सप्तर्षयो मनुर्मत्स्यः सहैव ह\n",
    "03185043a": "एवं बहून्वर्षगणांस्तां नावं सोऽथ मत्स्यकः\n",
    "03185043c": "चकर्षातन्द्रितो राजंस्तस्मिन्सलिलसंचये\n",
    "03185044a": "ततो हिमवतः शृङ्गं यत्परं पुरुषर्षभ\n",
    "03185044c": "तत्राकर्षत्ततो नावं स मत्स्यः कुरुनन्दन\n",
    "03185045a": "ततोऽब्रवीत्तदा मत्स्यस्तानृषीन्प्रहसञ्शनैः\n",
    "03185045c": "अस्मिन्हिमवतः शृङ्गे नावं बध्नीत माचिरम्\n",
    "03185046a": "सा बद्धा तत्र तैस्तूर्णमृषिभिर्भरतर्षभ\n",
    "03185046c": "नौर्मत्स्यस्य वचः श्रुत्वा शृङ्गे हिमवतस्तदा\n",
    "03185047a": "तच्च नौबन्धनं नाम शृङ्गं हिमवतः परम्\n",
    "03185047c": "ख्यातमद्यापि कौन्तेय तद्विद्धि भरतर्षभ\n",
    "03185048a": "अथाब्रवीदनिमिषस्तानृषीन्सहितांस्तदा\n",
    "03185048c": "अहं प्रजापतिर्ब्रह्मा मत्परं नाधिगम्यते\n",
    "03185048e": "मत्स्यरूपेण यूयं च मयास्मान्मोक्षिता भयात्\n",
    "03185049a": "मनुना च प्रजाः सर्वाः सदेवासुरमानवाः\n",
    "03185049c": "स्रष्टव्याः सर्वलोकाश्च यच्चेङ्गं यच्च नेङ्गति\n",
    "03185050a": "तपसा चातितीव्रेण प्रतिभास्य भविष्यति\n",
    "03185050c": "मत्प्रसादात्प्रजासर्गे न च मोहं गमिष्यति\n",
    "03185051a": "इत्युक्त्वा वचनं मत्स्यः क्षणेनादर्शनं गतः\n",
    "03185051c": "स्रष्टुकामः प्रजाश्चापि मनुर्वैवस्वतः स्वयम्\n",
    "03185051e": "प्रमूढोऽभूत्प्रजासर्गे तपस्तेपे महत्ततः\n",
    "03185052a": "तपसा महता युक्तः सोऽथ स्रष्टुं प्रचक्रमे\n",
    "03185052c": "सर्वाः प्रजा मनुः साक्षाद्यथावद्भरतर्षभ\n",
    "03185053a": "इत्येतन्मात्स्यकं नाम पुराणं परिकीर्तितम्\n",
    "03185053c": "आख्यानमिदमाख्यातं सर्वपापहरं मया\n",
    "03185054a": "य इदं शृणुयान्नित्यं मनोश्चरितमादितः\n",
    "03185054c": "स सुखी सर्वसिद्धार्थः स्वर्गलोकमियान्नरः\n",
    "03186001": "वैशंपायन उवाच\n",
    "03186001a": "ततः स पुनरेवाथ मार्कण्डेयं यशस्विनम्\n",
    "03186001c": "पप्रच्छ विनयोपेतो धर्मराजो युधिष्ठिरः\n",
    "03186002a": "नैके युगसहस्रान्तास्त्वया दृष्टा महामुने\n",
    "03186002c": "न चापीह समः कश्चिदायुषा तव विद्यते\n",
    "03186002e": "वर्जयित्वा महात्मानं ब्राह्मणं परमेष्ठिनम्\n",
    "03186003a": "अनन्तरिक्षे लोकेऽस्मिन्देवदानववर्जिते\n",
    "03186003c": "त्वमेव प्रलये विप्र ब्रह्माणमुपतिष्ठसि\n",
    "03186004a": "प्रलये चापि निर्वृत्ते प्रबुद्धे च पितामहे\n",
    "03186004c": "त्वमेव सृज्यमानानि भूतानीह प्रपश्यसि\n",
    "03186005a": "चतुर्विधानि विप्रर्षे यथावत्परमेष्ठिना\n",
    "03186005c": "वायुभूता दिशः कृत्वा विक्षिप्यापस्ततस्ततः\n",
    "03186006a": "त्वया लोकगुरुः साक्षात्सर्वलोकपितामहः\n",
    "03186006c": "आराधितो द्विजश्रेष्ठ तत्परेण समाधिना\n",
    "03186007a": "तस्मात्सर्वान्तको मृत्युर्जरा वा देहनाशिनी\n",
    "03186007c": "न त्वा विशति विप्रर्षे प्रसादात्परमेष्ठिनः\n",
    "03186008a": "यदा नैव रविर्नाग्निर्न वायुर्न च चन्द्रमाः\n",
    "03186008c": "नैवान्तरिक्षं नैवोर्वी शेषं भवति किंचन\n",
    "03186009a": "तस्मिन्नेकार्णवे लोके नष्टे स्थावरजङ्गमे\n",
    "03186009c": "नष्टे देवासुरगणे समुत्सन्नमहोरगे\n",
    "03186010a": "शयानममितात्मानं पद्मे पद्मनिकेतनम्\n",
    "03186010c": "त्वमेकः सर्वभूतेशं ब्रह्माणमुपतिष्ठसि\n",
    "03186011a": "एतत्प्रत्यक्षतः सर्वं पूर्ववृत्तं द्विजोत्तम\n",
    "03186011c": "तस्मादिच्छामहे श्रोतुं सर्वहेत्वात्मिकां कथाम्\n",
    "03186012a": "अनुभूतं हि बहुशस्त्वयैकेन द्विजोत्तम\n",
    "03186012c": "न तेऽस्त्यविदितं किंचित्सर्वलोकेषु नित्यदा\n",
    "03186013": "मार्कण्डेय उवाच\n",
    "03186013a": "हन्त ते कथयिष्यामि नमस्कृत्वा स्वयम्भुवे\n",
    "03186013c": "पुरुषाय पुराणाय शाश्वतायाव्ययाय च\n",
    "03186014a": "य एष पृथुदीर्घाक्षः पीतवासा जनार्दनः\n",
    "03186014c": "एष कर्ता विकर्ता च सर्वभावनभूतकृत्\n",
    "03186015a": "अचिन्त्यं महदाश्चर्यं पवित्रमपि चोत्तमम्\n",
    "03186015c": "अनादिनिधनं भूतं विश्वमक्षयमव्ययम्\n",
    "03186016a": "एष कर्ता न क्रियते कारणं चापि पौरुषे\n",
    "03186016c": "यो ह्येनं पुरुषं वेत्ति देवा अपि न तं विदुः\n",
    "03186017a": "सर्वमाश्चर्यमेवैतन्निर्वृत्तं राजसत्तम\n",
    "03186017c": "आदितो मनुजव्याघ्र कृत्स्नस्य जगतः क्षये\n",
    "03186018a": "चत्वार्याहुः सहस्राणि वर्षाणां तत्कृतं युगम्\n",
    "03186018c": "तस्य तावच्छती संध्या संध्यांशश्च ततः परम्\n",
    "03186019a": "त्रीणि वर्षसहस्राणि त्रेतायुगमिहोच्यते\n",
    "03186019c": "तस्य तावच्छती संध्या संध्यांशश्च ततः परम्\n",
    "03186020a": "तथा वर्षसहस्रे द्वे द्वापरं परिमाणतः\n",
    "03186020c": "तस्यापि द्विशती संध्या संध्यांशश्च ततः परम्\n",
    "03186021a": "सहस्रमेकं वर्षाणां ततः कलियुगं स्मृतम्\n",
    "03186021c": "तस्य वर्षशतं संध्या संध्यांशश्च ततः परम्\n",
    "03186021e": "संध्यासंध्यांशयोस्तुल्यं प्रमाणमुपधारय\n",
    "03186022a": "क्षीणे कलियुगे चैव प्रवर्तति कृतं युगम्\n",
    "03186022c": "एषा द्वादशसाहस्री युगाख्या परिकीर्तिता\n",
    "03186023a": "एतत्सहस्रपर्यन्तमहो ब्राह्ममुदाहृतम्\n",
    "03186023c": "विश्वं हि ब्रह्मभवने सर्वशः परिवर्तते\n",
    "03186023e": "लोकानां मनुजव्याघ्र प्रलयं तं विदुर्बुधाः\n",
    "03186024a": "अल्पावशिष्टे तु तदा युगान्ते भरतर्षभ\n",
    "03186024c": "सहस्रान्ते नराः सर्वे प्रायशोऽनृतवादिनः\n",
    "03186025a": "यज्ञप्रतिनिधिः पार्थ दानप्रतिनिधिस्तथा\n",
    "03186025c": "व्रतप्रतिनिधिश्चैव तस्मिन्काले प्रवर्तते\n",
    "03186026a": "ब्राह्मणाः शूद्रकर्माणस्तथा शूद्रा धनार्जकाः\n",
    "03186026c": "क्षत्रधर्मेण वाप्यत्र वर्तयन्ति गते युगे\n",
    "03186027a": "निवृत्तयज्ञस्वाध्यायाः पिण्डोदकविवर्जिताः\n",
    "03186027c": "ब्राह्मणाः सर्वभक्षाश्च भविष्यन्ति कलौ युगे\n",
    "03186028a": "अजपा ब्राह्मणास्तात शूद्रा जपपरायणाः\n",
    "03186028c": "विपरीते तदा लोके पूर्वरूपं क्षयस्य तत्\n",
    "03186029a": "बहवो म्लेच्छराजानः पृथिव्यां मनुजाधिप\n",
    "03186029c": "मिथ्यानुशासिनः पापा मृषावादपरायणाः\n",
    "03186030a": "आन्ध्राः शकाः पुलिन्दाश्च यवनाश्च नराधिपाः\n",
    "03186030c": "काम्बोजा और्णिकाः शूद्रास्तथाभीरा नरोत्तम\n",
    "03186031a": "न तदा ब्राह्मणः कश्चित्स्वधर्ममुपजीवति\n",
    "03186031c": "क्षत्रिया अपि वैश्याश्च विकर्मस्था नराधिप\n",
    "03186032a": "अल्पायुषः स्वल्पबला अल्पतेजःपराक्रमाः\n",
    "03186032c": "अल्पदेहाल्पसाराश्च तथा सत्याल्पभाषिणः\n",
    "03186033a": "बहुशून्या जनपदा मृगव्यालावृता दिशः\n",
    "03186033c": "युगान्ते समनुप्राप्ते वृथा च ब्रह्मचारिणः\n",
    "03186033e": "भोवादिनस्तथा शूद्रा ब्राह्मणाश्चार्यवादिनः\n",
    "03186034a": "युगान्ते मनुजव्याघ्र भवन्ति बहुजन्तवः\n",
    "03186034c": "न तथा घ्राणयुक्ताश्च सर्वगन्धा विशां पते\n",
    "03186034e": "रसाश्च मनुजव्याघ्र न तथा स्वादुयोगिनः\n",
    "03186035a": "बहुप्रजा ह्रस्वदेहाः शीलाचारविवर्जिताः\n",
    "03186035c": "मुखेभगाः स्त्रियो राजन्भविष्यन्ति युगक्षये\n",
    "03186036a": "अट्टशूला जनपदाः शिवशूलाश्चतुष्पथाः\n",
    "03186036c": "केशशूलाः स्त्रियो राजन्भविष्यन्ति युगक्षये\n",
    "03186037a": "अल्पक्षीरास्तथा गावो भविष्यन्ति जनाधिप\n",
    "03186037c": "अल्पपुष्पफलाश्चापि पादपा बहुवायसाः\n",
    "03186038a": "ब्रह्मवध्यावलिप्तानां तथा मिथ्याभिशंसिनाम्\n",
    "03186038c": "नृपाणां पृथिवीपाल प्रतिगृह्णन्ति वै द्विजाः\n",
    "03186039a": "लोभमोहपरीताश्च मिथ्याधर्मध्वजावृताः\n",
    "03186039c": "भिक्षार्थं पृथिवीपाल चञ्चूर्यन्ते द्विजैर्दिशः\n",
    "03186040a": "करभारभयात्पुंसो गृहस्थाः परिमोषकाः\n",
    "03186040c": "मुनिच्छद्माकृतिच्छन्ना वाणिज्यमुपजीवते\n",
    "03186041a": "मिथ्या च नखरोमाणि धारयन्ति नरास्तदा\n",
    "03186041c": "अर्थलोभान्नरव्याघ्र वृथा च ब्रह्मचारिणः\n",
    "03186042a": "आश्रमेषु वृथाचाराः पानपा गुरुतल्पगाः\n",
    "03186042c": "ऐहलौकिकमीहन्ते मांसशोणितवर्धनम्\n",
    "03186043a": "बहुपाषण्डसंकीर्णाः परान्नगुणवादिनः\n",
    "03186043c": "आश्रमा मनुजव्याघ्र न भवन्ति युगक्षये\n",
    "03186044a": "यथर्तुवर्षी भगवान्न तथा पाकशासनः\n",
    "03186044c": "न तदा सर्वबीजानि सम्यग्रोहन्ति भारत\n",
    "03186044e": "अधर्मफलमत्यर्थं तदा भवति चानघ\n",
    "03186045a": "तथा च पृथिवीपाल यो भवेद्धर्मसंयुतः\n",
    "03186045c": "अल्पायुः स हि मन्तव्यो न हि धर्मोऽस्ति कश्चन\n",
    "03186046a": "भूयिष्ठं कूटमानैश्च पण्यं विक्रीणते जनाः\n",
    "03186046c": "वणिजश्च नरव्याघ्र बहुमाया भवन्त्युत\n",
    "03186047a": "धर्मिष्ठाः परिहीयन्ते पापीयान्वर्धते जनः\n",
    "03186047c": "धर्मस्य बलहानिः स्यादधर्मश्च बली तथा\n",
    "03186048a": "अल्पायुषो दरिद्राश्च धर्मिष्ठा मानवास्तदा\n",
    "03186048c": "दीर्घायुषः समृद्धाश्च विधर्माणो युगक्षये\n",
    "03186049a": "अधर्मिष्ठैरुपायैश्च प्रजा व्यवहरन्त्युत\n",
    "03186049c": "संचयेनापि चाल्पेन भवन्त्याढ्या मदान्विताः\n",
    "03186050a": "धनं विश्वासतो न्यस्तं मिथो भूयिष्ठशो नराः\n",
    "03186050c": "हर्तुं व्यवसिता राजन्मायाचारसमन्विताः\n",
    "03186051a": "पुरुषादानि सत्त्वानि पक्षिणोऽथ मृगास्तथा\n",
    "03186051c": "नगराणां विहारेषु चैत्येष्वपि च शेरते\n",
    "03186052a": "सप्तवर्षाष्टवर्षाश्च स्त्रियो गर्भधरा नृप\n",
    "03186052c": "दशद्वादशवर्षाणां पुंसां पुत्रः प्रजायते\n",
    "03186053a": "भवन्ति षोडशे वर्षे नराः पलितिनस्तथा\n",
    "03186053c": "आयुःक्षयो मनुष्याणां क्षिप्रमेव प्रपद्यते\n",
    "03186054a": "क्षीणे युगे महाराज तरुणा वृद्धशीलिनः\n",
    "03186054c": "तरुणानां च यच्छीलं तद्वृद्धेषु प्रजायते\n",
    "03186055a": "विपरीतास्तदा नार्यो वञ्चयित्वा रहः पतीन्\n",
    "03186055c": "व्युच्चरन्त्यपि दुःशीला दासैः पशुभिरेव च\n",
    "03186056a": "तस्मिन्युगसहस्रान्ते संप्राप्ते चायुषः क्षये\n",
    "03186056c": "अनावृष्टिर्महाराज जायते बहुवार्षिकी\n",
    "03186057a": "ततस्तान्यल्पसाराणि सत्त्वानि क्षुधितानि च\n",
    "03186057c": "प्रलयं यान्ति भूयिष्ठं पृथिव्यां पृथिवीपते\n",
    "03186058a": "ततो दिनकरैर्दीप्तैः सप्तभिर्मनुजाधिप\n",
    "03186058c": "पीयते सलिलं सर्वं समुद्रेषु सरित्सु च\n",
    "03186059a": "यच्च काष्ठं तृणं चापि शुष्कं चार्द्रं च भारत\n",
    "03186059c": "सर्वं तद्भस्मसाद्भूतं दृश्यते भरतर्षभ\n",
    "03186060a": "ततः संवर्तको वह्निर्वायुना सह भारत\n",
    "03186060c": "लोकमाविशते पूर्वमादित्यैरुपशोषितम्\n",
    "03186061a": "ततः स पृथिवीं भित्त्वा समाविश्य रसातलम्\n",
    "03186061c": "देवदानवयक्षाणां भयं जनयते महत्\n",
    "03186062a": "निर्दहन्नागलोकं च यच्च किंचित्क्षिताविह\n",
    "03186062c": "अधस्तात्पृथिवीपाल सर्वं नाशयते क्षणात्\n",
    "03186063a": "ततो योजनविंशानां सहस्राणि शतानि च\n",
    "03186063c": "निर्दहत्यशिवो वायुः स च संवर्तकोऽनलः\n",
    "03186064a": "सदेवासुरगन्धर्वं सयक्षोरगराक्षसम्\n",
    "03186064c": "ततो दहति दीप्तः स सर्वमेव जगद्विभुः\n",
    "03186065a": "ततो गजकुलप्रख्यास्तडिन्मालाविभूषिताः\n",
    "03186065c": "उत्तिष्ठन्ति महामेघा नभस्यद्भुतदर्शनाः\n",
    "03186066a": "केचिन्नीलोत्पलश्यामाः केचित्कुमुदसंनिभाः\n",
    "03186066c": "केचित्किञ्जल्कसंकाशाः केचित्पीताः पयोधराः\n",
    "03186067a": "केचिद्धारिद्रसंकाशाः काकाण्डकनिभास्तथा\n",
    "03186067c": "केचित्कमलपत्राभाः केचिद्धिङ्गुलकप्रभाः\n",
    "03186068a": "केचित्पुरवराकाराः केचिद्गजकुलोपमाः\n",
    "03186068c": "केचिदञ्जनसंकाशाः केचिन्मकरसंस्थिताः\n",
    "03186068e": "विद्युन्मालापिनद्धाङ्गाः समुत्तिष्ठन्ति वै घनाः\n",
    "03186069a": "घोररूपा महाराज घोरस्वननिनादिताः\n",
    "03186069c": "ततो जलधराः सर्वे व्याप्नुवन्ति नभस्तलम्\n",
    "03186070a": "तैरियं पृथिवी सर्वा सपर्वतवनाकरा\n",
    "03186070c": "आपूर्यते महाराज सलिलौघपरिप्लुता\n",
    "03186071a": "ततस्ते जलदा घोरा राविणः पुरुषर्षभ\n",
    "03186071c": "सर्वतः प्लावयन्त्याशु चोदिताः परमेष्ठिना\n",
    "03186072a": "वर्षमाणा महत्तोयं पूरयन्तो वसुंधराम्\n",
    "03186072c": "सुघोरमशिवं रौद्रं नाशयन्ति च पावकम्\n",
    "03186073a": "ततो द्वादश वर्षाणि पयोदास्त उपप्लवे\n",
    "03186073c": "धाराभिः पूरयन्तो वै चोद्यमाना महात्मना\n",
    "03186074a": "ततः समुद्रः स्वां वेलामतिक्रामति भारत\n",
    "03186074c": "पर्वताश्च विशीर्यन्ते मही चापि विशीर्यते\n",
    "03186075a": "सर्वतः सहसा भ्रान्तास्ते पयोदा नभस्तलम्\n",
    "03186075c": "संवेष्टयित्वा नश्यन्ति वायुवेगपराहताः\n",
    "03186076a": "ततस्तं मारुतं घोरं स्वयम्भूर्मनुजाधिप\n",
    "03186076c": "आदिपद्मालयो देवः पीत्वा स्वपिति भारत\n",
    "03186077a": "तस्मिन्नेकार्णवे घोरे नष्टे स्थावरजङ्गमे\n",
    "03186077c": "नष्टे देवासुरगणे यक्षराक्षसवर्जिते\n",
    "03186078a": "निर्मनुष्ये महीपाल निःश्वापदमहीरुहे\n",
    "03186078c": "अनन्तरिक्षे लोकेऽस्मिन्भ्रमाम्येकोऽहमादृतः\n",
    "03186079a": "एकार्णवे जले घोरे विचरन्पार्थिवोत्तम\n",
    "03186079c": "अपश्यन्सर्वभूतानि वैक्लव्यमगमं परम्\n",
    "03186080a": "ततः सुदीर्घं गत्वा तु प्लवमानो नराधिप\n",
    "03186080c": "श्रान्तः क्वचिन्न शरणं लभाम्यहमतन्द्रितः\n",
    "03186081a": "ततः कदाचित्पश्यामि तस्मिन्सलिलसंप्लवे\n",
    "03186081c": "न्यग्रोधं सुमहान्तं वै विशालं पृथिवीपते\n",
    "03186082a": "शाखायां तस्य वृक्षस्य विस्तीर्णायां नराधिप\n",
    "03186082c": "पर्यङ्के पृथिवीपाल दिव्यास्तरणसंस्तृते\n",
    "03186083a": "उपविष्टं महाराज पूर्णेन्दुसदृशाननम्\n",
    "03186083c": "फुल्लपद्मविशालाक्षं बालं पश्यामि भारत\n",
    "03186084a": "ततो मे पृथिवीपाल विस्मयः सुमहानभूत्\n",
    "03186084c": "कथं त्वयं शिशुः शेते लोके नाशमुपागते\n",
    "03186085a": "तपसा चिन्तयंश्चापि तं शिशुं नोपलक्षये\n",
    "03186085c": "भूतं भव्यं भविष्यच्च जानन्नपि नराधिप\n",
    "03186086a": "अतसीपुष्पवर्णाभः श्रीवत्सकृतलक्षणः\n",
    "03186086c": "साक्षाल्लक्ष्म्या इवावासः स तदा प्रतिभाति मे\n",
    "03186087a": "ततो मामब्रवीद्बालः स पद्मनिभलोचनः\n",
    "03186087c": "श्रीवत्सधारी द्युतिमान्वाक्यं श्रुतिसुखावहम्\n",
    "03186088a": "जानामि त्वा परिश्रान्तं तात विश्रामकाङ्क्षिणम्\n",
    "03186088c": "मार्कण्डेय इहास्स्व त्वं यावदिच्छसि भार्गव\n",
    "03186089a": "अभ्यन्तरं शरीरं मे प्रविश्य मुनिसत्तम\n",
    "03186089c": "आस्स्व भो विहितो वासः प्रसादस्ते कृतो मया\n",
    "03186090a": "ततो बालेन तेनैवमुक्तस्यासीत्तदा मम\n",
    "03186090c": "निर्वेदो जीविते दीर्घे मनुष्यत्वे च भारत\n",
    "03186091a": "ततो बालेन तेनास्यं सहसा विवृतं कृतम्\n",
    "03186091c": "तस्याहमवशो वक्त्रं दैवयोगात्प्रवेशितः\n",
    "03186092a": "ततः प्रविष्टस्तत्कुक्षिं सहसा मनुजाधिप\n",
    "03186092c": "सराष्ट्रनगराकीर्णां कृत्स्नां पश्यामि मेदिनीम्\n",
    "03186093a": "गङ्गां शतद्रुं सीतां च यमुनामथ कौशिकीम्\n",
    "03186093c": "चर्मण्वतीं वेत्रवतीं चन्द्रभागां सरस्वतीम्\n",
    "03186094a": "सिन्धुं चैव विपाशां च नदीं गोदावरीमपि\n",
    "03186094c": "वस्वोकसारां नलिनीं नर्मदां चैव भारत\n",
    "03186095a": "नदीं ताम्रां च वेण्णां च पुण्यतोयां शुभावहाम्\n",
    "03186095c": "सुवेणां कृष्णवेणां च इरामां च महानदीम्\n",
    "03186095e": "शोणं च पुरुषव्याघ्र विशल्यां कम्पुनामपि\n",
    "03186096a": "एताश्चान्याश्च नद्योऽहं पृथिव्यां या नरोत्तम\n",
    "03186096c": "परिक्रामन्प्रपश्यामि तस्य कुक्षौ महात्मनः\n",
    "03186097a": "ततः समुद्रं पश्यामि यादोगणनिषेवितम्\n",
    "03186097c": "रत्नाकरममित्रघ्न निधानं पयसो महत्\n",
    "03186098a": "ततः पश्यामि गगनं चन्द्रसूर्यविराजितम्\n",
    "03186098c": "जाज्वल्यमानं तेजोभिः पावकार्कसमप्रभैः\n",
    "03186098e": "पश्यामि च महीं राजन्काननैरुपशोभिताम्\n",
    "03186099a": "यजन्ते हि तदा राजन्ब्राह्मणा बहुभिः सवैः\n",
    "03186099c": "क्षत्रियाश्च प्रवर्तन्ते सर्ववर्णानुरञ्जने\n",
    "03186100a": "वैश्याः कृषिं यथान्यायं कारयन्ति नराधिप\n",
    "03186100c": "शुश्रूषायां च निरता द्विजानां वृषलास्तथा\n",
    "03186101a": "ततः परिपतन्राजंस्तस्य कुक्षौ महात्मनः\n",
    "03186101c": "हिमवन्तं च पश्यामि हेमकूटं च पर्वतम्\n",
    "03186102a": "निषधं चापि पश्यामि श्वेतं च रजताचितम्\n",
    "03186102c": "पश्यामि च महीपाल पर्वतं गन्धमादनम्\n",
    "03186103a": "मन्दरं मनुजव्याघ्र नीलं चापि महागिरिम्\n",
    "03186103c": "पश्यामि च महाराज मेरुं कनकपर्वतम्\n",
    "03186104a": "महेन्द्रं चैव पश्यामि विन्ध्यं च गिरिमुत्तमम्\n",
    "03186104c": "मलयं चापि पश्यामि पारियात्रं च पर्वतम्\n",
    "03186105a": "एते चान्ये च बहवो यावन्तः पृथिवीधराः\n",
    "03186105c": "तस्योदरे मया दृष्टाः सर्वरत्नविभूषिताः\n",
    "03186106a": "सिंहान्व्याघ्रान्वराहांश्च नागांश्च मनुजाधिप\n",
    "03186106c": "पृथिव्यां यानि चान्यानि सत्त्वानि जगतीपते\n",
    "03186106e": "तानि सर्वाण्यहं तत्र पश्यन्पर्यचरं तदा\n",
    "03186107a": "कुक्षौ तस्य नरव्याघ्र प्रविष्टः संचरन्दिशः\n",
    "03186107c": "शक्रादींश्चापि पश्यामि कृत्स्नान्देवगणांस्तथा\n",
    "03186108a": "गन्धर्वाप्सरसो यक्षानृषींश्चैव महीपते\n",
    "03186108c": "दैत्यदानवसंघांश्च कालेयांश्च नराधिप\n",
    "03186108e": "सिंहिकातनयांश्चापि ये चान्ये सुरशत्रवः\n",
    "03186109a": "यच्च किंचिन्मया लोके दृष्टं स्थावरजङ्गमम्\n",
    "03186109c": "तदपश्यमहं सर्वं तस्य कुक्षौ महात्मनः\n",
    "03186109e": "फलाहारः प्रविचरन्कृत्स्नं जगदिदं तदा\n",
    "03186110a": "अन्तः शरीरे तस्याहं वर्षाणामधिकं शतम्\n",
    "03186110c": "न च पश्यामि तस्याहमन्तं देहस्य कुत्रचित्\n",
    "03186111a": "सततं धावमानश्च चिन्तयानो विशां पते\n",
    "03186111c": "आसादयामि नैवान्तं तस्य राजन्महात्मनः\n",
    "03186112a": "ततस्तमेव शरणं गतोऽस्मि विधिवत्तदा\n",
    "03186112c": "वरेण्यं वरदं देवं मनसा कर्मणैव च\n",
    "03186113a": "ततोऽहं सहसा राजन्वायुवेगेन निःसृतः\n",
    "03186113c": "महात्मनो मुखात्तस्य विवृतात्पुरुषोत्तम\n",
    "03186114a": "ततस्तस्यैव शाखायां न्यग्रोधस्य विशां पते\n",
    "03186114c": "आस्ते मनुजशार्दूल कृत्स्नमादाय वै जगत्\n",
    "03186115a": "तेनैव बालवेषेण श्रीवत्सकृतलक्षणम्\n",
    "03186115c": "आसीनं तं नरव्याघ्र पश्याम्यमिततेजसम्\n",
    "03186116a": "ततो मामब्रवीद्वीर स बालः प्रहसन्निव\n",
    "03186116c": "श्रीवत्सधारी द्युतिमान्पीतवासा महाद्युतिः\n",
    "03186117a": "अपीदानीं शरीरेऽस्मिन्मामके मुनिसत्तम\n",
    "03186117c": "उषितस्त्वं सुविश्रान्तो मार्कण्डेय ब्रवीहि मे\n",
    "03186118a": "मुहूर्तादथ मे दृष्टिः प्रादुर्भूता पुनर्नवा\n",
    "03186118c": "यया निर्मुक्तमात्मानमपश्यं लब्धचेतसम्\n",
    "03186119a": "तस्य ताम्रतलौ तात चरणौ सुप्रतिष्ठितौ\n",
    "03186119c": "सुजातौ मृदुरक्ताभिरङ्गुलीभिरलंकृतौ\n",
    "03186120a": "प्रयतेन मया मूर्ध्ना गृहीत्वा ह्यभिवन्दितौ\n",
    "03186120c": "दृष्ट्वापरिमितं तस्य प्रभावममितौजसः\n",
    "03186121a": "विनयेनाञ्जलिं कृत्वा प्रयत्नेनोपगम्य च\n",
    "03186121c": "दृष्टो मया स भूतात्मा देवः कमललोचनः\n",
    "03186122a": "तमहं प्राञ्जलिर्भूत्वा नमस्कृत्येदमब्रुवम्\n",
    "03186122c": "ज्ञातुमिच्छामि देव त्वां मायां चेमां तवोत्तमाम्\n",
    "03186123a": "आस्येनानुप्रविष्टोऽहं शरीरं भगवंस्तव\n",
    "03186123c": "दृष्टवानखिलाँल्लोकान्समस्ताञ्जठरे तव\n",
    "03186124a": "तव देव शरीरस्था देवदानवराक्षसाः\n",
    "03186124c": "यक्षगन्धर्वनागाश्च जगत्स्थावरजङ्गमम्\n",
    "03186125a": "त्वत्प्रसादाच्च मे देव स्मृतिर्न परिहीयते\n",
    "03186125c": "द्रुतमन्तः शरीरे ते सततं परिधावतः\n",
    "03186126a": "इच्छामि पुण्डरीकाक्ष ज्ञातुं त्वाहमनिन्दित\n",
    "03186126c": "इह भूत्वा शिशुः साक्षात्किं भवानवतिष्ठते\n",
    "03186126e": "पीत्वा जगदिदं विश्वमेतदाख्यातुमर्हसि\n",
    "03186127a": "किमर्थं च जगत्सर्वं शरीरस्थं तवानघ\n",
    "03186127c": "कियन्तं च त्वया कालमिह स्थेयमरिंदम\n",
    "03186128a": "एतदिच्छामि देवेश श्रोतुं ब्राह्मणकाम्यया\n",
    "03186128c": "त्वत्तः कमलपत्राक्ष विस्तरेण यथातथम्\n",
    "03186128e": "महद्ध्येतदचिन्त्यं च यदहं दृष्टवान्प्रभो\n",
    "03186129a": "इत्युक्तः स मया श्रीमान्देवदेवो महाद्युतिः\n",
    "03186129c": "सान्त्वयन्मामिदं वाक्यमुवाच वदतां वरः\n",
    "03187001": "देव उवाच\n",
    "03187001a": "कामं देवापि मां विप्र न विजानन्ति तत्त्वतः\n",
    "03187001c": "त्वत्प्रीत्या तु प्रवक्ष्यामि यथेदं विसृजाम्यहम्\n",
    "03187002a": "पितृभक्तोऽसि विप्रर्षे मां चैव शरणं गतः\n",
    "03187002c": "अतो दृष्टोऽस्मि ते साक्षाद्ब्रह्मचर्यं च ते महत्\n",
    "03187003a": "आपो नारा इति प्रोक्ताः संज्ञानाम कृतं मया\n",
    "03187003c": "तेन नारायणोऽस्म्युक्तो मम तद्ध्ययनं सदा\n",
    "03187004a": "अहं नारायणो नाम प्रभवः शाश्वतोऽव्ययः\n",
    "03187004c": "विधाता सर्वभूतानां संहर्ता च द्विजोत्तम\n",
    "03187005a": "अहं विष्णुरहं ब्रह्मा शक्रश्चाहं सुराधिपः\n",
    "03187005c": "अहं वैश्रवणो राजा यमः प्रेताधिपस्तथा\n",
    "03187006a": "अहं शिवश्च सोमश्च कश्यपश्च प्रजापतिः\n",
    "03187006c": "अहं धाता विधाता च यज्ञश्चाहं द्विजोत्तम\n",
    "03187007a": "अग्निरास्यं क्षितिः पादौ चन्द्रादित्यौ च लोचने\n",
    "03187007c": "सदिशं च नभः कायो वायुर्मनसि मे स्थितः\n",
    "03187008a": "मया क्रतुशतैरिष्टं बहुभिः स्वाप्तदक्षिणैः\n",
    "03187008c": "यजन्ते वेदविदुषो मां देवयजने स्थितम्\n",
    "03187009a": "पृथिव्यां क्षत्रियेन्द्राश्च पार्थिवाः स्वर्गकाङ्क्षिणः\n",
    "03187009c": "यजन्ते मां तथा वैश्याः स्वर्गलोकजिगीषवः\n",
    "03187010a": "चतुःसमुद्रपर्यन्तां मेरुमन्दरभूषणाम्\n",
    "03187010c": "शेषो भूत्वाहमेवैतां धारयामि वसुंधराम्\n",
    "03187011a": "वाराहं रूपमास्थाय मयेयं जगती पुरा\n",
    "03187011c": "मज्जमाना जले विप्र वीर्येणासीत्समुद्धृता\n",
    "03187012a": "अग्निश्च वडवावक्त्रो भूत्वाहं द्विजसत्तम\n",
    "03187012c": "पिबाम्यपः समाविद्धास्ताश्चैव विसृजाम्यहम्\n",
    "03187013a": "ब्रह्म वक्त्रं भुजौ क्षत्रमूरू मे संश्रिता विशः\n",
    "03187013c": "पादौ शूद्रा भजन्ते मे विक्रमेण क्रमेण च\n",
    "03187014a": "ऋग्वेदः सामवेदश्च यजुर्वेदोऽप्यथर्वणः\n",
    "03187014c": "मत्तः प्रादुर्भवन्त्येते मामेव प्रविशन्ति च\n",
    "03187015a": "यतयः शान्तिपरमा यतात्मानो मुमुक्षवः\n",
    "03187015c": "कामक्रोधद्वेषमुक्ता निःसङ्गा वीतकल्मषाः\n",
    "03187016a": "सत्त्वस्था निरहंकारा नित्यमध्यात्मकोविदाः\n",
    "03187016c": "मामेव सततं विप्राश्चिन्तयन्त उपासते\n",
    "03187017a": "अहं संवर्तको ज्योतिरहं संवर्तको यमः\n",
    "03187017c": "अहं संवर्तकः सूर्यो अहं संवर्तकोऽनिलः\n",
    "03187018a": "तारारूपाणि दृश्यन्ते यान्येतानि नभस्तले\n",
    "03187018c": "मम रूपाण्यथैतानि विद्धि त्वं द्विजसत्तम\n",
    "03187019a": "रत्नाकराः समुद्राश्च सर्व एव चतुर्दिशम्\n",
    "03187019c": "वसनं शयनं चैव निलयं चैव विद्धि मे\n",
    "03187020a": "कामं क्रोधं च हर्षं च भयं मोहं तथैव च\n",
    "03187020c": "ममैव विद्धि रूपाणि सर्वाण्येतानि सत्तम\n",
    "03187021a": "प्राप्नुवन्ति नरा विप्र यत्कृत्वा कर्मशोभनम्\n",
    "03187021c": "सत्यं दानं तपश्चोग्रमहिंसा चैव जन्तुषु\n",
    "03187022a": "मद्विधानेन विहिता मम देहविहारिणः\n",
    "03187022c": "मयाभिभूतविज्ञाना विचेष्टन्ते न कामतः\n",
    "03187023a": "सम्यग्वेदमधीयाना यजन्तो विविधैर्मखैः\n",
    "03187023c": "शान्तात्मानो जितक्रोधाः प्राप्नुवन्ति द्विजातयः\n",
    "03187024a": "प्राप्तुं न शक्यो यो विद्वन्नरैर्दुष्कृतकर्मभिः\n",
    "03187024c": "लोभाभिभूतैः कृपणैरनार्यैरकृतात्मभिः\n",
    "03187025a": "तं मां महाफलं विद्धि पदं सुकृतकर्मणः\n",
    "03187025c": "दुष्प्रापं विप्रमूढानां मार्गं योगैर्निषेवितम्\n",
    "03187026a": "यदा यदा च धर्मस्य ग्लानिर्भवति सत्तम\n",
    "03187026c": "अभ्युत्थानमधर्मस्य तदात्मानं सृजाम्यहम्\n",
    "03187027a": "दैत्या हिंसानुरक्ताश्च अवध्याः सुरसत्तमैः\n",
    "03187027c": "राक्षसाश्चापि लोकेऽस्मिन्यदोत्पत्स्यन्ति दारुणाः\n",
    "03187028a": "तदाहं संप्रसूयामि गृहेषु शुभकर्मणाम्\n",
    "03187028c": "प्रविष्टो मानुषं देहं सर्वं प्रशमयाम्यहम्\n",
    "03187029a": "सृष्ट्वा देवमनुष्यांश्च गन्धर्वोरगराक्षसान्\n",
    "03187029c": "स्थावराणि च भूतानि संहराम्यात्ममायया\n",
    "03187030a": "कर्मकाले पुनर्देहमनुचिन्त्य सृजाम्यहम्\n",
    "03187030c": "प्रविश्य मानुषं देहं मर्यादाबन्धकारणात्\n",
    "03187031a": "श्वेतः कृतयुगे वर्णः पीतस्त्रेतायुगे मम\n",
    "03187031c": "रक्तो द्वापरमासाद्य कृष्णः कलियुगे तथा\n",
    "03187032a": "त्रयो भागा ह्यधर्मस्य तस्मिन्काले भवन्त्युत\n",
    "03187032c": "अन्तकाले च संप्राप्ते कालो भूत्वातिदारुणः\n",
    "03187032e": "त्रैलोक्यं नाशयाम्येकः कृत्स्नं स्थावरजङ्गमम्\n",
    "03187033a": "अहं त्रिवर्त्मा सर्वात्मा सर्वलोकसुखावहः\n",
    "03187033c": "अभिभूः सर्वगोऽनन्तो हृषीकेश उरुक्रमः\n",
    "03187034a": "कालचक्रं नयाम्येको ब्रह्मन्नहमरूपि वै\n",
    "03187034c": "शमनं सर्वभूतानां सर्वलोककृतोद्यमम्\n",
    "03187035a": "एवं प्रणिहितः सम्यङ्मयात्मा मुनिसत्तम\n",
    "03187035c": "सर्वभूतेषु विप्रेन्द्र न च मां वेत्ति कश्चन\n",
    "03187036a": "यच्च किंचित्त्वया प्राप्तं मयि क्लेशात्मकं द्विज\n",
    "03187036c": "सुखोदयाय तत्सर्वं श्रेयसे च तवानघ\n",
    "03187037a": "यच्च किंचित्त्वया लोके दृष्टं स्थावरजङ्गमम्\n",
    "03187037c": "विहितः सर्वथैवासौ ममात्मा मुनिसत्तम\n",
    "03187038a": "अर्धं मम शरीरस्य सर्वलोकपितामहः\n",
    "03187038c": "अहं नारायणो नाम शङ्खचक्रगदाधरः\n",
    "03187039a": "यावद्युगानां विप्रर्षे सहस्रपरिवर्तनम्\n",
    "03187039c": "तावत्स्वपिमि विश्वात्मा सर्वलोकपितामहः\n",
    "03187040a": "एवं सर्वमहं कालमिहासे मुनिसत्तम\n",
    "03187040c": "अशिशुः शिशुरूपेण यावद्ब्रह्मा न बुध्यते\n",
    "03187041a": "मया च विप्र दत्तोऽयं वरस्ते ब्रह्मरूपिणा\n",
    "03187041c": "असकृत्परितुष्टेन विप्रर्षिगणपूजित\n",
    "03187042a": "सर्वमेकार्णवं दृष्ट्वा नष्टं स्थावरजङ्गमम्\n",
    "03187042c": "विक्लवोऽसि मया ज्ञातस्ततस्ते दर्शितं जगत्\n",
    "03187043a": "अभ्यन्तरं शरीरस्य प्रविष्टोऽसि यदा मम\n",
    "03187043c": "दृष्ट्वा लोकं समस्तं च विस्मितो नावबुध्यसे\n",
    "03187044a": "ततोऽसि वक्त्राद्विप्रर्षे द्रुतं निःसारितो मया\n",
    "03187044c": "आख्यातस्ते मया चात्मा दुर्ज्ञेयोऽपि सुरासुरैः\n",
    "03187045a": "यावत्स भगवान्ब्रह्मा न बुध्यति महातपाः\n",
    "03187045c": "तावत्त्वमिह विप्रर्षे विश्रब्धश्चर वै सुखम्\n",
    "03187046a": "ततो विबुद्धे तस्मिंस्तु सर्वलोकपितामहे\n",
    "03187046c": "एकीभूतो हि स्रक्ष्यामि शरीराद्द्विजसत्तम\n",
    "03187047a": "आकाशं पृथिवीं ज्योतिर्वायुं सलिलमेव च\n",
    "03187047c": "लोके यच्च भवेच्छेषमिह स्थावरजङ्गमम्\n",
    "03187048": "मार्कण्डेय उवाच\n",
    "03187048a": "इत्युक्त्वान्तर्हितस्तात स देवः परमाद्भुतः\n",
    "03187048c": "प्रजाश्चेमाः प्रपश्यामि विचित्रा बहुधाकृताः\n",
    "03187049a": "एतद्दृष्टं मया राजंस्तस्मिन्प्राप्ते युगक्षये\n",
    "03187049c": "आश्चर्यं भरतश्रेष्ठ सर्वधर्मभृतां वर\n",
    "03187050a": "यः स देवो मया दृष्टः पुरा पद्मनिभेक्षणः\n",
    "03187050c": "स एष पुरुषव्याघ्र संबन्धी ते जनार्दनः\n",
    "03187051a": "अस्यैव वरदानाद्धि स्मृतिर्न प्रजहाति माम्\n",
    "03187051c": "दीर्घमायुश्च कौन्तेय स्वच्छन्दमरणं तथा\n",
    "03187052a": "स एष कृष्णो वार्ष्णेयः पुराणपुरुषो विभुः\n",
    "03187052c": "आस्ते हरिरचिन्त्यात्मा क्रीडन्निव महाभुजः\n",
    "03187053a": "एष धाता विधाता च संहर्ता चैव सात्वतः\n",
    "03187053c": "श्रीवत्सवक्षा गोविन्दः प्रजापतिपतिः प्रभुः\n",
    "03187054a": "दृष्ट्वेमं वृष्णिशार्दूलं स्मृतिर्मामियमागता\n",
    "03187054c": "आदिदेवमजं विष्णुं पुरुषं पीतवाससम्\n",
    "03187055a": "सर्वेषामेव भूतानां पिता माता च माधवः\n",
    "03187055c": "गच्छध्वमेनं शरणं शरण्यं कौरवर्षभाः\n",
    "03188001": "वैशंपायन उवाच\n",
    "03188001a": "एवमुक्तास्तु ते पार्था यमौ च पुरुषर्षभौ\n",
    "03188001c": "द्रौपद्या कृष्णया सार्धं नमश्चक्रुर्जनार्दनम्\n",
    "03188002a": "स चैतान्पुरुषव्याघ्र साम्ना परमवल्गुना\n",
    "03188002c": "सान्त्वयामास मानार्हान्मन्यमानो यथाविधि\n",
    "03188003a": "युधिष्ठिरस्तु कौन्तेयो मार्कण्डेयं महामुनिम्\n",
    "03188003c": "पुनः पप्रच्छ साम्राज्ये भविष्यां जगतो गतिम्\n",
    "03188004a": "आश्चर्यभूतं भवतः श्रुतं नो वदतां वर\n",
    "03188004c": "मुने भार्गव यद्वृत्तं युगादौ प्रभवाप्ययौ\n",
    "03188005a": "अस्मिन्कलियुगेऽप्यस्ति पुनः कौतूहलं मम\n",
    "03188005c": "समाकुलेषु धर्मेषु किं नु शेषं भविष्यति\n",
    "03188006a": "किंवीर्या मानवास्तत्र किमाहारविहारिणः\n",
    "03188006c": "किमायुषः किंवसना भविष्यन्ति युगक्षये\n",
    "03188007a": "कां च काष्ठां समासाद्य पुनः संपत्स्यते कृतम्\n",
    "03188007c": "विस्तरेण मुने ब्रूहि विचित्राणीह भाषसे\n",
    "03188008a": "इत्युक्तः स मुनिश्रेष्ठः पुनरेवाभ्यभाषत\n",
    "03188008c": "रमयन्वृष्णिशार्दूलं पाण्डवांश्च महामुनिः\n",
    "03188009": "मार्कण्डेय उवाच\n",
    "03188009a": "भविष्यं सर्वलोकस्य वृत्तान्तं भरतर्षभ\n",
    "03188009c": "कलुषं कालमासाद्य कथ्यमानं निबोध मे\n",
    "03188010a": "कृते चतुष्पात्सकलो निर्व्याजोपाधिवर्जितः\n",
    "03188010c": "वृषः प्रतिष्ठितो धर्मो मनुष्येष्वभवत्पुरा\n",
    "03188011a": "अधर्मपादविद्धस्तु त्रिभिरंशैः प्रतिष्ठितः\n",
    "03188011c": "त्रेतायां द्वापरेऽर्धेन व्यामिश्रो धर्म उच्यते\n",
    "03188012a": "त्रिभिरंशैरधर्मस्तु लोकानाक्रम्य तिष्ठति\n",
    "03188012c": "चतुर्थांशेन धर्मस्तु मनुष्यानुपतिष्ठति\n",
    "03188013a": "आयुर्वीर्यमथो बुद्धिर्बलं तेजश्च पाण्डव\n",
    "03188013c": "मनुष्याणामनुयुगं ह्रसतीति निबोध मे\n",
    "03188014a": "राजानो ब्राह्मणा वैश्याः शूद्राश्चैव युधिष्ठिर\n",
    "03188014c": "व्याजैर्धर्मं चरिष्यन्ति धर्मवैतंसिका नराः\n",
    "03188015a": "सत्यं संक्षेप्स्यते लोके नरैः पण्डितमानिभिः\n",
    "03188015c": "सत्यहान्या ततस्तेषामायुरल्पं भविष्यति\n",
    "03188016a": "आयुषः प्रक्षयाद्विद्यां न शक्ष्यन्त्युपशिक्षितुम्\n",
    "03188016c": "विद्याहीनानविज्ञानाल्लोभोऽप्यभिभविष्यति\n",
    "03188017a": "लोभक्रोधपरा मूढाः कामसक्ताश्च मानवाः\n",
    "03188017c": "वैरबद्धा भविष्यन्ति परस्परवधेप्सवः\n",
    "03188018a": "ब्राह्मणाः क्षत्रिया वैश्याः संकीर्यन्तः परस्परम्\n",
    "03188018c": "शूद्रतुल्या भविष्यन्ति तपःसत्यविवर्जिताः\n",
    "03188019a": "अन्त्या मध्या भविष्यन्ति मध्याश्चान्तावसायिनः\n",
    "03188019c": "ईदृशो भविता लोको युगान्ते पर्युपस्थिते\n",
    "03188020a": "वस्त्राणां प्रवरा शाणी धान्यानां कोरदूषकाः\n",
    "03188020c": "भार्यामित्राश्च पुरुषा भविष्यन्ति युगक्षये\n",
    "03188021a": "मत्स्यामिषेण जीवन्तो दुहन्तश्चाप्यजैडकम्\n",
    "03188021c": "गोषु नष्टासु पुरुषा भविष्यन्ति युगक्षये\n",
    "03188022a": "अन्योन्यं परिमुष्णन्तो हिंसयन्तश्च मानवाः\n",
    "03188022c": "अजपा नास्तिकाः स्तेना भविष्यन्ति युगक्षये\n",
    "03188023a": "सरित्तीरेषु कुद्दालैर्वापयिष्यन्ति चौषधीः\n",
    "03188023c": "ताश्चाप्यल्पफलास्तेषां भविष्यन्ति युगक्षये\n",
    "03188024a": "श्राद्धे दैवे च पुरुषा ये च नित्यं धृतव्रताः\n",
    "03188024c": "तेऽपि लोभसमायुक्ता भोक्ष्यन्तीह परस्परम्\n",
    "03188025a": "पिता पुत्रस्य भोक्ता च पितुः पुत्रस्तथैव च\n",
    "03188025c": "अतिक्रान्तानि भोज्यानि भविष्यन्ति युगक्षये\n",
    "03188026a": "न व्रतानि चरिष्यन्ति ब्राह्मणा वेदनिन्दकाः\n",
    "03188026c": "न यक्ष्यन्ति न होष्यन्ति हेतुवादविलोभिताः\n",
    "03188027a": "निम्ने कृषिं करिष्यन्ति योक्ष्यन्ति धुरि धेनुकाः\n",
    "03188027c": "एकहायनवत्सांश्च वाहयिष्यन्ति मानवाः\n",
    "03188028a": "पुत्रः पितृवधं कृत्वा पिता पुत्रवधं तथा\n",
    "03188028c": "निरुद्वेगो बृहद्वादी न निन्दामुपलप्स्यते\n",
    "03188029a": "म्लेच्छभूतं जगत्सर्वं निष्क्रियं यज्ञवर्जितम्\n",
    "03188029c": "भविष्यति निरानन्दमनुत्सवमथो तथा\n",
    "03188030a": "प्रायशः कृपणानां हि तथा बन्धुमतामपि\n",
    "03188030c": "विधवानां च वित्तानि हरिष्यन्तीह मानवाः\n",
    "03188031a": "अल्पवीर्यबलाः स्तब्धा लोभमोहपरायणाः\n",
    "03188031c": "तत्कथादानसंतुष्टा दुष्टानामपि मानवाः\n",
    "03188031e": "परिग्रहं करिष्यन्ति पापाचारपरिग्रहाः\n",
    "03188032a": "संघातयन्तः कौन्तेय राजानः पापबुद्धयः\n",
    "03188032c": "परस्परवधोद्युक्ता मूर्खाः पण्डितमानिनः\n",
    "03188032e": "भविष्यन्ति युगस्यान्ते क्षत्रिया लोककण्टकाः\n",
    "03188033a": "अरक्षितारो लुब्धाश्च मानाहंकारदर्पिताः\n",
    "03188033c": "केवलं दण्डरुचयो भविष्यन्ति युगक्षये\n",
    "03188034a": "आक्रम्याक्रम्य साधूनां दारांश्चैव धनानि च\n",
    "03188034c": "भोक्ष्यन्ते निरनुक्रोशा रुदतामपि भारत\n",
    "03188035a": "न कन्यां याचते कश्चिन्नापि कन्या प्रदीयते\n",
    "03188035c": "स्वयंग्राहा भविष्यन्ति युगान्ते पर्युपस्थिते\n",
    "03188036a": "राजानश्चाप्यसंतुष्टाः परार्थान्मूढचेतसः\n",
    "03188036c": "सर्वोपायैर्हरिष्यन्ति युगान्ते पर्युपस्थिते\n",
    "03188037a": "म्लेच्छीभूतं जगत्सर्वं भविष्यति च भारत\n",
    "03188037c": "हस्तो हस्तं परिमुषेद्युगान्ते पर्युपस्थिते\n",
    "03188038a": "सत्यं संक्षिप्यते लोके नरैः पण्डितमानिभिः\n",
    "03188038c": "स्थविरा बालमतयो बालाः स्थविरबुद्धयः\n",
    "03188039a": "भीरवः शूरमानीनः शूरा भीरुविषादिनः\n",
    "03188039c": "न विश्वसन्ति चान्योन्यं युगान्ते पर्युपस्थिते\n",
    "03188040a": "एकाहार्यं जगत्सर्वं लोभमोहव्यवस्थितम्\n",
    "03188040c": "अधर्मो वर्धति महान्न च धर्मः प्रवर्तते\n",
    "03188041a": "ब्राह्मणाः क्षत्रिया वैश्या न शिष्यन्ति जनाधिप\n",
    "03188041c": "एकवर्णस्तदा लोको भविष्यति युगक्षये\n",
    "03188042a": "न क्षंस्यति पिता पुत्रं पुत्रश्च पितरं तथा\n",
    "03188042c": "भार्या च पतिशुश्रूषां न करिष्यति काचन\n",
    "03188043a": "ये यवान्ना जनपदा गोधूमान्नास्तथैव च\n",
    "03188043c": "तान्देशान्संश्रयिष्यन्ति युगान्ते पर्युपस्थिते\n",
    "03188044a": "स्वैराहाराश्च पुरुषा योषितश्च विशां पते\n",
    "03188044c": "अन्योन्यं न सहिष्यन्ति युगान्ते पर्युपस्थिते\n",
    "03188045a": "म्लेच्छभूतं जगत्सर्वं भविष्यति युधिष्ठिर\n",
    "03188045c": "न श्राद्धैर्हि पितॄंश्चापि तर्पयिष्यन्ति मानवाः\n",
    "03188046a": "न कश्चित्कस्यचिच्छ्रोता न कश्चित्कस्यचिद्गुरुः\n",
    "03188046c": "तमोग्रस्तस्तदा लोको भविष्यति नराधिप\n",
    "03188047a": "परमायुश्च भविता तदा वर्षाणि षोडश\n",
    "03188047c": "ततः प्राणान्विमोक्ष्यन्ति युगान्ते पर्युपस्थिते\n",
    "03188048a": "पञ्चमे वाथ षष्ठे वा वर्षे कन्या प्रसूयते\n",
    "03188048c": "सप्तवर्षाष्टवर्षाश्च प्रजास्यन्ति नरास्तदा\n",
    "03188049a": "पत्यौ स्त्री तु तदा राजन्पुरुषो वा स्त्रियं प्रति\n",
    "03188049c": "युगान्ते राजशार्दूल न तोषमुपयास्यति\n",
    "03188050a": "अल्पद्रव्या वृथालिङ्गा हिंसा च प्रभविष्यति\n",
    "03188050c": "न कश्चित्कस्यचिद्दाता भविष्यति युगक्षये\n",
    "03188051a": "अट्टशूला जनपदाः शिवशूलाश्चतुष्पथाः\n",
    "03188051c": "केशशूलाः स्त्रियश्चापि भविष्यन्ति युगक्षये\n",
    "03188052a": "म्लेच्छाः क्रूराः सर्वभक्षा दारुणाः सर्वकर्मसु\n",
    "03188052c": "भाविनः पश्चिमे काले मनुष्या नात्र संशयः\n",
    "03188053a": "क्रयविक्रयकाले च सर्वः सर्वस्य वञ्चनम्\n",
    "03188053c": "युगान्ते भरतश्रेष्ठ वृत्तिलोभात्करिष्यति\n",
    "03188054a": "ज्ञानानि चाप्यविज्ञाय करिष्यन्ति क्रियास्तथा\n",
    "03188054c": "आत्मच्छन्देन वर्तन्ते युगान्ते पर्युपस्थिते\n",
    "03188055a": "स्वभावात्क्रूरकर्माणश्चान्योन्यमभिशङ्किनः\n",
    "03188055c": "भवितारो जनाः सर्वे संप्राप्ते युगसंक्षये\n",
    "03188056a": "आरामांश्चैव वृक्षांश्च नाशयिष्यन्ति निर्व्यथाः\n",
    "03188056c": "भविता संक्षयो लोके जीवितस्य च देहिनाम्\n",
    "03188057a": "तथा लोभाभिभूताश्च चरिष्यन्ति महीमिमाम्\n",
    "03188057c": "ब्राह्मणाश्च भविष्यन्ति ब्रह्मस्वानि च भुञ्जते\n",
    "03188058a": "हाहाकृता द्विजाश्चैव भयार्ता वृषलार्दिताः\n",
    "03188058c": "त्रातारमलभन्तो वै भ्रमिष्यन्ति महीमिमाम्\n",
    "03188059a": "जीवितान्तकरा रौद्राः क्रूराः प्राणिविहिंसकाः\n",
    "03188059c": "यदा भविष्यन्ति नरास्तदा संक्षेप्स्यते युगम्\n",
    "03188060a": "आश्रयिष्यन्ति च नदीः पर्वतान्विषमाणि च\n",
    "03188060c": "प्रधावमाना वित्रस्ता द्विजाः कुरुकुलोद्वह\n",
    "03188061a": "दस्युप्रपीडिता राजन्काका इव द्विजोत्तमाः\n",
    "03188061c": "कुराजभिश्च सततं करभारप्रपीडिताः\n",
    "03188062a": "धैर्यं त्यक्त्वा महीपाल दारुणे युगसंक्षये\n",
    "03188062c": "विकर्माणि करिष्यन्ति शूद्राणां परिचारकाः\n",
    "03188063a": "शूद्रा धर्मं प्रवक्ष्यन्ति ब्राह्मणाः पर्युपासकाः\n",
    "03188063c": "श्रोतारश्च भविष्यन्ति प्रामाण्येन व्यवस्थिताः\n",
    "03188064a": "विपरीतश्च लोकोऽयं भविष्यत्यधरोत्तरः\n",
    "03188064c": "एडूकान्पूजयिष्यन्ति वर्जयिष्यन्ति देवताः\n",
    "03188064e": "शूद्राः परिचरिष्यन्ति न द्विजान्युगसंक्षये\n",
    "03188065a": "आश्रमेषु महर्षीणां ब्राह्मणावसथेषु च\n",
    "03188065c": "देवस्थानेषु चैत्येषु नागानामालयेषु च\n",
    "03188066a": "एडूकचिह्ना पृथिवी न देवगृहभूषिता\n",
    "03188066c": "भविष्यति युगे क्षीणे तद्युगान्तस्य लक्षणम्\n",
    "03188067a": "यदा रौद्रा धर्महीना मांसादाः पानपास्तथा\n",
    "03188067c": "भविष्यन्ति नरा नित्यं तदा संक्षेप्स्यते युगम्\n",
    "03188068a": "पुष्पे पुष्पं यदा राजन्फले फलमुपाश्रितम्\n",
    "03188068c": "प्रजास्यति महाराज तदा संक्षेप्स्यते युगम्\n",
    "03188069a": "अकालवर्षी पर्जन्यो भविष्यति गते युगे\n",
    "03188069c": "अक्रमेण मनुष्याणां भविष्यति तदा क्रिया\n",
    "03188069e": "विरोधमथ यास्यन्ति वृषला ब्राह्मणैः सह\n",
    "03188070a": "मही म्लेच्छसमाकीर्णा भविष्यति ततोऽचिरात्\n",
    "03188070c": "करभारभयाद्विप्रा भजिष्यन्ति दिशो दश\n",
    "03188071a": "निर्विशेषा जनपदा नरावृष्टिभिरर्दिताः\n",
    "03188071c": "आश्रमानभिपत्स्यन्ति फलमूलोपजीविनः\n",
    "03188072a": "एवं पर्याकुले लोके मर्यादा न भविष्यति\n",
    "03188072c": "न स्थास्यन्त्युपदेशे च शिष्या विप्रियकारिणः\n",
    "03188073a": "आचार्योपनिधिश्चैव वत्स्यते तदनन्तरम्\n",
    "03188073c": "अर्थयुक्त्या प्रवत्स्यन्ति मित्रसंबन्धिबान्धवाः\n",
    "03188073e": "अभावः सर्वभूतानां युगान्ते च भविष्यति\n",
    "03188074a": "दिशः प्रज्वलिताः सर्वा नक्षत्राणि चलानि च\n",
    "03188074c": "ज्योतींषि प्रतिकूलानि वाताः पर्याकुलास्तथा\n",
    "03188074e": "उल्कापाताश्च बहवो महाभयनिदर्शकाः\n",
    "03188075a": "षड्भिरन्यैश्च सहितो भास्करः प्रतपिष्यति\n",
    "03188075c": "तुमुलाश्चापि निर्ह्रादा दिग्दाहाश्चापि सर्वशः\n",
    "03188075e": "कबन्धान्तर्हितो भानुरुदयास्तमये तदा\n",
    "03188076a": "अकालवर्षी च तदा भविष्यति सहस्रदृक्\n",
    "03188076c": "सस्यानि च न रोक्ष्यन्ति युगान्ते पर्युपस्थिते\n",
    "03188077a": "अभीक्ष्णं क्रूरवादिन्यः परुषा रुदितप्रियाः\n",
    "03188077c": "भर्तॄणां वचने चैव न स्थास्यन्ति तदा स्त्रियः\n",
    "03188078a": "पुत्राश्च मातापितरौ हनिष्यन्ति युगक्षये\n",
    "03188078c": "सूदयिष्यन्ति च पतीन्स्त्रियः पुत्रानपाश्रिताः\n",
    "03188079a": "अपर्वणि महाराज सूर्यं राहुरुपैष्यति\n",
    "03188079c": "युगान्ते हुतभुक्चापि सर्वतः प्रज्वलिष्यति\n",
    "03188080a": "पानीयं भोजनं चैव याचमानास्तदाध्वगाः\n",
    "03188080c": "न लप्स्यन्ते निवासं च निरस्ताः पथि शेरते\n",
    "03188081a": "निर्घातवायसा नागाः शकुनाः समृगद्विजाः\n",
    "03188081c": "रूक्षा वाचो विमोक्ष्यन्ति युगान्ते पर्युपस्थिते\n",
    "03188082a": "मित्रसंबन्धिनश्चापि संत्यक्ष्यन्ति नरास्तदा\n",
    "03188082c": "जनं परिजनं चापि युगान्ते पर्युपस्थिते\n",
    "03188083a": "अथ देशान्दिशश्चापि पत्तनानि पुराणि च\n",
    "03188083c": "क्रमशः संश्रयिष्यन्ति युगान्ते पर्युपस्थिते\n",
    "03188084a": "हा तात हा सुतेत्येवं तदा वाचः सुदारुणाः\n",
    "03188084c": "विक्रोशमानश्चान्योन्यं जनो गां पर्यटिष्यति\n",
    "03188085a": "ततस्तुमुलसंघाते वर्तमाने युगक्षये\n",
    "03188085c": "द्विजातिपूर्वको लोकः क्रमेण प्रभविष्यति\n",
    "03188086a": "ततः कालान्तरेऽन्यस्मिन्पुनर्लोकविवृद्धये\n",
    "03188086c": "भविष्यति पुनर्दैवमनुकूलं यदृच्छया\n",
    "03188087a": "यदा चन्द्रश्च सूर्यश्च तथा तिष्यबृहस्पती\n",
    "03188087c": "एकराशौ समेष्यन्ति प्रपत्स्यति तदा कृतम्\n",
    "03188088a": "कालवर्षी च पर्जन्यो नक्षत्राणि शुभानि च\n",
    "03188088c": "प्रदक्षिणा ग्रहाश्चापि भविष्यन्त्यनुलोमगाः\n",
    "03188088e": "क्षेमं सुभिक्षमारोग्यं भविष्यति निरामयम्\n",
    "03188089a": "कल्किर्विष्णुयशा नाम द्विजः कालप्रचोदितः\n",
    "03188089c": "उत्पत्स्यते महावीर्यो महाबुद्धिपराक्रमः\n",
    "03188090a": "संभूतः संभलग्रामे ब्राह्मणावसथे शुभे\n",
    "03188090c": "मनसा तस्य सर्वाणि वाहनान्यायुधानि च\n",
    "03188090e": "उपस्थास्यन्ति योधाश्च शस्त्राणि कवचानि च\n",
    "03188091a": "स धर्मविजयी राजा चक्रवर्ती भविष्यति\n",
    "03188091c": "स चेमं संकुलं लोकं प्रसादमुपनेष्यति\n",
    "03188092a": "उत्थितो ब्राह्मणो दीप्तः क्षयान्तकृदुदारधीः\n",
    "03188092c": "स संक्षेपो हि सर्वस्य युगस्य परिवर्तकः\n",
    "03188093a": "स सर्वत्र गतान्क्षुद्रान्ब्राह्मणैः परिवारितः\n",
    "03188093c": "उत्सादयिष्यति तदा सर्वान्म्लेच्छगणान्द्विजः\n",
    "03189001": "मार्कण्डेय उवाच\n",
    "03189001a": "ततश्चोरक्षयं कृत्वा द्विजेभ्यः पृथिवीमिमाम्\n",
    "03189001c": "वाजिमेधे महायज्ञे विधिवत्कल्पयिष्यति\n",
    "03189002a": "स्थापयित्वा स मर्यादाः स्वयम्भुविहिताः शुभाः\n",
    "03189002c": "वनं पुण्ययशःकर्मा जरावान्संश्रयिष्यति\n",
    "03189003a": "तच्छीलमनुवर्त्स्यन्ते मनुष्या लोकवासिनः\n",
    "03189003c": "विप्रैश्चोरक्षये चैव कृते क्षेमं भविष्यति\n",
    "03189004a": "कृष्णाजिनानि शक्तीश्च त्रिशूलान्यायुधानि च\n",
    "03189004c": "स्थापयन्विप्रशार्दूलो देशेषु विजितेषु च\n",
    "03189005a": "संस्तूयमानो विप्रेन्द्रैर्मानयानो द्विजोत्तमान्\n",
    "03189005c": "कल्किश्चरिष्यति महीं सदा दस्युवधे रतः\n",
    "03189006a": "हा तात हा सुतेत्येवं तास्ता वाचः सुदारुणाः\n",
    "03189006c": "विक्रोशमानान्सुभृशं दस्यून्नेष्यति संक्षयम्\n",
    "03189007a": "ततोऽधर्मविनाशो वै धर्मवृद्धिश्च भारत\n",
    "03189007c": "भविष्यति कृते प्राप्ते क्रियावांश्च जनस्तथा\n",
    "03189008a": "आरामाश्चैव चैत्याश्च तटाकान्यवटास्तथा\n",
    "03189008c": "यज्ञक्रियाश्च विविधा भविष्यन्ति कृते युगे\n",
    "03189009a": "ब्राह्मणाः साधवश्चैव मुनयश्च तपस्विनः\n",
    "03189009c": "आश्रमाः सहपाषण्डाः स्थिताः सत्ये जनाः प्रजाः\n",
    "03189010a": "जास्यन्ति सर्वबीजानि उप्यमानानि चैव ह\n",
    "03189010c": "सर्वेष्वृतुषु राजेन्द्र सर्वं सस्यं भविष्यति\n",
    "03189011a": "नरा दानेषु निरता व्रतेषु नियमेषु च\n",
    "03189011c": "जपयज्ञपरा विप्रा धर्मकामा मुदा युताः\n",
    "03189011e": "पालयिष्यन्ति राजानो धर्मेणेमां वसुंधराम्\n",
    "03189012a": "व्यवहाररता वैश्या भविष्यन्ति कृते युगे\n",
    "03189012c": "षट्कर्मनिरता विप्राः क्षत्रिया रक्षणे रताः\n",
    "03189013a": "शुश्रूषायां रताः शूद्रास्तथा वर्णत्रयस्य च\n",
    "03189013c": "एष धर्मः कृतयुगे त्रेतायां द्वापरे तथा\n",
    "03189013e": "पश्चिमे युगकाले च यः स ते संप्रकीर्तितः\n",
    "03189014a": "सर्वलोकस्य विदिता युगसंख्या च पाण्डव\n",
    "03189014c": "एतत्ते सर्वमाख्यातमतीतानागतं मया\n",
    "03189014e": "वायुप्रोक्तमनुस्मृत्य पुराणमृषिसंस्तुतम्\n",
    "03189015a": "एवं संसारमार्गा मे बहुशश्चिरजीविना\n",
    "03189015c": "दृष्टाश्चैवानुभूताश्च तांस्ते कथितवानहम्\n",
    "03189016a": "इदं चैवापरं भूयः सह भ्रातृभिरच्युत\n",
    "03189016c": "धर्मसंशयमोक्षार्थं निबोध वचनं मम\n",
    "03189017a": "धर्मे त्वयात्मा संयोज्यो नित्यं धर्मभृतां वर\n",
    "03189017c": "धर्मात्मा हि सुखं राजा प्रेत्य चेह च नन्दति\n",
    "03189018a": "निबोध च शुभां वाणीं यां प्रवक्ष्यामि तेऽनघ\n",
    "03189018c": "न ब्राह्मणे परिभवः कर्तव्यस्ते कदाचन\n",
    "03189018e": "ब्राह्मणो रुषितो हन्यादपि लोकान्प्रतिज्ञया\n",
    "03189019": "वैशंपायन उवाच\n",
    "03189019a": "मार्कण्डेयवचः श्रुत्वा कुरूणां प्रवरो नृपः\n",
    "03189019c": "उवाच वचनं धीमान्परमं परमद्युतिः\n",
    "03189020a": "कस्मिन्धर्मे मया स्थेयं प्रजाः संरक्षता मुने\n",
    "03189020c": "कथं च वर्तमानो वै न च्यवेयं स्वधर्मतः\n",
    "03189021": "मार्कण्डेय उवाच\n",
    "03189021a": "दयावान्सर्वभूतेषु हितो रक्तोऽनसूयकः\n",
    "03189021c": "अपत्यानामिव स्वेषां प्रजानां रक्षणे रतः\n",
    "03189021e": "चर धर्मं त्यजाधर्मं पितॄन्देवांश्च पूजय\n",
    "03189022a": "प्रमादाद्यत्कृतं तेऽभूत्संयग्दानेन तज्जय\n",
    "03189022c": "अलं ते मानमाश्रित्य सततं परवान्भव\n",
    "03189023a": "विजित्य पृथिवीं सर्वां मोदमानः सुखी भव\n",
    "03189023c": "एष भूतो भविष्यश्च धर्मस्ते समुदीरितः\n",
    "03189024a": "न तेऽस्त्यविदितं किंचिदतीतानागतं भुवि\n",
    "03189024c": "तस्मादिमं परिक्लेशं त्वं तात हृदि मा कृथाः\n",
    "03189025a": "एष कालो महाबाहो अपि सर्वदिवौकसाम्\n",
    "03189025c": "मुह्यन्ति हि प्रजास्तात कालेनाभिप्रचोदिताः\n",
    "03189026a": "मा च तेऽत्र विचारो भूद्यन्मयोक्तं तवानघ\n",
    "03189026c": "अतिशङ्क्य वचो ह्येतद्धर्मलोपो भवेत्तव\n",
    "03189027a": "जातोऽसि प्रथिते वंशे कुरूणां भरतर्षभ\n",
    "03189027c": "कर्मणा मनसा वाचा सर्वमेतत्समाचर\n",
    "03189028": "युधिष्ठिर उवाच\n",
    "03189028a": "यत्त्वयोक्तं द्विजश्रेष्ठ वाक्यं श्रुतिमनोहरम्\n",
    "03189028c": "तथा करिष्ये यत्नेन भवतः शासनं विभो\n",
    "03189029a": "न मे लोभोऽस्ति विप्रेन्द्र न भयं न च मत्सरः\n",
    "03189029c": "करिष्यामि हि तत्सर्वमुक्तं यत्ते मयि प्रभो\n",
    "03189030": "वैशंपायन उवाच\n",
    "03189030a": "श्रुत्वा तु वचनं तस्य पाण्डवस्य महात्मनः\n",
    "03189030c": "प्रहृष्टाः पाण्डवा राजन्सहिताः शार्ङ्गधन्वना\n",
    "03189031a": "तथा कथां शुभां श्रुत्वा मार्कण्डेयस्य धीमतः\n",
    "03189031c": "विस्मिताः समपद्यन्त पुराणस्य निवेदनात्\n",
    "03190001": "वैशंपायन उवाच\n",
    "03190001A": "भूय एव ब्राह्मणमहाभाग्यं वक्तुमर्हसीत्यब्रवीत्पाण्डवेयो मार्कण्डेयम्\n",
    "03190002A": "अथाचष्ट मार्कण्डेयः\n",
    "03190003A": "अयोध्यायामिक्ष्वाकुकुलोत्पन्नः पार्थिवः परिक्षिन्नाम मृगयामगमत्\n",
    "03190004A": "तमेकाश्वेन मृगमनुसरन्तं मृगो दूरमपाहरत्\n",
    "03190005A": "अथाध्वनि जातश्रमः क्षुत्तृष्णाभिभूतश्च कस्मिंश्चिदुद्देशे नीलं वनषण्डमपश्यत्\n",
    "03190005B": "तच्च विवेश\n",
    "03190006A": "ततस्तस्य वनषण्डस्य मध्येऽतीव रमणीयं सरो दृष्ट्वा साश्व एव व्यगाहत\n",
    "03190007A": "अथाश्वस्तः स बिसमृणालमश्वस्याग्रे निक्षिप्य पुष्करिणीतीरे समाविशत्\n",
    "03190008A": "ततः शयानो मधुरं गीतशब्दमशृणोत्\n",
    "03190009A": "स श्रुत्वाचिन्तयत्\n",
    "03190009B": "नेह मनुष्यगतिं पश्यामि\n",
    "03190009C": "कस्य खल्वयं गीतशब्द इति\n",
    "03190010A": "अथापश्यत्कन्यां परमरूपदर्शनीयां पुष्पाण्यवचिन्वतीं गायन्तीं च\n",
    "03190011A": "अथ सा राज्ञः समीपे पर्यक्रामत्\n",
    "03190012A": "तामब्रवीद्राजा\n",
    "03190012B": "कस्यासि सुभगे त्वमिति\n",
    "03190013A": "सा प्रत्युवाच\n",
    "03190013B": "कन्यास्मीति\n",
    "03190014A": "तां राजोवाच\n",
    "03190014B": "अर्थी त्वयाहमिति\n",
    "03190015A": "अथोवाच कन्या\n",
    "03190015B": "समयेनाहं शक्या त्वया लब्धुम्\n",
    "03190015C": "नान्यथेति\n",
    "03190016A": "तां राजा समयमपृच्छत्\n",
    "03190017A": "ततः कन्येदमुवाच\n",
    "03190017B": "उदकं मे न दर्शयितव्यमिति\n",
    "03190018A": "स राजा बाढमित्युक्त्वा तां समागम्य तया सहास्ते\n",
    "03190019A": "तत्रैवासीने राजनि सेनान्वगच्छत्\n",
    "03190019B": "पदेनानुपदं दृष्ट्वा राजानं परिवार्यातिष्ठत्\n",
    "03190020A": "पर्याश्वस्तश्च राजा तयैव सह शिबिकया प्रायादविघाटितया\n",
    "03190020B": "स्वनगरमनुप्राप्य रहसि तया सह रमन्नास्ते\n",
    "03190020C": "नान्यत्किंचनापश्यत्\n",
    "03190021A": "अथ प्रधानामात्यस्तस्याभ्याशचराः स्त्रियोऽपृच्छत्\n",
    "03190021B": "किमत्र प्रयोजनं वर्तत इति\n",
    "03190022A": "अथाब्रुवंस्ताः स्त्रियः\n",
    "03190022B": "अपूर्वमिव पश्याम उदकं नात्र नीयतेति\n",
    "03190023A": "अथामात्योऽनुदकं वनं कारयित्वोदारवृक्षं बहुमूलपुष्पफलं रहस्युपगम्य राजानमब्रवीत्\n",
    "03190023B": "वनमिदमुदारमनुदकम्\n",
    "03190023C": "साध्वत्र रम्यतामिति\n",
    "03190024A": "स तस्य वचनात्तयैव सह देव्या तद्वनं प्राविशत्\n",
    "03190024B": "स कदाचित्तस्मिन्वने रम्ये तयैव सह व्यवहरत्\n",
    "03190024C": "अथ क्षुत्तृष्णार्दितः श्रान्तोऽतिमात्रमतिमुक्तागारमपश्यत्\n",
    "03190025A": "तत्प्रविश्य राजा सह प्रियया सुधातलसुकृतां विमलसलिलपूर्णां वापीमपश्यत्\n",
    "03190026A": "दृष्ट्वैव च तां तस्या एव तीरे सहैव तया देव्या व्यतिष्ठत्\n",
    "03190027A": "अथ तां देवीं स राजाब्रवीत्\n",
    "03190027B": "साध्ववतर वापीसलिलमिति\n",
    "03190028A": "सा तद्वचः श्रुत्वावतीर्य वापीं न्यमज्जत्\n",
    "03190028B": "न पुनरुदमज्जत्\n",
    "03190029A": "तां मृगयमाणो राजा नापश्यत्\n",
    "03190030A": "वापीमपि निःस्राव्य मण्डूकं श्वभ्रमुखे दृष्ट्वा क्रुद्ध आज्ञापयामास\n",
    "03190030B": "सर्वमण्डूकवधः क्रियतामिति\n",
    "03190030C": "यो मयार्थी स मृतकैर्मण्डूकैरुपायनैर्मामुपतिष्ठेदिति\n",
    "03190031A": "अथ मण्डूकवधे घोरे क्रियमाणे दिक्षु सर्वासु मण्डूकान्भयमाविशत्\n",
    "03190031B": "ते भीता मण्डूकराज्ञे यथावृत्तं न्यवेदयन्\n",
    "03190032A": "ततो मण्डूकराट्तापसवेषधारी राजानमभ्यगच्छत्\n",
    "03190033A": "उपेत्य चैनमुवाच\n",
    "03190033B": "मा राजन्क्रोधवशं गमः\n",
    "03190033C": "प्रसादं कुरु\n",
    "03190033D": "नार्हसि मण्डूकानामनपराधिनां वधं कर्तुमिति\n",
    "03190034A": "श्लोकौ चात्र भवतः\n",
    "03190034a": "मा मण्डूकाञ्जिघांस त्वं कोपं संधारयाच्युत\n",
    "03190034c": "प्रक्षीयते धनोद्रेको जनानामविजानताम्\n",
    "03190035a": "प्रतिजानीहि नैतांस्त्वं प्राप्य क्रोधं विमोक्ष्यसे\n",
    "03190035c": "अलं कृत्वा तवाधर्मं मण्डूकैः किं हतैर्हि ते\n",
    "03190036A": "तमेवंवादिनमिष्टजनशोकपरीतात्मा राजा प्रोवाच\n",
    "03190036B": "न हि क्षम्यते तन्मया\n",
    "03190036C": "हनिष्याम्येतान्\n",
    "03190036D": "एतैर्दुरात्मभिः प्रिया मे भक्षिता\n",
    "03190036E": "सर्वथैव मे वध्या मण्डूकाः\n",
    "03190036F": "नार्हसि विद्वन्मामुपरोद्धुमिति\n",
    "03190037A": "स तद्वाक्यमुपलभ्य व्यथितेन्द्रियमनाः प्रोवाच\n",
    "03190037B": "प्रसीद राजन्\n",
    "03190037C": "अहमायुर्नाम मण्डूकराजः\n",
    "03190037D": "मम सा दुहिता सुशोभना नाम\n",
    "03190037E": "तस्या दौःशील्यमेतत्\n",
    "03190037F": "बहवो हि राजानस्तया विप्रलब्धपूर्वा इति\n",
    "03190038A": "तमब्रवीद्राजा\n",
    "03190038B": "तयास्म्यर्थी\n",
    "03190038C": "सा मे दीयतामिति\n",
    "03190039A": "अथैनां राज्ञे पितादात्\n",
    "03190039B": "अब्रवीच्चैनाम्\n",
    "03190039C": "एनं राजानं शुश्रूषस्वेति\n",
    "03190040A": "स उवाच दुहितरम्\n",
    "03190040B": "यस्मात्त्वया राजानो विप्रलब्धास्तस्मादब्रह्मण्यानि तवापत्यानि भविष्यन्त्यनृतकत्वात्तवेति\n",
    "03190041A": "स च राजा तामुपलभ्य तस्यां सुरतगुणनिबद्धहृदयो लोकत्रयैश्वर्यमिवोपलभ्य हर्षबाष्पकलया वाचा प्रणिपत्याभिपूज्य मण्डूकराजानमब्रवीत्\n",
    "03190041B": "अनुगृहीतोऽस्मीति\n",
    "03190042A": "स च मण्डूकराजो जामातरमनुज्ञाप्य यथागतमगच्छत्\n",
    "03190043A": "अथ कस्यचित्कालस्य तस्यां कुमारास्त्रयस्तस्य राज्ञः संबभूवुः शलो दलो बलश्चेति\n",
    "03190043B": "ततस्तेषां ज्येष्ठं शलं समये पिता राज्येऽभिषिच्य तपसि धृतात्मा वनं जगाम\n",
    "03190044A": "अथ कदाचिच्छलो मृगयामचरत्\n",
    "03190044B": "मृगं चासाद्य रथेनान्वधावत्\n",
    "03190045A": "सूतं चोवाच\n",
    "03190045B": "शीघ्रं मां वहस्वेति\n",
    "03190046A": "स तथोक्तः सूतो राजानमब्रवीत्\n",
    "03190046B": "मा क्रियतामनुबन्धः\n",
    "03190046C": "नैष शक्यस्त्वया मृगो ग्रहीतुं यद्यपि ते रथे युक्तौ वाम्यौ स्यातामिति\n",
    "03190047A": "ततोऽब्रवीद्राजा सूतम्\n",
    "03190047B": "आचक्ष्व मे वाम्यौ\n",
    "03190047C": "हन्मि वा त्वामिति\n",
    "03190048A": "स एवमुक्तो राजभयभीतो वामदेवशापभीतश्च सन्नाचख्यौ राज्ञे\n",
    "03190048B": "वामदेवस्याश्वौ वाम्यौ मनोजवाविति\n",
    "03190049A": "अथैनमेवं ब्रुवाणमब्रवीद्राजा\n",
    "03190049B": "वामदेवाश्रमं याहीति\n",
    "03190050A": "स गत्वा वामदेवाश्रमं तमृषिमब्रवीत्\n",
    "03190050B": "भगवन्मृगो मया विद्धः पलायते\n",
    "03190050C": "तं संभावयेयम्\n",
    "03190050D": "अर्हसि मे वाम्यौ दातुमिति\n",
    "03190051A": "तमब्रवीदृषिः\n",
    "03190051B": "ददानि ते वाम्यौ\n",
    "03190051C": "कृतकार्येण भवता ममैव निर्यात्यौ क्षिप्रमिति\n",
    "03190052A": "स च तावश्वौ प्रतिगृह्यानुज्ञाप्य चर्षिं प्रायाद्वाम्यसंयुक्तेन रथेन मृगं प्रति\n",
    "03190052C": "गच्छंश्चाब्रवीत्सूतम्\n",
    "03190052D": "अश्वरत्नाविमावयोग्यौ ब्राह्मणानाम्\n",
    "03190052E": "नैतौ प्रतिदेयौ वामदेवायेति\n",
    "03190053A": "एवमुक्त्वा मृगमवाप्य स्वनगरमेत्याश्वावन्तःपुरेऽस्थापयत्\n",
    "03190054A": "अथर्षिश्चिन्तयामास\n",
    "03190054B": "तरुणो राजपुत्रः कल्याणं पत्रमासाद्य रमते\n",
    "03190054C": "न मे प्रतिनिर्यातयति\n",
    "03190054D": "अहो कष्टमिति\n",
    "03190055A": "मनसा निश्चित्य मासि पूर्णे शिष्यमब्रवीत्\n",
    "03190055B": "गच्छात्रेय\n",
    "03190055C": "राजानं ब्रूहि\n",
    "03190055D": "यदि पर्याप्तं निर्यातयोपाध्यायवाम्याविति\n",
    "03190056A": "स गत्वैवं तं राजानमब्रवीत्\n",
    "03190057A": "तं राजा प्रत्युवाच\n",
    "03190057B": "राज्ञामेतद्वाहनम्\n",
    "03190057C": "अनर्हा ब्राह्मणा रत्नानामेवंविधानाम्\n",
    "03190057D": "किं च ब्राह्मणानामश्वैः कार्यम्\n",
    "03190057E": "साधु प्रतिगम्यतामिति\n",
    "03190058A": "स गत्वैवमुपाध्यायायाचष्ट\n",
    "03190059A": "तच्छ्रुत्वा वचनमप्रियं वामदेवः क्रोधपरीतात्मा स्वयमेव राजानमभिगम्याश्वार्थमभ्यचोदयत्\n",
    "03190059B": "न चादाद्राजा\n",
    "03190060": "वामदेव उवाच\n",
    "03190060a": "प्रयच्छ वाम्यौ मम पार्थिव त्वं; कृतं हि ते कार्यमन्यैरशक्यम्\n",
    "03190060c": "मा त्वा वधीद्वरुणो घोरपाशै;र्ब्रह्मक्षत्रस्यान्तरे वर्तमानः\n",
    "03190061": "राजोवाच\n",
    "03190061a": "अनड्वाहौ सुव्रतौ साधु दान्ता;वेतद्विप्राणां वाहनं वामदेव\n",
    "03190061c": "ताभ्यां याहि त्वं यत्र कामो महर्षे; छन्दांसि वै त्वादृशं संवहन्ति\n",
    "03190062": "वामदेव उवाच\n",
    "03190062a": "छन्दांसि वै मादृशं संवहन्ति; लोकेऽमुष्मिन्पार्थिव यानि सन्ति\n",
    "03190062c": "अस्मिंस्तु लोके मम यानमेत;दस्मद्विधानामपरेषां च राजन्\n",
    "03190063": "राजोवाच\n",
    "03190063a": "चत्वारो वा गर्दभास्त्वां वहन्तु; श्रेष्ठाश्वतर्यो हरयो वा तुरंगाः\n",
    "03190063c": "तैस्त्वं याहि क्षत्रियस्यैष वाहो; मम वाम्यौ न तवैतौ हि विद्धि\n",
    "03190064": "वामदेव उवाच\n",
    "03190064a": "घोरं व्रतं ब्राह्मणस्यैतदाहु;रेतद्राजन्यदिहाजीवमानः\n",
    "03190064c": "अयस्मया घोररूपा महान्तो; वहन्तु त्वां शितशूलाश्चतुर्धा\n",
    "03190065": "राजोवाच\n",
    "03190065a": "ये त्वा विदुर्ब्राह्मणं वामदेव; वाचा हन्तुं मनसा कर्मणा वा\n",
    "03190065c": "ते त्वां सशिष्यमिह पातयन्तु; मद्वाक्यनुन्नाः शितशूलासिहस्ताः\n",
    "03190066": "वामदेव उवाच\n",
    "03190066a": "नानुयोगा ब्राह्मणानां भवन्ति; वाचा राजन्मनसा कर्मणा वा\n",
    "03190066c": "यस्त्वेवं ब्रह्म तपसान्वेति विद्वां;स्तेन श्रेष्ठो भवति हि जीवमानः\n",
    "03190067": "मार्कण्डेय उवाच\n",
    "03190067a": "एवमुक्ते वामदेवेन राज;न्समुत्तस्थू राक्षसा घोररूपाः\n",
    "03190067c": "तैः शूलहस्तैर्वध्यमानः स राजा; प्रोवाचेदं वाक्यमुच्चैस्तदानीम्\n",
    "03190068a": "इक्ष्वाकवो यदि ब्रह्मन्दलो वा; विधेया मे यदि वान्ये विशोऽपि\n",
    "03190068c": "नोत्स्रक्ष्येऽहं वामदेवस्य वाम्यौ; नैवंविधा धर्मशीला भवन्ति\n",
    "03190069a": "एवं ब्रुवन्नेव स यातुधानै;र्हतो जगामाशु महीं क्षितीशः\n",
    "03190069c": "ततो विदित्वा नृपतिं निपातित;मिक्ष्वाकवो वै दलमभ्यषिञ्चन्\n",
    "03190070a": "राज्ये तदा तत्र गत्वा स विप्रः; प्रोवाचेदं वचनं वामदेवः\n",
    "03190070c": "दलं राजानं ब्राह्मणानां हि देय;मेवं राजन्सर्वधर्मेषु दृष्टम्\n",
    "03190071a": "बिभेषि चेत्त्वमधर्मान्नरेन्द्र; प्रयच्छ मे शीघ्रमेवाद्य वाम्यौ\n",
    "03190071c": "एतच्छ्रुत्वा वामदेवस्य वाक्यं; स पार्थिवः सूतमुवाच रोषात्\n",
    "03190072a": "एकं हि मे सायकं चित्ररूपं; दिग्धं विषेणाहर संगृहीतम्\n",
    "03190072c": "येन विद्धो वामदेवः शयीत; संदश्यमानः श्वभिरार्तरूपः\n",
    "03190073": "वामदेव उवाच\n",
    "03190073a": "जानामि पुत्रं दशवर्षं तवाहं; जातं महिष्यां श्येनजितं नरेन्द्र\n",
    "03190073c": "तं जहि त्वं मद्वचनात्प्रणुन्न;स्तूर्णं प्रियं सायकैर्घोररूपैः\n",
    "03190074": "मार्कण्डेय उवाच\n",
    "03190074a": "एवमुक्तो वामदेवेन राज;न्नन्तःपुरे राजपुत्रं जघान\n",
    "03190074c": "स सायकस्तिग्मतेजा विसृष्टः; श्रुत्वा दलस्तच्च वाक्यं बभाषे\n",
    "03190075a": "इक्ष्वाकवो हन्त चरामि वः प्रियं; निहन्मीमं विप्रमद्य प्रमथ्य\n",
    "03190075c": "आनीयतामपरस्तिग्मतेजाः; पश्यध्वं मे वीर्यमद्य क्षितीशाः\n",
    "03190076": "वामदेव उवाच\n",
    "03190076a": "यं त्वमेनं सायकं घोररूपं; विषेण दिग्धं मम संदधासि\n",
    "03190076c": "न त्वमेनं शरवर्यं विमोक्तुं; संधातुं वा शक्ष्यसि मानवेन्द्र\n",
    "03190077": "राजोवाच\n",
    "03190077a": "इक्ष्वाकवः पश्यत मां गृहीतं; न वै शक्नोम्येष शरं विमोक्तुम्\n",
    "03190077c": "न चास्य कर्तुं नाशमभ्युत्सहामि; आयुष्मान्वै जीवतु वामदेवः\n",
    "03190078": "वामदेव उवाच\n",
    "03190078a": "संस्पृशैनां महिषीं सायकेन; ततस्तस्मादेनसो मोक्ष्यसे त्वम्\n",
    "03190079": "मार्कण्डेय उवाच\n",
    "03190079a": "ततस्तथा कृतवान्पार्थिवस्तु; ततो मुनिं राजपुत्री बभाषे\n",
    "03190079c": "यथा युक्तं वामदेवाहमेनं; दिने दिने संविशन्ती व्यशंसम्\n",
    "03190079e": "ब्राह्मणेभ्यो मृगयन्ती सूनृतानि; तथा ब्रह्मन्पुण्यलोकं लभेयम्\n",
    "03190080": "वामदेव उवाच\n",
    "03190080a": "त्वया त्रातं राजकुलं शुभेक्षणे; वरं वृणीष्वाप्रतिमं ददानि ते\n",
    "03190080c": "प्रशाधीमं स्वजनं राजपुत्रि; इक्ष्वाकुराज्यं सुमहच्चाप्यनिन्द्ये\n",
    "03190081": "राजपुत्र्युवाच\n",
    "03190081a": "वरं वृणे भगवन्नेकमेव; विमुच्यतां किल्बिषादद्य भर्ता\n",
    "03190081c": "शिवेन चाध्याहि सपुत्रबान्धवं; वरो वृतो ह्येष मया द्विजाग्र्य\n",
    "03190082": "मार्कण्डेय उवाच\n",
    "03190082a": "श्रुत्वा वचः स मुनी राजपुत्र्या;स्तथास्त्विति प्राह कुरुप्रवीर\n",
    "03190082c": "ततः स राजा मुदितो बभूव; वाम्यौ चास्मै संप्रददौ प्रणम्य\n",
    "03191001": "वैशंपायन उवाच\n",
    "03191001A": "मार्कण्डेयमृषयः पाण्डवाश्च पर्यपृच्छन्\n",
    "03191001B": "अस्ति कश्चिद्भवतश्चिरजाततर इति\n",
    "03191002A": "स तानुवाच\n",
    "03191002B": "अस्ति खलु राजर्षिरिन्द्रद्युम्नो नाम क्षीणपुण्यस्त्रिदिवात्प्रच्युतः\n",
    "03191002C": "कीर्तिस्ते व्युच्छिन्नेति\n",
    "03191002D": "स मामुपातिष्ठत्\n",
    "03191002E": "अथ प्रत्यभिजानाति मां भवानिति\n",
    "03191003A": "तमहमब्रुवम्\n",
    "03191003B": "न वयं रासायनिकाः शरीरोपतापेनात्मनः समारभामहेऽर्थानामनुष्ठानम्\n",
    "03191004A": "अस्ति खलु हिमवति प्राकारकर्णो नामोलूकः\n",
    "03191004B": "स भवन्तं यदि जानीयात्\n",
    "03191004C": "प्रकृष्टे चाध्वनि हिमवान्\n",
    "03191004D": "तत्रासौ प्रतिवसतीति\n",
    "03191005A": "स मामश्वो भूत्वा तत्रावहद्यत्र बभूवोलूकः\n",
    "03191006A": "अथैनं स राजर्षिः पर्यपृच्छत्\n",
    "03191006B": "प्रत्यभिजानाति मां भवानिति\n",
    "03191007A": "स मुहूर्तं ध्यात्वाब्रवीदेनम्\n",
    "03191007B": "नाभिजाने भवन्तमिति\n",
    "03191008A": "स एवमुक्तो राजर्षिरिन्द्रद्युम्नः पुनस्तमुलूकमब्रवीत्\n",
    "03191008B": "अस्ति कश्चिद्भवतश्चिरजाततर इति\n",
    "03191009A": "स एवमुक्तोऽब्रवीदेनम्\n",
    "03191009B": "अस्ति खल्विन्द्रद्युम्नसरो नाम\n",
    "03191009C": "तस्मिन्नाडीजङ्घो नाम बकः प्रतिवसति\n",
    "03191009D": "सोऽस्मत्तश्चिरजाततरः\n",
    "03191009E": "तं पृच्छेति\n",
    "03191010A": "तत इन्द्रद्युम्नो मां चोलूकं चादाय तत्सरोऽगच्छद्यत्रासौ नाडीजङ्घो नाम बको बभूव\n",
    "03191011A": "सोऽस्माभिः पृष्टः\n",
    "03191011B": "भवानिन्द्रद्युम्नं राजानं प्रत्यभिजानातीति\n",
    "03191012A": "स एवमुक्तोऽब्रवीन्मुहूर्तं ध्यात्वा\n",
    "03191012B": "नाभिजानाम्यहमिन्द्रद्युम्नं राजानमिति\n",
    "03191013A": "ततः सोऽस्माभिः पृष्टः\n",
    "03191013B": "अस्ति कश्चिदन्यो भवतश्चिरजाततर इति\n",
    "03191014A": "स नोऽब्रवीदस्ति खल्विहैव सरस्यकूपारो नाम कच्छपः प्रतिवसति\n",
    "03191014B": "स मत्तश्चिरजाततर इति\n",
    "03191014C": "स यदि कथंचिदभिजानीयादिमं राजानं तमकूपारं पृच्छाम इति\n",
    "03191015A": "ततः स बकस्तमकूपारं कच्छपं विज्ञापयामास\n",
    "03191015B": "अस्त्यस्माकमभिप्रेतं भवन्तं कंचिदर्थमभिप्रष्टुम्\n",
    "03191015C": "साध्वागम्यतां तावदिति\n",
    "03191016A": "एतच्छ्रुत्वा स कच्छपस्तस्मात्सरस उत्थायाभ्यगच्छद्यत्र तिष्ठामो वयं तस्य सरसस्तीरे\n",
    "03191017A": "आगतं चैनं वयमपृच्छाम\n",
    "03191017B": "भवानिन्द्रद्युम्नं राजानमभिजानातीति\n",
    "03191018A": "स मुहूर्तं ध्यात्वा बाष्पपूर्णनयन उद्विग्नहृदयो वेपमानो विसंज्ञकल्पः प्राञ्जलिरब्रवीत्\n",
    "03191018B": "किमहमेनं न प्रत्यभिजानामि\n",
    "03191018C": "अहं ह्यनेन सहस्रकृत्वः पूर्वमग्निचितिषूपहितपूर्वः\n",
    "03191018D": "सरश्चेदमस्य दक्षिणादत्ताभिर्गोभिरतिक्रममाणाभिः कृतम्\n",
    "03191018E": "अत्र चाहं प्रतिवसामीति\n",
    "03191019A": "अथैतत्कच्छपेनोदाहृतं श्रुत्वा समनन्तरं देवलोकाद्देवरथः प्रादुरासीत्\n",
    "03191020A": "वाचश्चाश्रूयन्तेन्द्रद्युम्नं प्रति\n",
    "03191020B": "प्रस्तुतस्ते स्वर्गः\n",
    "03191020C": "यथोचितं स्थानमभिपद्यस्व\n",
    "03191020D": "कीर्तिमानसि\n",
    "03191020E": "अव्यग्रो याहीति\n",
    "03191021a": "दिवं स्पृशति भूमिं च शब्दः पुण्यस्य कर्मणः\n",
    "03191021c": "यावत्स शब्दो भवति तावत्पुरुष उच्यते\n",
    "03191022a": "अकीर्तिः कीर्त्यते यस्य लोके भूतस्य कस्यचित्\n",
    "03191022c": "पतत्येवाधमाँल्लोकान्यावच्छब्दः स कीर्त्यते\n",
    "03191023a": "तस्मात्कल्याणवृत्तः स्यादत्यन्ताय नरो भुवि\n",
    "03191023c": "विहाय वृत्तं पापिष्ठं धर्ममेवाभिसंश्रयेत्\n",
    "03191024A": "इत्येतच्छ्रुत्वा स राजाब्रवीत्\n",
    "03191024B": "तिष्ठ तावद्यावदिदानीमिमौ वृद्धौ यथास्थानं प्रतिपादयामीति\n",
    "03191025A": "स मां प्राकारकर्णं चोलूकं यथोचिते स्थाने प्रतिपाद्य तेनैव यानेन संसिद्धो यथोचितं स्थानं प्रतिपन्नः\n",
    "03191026A": "एतन्मयानुभूतं चिरजीविना दृष्टमिति पाण्डवानुवाच मार्कण्डेयः\n",
    "03191027A": "पाण्डवाश्चोचुः प्रीताः\n",
    "03191027B": "साधु\n",
    "03191027C": "शोभनं कृतं भवता राजानमिन्द्रद्युम्नं स्वर्गलोकाच्च्युतं स्वे स्थाने स्वर्गे पुनः प्रतिपादयतेति\n",
    "03191028A": "अथैनानब्रवीदसौ\n",
    "03191028B": "ननु देवकीपुत्रेणापि कृष्णेन नरके मज्जमानो राजर्षिर्नृगस्तस्मात्कृच्छ्रात्समुद्धृत्य पुनः स्वर्गं प्रतिपादित इति\n",
    "03192001": "वैशंपायन उवाच\n",
    "03192001a": "युधिष्ठिरो धर्मराजः पप्रच्छ भरतर्षभ\n",
    "03192001c": "मार्कण्डेयं तपोवृद्धं दीर्घायुषमकल्मषम्\n",
    "03192002a": "विदितास्तव धर्मज्ञ देवदानवराक्षसाः\n",
    "03192002c": "राजवंशाश्च विविधा ऋषिवंशाश्च शाश्वताः\n",
    "03192002e": "न तेऽस्त्यविदितं किंचिदस्मिँल्लोके द्विजोत्तम\n",
    "03192003a": "कथां वेत्सि मुने दिव्यां मनुष्योरगरक्षसाम्\n",
    "03192003c": "एतदिच्छाम्यहं श्रोतुं तत्त्वेन कथितं द्विज\n",
    "03192004a": "कुवलाश्व इति ख्यात इक्ष्वाकुरपराजितः\n",
    "03192004c": "कथं नाम विपर्यासाद्धुन्धुमारत्वमागतः\n",
    "03192005a": "एतदिच्छामि तत्त्वेन ज्ञातुं भार्गवसत्तम\n",
    "03192005c": "विपर्यस्तं यथा नाम कुवलाश्वस्य धीमतः\n",
    "03192006": "मार्कण्डेय उवाच\n",
    "03192006a": "हन्त ते कथयिष्यामि शृणु राजन्युधिष्ठिर\n",
    "03192006c": "धर्मिष्ठमिदमाख्यानं धुन्धुमारस्य तच्छृणु\n",
    "03192007a": "यथा स राजा इक्ष्वाकुः कुवलाश्वो महीपतिः\n",
    "03192007c": "धुन्धुमारत्वमगमत्तच्छृणुष्व महीपते\n",
    "03192008a": "महर्षिर्विश्रुतस्तात उत्तङ्क इति भारत\n",
    "03192008c": "मरुधन्वसु रम्येषु आश्रमस्तस्य कौरव\n",
    "03192009a": "उत्तङ्कस्तु महाराज तपोऽतप्यत्सुदुश्चरम्\n",
    "03192009c": "आरिराधयिषुर्विष्णुं बहून्वर्षगणान्विभो\n",
    "03192010a": "तस्य प्रीतः स भगवान्साक्षाद्दर्शनमेयिवान्\n",
    "03192010c": "दृष्ट्वैव चर्षिः प्रह्वस्तं तुष्टाव विविधैः स्तवैः\n",
    "03192011a": "त्वया देव प्रजाः सर्वाः सदेवासुरमानवाः\n",
    "03192011c": "स्थावराणि च भूतानि जङ्गमानि तथैव च\n",
    "03192011e": "ब्रह्म वेदाश्च वेद्यं च त्वया सृष्टं महाद्युते\n",
    "03192012a": "शिरस्ते गगनं देव नेत्रे शशिदिवाकरौ\n",
    "03192012c": "निःश्वासः पवनश्चापि तेजोऽग्निश्च तवाच्युत\n",
    "03192012e": "बाहवस्ते दिशः सर्वाः कुक्षिश्चापि महार्णवः\n",
    "03192013a": "ऊरू ते पर्वता देव खं नाभिर्मधुसूदन\n",
    "03192013c": "पादौ ते पृथिवी देवी रोमाण्योषधयस्तथा\n",
    "03192014a": "इन्द्रसोमाग्निवरुणा देवासुरमहोरगाः\n",
    "03192014c": "प्रह्वास्त्वामुपतिष्ठन्ति स्तुवन्तो विविधैः स्तवैः\n",
    "03192015a": "त्वया व्याप्तानि सर्वाणि भूतानि भुवनेश्वर\n",
    "03192015c": "योगिनः सुमहावीर्याः स्तुवन्ति त्वां महर्षयः\n",
    "03192016a": "त्वयि तुष्टे जगत्स्वस्थं त्वयि क्रुद्धे महद्भयम्\n",
    "03192016c": "भयानामपनेतासि त्वमेकः पुरुषोत्तम\n",
    "03192017a": "देवानां मानुषाणां च सर्वभूतसुखावहः\n",
    "03192017c": "त्रिभिर्विक्रमणैर्देव त्रयो लोकास्त्वयाहृताः\n",
    "03192017e": "असुराणां समृद्धानां विनाशश्च त्वया कृतः\n",
    "03192018a": "तव विक्रमणैर्देवा निर्वाणमगमन्परम्\n",
    "03192018c": "पराभवं च दैत्येन्द्रास्त्वयि क्रुद्धे महाद्युते\n",
    "03192019a": "त्वं हि कर्ता विकर्ता च भूतानामिह सर्वशः\n",
    "03192019c": "आराधयित्वा त्वां देवाः सुखमेधन्ति सर्वशः\n",
    "03192020a": "एवं स्तुतो हृषीकेश उत्तङ्केन महात्मना\n",
    "03192020c": "उत्तङ्कमब्रवीद्विष्णुः प्रीतस्तेऽहं वरं वृणु\n",
    "03192021": "उत्तङ्क उवाच\n",
    "03192021a": "पर्याप्तो मे वरो ह्येष यदहं दृष्टवान्हरिम्\n",
    "03192021c": "पुरुषं शाश्वतं दिव्यं स्रष्टारं जगतः प्रभुम्\n",
    "03192022": "विष्णुरुवाच\n",
    "03192022a": "प्रीतस्तेऽहमलौल्येन भक्त्या च द्विजसत्तम\n",
    "03192022c": "अवश्यं हि त्वया ब्रह्मन्मत्तो ग्राह्यो वरो द्विज\n",
    "03192023a": "एवं संछन्द्यमानस्तु वरेण हरिणा तदा\n",
    "03192023c": "उत्तङ्कः प्राञ्जलिर्वव्रे वरं भरतसत्तम\n",
    "03192024a": "यदि मे भगवान्प्रीतः पुण्डरीकनिभेक्षणः\n",
    "03192024c": "धर्मे सत्ये दमे चैव बुद्धिर्भवतु मे सदा\n",
    "03192024e": "अभ्यासश्च भवेद्भक्त्या त्वयि नित्यं महेश्वर\n",
    "03192025": "विष्णुरुवाच\n",
    "03192025a": "सर्वमेतद्धि भविता मत्प्रसादात्तव द्विज\n",
    "03192025c": "प्रतिभास्यति योगश्च येन युक्तो दिवौकसाम्\n",
    "03192025e": "त्रयाणामपि लोकानां महत्कार्यं करिष्यसि\n",
    "03192026a": "उत्सादनार्थं लोकानां धुन्धुर्नाम महासुरः\n",
    "03192026c": "तपस्यति तपो घोरं शृणु यस्तं हनिष्यति\n",
    "03192027a": "बृहदश्व इति ख्यातो भविष्यति महीपतिः\n",
    "03192027c": "तस्य पुत्रः शुचिर्दान्तः कुवलाश्व इति श्रुतः\n",
    "03192028a": "स योगबलमास्थाय मामकं पार्थिवोत्तमः\n",
    "03192028c": "शासनात्तव विप्रर्षे धुन्धुमारो भविष्यति\n",
    "03192029": "मार्कण्डेय उवाच\n",
    "03192029a": "उत्तङ्कमेवमुक्त्वा तु विष्णुरन्तरधीयत\n",
    "03193001": "मार्कण्डेय उवाच\n",
    "03193001a": "इक्ष्वाकौ संस्थिते राजञ्शशादः पृथिवीमिमाम्\n",
    "03193001c": "प्राप्तः परमधर्मात्मा सोऽयोध्यायां नृपोऽभवत्\n",
    "03193002a": "शशादस्य तु दायादः ककुत्स्थो नाम वीर्यवान्\n",
    "03193002c": "अनेनाश्चापि काकुत्स्थः पृथुश्चानेनसः सुतः\n",
    "03193003a": "विष्वगश्वः पृथोः पुत्रस्तस्मादार्द्रस्तु जज्ञिवान्\n",
    "03193003c": "आर्द्रस्य युवनाश्वस्तु श्रावस्तस्तस्य चात्मजः\n",
    "03193004a": "जज्ञे श्रावस्तको राजा श्रावस्ती येन निर्मिता\n",
    "03193004c": "श्रावस्तस्य तु दायादो बृहदश्वो महाबलः\n",
    "03193004e": "बृहदश्वसुतश्चापि कुवलाश्व इति स्मृतः\n",
    "03193005a": "कुवलाश्वस्य पुत्राणां सहस्राण्येकविंशतिः\n",
    "03193005c": "सर्वे विद्यासु निष्णाता बलवन्तो दुरासदाः\n",
    "03193006a": "कुवलाश्वस्तु पितृतो गुणैरभ्यधिकोऽभवत्\n",
    "03193006c": "समये तं ततो राज्ये बृहदश्वोऽभ्यषेचयत्\n",
    "03193006e": "कुवलाश्वं महाराज शूरमुत्तमधार्मिकम्\n",
    "03193007a": "पुत्रसंक्रामितश्रीस्तु बृहदश्वो महीपतिः\n",
    "03193007c": "जगाम तपसे धीमांस्तपोवनममित्रहा\n",
    "03193008a": "अथ शुश्राव राजर्षिं तमुत्तङ्को युधिष्ठिर\n",
    "03193008c": "वनं संप्रस्थितं राजन्बृहदश्वं द्विजोत्तमः\n",
    "03193009a": "तमुत्तङ्को महातेजाः सर्वास्त्रविदुषां वरम्\n",
    "03193009c": "न्यवारयदमेयात्मा समासाद्य नरोत्तमम्\n",
    "03193010": "उत्तङ्क उवाच\n",
    "03193010a": "भवता रक्षणं कार्यं तत्तावत्कर्तुमर्हसि\n",
    "03193010c": "निरुद्विग्ना वयं राजंस्त्वत्प्रसादाद्वसेमहि\n",
    "03193011a": "त्वया हि पृथिवी राजन्रक्ष्यमाणा महात्मना\n",
    "03193011c": "भविष्यति निरुद्विग्ना नारण्यं गन्तुमर्हसि\n",
    "03193012a": "पालने हि महान्धर्मः प्रजानामिह दृश्यते\n",
    "03193012c": "न तथा दृश्यतेऽरण्ये मा ते भूद्बुद्धिरीदृशी\n",
    "03193013a": "ईदृशो न हि राजेन्द्र धर्मः क्वचन दृश्यते\n",
    "03193013c": "प्रजानां पालने यो वै पुरा राजर्षिभिः कृतः\n",
    "03193013e": "रक्षितव्याः प्रजा राज्ञा तास्त्वं रक्षितुमर्हसि\n",
    "03193014a": "निरुद्विग्नस्तपश्चर्तुं न हि शक्नोमि पार्थिव\n",
    "03193014c": "ममाश्रमसमीपे वै समेषु मरुधन्वसु\n",
    "03193015a": "समुद्रो वालुकापूर्ण उज्जानक इति स्मृतः\n",
    "03193015c": "बहुयोजनविस्तीर्णो बहुयोजनमायतः\n",
    "03193016a": "तत्र रौद्रो दानवेन्द्रो महावीर्यपराक्रमः\n",
    "03193016c": "मधुकैटभयोः पुत्रो धुन्धुर्नाम सुदारुणः\n",
    "03193017a": "अन्तर्भूमिगतो राजन्वसत्यमितविक्रमः\n",
    "03193017c": "तं निहत्य महाराज वनं त्वं गन्तुमर्हसि\n",
    "03193018a": "शेते लोकविनाशाय तप आस्थाय दारुणम्\n",
    "03193018c": "त्रिदशानां विनाशाय लोकानां चापि पार्थिव\n",
    "03193019a": "अवध्यो देवतानां स दैत्यानामथ रक्षसाम्\n",
    "03193019c": "नागानामथ यक्षाणां गन्धर्वाणां च सर्वशः\n",
    "03193019e": "अवाप्य स वरं राजन्सर्वलोकपितामहात्\n",
    "03193020a": "तं विनाशय भद्रं ते मा ते बुद्धिरतोऽन्यथा\n",
    "03193020c": "प्राप्स्यसे महतीं कीर्तिं शाश्वतीमव्ययां ध्रुवाम्\n",
    "03193021a": "क्रूरस्य स्वपतस्तस्य वालुकान्तर्हितस्य वै\n",
    "03193021c": "संवत्सरस्य पर्यन्ते निःश्वासः संप्रवर्तते\n",
    "03193021e": "यदा तदा भूश्चलति सशैलवनकानना\n",
    "03193022a": "तस्य निःश्वासवातेन रज उद्धूयते महत्\n",
    "03193022c": "आदित्यपथमावृत्य सप्ताहं भूमिकम्पनम्\n",
    "03193022e": "सविस्फुलिङ्गं सज्वालं सधूमं ह्यतिदारुणम्\n",
    "03193023a": "तेन राजन्न शक्नोमि तस्मिन्स्थातुं स्व आश्रमे\n",
    "03193023c": "तं विनाशय राजेन्द्र लोकानां हितकाम्यया\n",
    "03193023e": "लोकाः स्वस्था भवन्त्वद्य तस्मिन्विनिहतेऽसुरे\n",
    "03193024a": "त्वं हि तस्य विनाशाय पर्याप्त इति मे मतिः\n",
    "03193024c": "तेजसा तव तेजश्च विष्णुराप्याययिष्यति\n",
    "03193025a": "विष्णुना च वरो दत्तो मम पूर्वं ततो वधे\n",
    "03193025c": "यस्तं महासुरं रौद्रं वधिष्यति महीपतिः\n",
    "03193025e": "तेजस्तं वैष्णवमिति प्रवेक्ष्यति दुरासदम्\n",
    "03193026a": "तत्तेजस्त्वं समाधाय राजेन्द्र भुवि दुःसहम्\n",
    "03193026c": "तं निषूदय संदुष्टं दैत्यं रौद्रपराक्रमम्\n",
    "03193027a": "न हि धुन्धुर्महातेजास्तेजसाल्पेन शक्यते\n",
    "03193027c": "निर्दग्धुं पृथिवीपाल स हि वर्षशतैरपि\n",
    "03194001": "मार्कण्डेय उवाच\n",
    "03194001a": "स एवमुक्तो राजर्षिरुत्तङ्केनापराजितः\n",
    "03194001c": "उत्तङ्कं कौरवश्रेष्ठ कृताञ्जलिरथाब्रवीत्\n",
    "03194002a": "न तेऽभिगमनं ब्रह्मन्मोघमेतद्भविष्यति\n",
    "03194002c": "पुत्रो ममायं भगवन्कुवलाश्व इति स्मृतः\n",
    "03194003a": "धृतिमान्क्षिप्रकारी च वीर्येणाप्रतिमो भुवि\n",
    "03194003c": "प्रियं वै सर्वमेतत्ते करिष्यति न संशयः\n",
    "03194004a": "पुत्रैः परिवृतः सर्वैः शूरैः परिघबाहुभिः\n",
    "03194004c": "विसर्जयस्व मां ब्रह्मन्न्यस्तशस्त्रोऽस्मि सांप्रतम्\n",
    "03194005a": "तथास्त्विति च तेनोक्तो मुनिनामिततेजसा\n",
    "03194005c": "स तमादिश्य तनयमुत्तङ्काय महात्मने\n",
    "03194005e": "क्रियतामिति राजर्षिर्जगाम वनमुत्तमम्\n",
    "03194006": "युधिष्ठिर उवाच\n",
    "03194006a": "क एष भगवन्दैत्यो महावीर्यस्तपोधन\n",
    "03194006c": "कस्य पुत्रोऽथ नप्ता वा एतदिच्छामि वेदितुम्\n",
    "03194007a": "एवं महाबलो दैत्यो न श्रुतो मे तपोधन\n",
    "03194007c": "एतदिच्छामि भगवन्याथातथ्येन वेदितुम्\n",
    "03194007e": "सर्वमेव महाप्राज्ञ विस्तरेण तपोधन\n",
    "03194008": "मार्कण्डेय उवाच\n",
    "03194008a": "शृणु राजन्निदं सर्वं यथावृत्तं नराधिप\n",
    "03194008c": "एकार्णवे तदा घोरे नष्टे स्थावरजङ्गमे\n",
    "03194008e": "प्रनष्टेषु च भूतेषु सर्वेषु भरतर्षभ\n",
    "03194009a": "प्रभवः सर्वभूतानां शाश्वतः पुरुषोऽव्ययः\n",
    "03194009c": "सुष्वाप भगवान्विष्णुरप्शय्यामेक एव ह\n",
    "03194009e": "नागस्य भोगे महति शेषस्यामिततेजसः\n",
    "03194010a": "लोककर्ता महाभाग भगवानच्युतो हरिः\n",
    "03194010c": "नागभोगेन महता परिरभ्य महीमिमाम्\n",
    "03194011a": "स्वपतस्तस्य देवस्य पद्मं सूर्यसमप्रभम्\n",
    "03194011c": "नाभ्यां विनिःसृतं तत्र यत्रोत्पन्नः पितामहः\n",
    "03194011e": "साक्षाल्लोकगुरुर्ब्रह्मा पद्मे सूर्येन्दुसप्रभे\n",
    "03194012a": "चतुर्वेदश्चतुर्मूर्तिस्तथैव च चतुर्मुखः\n",
    "03194012c": "स्वप्रभावाद्दुराधर्षो महाबलपराक्रमः\n",
    "03194013a": "कस्यचित्त्वथ कालस्य दानवौ वीर्यवत्तरौ\n",
    "03194013c": "मधुश्च कैटभश्चैव दृष्टवन्तौ हरिं प्रभुम्\n",
    "03194014a": "शयानं शयने दिव्ये नागभोगे महाद्युतिम्\n",
    "03194014c": "बहुयोजनविस्तीर्णे बहुयोजनमायते\n",
    "03194015a": "किरीटकौस्तुभधरं पीतकौशेयवाससम्\n",
    "03194015c": "दीप्यमानं श्रिया राजंस्तेजसा वपुषा तथा\n",
    "03194015e": "सहस्रसूर्यप्रतिममद्भुतोपमदर्शनम्\n",
    "03194016a": "विस्मयः सुमहानासीन्मधुकैटभयोस्तदा\n",
    "03194016c": "दृष्ट्वा पितामहं चैव पद्मे पद्मनिभेक्षणम्\n",
    "03194017a": "वित्रासयेतामथ तौ ब्रह्माणममितौजसम्\n",
    "03194017c": "वित्रास्यमानो बहुशो ब्रह्मा ताभ्यां महायशाः\n",
    "03194017e": "अकम्पयत्पद्मनालं ततोऽबुध्यत केशवः\n",
    "03194018a": "अथापश्यत गोविन्दो दानवौ वीर्यवत्तरौ\n",
    "03194018c": "दृष्ट्वा तावब्रवीद्देवः स्वागतं वां महाबलौ\n",
    "03194018e": "ददानि वां वरं श्रेष्ठं प्रीतिर्हि मम जायते\n",
    "03194019a": "तौ प्रहस्य हृषीकेशं महावीर्यौ महासुरौ\n",
    "03194019c": "प्रत्यब्रूतां महाराज सहितौ मधुसूदनम्\n",
    "03194020a": "आवां वरय देव त्वं वरदौ स्वः सुरोत्तम\n",
    "03194020c": "दातारौ स्वो वरं तुभ्यं तद्ब्रवीह्यविचारयन्\n",
    "03194021": "भगवानुवाच\n",
    "03194021a": "प्रतिगृह्णे वरं वीरावीप्सितश्च वरो मम\n",
    "03194021c": "युवां हि वीर्यसंपन्नौ न वामस्ति समः पुमान्\n",
    "03194022a": "वध्यत्वमुपगच्छेतां मम सत्यपराक्रमौ\n",
    "03194022c": "एतदिच्छाम्यहं कामं प्राप्तुं लोकहिताय वै\n",
    "03194023": "मधुकैटभावूचतुः\n",
    "03194023a": "अनृतं नोक्तपूर्वं नौ स्वैरेष्वपि कुतोऽन्यथा\n",
    "03194023c": "सत्ये धर्मे च निरतौ विद्ध्यावां पुरुषोत्तम\n",
    "03194024a": "बले रूपे च वीर्ये च शमे च न समोऽस्ति नौ\n",
    "03194024c": "धर्मे तपसि दाने च शीलसत्त्वदमेषु च\n",
    "03194025a": "उपप्लवो महानस्मानुपावर्तत केशव\n",
    "03194025c": "उक्तं प्रतिकुरुष्व त्वं कालो हि दुरतिक्रमः\n",
    "03194026a": "आवामिच्छावहे देव कृतमेकं त्वया विभो\n",
    "03194026c": "अनावृतेऽस्मिन्नाकाशे वधं सुरवरोत्तम\n",
    "03194027a": "पुत्रत्वमभिगच्छाव तव चैव सुलोचन\n",
    "03194027c": "वर एष वृतो देव तद्विद्धि सुरसत्तम\n",
    "03194028": "भगवानुवाच\n",
    "03194028a": "बाढमेवं करिष्यामि सर्वमेतद्भविष्यति\n",
    "03194029": "मार्कण्डेय उवाच\n",
    "03194029a": "विचिन्त्य त्वथ गोविन्दो नापश्यद्यदनावृतम्\n",
    "03194029c": "अवकाशं पृथिव्यां वा दिवि वा मधुसूदनः\n",
    "03194030a": "स्वकावनावृतावूरू दृष्ट्वा देववरस्तदा\n",
    "03194030c": "मधुकैटभयो राजञ्शिरसी मधुसूदनः\n",
    "03194030e": "चक्रेण शितधारेण न्यकृन्तत महायशाः\n",
    "03195001": "मार्कण्डेय उवाच\n",
    "03195001a": "धुन्धुर्नाम महातेजास्तयोः पुत्रो महाद्युतिः\n",
    "03195001c": "स तपोऽतप्यत महन्महावीर्यपराक्रमः\n",
    "03195002a": "अतिष्ठदेकपादेन कृशो धमनिसंततः\n",
    "03195002c": "तस्मै ब्रह्मा ददौ प्रीतो वरं वव्रे स च प्रभो\n",
    "03195003a": "देवदानवयक्षाणां सर्पगन्धर्वरक्षसाम्\n",
    "03195003c": "अवध्योऽहं भवेयं वै वर एष वृतो मया\n",
    "03195004a": "एवं भवतु गच्छेति तमुवाच पितामहः\n",
    "03195004c": "स एवमुक्तस्तत्पादौ मूर्ध्ना स्पृश्य जगाम ह\n",
    "03195005a": "स तु धुन्धुर्वरं लब्ध्वा महावीर्यपराक्रमः\n",
    "03195005c": "अनुस्मरन्पितृवधं ततो विष्णुमुपाद्रवत्\n",
    "03195006a": "स तु देवान्सगन्धर्वाञ्जित्वा धुन्धुरमर्षणः\n",
    "03195006c": "बबाध सर्वानसकृद्देवान्विष्णुं च वै भृशम्\n",
    "03195007a": "समुद्रो वालुकापूर्ण उज्जानक इति स्मृतः\n",
    "03195007c": "आगम्य च स दुष्टात्मा तं देशं भरतर्षभ\n",
    "03195007e": "बाधते स्म परं शक्त्या तमुत्तङ्काश्रमं प्रभो\n",
    "03195008a": "अन्तर्भूमिगतस्तत्र वालुकान्तर्हितस्तदा\n",
    "03195008c": "मधुकैटभयोः पुत्रो धुन्धुर्भीमपराक्रमः\n",
    "03195009a": "शेते लोकविनाशाय तपोबलसमाश्रितः\n",
    "03195009c": "उत्तङ्कस्याश्रमाभ्याशे निःश्वसन्पावकार्चिषः\n",
    "03195010a": "एतस्मिन्नेव काले तु सभृत्यबलवाहनः\n",
    "03195010c": "कुवलाश्वो नरपतिरन्वितो बलशालिनाम्\n",
    "03195011a": "सहस्रैरेकविंशत्या पुत्राणामरिमर्दनः\n",
    "03195011c": "प्रायादुत्तङ्कसहितो धुन्धोस्तस्य निवेशनम्\n",
    "03195012a": "तमाविशत्ततो विष्णुर्भगवांस्तेजसा प्रभुः\n",
    "03195012c": "उत्तङ्कस्य नियोगेन लोकानां हितकाम्यया\n",
    "03195013a": "तस्मिन्प्रयाते दुर्धर्षे दिवि शब्दो महानभूत्\n",
    "03195013c": "एष श्रीमान्नृपसुतो धुन्धुमारो भविष्यति\n",
    "03195014a": "दिव्यैश्च पुष्पैस्तं देवाः समन्तात्पर्यवाकिरन्\n",
    "03195014c": "देवदुन्दुभयश्चैव नेदुः स्वयमुदीरिताः\n",
    "03195015a": "शीतश्च वायुः प्रववौ प्रयाणे तस्य धीमतः\n",
    "03195015c": "विपांसुलां महीं कुर्वन्ववर्ष च सुरेश्वरः\n",
    "03195016a": "अन्तरिक्षे विमानानि देवतानां युधिष्ठिर\n",
    "03195016c": "तत्रैव समदृश्यन्त धुन्धुर्यत्र महासुरः\n",
    "03195017a": "कुवलाश्वस्य धुन्धोश्च युद्धकौतूहलान्विताः\n",
    "03195017c": "देवगन्धर्वसहिताः समवैक्षन्महर्षयः\n",
    "03195018a": "नारायणेन कौरव्य तेजसाप्यायितस्तदा\n",
    "03195018c": "स गतो नृपतिः क्षिप्रं पुत्रैस्तैः सर्वतोदिशम्\n",
    "03195019a": "अर्णवं खानयामास कुवलाश्वो महीपतिः\n",
    "03195019c": "कुवलाश्वस्य पुत्रैस्तु तस्मिन्वै वालुकार्णवे\n",
    "03195020a": "सप्तभिर्दिवसैः खात्वा दृष्टो धुन्धुर्महाबलः\n",
    "03195020c": "आसीद्घोरं वपुस्तस्य वालुकान्तर्हितं महत्\n",
    "03195020e": "दीप्यमानं यथा सूर्यस्तेजसा भरतर्षभ\n",
    "03195021a": "ततो धुन्धुर्महाराज दिशमाश्रित्य पश्चिमाम्\n",
    "03195021c": "सुप्तोऽभूद्राजशार्दूल कालानलसमद्युतिः\n",
    "03195022a": "कुवलाश्वस्य पुत्रैस्तु सर्वतः परिवारितः\n",
    "03195022c": "अभिद्रुतः शरैस्तीक्ष्णैर्गदाभिर्मुसलैरपि\n",
    "03195022e": "पट्टिशैः परिघैः प्रासैः खड्गैश्च विमलैः शितैः\n",
    "03195023a": "स वध्यमानः संक्रुद्धः समुत्तस्थौ महाबलः\n",
    "03195023c": "क्रुद्धश्चाभक्षयत्तेषां शस्त्राणि विविधानि च\n",
    "03195024a": "आस्याद्वमन्पावकं स संवर्तकसमं तदा\n",
    "03195024c": "तान्सर्वान्नृपतेः पुत्रानदहत्स्वेन तेजसा\n",
    "03195025a": "मुखजेनाग्निना क्रुद्धो लोकानुद्वर्तयन्निव\n",
    "03195025c": "क्षणेन राजशार्दूल पुरेव कपिलः प्रभुः\n",
    "03195025e": "सगरस्यात्मजान्क्रुद्धस्तदद्भुतमिवाभवत्\n",
    "03195026a": "तेषु क्रोधाग्निदग्धेषु तदा भरतसत्तम\n",
    "03195026c": "तं प्रबुद्धं महात्मानं कुम्भकर्णमिवापरम्\n",
    "03195026e": "आससाद महातेजाः कुवलाश्वो महीपतिः\n",
    "03195027a": "तस्य वारि महाराज सुस्राव बहु देहतः\n",
    "03195027c": "तदापीयत तत्तेजो राजा वारिमयं नृप\n",
    "03195027e": "योगी योगेन वह्निं च शमयामास वारिणा\n",
    "03195028a": "ब्रह्मास्त्रेण तदा राजा दैत्यं क्रूरपराक्रमम्\n",
    "03195028c": "ददाह भरतश्रेष्ठ सर्वलोकाभयाय वै\n",
    "03195029a": "सोऽस्त्रेण दग्ध्वा राजर्षिः कुवलाश्वो महासुरम्\n",
    "03195029c": "सुरशत्रुममित्रघ्नस्त्रिलोकेश इवापरः\n",
    "03195029e": "धुन्धुमार इति ख्यातो नाम्ना समभवत्ततः\n",
    "03195030a": "प्रीतैश्च त्रिदशैः सर्वैर्महर्षिसहितैस्तदा\n",
    "03195030c": "वरं वृणीष्वेत्युक्तः स प्राञ्जलिः प्रणतस्तदा\n",
    "03195030e": "अतीव मुदितो राजन्निदं वचनमब्रवीत्\n",
    "03195031a": "दद्यां वित्तं द्विजाग्र्येभ्यः शत्रूणां चापि दुर्जयः\n",
    "03195031c": "सख्यं च विष्णुना मे स्याद्भूतेष्वद्रोह एव च\n",
    "03195031e": "धर्मे रतिश्च सततं स्वर्गे वासस्तथाक्षयः\n",
    "03195032a": "तथास्त्विति ततो देवैः प्रीतैरुक्तः स पार्थिवः\n",
    "03195032c": "ऋषिभिश्च सगन्धर्वैरुत्तङ्केन च धीमता\n",
    "03195033a": "सभाज्य चैनं विविधैराशीर्वादैस्ततो नृपम्\n",
    "03195033c": "देवा महर्षयश्चैव स्वानि स्थानानि भेजिरे\n",
    "03195034a": "तस्य पुत्रास्त्रयः शिष्टा युधिष्ठिर तदाभवन्\n",
    "03195034c": "दृढाश्वः कपिलाश्वश्च चन्द्राश्वश्चैव भारत\n",
    "03195034e": "तेभ्यः परम्परा राजन्निक्ष्वाकूणां महात्मनाम्\n",
    "03195035a": "एवं स निहतस्तेन कुवलाश्वेन सत्तम\n",
    "03195035c": "धुन्धुर्दैत्यो महावीर्यो मधुकैटभयोः सुतः\n",
    "03195036a": "कुवलाश्वस्तु नृपतिर्धुन्धुमार इति स्मृतः\n",
    "03195036c": "नाम्ना च गुणसंयुक्तस्तदा प्रभृति सोऽभवत्\n",
    "03195037a": "एतत्ते सर्वमाख्यातं यन्मां त्वं परिपृच्छसि\n",
    "03195037c": "धौन्धुमारमुपाख्यानं प्रथितं यस्य कर्मणा\n",
    "03195038a": "इदं तु पुण्यमाख्यानं विष्णोः समनुकीर्तनम्\n",
    "03195038c": "शृणुयाद्यः स धर्मात्मा पुत्रवांश्च भवेन्नरः\n",
    "03195039a": "आयुष्मान्धृतिमांश्चैव श्रुत्वा भवति पर्वसु\n",
    "03195039c": "न च व्याधिभयं किंचित्प्राप्नोति विगतज्वरः\n",
    "03196001": "वैशंपायन उवाच\n",
    "03196001a": "ततो युधिष्ठिरो राजा मार्कण्डेयं महाद्युतिम्\n",
    "03196001c": "पप्रच्छ भरतश्रेष्ठो धर्मप्रश्नं सुदुर्वचम्\n",
    "03196002a": "श्रोतुमिच्छामि भगवन्स्त्रीणां माहात्म्यमुत्तमम्\n",
    "03196002c": "कथ्यमानं त्वया विप्र सूक्ष्मं धर्मं च तत्त्वतः\n",
    "03196003a": "प्रत्यक्षेण हि विप्रर्षे देवा दृश्यन्ति सत्तम\n",
    "03196003c": "सूर्याचन्द्रमसौ वायुः पृथिवी वह्निरेव च\n",
    "03196004a": "पिता माता च भगवन्गाव एव च सत्तम\n",
    "03196004c": "यच्चान्यदेव विहितं तच्चापि भृगुनन्दन\n",
    "03196005a": "मन्येऽहं गुरुवत्सर्वमेकपत्न्यस्तथा स्त्रियः\n",
    "03196005c": "पतिव्रतानां शुश्रूषा दुष्करा प्रतिभाति मे\n",
    "03196006a": "पतिव्रतानां माहात्म्यं वक्तुमर्हसि नः प्रभो\n",
    "03196006c": "निरुध्य चेन्द्रियग्रामं मनः संरुध्य चानघ\n",
    "03196006e": "पतिं दैवतवच्चापि चिन्तयन्त्यः स्थिता हि याः\n",
    "03196007a": "भगवन्दुष्करं ह्येतत्प्रतिभाति मम प्रभो\n",
    "03196007c": "मातापितृषु शुश्रूषा स्त्रीणां भर्तृषु च द्विज\n",
    "03196008a": "स्त्रीणां धर्मात्सुघोराद्धि नान्यं पश्यामि दुष्करम्\n",
    "03196008c": "साध्वाचाराः स्त्रियो ब्रह्मन्यत्कुर्वन्ति सदादृताः\n",
    "03196008e": "दुष्करं बत कुर्वन्ति पितरो मातरश्च वै\n",
    "03196009a": "एकपत्न्यश्च या नार्यो याश्च सत्यं वदन्त्युत\n",
    "03196009c": "कुक्षिणा दश मासांश्च गर्भं संधारयन्ति याः\n",
    "03196009e": "नार्यः कालेन संभूय किमद्भुततरं ततः\n",
    "03196010a": "संशयं परमं प्राप्य वेदनामतुलामपि\n",
    "03196010c": "प्रजायन्ते सुतान्नार्यो दुःखेन महता विभो\n",
    "03196010e": "पुष्णन्ति चापि महता स्नेहेन द्विजसत्तम\n",
    "03196011a": "ये च क्रूरेषु सर्वेषु वर्तमाना जुगुप्सिताः\n",
    "03196011c": "स्वकर्म कुर्वन्ति सदा दुष्करं तच्च मे मतम्\n",
    "03196012a": "क्षत्रधर्मसमाचारं तथ्यं चाख्याहि मे द्विज\n",
    "03196012c": "धर्मः सुदुर्लभो विप्र नृशंसेन दुरात्मना\n",
    "03196013a": "एतदिच्छामि भगवन्प्रश्नं प्रश्नविदां वर\n",
    "03196013c": "श्रोतुं भृगुकुलश्रेष्ठ शुश्रूषे तव सुव्रत\n",
    "03196014": "मार्कण्डेय उवाच\n",
    "03196014a": "हन्त ते सर्वमाख्यास्ये प्रश्नमेतं सुदुर्वचम्\n",
    "03196014c": "तत्त्वेन भरतश्रेष्ठ गदतस्तन्निबोध मे\n",
    "03196015a": "मातरं सदृशीं तात पितॄनन्ये च मन्यते\n",
    "03196015c": "दुष्करं कुरुते माता विवर्धयति या प्रजाः\n",
    "03196016a": "तपसा देवतेज्याभिर्वन्दनेन तितिक्षया\n",
    "03196016c": "अभिचारैरुपायैश्च ईहन्ते पितरः सुतान्\n",
    "03196017a": "एवं कृच्छ्रेण महता पुत्रं प्राप्य सुदुर्लभम्\n",
    "03196017c": "चिन्तयन्ति सदा वीर कीदृशोऽयं भविष्यति\n",
    "03196018a": "आशंसते च पुत्रेषु पिता माता च भारत\n",
    "03196018c": "यशः कीर्तिमथैश्वर्यं प्रजा धर्मं तथैव च\n",
    "03196019a": "तयोराशां तु सफलां यः करोति स धर्मवित्\n",
    "03196019c": "पिता माता च राजेन्द्र तुष्यतो यस्य नित्यदा\n",
    "03196019e": "इह प्रेत्य च तस्याथ कीर्तिर्धर्मश्च शाश्वतः\n",
    "03196020a": "नैव यज्ञः स्त्रियः कश्चिन्न श्राद्धं नोपवासकम्\n",
    "03196020c": "या तु भर्तरि शुश्रूषा तया स्वर्गमुपाश्नुते\n",
    "03196021a": "एतत्प्रकरणं राजन्नधिकृत्य युधिष्ठिर\n",
    "03196021c": "प्रतिव्रतानां नियतं धर्मं चावहितः शृणु\n",
    "03197001": "मार्कण्डेय उवाच\n",
    "03197001a": "कश्चिद्द्विजातिप्रवरो वेदाध्यायी तपोधनः\n",
    "03197001c": "तपस्वी धर्मशीलश्च कौशिको नाम भारत\n",
    "03197002a": "साङ्गोपनिषदान्वेदानधीते द्विजसत्तमः\n",
    "03197002c": "स वृक्षमूले कस्मिंश्चिद्वेदानुच्चारयन्स्थितः\n",
    "03197003a": "उपरिष्टाच्च वृक्षस्य बलाका संन्यलीयत\n",
    "03197003c": "तया पुरीषमुत्सृष्टं ब्राह्मणस्य तदोपरि\n",
    "03197004a": "तामवेक्ष्य ततः क्रुद्धः समपध्यायत द्विजः\n",
    "03197004c": "भृशं क्रोधाभिभूतेन बलाका सा निरीक्षिता\n",
    "03197005a": "अपध्याता च विप्रेण न्यपतद्वसुधातले\n",
    "03197005c": "बलाकां पतितां दृष्ट्वा गतसत्त्वामचेतनाम्\n",
    "03197005e": "कारुण्यादभिसंतप्तः पर्यशोचत तां द्विजः\n",
    "03197006a": "अकार्यं कृतवानस्मि रागद्वेषबलात्कृतः\n",
    "03197006c": "इत्युक्त्वा बहुशो विद्वान्ग्रामं भैक्षाय संश्रितः\n",
    "03197007a": "ग्रामे शुचीनि प्रचरन्कुलानि भरतर्षभ\n",
    "03197007c": "प्रविष्टस्तत्कुलं यत्र पूर्वं चरितवांस्तु सः\n",
    "03197008a": "देहीति याचमानो वै तिष्ठेत्युक्तः स्त्रिया ततः\n",
    "03197008c": "शौचं तु यावत्कुरुते भाजनस्य कुटुम्बिनी\n",
    "03197009a": "एतस्मिन्नन्तरे राजन्क्षुधासंपीडितो भृशम्\n",
    "03197009c": "भर्ता प्रविष्टः सहसा तस्या भरतसत्तम\n",
    "03197010a": "सा तु दृष्ट्वा पतिं साध्वी ब्राह्मणं व्यपहाय तम्\n",
    "03197010c": "पाद्यमाचमनीयं च ददौ भर्त्रे तथासनम्\n",
    "03197011a": "प्रह्वा पर्यचरच्चापि भर्तारमसितेक्षणा\n",
    "03197011c": "आहारेणाथ भक्ष्यैश्च वाक्यैः सुमधुरैस्तथा\n",
    "03197012a": "उच्छिष्टं भुञ्जते भर्तुः सा तु नित्यं युधिष्ठिर\n",
    "03197012c": "दैवतं च पतिं मेने भर्तुश्चित्तानुसारिणी\n",
    "03197013a": "न कर्मणा न मनसा नात्यश्नान्नापि चापिबत्\n",
    "03197013c": "तं सर्वभावोपगता पतिशुश्रूषणे रता\n",
    "03197014a": "साध्वाचारा शुचिर्दक्षा कुटुम्बस्य हितैषिणी\n",
    "03197014c": "भर्तुश्चापि हितं यत्तत्सततं सानुवर्तते\n",
    "03197015a": "देवतातिथिभृत्यानां श्वश्रूश्वशुरयोस्तथा\n",
    "03197015c": "शुश्रूषणपरा नित्यं सततं संयतेन्द्रिया\n",
    "03197016a": "सा ब्राह्मणं तदा दृष्ट्वा संस्थितं भैक्षकाङ्क्षिणम्\n",
    "03197016c": "कुर्वती पतिशुश्रूषां सस्माराथ शुभेक्षणा\n",
    "03197017a": "व्रीडिता साभवत्साध्वी तदा भरतसत्तम\n",
    "03197017c": "भिक्षामादाय विप्राय निर्जगाम यशस्विनी\n",
    "03197018": "ब्राह्मण उवाच\n",
    "03197018a": "किमिदं भवति त्वं मां तिष्ठेत्युक्त्वा वराङ्गने\n",
    "03197018c": "उपरोधं कृतवती न विसर्जितवत्यसि\n",
    "03197019": "मार्कण्डेय उवाच\n",
    "03197019a": "ब्राह्मणं क्रोधसंतप्तं ज्वलन्तमिव तेजसा\n",
    "03197019c": "दृष्ट्वा साध्वी मनुष्येन्द्र सान्त्वपूर्वं वचोऽब्रवीत्\n",
    "03197020a": "क्षन्तुमर्हसि मे विप्र भर्ता मे दैवतं महत्\n",
    "03197020c": "स चापि क्षुधितः श्रान्तः प्राप्तः शुश्रूषितो मया\n",
    "03197021": "ब्राह्मण उवाच\n",
    "03197021a": "ब्राह्मणा न गरीयांसो गरीयांस्ते पतिः कृतः\n",
    "03197021c": "गृहस्थधर्मे वर्तन्ती ब्राह्मणानवमन्यसे\n",
    "03197022a": "इन्द्रोऽप्येषां प्रणमते किं पुनर्मानुषा भुवि\n",
    "03197022c": "अवलिप्ते न जानीषे वृद्धानां न श्रुतं त्वया\n",
    "03197022e": "ब्राह्मणा ह्यग्निसदृशा दहेयुः पृथिवीमपि\n",
    "03197023": "स्त्र्युवाच\n",
    "03197023a": "नावजानाम्यहं विप्रान्देवैस्तुल्यान्मनस्विनः\n",
    "03197023c": "अपराधमिमं विप्र क्षन्तुमर्हसि मेऽनघ\n",
    "03197024a": "जानामि तेजो विप्राणां महाभाग्यं च धीमताम्\n",
    "03197024c": "अपेयः सागरः क्रोधात्कृतो हि लवणोदकः\n",
    "03197025a": "तथैव दीप्ततपसां मुनीनां भावितात्मनाम्\n",
    "03197025c": "येषां क्रोधाग्निरद्यापि दण्डके नोपशाम्यति\n",
    "03197026a": "ब्राह्मणानां परिभवाद्वातापिश्च दुरात्मवान्\n",
    "03197026c": "अगस्त्यमृषिमासाद्य जीर्णः क्रूरो महासुरः\n",
    "03197027a": "प्रभावा बहवश्चापि श्रूयन्ते ब्रह्मवादिनाम्\n",
    "03197027c": "क्रोधः सुविपुलो ब्रह्मन्प्रसादश्च महात्मनाम्\n",
    "03197028a": "अस्मिंस्त्वतिक्रमे ब्रह्मन्क्षन्तुमर्हसि मेऽनघ\n",
    "03197028c": "पतिशुश्रूषया धर्मो यः स मे रोचते द्विज\n",
    "03197029a": "दैवतेष्वपि सर्वेषु भर्ता मे दैवतं परम्\n",
    "03197029c": "अविशेषेण तस्याहं कुर्यां धर्मं द्विजोत्तम\n",
    "03197030a": "शुश्रूषायाः फलं पश्य पत्युर्ब्राह्मण यादृशम्\n",
    "03197030c": "बलाका हि त्वया दग्धा रोषात्तद्विदितं मम\n",
    "03197031a": "क्रोधः शत्रुः शरीरस्थो मनुष्याणां द्विजोत्तम\n",
    "03197031c": "यः क्रोधमोहौ त्यजति तं देवा ब्राह्मणं विदुः\n",
    "03197032a": "यो वदेदिह सत्यानि गुरुं संतोषयेत च\n",
    "03197032c": "हिंसितश्च न हिंसेत तं देवा ब्राह्मणं विदुः\n",
    "03197033a": "जितेन्द्रियो धर्मपरः स्वाध्यायनिरतः शुचिः\n",
    "03197033c": "कामक्रोधौ वशे यस्य तं देवा ब्राह्मणं विदुः\n",
    "03197034a": "यस्य चात्मसमो लोको धर्मज्ञस्य मनस्विनः\n",
    "03197034c": "सर्वधर्मेषु च रतस्तं देवा ब्राह्मणं विदुः\n",
    "03197035a": "योऽध्यापयेदधीयीत यजेद्वा याजयीत वा\n",
    "03197035c": "दद्याद्वापि यथाशक्ति तं देवा ब्राह्मणं विदुः\n",
    "03197036a": "ब्रह्मचारी च वेदान्यो अधीयीत द्विजोत्तमः\n",
    "03197036c": "स्वाध्याये चाप्रमत्तो वै तं देवा ब्राह्मणं विदुः\n",
    "03197037a": "यद्ब्राह्मणानां कुशलं तदेषां परिकीर्तयेत्\n",
    "03197037c": "सत्यं तथा व्याहरतां नानृते रमते मनः\n",
    "03197038a": "धनं तु ब्राह्मणस्याहुः स्वाध्यायं दममार्जवम्\n",
    "03197038c": "इन्द्रियाणां निग्रहं च शाश्वतं द्विजसत्तम\n",
    "03197038e": "सत्यार्जवे धर्ममाहुः परं धर्मविदो जनाः\n",
    "03197039a": "दुर्ज्ञेयः शाश्वतो धर्मः स तु सत्ये प्रतिष्ठितः\n",
    "03197039c": "श्रुतिप्रमाणो धर्मः स्यादिति वृद्धानुशासनम्\n",
    "03197040a": "बहुधा दृश्यते धर्मः सूक्ष्म एव द्विजोत्तम\n",
    "03197040c": "भवानपि च धर्मज्ञः स्वाध्यायनिरतः शुचिः\n",
    "03197040e": "न तु तत्त्वेन भगवन्धर्मान्वेत्सीति मे मतिः\n",
    "03197041a": "मातापितृभ्यां शुश्रूषुः सत्यवादी जितेन्द्रियः\n",
    "03197041c": "मिथिलायां वसन्व्याधः स ते धर्मान्प्रवक्ष्यति\n",
    "03197041e": "तत्र गच्छस्व भद्रं ते यथाकामं द्विजोत्तम\n",
    "03197042a": "अत्युक्तमपि मे सर्वं क्षन्तुमर्हस्यनिन्दित\n",
    "03197042c": "स्त्रियो ह्यवध्याः सर्वेषां ये धर्मविदुषो जनाः\n",
    "03197043": "ब्राह्मण उवाच\n",
    "03197043a": "प्रीतोऽस्मि तव भद्रं ते गतः क्रोधश्च शोभने\n",
    "03197043c": "उपालम्भस्त्वया ह्युक्तो मम निःश्रेयसं परम्\n",
    "03197043e": "स्वस्ति तेऽस्तु गमिष्यामि साधयिष्यामि शोभने\n",
    "03197044": "मार्कण्डेय उवाच\n",
    "03197044a": "तया विसृष्टो निर्गम्य स्वमेव भवनं ययौ\n",
    "03197044c": "विनिन्दन्स द्विजोऽऽत्मानं कौशिको नरसत्तम\n",
    "03198001": "मार्कण्डेय उवाच\n",
    "03198001a": "चिन्तयित्वा तदाश्चर्यं स्त्रिया प्रोक्तमशेषतः\n",
    "03198001c": "विनिन्दन्स द्विजोऽऽत्मानमागस्कृत इवाबभौ\n",
    "03198002a": "चिन्तयानः स धर्मस्य सूक्ष्मां गतिमथाब्रवीत्\n",
    "03198002c": "श्रद्दधानेन भाव्यं वै गच्छामि मिथिलामहम्\n",
    "03198003a": "कृतात्मा धर्मवित्तस्यां व्याधो निवसते किल\n",
    "03198003c": "तं गच्छाम्यहमद्यैव धर्मं प्रष्टुं तपोधनम्\n",
    "03198004a": "इति संचिन्त्य मनसा श्रद्दधानः स्त्रिया वचः\n",
    "03198004c": "बलाकाप्रत्ययेनासौ धर्म्यैश्च वचनैः शुभैः\n",
    "03198004e": "संप्रतस्थे स मिथिलां कौतूहलसमन्वितः\n",
    "03198005a": "अतिक्रामन्नरण्यानि ग्रामांश्च नगराणि च\n",
    "03198005c": "ततो जगाम मिथिलां जनकेन सुरक्षिताम्\n",
    "03198006a": "धर्मसेतुसमाकीर्णां यज्ञोत्सववतीं शुभाम्\n",
    "03198006c": "गोपुराट्टालकवतीं गृहप्राकारशोभिताम्\n",
    "03198007a": "प्रविश्य स पुरीं रम्यां विमानैर्बहुभिर्वृताम्\n",
    "03198007c": "पण्यैश्च बहुभिर्युक्तां सुविभक्तमहापथाम्\n",
    "03198008a": "अश्वै रथैस्तथा नागैर्यानैश्च बहुभिर्वृताम्\n",
    "03198008c": "हृष्टपुष्टजनाकीर्णां नित्योत्सवसमाकुलाम्\n",
    "03198009a": "सोऽपश्यद्बहुवृत्तान्तां ब्राह्मणः समतिक्रमन्\n",
    "03198009c": "धर्मव्याधमपृच्छच्च स चास्य कथितो द्विजैः\n",
    "03198010a": "अपश्यत्तत्र गत्वा तं सूनामध्ये व्यवस्थितम्\n",
    "03198010c": "मार्गमाहिषमांसानि विक्रीणन्तं तपस्विनम्\n",
    "03198010e": "आकुलत्वात्तु क्रेतॄणामेकान्ते संस्थितो द्विजः\n",
    "03198011a": "स तु ज्ञात्वा द्विजं प्राप्तं सहसा संभ्रमोत्थितः\n",
    "03198011c": "आजगाम यतो विप्रः स्थित एकान्त आसने\n",
    "03198012": "व्याध उवाच\n",
    "03198012a": "अभिवादये त्वा भगवन्स्वागतं ते द्विजोत्तम\n",
    "03198012c": "अहं व्याधस्तु भद्रं ते किं करोमि प्रशाधि माम्\n",
    "03198013a": "एकपत्न्या यदुक्तोऽसि गच्छ त्वं मिथिलामिति\n",
    "03198013c": "जानाम्येतदहं सर्वं यदर्थं त्वमिहागतः\n",
    "03198014": "मार्कण्डेय उवाच\n",
    "03198014a": "श्रुत्वा तु तस्य तद्वाक्यं स विप्रो भृशहर्षितः\n",
    "03198014c": "द्वितीयमिदमाश्चर्यमित्यचिन्तयत द्विजः\n",
    "03198015a": "अदेशस्थं हि ते स्थानमिति व्याधोऽब्रवीद्द्विजम्\n",
    "03198015c": "गृहं गच्छाव भगवन्यदि रोचयसेऽनघ\n",
    "03198016a": "बाढमित्येव संहृष्टो विप्रो वचनमब्रवीत्\n",
    "03198016c": "अग्रतस्तु द्विजं कृत्वा स जगाम गृहान्प्रति\n",
    "03198017a": "प्रविश्य च गृहं रम्यमासनेनाभिपूजितः\n",
    "03198017c": "पाद्यमाचमनीयं च प्रतिगृह्य द्विजोत्तमः\n",
    "03198018a": "ततः सुखोपविष्टस्तं व्याधं वचनमब्रवीत्\n",
    "03198018c": "कर्मैतद्वै न सदृशं भवतः प्रतिभाति मे\n",
    "03198018e": "अनुतप्ये भृशं तात तव घोरेण कर्मणा\n",
    "03198019": "व्याध उवाच\n",
    "03198019a": "कुलोचितमिदं कर्म पितृपैतामहं मम\n",
    "03198019c": "वर्तमानस्य मे धर्मे स्वे मन्युं मा कृथा द्विज\n",
    "03198020a": "धात्रा तु विहितं पूर्वं कर्म स्वं पालयाम्यहम्\n",
    "03198020c": "प्रयत्नाच्च गुरू वृद्धौ शुश्रूषेऽहं द्विजोत्तम\n",
    "03198021a": "सत्यं वदे नाभ्यसूये यथाशक्ति ददामि च\n",
    "03198021c": "देवतातिथिभृत्यानामवशिष्टेन वर्तये\n",
    "03198022a": "न कुत्सयाम्यहं किंचिन्न गर्हे बलवत्तरम्\n",
    "03198022c": "कृतमन्वेति कर्तारं पुरा कर्म द्विजोत्तम\n",
    "03198023a": "कृषिगोरक्ष्यवाणिज्यमिह लोकस्य जीवनम्\n",
    "03198023c": "दण्डनीतिस्त्रयी विद्या तेन लोका भवन्त्युत\n",
    "03198024a": "कर्म शूद्रे कृषिर्वैश्ये संग्रामः क्षत्रिये स्मृतः\n",
    "03198024c": "ब्रह्मचर्यं तपो मन्त्राः सत्यं च ब्राह्मणे सदा\n",
    "03198025a": "राजा प्रशास्ति धर्मेण स्वकर्मनिरताः प्रजाः\n",
    "03198025c": "विकर्माणश्च ये केचित्तान्युनक्ति स्वकर्मसु\n",
    "03198026a": "भेतव्यं हि सदा राज्ञां प्रजानामधिपा हि ते\n",
    "03198026c": "मारयन्ति विकर्मस्थं लुब्धा मृगमिवेषुभिः\n",
    "03198027a": "जनकस्येह विप्रर्षे विकर्मस्थो न विद्यते\n",
    "03198027c": "स्वकर्मनिरता वर्णाश्चत्वारोऽपि द्विजोत्तम\n",
    "03198028a": "स एष जनको राजा दुर्वृत्तमपि चेत्सुतम्\n",
    "03198028c": "दण्ड्यं दण्डे निक्षिपति तथा न ग्लाति धार्मिकम्\n",
    "03198029a": "सुयुक्तचारो नृपतिः सर्वं धर्मेण पश्यति\n",
    "03198029c": "श्रीश्च राज्यं च दण्डश्च क्षत्रियाणां द्विजोत्तम\n",
    "03198030a": "राजानो हि स्वधर्मेण श्रियमिच्छन्ति भूयसीम्\n",
    "03198030c": "सर्वेषामेव वर्णानां त्राता राजा भवत्युत\n",
    "03198031a": "परेण हि हतान्ब्रह्मन्वराहमहिषानहम्\n",
    "03198031c": "न स्वयं हन्मि विप्रर्षे विक्रीणामि सदा त्वहम्\n",
    "03198032a": "न भक्षयामि मांसानि ऋतुगामी तथा ह्यहम्\n",
    "03198032c": "सदोपवासी च तथा नक्तभोजी तथा द्विज\n",
    "03198033a": "अशीलश्चापि पुरुषो भूत्वा भवति शीलवान्\n",
    "03198033c": "प्राणिहिंसारतश्चापि भवते धार्मिकः पुनः\n",
    "03198034a": "व्यभिचारान्नरेन्द्राणां धर्मः संकीर्यते महान्\n",
    "03198034c": "अधर्मो वर्धते चापि संकीर्यन्ते तथा प्रजाः\n",
    "03198035a": "उरुण्डा वामनाः कुब्जाः स्थूलशीर्षास्तथैव च\n",
    "03198035c": "क्लीबाश्चान्धाश्च जायन्ते बधिरा लम्बचूचुकाः\n",
    "03198035e": "पार्थिवानामधर्मत्वात्प्रजानामभवः सदा\n",
    "03198036a": "स एष राजा जनकः सर्वं धर्मेण पश्यति\n",
    "03198036c": "अनुगृह्णन्प्रजाः सर्वाः स्वधर्मनिरताः सदा\n",
    "03198037a": "ये चैव मां प्रशंसन्ति ये च निन्दन्ति मानवाः\n",
    "03198037c": "सर्वान्सुपरिणीतेन कर्मणा तोषयाम्यहम्\n",
    "03198038a": "ये जीवन्ति स्वधर्मेण संभुञ्जन्ते च पार्थिवाः\n",
    "03198038c": "न किंचिदुपजीवन्ति दक्षा उत्थानशीलिनः\n",
    "03198039a": "शक्त्यान्नदानं सततं तितिक्षा धर्मनित्यता\n",
    "03198039c": "यथार्हं प्रतिपूजा च सर्वभूतेषु वै दया\n",
    "03198039e": "त्यागान्नान्यत्र मर्त्यानां गुणास्तिष्ठन्ति पूरुषे\n",
    "03198040a": "मृषावादं परिहरेत्कुर्यात्प्रियमयाचितः\n",
    "03198040c": "न च कामान्न संरम्भान्न द्वेषाद्धर्ममुत्सृजेत्\n",
    "03198041a": "प्रिये नातिभृशं हृष्येदप्रिये न च संज्वरेत्\n",
    "03198041c": "न मुह्येदर्थकृच्छ्रेषु न च धर्मं परित्यजेत्\n",
    "03198042a": "कर्म चेत्किंचिदन्यत्स्यादितरन्न समाचरेत्\n",
    "03198042c": "यत्कल्याणमभिध्यायेत्तत्रात्मानं नियोजयेत्\n",
    "03198043a": "न पापं प्रति पापः स्यात्साधुरेव सदा भवेत्\n",
    "03198043c": "आत्मनैव हतः पापो यः पापं कर्तुमिच्छति\n",
    "03198044a": "कर्म चैतदसाधूनां वृजिनानामसाधुवत्\n",
    "03198044c": "न धर्मोऽस्तीति मन्वानाः शुचीनवहसन्ति ये\n",
    "03198044e": "अश्रद्दधाना धर्मस्य ते नश्यन्ति न संशयः\n",
    "03198045a": "महादृतिरिवाध्मातः पापो भवति नित्यदा\n",
    "03198045c": "मूढानामवलिप्तानामसारं भाषितं भवेत्\n",
    "03198045e": "दर्शयत्यन्तरात्मानं दिवा रूपमिवांशुमान्\n",
    "03198046a": "न लोके राजते मूर्खः केवलात्मप्रशंसया\n",
    "03198046c": "अपि चेह मृजा हीनः कृतविद्यः प्रकाशते\n",
    "03198047a": "अब्रुवन्कस्यचिन्निन्दामात्मपूजामवर्णयन्\n",
    "03198047c": "न कश्चिद्गुणसंपन्नः प्रकाशो भुवि दृश्यते\n",
    "03198048a": "विकर्मणा तप्यमानः पापाद्विपरिमुच्यते\n",
    "03198048c": "नैतत्कुर्यां पुनरिति द्वितीयात्परिमुच्यते\n",
    "03198049a": "कर्मणा येन तेनेह पापाद्द्विजवरोत्तम\n",
    "03198049c": "एवं श्रुतिरियं ब्रह्मन्धर्मेषु परिदृश्यते\n",
    "03198050a": "पापान्यबुद्ध्वेह पुरा कृतानि; प्राग्धर्मशीलो विनिहन्ति पश्चात्\n",
    "03198050c": "धर्मो ब्रह्मन्नुदते पूरुषाणां; यत्कुर्वते पापमिह प्रमादात्\n",
    "03198051a": "पापं कृत्वा हि मन्येत नाहमस्मीति पूरुषः\n",
    "03198051c": "चिकीर्षेदेव कल्याणं श्रद्दधानोऽनसूयकः\n",
    "03198052a": "वसनस्येव छिद्राणि साधूनां विवृणोति यः\n",
    "03198052c": "पापं चेत्पुरुषः कृत्वा कल्याणमभिपद्यते\n",
    "03198052e": "मुच्यते सर्वपापेभ्यो महाभ्रैरिव चन्द्रमाः\n",
    "03198053a": "यथादित्यः समुद्यन्वै तमः सर्वं व्यपोहति\n",
    "03198053c": "एवं कल्याणमातिष्ठन्सर्वपापैः प्रमुच्यते\n",
    "03198054a": "पापानां विद्ध्यधिष्ठानं लोभमेव द्विजोत्तम\n",
    "03198054c": "लुब्धाः पापं व्यवस्यन्ति नरा नातिबहुश्रुताः\n",
    "03198054e": "अधर्मा धर्मरूपेण तृणैः कूपा इवावृताः\n",
    "03198055a": "तेषां दमः पवित्राणि प्रलापा धर्मसंश्रिताः\n",
    "03198055c": "सर्वं हि विद्यते तेषु शिष्टाचारः सुदुर्लभः\n",
    "03198056": "मार्कण्डेय उवाच\n",
    "03198056a": "स तु विप्रो महाप्राज्ञो धर्मव्याधमपृच्छत\n",
    "03198056c": "शिष्टाचारं कथमहं विद्यामिति नरोत्तम\n",
    "03198056e": "एतन्महामते व्याध प्रब्रवीहि यथातथम्\n",
    "03198057": "व्याध उवाच\n",
    "03198057a": "यज्ञो दानं तपो वेदाः सत्यं च द्विजसत्तम\n",
    "03198057c": "पञ्चैतानि पवित्राणि शिष्टाचारेषु नित्यदा\n",
    "03198058a": "कामक्रोधौ वशे कृत्वा दम्भं लोभमनार्जवम्\n",
    "03198058c": "धर्म इत्येव संतुष्टास्ते शिष्टाः शिष्टसंमताः\n",
    "03198059a": "न तेषां विद्यतेऽवृत्तं यज्ञस्वाध्यायशीलिनाम्\n",
    "03198059c": "आचारपालनं चैव द्वितीयं शिष्टलक्षणम्\n",
    "03198060a": "गुरुशुश्रूषणं सत्यमक्रोधो दानमेव च\n",
    "03198060c": "एतच्चतुष्टयं ब्रह्मञ्शिष्टाचारेषु नित्यदा\n",
    "03198061a": "शिष्टाचारे मनः कृत्वा प्रतिष्ठाप्य च सर्वशः\n",
    "03198061c": "यामयं लभते तुष्टिं सा न शक्या ह्यतोऽन्यथा\n",
    "03198062a": "वेदस्योपनिषत्सत्यं सत्यस्योपनिषद्दमः\n",
    "03198062c": "दमस्योपनिषत्त्यागः शिष्टाचारेषु नित्यदा\n",
    "03198063a": "ये तु धर्ममसूयन्ते बुद्धिमोहान्विता नराः\n",
    "03198063c": "अपथा गच्छतां तेषामनुयातापि पीड्यते\n",
    "03198064a": "ये तु शिष्टाः सुनियताः श्रुतित्यागपरायणाः\n",
    "03198064c": "धर्म्यं पन्थानमारूढाः सत्यधर्मपरायणाः\n",
    "03198065a": "नियच्छन्ति परां बुद्धिं शिष्टाचारान्विता नराः\n",
    "03198065c": "उपाध्यायमते युक्ताः स्थित्या धर्मार्थदर्शिनः\n",
    "03198066a": "नास्तिकान्भिन्नमर्यादान्क्रूरान्पापमतौ स्थितान्\n",
    "03198066c": "त्यज ताञ्ज्ञानमाश्रित्य धार्मिकानुपसेव्य च\n",
    "03198067a": "कामलोभग्रहाकीर्णां पञ्चेन्द्रियजलां नदीम्\n",
    "03198067c": "नावं धृतिमयीं कृत्वा जन्मदुर्गाणि संतर\n",
    "03198068a": "क्रमेण संचितो धर्मो बुद्धियोगमयो महान्\n",
    "03198068c": "शिष्टाचारे भवेत्साधू रागः शुक्लेव वाससि\n",
    "03198069a": "अहिंसा सत्यवचनं सर्वभूतहितं परम्\n",
    "03198069c": "अहिंसा परमो धर्मः स च सत्ये प्रतिष्ठितः\n",
    "03198069e": "सत्ये कृत्वा प्रतिष्ठां तु प्रवर्तन्ते प्रवृत्तयः\n",
    "03198070a": "सत्यमेव गरीयस्तु शिष्टाचारनिषेवितम्\n",
    "03198070c": "आचारश्च सतां धर्मः सन्तश्चाचारलक्षणाः\n",
    "03198071a": "यो यथाप्रकृतिर्जन्तुः स्वां स्वां प्रकृतिमश्नुते\n",
    "03198071c": "पापात्मा क्रोधकामादीन्दोषानाप्नोत्यनात्मवान्\n",
    "03198072a": "आरम्भो न्याययुक्तो यः स हि धर्म इति स्मृतः\n",
    "03198072c": "अनाचारस्त्वधर्मेति एतच्छिष्टानुशासनम्\n",
    "03198073a": "अक्रुध्यन्तोऽनसूयन्तो निरहंकारमत्सराः\n",
    "03198073c": "ऋजवः शमसंपन्नाः शिष्टाचारा भवन्ति ते\n",
    "03198074a": "त्रैविद्यवृद्धाः शुचयो वृत्तवन्तो मनस्विनः\n",
    "03198074c": "गुरुशुश्रूषवो दान्ताः शिष्टाचारा भवन्त्युत\n",
    "03198075a": "तेषामदीनसत्त्वानां दुष्कराचारकर्मणाम्\n",
    "03198075c": "स्वैः कर्मभिः सत्कृतानां घोरत्वं संप्रणश्यति\n",
    "03198076a": "तं सदाचारमाश्चर्यं पुराणं शाश्वतं ध्रुवम्\n",
    "03198076c": "धर्मं धर्मेण पश्यन्तः स्वर्गं यान्ति मनीषिणः\n",
    "03198077a": "आस्तिका मानहीनाश्च द्विजातिजनपूजकाः\n",
    "03198077c": "श्रुतवृत्तोपसंपन्नाः ते सन्तः स्वर्गगामिनः\n",
    "03198078a": "वेदोक्तः परमो धर्मो धर्मशास्त्रेषु चापरः\n",
    "03198078c": "शिष्टाचीर्णश्च शिष्टानां त्रिविधं धर्मलक्षणम्\n",
    "03198079a": "पारणं चापि विद्यानां तीर्थानामवगाहनम्\n",
    "03198079c": "क्षमा सत्यार्जवं शौचं शिष्टाचारनिदर्शनम्\n",
    "03198080a": "सर्वभूतदयावन्तो अहिंसानिरताः सदा\n",
    "03198080c": "परुषं न प्रभाषन्ते सदा सन्तो द्विजप्रियाः\n",
    "03198081a": "शुभानामशुभानां च कर्मणां फलसंचये\n",
    "03198081c": "विपाकमभिजानन्ति ते शिष्टाः शिष्टसंमताः\n",
    "03198082a": "न्यायोपेता गुणोपेताः सर्वलोकहितैषिणः\n",
    "03198082c": "सन्तः स्वर्गजितः शुक्लाः संनिविष्टाश्च सत्पथे\n",
    "03198083a": "दातारः संविभक्तारो दीनानुग्रहकारिणः\n",
    "03198083c": "सर्वभूतदयावन्तस्ते शिष्टाः शिष्टसंमताः\n",
    "03198084a": "सर्वपूज्याः श्रुतधनास्तथैव च तपस्विनः\n",
    "03198084c": "दाननित्याः सुखाँल्लोकानाप्नुवन्तीह च श्रियम्\n",
    "03198085a": "पीडया च कलत्रस्य भृत्यानां च समाहिताः\n",
    "03198085c": "अतिशक्त्या प्रयच्छन्ति सन्तः सद्भिः समागताः\n",
    "03198086a": "लोकयात्रां च पश्यन्तो धर्ममात्महितानि च\n",
    "03198086c": "एवं सन्तो वर्तमाना एधन्ते शाश्वतीः समाः\n",
    "03198087a": "अहिंसा सत्यवचनमानृशंस्यमथार्जवम्\n",
    "03198087c": "अद्रोहो नातिमानश्च ह्रीस्तितिक्षा दमः शमः\n",
    "03198088a": "धीमन्तो धृतिमन्तश्च भूतानामनुकम्पकाः\n",
    "03198088c": "अकामद्वेषसंयुक्तास्ते सन्तो लोकसत्कृताः\n",
    "03198089a": "त्रीण्येव तु पदान्याहुः सतां वृत्तमनुत्तमम्\n",
    "03198089c": "न द्रुह्येच्चैव दद्याच्च सत्यं चैव सदा वदेत्\n",
    "03198090a": "सर्वत्र च दयावन्तः सन्तः करुणवेदिनः\n",
    "03198090c": "गच्छन्तीह सुसंतुष्टा धर्म्यं पन्थानमुत्तमम्\n",
    "03198090e": "शिष्टाचारा महात्मानो येषां धर्मः सुनिश्चितः\n",
    "03198091a": "अनसूया क्षमा शान्तिः संतोषः प्रियवादिता\n",
    "03198091c": "कामक्रोधपरित्यागः शिष्टाचारनिषेवणम्\n",
    "03198092a": "कर्मणा श्रुतसंपन्नं सतां मार्गमनुत्तमम्\n",
    "03198092c": "शिष्टाचारं निषेवन्ते नित्यं धर्मेष्वतन्द्रिताः\n",
    "03198093a": "प्रज्ञाप्रासादमारुह्य मुह्यतो महतो जनान्\n",
    "03198093c": "प्रेक्षन्तो लोकवृत्तानि विविधानि द्विजोत्तम\n",
    "03198093e": "अतिपुण्यानि पापानि तानि द्विजवरोत्तम\n",
    "03198094a": "एतत्ते सर्वमाख्यातं यथाप्रज्ञं यथाश्रुतम्\n",
    "03198094c": "शिष्टाचारगुणान्ब्रह्मन्पुरस्कृत्य द्विजर्षभ\n",
    "03199001": "मार्कण्डेय उवाच\n",
    "03199001a": "स तु विप्रमथोवाच धर्मव्याधो युधिष्ठिर\n",
    "03199001c": "यदहं ह्याचरे कर्म घोरमेतदसंशयम्\n",
    "03199002a": "विधिस्तु बलवान्ब्रह्मन्दुस्तरं हि पुराकृतम्\n",
    "03199002c": "पुराकृतस्य पापस्य कर्मदोषो भवत्ययम्\n",
    "03199002e": "दोषस्यैतस्य वै ब्रह्मन्विघाते यत्नवानहम्\n",
    "03199003a": "विधिना विहिते पूर्वं निमित्तं घातको भवेत्\n",
    "03199003c": "निमित्तभूता हि वयं कर्मणोऽस्य द्विजोत्तम\n",
    "03199004a": "येषां हतानां मांसानि विक्रीणामो वयं द्विज\n",
    "03199004c": "तेषामपि भवेद्धर्म उपभोगेन भक्षणात्\n",
    "03199004e": "देवतातिथिभृत्यानां पितॄणां प्रतिपूजनात्\n",
    "03199005a": "ओषध्यो वीरुधश्चापि पशवो मृगपक्षिणः\n",
    "03199005c": "अन्नाद्यभूता लोकस्य इत्यपि श्रूयते श्रुतिः\n",
    "03199006a": "आत्ममांसप्रदानेन शिबिरौशीनरो नृपः\n",
    "03199006c": "स्वर्गं सुदुर्लभं प्राप्तः क्षमावान्द्विजसत्तम\n",
    "03199007a": "राज्ञो महानसे पूर्वं रन्तिदेवस्य वै द्विज\n",
    "03199007c": "द्वे सहस्रे तु वध्येते पशूनामन्वहं तदा\n",
    "03199008a": "समांसं ददतो ह्यन्नं रन्तिदेवस्य नित्यशः\n",
    "03199008c": "अतुला कीर्तिरभवन्नृपस्य द्विजसत्तम\n",
    "03199008e": "चातुर्मास्येषु पशवो वध्यन्त इति नित्यशः\n",
    "03199009a": "अग्नयो मांसकामाश्च इत्यपि श्रूयते श्रुतिः\n",
    "03199009c": "यज्ञेषु पशवो ब्रह्मन्वध्यन्ते सततं द्विजैः\n",
    "03199009e": "संस्कृताः किल मन्त्रैश्च तेऽपि स्वर्गमवाप्नुवन्\n",
    "03199010a": "यदि नैवाग्नयो ब्रह्मन्मांसकामाभवन्पुरा\n",
    "03199010c": "भक्ष्यं नैव भवेन्मांसं कस्यचिद्द्विजसत्तम\n",
    "03199011a": "अत्रापि विधिरुक्तश्च मुनिभिर्मांसभक्षणे\n",
    "03199011c": "देवतानां पितॄणां च भुङ्क्ते दत्त्वा तु यः सदा\n",
    "03199011e": "यथाविधि यथाश्रद्धं न स दुष्यति भक्षणात्\n",
    "03199012a": "अमांसाशी भवत्येवमित्यपि श्रूयते श्रुतिः\n",
    "03199012c": "भार्यां गच्छन्ब्रह्मचारी ऋतौ भवति ब्राह्मणः\n",
    "03199013a": "सत्यानृते विनिश्चित्य अत्रापि विधिरुच्यते\n",
    "03199013c": "सौदासेन पुरा राज्ञा मानुषा भक्षिता द्विज\n",
    "03199013e": "शापाभिभूतेन भृशमत्र किं प्रतिभाति ते\n",
    "03199014a": "स्वधर्म इति कृत्वा तु न त्यजामि द्विजोत्तम\n",
    "03199014c": "पुराकृतमिति ज्ञात्वा जीवाम्येतेन कर्मणा\n",
    "03199015a": "स्वकर्म त्यजतो ब्रह्मन्नधर्म इह दृश्यते\n",
    "03199015c": "स्वकर्मनिरतो यस्तु स धर्म इति निश्चयः\n",
    "03199016a": "पूर्वं हि विहितं कर्म देहिनं न विमुञ्चति\n",
    "03199016c": "धात्रा विधिरयं दृष्टो बहुधा कर्मनिर्णये\n",
    "03199017a": "द्रष्टव्यं तु भवेत्प्राज्ञ क्रूरे कर्मणि वर्तता\n",
    "03199017c": "कथं कर्म शुभं कुर्यां कथं मुच्ये पराभवात्\n",
    "03199017e": "कर्मणस्तस्य घोरस्य बहुधा निर्णयो भवेत्\n",
    "03199018a": "दाने च सत्यवाक्ये च गुरुशुश्रूषणे तथा\n",
    "03199018c": "द्विजातिपूजने चाहं धर्मे च निरतः सदा\n",
    "03199018e": "अतिवादातिमानाभ्यां निवृत्तोऽस्मि द्विजोत्तम\n",
    "03199019a": "कृषिं साध्विति मन्यन्ते तत्र हिंसा परा स्मृता\n",
    "03199019c": "कर्षन्तो लाङ्गलैः पुंसो घ्नन्ति भूमिशयान्बहून्\n",
    "03199019e": "जीवानन्यांश्च बहुशस्तत्र किं प्रतिभाति ते\n",
    "03199020a": "धान्यबीजानि यान्याहुर्व्रीह्यादीनि द्विजोत्तम\n",
    "03199020c": "सर्वाण्येतानि जीवानि तत्र किं प्रतिभाति ते\n",
    "03199021a": "अध्याक्रम्य पशूंश्चापि घ्नन्ति वै भक्षयन्ति च\n",
    "03199021c": "वृक्षानथौषधीश्चैव छिन्दन्ति पुरुषा द्विज\n",
    "03199022a": "जीवा हि बहवो ब्रह्मन्वृक्षेषु च फलेषु च\n",
    "03199022c": "उदके बहवश्चापि तत्र किं प्रतिभाति ते\n",
    "03199023a": "सर्वं व्याप्तमिदं ब्रह्मन्प्राणिभिः प्राणिजीवनैः\n",
    "03199023c": "मत्स्या ग्रसन्ते मत्स्यांश्च तत्र किं प्रतिभाति ते\n",
    "03199024a": "सत्त्वैः सत्त्वानि जीवन्ति बहुधा द्विजसत्तम\n",
    "03199024c": "प्राणिनोऽन्योन्यभक्षाश्च तत्र किं प्रतिभाति ते\n",
    "03199025a": "चङ्क्रम्यमाणा जीवांश्च धरणीसंश्रितान्बहून्\n",
    "03199025c": "पद्भ्यां घ्नन्ति नरा विप्र तत्र किं प्रतिभाति ते\n",
    "03199026a": "उपविष्टाः शयानाश्च घ्नन्ति जीवाननेकशः\n",
    "03199026c": "ज्ञानविज्ञानवन्तश्च तत्र किं प्रतिभाति ते\n",
    "03199027a": "जीवैर्ग्रस्तमिदं सर्वमाकाशं पृथिवी तथा\n",
    "03199027c": "अविज्ञानाच्च हिंसन्ति तत्र किं प्रतिभाति ते\n",
    "03199028a": "अहिंसेति यदुक्तं हि पुरुषैर्विस्मितैः पुरा\n",
    "03199028c": "के न हिंसन्ति जीवान्वै लोकेऽस्मिन्द्विजसत्तम\n",
    "03199028e": "बहु संचिन्त्य इह वै नास्ति कश्चिदहिंसकः\n",
    "03199029a": "अहिंसायां तु निरता यतयो द्विजसत्तम\n",
    "03199029c": "कुर्वन्त्येव हि हिंसां ते यत्नादल्पतरा भवेत्\n",
    "03199030a": "आलक्ष्याश्चैव पुरुषाः कुले जाता महागुणाः\n",
    "03199030c": "महाघोराणि कर्माणि कृत्वा लज्जन्ति वै न च\n",
    "03199031a": "सुहृदः सुहृदोऽन्यांश्च दुर्हृदश्चापि दुर्हृदः\n",
    "03199031c": "सम्यक्प्रवृत्तान्पुरुषान्न सम्यगनुपश्यतः\n",
    "03199032a": "समृद्धैश्च न नन्दन्ति बान्धवा बान्धवैरपि\n",
    "03199032c": "गुरूंश्चैव विनिन्दन्ति मूढाः पण्डितमानिनः\n",
    "03199033a": "बहु लोके विपर्यस्तं दृश्यते द्विजसत्तम\n",
    "03199033c": "धर्मयुक्तमधर्मं च तत्र किं प्रतिभाति ते\n",
    "03199034a": "वक्तुं बहुविधं शक्यं धर्माधर्मेषु कर्मसु\n",
    "03199034c": "स्वकर्मनिरतो यो हि स यशः प्राप्नुयान्महत्\n",
    "03200001": "मार्कण्डेय उवाच\n",
    "03200001a": "धर्मव्याधस्तु निपुणं पुनरेव युधिष्ठिर\n",
    "03200001c": "विप्रर्षभमुवाचेदं सर्वधर्मभृतां वरः\n",
    "03200002a": "श्रुतिप्रमाणो धर्मो हि वृद्धानामिति भाषितम्\n",
    "03200002c": "सूक्ष्मा गतिर्हि धर्मस्य बहुशाखा ह्यनन्तिका\n",
    "03200003a": "प्राणात्यये विवाहे च वक्तव्यमनृतं भवेत्\n",
    "03200003c": "अनृतं च भवेत्सत्यं सत्यं चैवानृतं भवेत्\n",
    "03200004a": "यद्भूतहितमत्यन्तं तत्सत्यमिति धारणा\n",
    "03200004c": "विपर्ययकृतोऽधर्मः पश्य धर्मस्य सूक्ष्मताम्\n",
    "03200005a": "यत्करोत्यशुभं कर्म शुभं वा द्विजसत्तम\n",
    "03200005c": "अवश्यं तत्समाप्नोति पुरुषो नात्र संशयः\n",
    "03200006a": "विषमां च दशां प्राप्य देवान्गर्हति वै भृशम्\n",
    "03200006c": "आत्मनः कर्मदोषाणि न विजानात्यपण्डितः\n",
    "03200007a": "मूढो नैकृतिकश्चापि चपलश्च द्विजोत्तम\n",
    "03200007c": "सुखदुःखविपर्यासो यदा समुपपद्यते\n",
    "03200007e": "नैनं प्रज्ञा सुनीतं वा त्रायते नैव पौरुषम्\n",
    "03200008a": "यो यमिच्छेद्यथा कामं तं तं कामं समश्नुयात्\n",
    "03200008c": "यदि स्यादपराधीनं पुरुषस्य क्रियाफलम्\n",
    "03200009a": "संयताश्चापि दक्षाश्च मतिमन्तश्च मानवाः\n",
    "03200009c": "दृश्यन्ते निष्फलाः सन्तः प्रहीणाः सर्वकर्मभिः\n",
    "03200010a": "भूतानामपरः कश्चिद्धिंसायां सततोत्थितः\n",
    "03200010c": "वञ्चनायां च लोकस्य स सुखेनेह जीवति\n",
    "03200011a": "अचेष्टमानमासीनं श्रीः कंचिदुपतिष्ठति\n",
    "03200011c": "कश्चित्कर्माणि कुर्वन्हि न प्राप्यमधिगच्छति\n",
    "03200012a": "देवानिष्ट्वा तपस्तप्त्वा कृपणैः पुत्रगृद्धिभिः\n",
    "03200012c": "दशमासधृता गर्भे जायन्ते कुलपांसनाः\n",
    "03200013a": "अपरे धनधान्यैश्च भोगैश्च पितृसंचितैः\n",
    "03200013c": "विपुलैरभिजायन्ते लब्धास्तैरेव मङ्गलैः\n",
    "03200014a": "कर्मजा हि मनुष्याणां रोगा नास्त्यत्र संशयः\n",
    "03200014c": "आधिभिश्चैव बाध्यन्ते व्याधैः क्षुद्रमृगा इव\n",
    "03200015a": "ते चापि कुशलैर्वैद्यैर्निपुणैः संभृतौषधैः\n",
    "03200015c": "व्याधयो विनिवार्यन्ते मृगा व्याधैरिव द्विज\n",
    "03200016a": "येषामस्ति च भोक्तव्यं ग्रहणीदोषपीडिताः\n",
    "03200016c": "न शक्नुवन्ति ते भोक्तुं पश्य धर्मभृतां वर\n",
    "03200017a": "अपरे बाहुबलिनः क्लिश्यन्ते बहवो जनाः\n",
    "03200017c": "दुःखेन चाधिगच्छन्ति भोजनं द्विजसत्तम\n",
    "03200018a": "इति लोकमनाक्रन्दं मोहशोकपरिप्लुतम्\n",
    "03200018c": "स्रोतसासकृदाक्षिप्तं ह्रियमाणं बलीयसा\n",
    "03200019a": "न म्रियेयुर्न जीर्येयुः सर्वे स्युः सार्वकामिकाः\n",
    "03200019c": "नाप्रियं प्रतिपश्येयुर्वशित्वं यदि वै भवेत्\n",
    "03200020a": "उपर्युपरि लोकस्य सर्वो गन्तुं समीहते\n",
    "03200020c": "यतते च यथाशक्ति न च तद्वर्तते तथा\n",
    "03200021a": "बहवः संप्रदृश्यन्ते तुल्यनक्षत्रमङ्गलाः\n",
    "03200021c": "महच्च फलवैषम्यं दृश्यते कर्मसंधिषु\n",
    "03200022a": "न कश्चिदीशते ब्रह्मन्स्वयंग्राहस्य सत्तम\n",
    "03200022c": "कर्मणां प्राकृतानां वै इह सिद्धिः प्रदृश्यते\n",
    "03200023a": "यथा श्रुतिरियं ब्रह्मञ्जीवः किल सनातनः\n",
    "03200023c": "शरीरमध्रुवं लोके सर्वेषां प्राणिनामिह\n",
    "03200024a": "वध्यमाने शरीरे तु देहनाशो भवत्युत\n",
    "03200024c": "जीवः संक्रमतेऽन्यत्र कर्मबन्धनिबन्धनः\n",
    "03200025": "ब्राह्मण उवाच\n",
    "03200025a": "कथं धर्मभृतां श्रेष्ठ जीवो भवति शाश्वतः\n",
    "03200025c": "एतदिच्छाम्यहं ज्ञातुं तत्त्वेन वदतां वर\n",
    "03200026": "व्याध उवाच\n",
    "03200026a": "न जीवनाशोऽस्ति हि देहभेदे; मिथ्यैतदाहुर्म्रियतेति मूढाः\n",
    "03200026c": "जीवस्तु देहान्तरितः प्रयाति; दशार्धतैवास्य शरीरभेदः\n",
    "03200027a": "अन्यो हि नाश्नाति कृतं हि कर्म; स एव कर्ता सुखदुःखभागी\n",
    "03200027c": "यत्तेन किंचिद्धि कृतं हि कर्म; तदश्नुते नास्ति कृतस्य नाशः\n",
    "03200028a": "अपुण्यशीलाश्च भवन्ति पुण्या; नरोत्तमाः पापकृतो भवन्ति\n",
    "03200028c": "नरोऽनुयातस्त्विह कर्मभिः स्वै;स्ततः समुत्पद्यति भावितस्तैः\n",
    "03200029": "ब्राह्मण उवाच\n",
    "03200029a": "कथं संभवते योनौ कथं वा पुण्यपापयोः\n",
    "03200029c": "जातीः पुण्या ह्यपुण्याश्च कथं गच्छति सत्तम\n",
    "03200030": "व्याध उवाच\n",
    "03200030a": "गर्भाधानसमायुक्तं कर्मेदं संप्रदृश्यते\n",
    "03200030c": "समासेन तु ते क्षिप्रं प्रवक्ष्यामि द्विजोत्तम\n",
    "03200031a": "यथा संभृतसंभारः पुनरेव प्रजायते\n",
    "03200031c": "शुभकृच्छुभयोनीषु पापकृत्पापयोनिषु\n",
    "03200032a": "शुभैः प्रयोगैर्देवत्वं व्यामिश्रैर्मानुषो भवेत्\n",
    "03200032c": "मोहनीयैर्वियोनीषु त्वधोगामी च किल्बिषैः\n",
    "03200033a": "जातिमृत्युजरादुःखैः सततं समभिद्रुतः\n",
    "03200033c": "संसारे पच्यमानश्च दोषैरात्मकृतैर्नरः\n",
    "03200034a": "तिर्यग्योनिसहस्राणि गत्वा नरकमेव च\n",
    "03200034c": "जीवाः संपरिवर्तन्ते कर्मबन्धनिबन्धनाः\n",
    "03200035a": "जन्तुस्तु कर्मभिस्तैस्तैः स्वकृतैः प्रेत्य दुःखितः\n",
    "03200035c": "तद्दुःखप्रतिघातार्थमपुण्यां योनिमश्नुते\n",
    "03200036a": "ततः कर्म समादत्ते पुनरन्यन्नवं बहु\n",
    "03200036c": "पच्यते तु पुनस्तेन भुक्त्वापथ्यमिवातुरः\n",
    "03200037a": "अजस्रमेव दुःखार्तोऽदुःखितः सुखसंज्ञितः\n",
    "03200037c": "ततोऽनिवृत्तबन्धत्वात्कर्मणामुदयादपि\n",
    "03200037e": "परिक्रामति संसारे चक्रवद्बहुवेदनः\n",
    "03200038a": "स चेन्निवृत्तबन्धस्तु विशुद्धश्चापि कर्मभिः\n",
    "03200038c": "प्राप्नोति सुकृताँल्लोकान्यत्र गत्वा न शोचति\n",
    "03200039a": "पापं कुर्वन्पापवृत्तः पापस्यान्तं न गच्छति\n",
    "03200039c": "तस्मात्पुण्यं यतेत्कर्तुं वर्जयेत च पातकम्\n",
    "03200040a": "अनसूयुः कृतज्ञश्च कल्याणान्येव सेवते\n",
    "03200040c": "सुखानि धर्ममर्थं च स्वर्गं च लभते नरः\n",
    "03200041a": "संस्कृतस्य हि दान्तस्य नियतस्य यतात्मनः\n",
    "03200041c": "प्राज्ञस्यानन्तरा वृत्तिरिह लोके परत्र च\n",
    "03200042a": "सतां धर्मेण वर्तेत क्रियां शिष्टवदाचरेत्\n",
    "03200042c": "असंक्लेशेन लोकस्य वृत्तिं लिप्सेत वै द्विज\n",
    "03200043a": "सन्ति ह्यागतविज्ञानाः शिष्टाः शास्त्रविचक्षणाः\n",
    "03200043c": "स्वधर्मेण क्रिया लोके कर्मणः सोऽप्यसंकरः\n",
    "03200044a": "प्राज्ञो धर्मेण रमते धर्मं चैवोपजीवति\n",
    "03200044c": "तस्य धर्मादवाप्तेषु धनेषु द्विजसत्तम\n",
    "03200044e": "तस्यैव सिञ्चते मूलं गुणान्पश्यति यत्र वै\n",
    "03200045a": "धर्मात्मा भवति ह्येवं चित्तं चास्य प्रसीदति\n",
    "03200045c": "स मैत्रजनसंतुष्ट इह प्रेत्य च नन्दति\n",
    "03200046a": "शब्दं स्पर्शं तथा रूपं गन्धानिष्टांश्च सत्तम\n",
    "03200046c": "प्रभुत्वं लभते चापि धर्मस्यैतत्फलं विदुः\n",
    "03200047a": "धर्मस्य च फलं लब्ध्वा न तृप्यति महाद्विज\n",
    "03200047c": "अतृप्यमाणो निर्वेदमादत्ते ज्ञानचक्षुषा\n",
    "03200048a": "प्रज्ञाचक्षुर्नर इह दोषं नैवानुरुध्यते\n",
    "03200048c": "विरज्यति यथाकामं न च धर्मं विमुञ्चति\n",
    "03200049a": "सर्वत्यागे च यतते दृष्ट्वा लोकं क्षयात्मकम्\n",
    "03200049c": "ततो मोक्षे प्रयतते नानुपायादुपायतः\n",
    "03200050a": "एवं निर्वेदमादत्ते पापं कर्म जहाति च\n",
    "03200050c": "धार्मिकश्चापि भवति मोक्षं च लभते परम्\n",
    "03200051a": "तपो निःश्रेयसं जन्तोस्तस्य मूलं शमो दमः\n",
    "03200051c": "तेन सर्वानवाप्नोति कामान्यान्मनसेच्छति\n",
    "03200052a": "इन्द्रियाणां निरोधेन सत्येन च दमेन च\n",
    "03200052c": "ब्रह्मणः पदमाप्नोति यत्परं द्विजसत्तम\n",
    "03200053": "ब्राह्मण उवाच\n",
    "03200053a": "इन्द्रियाणि तु यान्याहुः कानि तानि यतव्रत\n",
    "03200053c": "निग्रहश्च कथं कार्यो निग्रहस्य च किं फलम्\n",
    "03200054a": "कथं च फलमाप्नोति तेषां धर्मभृतां वर\n",
    "03200054c": "एतदिच्छामि तत्त्वेन धर्मं ज्ञातुं सुधार्मिक\n",
    "03201001": "मार्कण्डेय उवाच\n",
    "03201001a": "एवमुक्तस्तु विप्रेण धर्मव्याधो युधिष्ठिर\n",
    "03201001c": "प्रत्युवाच यथा विप्रं तच्छृणुष्व नराधिप\n",
    "03201002": "व्याध उवाच\n",
    "03201002a": "विज्ञानार्थं मनुष्याणां मनः पूर्वं प्रवर्तते\n",
    "03201002c": "तत्प्राप्य कामं भजते क्रोधं च द्विजसत्तम\n",
    "03201003a": "ततस्तदर्थं यतते कर्म चारभते महत्\n",
    "03201003c": "इष्टानां रूपगन्धानामभ्यासं च निषेवते\n",
    "03201004a": "ततो रागः प्रभवति द्वेषश्च तदनन्तरम्\n",
    "03201004c": "ततो लोभः प्रभवति मोहश्च तदनन्तरम्\n",
    "03201005a": "तस्य लोभाभिभूतस्य रागद्वेषहतस्य च\n",
    "03201005c": "न धर्मे जायते बुद्धिर्व्याजाद्धर्मं करोति च\n",
    "03201006a": "व्याजेन चरते धर्ममर्थं व्याजेन रोचते\n",
    "03201006c": "व्याजेन सिध्यमानेषु धनेषु द्विजसत्तम\n",
    "03201006e": "तत्रैव रमते बुद्धिस्ततः पापं चिकीर्षति\n",
    "03201007a": "सुहृद्भिर्वार्यमाणश्च पण्डितैश्च द्विजोत्तम\n",
    "03201007c": "उत्तरं श्रुतिसंबद्धं ब्रवीति श्रुतियोजितम्\n",
    "03201008a": "अधर्मस्त्रिविधस्तस्य वर्धते रागदोषतः\n",
    "03201008c": "पापं चिन्तयते चापि ब्रवीति च करोति च\n",
    "03201009a": "तस्याधर्मप्रवृत्तस्य गुणा नश्यन्ति साधवः\n",
    "03201009c": "एकशीलाश्च मित्रत्वं भजन्ते पापकर्मिणः\n",
    "03201010a": "स तेनासुखमाप्नोति परत्र च विहन्यते\n",
    "03201010c": "पापात्मा भवति ह्येवं धर्मलाभं तु मे शृणु\n",
    "03201011a": "यस्त्वेतान्प्रज्ञया दोषान्पूर्वमेवानुपश्यति\n",
    "03201011c": "कुशलः सुखदुःखेषु साधूंश्चाप्युपसेवते\n",
    "03201011e": "तस्य साधुसमारम्भाद्बुद्धिर्धर्मेषु जायते\n",
    "03201012": "ब्राह्मण उवाच\n",
    "03201012a": "ब्रवीषि सूनृतं धर्मं यस्य वक्ता न विद्यते\n",
    "03201012c": "दिव्यप्रभावः सुमहानृषिरेव मतोऽसि मे\n",
    "03201013": "व्याध उवाच\n",
    "03201013a": "ब्राह्मणा वै महाभागाः पितरोऽग्रभुजः सदा\n",
    "03201013c": "तेषां सर्वात्मना कार्यं प्रियं लोके मनीषिणा\n",
    "03201014a": "यत्तेषां च प्रियं तत्ते वक्ष्यामि द्विजसत्तम\n",
    "03201014c": "नमस्कृत्वा ब्राह्मणेभ्यो ब्राह्मीं विद्यां निबोध मे\n",
    "03201015a": "इदं विश्वं जगत्सर्वमजय्यं चापि सर्वशः\n",
    "03201015c": "महाभूतात्मकं ब्रह्मन्नातः परतरं भवेत्\n",
    "03201016a": "महाभूतानि खं वायुरग्निरापस्तथा च भूः\n",
    "03201016c": "शब्दः स्पर्शश्च रूपं च रसो गन्धश्च तद्गुणाः\n",
    "03201017a": "तेषामपि गुणाः सर्वे गुणवृत्तिः परस्परम्\n",
    "03201017c": "पूर्वपूर्वगुणाः सर्वे क्रमशो गुणिषु त्रिषु\n",
    "03201018a": "षष्ठस्तु चेतना नाम मन इत्यभिधीयते\n",
    "03201018c": "सप्तमी तु भवेद्बुद्धिरहंकारस्ततः परम्\n",
    "03201019a": "इन्द्रियाणि च पञ्चैव रजः सत्त्वं तमस्तथा\n",
    "03201019c": "इत्येष सप्तदशको राशिरव्यक्तसंज्ञकः\n",
    "03201020a": "सर्वैरिहेन्द्रियार्थैस्तु व्यक्ताव्यक्तैः सुसंवृतः\n",
    "03201020c": "चतुर्विंशक इत्येष व्यक्ताव्यक्तमयो गुणः\n",
    "03201020e": "एतत्ते सर्वमाख्यातं किं भूयो श्रोतुमिच्छसि\n",
    "03202001": "मार्कण्डेय उवाच\n",
    "03202001a": "एवमुक्तः स विप्रस्तु धर्मव्याधेन भारत\n",
    "03202001c": "कथामकथयद्भूयो मनसः प्रीतिवर्धनीम्\n",
    "03202002": "ब्राह्मण\n",
    "03202002a": "महाभूतानि यान्याहुः पञ्च धर्मविदां वर\n",
    "03202002c": "एकैकस्य गुणान्सम्यक्पञ्चानामपि मे वद\n",
    "03202003": "व्याध उवाच\n",
    "03202003a": "भूमिरापस्तथा ज्योतिर्वायुराकाशमेव च\n",
    "03202003c": "गुणोत्तराणि सर्वाणि तेषां वक्ष्यामि ते गुणान्\n",
    "03202004a": "भूमिः पञ्चगुणा ब्रह्मन्नुदकं च चतुर्गुणम्\n",
    "03202004c": "गुणास्त्रयस्तेजसि च त्रयश्चाकाशवातयोः\n",
    "03202005a": "शब्दः स्पर्शश्च रूपं च रसो गन्धश्च पञ्चमः\n",
    "03202005c": "एते गुणाः पञ्च भूमेः सर्वेभ्यो गुणवत्तराः\n",
    "03202006a": "शब्दः स्पर्शश्च रूपं च रसश्चापि द्विजोत्तम\n",
    "03202006c": "अपामेते गुणा ब्रह्मन्कीर्तितास्तव सुव्रत\n",
    "03202007a": "शब्दः स्पर्शश्च रूपं च तेजसोऽथ गुणास्त्रयः\n",
    "03202007c": "शब्दः स्पर्शश्च वायौ तु शब्द आकाश एव च\n",
    "03202008a": "एते पञ्चदश ब्रह्मन्गुणा भूतेषु पञ्चसु\n",
    "03202008c": "वर्तन्ते सर्वभूतेषु येषु लोकाः प्रतिष्ठिताः\n",
    "03202008e": "अन्योन्यं नातिवर्तन्ते संपच्च भवति द्विज\n",
    "03202009a": "यदा तु विषमीभावमाचरन्ति चराचराः\n",
    "03202009c": "तदा देही देहमन्यं व्यतिरोहति कालतः\n",
    "03202010a": "आनुपूर्व्या विनश्यन्ति जायन्ते चानुपूर्वशः\n",
    "03202010c": "तत्र तत्र हि दृश्यन्ते धातवः पाञ्चभौतिकाः\n",
    "03202010e": "यैरावृतमिदं सर्वं जगत्स्थावरजङ्गमम्\n",
    "03202011a": "इन्द्रियैः सृज्यते यद्यत्तत्तद्व्यक्तमिति स्मृतम्\n",
    "03202011c": "अव्यक्तमिति विज्ञेयं लिङ्गग्राह्यमतीन्द्रियम्\n",
    "03202012a": "यथास्वं ग्राहकान्येषां शब्दादीनामिमानि तु\n",
    "03202012c": "इन्द्रियाणि यदा देही धारयन्निह तप्यते\n",
    "03202013a": "लोके विततमात्मानं लोकं चात्मनि पश्यति\n",
    "03202013c": "परावरज्ञः सक्तः सन्सर्वभूतानि पश्यति\n",
    "03202014a": "पश्यतः सर्वभूतानि सर्वावस्थासु सर्वदा\n",
    "03202014c": "ब्रह्मभूतस्य संयोगो नाशुभेनोपपद्यते\n",
    "03202015a": "ज्ञानमूलात्मकं क्लेशमतिवृत्तस्य मोहजम्\n",
    "03202015c": "लोको बुद्धिप्रकाशेन ज्ञेयमार्गेण दृश्यते\n",
    "03202016a": "अनादिनिधनं जन्तुमात्मयोनिं सदाव्ययम्\n",
    "03202016c": "अनौपम्यममूर्तं च भगवानाह बुद्धिमान्\n",
    "03202016e": "तपोमूलमिदं सर्वं यन्मां विप्रानुपृच्छसि\n",
    "03202017a": "इन्द्रियाण्येव तत्सर्वं यत्स्वर्गनरकावुभौ\n",
    "03202017c": "निगृहीतविसृष्टानि स्वर्गाय नरकाय च\n",
    "03202018a": "एष योगविधिः कृत्स्नो यावदिन्द्रियधारणम्\n",
    "03202018c": "एतन्मूलं हि तपसः कृत्स्नस्य नरकस्य च\n",
    "03202019a": "इन्द्रियाणां प्रसङ्गेन दोषमृच्छत्यसंशयम्\n",
    "03202019c": "संनियम्य तु तान्येव ततः सिद्धिमवाप्नुते\n",
    "03202020a": "षण्णामात्मनि नित्यानामैश्वर्यं योऽधिगच्छति\n",
    "03202020c": "न स पापैः कुतोऽनर्थैर्युज्यते विजितेन्द्रियः\n",
    "03202021a": "रथः शरीरं पुरुषस्य दृष्ट;मात्मा नियन्तेन्द्रियाण्याहुरश्वान्\n",
    "03202021c": "तैरप्रमत्तः कुशली सदश्वै;र्दान्तैः सुखं याति रथीव धीरः\n",
    "03202022a": "षण्णामात्मनि नित्यानामिन्द्रियाणां प्रमाथिनाम्\n",
    "03202022c": "यो धीरो धारयेद्रश्मीन्स स्यात्परमसारथिः\n",
    "03202023a": "इन्द्रियाणां प्रसृष्टानां हयानामिव वर्त्मसु\n",
    "03202023c": "धृतिं कुर्वीत सारथ्ये धृत्या तानि जयेद्ध्रुवम्\n",
    "03202024a": "इन्द्रियाणां हि चरतां यन्मनोऽनुविधीयते\n",
    "03202024c": "तदस्य हरते बुद्धिं नावं वायुरिवाम्भसि\n",
    "03202025a": "येषु विप्रतिपद्यन्ते षट्सु मोहात्फलागमे\n",
    "03202025c": "तेष्वध्यवसिताध्यायी विन्दते ध्यानजं फलम्\n",
    "03203001": "मार्कण्डेय उवाच\n",
    "03203001a": "एवं तु सूक्ष्मे कथिते धर्मव्याधेन भारत\n",
    "03203001c": "ब्राह्मणः स पुनः सूक्ष्मं पप्रच्छ सुसमाहितः\n",
    "03203002": "ब्राह्मण उवाच\n",
    "03203002a": "सत्त्वस्य रजसश्चैव तमसश्च यथातथम्\n",
    "03203002c": "गुणांस्तत्त्वेन मे ब्रूहि यथावदिह पृच्छतः\n",
    "03203003": "व्याध उवाच\n",
    "03203003a": "हन्त ते कथयिष्यामि यन्मां त्वं परिपृच्छसि\n",
    "03203003c": "एषां गुणान्पृथक्त्वेन निबोध गदतो मम\n",
    "03203004a": "मोहात्मकं तमस्तेषां रज एषां प्रवर्तकम्\n",
    "03203004c": "प्रकाशबहुलत्वाच्च सत्त्वं ज्याय इहोच्यते\n",
    "03203005a": "अविद्याबहुलो मूढः स्वप्नशीलो विचेतनः\n",
    "03203005c": "दुर्दृशीकस्तमोध्वस्तः सक्रोधस्तामसोऽलसः\n",
    "03203006a": "प्रवृत्तवाक्यो मन्त्री च योऽनुराग्यभ्यसूयकः\n",
    "03203006c": "विवित्समानो विप्रर्षे स्तब्धो मानी स राजसः\n",
    "03203007a": "प्रकाशबहुलो धीरो निर्विवित्सोऽनसूयकः\n",
    "03203007c": "अक्रोधनो नरो धीमान्दान्तश्चैव स सात्त्विकः\n",
    "03203008a": "सात्त्विकस्त्वथ संबुद्धो लोकवृत्तेन क्लिश्यते\n",
    "03203008c": "यदा बुध्यति बोद्धव्यं लोकवृत्तं जुगुप्सते\n",
    "03203009a": "वैराग्यस्य हि रूपं तु पूर्वमेव प्रवर्तते\n",
    "03203009c": "मृदुर्भवत्यहंकारः प्रसीदत्यार्जवं च यत्\n",
    "03203010a": "ततोऽस्य सर्वद्वंद्वानि प्रशाम्यन्ति परस्परम्\n",
    "03203010c": "न चास्य संयमो नाम क्वचिद्भवति कश्चन\n",
    "03203011a": "शूद्रयोनौ हि जातस्य सद्गुणानुपतिष्ठतः\n",
    "03203011c": "वैश्यत्वं भवति ब्रह्मन्क्षत्रियत्वं तथैव च\n",
    "03203012a": "आर्जवे वर्तमानस्य ब्राह्मण्यमभिजायते\n",
    "03203012c": "गुणास्ते कीर्तिताः सर्वे किं भूयः श्रोतुमिच्छसि\n",
    "03203013": "ब्राह्मण उवाच\n",
    "03203013a": "पार्थिवं धातुमासाद्य शारीरोऽग्निः कथं भवेत्\n",
    "03203013c": "अवकाशविशेषेण कथं वर्तयतेऽनिलः\n",
    "03203014": "मार्कण्डेय उवाच\n",
    "03203014a": "प्रश्नमेतं समुद्दिष्टं ब्राह्मणेन युधिष्ठिर\n",
    "03203014c": "व्याधः स कथयामास ब्राह्मणाय महात्मने\n",
    "03203015": "व्याध उवाच\n",
    "03203015a": "मूर्धानमाश्रितो वह्निः शरीरं परिपालयन्\n",
    "03203015c": "प्राणो मूर्धनि चाग्नौ च वर्तमानो विचेष्टते\n",
    "03203015e": "भूतं भव्यं भविष्यच्च सर्वं प्राणे प्रतिष्ठितम्\n",
    "03203016a": "श्रेष्ठं तदेव भूतानां ब्रह्मज्योतिरुपास्महे\n",
    "03203016c": "स जन्तुः सर्वभूतात्मा पुरुषः स सनातनः\n",
    "03203016e": "मनो बुद्धिरहंकारो भूतानां विषयश्च सः\n",
    "03203017a": "एवं त्विह स सर्वत्र प्राणेन परिपाल्यते\n",
    "03203017c": "पृष्ठतस्तु समानेन स्वां स्वां गतिमुपाश्रितः\n",
    "03203018a": "बस्तिमूले गुदे चैव पावकः समुपाश्रितः\n",
    "03203018c": "वहन्मूत्रं पुरीषं चाप्यपानः परिवर्तते\n",
    "03203019a": "प्रयत्ने कर्मणि बले य एकस्त्रिषु वर्तते\n",
    "03203019c": "उदान इति तं प्राहुरध्यात्मविदुषो जनाः\n",
    "03203020a": "संधौ संधौ संनिविष्टः सर्वेष्वपि तथानिलः\n",
    "03203020c": "शरीरेषु मनुष्याणां व्यान इत्युपदिष्यते\n",
    "03203021a": "धातुष्वग्निस्तु विततः स तु वायुसमीरितः\n",
    "03203021c": "रसान्धातूंश्च दोषांश्च वर्तयन्परिधावति\n",
    "03203022a": "प्राणानां संनिपातात्तु संनिपातः प्रजायते\n",
    "03203022c": "ऊष्मा चाग्निरिति ज्ञेयो योऽन्नं पचति देहिनाम्\n",
    "03203023a": "अपानोदानयोर्मध्ये प्राणव्यानौ समाहितौ\n",
    "03203023c": "समन्वितस्त्वधिष्ठानं सम्यक्पचति पावकः\n",
    "03203024a": "तस्यापि पायुपर्यन्तस्तथा स्याद्गुदसंज्ञितः\n",
    "03203024c": "स्रोतांसि तस्माज्जायन्ते सर्वप्राणेषु देहिनाम्\n",
    "03203025a": "अग्निवेगवहः प्राणो गुदान्ते प्रतिहन्यते\n",
    "03203025c": "स ऊर्ध्वमागम्य पुनः समुत्क्षिपति पावकम्\n",
    "03203026a": "पक्वाशयस्त्वधो नाभ्या ऊर्ध्वमामाशयः स्थितः\n",
    "03203026c": "नाभिमध्ये शरीरस्य प्राणाः सर्वे प्रतिष्ठिताः\n",
    "03203027a": "प्रवृत्ता हृदयात्सर्वास्तिर्यगूर्ध्वमधस्तथा\n",
    "03203027c": "वहन्त्यन्नरसान्नाड्यो दश प्राणप्रचोदिताः\n",
    "03203028a": "योगिनामेष मार्गस्तु येन गच्छन्ति तत्परम्\n",
    "03203028c": "जितक्लमासना धीरा मूर्धन्यात्मानमादधुः\n",
    "03203028e": "एवं सर्वेषु विततौ प्राणापानौ हि देहिषु\n",
    "03203029a": "एकादशविकारात्मा कलासंभारसंभृतः\n",
    "03203029c": "मूर्तिमन्तं हि तं विद्धि नित्यं कर्मजितात्मकम्\n",
    "03203030a": "तस्मिन्यः संस्थितो ह्यग्निर्नित्यं स्थाल्यामिवाहितः\n",
    "03203030c": "आत्मानं तं विजानीहि नित्यं योगजितात्मकम्\n",
    "03203031a": "देवो यः संस्थितस्तस्मिन्नब्बिन्दुरिव पुष्करे\n",
    "03203031c": "क्षेत्रज्ञं तं विजानीहि नित्यं त्यागजितात्मकम्\n",
    "03203032a": "जीवात्मकानि जानीहि रजः सत्त्वं तमस्तथा\n",
    "03203032c": "जीवमात्मगुणं विद्धि तथात्मानं परात्मकम्\n",
    "03203033a": "सचेतनं जीवगुणं वदन्ति; स चेष्टते चेष्टयते च सर्वम्\n",
    "03203033c": "ततः परं क्षेत्रविदो वदन्ति; प्राकल्पयद्यो भुवनानि सप्त\n",
    "03203034a": "एवं सर्वेषु भूतेषु भूतात्मा न प्रकाशते\n",
    "03203034c": "दृश्यते त्वग्र्यया बुद्ध्या सूक्ष्मया ज्ञानवेदिभिः\n",
    "03203035a": "चित्तस्य हि प्रसादेन हन्ति कर्म शुभाशुभम्\n",
    "03203035c": "प्रसन्नात्मात्मनि स्थित्वा सुखमानन्त्यमश्नुते\n",
    "03203036a": "लक्षणं तु प्रसादस्य यथा तृप्तः सुखं स्वपेत्\n",
    "03203036c": "निवाते वा यथा दीपो दीप्येत्कुशलदीपितः\n",
    "03203037a": "पूर्वरात्रे परे चैव युञ्जानः सततं मनः\n",
    "03203037c": "लघ्वाहारो विशुद्धात्मा पश्यन्नात्मानमात्मनि\n",
    "03203038a": "प्रदीप्तेनेव दीपेन मनोदीपेन पश्यति\n",
    "03203038c": "दृष्ट्वात्मानं निरात्मानं तदा स तु विमुच्यते\n",
    "03203039a": "सर्वोपायैस्तु लोभस्य क्रोधस्य च विनिग्रहः\n",
    "03203039c": "एतत्पवित्रं यज्ञानां तपो वै संक्रमो मतः\n",
    "03203040a": "नित्यं क्रोधात्तपो रक्षेच्छ्रियं रक्षेत मत्सरात्\n",
    "03203040c": "विद्यां मानापमानाभ्यामात्मानं तु प्रमादतः\n",
    "03203041a": "आनृशंस्यं परो धर्मः क्षमा च परमं बलम्\n",
    "03203041c": "आत्मज्ञानं परं ज्ञानं परं सत्यव्रतं व्रतम्\n",
    "03203042a": "सत्यस्य वचनं श्रेयः सत्यं ज्ञानं हितं भवेत्\n",
    "03203042c": "यद्भूतहितमत्यन्तं तद्वै सत्यं परं मतम्\n",
    "03203043a": "यस्य सर्वे समारम्भाः निराशीर्बन्धनाः सदा\n",
    "03203043c": "त्यागे यस्य हुतं सर्वं स त्यागी स च बुद्धिमान्\n",
    "03203044a": "यतो न गुरुरप्येनं च्यावयेदुपपादयन्\n",
    "03203044c": "तं विद्याद्ब्रह्मणो योगं वियोगं योगसंज्ञितम्\n",
    "03203045a": "न हिंस्यात्सर्वभूतानि मैत्रायणगतश्चरेत्\n",
    "03203045c": "नेदं जीवितमासाद्य वैरं कुर्वीत केनचित्\n",
    "03203046a": "आकिंचन्यं सुसंतोषो निराशित्वमचापलम्\n",
    "03203046c": "एतदेव परं ज्ञानं सदात्मज्ञानमुत्तमम्\n",
    "03203047a": "परिग्रहं परित्यज्य भव बुद्ध्या यतव्रतः\n",
    "03203047c": "अशोकं स्थानमातिष्ठेन्निश्चलं प्रेत्य चेह च\n",
    "03203048a": "तपोनित्येन दान्तेन मुनिना संयतात्मना\n",
    "03203048c": "अजितं जेतुकामेन भाव्यं सङ्गेष्वसङ्गिना\n",
    "03203049a": "गुणागुणमनासङ्गमेककार्यमनन्तरम्\n",
    "03203049c": "एतद्ब्राह्मण ते वृत्तमाहुरेकपदं सुखम्\n",
    "03203050a": "परित्यजति यो दुःखं सुखं चाप्युभयं नरः\n",
    "03203050c": "ब्रह्म प्राप्नोति सोऽत्यन्तमसङ्गेन च गच्छति\n",
    "03203051a": "यथाश्रुतमिदं सर्वं समासेन द्विजोत्तम\n",
    "03203051c": "एतत्ते सर्वमाख्यातं किं भूयः श्रोतुमिच्छसि\n",
    "03204001": "मार्कण्डेय उवाच\n",
    "03204001a": "एवं संकथिते कृत्स्ने मोक्षधर्मे युधिष्ठिर\n",
    "03204001c": "दृढं प्रीतमना विप्रो धर्मव्याधमुवाच ह\n",
    "03204002a": "न्याययुक्तमिदं सर्वं भवता परिकीर्तितम्\n",
    "03204002c": "न तेऽस्त्यविदितं किंचिद्धर्मेष्विह हि दृश्यते\n",
    "03204003": "व्याध उवाच\n",
    "03204003a": "प्रत्यक्षं मम यो धर्मस्तं पश्य द्विजसत्तम\n",
    "03204003c": "येन सिद्धिरियं प्राप्ता मया ब्राह्मणपुंगव\n",
    "03204004a": "उत्तिष्ठ भगवन्क्षिप्रं प्रविश्याभ्यन्तरं गृहम्\n",
    "03204004c": "द्रष्टुमर्हसि धर्मज्ञ मातरं पितरं च मे\n",
    "03204005": "मार्कण्डेय उवाच\n",
    "03204005a": "इत्युक्तः स प्रविश्याथ ददर्श परमार्चितम्\n",
    "03204005c": "सौधं हृद्यं चतुःशालमतीव च मनोहरम्\n",
    "03204006a": "देवतागृहसंकाशं दैवतैश्च सुपूजितम्\n",
    "03204006c": "शयनासनसंबाधं गन्धैश्च परमैर्युतम्\n",
    "03204007a": "तत्र शुक्लाम्बरधरौ पितरावस्य पूजितौ\n",
    "03204007c": "कृताहारौ सुतुष्टौ तावुपविष्टौ वरासने\n",
    "03204007e": "धर्मव्याधस्तु तौ दृष्ट्वा पादेषु शिरसापतत्\n",
    "03204008": "वृद्धावूचतुः\n",
    "03204008a": "उत्तिष्ठोत्तिष्ठ धर्मज्ञ धर्मस्त्वामभिरक्षतु\n",
    "03204008c": "प्रीतौ स्वस्तव शौचेन दीर्घमायुरवाप्नुहि\n",
    "03204008e": "सत्पुत्रेण त्वया पुत्र नित्यकालं सुपूजितौ\n",
    "03204009a": "न तेऽन्यद्दैवतं किंचिद्दैवतेष्वपि वर्तते\n",
    "03204009c": "प्रयतत्वाद्द्विजातीनां दमेनासि समन्वितः\n",
    "03204010a": "पितुः पितामहा ये च तथैव प्रपितामहाः\n",
    "03204010c": "प्रीतास्ते सततं पुत्र दमेनावां च पूजया\n",
    "03204011a": "मनसा कर्मणा वाचा शुश्रूषा नैव हीयते\n",
    "03204011c": "न चान्या वितथा बुद्धिर्दृश्यते सांप्रतं तव\n",
    "03204012a": "जामदग्न्येन रामेण यथा वृद्धौ सुपूजितौ\n",
    "03204012c": "तथा त्वया कृतं सर्वं तद्विशिष्टं च पुत्रक\n",
    "03204013": "मार्कण्डेय उवाच\n",
    "03204013a": "ततस्तं ब्राह्मणं ताभ्यां धर्मव्याधो न्यवेदयत्\n",
    "03204013c": "तौ स्वागतेन तं विप्रमर्चयामासतुस्तदा\n",
    "03204014a": "प्रतिगृह्य च तां पूजां द्विजः पप्रच्छ तावुभौ\n",
    "03204014c": "सपुत्राभ्यां सभृत्याभ्यां कच्चिद्वां कुशलं गृहे\n",
    "03204014e": "अनामयं च वां कच्चित्सदैवेह शरीरयोः\n",
    "03204015": "वृद्धावूचतुः\n",
    "03204015a": "कुशलं नो गृहे विप्र भृत्यवर्गे च सर्वशः\n",
    "03204015c": "कच्चित्त्वमप्यविघ्नेन संप्राप्तो भगवन्निह\n",
    "03204016": "मार्कण्डेय उवाच\n",
    "03204016a": "बाढमित्येव तौ विप्रः प्रत्युवाच मुदान्वितः\n",
    "03204016c": "धर्मव्याधस्तु तं विप्रमर्थवद्वाक्यमब्रवीत्\n",
    "03204017a": "पिता माता च भगवन्नेतौ मे दैवतं परम्\n",
    "03204017c": "यद्दैवतेभ्यः कर्तव्यं तदेताभ्यां करोम्यहम्\n",
    "03204018a": "त्रयस्त्रिंशद्यथा देवाः सर्वे शक्रपुरोगमाः\n",
    "03204018c": "संपूज्याः सर्वलोकस्य तथा वृद्धाविमौ मम\n",
    "03204019a": "उपहारानाहरन्तो देवतानां यथा द्विजाः\n",
    "03204019c": "कुर्वते तद्वदेताभ्यां करोम्यहमतन्द्रितः\n",
    "03204020a": "एतौ मे परमं ब्रह्मन्पिता माता च दैवतम्\n",
    "03204020c": "एतौ पुष्पैः फलै रत्नैस्तोषयामि सदा द्विज\n",
    "03204021a": "एतावेवाग्नयो मह्यं यान्वदन्ति मनीषिणः\n",
    "03204021c": "यज्ञा वेदाश्च चत्वारः सर्वमेतौ मम द्विज\n",
    "03204022a": "एतदर्थं मम प्राणा भार्या पुत्राः सुहृज्जनाः\n",
    "03204022c": "सपुत्रदारः शुश्रूषां नित्यमेव करोम्यहम्\n",
    "03204023a": "स्वयं च स्नापयाम्येतौ तथा पादौ प्रधावये\n",
    "03204023c": "आहारं संप्रयच्छामि स्वयं च द्विजसत्तम\n",
    "03204024a": "अनुकूलाः कथा वच्मि विप्रियं परिवर्जयन्\n",
    "03204024c": "अधर्मेणापि संयुक्तं प्रियमाभ्यां करोम्यहम्\n",
    "03204025a": "धर्ममेव गुरुं ज्ञात्वा करोमि द्विजसत्तम\n",
    "03204025c": "अतन्द्रितः सदा विप्र शुश्रूषां वै करोम्यहम्\n",
    "03204026a": "पञ्चैव गुरवो ब्रह्मन्पुरुषस्य बुभूषतः\n",
    "03204026c": "पिता माताग्निरात्मा च गुरुश्च द्विजसत्तम\n",
    "03204027a": "एतेषु यस्तु वर्तेत सम्यगेव द्विजोत्तम\n",
    "03204027c": "भवेयुरग्नयस्तस्य परिचीर्णास्तु नित्यशः\n",
    "03204027e": "गार्हस्थ्ये वर्तमानस्य धर्म एष सनातनः\n",
    "03205001": "मार्कण्डेय उवाच\n",
    "03205001a": "गुरू निवेद्य विप्राय तौ मातापितरावुभौ\n",
    "03205001c": "पुनरेव स धर्मात्मा व्याधो ब्राह्मणमब्रवीत्\n",
    "03205002a": "प्रवृत्तचक्षुर्जातोऽस्मि संपश्य तपसो बलम्\n",
    "03205002c": "यदर्थमुक्तोऽसि तया गच्छस्व मिथिलामिति\n",
    "03205003a": "पतिशुश्रूषपरया दान्तया सत्यशीलया\n",
    "03205003c": "मिथिलायां वसन्व्याधः स ते धर्मान्प्रवक्ष्यति\n",
    "03205004": "ब्राह्मण उवाच\n",
    "03205004a": "पतिव्रतायाः सत्यायाः शीलाढ्याया यतव्रत\n",
    "03205004c": "संस्मृत्य वाक्यं धर्मज्ञ गुणवानसि मे मतः\n",
    "03205005": "व्याध उवाच\n",
    "03205005a": "यत्तदा त्वं द्विजश्रेष्ठ तयोक्तो मां प्रति प्रभो\n",
    "03205005c": "दृष्टमेतत्तया सम्यगेकपत्न्या न संशयः\n",
    "03205006a": "त्वदनुग्रहबुद्ध्या तु विप्रैतद्दर्शितं मया\n",
    "03205006c": "वाक्यं च शृणु मे तात यत्ते वक्ष्ये हितं द्विज\n",
    "03205007a": "त्वया विनिकृता माता पिता च द्विजसत्तम\n",
    "03205007c": "अनिसृष्टोऽसि निष्क्रान्तो गृहात्ताभ्यामनिन्दित\n",
    "03205007e": "वेदोच्चारणकार्यार्थमयुक्तं तत्त्वया कृतम्\n",
    "03205008a": "तव शोकेन वृद्धौ तावन्धौ जातौ तपस्विनौ\n",
    "03205008c": "तौ प्रसादयितुं गच्छ मा त्वा धर्मोऽत्यगान्महान्\n",
    "03205009a": "तपस्वी त्वं महात्मा च धर्मे च निरतः सदा\n",
    "03205009c": "सर्वमेतदपार्थं ते क्षिप्रं तौ संप्रसादय\n",
    "03205010a": "श्रद्दधस्व मम ब्रह्मन्नान्यथा कर्तुमर्हसि\n",
    "03205010c": "गम्यतामद्य विप्रर्षे श्रेयस्ते कथयाम्यहम्\n",
    "03205011": "ब्राह्मण उवाच\n",
    "03205011a": "यदेतदुक्तं भवता सर्वं सत्यमसंशयम्\n",
    "03205011c": "प्रीतोऽस्मि तव धर्मज्ञ साध्वाचार गुणान्वित\n",
    "03205012": "व्याध उवाच\n",
    "03205012a": "दैवतप्रतिमो हि त्वं यस्त्वं धर्ममनुव्रतः\n",
    "03205012c": "पुराणं शाश्वतं दिव्यं दुष्प्रापमकृतात्मभिः\n",
    "03205013a": "अतन्द्रितः कुरु क्षिप्रं मातापित्रोर्हि पूजनम्\n",
    "03205013c": "अतः परमहं धर्मं नान्यं पश्यामि कंचन\n",
    "03205014": "ब्राह्मण उवाच\n",
    "03205014a": "इहाहमागतो दिष्ट्या दिष्ट्या मे संगतं त्वया\n",
    "03205014c": "ईदृशा दुर्लभा लोके नरा धर्मप्रदर्शकाः\n",
    "03205015a": "एको नरसहस्रेषु धर्मविद्विद्यते न वा\n",
    "03205015c": "प्रीतोऽस्मि तव सत्येन भद्रं ते पुरुषोत्तम\n",
    "03205016a": "पतमानो हि नरके भवतास्मि समुद्धृतः\n",
    "03205016c": "भवितव्यमथैवं च यद्दृष्टोऽसि मयानघ\n",
    "03205017a": "राजा ययातिर्दौहित्रैः पतितस्तारितो यथा\n",
    "03205017c": "सद्भिः पुरुषशार्दूल तथाहं भवता त्विह\n",
    "03205018a": "मातापितृभ्यां शुश्रूषां करिष्ये वचनात्तव\n",
    "03205018c": "नाकृतात्मा वेदयति धर्माधर्मविनिश्चयम्\n",
    "03205019a": "दुर्ज्ञेयः शाश्वतो धर्मः शूद्रयोनौ हि वर्तता\n",
    "03205019c": "न त्वां शूद्रमहं मन्ये भवितव्यं हि कारणम्\n",
    "03205019e": "येन कर्मविपाकेन प्राप्तेयं शूद्रता त्वया\n",
    "03205020a": "एतदिच्छामि विज्ञातुं तत्त्वेन हि महामते\n",
    "03205020c": "कामया ब्रूहि मे तथ्यं सर्वं त्वं प्रयतात्मवान्\n",
    "03205021": "व्याध उवाच\n",
    "03205021a": "अनतिक्रमणीया हि ब्राह्मणा वै द्विजोत्तम\n",
    "03205021c": "शृणु सर्वमिदं वृत्तं पूर्वदेहे ममानघ\n",
    "03205022a": "अहं हि ब्राह्मणः पूर्वमासं द्विजवरात्मज\n",
    "03205022c": "वेदाध्यायी सुकुशलो वेदाङ्गानां च पारगः\n",
    "03205022e": "आत्मदोषकृतैर्ब्रह्मन्नवस्थां प्राप्तवानिमाम्\n",
    "03205023a": "कश्चिद्राजा मम सखा धनुर्वेदपरायणः\n",
    "03205023c": "संसर्गाद्धनुषि श्रेष्ठस्ततोऽहमभवं द्विज\n",
    "03205024a": "एतस्मिन्नेव काले तु मृगयां निर्गतो नृपः\n",
    "03205024c": "सहितो योधमुख्यैश्च मन्त्रिभिश्च सुसंवृतः\n",
    "03205024e": "ततोऽभ्यहन्मृगांस्तत्र सुबहूनाश्रमं प्रति\n",
    "03205025a": "अथ क्षिप्तः शरो घोरो मयापि द्विजसत्तम\n",
    "03205025c": "ताडितश्च मुनिस्तेन शरेणानतपर्वणा\n",
    "03205026a": "भूमौ निपतितो ब्रह्मन्नुवाच प्रतिनादयन्\n",
    "03205026c": "नापराध्याम्यहं किंचित्केन पापमिदं कृतम्\n",
    "03205027a": "मन्वानस्तं मृगं चाहं संप्राप्तः सहसा मुनिम्\n",
    "03205027c": "अपश्यं तमृषिं विद्धं शरेणानतपर्वणा\n",
    "03205027e": "तमुग्रतपसं विप्रं निष्टनन्तं महीतले\n",
    "03205028a": "अकार्यकरणाच्चापि भृशं मे व्यथितं मनः\n",
    "03205028c": "अजानता कृतमिदं मयेत्यथ तमब्रुवम्\n",
    "03205028e": "क्षन्तुमर्हसि मे ब्रह्मन्निति चोक्तो मया मुनिः\n",
    "03205029a": "ततः प्रत्यब्रवीद्वाक्यमृषिर्मां क्रोधमूर्छितः\n",
    "03205029c": "व्याधस्त्वं भविता क्रूर शूद्रयोनाविति द्विज\n",
    "03206001": "व्याध उवाच\n",
    "03206001a": "एवं शप्तोऽहमृषिणा तदा द्विजवरोत्तम\n",
    "03206001c": "अभिप्रसादयमृषिं गिरा वाक्यविशारदम्\n",
    "03206002a": "अजानता मयाकार्यमिदमद्य कृतं मुने\n",
    "03206002c": "क्षन्तुमर्हसि तत्सर्वं प्रसीद भगवन्निति\n",
    "03206003": "ऋषिरुवाच\n",
    "03206003a": "नान्यथा भविता शाप एवमेतदसंशयम्\n",
    "03206003c": "आनृशंस्यादहं किंचित्कर्तानुग्रहमद्य ते\n",
    "03206004a": "शूद्रयोनौ वर्तमानो धर्मज्ञो भविता ह्यसि\n",
    "03206004c": "मातापित्रोश्च शुश्रूषां करिष्यसि न संशयः\n",
    "03206005a": "तया शुश्रूषया सिद्धिं महतीं समवाप्स्यसि\n",
    "03206005c": "जातिस्मरश्च भविता स्वर्गं चैव गमिष्यसि\n",
    "03206005e": "शापक्षयान्ते निर्वृत्ते भवितासि पुनर्द्विजः\n",
    "03206006": "व्याध उवाच\n",
    "03206006a": "एवं शप्तः पुरा तेन ऋषिणास्म्युग्रतेजसा\n",
    "03206006c": "प्रसादश्च कृतस्तेन ममैवं द्विपदां वर\n",
    "03206007a": "शरं चोद्धृतवानस्मि तस्य वै द्विजसत्तम\n",
    "03206007c": "आश्रमं च मया नीतो न च प्राणैर्व्ययुज्यत\n",
    "03206008a": "एतत्ते सर्वमाख्यातं यथा मम पुराभवत्\n",
    "03206008c": "अभितश्चापि गन्तव्यं मया स्वर्गं द्विजोत्तम\n",
    "03206009": "ब्राह्मण उवाच\n",
    "03206009a": "एवमेतानि पुरुषा दुःखानि च सुखानि च\n",
    "03206009c": "प्राप्नुवन्ति महाबुद्धे नोत्कण्ठां कर्तुमर्हसि\n",
    "03206009e": "दुष्करं हि कृतं तात जानता जातिमात्मनः\n",
    "03206010a": "कर्मदोषश्च वै विद्वन्नात्मजातिकृतेन वै\n",
    "03206010c": "कंचित्कालं मृष्यतां वै ततोऽसि भविता द्विजः\n",
    "03206010e": "सांप्रतं च मतो मेऽसि ब्राह्मणो नात्र संशयः\n",
    "03206011a": "ब्राह्मणः पतनीयेषु वर्तमानो विकर्मसु\n",
    "03206011c": "दाम्भिको दुष्कृतप्रायः शूद्रेण सदृशो भवेत्\n",
    "03206012a": "यस्तु शूद्रो दमे सत्ये धर्मे च सततोत्थितः\n",
    "03206012c": "तं ब्राह्मणमहं मन्ये वृत्तेन हि भवेद्द्विजः\n",
    "03206013a": "कर्मदोषेण विषमां गतिमाप्नोति दारुणाम्\n",
    "03206013c": "क्षीणदोषमहं मन्ये चाभितस्त्वां नरोत्तम\n",
    "03206014a": "कर्तुमर्हसि नोत्कण्ठां त्वद्विधा ह्यविषादिनः\n",
    "03206014c": "लोकवृत्तान्तवृत्तज्ञा नित्यं धर्मपरायणाः\n",
    "03206015": "व्याध उवाच\n",
    "03206015a": "प्रज्ञया मानसं दुःखं हन्याच्छारीरमौषधैः\n",
    "03206015c": "एतद्विज्ञानसामर्थ्यं न बालैः समतां व्रजेत्\n",
    "03206016a": "अनिष्टसंप्रयोगाच्च विप्रयोगात्प्रियस्य च\n",
    "03206016c": "मानुषा मानसैर्दुःखैर्युज्यन्ते अल्पबुद्धयः\n",
    "03206017a": "गुणैर्भूतानि युज्यन्ते वियुज्यन्ते तथैव च\n",
    "03206017c": "सर्वाणि नैतदेकस्य शोकस्थानं हि विद्यते\n",
    "03206018a": "अनिष्टेनान्वितं पश्यंस्तथा क्षिप्रं विरज्यते\n",
    "03206018c": "ततश्च प्रतिकुर्वन्ति यदि पश्यन्त्युपक्रमम्\n",
    "03206018e": "शोचतो न भवेत्किंचित्केवलं परितप्यते\n",
    "03206019a": "परित्यजन्ति ये दुःखं सुखं वाप्युभयं नराः\n",
    "03206019c": "त एव सुखमेधन्ते ज्ञानतृप्ता मनीषिणः\n",
    "03206020a": "असंतोषपरा मूढाः संतोषं यान्ति पण्डिताः\n",
    "03206020c": "असंतोषस्य नास्त्यन्तस्तुष्टिस्तु परमं सुखम्\n",
    "03206020e": "न शोचन्ति गताध्वानः पश्यन्तः परमां गतिम्\n",
    "03206021a": "न विषादे मनः कार्यं विषादो विषमुत्तमम्\n",
    "03206021c": "मारयत्यकृतप्रज्ञं बालं क्रुद्ध इवोरगः\n",
    "03206022a": "यं विषादोऽभिभवति विषमे समुपस्थिते\n",
    "03206022c": "तेजसा तस्य हीनस्य पुरुषार्थो न विद्यते\n",
    "03206023a": "अवश्यं क्रियमाणस्य कर्मणो दृश्यते फलम्\n",
    "03206023c": "न हि निर्वेदमागम्य किंचित्प्राप्नोति शोभनम्\n",
    "03206024a": "अथाप्युपायं पश्येत दुःखस्य परिमोक्षणे\n",
    "03206024c": "अशोचन्नारभेतैव युक्तश्चाव्यसनी भवेत्\n",
    "03206025a": "भूतेष्वभावं संचिन्त्य ये तु बुद्धेः परं गताः\n",
    "03206025c": "न शोचन्ति कृतप्रज्ञाः पश्यन्तः परमां गतिम्\n",
    "03206026a": "न शोचामि च वै विद्वन्कालाकाङ्क्षी स्थितोऽस्म्यहम्\n",
    "03206026c": "एतैर्निदर्शनैर्ब्रह्मन्नावसीदामि सत्तम\n",
    "03206027": "ब्राह्मण उवाच\n",
    "03206027a": "कृतप्रज्ञोऽसि मेधावी बुद्धिश्च विपुला तव\n",
    "03206027c": "नाहं भवन्तं शोचामि ज्ञानतृप्तोऽसि धर्मवित्\n",
    "03206028a": "आपृच्छे त्वां स्वस्ति तेऽस्तु धर्मस्त्वा परिरक्षतु\n",
    "03206028c": "अप्रमादस्तु कर्तव्यो धर्मे धर्मभृतां वर\n",
    "03206029": "मार्कण्डेय उवाच\n",
    "03206029a": "बाढमित्येव तं व्याधः कृताञ्जलिरुवाच ह\n",
    "03206029c": "प्रदक्षिणमथो कृत्वा प्रस्थितो द्विजसत्तमः\n",
    "03206030a": "स तु गत्वा द्विजः सर्वां शुश्रूषां कृतवांस्तदा\n",
    "03206030c": "मातापितृभ्यां वृद्धाभ्यां यथान्यायं सुसंशितः\n",
    "03206031a": "एतत्ते सर्वमाख्यातं निखिलेन युधिष्ठिर\n",
    "03206031c": "पृष्टवानसि यं तात धर्मं धर्मभृतां वर\n",
    "03206032a": "पतिव्रताया माहात्म्यं ब्राह्मणस्य च सत्तम\n",
    "03206032c": "मातापित्रोश्च शुश्रूषा व्याधे धर्मश्च कीर्तितः\n",
    "03206033": "युधिष्ठिर उवाच\n",
    "03206033a": "अत्यद्भुतमिदं ब्रह्मन्धर्माख्यानमनुत्तमम्\n",
    "03206033c": "सर्वधर्मभृतां श्रेष्ठ कथितं द्विजसत्तम\n",
    "03206034a": "सुखश्रव्यतया विद्वन्मुहूर्तमिव मे गतम्\n",
    "03206034c": "न हि तृप्तोऽस्मि भगवञ्शृण्वानो धर्ममुत्तमम्\n",
    "03207001": "वैशंपायन उवाच\n",
    "03207001a": "श्रुत्वेमां धर्मसंयुक्तां धर्मराजः कथां शुभाम्\n",
    "03207001c": "पुनः पप्रच्छ तमृषिं मार्कण्डेयं तपस्विनम्\n",
    "03207002": "युधिष्ठिर उवाच\n",
    "03207002a": "कथमग्निर्वनं यातः कथं चाप्यङ्गिराः पुरा\n",
    "03207002c": "नष्टेऽग्नौ हव्यमवहदग्निर्भूत्वा महानृषिः\n",
    "03207003a": "अग्निर्यदा त्वेक एव बहुत्वं चास्य कर्मसु\n",
    "03207003c": "दृश्यते भगवन्सर्वमेतदिच्छामि वेदितुम्\n",
    "03207004a": "कुमारश्च यथोत्पन्नो यथा चाग्नेः सुतोऽभवत्\n",
    "03207004c": "यथा रुद्राच्च संभूतो गङ्गायां कृत्तिकासु च\n",
    "03207005a": "एतदिच्छाम्यहं त्वत्तः श्रोतुं भार्गवनन्दन\n",
    "03207005c": "कौतूहलसमाविष्टो यथातथ्यं महामुने\n",
    "03207006": "मार्कण्डेय उवाच\n",
    "03207006a": "अत्राप्युदाहरन्तीममितिहासं पुरातनम्\n",
    "03207006c": "यथा क्रुद्धो हुतवहस्तपस्तप्तुं वनं गतः\n",
    "03207007a": "यथा च भगवानग्निः स्वयमेवाङ्गिराभवत्\n",
    "03207007c": "संतापयन्स्वप्रभया नाशयंस्तिमिराणि च\n",
    "03207008a": "आश्रमस्थो महाभागो हव्यवाहं विशेषयन्\n",
    "03207008c": "तथा स भूत्वा तु तदा जगत्सर्वं प्रकाशयन्\n",
    "03207009a": "तपश्चरंश्च हुतभुक्संतप्तस्तस्य तेजसा\n",
    "03207009c": "भृशं ग्लानश्च तेजस्वी न स किंचित्प्रजज्ञिवान्\n",
    "03207010a": "अथ संचिन्तयामास भगवान्हव्यवाहनः\n",
    "03207010c": "अन्योऽग्निरिह लोकानां ब्रह्मणा संप्रवर्तितः\n",
    "03207010e": "अग्नित्वं विप्रनष्टं हि तप्यमानस्य मे तपः\n",
    "03207011a": "कथमग्निः पुनरहं भवेयमिति चिन्त्य सः\n",
    "03207011c": "अपश्यदग्निवल्लोकांस्तापयन्तं महामुनिम्\n",
    "03207012a": "सोपासर्पच्छनैर्भीतस्तमुवाच तदाङ्गिराः\n",
    "03207012c": "शीघ्रमेव भवस्वाग्निस्त्वं पुनर्लोकभावनः\n",
    "03207012e": "विज्ञातश्चासि लोकेषु त्रिषु संस्थानचारिषु\n",
    "03207013a": "त्वमग्ने प्रथमः सृष्टो ब्रह्मणा तिमिरापहः\n",
    "03207013c": "स्वस्थानं प्रतिपद्यस्व शीघ्रमेव तमोनुद\n",
    "03207014": "अग्निरुवाच\n",
    "03207014a": "नष्टकीर्तिरहं लोके भवाञ्जातो हुताशनः\n",
    "03207014c": "भवन्तमेव ज्ञास्यन्ति पावकं न तु मां जनाः\n",
    "03207015a": "निक्षिपाम्यहमग्नित्वं त्वमग्निः प्रथमो भव\n",
    "03207015c": "भविष्यामि द्वितीयोऽहं प्राजापत्यक एव च\n",
    "03207016": "अङ्गिरा उवाच\n",
    "03207016a": "कुरु पुण्यं प्रजास्वर्ग्यं भवाग्निस्तिमिरापहः\n",
    "03207016c": "मां च देव कुरुष्वाग्ने प्रथमं पुत्रमञ्जसा\n",
    "03207017": "मार्कण्डेय उवाच\n",
    "03207017a": "तच्छ्रुत्वाङ्गिरसो वाक्यं जातवेदास्तथाकरोत्\n",
    "03207017c": "राजन्बृहस्पतिर्नाम तस्याप्यङ्गिरसः सुतः\n",
    "03207018a": "ज्ञात्वा प्रथमजं तं तु वह्नेराङ्गिरसं सुतम्\n",
    "03207018c": "उपेत्य देवाः पप्रच्छुः कारणं तत्र भारत\n",
    "03207019a": "स तु पृष्टस्तदा देवैस्ततः कारणमब्रवीत्\n",
    "03207019c": "प्रत्यगृह्णंस्तु देवाश्च तद्वचोऽङ्गिरसस्तदा\n",
    "03207020a": "अत्र नानाविधानग्नीन्प्रवक्ष्यामि महाप्रभान्\n",
    "03207020c": "कर्मभिर्बहुभिः ख्यातान्नानात्वं ब्राह्मणेष्विह\n",
    "03208001": "मार्कण्डेय उवाच\n",
    "03208001a": "ब्रह्मणो यस्तृतीयस्तु पुत्रः कुरुकुलोद्वह\n",
    "03208001c": "तस्यापवसुता भार्या प्रजास्तस्यापि मे शृणु\n",
    "03208002a": "बृहज्ज्योतिर्बृहत्कीर्तिर्बृहद्ब्रह्मा बृहन्मनाः\n",
    "03208002c": "बृहन्मन्त्रो बृहद्भासस्तथा राजन्बृहस्पतिः\n",
    "03208003a": "प्रजासु तासु सर्वासु रूपेणाप्रतिमाभवत्\n",
    "03208003c": "देवी भानुमती नाम प्रथमाङ्गिरसः सुता\n",
    "03208004a": "भूतानामेव सर्वेषां यस्यां रागस्तदाभवत्\n",
    "03208004c": "रागाद्रागेति यामाहुर्द्वितीयाङ्गिरसः सुता\n",
    "03208005a": "यां कपर्दिसुतामाहुर्दृश्यादृश्येति देहिनः\n",
    "03208005c": "तनुत्वात्सा सिनीवाली तृतीयाङ्गिरसः सुता\n",
    "03208006a": "पश्यत्यर्चिष्मती भाभिर्हविर्भिश्च हविष्मती\n",
    "03208006c": "षष्ठीमङ्गिरसः कन्यां पुण्यामाहुर्हविष्मतीम्\n",
    "03208007a": "महामखेष्वाङ्गिरसी दीप्तिमत्सु महामती\n",
    "03208007c": "महामतीति विख्याता सप्तमी कथ्यते सुता\n",
    "03208008a": "यां तु दृष्ट्वा भगवतीं जनः कुहुकुहायते\n",
    "03208008c": "एकानंशेति यामाहुः कुहूमङ्गिरसः सुताम्\n",
    "03209001": "मार्कण्डेय उवाच\n",
    "03209001a": "बृहस्पतेश्चान्द्रमसी भार्याभूद्या यशस्विनी\n",
    "03209001c": "अग्नीन्साजनयत्पुण्यान्षडेकां चापि पुत्रिकाम्\n",
    "03209002a": "आहुतिष्वेव यस्याग्नेर्हविषाज्यं विधीयते\n",
    "03209002c": "सोऽग्निर्बृहस्पतेः पुत्रः शंयुर्नाम महाप्रभः\n",
    "03209003a": "चातुर्मास्येषु यस्येष्ट्यामश्वमेधेऽग्रजः पशुः\n",
    "03209003c": "दीप्तो ज्वालैरनेकाभैरग्निरेकोऽथ वीर्यवान्\n",
    "03209004a": "शंयोरप्रतिमा भार्या सत्या सत्या च धर्मजा\n",
    "03209004c": "अग्निस्तस्य सुतो दीप्तस्तिस्रः कन्याश्च सुव्रताः\n",
    "03209005a": "प्रथमेनाज्यभागेन पूज्यते योऽग्निरध्वरे\n",
    "03209005c": "अग्निस्तस्य भरद्वाजः प्रथमः पुत्र उच्यते\n",
    "03209006a": "पौर्णमास्येषु सर्वेषु हविषाज्यं स्रुवोद्यतम्\n",
    "03209006c": "भरतो नामतः सोऽग्निर्द्वितीयः शंयुतः सुतः\n",
    "03209007a": "तिस्रः कन्या भवन्त्यन्या यासां स भरतः पतिः\n",
    "03209007c": "भरतस्तु सुतस्तस्य भरत्येका च पुत्रिका\n",
    "03209008a": "भरतो भरतस्याग्नेः पावकस्तु प्रजापतेः\n",
    "03209008c": "महानत्यर्थमहितस्तथा भरतसत्तम\n",
    "03209009a": "भरद्वाजस्य भार्या तु वीरा वीरश्च पिण्डदः\n",
    "03209009c": "प्राहुराज्येन तस्येज्यां सोमस्येव द्विजाः शनैः\n",
    "03209010a": "हविषा यो द्वितीयेन सोमेन सह युज्यते\n",
    "03209010c": "रथप्रभू रथध्वानः कुम्भरेताः स उच्यते\n",
    "03209011a": "सरय्वां जनयत्सिद्धिं भानुं भाभिः समावृणोत्\n",
    "03209011c": "आग्नेयमानयन्नित्यमाह्वानेष्वेष कथ्यते\n",
    "03209012a": "यस्तु न च्यवते नित्यं यशसा वर्चसा श्रिया\n",
    "03209012c": "अग्निर्निश्च्यवनो नाम पृथिवीं स्तौति केवलम्\n",
    "03209013a": "विपाप्मा कलुषैर्मुक्तो विशुद्धश्चार्चिषा ज्वलन्\n",
    "03209013c": "विपापोऽग्निः सुतस्तस्य सत्यः समयकर्मसु\n",
    "03209014a": "आक्रोशतां हि भूतानां यः करोति हि निष्कृतिम्\n",
    "03209014c": "अग्निः स निष्कृतिर्नाम शोभयत्यभिसेवितः\n",
    "03209015a": "अनुकूजन्ति येनेह वेदनार्ताः स्वयं जनाः\n",
    "03209015c": "तस्य पुत्रः स्वनो नाम पावकः स रुजस्करः\n",
    "03209016a": "यस्तु विश्वस्य जगतो बुद्धिमाक्रम्य तिष्ठति\n",
    "03209016c": "तं प्राहुरध्यात्मविदो विश्वजिन्नाम पावकम्\n",
    "03209017a": "अन्तराग्निः श्रितो यो हि भुक्तं पचति देहिनाम्\n",
    "03209017c": "स यज्ञे विश्वभुङ्नाम सर्वलोकेषु भारत\n",
    "03209018a": "ब्रह्मचारी यतात्मा च सततं विपुलव्रतः\n",
    "03209018c": "ब्राह्मणाः पूजयन्त्येनं पाकयज्ञेषु पावकम्\n",
    "03209019a": "प्रथितो गोपतिर्नाम नदी यस्याभवत्प्रिया\n",
    "03209019c": "तस्मिन्सर्वाणि कर्माणि क्रियन्ते कर्मकर्तृभिः\n",
    "03209020a": "वडवामुखः पिबत्यम्भो योऽसौ परमदारुणः\n",
    "03209020c": "ऊर्ध्वभागूर्ध्वभाङ्नाम कविः प्राणाश्रितस्तु सः\n",
    "03209021a": "उदग्द्वारं हविर्यस्य गृहे नित्यं प्रदीयते\n",
    "03209021c": "ततः स्विष्टं भवेदाज्यं स्विष्टकृत्परमः स्मृतः\n",
    "03209022a": "यः प्रशान्तेषु भूतेषु मन्युर्भवति पावकः\n",
    "03209022c": "क्रोधस्य तु रसो जज्ञे मन्यती चाथ पुत्रिका\n",
    "03209022e": "स्वाहेति दारुणा क्रूरा सर्वभूतेषु तिष्ठति\n",
    "03209023a": "त्रिदिवे यस्य सदृशो नास्ति रूपेण कश्चन\n",
    "03209023c": "अतुल्यत्वात्कृतो देवैर्नाम्ना कामस्तु पावकः\n",
    "03209024a": "संहर्षाद्धारयन्क्रोधं धन्वी स्रग्वी रथे स्थितः\n",
    "03209024c": "समरे नाशयेच्छत्रूनमोघो नाम पावकः\n",
    "03209025a": "उक्थो नाम महाभाग त्रिभिरुक्थैरभिष्टुतः\n",
    "03209025c": "महावाचं त्वजनयत्सकामाश्वं हि यं विदुः\n",
    "03210001": "मार्कण्डेय उवाच\n",
    "03210001a": "काश्यपो ह्यथ वासिष्ठः प्राणश्च प्राणपुत्रकः\n",
    "03210001c": "अग्निराङ्गिरसश्चैव च्यवनस्त्रिषुवर्चकः\n",
    "03210002a": "अचरन्त तपस्तीव्रं पुत्रार्थे बहुवार्षिकम्\n",
    "03210002c": "पुत्रं लभेम धर्मिष्ठं यशसा ब्रह्मणा समम्\n",
    "03210003a": "महाव्याहृतिभिर्ध्यातः पञ्चभिस्तैस्तदा त्वथ\n",
    "03210003c": "जज्ञे तेजोमयोऽर्चिष्मान्पञ्चवर्णः प्रभावनः\n",
    "03210004a": "समिद्धोऽग्निः शिरस्तस्य बाहू सूर्यनिभौ तथा\n",
    "03210004c": "त्वङ्नेत्रे च सुवर्णाभे कृष्णे जङ्घे च भारत\n",
    "03210005a": "पञ्चवर्णः स तपसा कृतस्तैः पञ्चभिर्जनैः\n",
    "03210005c": "पाञ्चजन्यः श्रुतो वेदे पञ्चवंशकरस्तु सः\n",
    "03210006a": "दश वर्षसहस्राणि तपस्तप्त्वा महातपाः\n",
    "03210006c": "जनयत्पावकं घोरं पितॄणां स प्रजाः सृजन्\n",
    "03210007a": "बृहद्रथंतरं मूर्ध्नो वक्त्राच्च तरसाहरौ\n",
    "03210007c": "शिवं नाभ्यां बलादिन्द्रं वाय्वग्नी प्राणतोऽसृजत्\n",
    "03210008a": "बाहुभ्यामनुदात्तौ च विश्वे भूतानि चैव ह\n",
    "03210008c": "एतान्सृष्ट्वा ततः पञ्च पितॄणामसृजत्सुतान्\n",
    "03210009a": "बृहदूर्जस्य प्रणिधिः काश्यपस्य बृहत्तरः\n",
    "03210009c": "भानुरङ्गिरसो वीरः पुत्रो वर्चस्य सौभरः\n",
    "03210010a": "प्राणस्य चानुदात्तश्च व्याख्याताः पञ्च वंशजाः\n",
    "03210010c": "देवान्यज्ञमुषश्चान्यान्सृजन्पञ्चदशोत्तरान्\n",
    "03210011a": "अभीममतिभीमं च भीमं भीमबलाबलम्\n",
    "03210011c": "एतान्यज्ञमुषः पञ्च देवानभ्यसृजत्तपः\n",
    "03210012a": "सुमित्रं मित्रवन्तं च मित्रज्ञं मित्रवर्धनम्\n",
    "03210012c": "मित्रधर्माणमित्येतान्देवानभ्यसृजत्तपः\n",
    "03210013a": "सुरप्रवीरं वीरं च सुकेशं च सुवर्चसम्\n",
    "03210013c": "सुराणामपि हन्तारं पञ्चैतानसृजत्तपः\n",
    "03210014a": "त्रिविधं संस्थिता ह्येते पञ्च पञ्च पृथक्पृथक्\n",
    "03210014c": "मुष्णन्त्यत्र स्थिता ह्येते स्वर्गतो यज्ञयाजिनः\n",
    "03210015a": "तेषामिष्टं हरन्त्येते निघ्नन्ति च महद्भुवि\n",
    "03210015c": "स्पर्धया हव्यवाहानां निघ्नन्त्येते हरन्ति च\n",
    "03210016a": "हविर्वेद्यां तदादानं कुशलैः संप्रवर्तितम्\n",
    "03210016c": "तदेते नोपसर्पन्ति यत्र चाग्निः स्थितो भवेत्\n",
    "03210017a": "चितोऽग्निरुद्वहन्यज्ञं पक्षाभ्यां तान्प्रबाधते\n",
    "03210017c": "मन्त्रैः प्रशमिता ह्येते नेष्टं मुष्णन्ति यज्ञियम्\n",
    "03210018a": "बृहदुक्थतपस्यैव पुत्रो भूमिमुपाश्रितः\n",
    "03210018c": "अग्निहोत्रे हूयमाने पृथिव्यां सद्भिरिज्यते\n",
    "03210019a": "रथंतरश्च तपसः पुत्रोऽग्निः परिपठ्यते\n",
    "03210019c": "मित्रविन्दाय वै तस्य हविरध्वर्यवो विदुः\n",
    "03210019e": "मुमुदे परमप्रीतः सह पुत्रैर्महायशाः\n",
    "03211001": "मार्कण्डेय उवाच\n",
    "03211001a": "गुरुभिर्नियमैर्युक्तो भरतो नाम पावकः\n",
    "03211001c": "अग्निः पुष्टिमतिर्नाम तुष्टः पुष्टिं प्रयच्छति\n",
    "03211001e": "भरत्येष प्रजाः सर्वास्ततो भरत उच्यते\n",
    "03211002a": "अग्निर्यस्तु शिवो नाम शक्तिपूजापरश्च सः\n",
    "03211002c": "दुःखार्तानां स सर्वेषां शिवकृत्सततं शिवः\n",
    "03211003a": "तपसस्तु फलं दृष्ट्वा संप्रवृद्धं तपो महत्\n",
    "03211003c": "उद्धर्तुकामो मतिमान्पुत्रो जज्ञे पुरंदरः\n",
    "03211004a": "ऊष्मा चैवोष्मणो जज्ञे सोऽग्निर्भूतेषु लक्ष्यते\n",
    "03211004c": "अग्निश्चापि मनुर्नाम प्राजापत्यमकारयत्\n",
    "03211005a": "शंभुमग्निमथ प्राहुर्ब्राह्मणा वेदपारगाः\n",
    "03211005c": "आवसथ्यं द्विजाः प्राहुर्दीप्तमग्निं महाप्रभम्\n",
    "03211006a": "ऊर्जस्करान्हव्यवाहान्सुवर्णसदृशप्रभान्\n",
    "03211006c": "अग्निस्तपो ह्यजनयत्पञ्च यज्ञसुतानिह\n",
    "03211007a": "प्रशान्तेऽग्निर्महाभाग परिश्रान्तो गवांपतिः\n",
    "03211007c": "असुराञ्जनयन्घोरान्मर्त्यांश्चैव पृथग्विधान्\n",
    "03211008a": "तपसश्च मनुं पुत्रं भानुं चाप्यङ्गिरासृजत्\n",
    "03211008c": "बृहद्भानुं तु तं प्राहुर्ब्राह्मणा वेदपारगाः\n",
    "03211009a": "भानोर्भार्या सुप्रजा तु बृहद्भासा तु सोमजा\n",
    "03211009c": "असृजेतां तु षट्पुत्राञ्शृणु तासां प्रजाविधिम्\n",
    "03211010a": "दुर्बलानां तु भूतानां तनुं यः संप्रयच्छति\n",
    "03211010c": "तमग्निं बलदं प्राहुः प्रथमं भानुतः सुतम्\n",
    "03211011a": "यः प्रशान्तेषु भूतेषु मन्युर्भवति दारुणः\n",
    "03211011c": "अग्निः स मन्युमान्नाम द्वितीयो भानुतः सुतः\n",
    "03211012a": "दर्शे च पौर्णमासे च यस्येह हविरुच्यते\n",
    "03211012c": "विष्णुर्नामेह योऽग्निस्तु धृतिमान्नाम सोऽङ्गिराः\n",
    "03211013a": "इन्द्रेण सहितं यस्य हविराग्रयणं स्मृतम्\n",
    "03211013c": "अग्निराग्रयणो नाम भानोरेवान्वयस्तु सः\n",
    "03211014a": "चातुर्मास्येषु नित्यानां हविषां यो निरग्रहः\n",
    "03211014c": "चतुर्भिः सहितः पुत्रैर्भानोरेवान्वयस्तु सः\n",
    "03211015a": "निशां त्वजनयत्कन्यामग्नीषोमावुभौ तथा\n",
    "03211015c": "मनोरेवाभवद्भार्या सुषुवे पञ्च पावकान्\n",
    "03211016a": "पूज्यते हविषाग्र्येण चातुर्मास्येषु पावकः\n",
    "03211016c": "पर्जन्यसहितः श्रीमानग्निर्वैश्वानरस्तु सः\n",
    "03211017a": "अस्य लोकस्य सर्वस्य यः पतिः परिपठ्यते\n",
    "03211017c": "सोऽग्निर्विश्वपतिर्नाम द्वितीयो वै मनोः सुतः\n",
    "03211017e": "ततः स्विष्टं भवेदाज्यं स्विष्टकृत्परमः स्मृतः\n",
    "03211018a": "कन्या सा रोहिणी नाम हिरण्यकशिपोः सुता\n",
    "03211018c": "कर्मणासौ बभौ भार्या स वह्निः स प्रजापतिः\n",
    "03211019a": "प्राणमाश्रित्य यो देहं प्रवर्तयति देहिनाम्\n",
    "03211019c": "तस्य संनिहितो नाम शब्दरूपस्य साधनः\n",
    "03211020a": "शुक्लकृष्णगतिर्देवो यो बिभर्ति हुताशनम्\n",
    "03211020c": "अकल्मषः कल्मषाणां कर्ता क्रोधाश्रितस्तु सः\n",
    "03211021a": "कपिलं परमर्षिं च यं प्राहुर्यतयः सदा\n",
    "03211021c": "अग्निः स कपिलो नाम सांख्ययोगप्रवर्तकः\n",
    "03211022a": "अग्निर्यच्छति भूतानि येन भूतानि नित्यदा\n",
    "03211022c": "कर्मस्विह विचित्रेषु सोऽग्रणीर्वह्निरुच्यते\n",
    "03211023a": "इमानन्यान्समसृजत्पावकान्प्रथितान्भुवि\n",
    "03211023c": "अग्निहोत्रस्य दुष्टस्य प्रायश्चित्तार्थमुल्बणान्\n",
    "03211024a": "संस्पृशेयुर्यदान्योन्यं कथंचिद्वायुनाग्नयः\n",
    "03211024c": "इष्टिरष्टाकपालेन कार्या वै शुचयेऽग्नये\n",
    "03211025a": "दक्षिणाग्निर्यदा द्वाभ्यां संसृजेत तदा किल\n",
    "03211025c": "इष्टिरष्टाकपालेन कार्या वै वीतयेऽग्नये\n",
    "03211026a": "यद्यग्नयो हि स्पृश्येयुर्निवेशस्था दवाग्निना\n",
    "03211026c": "इष्टिरष्टाकपालेन कार्या तु शुचयेऽग्नये\n",
    "03211027a": "अग्निं रजस्वला चेत्स्त्री संस्पृशेदग्निहोत्रिकम्\n",
    "03211027c": "इष्टिरष्टाकपालेन कार्या दस्युमतेऽग्नये\n",
    "03211028a": "मृतः श्रूयेत यो जीवन्परेयुः पशवो यथा\n",
    "03211028c": "इष्टिरष्टाकपालेन कर्तव्याभिमतेऽग्नये\n",
    "03211029a": "आर्तो न जुहुयादग्निं त्रिरात्रं यस्तु ब्राह्मणः\n",
    "03211029c": "इष्टिरष्टाकपालेन कार्या स्यादुत्तराग्नये\n",
    "03211030a": "दर्शं च पौर्णमासं च यस्य तिष्ठेत्प्रतिष्ठितम्\n",
    "03211030c": "इष्टिरष्टाकपालेन कार्या पथिकृतेऽग्नये\n",
    "03211031a": "सूतिकाग्निर्यदा चाग्निं संस्पृशेदग्निहोत्रिकम्\n",
    "03211031c": "इष्टिरष्टाकपालेन कार्या चाग्निमतेऽग्नये\n",
    "03212001": "मार्कण्डेय उवाच\n",
    "03212001a": "आपस्य मुदिता भार्या सहस्य परमा प्रिया\n",
    "03212001c": "भूपतिर्भुवभर्ता च जनयत्पावकं परम्\n",
    "03212002a": "भूतानां चापि सर्वेषां यं प्राहुः पावकं पतिम्\n",
    "03212002c": "आत्मा भुवनभर्तेति सान्वयेषु द्विजातिषु\n",
    "03212003a": "महतां चैव भूतानां सर्वेषामिह यः पतिः\n",
    "03212003c": "भगवान्स महातेजा नित्यं चरति पावकः\n",
    "03212004a": "अग्निर्गृहपतिर्नाम नित्यं यज्ञेषु पूज्यते\n",
    "03212004c": "हुतं वहति यो हव्यमस्य लोकस्य पावकः\n",
    "03212005a": "अपां गर्भो महाभागः सहपुत्रो महाद्भुतः\n",
    "03212005c": "भूपतिर्भुवभर्ता च महतः पतिरुच्यते\n",
    "03212006a": "दहन्मृतानि भूतानि तस्याग्निर्भरतोऽभवत्\n",
    "03212006c": "अग्निष्टोमे च नियतः क्रतुश्रेष्ठो भरस्य तु\n",
    "03212007a": "आयान्तं नियतं दृष्ट्वा प्रविवेशार्णवं भयात्\n",
    "03212007c": "देवास्तं नाधिगच्छन्ति मार्गमाणा यथादिशम्\n",
    "03212008a": "दृष्ट्वा त्वग्निरथर्वाणं ततो वचनमब्रवीत्\n",
    "03212008c": "देवानां वह हव्यं त्वमहं वीर सुदुर्बलः\n",
    "03212008e": "अथर्वन्गच्छ मध्वक्षं प्रियमेतत्कुरुष्व मे\n",
    "03212009a": "प्रेष्य चाग्निरथर्वाणमन्यं देशं ततोऽगमत्\n",
    "03212009c": "मत्स्यास्तस्य समाचख्युः क्रुद्धस्तानग्निरब्रवीत्\n",
    "03212010a": "भक्ष्या वै विविधैर्भावैर्भविष्यथ शरीरिणाम्\n",
    "03212010c": "अथर्वाणं तथा चापि हव्यवाहोऽब्रवीद्वचः\n",
    "03212011a": "अनुनीयमानोऽपि भृशं देववाक्याद्धि तेन सः\n",
    "03212011c": "नैच्छद्वोढुं हविः सर्वं शरीरं च समत्यजत्\n",
    "03212012a": "स तच्छरीरं संत्यज्य प्रविवेश धरां तदा\n",
    "03212012c": "भूमिं स्पृष्ट्वासृजद्धातून्पृथक्पृथगतीव हि\n",
    "03212013a": "आस्यात्सुगन्धि तेजश्च अस्थिभ्यो देवदारु च\n",
    "03212013c": "श्लेष्मणः स्फटिकं तस्य पित्तान्मरकतं तथा\n",
    "03212014a": "यकृत्कृष्णायसं तस्य त्रिभिरेव बभुः प्रजाः\n",
    "03212014c": "नखास्तस्याभ्रपटलं शिराजालानि विद्रुमम्\n",
    "03212014e": "शरीराद्विविधाश्चान्ये धातवोऽस्याभवन्नृप\n",
    "03212015a": "एवं त्यक्त्वा शरीरं तु परमे तपसि स्थितः\n",
    "03212015c": "भृग्वङ्गिरादिभिर्भूयस्तपसोत्थापितस्तदा\n",
    "03212016a": "भृशं जज्वाल तेजस्वी तपसाप्यायितः शिखी\n",
    "03212016c": "दृष्ट्वा ऋषीन्भयाच्चापि प्रविवेश महार्णवम्\n",
    "03212017a": "तस्मिन्नष्टे जगद्भीतमथर्वाणमथाश्रितम्\n",
    "03212017c": "अर्चयामासुरेवैनमथर्वाणं सुरर्षयः\n",
    "03212018a": "अथर्वा त्वसृजल्लोकानात्मनालोक्य पावकम्\n",
    "03212018c": "मिषतां सर्वभूतानामुन्ममाथ महार्णवम्\n",
    "03212019a": "एवमग्निर्भगवता नष्टः पूर्वमथर्वणा\n",
    "03212019c": "आहूतः सर्वभूतानां हव्यं वहति सर्वदा\n",
    "03212020a": "एवं त्वजनयद्धिष्ण्यान्वेदोक्तान्विबुधान्बहून्\n",
    "03212020c": "विचरन्विविधान्देशान्भ्रममाणस्तु तत्र वै\n",
    "03212021a": "सिन्धुवर्जं पञ्च नद्यो देविकाथ सरस्वती\n",
    "03212021c": "गङ्गा च शतकुम्भा च शरयूर्गण्डसाह्वया\n",
    "03212022a": "चर्मण्वती मही चैव मेध्या मेधातिथिस्तथा\n",
    "03212022c": "ताम्रावती वेत्रवती नद्यस्तिस्रोऽथ कौशिकी\n",
    "03212023a": "तमसा नर्मदा चैव नदी गोदावरी तथा\n",
    "03212023c": "वेण्णा प्रवेणी भीमा च मेद्रथा चैव भारत\n",
    "03212024a": "भारती सुप्रयोगा च कावेरी मुर्मुरा तथा\n",
    "03212024c": "कृष्णा च कृष्णवेण्णा च कपिला शोण एव च\n",
    "03212024e": "एता नद्यस्तु धिष्ण्यानां मातरो याः प्रकीर्तिताः\n",
    "03212025a": "अद्भुतस्य प्रिया भार्या तस्याः पुत्रो विडूरथः\n",
    "03212025c": "यावन्तः पावकाः प्रोक्ताः सोमास्तावन्त एव च\n",
    "03212026a": "अत्रेश्चाप्यन्वये जाता ब्रह्मणो मानसाः प्रजाः\n",
    "03212026c": "अत्रिः पुत्रान्स्रष्टुकामस्तानेवात्मन्यधारयत्\n",
    "03212026e": "तस्य तद्ब्रह्मणः कायान्निर्हरन्ति हुताशनाः\n",
    "03212027a": "एवमेते महात्मानः कीर्तितास्तेऽग्नयो मया\n",
    "03212027c": "अप्रमेया यथोत्पन्नाः श्रीमन्तस्तिमिरापहाः\n",
    "03212028a": "अद्भुतस्य तु माहात्म्यं यथा वेदेषु कीर्तितम्\n",
    "03212028c": "तादृशं विद्धि सर्वेषामेको ह्येष हुताशनः\n",
    "03212029a": "एक एवैष भगवान्विज्ञेयः प्रथमोऽङ्गिराः\n",
    "03212029c": "बहुधा निःसृतः कायाज्ज्योतिष्टोमः क्रतुर्यथा\n",
    "03212030a": "इत्येष वंशः सुमहानग्नीनां कीर्तितो मया\n",
    "03212030c": "पावितो विविधैर्मन्त्रैर्हव्यं वहति देहिनाम्\n",
    "03213001": "मार्कण्डेय उवाच\n",
    "03213001a": "अग्नीनां विविधो वंशः कीर्तितस्ते मयानघ\n",
    "03213001c": "शृणु जन्म तु कौरव्य कार्त्तिकेयस्य धीमतः\n",
    "03213002a": "अद्भुतस्याद्भुतं पुत्रं प्रवक्ष्याम्यमितौजसम्\n",
    "03213002c": "जातं सप्तर्षिभार्याभिर्ब्रह्मण्यं कीर्तिवर्धनम्\n",
    "03213003a": "देवासुराः पुरा यत्ता विनिघ्नन्तः परस्परम्\n",
    "03213003c": "तत्राजयन्सदा देवान्दानवा घोररूपिणः\n",
    "03213004a": "वध्यमानं बलं दृष्ट्वा बहुशस्तैः पुरंदरः\n",
    "03213004c": "स्वसैन्यनायकार्थाय चिन्तामाप भृशं तदा\n",
    "03213005a": "देवसेनां दानवैर्यो भग्नां दृष्ट्वा महाबलः\n",
    "03213005c": "पालयेद्वीर्यमाश्रित्य स ज्ञेयः पुरुषो मया\n",
    "03213006a": "स शैलं मानसं गत्वा ध्यायन्नर्थमिमं भृशम्\n",
    "03213006c": "शुश्रावार्तस्वरं घोरमथ मुक्तं स्त्रिया तदा\n",
    "03213007a": "अभिधावतु मा कश्चित्पुरुषस्त्रातु चैव ह\n",
    "03213007c": "पतिं च मे प्रदिशतु स्वयं वा पतिरस्तु मे\n",
    "03213008a": "पुरंदरस्तु तामाह मा भैर्नास्ति भयं तव\n",
    "03213008c": "एवमुक्त्वा ततोऽपश्यत्केशिनं स्थितमग्रतः\n",
    "03213009a": "किरीटिनं गदापाणिं धातुमन्तमिवाचलम्\n",
    "03213009c": "हस्ते गृहीत्वा तां कन्यामथैनं वासवोऽब्रवीत्\n",
    "03213010a": "अनार्यकर्मन्कस्मात्त्वमिमां कन्यां जिहीर्षसि\n",
    "03213010c": "वज्रिणं मां विजानीहि विरमास्याः प्रबाधनात्\n",
    "03213011": "केश्युवाच\n",
    "03213011a": "विसृजस्व त्वमेवैनां शक्रैषा प्रार्थिता मया\n",
    "03213011c": "क्षमं ते जीवतो गन्तुं स्वपुरं पाकशासन\n",
    "03213012": "मार्कण्डेय उवाच\n",
    "03213012a": "एवमुक्त्वा गदां केशी चिक्षेपेन्द्रवधाय वै\n",
    "03213012c": "तामापतन्तीं चिच्छेद मध्ये वज्रेण वासवः\n",
    "03213013a": "अथास्य शैलशिखरं केशी क्रुद्धो व्यवासृजत्\n",
    "03213013c": "तदापतन्तं संप्रेक्ष्य शैलशृङ्गं शतक्रतुः\n",
    "03213013e": "बिभेद राजन्वज्रेण भुवि तन्निपपात ह\n",
    "03213014a": "पतता तु तदा केशी तेन शृङ्गेण ताडितः\n",
    "03213014c": "हित्वा कन्यां महाभागां प्राद्रवद्भृशपीडितः\n",
    "03213015a": "अपयातेऽसुरे तस्मिंस्तां कन्यां वासवोऽब्रवीत्\n",
    "03213015c": "कासि कस्यासि किं चेह कुरुषे त्वं शुभानने\n",
    "03213016": "कन्योवाच\n",
    "03213016a": "अहं प्रजापतेः कन्या देवसेनेति विश्रुता\n",
    "03213016c": "भगिनी दैत्यसेना मे सा पूर्वं केशिना हृता\n",
    "03213017a": "सहैवावां भगिन्यौ तु सखीभिः सह मानसम्\n",
    "03213017c": "आगच्छावेह रत्यर्थमनुज्ञाप्य प्रजापतिम्\n",
    "03213018a": "नित्यं चावां प्रार्थयते हर्तुं केशी महासुरः\n",
    "03213018c": "इच्छत्येनं दैत्यसेना न त्वहं पाकशासन\n",
    "03213019a": "सा हृता तेन भगवन्मुक्ताहं त्वद्बलेन तु\n",
    "03213019c": "त्वया देवेन्द्र निर्दिष्टं पतिमिच्छामि दुर्जयम्\n",
    "03213020": "इन्द्र उवाच\n",
    "03213020a": "मम मातृष्वसेया त्वं माता दाक्षायणी मम\n",
    "03213020c": "आख्यातं त्वहमिच्छामि स्वयमात्मबलं त्वया\n",
    "03213021": "कन्योवाच\n",
    "03213021a": "अबलाहं महाबाहो पतिस्तु बलवान्मम\n",
    "03213021c": "वरदानात्पितुर्भावी सुरासुरनमस्कृतः\n",
    "03213022": "इन्द्र उवाच\n",
    "03213022a": "कीदृशं वै बलं देवि पत्युस्तव भविष्यति\n",
    "03213022c": "एतदिच्छाम्यहं श्रोतुं तव वाक्यमनिन्दिते\n",
    "03213023": "कन्योवाच\n",
    "03213023a": "देवदानवयक्षाणां किंनरोरगरक्षसाम्\n",
    "03213023c": "जेता स दृष्टो दुष्टानां महावीर्यो महाबलः\n",
    "03213024a": "यस्तु सर्वाणि भूतानि त्वया सह विजेष्यति\n",
    "03213024c": "स हि मे भविता भर्ता ब्रह्मण्यः कीर्तिवर्धनः\n",
    "03213025": "मार्कण्डेय उवाच\n",
    "03213025a": "इन्द्रस्तस्या वचः श्रुत्वा दुःखितोऽचिन्तयद्भृशम्\n",
    "03213025c": "अस्या देव्याः पतिर्नास्ति यादृशं संप्रभाषते\n",
    "03213026a": "अथापश्यत्स उदये भास्करं भास्करद्युतिः\n",
    "03213026c": "सोमं चैव महाभागं विशमानं दिवाकरम्\n",
    "03213027a": "अमावास्यां संप्रवृत्तं मुहूर्तं रौद्रमेव च\n",
    "03213027c": "देवासुरं च संग्रामं सोऽपश्यदुदये गिरौ\n",
    "03213028a": "लोहितैश्च घनैर्युक्तां पूर्वां संध्यां शतक्रतुः\n",
    "03213028c": "अपश्यल्लोहितोदं च भगवान्वरुणालयम्\n",
    "03213029a": "भृगुभिश्चाङ्गिरोभिश्च हुतं मन्त्रैः पृथग्विधैः\n",
    "03213029c": "हव्यं गृहीत्वा वह्निं च प्रविशन्तं दिवाकरम्\n",
    "03213030a": "पर्व चैव चतुर्विंशं तदा सूर्यमुपस्थितम्\n",
    "03213030c": "तथा धर्मगतं रौद्रं सोमं सूर्यगतं च तम्\n",
    "03213031a": "समालोक्यैकतामेव शशिनो भास्करस्य च\n",
    "03213031c": "समवायं तु तं रौद्रं दृष्ट्वा शक्रो व्यचिन्तयत्\n",
    "03213032a": "एष रौद्रश्च संघातो महान्युक्तश्च तेजसा\n",
    "03213032c": "सोमस्य वह्निसूर्याभ्यामद्भुतोऽयं समागमः\n",
    "03213032e": "जनयेद्यं सुतं सोमः सोऽस्या देव्याः पतिर्भवेत्\n",
    "03213033a": "अग्निश्चैतैर्गुणैर्युक्तः सर्वैरग्निश्च देवता\n",
    "03213033c": "एष चेज्जनयेद्गर्भं सोऽस्या देव्याः पतिर्भवेत्\n",
    "03213034a": "एवं संचिन्त्य भगवान्ब्रह्मलोकं तदा गतः\n",
    "03213034c": "गृहीत्वा देवसेनां तामवन्दत्स पितामहम्\n",
    "03213034e": "उवाच चास्या देव्यास्त्वं साधु शूरं पतिं दिश\n",
    "03213035": "ब्रह्मोवाच\n",
    "03213035a": "यथैतच्चिन्तितं कार्यं त्वया दानवसूदन\n",
    "03213035c": "तथा स भविता गर्भो बलवानुरुविक्रमः\n",
    "03213036a": "स भविष्यति सेनानीस्त्वया सह शतक्रतो\n",
    "03213036c": "अस्या देव्याः पतिश्चैव स भविष्यति वीर्यवान्\n",
    "03213037": "मार्कण्डेय उवाच\n",
    "03213037a": "एतच्छ्रुत्वा नमस्तस्मै कृत्वासौ सह कन्यया\n",
    "03213037c": "तत्राभ्यगच्छद्देवेन्द्रो यत्र देवर्षयोऽभवन्\n",
    "03213037e": "वसिष्ठप्रमुखा मुख्या विप्रेन्द्राः सुमहाव्रताः\n",
    "03213038a": "भागार्थं तपसोपात्तं तेषां सोमं तथाध्वरे\n",
    "03213038c": "पिपासवो ययुर्देवाः शतक्रतुपुरोगमाः\n",
    "03213039a": "इष्टिं कृत्वा यथान्यायं सुसमिद्धे हुताशने\n",
    "03213039c": "जुहुवुस्ते महात्मानो हव्यं सर्वदिवौकसाम्\n",
    "03213040a": "समाहूतो हुतवहः सोऽद्भुतः सूर्यमण्डलात्\n",
    "03213040c": "विनिःसृत्याययौ वह्निर्वाग्यतो विधिवत्प्रभुः\n",
    "03213040e": "आगम्याहवनीयं वै तैर्द्विजैर्मन्त्रतो हुतम्\n",
    "03213041a": "स तत्र विविधं हव्यं प्रतिगृह्य हुताशनः\n",
    "03213041c": "ऋषिभ्यो भरतश्रेष्ठ प्रायच्छत दिवौकसाम्\n",
    "03213042a": "निष्क्रामंश्चाप्यपश्यत्स पत्नीस्तेषां महात्मनाम्\n",
    "03213042c": "स्वेष्वाश्रमेषूपविष्टाः स्नायन्तीश्च यथासुखम्\n",
    "03213043a": "रुक्मवेदिनिभास्तास्तु चन्द्रलेखा इवामलाः\n",
    "03213043c": "हुताशनार्चिप्रतिमाः सर्वास्तारा इवाद्भुताः\n",
    "03213044a": "स तद्गतेन मनसा बभूव क्षुभितेन्द्रियः\n",
    "03213044c": "पत्नीर्दृष्ट्वा द्विजेन्द्राणां वह्निः कामवशं ययौ\n",
    "03213045a": "स भूयश्चिन्तयामास न न्याय्यं क्षुभितोऽस्मि यत्\n",
    "03213045c": "साध्वीः पत्नीर्द्विजेन्द्राणामकामाः कामयाम्यहम्\n",
    "03213046a": "नैताः शक्या मया द्रष्टुं स्प्रष्टुं वाप्यनिमित्ततः\n",
    "03213046c": "गार्हपत्यं समाविश्य तस्मात्पश्याम्यभीक्ष्णशः\n",
    "03213047a": "संस्पृशन्निव सर्वास्ताः शिखाभिः काञ्चनप्रभाः\n",
    "03213047c": "पश्यमानश्च मुमुदे गार्हपत्यं समाश्रितः\n",
    "03213048a": "निरुष्य तत्र सुचिरमेवं वह्निर्वशं गतः\n",
    "03213048c": "मनस्तासु विनिक्षिप्य कामयानो वराङ्गनाः\n",
    "03213049a": "कामसंतप्तहृदयो देहत्यागे सुनिश्चितः\n",
    "03213049c": "अलाभे ब्राह्मणस्त्रीणामग्निर्वनमुपागतः\n",
    "03213050a": "स्वाहा तं दक्षदुहिता प्रथमं कामयत्तदा\n",
    "03213050c": "सा तस्य छिद्रमन्वैच्छच्चिरात्प्रभृति भामिनी\n",
    "03213050e": "अप्रमत्तस्य देवस्य न चापश्यदनिन्दिता\n",
    "03213051a": "सा तं ज्ञात्वा यथावत्तु वह्निं वनमुपागतम्\n",
    "03213051c": "तत्त्वतः कामसंतप्तं चिन्तयामास भामिनी\n",
    "03213052a": "अहं सप्तर्षिपत्नीनां कृत्वा रूपाणि पावकम्\n",
    "03213052c": "कामयिष्यामि कामार्तं तासां रूपेण मोहितम्\n",
    "03213052e": "एवं कृते प्रीतिरस्य कामावाप्तिश्च मे भवेत्\n",
    "03214001": "मार्कण्डेय उवाच\n",
    "03214001a": "शिवा भार्या त्वङ्गिरसः शीलरूपगुणान्विता\n",
    "03214001c": "तस्याः सा प्रथमं रूपं कृत्वा देवी जनाधिप\n",
    "03214001e": "जगाम पावकाभ्याशं तं चोवाच वराङ्गना\n",
    "03214002a": "मामग्ने कामसंतप्तां त्वं कामयितुमर्हसि\n",
    "03214002c": "करिष्यसि न चेदेवं मृतां मामुपधारय\n",
    "03214003a": "अहमङ्गिरसो भार्या शिवा नाम हुताशन\n",
    "03214003c": "सखीभिः सहिता प्राप्ता मन्त्रयित्वा विनिश्चयम्\n",
    "03214004": "अग्निरुवाच\n",
    "03214004a": "कथं मां त्वं विजानीषे कामार्तमितराः कथम्\n",
    "03214004c": "यास्त्वया कीर्तिताः सर्वाः सप्तर्षीणां प्रियाः स्त्रियः\n",
    "03214005": "शिवोवाच\n",
    "03214005a": "अस्माकं त्वं प्रियो नित्यं बिभीमस्तु वयं तव\n",
    "03214005c": "त्वच्चित्तमिङ्गितैर्ज्ञात्वा प्रेषितास्मि तवान्तिकम्\n",
    "03214006a": "मैथुनायेह संप्राप्ता कामं प्राप्तं द्रुतं चर\n",
    "03214006c": "मातरो मां प्रतीक्षन्ते गमिष्यामि हुताशन\n",
    "03214007": "मार्कण्डेय उवाच\n",
    "03214007a": "ततोऽग्निरुपयेमे तां शिवां प्रीतिमुदायुतः\n",
    "03214007c": "प्रीत्या देवी च संयुक्ता शुक्रं जग्राह पाणिना\n",
    "03214008a": "अचिन्तयन्ममेदं ये रूपं द्रक्ष्यन्ति कानने\n",
    "03214008c": "ते ब्राह्मणीनामनृतं दोषं वक्ष्यन्ति पावके\n",
    "03214009a": "तस्मादेतद्रक्ष्यमाणा गरुडी संभवाम्यहम्\n",
    "03214009c": "वनान्निर्गमनं चैव सुखं मम भविष्यति\n",
    "03214010a": "सुपर्णी सा तदा भूत्वा निर्जगाम महावनात्\n",
    "03214010c": "अपश्यत्पर्वतं श्वेतं शरस्तम्बैः सुसंवृतम्\n",
    "03214011a": "दृष्टीविषैः सप्तशीर्षैर्गुप्तं भोगिभिरद्भुतैः\n",
    "03214011c": "रक्षोभिश्च पिशाचैश्च रौद्रैर्भूतगणैस्तथा\n",
    "03214011e": "राक्षसीभिश्च संपूर्णमनेकैश्च मृगद्विजैः\n",
    "03214012a": "सा तत्र सहसा गत्वा शैलपृष्ठं सुदुर्गमम्\n",
    "03214012c": "प्राक्षिपत्काञ्चने कुण्डे शुक्रं सा त्वरिता सती\n",
    "03214013a": "शिष्टानामपि सा देवी सप्तर्षीणां महात्मनाम्\n",
    "03214013c": "पत्नीसरूपतां कृत्वा कामयामास पावकम्\n",
    "03214014a": "दिव्यरूपमरुन्धत्याः कर्तुं न शकितं तया\n",
    "03214014c": "तस्यास्तपःप्रभावेण भर्तृशुश्रूषणेन च\n",
    "03214015a": "षट्कृत्वस्तत्तु निक्षिप्तमग्ने रेतः कुरूत्तम\n",
    "03214015c": "तस्मिन्कुण्डे प्रतिपदि कामिन्या स्वाहया तदा\n",
    "03214016a": "तत्स्कन्नं तेजसा तत्र संभृतं जनयत्सुतम्\n",
    "03214016c": "ऋषिभिः पूजितं स्कन्नमनयत्स्कन्दतां ततः\n",
    "03214017a": "षट्शिरा द्विगुणश्रोत्रो द्वादशाक्षिभुजक्रमः\n",
    "03214017c": "एकग्रीवस्त्वेककायः कुमारः समपद्यत\n",
    "03214018a": "द्वितीयायामभिव्यक्तस्तृतीयायां शिशुर्बभौ\n",
    "03214018c": "अङ्गप्रत्यङ्गसंभूतश्चतुर्थ्यामभवद्गुहः\n",
    "03214019a": "लोहिताभ्रेण महता संवृतः सह विद्युता\n",
    "03214019c": "लोहिताभ्रे सुमहति भाति सूर्य इवोदितः\n",
    "03214020a": "गृहीतं तु धनुस्तेन विपुलं लोमहर्षणम्\n",
    "03214020c": "न्यस्तं यत्त्रिपुरघ्नेन सुरारिविनिकृन्तनम्\n",
    "03214021a": "तद्गृहीत्वा धनुःश्रेष्ठं ननाद बलवांस्तदा\n",
    "03214021c": "संमोहयन्निवेमान्स त्रीँल्लोकान्सचराचरान्\n",
    "03214022a": "तस्य तं निनदं श्रुत्वा महामेघौघनिस्वनम्\n",
    "03214022c": "उत्पेततुर्महानागौ चित्रश्चैरावतश्च ह\n",
    "03214023a": "तावापतन्तौ संप्रेक्ष्य स बालार्कसमद्युतिः\n",
    "03214023c": "द्वाभ्यां गृहीत्वा पाणिभ्यां शक्तिं चान्येन पाणिना\n",
    "03214023e": "अपरेणाग्निदायादस्ताम्रचूडं भुजेन सः\n",
    "03214024a": "महाकायमुपश्लिष्टं कुक्कुटं बलिनां वरम्\n",
    "03214024c": "गृहीत्वा व्यनदद्भीमं चिक्रीड च महाबलः\n",
    "03214025a": "द्वाभ्यां भुजाभ्यां बलवान्गृहीत्वा शङ्खमुत्तमम्\n",
    "03214025c": "प्राध्मापयत भूतानां त्रासनं बलिनामपि\n",
    "03214026a": "द्वाभ्यां भुजाभ्यामाकाशं बहुशो निजघान सः\n",
    "03214026c": "क्रीडन्भाति महासेनस्त्रीँल्लोकान्वदनैः पिबन्\n",
    "03214026e": "पर्वताग्रेऽप्रमेयात्मा रश्मिमानुदये यथा\n",
    "03214027a": "स तस्य पर्वतस्याग्रे निषण्णोऽद्भुतविक्रमः\n",
    "03214027c": "व्यलोकयदमेयात्मा मुखैर्नानाविधैर्दिशः\n",
    "03214027e": "स पश्यन्विविधान्भावांश्चकार निनदं पुनः\n",
    "03214028a": "तस्य तं निनदं श्रुत्वा न्यपतन्बहुधा जनाः\n",
    "03214028c": "भीताश्चोद्विग्नमनसस्तमेव शरणं ययुः\n",
    "03214029a": "ये तु तं संश्रिता देवं नानावर्णास्तदा जनाः\n",
    "03214029c": "तानप्याहुः पारिषदान्ब्राह्मणाः सुमहाबलान्\n",
    "03214030a": "स तूत्थाय महाबाहुरुपसान्त्व्य च ताञ्जनान्\n",
    "03214030c": "धनुर्विकृष्य व्यसृजद्बाणाञ्श्वेते महागिरौ\n",
    "03214031a": "बिभेद स शरैः शैलं क्रौञ्चं हिमवतः सुतम्\n",
    "03214031c": "तेन हंसाश्च गृध्राश्च मेरुं गच्छन्ति पर्वतम्\n",
    "03214032a": "स विशीर्णोऽपतच्छैलो भृशमार्तस्वरान्रुवन्\n",
    "03214032c": "तस्मिन्निपतिते त्वन्ये नेदुः शैला भृशं भयात्\n",
    "03214033a": "स तं नादं भृशार्तानां श्रुत्वापि बलिनां वरः\n",
    "03214033c": "न प्राव्यथदमेयात्मा शक्तिमुद्यम्य चानदत्\n",
    "03214034a": "सा तदा विपुला शक्तिः क्षिप्ता तेन महात्मना\n",
    "03214034c": "बिभेद शिखरं घोरं श्वेतस्य तरसा गिरेः\n",
    "03214035a": "स तेनाभिहतो दीनो गिरिः श्वेतोऽचलैः सह\n",
    "03214035c": "उत्पपात महीं त्यक्त्वा भीतस्तस्मान्महात्मनः\n",
    "03214036a": "ततः प्रव्यथिता भूमिर्व्यशीर्यत समन्ततः\n",
    "03214036c": "आर्ता स्कन्दं समासाद्य पुनर्बलवती बभौ\n",
    "03214037a": "पर्वताश्च नमस्कृत्य तमेव पृथिवीं गताः\n",
    "03214037c": "अथायमभजल्लोकः स्कन्दं शुक्लस्य पञ्चमीम्\n",
    "03215001": "मार्कण्डेय उवाच\n",
    "03215001a": "ऋषयस्तु महाघोरान्दृष्ट्वोत्पातान्पृथग्विधान्\n",
    "03215001c": "अकुर्वञ्शान्तिमुद्विग्ना लोकानां लोकभावनाः\n",
    "03215002a": "निवसन्ति वने ये तु तस्मिंश्चैत्ररथे जनाः\n",
    "03215002c": "तेऽब्रुवन्नेष नोऽनर्थः पावकेनाहृतो महान्\n",
    "03215002e": "संगम्य षड्भिः पत्नीभिः सप्तर्षीणामिति स्म ह\n",
    "03215003a": "अपरे गरुडीमाहुस्त्वयानर्थोऽयमाहृतः\n",
    "03215003c": "यैर्दृष्टा सा तदा देवी तस्या रूपेण गच्छती\n",
    "03215003e": "न तु तत्स्वाहया कर्म कृतं जानाति वै जनः\n",
    "03215004a": "सुपर्णी तु वचः श्रुत्वा ममायं तनयस्त्विति\n",
    "03215004c": "उपगम्य शनैः स्कन्दमाहाहं जननी तव\n",
    "03215005a": "अथ सप्तर्षयः श्रुत्वा जातं पुत्रं महौजसम्\n",
    "03215005c": "तत्यजुः षट्तदा पत्नीर्विना देवीमरुन्धतीम्\n",
    "03215006a": "षड्भिरेव तदा जातमाहुस्तद्वनवासिनः\n",
    "03215006c": "सप्तर्षीनाह च स्वाहा मम पुत्रोऽयमित्युत\n",
    "03215006e": "अहं जाने नैतदेवमिति राजन्पुनः पुनः\n",
    "03215007a": "विश्वामित्रस्तु कृत्वेष्टिं सप्तर्षीणां महामुनिः\n",
    "03215007c": "पावकं कामसंतप्तमदृष्टः पृष्ठतोऽन्वगात्\n",
    "03215007e": "तत्तेन निखिलं सर्वमवबुद्धं यथातथम्\n",
    "03215008a": "विश्वामित्रस्तु प्रथमं कुमारं शरणं गतः\n",
    "03215008c": "स्तवं दिव्यं संप्रचक्रे महासेनस्य चापि सः\n",
    "03215009a": "मङ्गलानि च सर्वाणि कौमाराणि त्रयोदश\n",
    "03215009c": "जातकर्मादिकास्तस्य क्रियाश्चक्रे महामुनिः\n",
    "03215010a": "षड्वक्त्रस्य तु माहात्म्यं कुक्कुटस्य च साधनम्\n",
    "03215010c": "शक्त्या देव्याः साधनं च तथा पारिषदामपि\n",
    "03215011a": "विश्वामित्रश्चकारैतत्कर्म लोकहिताय वै\n",
    "03215011c": "तस्मादृषिः कुमारस्य विश्वामित्रोऽभवत्प्रियः\n",
    "03215012a": "अन्वजानाच्च स्वाहाया रूपान्यत्वं महामुनिः\n",
    "03215012c": "अब्रवीच्च मुनीन्सर्वान्नापराध्यन्ति वै स्त्रियः\n",
    "03215012e": "श्रुत्वा तु तत्त्वतस्तस्मात्ते पत्नीः सर्वतोऽत्यजन्\n",
    "03215013a": "स्कन्दं श्रुत्वा ततो देवा वासवं सहिताब्रुवन्\n",
    "03215013c": "अविषह्यबलं स्कन्दं जहि शक्राशु माचिरम्\n",
    "03215014a": "यदि वा न निहंस्येनमद्येन्द्रोऽयं भविष्यति\n",
    "03215014c": "त्रैलोक्यं संनिगृह्यास्मांस्त्वां च शक्र महाबलः\n",
    "03215015a": "स तानुवाच व्यथितो बालोऽयं सुमहाबलः\n",
    "03215015c": "स्रष्टारमपि लोकानां युधि विक्रम्य नाशयेत्\n",
    "03215016a": "सर्वास्त्वद्याभिगच्छन्तु स्कन्दं लोकस्य मातरः\n",
    "03215016c": "कामवीर्या घ्नन्तु चैनं तथेत्युक्त्वा च ता ययुः\n",
    "03215017a": "तमप्रतिबलं दृष्ट्वा विषण्णवदनास्तु ताः\n",
    "03215017c": "अशक्योऽयं विचिन्त्यैवं तमेव शरणं ययुः\n",
    "03215018a": "ऊचुश्चापि त्वमस्माकं पुत्रोऽस्माभिर्धृतं जगत्\n",
    "03215018c": "अभिनन्दस्व नः सर्वाः प्रस्नुताः स्नेहविक्लवाः\n",
    "03215019a": "ताः संपूज्य महासेनः कामांश्चासां प्रदाय सः\n",
    "03215019c": "अपश्यदग्निमायान्तं पितरं बलिनां बली\n",
    "03215020a": "स तु संपूजितस्तेन सह मातृगणेन ह\n",
    "03215020c": "परिवार्य महासेनं रक्षमाणः स्थितः स्थिरम्\n",
    "03215021a": "सर्वासां या तु मातॄणां नारी क्रोधसमुद्भवा\n",
    "03215021c": "धात्री सा पुत्रवत्स्कन्दं शूलहस्ताभ्यरक्षत\n",
    "03215022a": "लोहितस्योदधेः कन्या क्रूरा लोहितभोजना\n",
    "03215022c": "परिष्वज्य महासेनं पुत्रवत्पर्यरक्षत\n",
    "03215023a": "अग्निर्भूत्वा नैगमेयश्छागवक्त्रो बहुप्रजः\n",
    "03215023c": "रमयामास शैलस्थं बालं क्रीडनकैरिव\n",
    "03216001": "मार्कण्डेय उवाच\n",
    "03216001a": "ग्रहाः सोपग्रहाश्चैव ऋषयो मातरस्तथा\n",
    "03216001c": "हुताशनमुखाश्चापि दीप्ताः पारिषदां गणाः\n",
    "03216002a": "एते चान्ये च बहवो घोरास्त्रिदिववासिनः\n",
    "03216002c": "परिवार्य महासेनं स्थिता मातृगणैः सह\n",
    "03216003a": "संदिग्धं विजयं दृष्ट्वा विजयेप्सुः सुरेश्वरः\n",
    "03216003c": "आरुह्यैरावतस्कन्धं प्रययौ दैवतैः सह\n",
    "03216003e": "विजिघांसुर्महासेनमिन्द्रस्तूर्णतरं ययौ\n",
    "03216004a": "उग्रं तच्च महावेगं देवानीकं महाप्रभम्\n",
    "03216004c": "विचित्रध्वजसंनाहं नानावाहनकार्मुकम्\n",
    "03216004e": "प्रवराम्बरसंवीतं श्रिया जुष्टमलंकृतम्\n",
    "03216005a": "विजिघांसुं तदायान्तं कुमारः शक्रमभ्ययात्\n",
    "03216005c": "विनदन्पथि शक्रस्तु द्रुतं याति महाबलः\n",
    "03216005e": "संहर्षयन्देवसेनां जिघांसुः पावकात्मजम्\n",
    "03216006a": "संपूज्यमानस्त्रिदशैस्तथैव परमर्षिभिः\n",
    "03216006c": "समीपमुपसंप्राप्तः कार्त्तिकेयस्य वासवः\n",
    "03216007a": "सिंहनादं ततश्चक्रे देवेशः सहितः सुरैः\n",
    "03216007c": "गुहोऽपि शब्दं तं श्रुत्वा व्यनदत्सागरो यथा\n",
    "03216008a": "तस्य शब्देन महता समुद्धूतोदधिप्रभम्\n",
    "03216008c": "बभ्राम तत्र तत्रैव देवसैन्यमचेतनम्\n",
    "03216009a": "जिघांसूनुपसंप्राप्तान्देवान्दृष्ट्वा स पावकिः\n",
    "03216009c": "विससर्ज मुखात्क्रुद्धः प्रवृद्धाः पावकार्चिषः\n",
    "03216009e": "ता देवसैन्यान्यदहन्वेष्टमानानि भूतले\n",
    "03216010a": "ते प्रदीप्तशिरोदेहाः प्रदीप्तायुधवाहनाः\n",
    "03216010c": "प्रच्युताः सहसा भान्ति चित्रास्तारागणा इव\n",
    "03216011a": "दह्यमानाः प्रपन्नास्ते शरणं पावकात्मजम्\n",
    "03216011c": "देवा वज्रधरं त्यक्त्वा ततः शान्तिमुपागताः\n",
    "03216012a": "त्यक्तो देवैस्ततः स्कन्दे वज्रं शक्रोऽभ्यवासृजत्\n",
    "03216012c": "तद्विसृष्टं जघानाशु पार्श्वं स्कन्दस्य दक्षिणम्\n",
    "03216012e": "बिभेद च महाराज पार्श्वं तस्य महात्मनः\n",
    "03216013a": "वज्रप्रहारात्स्कन्दस्य संजातः पुरुषोऽपरः\n",
    "03216013c": "युवा काञ्चनसंनाहः शक्तिधृग्दिव्यकुण्डलः\n",
    "03216013e": "यद्वज्रविशनाज्जातो विशाखस्तेन सोऽभवत्\n",
    "03216014a": "तं जातमपरं दृष्ट्वा कालानलसमद्युतिम्\n",
    "03216014c": "भयादिन्द्रस्ततः स्कन्दं प्राञ्जलिः शरणं गतः\n",
    "03216015a": "तस्याभयं ददौ स्कन्दः सहसैन्यस्य सत्तम\n",
    "03216015c": "ततः प्रहृष्टास्त्रिदशा वादित्राण्यभ्यवादयन्\n",
    "03217001": "मार्कण्डेय उवाच\n",
    "03217001a": "स्कन्दस्य पार्षदान्घोराञ्शृणुष्वाद्भुतदर्शनान्\n",
    "03217001c": "वज्रप्रहारात्स्कन्दस्य जज्ञुस्तत्र कुमारकाः\n",
    "03217001e": "ये हरन्ति शिशूञ्जातान्गर्भस्थांश्चैव दारुणाः\n",
    "03217002a": "वज्रप्रहारात्कन्याश्च जज्ञिरेऽस्य महाबलाः\n",
    "03217002c": "कुमाराश्च विशाखं तं पितृत्वे समकल्पयन्\n",
    "03217003a": "स भूत्वा भगवान्संख्ये रक्षंश्छागमुखस्तदा\n",
    "03217003c": "वृतः कन्यागणैः सर्वैरात्मनीनैश्च पुत्रकैः\n",
    "03217004a": "मातॄणां प्रेक्षतीनां च भद्रशाखश्च कौशलः\n",
    "03217004c": "ततः कुमारपितरं स्कन्दमाहुर्जना भुवि\n",
    "03217005a": "रुद्रमग्निमुमां स्वाहां प्रदेशेषु महाबलाम्\n",
    "03217005c": "यजन्ति पुत्रकामाश्च पुत्रिणश्च सदा जनाः\n",
    "03217006a": "यास्तास्त्वजनयत्कन्यास्तपो नाम हुताशनः\n",
    "03217006c": "किं करोमीति ताः स्कन्दं संप्राप्ताः समभाषत\n",
    "03217007": "मातर ऊचुः\n",
    "03217007a": "भवेम सर्वलोकस्य वयं मातर उत्तमाः\n",
    "03217007c": "प्रसादात्तव पूज्याश्च प्रियमेतत्कुरुष्व नः\n",
    "03217008": "मार्कण्डेय उवाच\n",
    "03217008a": "सोऽब्रवीद्बाढमित्येवं भविष्यध्वं पृथग्विधाः\n",
    "03217008c": "अशिवाश्च शिवाश्चैव पुनः पुनरुदारधीः\n",
    "03217009a": "ततः संकल्प्य पुत्रत्वे स्कंदं मातृगणोऽगमत्\n",
    "03217009c": "काकी च हलिमा चैव रुद्राथ बृहली तथा\n",
    "03217009e": "आर्या पलाला वै मित्रा सप्तैताः शिशुमातरः\n",
    "03217010a": "एतासां वीर्यसंपन्नः शिशुर्नामातिदारुणः\n",
    "03217010c": "स्कन्दप्रसादजः पुत्रो लोहिताक्षो भयंकरः\n",
    "03217011a": "एष वीराष्टकः प्रोक्तः स्कन्दमातृगणोद्भवः\n",
    "03217011c": "छागवक्त्रेण सहितो नवकः परिकीर्त्यते\n",
    "03217012a": "षष्ठं छागमयं वक्त्रं स्कन्दस्यैवेति विद्धि तत्\n",
    "03217012c": "षट्शिरोऽभ्यन्तरं राजन्नित्यं मातृगणार्चितम्\n",
    "03217013a": "षण्णां तु प्रवरं तस्य शीर्षाणामिह शब्द्यते\n",
    "03217013c": "शक्तिं येनासृजद्दिव्यां भद्रशाख इति स्म ह\n",
    "03217014a": "इत्येतद्विविधाकारं वृत्तं शुक्लस्य पञ्चमीम्\n",
    "03217014c": "तत्र युद्धं महाघोरं वृत्तं षष्ठ्यां जनाधिप\n",
    "03218001": "मार्कण्डेय उवाच\n",
    "03218001a": "उपविष्टं ततः स्कन्दं हिरण्यकवचस्रजम्\n",
    "03218001c": "हिरण्यचूडमुकुटं हिरण्याक्षं महाप्रभम्\n",
    "03218002a": "लोहिताम्बरसंवीतं तीक्ष्णदंष्ट्रं मनोरमम्\n",
    "03218002c": "सर्वलक्षणसंपन्नं त्रैलोक्यस्यापि सुप्रियम्\n",
    "03218003a": "ततस्तं वरदं शूरं युवानं मृष्टकुण्डलम्\n",
    "03218003c": "अभजत्पद्मरूपा श्रीः स्वयमेव शरीरिणी\n",
    "03218004a": "श्रिया जुष्टः पृथुयशाः स कुमारवरस्तदा\n",
    "03218004c": "निषण्णो दृश्यते भूतैः पौर्णमास्यां यथा शशी\n",
    "03218005a": "अपूजयन्महात्मानो ब्राह्मणास्तं महाबलम्\n",
    "03218005c": "इदमाहुस्तदा चैव स्कन्दं तत्र महर्षयः\n",
    "03218006a": "हिरण्यवर्ण भद्रं ते लोकानां शंकरो भव\n",
    "03218006c": "त्वया षड्रात्रजातेन सर्वे लोका वशीकृताः\n",
    "03218007a": "अभयं च पुनर्दत्तं त्वयैवैषां सुरोत्तम\n",
    "03218007c": "तस्मादिन्द्रो भवानस्तु त्रैलोक्यस्याभयंकरः\n",
    "03218008": "स्कन्द उवाच\n",
    "03218008a": "किमिन्द्रः सर्वलोकानां करोतीह तपोधनाः\n",
    "03218008c": "कथं देवगणांश्चैव पाति नित्यं सुरेश्वरः\n",
    "03218009": "ऋषय ऊचुः\n",
    "03218009a": "इन्द्रो दिशति भूतानां बलं तेजः प्रजाः सुखम्\n",
    "03218009c": "तुष्टः प्रयच्छति तथा सर्वान्दायान्सुरेश्वरः\n",
    "03218010a": "दुर्वृत्तानां संहरति वृत्तस्थानां प्रयच्छति\n",
    "03218010c": "अनुशास्ति च भूतानि कार्येषु बलसूदनः\n",
    "03218011a": "असूर्ये च भवेत्सूर्यस्तथाचन्द्रे च चन्द्रमाः\n",
    "03218011c": "भवत्यग्निश्च वायुश्च पृथिव्यापश्च कारणैः\n",
    "03218012a": "एतदिन्द्रेण कर्तव्यमिन्द्रे हि विपुलं बलम्\n",
    "03218012c": "त्वं च वीर बलश्रेष्ठस्तस्मादिन्द्रो भवस्व नः\n",
    "03218013": "शक्र उवाच\n",
    "03218013a": "भवस्वेन्द्रो महाबाहो सर्वेषां नः सुखावहः\n",
    "03218013c": "अभिषिच्यस्व चैवाद्य प्राप्तरूपोऽसि सत्तम\n",
    "03218014": "स्कन्द उवाच\n",
    "03218014a": "शाधि त्वमेव त्रैलोक्यमव्यग्रो विजये रतः\n",
    "03218014c": "अहं ते किंकरः शक्र न ममेन्द्रत्वमीप्सितम्\n",
    "03218015": "शक्र उवाच\n",
    "03218015a": "बलं तवाद्भुतं वीर त्वं देवानामरीञ्जहि\n",
    "03218015c": "अवज्ञास्यन्ति मां लोका वीर्येण तव विस्मिताः\n",
    "03218016a": "इन्द्रत्वेऽपि स्थितं वीर बलहीनं पराजितम्\n",
    "03218016c": "आवयोश्च मिथो भेदे प्रयतिष्यन्त्यतन्द्रिताः\n",
    "03218017a": "भेदिते च त्वयि विभो लोको द्वैधमुपेष्यति\n",
    "03218017c": "द्विधाभूतेषु लोकेषु निश्चितेष्वावयोस्तथा\n",
    "03218017e": "विग्रहः संप्रवर्तेत भूतभेदान्महाबल\n",
    "03218018a": "तत्र त्वं मां रणे तात यथाश्रद्धं विजेष्यसि\n",
    "03218018c": "तस्मादिन्द्रो भवानद्य भविता मा विचारय\n",
    "03218019": "स्कन्द उवाच\n",
    "03218019a": "त्वमेव राजा भद्रं ते त्रैलोक्यस्य ममैव च\n",
    "03218019c": "करोमि किं च ते शक्र शासनं तद्ब्रवीहि मे\n",
    "03218020": "शक्र उवाच\n",
    "03218020a": "यदि सत्यमिदं वाक्यं निश्चयाद्भाषितं त्वया\n",
    "03218020c": "यदि वा शासनं स्कन्द कर्तुमिच्छसि मे शृणु\n",
    "03218021a": "अभिषिच्यस्व देवानां सेनापत्ये महाबल\n",
    "03218021c": "अहमिन्द्रो भविष्यामि तव वाक्यान्महाबल\n",
    "03218022": "स्कन्द उवाच\n",
    "03218022a": "दानवानां विनाशाय देवानामर्थसिद्धये\n",
    "03218022c": "गोब्राह्मणस्य त्राणार्थं सेनापत्येऽभिषिञ्च माम्\n",
    "03218023": "मार्कण्डेय उवाच\n",
    "03218023a": "सोऽभिषिक्तो मघवता सर्वैर्देवगणैः सह\n",
    "03218023c": "अतीव शुशुभे तत्र पूज्यमानो महर्षिभिः\n",
    "03218024a": "तस्य तत्काञ्चनं छत्रं ध्रियमाणं व्यरोचत\n",
    "03218024c": "यथैव सुसमिद्धस्य पावकस्यात्ममण्डलम्\n",
    "03218025a": "विश्वकर्मकृता चास्य दिव्या माला हिरण्मयी\n",
    "03218025c": "आबद्धा त्रिपुरघ्नेन स्वयमेव यशस्विना\n",
    "03218026a": "आगम्य मनुजव्याघ्र सह देव्या परंतप\n",
    "03218026c": "अर्चयामास सुप्रीतो भगवान्गोवृषध्वजः\n",
    "03218027a": "रुद्रमग्निं द्विजाः प्राहू रुद्रसूनुस्ततस्तु सः\n",
    "03218027c": "रुद्रेण शुक्रमुत्सृष्टं तच्छ्वेतः पर्वतोऽभवत्\n",
    "03218027e": "पावकस्येन्द्रियं श्वेते कृत्तिकाभिः कृतं नगे\n",
    "03218028a": "पूज्यमानं तु रुद्रेण दृष्ट्वा सर्वे दिवौकसः\n",
    "03218028c": "रुद्रसूनुं ततः प्राहुर्गुहं गुणवतां वरम्\n",
    "03218029a": "अनुप्रविश्य रुद्रेण वह्निं जातो ह्ययं शिशुः\n",
    "03218029c": "तत्र जातस्ततः स्कन्दो रुद्रसूनुस्ततोऽभवत्\n",
    "03218030a": "रुद्रस्य वह्नेः स्वाहायाः षण्णां स्त्रीणां च तेजसा\n",
    "03218030c": "जातः स्कन्दः सुरश्रेष्ठो रुद्रसूनुस्ततोऽभवत्\n",
    "03218031a": "अरजे वाससी रक्ते वसानः पावकात्मजः\n",
    "03218031c": "भाति दीप्तवपुः श्रीमान्रक्ताभ्राभ्यामिवांशुमान्\n",
    "03218032a": "कुक्कुटश्चाग्निना दत्तस्तस्य केतुरलंकृतः\n",
    "03218032c": "रथे समुच्छ्रितो भाति कालाग्निरिव लोहितः\n",
    "03218033a": "विवेश कवचं चास्य शरीरं सहजं ततः\n",
    "03218033c": "युध्यमानस्य देवस्य प्रादुर्भवति तत्सदा\n",
    "03218034a": "शक्तिर्वर्म बलं तेजः कान्तत्वं सत्यमक्षतिः\n",
    "03218034c": "ब्रह्मण्यत्वमसंमोहो भक्तानां परिरक्षणम्\n",
    "03218035a": "निकृन्तनं च शत्रूणां लोकानां चाभिरक्षणम्\n",
    "03218035c": "स्कन्देन सह जातानि सर्वाण्येव जनाधिप\n",
    "03218036a": "एवं देवगणैः सर्वैः सोऽभिषिक्तः स्वलंकृतः\n",
    "03218036c": "बभौ प्रतीतः सुमनाः परिपूर्णेन्दुदर्शनः\n",
    "03218037a": "इष्टैः स्वाध्यायघोषैश्च देवतूर्यरवैरपि\n",
    "03218037c": "देवगन्धर्वगीतैश्च सर्वैरप्सरसां गणैः\n",
    "03218038a": "एतैश्चान्यैश्च विविधैर्हृष्टतुष्टैरलंकृतैः\n",
    "03218038c": "क्रीडन्निव तदा देवैरभिषिक्तः स पावकिः\n",
    "03218039a": "अभिषिक्तं महासेनमपश्यन्त दिवौकसः\n",
    "03218039c": "विनिहत्य तमः सूर्यं यथेहाभ्युदितं तथा\n",
    "03218040a": "अथैनमभ्ययुः सर्वा देवसेनाः सहस्रशः\n",
    "03218040c": "अस्माकं त्वं पतिरिति ब्रुवाणाः सर्वतोदिशम्\n",
    "03218041a": "ताः समासाद्य भगवान्सर्वभूतगणैर्वृतः\n",
    "03218041c": "अर्चितश्च स्तुतश्चैव सान्त्वयामास ता अपि\n",
    "03218042a": "शतक्रतुश्चाभिषिच्य स्कन्दं सेनापतिं तदा\n",
    "03218042c": "सस्मार तां देवसेनां या सा तेन विमोक्षिता\n",
    "03218043a": "अयं तस्याः पतिर्नूनं विहितो ब्रह्मणा स्वयम्\n",
    "03218043c": "इति चिन्त्यानयामास देवसेनां स्वलंकृताम्\n",
    "03218044a": "स्कन्दं चोवाच बलभिदियं कन्या सुरोत्तम\n",
    "03218044c": "अजाते त्वयि निर्दिष्टा तव पत्नी स्वयंभुवा\n",
    "03218045a": "तस्मात्त्वमस्या विधिवत्पाणिं मन्त्रपुरस्कृतम्\n",
    "03218045c": "गृहाण दक्षिणं देव्याः पाणिना पद्मवर्चसम्\n",
    "03218046a": "एवमुक्तः स जग्राह तस्याः पाणिं यथाविधि\n",
    "03218046c": "बृहस्पतिर्मन्त्रविधिं जजाप च जुहाव च\n",
    "03218047a": "एवं स्कन्दस्य महिषीं देवसेनां विदुर्बुधाः\n",
    "03218047c": "षष्ठीं यां ब्राह्मणाः प्राहुर्लक्ष्मीमाशां सुखप्रदाम्\n",
    "03218047e": "सिनीवालीं कुहूं चैव सद्वृत्तिमपराजिताम्\n",
    "03218048a": "यदा स्कन्दः पतिर्लब्धः शाश्वतो देवसेनया\n",
    "03218048c": "तदा तमाश्रयल्लक्ष्मीः स्वयं देवी शरीरिणी\n",
    "03218049a": "श्रीजुष्टः पञ्चमीं स्कन्दस्तस्माच्छ्रीपञ्चमी स्मृता\n",
    "03218049c": "षष्ठ्यां कृतार्थोऽभूद्यस्मात्तस्मात्षष्ठी महातिथिः\n",
    "03219001": "मार्कण्डेय उवाच\n",
    "03219001a": "श्रिया जुष्टं महासेनं देवसेनापतिं कृतम्\n",
    "03219001c": "सप्तर्षिपत्न्यः षड्देव्यस्तत्सकाशमथागमन्\n",
    "03219002a": "ऋषिभिः संपरित्यक्ता धर्मयुक्ता महाव्रताः\n",
    "03219002c": "द्रुतमागम्य चोचुस्ता देवसेनापतिं प्रभुम्\n",
    "03219003a": "वयं पुत्र परित्यक्ता भर्तृभिर्देवसंमितैः\n",
    "03219003c": "अकारणाद्रुषा तात पुण्यस्थानात्परिच्युताः\n",
    "03219004a": "अस्माभिः किल जातस्त्वमिति केनाप्युदाहृतम्\n",
    "03219004c": "असत्यमेतत्संश्रुत्य तस्मान्नस्त्रातुमर्हसि\n",
    "03219005a": "अक्षयश्च भवेत्स्वर्गस्त्वत्प्रसादाद्धि नः प्रभो\n",
    "03219005c": "त्वां पुत्रं चाप्यभीप्सामः कृत्वैतदनृणो भव\n",
    "03219006": "स्कन्द उवाच\n",
    "03219006a": "मातरो हि भवत्यो मे सुतो वोऽहमनिन्दिताः\n",
    "03219006c": "यच्चाभीप्सथ तत्सर्वं संभविष्यति वस्तथा\n",
    "03219007": "मार्कण्डेय उवाच\n",
    "03219007a": "एवमुक्ते ततः शक्रं किं कार्यमिति सोऽब्रवीत्\n",
    "03219007c": "उक्तः स्कन्देन ब्रूहीति सोऽब्रवीद्वासवस्ततः\n",
    "03219008a": "अभिजित्स्पर्धमाना तु रोहिण्या कन्यसी स्वसा\n",
    "03219008c": "इच्छन्ती ज्येष्ठतां देवी तपस्तप्तुं वनं गता\n",
    "03219009a": "तत्र मूढोऽस्मि भद्रं ते नक्षत्रं गगनाच्च्युतम्\n",
    "03219009c": "कालं त्विमं परं स्कन्द ब्रह्मणा सह चिन्तय\n",
    "03219010a": "धनिष्ठादिस्तदा कालो ब्रह्मणा परिनिर्मितः\n",
    "03219010c": "रोहिण्याद्योऽभवत्पूर्वमेवं संख्या समाभवत्\n",
    "03219011a": "एवमुक्ते तु शक्रेण त्रिदिवं कृत्तिका गताः\n",
    "03219011c": "नक्षत्रं शकटाकारं भाति तद्वह्निदैवतम्\n",
    "03219012a": "विनता चाब्रवीत्स्कन्दं मम त्वं पिण्डदः सुतः\n",
    "03219012c": "इच्छामि नित्यमेवाहं त्वया पुत्र सहासितुम्\n",
    "03219013": "स्कन्द उवाच\n",
    "03219013a": "एवमस्तु नमस्तेऽस्तु पुत्रस्नेहात्प्रशाधि माम्\n",
    "03219013c": "स्नुषया पूज्यमाना वै देवि वत्स्यसि नित्यदा\n",
    "03219014": "मार्कण्डेय उवाच\n",
    "03219014a": "अथ मातृगणः सर्वः स्कन्दं वचनमब्रवीत्\n",
    "03219014c": "वयं सर्वस्य लोकस्य मातरः कविभिः स्तुताः\n",
    "03219014e": "इच्छामो मातरस्तुभ्यं भवितुं पूजयस्व नः\n",
    "03219015": "स्कन्द उवाच\n",
    "03219015a": "मातरस्तु भवत्यो मे भवतीनामहं सुतः\n",
    "03219015c": "उच्यतां यन्मया कार्यं भवतीनामथेप्सितम्\n",
    "03219016": "मातर ऊचुः\n",
    "03219016a": "यास्तु ता मातरः पूर्वं लोकस्यास्य प्रकल्पिताः\n",
    "03219016c": "अस्माकं तद्भवेत्स्थानं तासां चैव न तद्भवेत्\n",
    "03219017a": "भवेम पूज्या लोकस्य न ताः पूज्याः सुरर्षभ\n",
    "03219017c": "प्रजास्माकं हृतास्ताभिस्त्वत्कृते ताः प्रयच्छ नः\n",
    "03219018": "स्कन्द उवाच\n",
    "03219018a": "दत्ताः प्रजा न ताः शक्या भवतीभिर्निषेवितुम्\n",
    "03219018c": "अन्यां वः कां प्रयच्छामि प्रजां यां मनसेच्छथ\n",
    "03219019": "मातर ऊचुः\n",
    "03219019a": "इच्छाम तासां मातॄणां प्रजा भोक्तुं प्रयच्छ नः\n",
    "03219019c": "त्वया सह पृथग्भूता ये च तासामथेश्वराः\n",
    "03219020": "स्कन्द उवाच\n",
    "03219020a": "प्रजा वो दद्मि कष्टं तु भवतीभिरुदाहृतम्\n",
    "03219020c": "परिरक्षत भद्रं वः प्रजाः साधु नमस्कृताः\n",
    "03219021": "मातर ऊचुः\n",
    "03219021a": "परिरक्षाम भद्रं ते प्रजाः स्कन्द यथेच्छसि\n",
    "03219021c": "त्वया नो रोचते स्कन्द सहवासश्चिरं प्रभो\n",
    "03219022": "स्कन्द उवाच\n",
    "03219022a": "यावत्षोडश वर्षाणि भवन्ति तरुणाः प्रजाः\n",
    "03219022c": "प्रबाधत मनुष्याणां तावद्रूपैः पृथग्विधैः\n",
    "03219023a": "अहं च वः प्रदास्यामि रौद्रमात्मानमव्ययम्\n",
    "03219023c": "परमं तेन सहिता सुखं वत्स्यथ पूजिताः\n",
    "03219024": "मार्कण्डेय उवाच\n",
    "03219024a": "ततः शरीरात्स्कन्दस्य पुरुषः काञ्चनप्रभः\n",
    "03219024c": "भोक्तुं प्रजाः स मर्त्यानां निष्पपात महाबलः\n",
    "03219025a": "अपतत्स तदा भूमौ विसंज्ञोऽथ क्षुधान्वितः\n",
    "03219025c": "स्कन्देन सोऽभ्यनुज्ञातो रौद्ररूपोऽभवद्ग्रहः\n",
    "03219025e": "स्कन्दापस्मारमित्याहुर्ग्रहं तं द्विजसत्तमाः\n",
    "03219026a": "विनता तु महारौद्रा कथ्यते शकुनिग्रहः\n",
    "03219026c": "पूतनां राक्षसीं प्राहुस्तं विद्यात्पूतनाग्रहम्\n",
    "03219027a": "कष्टा दारुणरूपेण घोररूपा निशाचरी\n",
    "03219027c": "पिशाची दारुणाकारा कथ्यते शीतपूतना\n",
    "03219027e": "गर्भान्सा मानुषीणां तु हरते घोरदर्शना\n",
    "03219028a": "अदितिं रेवतीं प्राहुर्ग्रहस्तस्यास्तु रैवतः\n",
    "03219028c": "सोऽपि बालाञ्शिशून्घोरो बाधते वै महाग्रहः\n",
    "03219029a": "दैत्यानां या दितिर्माता तामाहुर्मुखमण्डिकाम्\n",
    "03219029c": "अत्यर्थं शिशुमांसेन संप्रहृष्टा दुरासदा\n",
    "03219030a": "कुमाराश्च कुमार्यश्च ये प्रोक्ताः स्कन्दसंभवाः\n",
    "03219030c": "तेऽपि गर्भभुजः सर्वे कौरव्य सुमहाग्रहाः\n",
    "03219031a": "तासामेव कुमारीणां पतयस्ते प्रकीर्तिताः\n",
    "03219031c": "अज्ञायमाना गृह्णन्ति बालकान्रौद्रकर्मिणः\n",
    "03219032a": "गवां माता तु या प्राज्ञैः कथ्यते सुरभिर्नृप\n",
    "03219032c": "शकुनिस्तामथारुह्य सह भुङ्क्ते शिशून्भुवि\n",
    "03219033a": "सरमा नाम या माता शुनां देवी जनाधिप\n",
    "03219033c": "सापि गर्भान्समादत्ते मानुषीणां सदैव हि\n",
    "03219034a": "पादपानां च या माता करञ्जनिलया हि सा\n",
    "03219034c": "करञ्जे तां नमस्यन्ति तस्मात्पुत्रार्थिनो नराः\n",
    "03219035a": "इमे त्वष्टादशान्ये वै ग्रहा मांसमधुप्रियाः\n",
    "03219035c": "द्विपञ्चरात्रं तिष्ठन्ति सततं सूतिकागृहे\n",
    "03219036a": "कद्रूः सूक्ष्मवपुर्भूत्वा गर्भिणीं प्रविशेद्यदा\n",
    "03219036c": "भुङ्क्ते सा तत्र तं गर्भं सा तु नागं प्रसूयते\n",
    "03219037a": "गन्धर्वाणां तु या माता सा गर्भं गृह्य गच्छति\n",
    "03219037c": "ततो विलीनगर्भा सा मानुषी भुवि दृश्यते\n",
    "03219038a": "या जनित्री त्वप्सरसां गर्भमास्ते प्रगृह्य सा\n",
    "03219038c": "उपविष्टं ततो गर्भं कथयन्ति मनीषिणः\n",
    "03219039a": "लोहितस्योदधेः कन्या धात्री स्कन्दस्य सा स्मृता\n",
    "03219039c": "लोहितायनिरित्येवं कदम्बे सा हि पूज्यते\n",
    "03219040a": "पुरुषेषु यथा रुद्रस्तथार्या प्रमदास्वपि\n",
    "03219040c": "आर्या माता कुमारस्य पृथक्कामार्थमिज्यते\n",
    "03219041a": "एवमेते कुमाराणां मया प्रोक्ता महाग्रहाः\n",
    "03219041c": "यावत्षोडश वर्षाणि अशिवास्ते शिवास्ततः\n",
    "03219042a": "ये च मातृगणाः प्रोक्ताः पुरुषाश्चैव ये ग्रहाः\n",
    "03219042c": "सर्वे स्कन्दग्रहा नाम ज्ञेया नित्यं शरीरिभिः\n",
    "03219043a": "तेषां प्रशमनं कार्यं स्नानं धूपमथाञ्जनम्\n",
    "03219043c": "बलिकर्मोपहारश्च स्कन्दस्येज्या विशेषतः\n",
    "03219044a": "एवमेतेऽर्चिताः सर्वे प्रयच्छन्ति शुभं नृणाम्\n",
    "03219044c": "आयुर्वीर्यं च राजेन्द्र सम्यक्पूजानमस्कृताः\n",
    "03219045a": "ऊर्ध्वं तु षोडशाद्वर्षाद्ये भवन्ति ग्रहा नृणाम्\n",
    "03219045c": "तानहं संप्रवक्ष्यामि नमस्कृत्य महेश्वरम्\n",
    "03219046a": "यः पश्यति नरो देवाञ्जाग्रद्वा शयितोऽपि वा\n",
    "03219046c": "उन्माद्यति स तु क्षिप्रं तं तु देवग्रहं विदुः\n",
    "03219047a": "आसीनश्च शयानश्च यः पश्यति नरः पितॄन्\n",
    "03219047c": "उन्माद्यति स तु क्षिप्रं स ज्ञेयस्तु पितृग्रहः\n",
    "03219048a": "अवमन्यति यः सिद्धान्क्रुद्धाश्चापि शपन्ति यम्\n",
    "03219048c": "उन्माद्यति स तु क्षिप्रं ज्ञेयः सिद्धग्रहस्तु सः\n",
    "03219049a": "उपाघ्राति च यो गन्धान्रसांश्चापि पृथग्विधान्\n",
    "03219049c": "उन्माद्यति स तु क्षिप्रं स ज्ञेयो राक्षसो ग्रहः\n",
    "03219050a": "गन्धर्वाश्चापि यं दिव्याः संस्पृशन्ति नरं भुवि\n",
    "03219050c": "उन्माद्यति स तु क्षिप्रं ग्रहो गान्धर्व एव सः\n",
    "03219051a": "आविशन्ति च यं यक्षाः पुरुषं कालपर्यये\n",
    "03219051c": "उन्माद्यति स तु क्षिप्रं ज्ञेयो यक्षग्रहस्तु सः\n",
    "03219052a": "अधिरोहन्ति यं नित्यं पिशाचाः पुरुषं क्वचित्\n",
    "03219052c": "उन्माद्यति स तु क्षिप्रं पैशाचं तं ग्रहं विदुः\n",
    "03219053a": "यस्य दोषैः प्रकुपितं चित्तं मुह्यति देहिनः\n",
    "03219053c": "उन्माद्यति स तु क्षिप्रं साधनं तस्य शास्त्रतः\n",
    "03219054a": "वैक्लव्याच्च भयाच्चैव घोराणां चापि दर्शनात्\n",
    "03219054c": "उन्माद्यति स तु क्षिप्रं सत्त्वं तस्य तु साधनम्\n",
    "03219055a": "कश्चित्क्रीडितुकामो वै भोक्तुकामस्तथापरः\n",
    "03219055c": "अभिकामस्तथैवान्य इत्येष त्रिविधो ग्रहः\n",
    "03219056a": "यावत्सप्ततिवर्षाणि भवन्त्येते ग्रहा नृणाम्\n",
    "03219056c": "अतः परं देहिनां तु ग्रहतुल्यो भवेज्ज्वरः\n",
    "03219057a": "अप्रकीर्णेन्द्रियं दान्तं शुचिं नित्यमतन्द्रितम्\n",
    "03219057c": "आस्तिकं श्रद्दधानं च वर्जयन्ति सदा ग्रहाः\n",
    "03219058a": "इत्येष ते ग्रहोद्देशो मानुषाणां प्रकीर्तितः\n",
    "03219058c": "न स्पृशन्ति ग्रहा भक्तान्नरान्देवं महेश्वरम्\n",
    "03220001": "मार्कण्डेय उवाच\n",
    "03220001a": "यदा स्कन्देन मातॄणामेवमेतत्प्रियं कृतम्\n",
    "03220001c": "अथैनमब्रवीत्स्वाहा मम पुत्रस्त्वमौरसः\n",
    "03220002a": "इच्छाम्यहं त्वया दत्तां प्रीतिं परमदुर्लभाम्\n",
    "03220002c": "तामब्रवीत्ततः स्कन्दः प्रीतिमिच्छसि कीदृशीम्\n",
    "03220003": "स्वाहोवाच\n",
    "03220003a": "दक्षस्याहं प्रिया कन्या स्वाहा नाम महाभुज\n",
    "03220003c": "बाल्यात्प्रभृति नित्यं च जातकामा हुताशने\n",
    "03220004a": "न च मां कामिनीं पुत्र सम्यग्जानाति पावकः\n",
    "03220004c": "इच्छामि शाश्वतं वासं वस्तुं पुत्र सहाग्निना\n",
    "03220005": "स्कन्द उवाच\n",
    "03220005a": "हव्यं कव्यं च यत्किंचिद्द्विजा मन्त्रपुरस्कृतम्\n",
    "03220005c": "होष्यन्त्यग्नौ सदा देवि स्वाहेत्युक्त्वा समुद्यतम्\n",
    "03220006a": "अद्य प्रभृति दास्यन्ति सुवृत्ताः सत्पथे स्थिताः\n",
    "03220006c": "एवमग्निस्त्वया सार्धं सदा वत्स्यति शोभने\n",
    "03220007": "मार्कण्डेय उवाच\n",
    "03220007a": "एवमुक्ता ततः स्वाहा तुष्टा स्कन्देन पूजिता\n",
    "03220007c": "पावकेन समायुक्ता भर्त्रा स्कन्दमपूजयत्\n",
    "03220008a": "ततो ब्रह्मा महासेनं प्रजापतिरथाब्रवीत्\n",
    "03220008c": "अभिगच्छ महादेवं पितरं त्रिपुरार्दनम्\n",
    "03220009a": "रुद्रेणाग्निं समाविश्य स्वाहामाविश्य चोमया\n",
    "03220009c": "हितार्थं सर्वलोकानां जातस्त्वमपराजितः\n",
    "03220010a": "उमायोन्यां च रुद्रेण शुक्रं सिक्तं महात्मना\n",
    "03220010c": "आस्ते गिरौ निपतितं मिञ्जिकामिञ्जिकं यतः\n",
    "03220011a": "संभूतं लोहितोदे तु शुक्रशेषमवापतत्\n",
    "03220011c": "सूर्यरश्मिषु चाप्यन्यदन्यच्चैवापतद्भुवि\n",
    "03220011e": "आसक्तमन्यद्वृक्षेषु तदेवं पञ्चधापतत्\n",
    "03220012a": "त एते विविधाकारा गणा ज्ञेया मनीषिभिः\n",
    "03220012c": "तव पारिषदा घोरा य एते पिशिताशनाः\n",
    "03220013a": "एवमस्त्विति चाप्युक्त्वा महासेनो महेश्वरम्\n",
    "03220013c": "अपूजयदमेयात्मा पितरं पितृवत्सलः\n",
    "03220014a": "अर्कपुष्पैस्तु ते पञ्च गणाः पूज्या धनार्थिभिः\n",
    "03220014c": "व्याधिप्रशमनार्थं च तेषां पूजां समाचरेत्\n",
    "03220015a": "मिञ्जिकामिञ्जिकं चैव मिथुनं रुद्रसंभवम्\n",
    "03220015c": "नमस्कार्यं सदैवेह बालानां हितमिच्छता\n",
    "03220016a": "स्त्रियो मानुषमांसादा वृद्धिका नाम नामतः\n",
    "03220016c": "वृक्षेषु जातास्ता देव्यो नमस्कार्याः प्रजार्थिभिः\n",
    "03220017a": "एवमेते पिशाचानामसंख्येया गणाः स्मृताः\n",
    "03220017c": "घण्टायाः सपताकायाः शृणु मे संभवं नृप\n",
    "03220018a": "ऐरावतस्य घण्टे द्वे वैजयन्त्याविति श्रुते\n",
    "03220018c": "गुहस्य ते स्वयं दत्ते शक्रेणानाय्य धीमता\n",
    "03220019a": "एका तत्र विशाखस्य घण्टा स्कन्दस्य चापरा\n",
    "03220019c": "पताका कार्त्तिकेयस्य विशाखस्य च लोहिता\n",
    "03220020a": "यानि क्रीडनकान्यस्य देवैर्दत्तानि वै तदा\n",
    "03220020c": "तैरेव रमते देवो महासेनो महाबलः\n",
    "03220021a": "स संवृतः पिशाचानां गणैर्देवगणैस्तथा\n",
    "03220021c": "शुशुभे काञ्चने शैले दीप्यमानः श्रिया वृतः\n",
    "03220022a": "तेन वीरेण शुशुभे स शैलः शुभकाननः\n",
    "03220022c": "आदित्येनेवांशुमता मन्दरश्चारुकन्दरः\n",
    "03220023a": "संतानकवनैः फुल्लैः करवीरवनैरपि\n",
    "03220023c": "पारिजातवनैश्चैव जपाशोकवनैस्तथा\n",
    "03220024a": "कदम्बतरुषण्डैश्च दिव्यैर्मृगगणैरपि\n",
    "03220024c": "दिव्यैः पक्षिगणैश्चैव शुशुभे श्वेतपर्वतः\n",
    "03220025a": "तत्र देवगणाः सर्वे सर्वे चैव महर्षयः\n",
    "03220025c": "मेघतूर्यरवाश्चैव क्षुब्धोदधिसमस्वनाः\n",
    "03220026a": "तत्र दिव्याश्च गन्धर्वा नृत्यन्त्यप्सरसस्तथा\n",
    "03220026c": "हृष्टानां तत्र भूतानां श्रूयते निनदो महान्\n",
    "03220027a": "एवं सेन्द्रं जगत्सर्वं श्वेतपर्वतसंस्थितम्\n",
    "03220027c": "प्रहृष्टं प्रेक्षते स्कन्दं न च ग्लायति दर्शनात्\n",
    "03221001": "मार्कण्डेय उवाच\n",
    "03221001a": "यदाभिषिक्तो भगवान्सेनापत्येन पावकिः\n",
    "03221001c": "तदा संप्रस्थितः श्रीमान्हृष्टो भद्रवटं हरः\n",
    "03221001e": "रथेनादित्यवर्णेन पार्वत्या सहितः प्रभुः\n",
    "03221002a": "सहस्रं तस्य सिंहानां तस्मिन्युक्तं रथोत्तमे\n",
    "03221002c": "उत्पपात दिवं शुभ्रं कालेनाभिप्रचोदितः\n",
    "03221003a": "ते पिबन्त इवाकाशं त्रासयन्तश्चराचरान्\n",
    "03221003c": "सिंहा नभस्यगच्छन्त नदन्तश्चारुकेसराः\n",
    "03221004a": "तस्मिन्रथे पशुपतिः स्थितो भात्युमया सह\n",
    "03221004c": "विद्युता सहितः सूर्यः सेन्द्रचापे घने यथा\n",
    "03221005a": "अग्रतस्तस्य भगवान्धनेशो गुह्यकैः सह\n",
    "03221005c": "आस्थाय रुचिरं याति पुष्पकं नरवाहनः\n",
    "03221006a": "ऐरावतं समास्थाय शक्रश्चापि सुरैः सह\n",
    "03221006c": "पृष्ठतोऽनुययौ यान्तं वरदं वृषभध्वजम्\n",
    "03221007a": "जम्भकैर्यक्षरक्षोभिः स्रग्विभिः समलंकृतः\n",
    "03221007c": "यात्यमोघो महायक्षो दक्षिणं पक्षमास्थितः\n",
    "03221008a": "तस्य दक्षिणतो देवा मरुतश्चित्रयोधिनः\n",
    "03221008c": "गच्छन्ति वसुभिः सार्धं रुद्रैश्च सह संगताः\n",
    "03221009a": "यमश्च मृत्युना सार्धं सर्वतः परिवारितः\n",
    "03221009c": "घोरैर्व्याधिशतैर्याति घोररूपवपुस्तथा\n",
    "03221010a": "यमस्य पृष्ठतश्चैव घोरस्त्रिशिखरः शितः\n",
    "03221010c": "विजयो नाम रुद्रस्य याति शूलः स्वलंकृतः\n",
    "03221011a": "तमुग्रपाशो वरुणो भगवान्सलिलेश्वरः\n",
    "03221011c": "परिवार्य शनैर्याति यादोभिर्विविधैर्वृतः\n",
    "03221012a": "पृष्ठतो विजयस्यापि याति रुद्रस्य पट्टिशः\n",
    "03221012c": "गदामुसलशक्त्याद्यैर्वृतः प्रहरणोत्तमैः\n",
    "03221013a": "पट्टिशं त्वन्वगाद्राजंश्छत्रं रौद्रं महाप्रभम्\n",
    "03221013c": "कमण्डलुश्चाप्यनु तं महर्षिगणसंवृतः\n",
    "03221014a": "तस्य दक्षिणतो भाति दण्डो गच्छञ्श्रिया वृतः\n",
    "03221014c": "भृग्वङ्गिरोभिः सहितो देवैश्चाप्यभिपूजितः\n",
    "03221015a": "एषां तु पृष्ठतो रुद्रो विमले स्यन्दने स्थितः\n",
    "03221015c": "याति संहर्षयन्सर्वांस्तेजसा त्रिदिवौकसः\n",
    "03221016a": "ऋषयश्चैव देवाश्च गन्धर्वा भुजगास्तथा\n",
    "03221016c": "नद्यो नदा द्रुमाश्चैव तथैवाप्सरसां गणाः\n",
    "03221017a": "नक्षत्राणि ग्रहाश्चैव देवानां शिशवश्च ये\n",
    "03221017c": "स्त्रियश्च विविधाकारा यान्ति रुद्रस्य पृष्ठतः\n",
    "03221017e": "सृजन्त्यः पुष्पवर्षाणि चारुरूपा वराङ्गनाः\n",
    "03221018a": "पर्जन्यश्चाप्यनुययौ नमस्कृत्य पिनाकिनम्\n",
    "03221018c": "छत्रं तु पाण्डुरं सोमस्तस्य मूर्धन्यधारयत्\n",
    "03221018e": "चामरे चापि वायुश्च गृहीत्वाग्निश्च विष्ठितौ\n",
    "03221019a": "शक्रश्च पृष्ठतस्तस्य याति राजञ्श्रिया वृतः\n",
    "03221019c": "सह राजर्षिभिः सर्वैः स्तुवानो वृषकेतनम्\n",
    "03221020a": "गौरी विद्याथ गान्धारी केशिनी मित्रसाह्वया\n",
    "03221020c": "सावित्र्या सह सर्वास्ताः पार्वत्या यान्ति पृष्ठतः\n",
    "03221021a": "तत्र विद्यागणाः सर्वे ये केचित्कविभिः कृताः\n",
    "03221021c": "यस्य कुर्वन्ति वचनं सेन्द्रा देवाश्चमूमुखे\n",
    "03221022a": "स गृहीत्वा पताकां तु यात्यग्रे राक्षसो ग्रहः\n",
    "03221022c": "व्यापृतस्तु श्मशाने यो नित्यं रुद्रस्य वै सखा\n",
    "03221022e": "पिङ्गलो नाम यक्षेन्द्रो लोकस्यानन्ददायकः\n",
    "03221023a": "एभिः स सहितस्तत्र ययौ देवो यथासुखम्\n",
    "03221023c": "अग्रतः पृष्ठतश्चैव न हि तस्य गतिर्ध्रुवा\n",
    "03221024a": "रुद्रं सत्कर्मभिर्मर्त्याः पूजयन्तीह दैवतम्\n",
    "03221024c": "शिवमित्येव यं प्राहुरीशं रुद्रं पिनाकिनम्\n",
    "03221024e": "भावैस्तु विविधाकारैः पूजयन्ति महेश्वरम्\n",
    "03221025a": "देवसेनापतिस्त्वेवं देवसेनाभिरावृतः\n",
    "03221025c": "अनुगच्छति देवेशं ब्रह्मण्यः कृत्तिकासुतः\n",
    "03221026a": "अथाब्रवीन्महासेनं महादेवो बृहद्वचः\n",
    "03221026c": "सप्तमं मारुतस्कन्धं रक्ष नित्यमतन्द्रितः\n",
    "03221027": "स्कन्द उवाच\n",
    "03221027a": "सप्तमं मारुतस्कन्धं पालयिष्याम्यहं प्रभो\n",
    "03221027c": "यदन्यदपि मे कार्यं देव तद्वद माचिरम्\n",
    "03221028": "रुद्र उवाच\n",
    "03221028a": "कार्येष्वहं त्वया पुत्र संद्रष्टव्यः सदैव हि\n",
    "03221028c": "दर्शनान्मम भक्त्या च श्रेयः परमवाप्स्यसि\n",
    "03221029": "मार्कण्डेय उवाच\n",
    "03221029a": "इत्युक्त्वा विससर्जैनं परिष्वज्य महेष्वरः\n",
    "03221029c": "विसर्जिते ततः स्कन्दे बभूवौत्पातिकं महत्\n",
    "03221029e": "सहसैव महाराज देवान्सर्वान्प्रमोहयत्\n",
    "03221030a": "जज्वाल खं सनक्षत्रं प्रमूढं भुवनं भृशम्\n",
    "03221030c": "चचाल व्यनदच्चोर्वी तमोभूतं जगत्प्रभो\n",
    "03221031a": "ततस्तद्दारुणं दृष्ट्वा क्षुभितः शंकरस्तदा\n",
    "03221031c": "उमा चैव महाभागा देवाश्च समहर्षयः\n",
    "03221032a": "ततस्तेषु प्रमूढेषु पर्वताम्बुदसंनिभम्\n",
    "03221032c": "नानाप्रहरणं घोरमदृश्यत महद्बलम्\n",
    "03221033a": "तद्धि घोरमसंख्येयं गर्जच्च विविधा गिरः\n",
    "03221033c": "अभ्यद्रवद्रणे देवान्भगवन्तं च शंकरम्\n",
    "03221034a": "तैर्विसृष्टान्यनीकेषु बाणजालान्यनेकशः\n",
    "03221034c": "पर्वताश्च शतघ्न्यश्च प्रासाश्च परिघा गदाः\n",
    "03221035a": "निपतद्भिश्च तैर्घोरैर्देवानीकं महायुधैः\n",
    "03221035c": "क्षणेन व्यद्रवत्सर्वं विमुखं चाप्यदृश्यत\n",
    "03221036a": "निकृत्तयोधनागाश्वं कृत्तायुधमहारथम्\n",
    "03221036c": "दानवैरर्दितं सैन्यं देवानां विमुखं बभौ\n",
    "03221037a": "असुरैर्वध्यमानं तत्पावकैरिव काननम्\n",
    "03221037c": "अपतद्दग्धभूयिष्ठं महाद्रुमवनं यथा\n",
    "03221038a": "ते विभिन्नशिरोदेहाः प्रच्यवन्ते दिवौकसः\n",
    "03221038c": "न नाथमध्यगच्छन्त वध्यमाना महारणे\n",
    "03221039a": "अथ तद्विद्रुतं सैन्यं दृष्ट्वा देवः पुरंदरः\n",
    "03221039c": "आश्वासयन्नुवाचेदं बलवद्दानवार्दितम्\n",
    "03221040a": "भयं त्यजत भद्रं वः शूराः शस्त्राणि गृह्णत\n",
    "03221040c": "कुरुध्वं विक्रमे बुद्धिं मा वः काचिद्व्यथा भवेत्\n",
    "03221041a": "जयतैनान्सुदुर्वृत्तान्दानवान्घोरदर्शनान्\n",
    "03221041c": "अभिद्रवत भद्रं वो मया सह महासुरान्\n",
    "03221042a": "शक्रस्य वचनं श्रुत्वा समाश्वस्ता दिवौकसः\n",
    "03221042c": "दानवान्प्रत्ययुध्यन्त शक्रं कृत्वा व्यपाश्रयम्\n",
    "03221043a": "ततस्ते त्रिदशाः सर्वे मरुतश्च महाबलाः\n",
    "03221043c": "प्रत्युद्ययुर्महावेगाः साध्याश्च वसुभिः सह\n",
    "03221044a": "तैर्विसृष्टान्यनीकेषु क्रुद्धैः शस्त्राणि संयुगे\n",
    "03221044c": "शराश्च दैत्यकायेषु पिबन्ति स्मासृगुल्बणम्\n",
    "03221045a": "तेषां देहान्विनिर्भिद्य शरास्ते निशितास्तदा\n",
    "03221045c": "निष्पतन्तो अदृश्यन्त नगेभ्य इव पन्नगाः\n",
    "03221046a": "तानि दैत्यशरीराणि निर्भिन्नानि स्म सायकैः\n",
    "03221046c": "अपतन्भूतले राजंश्छिन्नाभ्राणीव सर्वशः\n",
    "03221047a": "ततस्तद्दानवं सैन्यं सर्वैर्देवगणैर्युधि\n",
    "03221047c": "त्रासितं विविधैर्बाणैः कृतं चैव पराङ्मुखम्\n",
    "03221048a": "अथोत्क्रुष्टं तदा हृष्टैः सर्वैर्देवैरुदायुधैः\n",
    "03221048c": "संहतानि च तूर्याणि तदा सर्वाण्यनेकशः\n",
    "03221049a": "एवमन्योन्यसंयुक्तं युद्धमासीत्सुदारुणम्\n",
    "03221049c": "देवानां दानवानां च मांसशोणितकर्दमम्\n",
    "03221050a": "अनयो देवलोकस्य सहसैव व्यदृश्यत\n",
    "03221050c": "तथा हि दानवा घोरा विनिघ्नन्ति दिवौकसः\n",
    "03221051a": "ततस्तूर्यप्रणादाश्च भेरीणां च महास्वनाः\n",
    "03221051c": "बभूवुर्दानवेन्द्राणां सिंहनादाश्च दारुणाः\n",
    "03221052a": "अथ दैत्यबलाद्घोरान्निष्पपात महाबलः\n",
    "03221052c": "दानवो महिषो नाम प्रगृह्य विपुलं गिरिम्\n",
    "03221053a": "ते तं घनैरिवादित्यं दृष्ट्वा संपरिवारितम्\n",
    "03221053c": "समुद्यतगिरिं राजन्व्यद्रवन्त दिवौकसः\n",
    "03221054a": "अथाभिद्रुत्य महिषो देवांश्चिक्षेप तं गिरिम्\n",
    "03221054c": "पतता तेन गिरिणा देवसैन्यस्य पार्थिव\n",
    "03221054e": "भीमरूपेण निहतमयुतं प्रापतद्भुवि\n",
    "03221055a": "अथ तैर्दानवैः सार्धं महिषस्त्रासयन्सुरान्\n",
    "03221055c": "अभ्यद्रवद्रणे तूर्णं सिंहः क्षुद्रमृगानिव\n",
    "03221056a": "तमापतन्तं महिषं दृष्ट्वा सेन्द्रा दिवौकसः\n",
    "03221056c": "व्यद्रवन्त रणे भीता विशीर्णायुधकेतनाः\n",
    "03221057a": "ततः स महिषः क्रुद्धस्तूर्णं रुद्ररथं ययौ\n",
    "03221057c": "अभिद्रुत्य च जग्राह रुद्रस्य रथकूबरम्\n",
    "03221058a": "यदा रुद्ररथं क्रुद्धो महिषः सहसा गतः\n",
    "03221058c": "रेसतू रोदसी गाढं मुमुहुश्च महर्षयः\n",
    "03221059a": "व्यनदंश्च महाकाया दैत्या जलधरोपमाः\n",
    "03221059c": "आसीच्च निश्चितं तेषां जितमस्माभिरित्युत\n",
    "03221060a": "तथाभूते तु भगवान्नावधीन्महिषं रणे\n",
    "03221060c": "सस्मार च तदा स्कन्दं मृत्युं तस्य दुरात्मनः\n",
    "03221061a": "महिषोऽपि रथं दृष्ट्वा रौद्रं रुद्रस्य नानदत्\n",
    "03221061c": "देवान्संत्रासयंश्चापि दैत्यांश्चापि प्रहर्षयन्\n",
    "03221062a": "ततस्तस्मिन्भये घोरे देवानां समुपस्थिते\n",
    "03221062c": "आजगाम महासेनः क्रोधात्सूर्य इव ज्वलन्\n",
    "03221063a": "लोहिताम्बरसंवीतो लोहितस्रग्विभूषणः\n",
    "03221063c": "लोहितास्यो महाबाहुर्हिरण्यकवचः प्रभुः\n",
    "03221064a": "रथमादित्यसंकाशमास्थितः कनकप्रभम्\n",
    "03221064c": "तं दृष्ट्वा दैत्यसेना सा व्यद्रवत्सहसा रणे\n",
    "03221065a": "स चापि तां प्रज्वलितां महिषस्य विदारिणीम्\n",
    "03221065c": "मुमोच शक्तिं राजेन्द्र महासेनो महाबलः\n",
    "03221066a": "सा मुक्ताभ्यहनच्छक्तिर्महिषस्य शिरो महत्\n",
    "03221066c": "पपात भिन्ने शिरसि महिषस्त्यक्तजीवितः\n",
    "03221067a": "क्षिप्ताक्षिप्ता तु सा शक्तिर्हत्वा शत्रून्सहस्रशः\n",
    "03221067c": "स्कन्दहस्तमनुप्राप्ता दृश्यते देवदानवैः\n",
    "03221068a": "प्रायः शरैर्विनिहता महासेनेन धीमता\n",
    "03221068c": "शेषा दैत्यगणा घोरा भीतास्त्रस्ता दुरासदैः\n",
    "03221068e": "स्कन्दस्य पार्षदैर्हत्वा भक्षिताः शतसंघशः\n",
    "03221069a": "दानवान्भक्षयन्तस्ते प्रपिबन्तश्च शोणितम्\n",
    "03221069c": "क्षणान्निर्दानवं सर्वमकार्षुर्भृशहर्षिताः\n",
    "03221070a": "तमांसीव यथा सूर्यो वृक्षानग्निर्घनान्खगः\n",
    "03221070c": "तथा स्कन्दोऽजयच्छत्रून्स्वेन वीर्येण कीर्तिमान्\n",
    "03221071a": "संपूज्यमानस्त्रिदशैरभिवाद्य महेश्वरम्\n",
    "03221071c": "शुशुभे कृत्तिकापुत्रः प्रकीर्णांशुरिवांशुमान्\n",
    "03221072a": "नष्टशत्रुर्यदा स्कन्दः प्रयातश्च महेश्वरम्\n",
    "03221072c": "अथाब्रवीन्महासेनं परिष्वज्य पुरंदरः\n",
    "03221073a": "ब्रह्मदत्तवरः स्कन्द त्वयायं महिषो हतः\n",
    "03221073c": "देवास्तृणमया यस्य बभूवुर्जयतां वर\n",
    "03221073e": "सोऽयं त्वया महाबाहो शमितो देवकण्टकः\n",
    "03221074a": "शतं महिषतुल्यानां दानवानां त्वया रणे\n",
    "03221074c": "निहतं देवशत्रूणां यैर्वयं पूर्वतापिताः\n",
    "03221075a": "तावकैर्भक्षिताश्चान्ये दानवाः शतसंघशः\n",
    "03221075c": "अजेयस्त्वं रणेऽरीणामुमापतिरिव प्रभुः\n",
    "03221076a": "एतत्ते प्रथमं देव ख्यातं कर्म भविष्यति\n",
    "03221076c": "त्रिषु लोकेषु कीर्तिश्च तवाक्षय्या भविष्यति\n",
    "03221076e": "वशगाश्च भविष्यन्ति सुरास्तव सुरात्मज\n",
    "03221077a": "महासेनेत्येवमुक्त्वा निवृत्तः सह दैवतैः\n",
    "03221077c": "अनुज्ञातो भगवता त्र्यम्बकेन शचीपतिः\n",
    "03221078a": "गतो भद्रवटं रुद्रो निवृत्ताश्च दिवौकसः\n",
    "03221078c": "उक्ताश्च देवा रुद्रेण स्कन्दं पश्यत मामिव\n",
    "03221079a": "स हत्वा दानवगणान्पूज्यमानो महर्षिभिः\n",
    "03221079c": "एकाह्नैवाजयत्सर्वं त्रैलोक्यं वह्निनन्दनः\n",
    "03221080a": "स्कन्दस्य य इदं जन्म पठते सुसमाहितः\n",
    "03221080c": "स पुष्टिमिह संप्राप्य स्कन्दसालोक्यतामियात्\n",
    "03222001": "वैशंपायन उवाच\n",
    "03222001a": "उपासीनेषु विप्रेषु पाण्डवेषु महात्मसु\n",
    "03222001c": "द्रौपदी सत्यभामा च विविशाते तदा समम्\n",
    "03222001e": "जाहस्यमाने सुप्रीते सुखं तत्र निषीदतुः\n",
    "03222002a": "चिरस्य दृष्ट्वा राजेन्द्र तेऽन्योन्यस्य प्रियंवदे\n",
    "03222002c": "कथयामासतुश्चित्राः कथाः कुरुयदुक्षिताम्\n",
    "03222003a": "अथाब्रवीत्सत्यभामा कृष्णस्य महिषी प्रिया\n",
    "03222003c": "सात्राजिती याज्ञसेनीं रहसीदं सुमध्यमा\n",
    "03222004a": "केन द्रौपदि वृत्तेन पाण्डवानुपतिष्ठसि\n",
    "03222004c": "लोकपालोपमान्वीरान्यूनः परमसंमतान्\n",
    "03222004e": "कथं च वशगास्तुभ्यं न कुप्यन्ति च ते शुभे\n",
    "03222005a": "तव वश्या हि सततं पाण्डवाः प्रियदर्शने\n",
    "03222005c": "मुखप्रेक्षाश्च ते सर्वे तत्त्वमेतद्ब्रवीहि मे\n",
    "03222006a": "व्रतचर्या तपो वापि स्नानमन्त्रौषधानि वा\n",
    "03222006c": "विद्यावीर्यं मूलवीर्यं जपहोमस्तथागदाः\n",
    "03222007a": "मम आचक्ष्व पाञ्चालि यशस्यं भगवेदनम्\n",
    "03222007c": "येन कृष्णे भवेन्नित्यं मम कृष्णो वशानुगः\n",
    "03222008a": "एवमुक्त्वा सत्यभामा विरराम यशस्विनी\n",
    "03222008c": "पतिव्रता महाभागा द्रौपदी प्रत्युवाच ताम्\n",
    "03222009a": "असत्स्त्रीणां समाचारं सत्ये मामनुपृच्छसि\n",
    "03222009c": "असदाचरिते मार्गे कथं स्यादनुकीर्तनम्\n",
    "03222010a": "अनुप्रश्नः संशयो वा नैतत्त्वय्युपपद्यते\n",
    "03222010c": "तथा ह्युपेता बुद्ध्या त्वं कृष्णस्य महिषी प्रिया\n",
    "03222011a": "यदैव भर्ता जानीयान्मन्त्रमूलपरां स्त्रियम्\n",
    "03222011c": "उद्विजेत तदैवास्याः सर्पाद्वेश्मगतादिव\n",
    "03222012a": "उद्विग्नस्य कुतः शान्तिरशान्तस्य कुतः सुखम्\n",
    "03222012c": "न जातु वशगो भर्ता स्त्रियाः स्यान्मन्त्रकारणात्\n",
    "03222013a": "अमित्रप्रहितांश्चापि गदान्परमदारुणान्\n",
    "03222013c": "मूलप्रवादैर्हि विषं प्रयच्छन्ति जिघांसवः\n",
    "03222014a": "जिह्वया यानि पुरुषस्त्वचा वाप्युपसेवते\n",
    "03222014c": "तत्र चूर्णानि दत्तानि हन्युः क्षिप्रमसंशयम्\n",
    "03222015a": "जलोदरसमायुक्ताः श्वित्रिणः पलितास्तथा\n",
    "03222015c": "अपुमांसः कृताः स्त्रीभिर्जडान्धबधिरास्तथा\n",
    "03222016a": "पापानुगास्तु पापास्ताः पतीनुपसृजन्त्युत\n",
    "03222016c": "न जातु विप्रियं भर्तुः स्त्रिया कार्यं कथंचन\n",
    "03222017a": "वर्ताम्यहं तु यां वृत्तिं पाण्डवेषु महात्मसु\n",
    "03222017c": "तां सर्वां शृणु मे सत्यां सत्यभामे यशस्विनि\n",
    "03222018a": "अहंकारं विहायाहं कामक्रोधौ च सर्वदा\n",
    "03222018c": "सदारान्पाण्डवान्नित्यं प्रयतोपचराम्यहम्\n",
    "03222019a": "प्रणयं प्रतिसंगृह्य निधायात्मानमात्मनि\n",
    "03222019c": "शुश्रूषुर्निरभीमाना पतीनां चित्तरक्षिणी\n",
    "03222020a": "दुर्व्याहृताच्छङ्कमाना दुःस्थिताद्दुरवेक्षितात्\n",
    "03222020c": "दुरासिताद्दुर्व्रजितादिङ्गिताध्यासितादपि\n",
    "03222021a": "सूर्यवैश्वानरनिभान्सोमकल्पान्महारथान्\n",
    "03222021c": "सेवे चक्षुर्हणः पार्थानुग्रतेजःप्रतापिनः\n",
    "03222022a": "देवो मनुष्यो गन्धर्वो युवा चापि स्वलंकृतः\n",
    "03222022c": "द्रव्यवानभिरूपो वा न मेऽन्यः पुरुषो मतः\n",
    "03222023a": "नाभुक्तवति नास्नाते नासंविष्टे च भर्तरि\n",
    "03222023c": "न संविशामि नाश्नामि सदा कर्मकरेष्वपि\n",
    "03222024a": "क्षेत्राद्वनाद्वा ग्रामाद्वा भर्तारं गृहमागतम्\n",
    "03222024c": "प्रत्युत्थायाभिनन्दामि आसनेनोदकेन च\n",
    "03222025a": "प्रमृष्टभाण्डा मृष्टान्ना काले भोजनदायिनी\n",
    "03222025c": "संयता गुप्तधान्या च सुसंमृष्टनिवेशना\n",
    "03222026a": "अतिरस्कृतसंभाषा दुःस्त्रियो नानुसेवती\n",
    "03222026c": "अनुकूलवती नित्यं भवाम्यनलसा सदा\n",
    "03222027a": "अनर्मे चापि हसनं द्वारि स्थानमभीक्ष्णशः\n",
    "03222027c": "अवस्करे चिरस्थानं निष्कुटेषु च वर्जये\n",
    "03222028a": "अतिहासातिरोषौ च क्रोधस्थानं च वर्जये\n",
    "03222028c": "निरताहं सदा सत्ये भर्तॄणामुपसेवने\n",
    "03222028e": "सर्वथा भर्तृरहितं न ममेष्टं कथंचन\n",
    "03222029a": "यदा प्रवसते भर्ता कुटुम्बार्थेन केनचित्\n",
    "03222029c": "सुमनोवर्णकापेता भवामि व्रतचारिणी\n",
    "03222030a": "यच्च भर्ता न पिबति यच्च भर्ता न खादति\n",
    "03222030c": "यच्च नाश्नाति मे भर्ता सर्वं तद्वर्जयाम्यहम्\n",
    "03222031a": "यथोपदेशं नियता वर्तमाना वराङ्गने\n",
    "03222031c": "स्वलंकृता सुप्रयता भर्तुः प्रियहिते रता\n",
    "03222032a": "ये च धर्माः कुटुम्बेषु श्वश्र्वा मे कथिताः पुरा\n",
    "03222032c": "भिक्षाबलिश्राद्धमिति स्थालीपाकाश्च पर्वसु\n",
    "03222032e": "मान्यानां मानसत्कारा ये चान्ये विदिता मया\n",
    "03222033a": "तान्सर्वाननुवर्तामि दिवारात्रमतन्द्रिता\n",
    "03222033c": "विनयान्नियमांश्चापि सदा सर्वात्मना श्रिता\n",
    "03222034a": "मृदून्सतः सत्यशीलान्सत्यधर्मानुपालिनः\n",
    "03222034c": "आशीविषानिव क्रुद्धान्पतीन्परिचराम्यहम्\n",
    "03222035a": "पत्याश्रयो हि मे धर्मो मतः स्त्रीणां सनातनः\n",
    "03222035c": "स देवः सा गतिर्नान्या तस्य का विप्रियं चरेत्\n",
    "03222036a": "अहं पतीन्नातिशये नात्यश्ने नातिभूषये\n",
    "03222036c": "नापि परिवदे श्वश्रूं सर्वदा परियन्त्रिता\n",
    "03222037a": "अवधानेन सुभगे नित्योत्थानतयैव च\n",
    "03222037c": "भर्तारो वशगा मह्यं गुरुशुश्रूषणेन च\n",
    "03222038a": "नित्यमार्यामहं कुन्तीं वीरसूं सत्यवादिनीम्\n",
    "03222038c": "स्वयं परिचराम्येका स्नानाच्छादनभोजनैः\n",
    "03222039a": "नैतामतिशये जातु वस्त्रभूषणभोजनैः\n",
    "03222039c": "नापि परिवदे चाहं तां पृथां पृथिवीसमाम्\n",
    "03222040a": "अष्टावग्रे ब्राह्मणानां सहस्राणि स्म नित्यदा\n",
    "03222040c": "भुञ्जते रुक्मपात्रीषु युधिष्ठिरनिवेशने\n",
    "03222041a": "अष्टाशीतिसहस्राणि स्नातका गृहमेधिनः\n",
    "03222041c": "त्रिंशद्दासीक एकैको यान्बिभर्ति युधिष्ठिरः\n",
    "03222042a": "दशान्यानि सहस्राणि येषामन्नं सुसंस्कृतम्\n",
    "03222042c": "ह्रियते रुक्मपात्रीभिर्यतीनामूर्ध्वरेतसाम्\n",
    "03222043a": "तान्सर्वानग्रहारेण ब्राह्मणान्ब्रह्मवादिनः\n",
    "03222043c": "यथार्हं पूजयामि स्म पानाच्छादनभोजनैः\n",
    "03222044a": "शतं दासीसहस्राणि कौन्तेयस्य महात्मनः\n",
    "03222044c": "कम्बुकेयूरधारिण्यो निष्ककण्ठ्यः स्वलंकृताः\n",
    "03222045a": "महार्हमाल्याभरणाः सुवर्णाश्चन्दनोक्षिताः\n",
    "03222045c": "मणीन्हेम च बिभ्रत्यो नृत्यगीतविशारदाः\n",
    "03222046a": "तासां नाम च रूपं च भोजनाच्छादनानि च\n",
    "03222046c": "सर्वासामेव वेदाहं कर्म चैव कृताकृतम्\n",
    "03222047a": "शतं दासीसहस्राणि कुन्तीपुत्रस्य धीमतः\n",
    "03222047c": "पात्रीहस्ता दिवारात्रमतिथीन्भोजयन्त्युत\n",
    "03222048a": "शतमश्वसहस्राणि दश नागायुतानि च\n",
    "03222048c": "युधिष्ठिरस्यानुयात्रमिन्द्रप्रस्थनिवासिनः\n",
    "03222049a": "एतदासीत्तदा राज्ञो यन्महीं पर्यपालयत्\n",
    "03222049c": "येषां संख्याविधिं चैव प्रदिशामि शृणोमि च\n",
    "03222050a": "अन्तःपुराणां सर्वेषां भृत्यानां चैव सर्वशः\n",
    "03222050c": "आ गोपालाविपालेभ्यः सर्वं वेद कृताकृतम्\n",
    "03222051a": "सर्वं राज्ञः समुदयमायं च व्ययमेव च\n",
    "03222051c": "एकाहं वेद्मि कल्याणि पाण्डवानां यशस्विनाम्\n",
    "03222052a": "मयि सर्वं समासज्य कुटुम्बं भरतर्षभाः\n",
    "03222052c": "उपासनरताः सर्वे घटन्ते स्म शुभानने\n",
    "03222053a": "तमहं भारमासक्तमनाधृष्यं दुरात्मभिः\n",
    "03222053c": "सुखं सर्वं परित्यज्य रात्र्यहानि घटामि वै\n",
    "03222054a": "अधृष्यं वरुणस्येव निधिपूर्णमिवोदधिम्\n",
    "03222054c": "एकाहं वेद्मि कोशं वै पतीनां धर्मचारिणाम्\n",
    "03222055a": "अनिशायां निशायां च सहायाः क्षुत्पिपासयोः\n",
    "03222055c": "आराधयन्त्याः कौरव्यांस्तुल्या रात्रिरहश्च मे\n",
    "03222056a": "प्रथमं प्रतिबुध्यामि चरमं संविशामि च\n",
    "03222056c": "नित्यकालमहं सत्ये एतत्संवननं मम\n",
    "03222057a": "एतज्जानाम्यहं कर्तुं भर्तृसंवननं महत्\n",
    "03222057c": "असत्स्त्रीणां समाचारं नाहं कुर्यां न कामये\n",
    "03222058a": "तच्छ्रुत्वा धर्मसहितं व्याहृतं कृष्णया तदा\n",
    "03222058c": "उवाच सत्या सत्कृत्य पाञ्चालीं धर्मचारिणीम्\n",
    "03222059a": "अभिपन्नास्मि पाञ्चालि याज्ञसेनि क्षमस्व मे\n",
    "03222059c": "कामकारः सखीनां हि सोपहासं प्रभाषितुम्\n",
    "03223001": "द्रौपद्युवाच\n",
    "03223001a": "इमं तु ते मार्गमपेतदोषं; वक्ष्यामि चित्तग्रहणाय भर्तुः\n",
    "03223001c": "यस्मिन्यथावत्सखि वर्तमाना; भर्तारमाच्छेत्स्यसि कामिनीभ्यः\n",
    "03223002a": "नैतादृशं दैवतमस्ति सत्ये; सर्वेषु लोकेषु सदैवतेषु\n",
    "03223002c": "यथा पतिस्तस्य हि सर्वकामा; लभ्याः प्रसादे कुपितश्च हन्यात्\n",
    "03223003a": "तस्मादपत्यं विविधाश्च भोगाः; शय्यासनान्यद्भुतदर्शनानि\n",
    "03223003c": "वस्त्राणि माल्यानि तथैव गन्धाः; स्वर्गश्च लोको विषमा च कीर्तिः\n",
    "03223004a": "सुखं सुखेनेह न जातु लभ्यं; दुःखेन साध्वी लभते सुखानि\n",
    "03223004c": "सा कृष्णमाराधय सौहृदेन; प्रेम्णा च नित्यं प्रतिकर्मणा च\n",
    "03223005a": "तथाशनैश्चारुभिरग्र्यमाल्यै;र्दाक्षिण्ययोगैर्विविधैश्च गन्धैः\n",
    "03223005c": "अस्याः प्रियोऽस्मीति यथा विदित्वा; त्वामेव संश्लिष्यति सर्वभावैः\n",
    "03223006a": "श्रुत्वा स्वरं द्वारगतस्य भर्तुः; प्रत्युत्थिता तिष्ठ गृहस्य मध्ये\n",
    "03223006c": "दृष्ट्वा प्रविष्टं त्वरितासनेन; पाद्येन चैव प्रतिपूजय त्वम्\n",
    "03223007a": "संप्रेषितायामथ चैव दास्या;मुत्थाय सर्वं स्वयमेव कुर्याः\n",
    "03223007c": "जानातु कृष्णस्तव भावमेतं; सर्वात्मना मां भजतीति सत्ये\n",
    "03223008a": "त्वत्संनिधौ यत्कथयेत्पतिस्ते; यद्यप्यगुह्यं परिरक्षितव्यम्\n",
    "03223008c": "काचित्सपत्नी तव वासुदेवं; प्रत्यादिशेत्तेन भवेद्विरागः\n",
    "03223009a": "प्रियांश्च रक्तांश्च हितांश्च भर्तु;स्तान्भोजयेथा विविधैरुपायैः\n",
    "03223009c": "द्वेष्यैरपक्षैरहितैश्च तस्य; भिद्यस्व नित्यं कुहकोद्धतैश्च\n",
    "03223010a": "मदं प्रमादं पुरुषेषु हित्वा; संयच्छ भावं प्रतिगृह्य मौनम्\n",
    "03223010c": "प्रद्युम्नसाम्बावपि ते कुमारौ; नोपासितव्यौ रहिते कदाचित्\n",
    "03223011a": "महाकुलीनाभिरपापिकाभिः; स्त्रीभिः सतीभिस्तव सख्यमस्तु\n",
    "03223011c": "चण्डाश्च शौण्डाश्च महाशनाश्च; चौराश्च दुष्टाश्चपलाश्च वर्ज्याः\n",
    "03223012a": "एतद्यशस्यं भगवेदनं च; स्वर्ग्यं तथा शत्रुनिबर्हणं च\n",
    "03223012c": "महार्हमाल्याभरणाङ्गरागा; भर्तारमाराधय पुण्यगन्धा\n",
    "03224001": "वैशंपायन उवाच\n",
    "03224001a": "मार्कण्डेयादिभिर्विप्रैः पाण्डवैश्च महात्मभिः\n",
    "03224001c": "कथाभिरनुकूलाभिः सहासित्वा जनार्दनः\n",
    "03224002a": "ततस्तैः संविदं कृत्वा यथावन्मधुसूदनः\n",
    "03224002c": "आरुरुक्षू रथं सत्यामाह्वयामास केशवः\n",
    "03224003a": "सत्यभामा ततस्तत्र स्वजित्वा द्रुपदात्मजाम्\n",
    "03224003c": "उवाच वचनं हृद्यं यथाभावसमाहितम्\n",
    "03224004a": "कृष्णे मा भूत्तवोत्कण्ठा मा व्यथा मा प्रजागरः\n",
    "03224004c": "भर्तृभिर्देवसंकाशैर्जितां प्राप्स्यसि मेदिनीम्\n",
    "03224005a": "न ह्येवं शीलसंपन्ना नैवं पूजितलक्षणाः\n",
    "03224005c": "प्राप्नुवन्ति चिरं क्लेशं यथा त्वमसितेक्षणे\n",
    "03224006a": "अवश्यं च त्वया भूमिरियं निहतकण्टका\n",
    "03224006c": "भर्तृभिः सह भोक्तव्या निर्द्वंद्वेति श्रुतं मया\n",
    "03224007a": "धार्तराष्ट्रवधं कृत्वा वैराणि प्रतियात्य च\n",
    "03224007c": "युधिष्ठिरस्थां पृथिवीं द्रष्टासि द्रुपदात्मजे\n",
    "03224008a": "यास्ताः प्रव्राजमानां त्वां प्राहसन्दर्पमोहिताः\n",
    "03224008c": "ताः क्षिप्रं हतसंकल्पा द्रक्ष्यसि त्वं कुरुस्त्रियः\n",
    "03224009a": "तव दुःखोपपन्नाया यैराचरितमप्रियम्\n",
    "03224009c": "विद्धि संप्रस्थितान्सर्वांस्तान्कृष्णे यमसादनम्\n",
    "03224010a": "पुत्रस्ते प्रतिविन्ध्यश्च सुतसोमस्तथा विभुः\n",
    "03224010c": "श्रुतकर्मार्जुनिश्चैव शतानीकश्च नाकुलिः\n",
    "03224010e": "सहदेवाच्च यो जातः श्रुतसेनस्तवात्मजः\n",
    "03224011a": "सर्वे कुशलिनो वीराः कृतास्त्राश्च सुतास्तव\n",
    "03224011c": "अभिमन्युरिव प्रीता द्वारवत्यां रता भृशम्\n",
    "03224012a": "त्वमिवैषां सुभद्रा च प्रीत्या सर्वात्मना स्थिता\n",
    "03224012c": "प्रीयते भावनिर्द्वंद्वा तेभ्यश्च विगतज्वरा\n",
    "03224013a": "भेजे सर्वात्मना चैव प्रद्युम्नजननी तथा\n",
    "03224013c": "भानुप्रभृतिभिश्चैनान्विशिनष्टि च केशवः\n",
    "03224014a": "भोजनाच्छादने चैषां नित्यं मे श्वशुरः स्थितः\n",
    "03224014c": "रामप्रभृतयः सर्वे भजन्त्यन्धकवृष्णयः\n",
    "03224014e": "तुल्यो हि प्रणयस्तेषां प्रद्युम्नस्य च भामिनि\n",
    "03224015a": "एवमादि प्रियं प्रीत्या हृद्यमुक्त्वा मनोनुगम्\n",
    "03224015c": "गमनाय मनश्चक्रे वासुदेवरथं प्रति\n",
    "03224016a": "तां कृष्णां कृष्णमहिषी चकाराभिप्रदक्षिणम्\n",
    "03224016c": "आरुरोह रथं शौरेः सत्यभामा च भामिनी\n",
    "03224017a": "स्मयित्वा तु यदुश्रेष्ठो द्रौपदीं परिसान्त्व्य च\n",
    "03224017c": "उपावर्त्य ततः शीघ्रैर्हयैः प्रायात्परंतपः\n",
    "03225001": "जनमेजय उवाच\n",
    "03225001a": "एवं वने वर्तमाना नराग्र्याः; शीतोष्णवातातपकर्शिताङ्गाः\n",
    "03225001c": "सरस्तदासाद्य वनं च पुण्यं; ततः परं किमकुर्वन्त पार्थाः\n",
    "03225002": "वैशंपायन उवाच\n",
    "03225002a": "सरस्तदासाद्य तु पाण्डुपुत्रा; जनं समुत्सृज्य विधाय चैषाम्\n",
    "03225002c": "वनानि रम्याण्यथ पर्वतांश्च; नदीप्रदेशांश्च तदा विचेरुः\n",
    "03225003a": "तथा वने तान्वसतः प्रवीरा;न्स्वाध्यायवन्तश्च तपोधनाश्च\n",
    "03225003c": "अभ्याययुर्वेदविदः पुराणा;स्तान्पूजयामासुरथो नराग्र्याः\n",
    "03225004a": "ततः कदाचित्कुशलः कथासु; विप्रोऽभ्यगच्छद्भुवि कौरवेयान्\n",
    "03225004c": "स तैः समेत्याथ यदृच्छयैव; वैचित्रवीर्यं नृपमभ्यगच्छत्\n",
    "03225005a": "अथोपविष्टः प्रतिसत्कृतश्च; वृद्धेन राज्ञा कुरुसत्तमेन\n",
    "03225005c": "प्रचोदितः सन्कथयां बभूव; धर्मानिलेन्द्रप्रभवान्यमौ च\n",
    "03225006a": "कृशांश्च वातातपकर्शिताङ्गा;न्दुःखस्य चोग्रस्य मुखे प्रपन्नान्\n",
    "03225006c": "तां चाप्यनाथामिव वीरनाथां; कृष्णां परिक्लेशगुणेन युक्ताम्\n",
    "03225007a": "ततः कथां तस्य निशम्य राजा; वैचित्रवीर्यः कृपयाभितप्तः\n",
    "03225007c": "वने स्थितान्पार्थिवपुत्रपौत्रा;ञ्श्रुत्वा तदा दुःखनदीं प्रपन्नान्\n",
    "03225008a": "प्रोवाच दैन्याभिहतान्तरात्मा; निःश्वासबाष्पोपहतः स पार्थान्\n",
    "03225008c": "वाचं कथंचित्स्थिरतामुपेत्य; तत्सर्वमात्मप्रभवं विचिन्त्य\n",
    "03225009a": "कथं नु सत्यः शुचिरार्यवृत्तो; ज्येष्ठः सुतानां मम धर्मराजः\n",
    "03225009c": "अजातशत्रुः पृथिवीतलस्थः; शेते पुरा राङ्कवकूटशायी\n",
    "03225010a": "प्रबोध्यते मागधसूतपूगै;र्नित्यं स्तुवद्भिः स्वयमिन्द्रकल्पः\n",
    "03225010c": "पतत्रिसंघैः स जघन्यरात्रे; प्रबोध्यते नूनमिडातलस्थः\n",
    "03225011a": "कथं नु वातातपकर्शिताङ्गो; वृकोदरः कोपपरिप्लुताङ्गः\n",
    "03225011c": "शेते पृथिव्यामतथोचिताङ्गः; कृष्णासमक्षं वसुधातलस्थः\n",
    "03225012a": "तथार्जुनः सुकुमारो मनस्वी; वशे स्थितो धर्मसुतस्य राज्ञः\n",
    "03225012c": "विदूयमानैरिव सर्वगात्रै;र्ध्रुवं न शेते वसतीरमर्षात्\n",
    "03225013a": "यमौ च कृष्णां च युधिष्ठिरं च; भीमं च दृष्ट्वा सुखविप्रयुक्तान्\n",
    "03225013c": "विनिःश्वसन्सर्प इवोग्रतेजा; ध्रुवं न शेते वसतीरमर्षात्\n",
    "03225014a": "तथा यमौ चाप्यसुखौ सुखार्हौ; समृद्धरूपावमरौ दिवीव\n",
    "03225014c": "प्रजागरस्थौ ध्रुवमप्रशान्तौ; धर्मेण सत्येन च वार्यमाणौ\n",
    "03225015a": "समीरणेनापि समो बलेन; समीरणस्यैव सुतो बलीयान्\n",
    "03225015c": "स धर्मपाशेन सितोग्रतेजा; ध्रुवं विनिःश्वस्य सहत्यमर्षम्\n",
    "03225016a": "स चापि भूमौ परिवर्तमानो; वधं सुतानां मम काङ्क्षमाणः\n",
    "03225016c": "सत्येन धर्मेण च वार्यमाणः; कालं प्रतीक्षत्यधिको रणेऽन्यैः\n",
    "03225017a": "अजातशत्रौ तु जिते निकृत्या; दुःशासनो यत्परुषाण्यवोचत्\n",
    "03225017c": "तानि प्रविष्टानि वृकोदराङ्गं; दहन्ति मर्माग्निरिवेन्धनानि\n",
    "03225018a": "न पापकं ध्यास्यति धर्मपुत्रो; धनंजयश्चाप्यनुवर्तते तम्\n",
    "03225018c": "अरण्यवासेन विवर्धते तु; भीमस्य कोपोऽग्निरिवानिलेन\n",
    "03225019a": "स तेन कोपेन विदीर्यमाणः; करं करेणाभिनिपीड्य वीरः\n",
    "03225019c": "विनिःश्वसत्युष्णमतीव घोरं; दहन्निवेमान्मम पुत्रपौत्रान्\n",
    "03225020a": "गाण्डीवधन्वा च वृकोदरश्च; संरम्भिणावन्तककालकल्पौ\n",
    "03225020c": "न शेषयेतां युधि शत्रुसेनां; शरान्किरन्तावशनिप्रकाशान्\n",
    "03225021a": "दुर्योधनः शकुनिः सूतपुत्रो; दुःशासनश्चापि सुमन्दचेताः\n",
    "03225021c": "मधु प्रपश्यन्ति न तु प्रपातं; वृकोदरं चैव धनंजयं च\n",
    "03225022a": "शुभाशुभं पुरुषः कर्म कृत्वा; प्रतीक्षते तस्य फलं स्म कर्ता\n",
    "03225022c": "स तेन युज्यत्यवशः फलेन; मोक्षः कथं स्यात्पुरुषस्य तस्मात्\n",
    "03225023a": "क्षेत्रे सुकृष्टे ह्युपिते च बीजे; देवे च वर्षत्यृतुकालयुक्तम्\n",
    "03225023c": "न स्यात्फलं तस्य कुतः प्रसिद्धि;रन्यत्र दैवादिति चिन्तयामि\n",
    "03225024a": "कृतं मताक्षेण यथा न साधु; साधुप्रवृत्तेन च पाण्डवेन\n",
    "03225024c": "मया च दुष्पुत्रवशानुगेन; यथा कुरूणामयमन्तकालः\n",
    "03225025a": "ध्रुवं प्रवास्यत्यसमीरितोऽपि; ध्रुवं प्रजास्यत्युत गर्भिणी या\n",
    "03225025c": "ध्रुवं दिनादौ रजनीप्रणाश;स्तथा क्षपादौ च दिनप्रणाशः\n",
    "03225026a": "क्रियेत कस्मान्न परे च कुर्यु;र्वित्तं न दद्युः पुरुषाः कथंचित्\n",
    "03225026c": "प्राप्यार्थकालं च भवेदनर्थः; कथं नु तत्स्यादिति तत्कुतः स्यात्\n",
    "03225027a": "कथं न भिद्येत न च स्रवेत; न च प्रसिच्येदिति रक्षितव्यम्\n",
    "03225027c": "अरक्ष्यमाणः शतधा विशीर्ये;द्ध्रुवं न नाशोऽस्ति कृतस्य लोके\n",
    "03225028a": "गतो ह्यरण्यादपि शक्रलोकं; धनंजयः पश्यत वीर्यमस्य\n",
    "03225028c": "अस्त्राणि दिव्यानि चतुर्विधानि; ज्ञात्वा पुनर्लोकमिमं प्रपन्नः\n",
    "03225029a": "स्वर्गं हि गत्वा सशरीर एव; को मानुषः पुनरागन्तुमिच्छेत्\n",
    "03225029c": "अन्यत्र कालोपहताननेका;न्समीक्षमाणस्तु कुरून्मुमूर्षून्\n",
    "03225030a": "धनुर्ग्राहश्चार्जुनः सव्यसाची; धनुश्च तद्गाण्डिवं लोकसारम्\n",
    "03225030c": "अस्त्राणि दिव्यानि च तानि तस्य; त्रयस्य तेजः प्रसहेत को नु\n",
    "03225031a": "निशम्य तद्वचनं पार्थिवस्य; दुर्योधनो रहिते सौबलश्च\n",
    "03225031c": "अबोधयत्कर्णमुपेत्य सर्वं; स चाप्यहृष्टोऽभवदल्पचेताः\n",
    "03226001": "वैशंपायन उवाच\n",
    "03226001a": "धृतराष्ट्रस्य तद्वाक्यं निशम्य सहसौबलः\n",
    "03226001c": "दुर्योधनमिदं काले कर्णो वचनमब्रवीत्\n",
    "03226002a": "प्रव्राज्य पाण्डवान्वीरान्स्वेन वीर्येण भारत\n",
    "03226002c": "भुङ्क्ष्वेमां पृथिवीमेको दिवं शम्बरहा यथा\n",
    "03226003a": "प्राच्याश्च दाक्षिणात्याश्च प्रतीच्योदीच्यवासिनः\n",
    "03226003c": "कृताः करप्रदाः सर्वे राजानस्ते नराधिप\n",
    "03226004a": "या हि सा दीप्यमानेव पाण्डवान्भजते पुरा\n",
    "03226004c": "साद्य लक्ष्मीस्त्वया राजन्नवाप्ता भ्रातृभिः सह\n",
    "03226005a": "इन्द्रप्रस्थगते यां तां दीप्यमानां युधिष्ठिरे\n",
    "03226005c": "अपश्याम श्रियं राजन्नचिरं शोककर्शिताः\n",
    "03226006a": "सा तु बुद्धिबलेनेयं राज्ञस्तस्माद्युधिष्ठिरात्\n",
    "03226006c": "त्वयाक्षिप्ता महाबाहो दीप्यमानेव दृश्यते\n",
    "03226007a": "तथैव तव राजेन्द्र राजानः परवीरहन्\n",
    "03226007c": "शासनेऽधिष्ठिताः सर्वे किं कुर्म इति वादिनः\n",
    "03226008a": "तवाद्य पृथिवी राजन्निखिला सागराम्बरा\n",
    "03226008c": "सपर्वतवना देवी सग्रामनगराकरा\n",
    "03226008e": "नानावनोद्देशवती पत्तनैरुपशोभिता\n",
    "03226009a": "वन्द्यमानो द्विजै राजन्पूज्यमानश्च राजभिः\n",
    "03226009c": "पौरुषाद्दिवि देवेषु भ्राजसे रश्मिवानिव\n",
    "03226010a": "रुद्रैरिव यमो राजा मरुद्भिरिव वासवः\n",
    "03226010c": "कुरुभिस्त्वं वृतो राजन्भासि नक्षत्रराडिव\n",
    "03226011a": "ये स्म ते नाद्रियन्तेऽऽज्ञा नोद्विजन्ते कदा च न\n",
    "03226011c": "पश्यामस्ताञ्श्रिया हीनान्पाण्डवान्वनवासिनः\n",
    "03226012a": "श्रूयन्ते हि महाराज सरो द्वैतवनं प्रति\n",
    "03226012c": "वसन्तः पाण्डवाः सार्धं ब्राह्मणैर्वनवासिभिः\n",
    "03226013a": "स प्रयाहि महाराज श्रिया परमया युतः\n",
    "03226013c": "प्रतपन्पाण्डुपुत्रांस्त्वं रश्मिवानिव तेजसा\n",
    "03226014a": "स्थितो राज्ये च्युतान्राज्याच्छ्रिया हीनाञ्श्रिया वृतः\n",
    "03226014c": "असमृद्धान्समृद्धार्थः पश्य पाण्डुसुतान्नृप\n",
    "03226015a": "महाभिजनसंपन्नं भद्रे महति संस्थितम्\n",
    "03226015c": "पाण्डवास्त्वाभिवीक्षन्तां ययातिमिव नाहुषम्\n",
    "03226016a": "यां श्रियं सुहृदश्चैव दुर्हृदश्च विशां पते\n",
    "03226016c": "पश्यन्ति पुरुषे दीप्तां सा समर्था भवत्युत\n",
    "03226017a": "समस्थो विषमस्थान्हि दुर्हृदो योऽभिवीक्षते\n",
    "03226017c": "जगतीस्थानिवाद्रिस्थः किं ततः परमं सुखम्\n",
    "03226018a": "न पुत्रधनलाभेन न राज्येनापि विन्दति\n",
    "03226018c": "प्रीतिं नृपतिशार्दूल याममित्राघदर्शनात्\n",
    "03226019a": "किं नु तस्य सुखं न स्यादाश्रमे यो धनंजयम्\n",
    "03226019c": "अभिवीक्षेत सिद्धार्थो वल्कलाजिनवाससम्\n",
    "03226020a": "सुवाससो हि ते भार्या वल्कलाजिनवाससम्\n",
    "03226020c": "पश्यन्त्वसुखितां कृष्णां सा च निर्विद्यतां पुनः\n",
    "03226020e": "विनिन्दतां तथात्मानं जीवितं च धनच्युता\n",
    "03226021a": "न तथा हि सभामध्ये तस्या भवितुमर्हति\n",
    "03226021c": "वैमनस्यं यथा दृष्ट्वा तव भार्याः स्वलंकृताः\n",
    "03226022a": "एवमुक्त्वा तु राजानं कर्णः शकुनिना सह\n",
    "03226022c": "तूष्णीं बभूवतुरुभौ वाक्यान्ते जनमेजय\n",
    "03227001": "वैशंपायन उवाच\n",
    "03227001a": "कर्णस्य वचनं श्रुत्वा राजा दुर्योधनस्तदा\n",
    "03227001c": "हृष्टो भूत्वा पुनर्दीन इदं वचनमब्रवीत्\n",
    "03227002a": "ब्रवीषि यदिदं कर्ण सर्वं मे मनसि स्थितम्\n",
    "03227002c": "न त्वभ्यनुज्ञां लप्स्यामि गमने यत्र पाण्डवाः\n",
    "03227003a": "परिदेवति तान्वीरान्धृतराष्ट्रो महीपतिः\n",
    "03227003c": "मन्यतेऽभ्यधिकांश्चापि तपोयोगेन पाण्डवान्\n",
    "03227004a": "अथ वाप्यनुबुध्येत नृपोऽस्माकं चिकीर्षितम्\n",
    "03227004c": "एवमप्यायतिं रक्षन्नाभ्यनुज्ञातुमर्हति\n",
    "03227005a": "न हि द्वैतवने किंचिद्विद्यतेऽन्यत्प्रयोजनम्\n",
    "03227005c": "उत्सादनमृते तेषां वनस्थानां मम द्विषाम्\n",
    "03227006a": "जानासि हि यथा क्षत्ता द्यूतकाल उपस्थिते\n",
    "03227006c": "अब्रवीद्यच्च मां त्वां च सौबलं च वचस्तदा\n",
    "03227007a": "तानि पूर्वाणि वाक्यानि यच्चान्यत्परिदेवितम्\n",
    "03227007c": "विचिन्त्य नाधिगच्छामि गमनायेतराय वा\n",
    "03227008a": "ममापि हि महान्हर्षो यदहं भीमफल्गुनौ\n",
    "03227008c": "क्लिष्टावरण्ये पश्येयं कृष्णया सहिताविति\n",
    "03227009a": "न तथा प्राप्नुयां प्रीतिमवाप्य वसुधामपि\n",
    "03227009c": "दृष्ट्वा यथा पाण्डुसुतान्वल्कलाजिनवाससः\n",
    "03227010a": "किं नु स्यादधिकं तस्माद्यदहं द्रुपदात्मजाम्\n",
    "03227010c": "द्रौपदीं कर्ण पश्येयं काषायवसनां वने\n",
    "03227011a": "यदि मां धर्मराजश्च भीमसेनश्च पाण्डवः\n",
    "03227011c": "युक्तं परमया लक्ष्म्या पश्येतां जीवितं भवेत्\n",
    "03227012a": "उपायं न तु पश्यामि येन गच्छेम तद्वनम्\n",
    "03227012c": "यथा चाभ्यनुजानीयाद्गच्छन्तं मां महीपतिः\n",
    "03227013a": "स सौबलेन सहितस्तथा दुःशासनेन च\n",
    "03227013c": "उपायं पश्य निपुणं येन गच्छेम तद्वनम्\n",
    "03227014a": "अहमप्यद्य निश्चित्य गमनायेतराय वा\n",
    "03227014c": "काल्यमेव गमिष्यामि समीपं पार्थिवस्य ह\n",
    "03227015a": "मयि तत्रोपविष्टे तु भीष्मे च कुरुसत्तमे\n",
    "03227015c": "उपायो यो भवेद्दृष्टस्तं ब्रूयाः सहसौबलः\n",
    "03227016a": "ततो भीष्मस्य राज्ञश्च निशम्य गमनं प्रति\n",
    "03227016c": "व्यवसायं करिष्येऽहमनुनीय पितामहम्\n",
    "03227017a": "तथेत्युक्त्वा तु ते सर्वे जग्मुरावसथान्प्रति\n",
    "03227017c": "व्युषितायां रजन्यां तु कर्णो राजानमभ्ययात्\n",
    "03227018a": "ततो दुर्योधनं कर्णः प्रहसन्निदमब्रवीत्\n",
    "03227018c": "उपायः परिदृष्टोऽयं तं निबोध जनेश्वर\n",
    "03227019a": "घोषा द्वैतवने सर्वे त्वत्प्रतीक्षा नराधिप\n",
    "03227019c": "घोषयात्रापदेशेन गमिष्यामो न संशयः\n",
    "03227020a": "उचितं हि सदा गन्तुं घोषयात्रां विशां पते\n",
    "03227020c": "एवं च त्वां पिता राजन्समनुज्ञातुमर्हति\n",
    "03227021a": "तथा कथयमानौ तौ घोषयात्राविनिश्चयम्\n",
    "03227021c": "गान्धारराजः शकुनिः प्रत्युवाच हसन्निव\n",
    "03227022a": "उपायोऽयं मया दृष्टो गमनाय निरामयः\n",
    "03227022c": "अनुज्ञास्यति नो राजा चोदयिष्यति चाप्युत\n",
    "03227023a": "घोषा द्वैतवने सर्वे त्वत्प्रतीक्षा नराधिप\n",
    "03227023c": "घोषयात्रापदेशेन गमिष्यामो न संशयः\n",
    "03227024a": "ततः प्रहसिताः सर्वे तेऽन्योन्यस्य तलान्ददुः\n",
    "03227024c": "तदेव च विनिश्चित्य ददृशुः कुरुसत्तमम्\n",
    "03228001": "वैशंपायन उवाच\n",
    "03228001a": "धृतराष्ट्रं ततः सर्वे ददृशुर्जनमेजय\n",
    "03228001c": "पृष्ट्वा सुखमथो राज्ञः पृष्ट्वा राज्ञा च भारत\n",
    "03228002a": "ततस्तैर्विहितः पूर्वं समङ्गो नाम बल्लवः\n",
    "03228002c": "समीपस्थास्तदा गावो धृतराष्ट्रे न्यवेदयत्\n",
    "03228003a": "अनन्तरं च राधेयः शकुनिश्च विशां पते\n",
    "03228003c": "आहतुः पार्थिवश्रेष्ठं धृतराष्ट्रं जनाधिपम्\n",
    "03228004a": "रमणीयेषु देशेषु घोषाः संप्रति कौरव\n",
    "03228004c": "स्मारणासमयः प्राप्तो वत्सानामपि चाङ्कनम्\n",
    "03228005a": "मृगया चोचिता राजन्नस्मिन्काले सुतस्य ते\n",
    "03228005c": "दुर्योधनस्य गमनं त्वमनुज्ञातुमर्हसि\n",
    "03228006": "धृतराष्ट्र उवाच\n",
    "03228006a": "मृगया शोभना तात गवां च समवेक्षणम्\n",
    "03228006c": "विश्रम्भस्तु न गन्तव्यो बल्लवानामिति स्मरे\n",
    "03228007a": "ते तु तत्र नरव्याघ्राः समीप इति नः श्रुतम्\n",
    "03228007c": "अतो नाभ्यनुजानामि गमनं तत्र वः स्वयम्\n",
    "03228008a": "छद्मना निर्जितास्ते हि कर्शिताश्च महावने\n",
    "03228008c": "तपोनित्याश्च राधेय समर्थाश्च महारथाः\n",
    "03228009a": "धर्मराजो न संक्रुध्येद्भीमसेनस्त्वमर्षणः\n",
    "03228009c": "यज्ञसेनस्य दुहिता तेज एव तु केवलम्\n",
    "03228010a": "यूयं चाप्यपराध्येयुर्दर्पमोहसमन्विताः\n",
    "03228010c": "ततो विनिर्दहेयुस्ते तपसा हि समन्विताः\n",
    "03228011a": "अथ वा सायुधा वीरा मन्युनाभिपरिप्लुताः\n",
    "03228011c": "सहिता बद्धनिस्त्रिंशा दहेयुः शस्त्रतेजसा\n",
    "03228012a": "अथ यूयं बहुत्वात्तानारभध्वं कथंचन\n",
    "03228012c": "अनार्यं परमं तत्स्यादशक्यं तच्च मे मतम्\n",
    "03228013a": "उषितो हि महाबाहुरिन्द्रलोके धनंजयः\n",
    "03228013c": "दिव्यान्यस्त्राण्यवाप्याथ ततः प्रत्यागतो वनम्\n",
    "03228014a": "अकृतास्त्रेण पृथिवी जिता बीभत्सुना पुरा\n",
    "03228014c": "किं पुनः स कृतास्त्रोऽद्य न हन्याद्वो महारथः\n",
    "03228015a": "अथ वा मद्वचः श्रुत्वा तत्र यत्ता भविष्यथ\n",
    "03228015c": "उद्विग्नवासो विश्रम्भाद्दुःखं तत्र भविष्यति\n",
    "03228016a": "अथ वा सैनिकाः केचिदपकुर्युर्युधिष्ठिरे\n",
    "03228016c": "तदबुद्धिकृतं कर्म दोषमुत्पादयेच्च वः\n",
    "03228017a": "तस्माद्गच्छन्तु पुरुषाः स्मारणायाप्तकारिणः\n",
    "03228017c": "न स्वयं तत्र गमनं रोचये तव भारत\n",
    "03228018": "शकुनिरुवाच\n",
    "03228018a": "धर्मज्ञः पाण्डवो ज्येष्ठः प्रतिज्ञातं च संसदि\n",
    "03228018c": "तेन द्वादश वर्षाणि वस्तव्यानीति भारत\n",
    "03228019a": "अनुवृत्ताश्च ते सर्वे पाण्डवा धर्मचारिणः\n",
    "03228019c": "युधिष्ठिरश्च कौन्तेयो न नः कोपं करिष्यति\n",
    "03228020a": "मृगयां चैव नो गन्तुमिच्छा संवर्धते भृशम्\n",
    "03228020c": "स्मारणं च चिकीर्षामो न तु पाण्डवदर्शनम्\n",
    "03228021a": "न चानार्यसमाचारः कश्चित्तत्र भविष्यति\n",
    "03228021c": "न च तत्र गमिष्यामो यत्र तेषां प्रतिश्रयः\n",
    "03228022": "वैशंपायन उवाच\n",
    "03228022a": "एवमुक्तः शकुनिना धृतराष्ट्रो जनेश्वरः\n",
    "03228022c": "दुर्योधनं सहामात्यमनुजज्ञे न कामतः\n",
    "03228023a": "अनुज्ञातस्तु गान्धारिः कर्णेन सहितस्तदा\n",
    "03228023c": "निर्ययौ भरतश्रेष्ठो बलेन महता वृतः\n",
    "03228024a": "दुःशासनेन च तथा सौबलेन च देविना\n",
    "03228024c": "संवृतो भ्रातृभिश्चान्यैः स्त्रीभिश्चापि सहस्रशः\n",
    "03228025a": "तं निर्यान्तं महाबाहुं द्रष्टुं द्वैतवनं सरः\n",
    "03228025c": "पौराश्चानुययुः सर्वे सहदारा वनं च तत्\n",
    "03228026a": "अष्टौ रथसहस्राणि त्रीणि नागायुतानि च\n",
    "03228026c": "पत्तयो बहुसाहस्रा हयाश्च नवतिः शताः\n",
    "03228027a": "शकटापणवेश्याश्च वणिजो बन्दिनस्तथा\n",
    "03228027c": "नराश्च मृगयाशीलाः शतशोऽथ सहस्रशः\n",
    "03228028a": "ततः प्रयाणे नृपतेः सुमहानभवत्स्वनः\n",
    "03228028c": "प्रावृषीव महावायोरुद्धतस्य विशां पते\n",
    "03228029a": "गव्यूतिमात्रे न्यवसद्राजा दुर्योधनस्तदा\n",
    "03228029c": "प्रयातो वाहनैः सर्वैस्ततो द्वैतवनं सरः\n",
    "03229001": "वैशंपायन उवाच\n",
    "03229001a": "अथ दुर्योधनो राजा तत्र तत्र वने वसन्\n",
    "03229001c": "जगाम घोषानभितस्तत्र चक्रे निवेशनम्\n",
    "03229002a": "रमणीये समाज्ञाते सोदके समहीरुहे\n",
    "03229002c": "देशे सर्वगुणोपेते चक्रुरावसथं नराः\n",
    "03229003a": "तथैव तत्समीपस्थान्पृथगावसथान्बहून्\n",
    "03229003c": "कर्णस्य शकुनेश्चैव भ्रातॄणां चैव सर्वशः\n",
    "03229004a": "ददर्श स तदा गावः शतशोऽथ सहस्रशः\n",
    "03229004c": "अङ्कैर्लक्षैश्च ताः सर्वा लक्षयामास पार्थिवः\n",
    "03229005a": "अङ्कयामास वत्सांश्च जज्ञे चोपसृतास्त्वपि\n",
    "03229005c": "बालवत्साश्च या गावः कालयामास ता अपि\n",
    "03229006a": "अथ स स्मारणं कृत्वा लक्षयित्वा त्रिहायनान्\n",
    "03229006c": "वृतो गोपालकैः प्रीतो व्यहरत्कुरुनन्दनः\n",
    "03229007a": "स च पौरजनः सर्वः सैनिकाश्च सहस्रशः\n",
    "03229007c": "यथोपजोषं चिक्रीडुर्वने तस्मिन्यथामराः\n",
    "03229008a": "ततो गोपाः प्रगातारः कुशला नृत्तवादिते\n",
    "03229008c": "धार्तराष्ट्रमुपातिष्ठन्कन्याश्चैव स्वलंकृताः\n",
    "03229009a": "स स्त्रीगणवृतो राजा प्रहृष्टः प्रददौ वसु\n",
    "03229009c": "तेभ्यो यथार्हमन्नानि पानानि विविधानि च\n",
    "03229010a": "ततस्ते सहिताः सर्वे तरक्षून्महिषान्मृगान्\n",
    "03229010c": "गवयर्क्षवराहांश्च समन्तात्पर्यकालयन्\n",
    "03229011a": "स ताञ्शरैर्विनिर्भिन्दन्गजान्बध्नन्महावने\n",
    "03229011c": "रमणीयेषु देशेषु ग्राहयामास वै मृगान्\n",
    "03229012a": "गोरसानुपयुञ्जान उपभोगांश्च भारत\n",
    "03229012c": "पश्यन्सुरमणीयानि पुष्पितानि वनानि च\n",
    "03229013a": "मत्तभ्रमरजुष्टानि बर्हिणाभिरुतानि च\n",
    "03229013c": "अगच्छदानुपूर्व्येण पुण्यं द्वैतवनं सरः\n",
    "03229013e": "ऋद्ध्या परमया युक्तो महेन्द्र इव वज्रभृत्\n",
    "03229014a": "यदृच्छया च तदहो धर्मपुत्रो युधिष्ठिरः\n",
    "03229014c": "ईजे राजर्षियज्ञेन सद्यस्केन विशां पते\n",
    "03229014e": "दिव्येन विधिना राजा वन्येन कुरुसत्तमः\n",
    "03229015a": "कृत्वा निवेशमभितः सरसस्तस्य कौरवः\n",
    "03229015c": "द्रौपद्या सहितो धीमान्धर्मपत्न्या नराधिपः\n",
    "03229016a": "ततो दुर्योधनः प्रेष्यानादिदेश सहानुजः\n",
    "03229016c": "आक्रीडावसथाः क्षिप्रं क्रियन्तामिति भारत\n",
    "03229017a": "ते तथेत्येव कौरव्यमुक्त्वा वचनकारिणः\n",
    "03229017c": "चिकीर्षन्तस्तदाक्रीडाञ्जग्मुर्द्वैतवनं सरः\n",
    "03229018a": "सेनाग्रं धार्तराष्ट्रस्य प्राप्तं द्वैतवनं सरः\n",
    "03229018c": "प्रविशन्तं वनद्वारि गन्धर्वाः समवारयन्\n",
    "03229019a": "तत्र गन्धर्वराजो वै पूर्वमेव विशां पते\n",
    "03229019c": "कुबेरभवनाद्राजन्नाजगाम गणावृतः\n",
    "03229020a": "गणैरप्सरसां चैव त्रिदशानां तथात्मजैः\n",
    "03229020c": "विहारशीलः क्रीडार्थं तेन तत्संवृतं सरः\n",
    "03229021a": "तेन तत्संवृतं दृष्ट्वा ते राजपरिचारकाः\n",
    "03229021c": "प्रतिजग्मुस्ततो राजन्यत्र दुर्योधनो नृपः\n",
    "03229022a": "स तु तेषां वचः श्रुत्वा सैनिकान्युद्धदुर्मदान्\n",
    "03229022c": "प्रेषयामास कौरव्य उत्सारयत तानिति\n",
    "03229023a": "तस्य तद्वचनं श्रुत्वा राज्ञः सेनाग्रयायिनः\n",
    "03229023c": "सरो द्वैतवनं गत्वा गन्धर्वानिदमब्रुवन्\n",
    "03229024a": "राजा दुर्योधनो नाम धृतराष्ट्रसुतो बली\n",
    "03229024c": "विजिहीर्षुरिहायाति तदर्थमपसर्पत\n",
    "03229025a": "एवमुक्तास्तु गन्धर्वाः प्रहसन्तो विशां पते\n",
    "03229025c": "प्रत्यब्रुवंस्तान्पुरुषानिदं सुपरुषं वचः\n",
    "03229026a": "न चेतयति वो राजा मन्दबुद्धिः सुयोधनः\n",
    "03229026c": "योऽस्मानाज्ञापयत्येवं वश्यानिव दिवौकसः\n",
    "03229027a": "यूयं मुमूर्षवश्चापि मन्दप्रज्ञा न संशयः\n",
    "03229027c": "ये तस्य वचनादेवमस्मान्ब्रूत विचेतसः\n",
    "03229028a": "गच्छत त्वरिताः सर्वे यत्र राजा स कौरवः\n",
    "03229028c": "द्वेष्यं माद्यैव गच्छध्वं धर्मराजनिवेशनम्\n",
    "03229029a": "एवमुक्तास्तु गन्धर्वै राज्ञः सेनाग्रयायिनः\n",
    "03229029c": "संप्राद्रवन्यतो राजा धृतराष्ट्रसुतोऽभवत्\n",
    "03230001": "वैशंपायन उवाच\n",
    "03230001a": "ततस्ते सहिताः सर्वे दुर्योधनमुपागमन्\n",
    "03230001c": "अब्रुवंश्च महाराज यदूचुः कौरवं प्रति\n",
    "03230002a": "गन्धर्वैर्वारिते सैन्ये धार्तराष्ट्रः प्रतापवान्\n",
    "03230002c": "अमर्षपूर्णः सैन्यानि प्रत्यभाषत भारत\n",
    "03230003a": "शासतैनानधर्मज्ञान्मम विप्रियकारिणः\n",
    "03230003c": "यदि प्रक्रीडितो देवैः सर्वैः सह शतक्रतुः\n",
    "03230004a": "दुर्योधनवचः श्रुत्वा धार्तराष्ट्रा महाबलाः\n",
    "03230004c": "सर्व एवाभिसंनद्धा योधाश्चापि सहस्रशः\n",
    "03230005a": "ततः प्रमथ्य गन्धर्वांस्तद्वनं विविशुर्बलात्\n",
    "03230005c": "सिंहनादेन महता पूरयन्तो दिशो दश\n",
    "03230006a": "ततोऽपरैरवार्यन्त गन्धर्वैः कुरुसैनिकाः\n",
    "03230006c": "ते वार्यमाणा गन्धर्वैः साम्नैव वसुधाधिप\n",
    "03230006e": "ताननादृत्य गन्धर्वांस्तद्वनं विविशुर्महत्\n",
    "03230007a": "यदा वाचा न तिष्ठन्ति धार्तराष्ट्राः सराजकाः\n",
    "03230007c": "ततस्ते खेचराः सर्वे चित्रसेने न्यवेदयन्\n",
    "03230008a": "गन्धर्वराजस्तान्सर्वानब्रवीत्कौरवान्प्रति\n",
    "03230008c": "अनार्याञ्शासतेत्येवं चित्रसेनोऽत्यमर्षणः\n",
    "03230009a": "अनुज्ञातास्तु गन्धर्वाश्चित्रसेनेन भारत\n",
    "03230009c": "प्रगृहीतायुधाः सर्वे धार्तराष्ट्रानभिद्रवन्\n",
    "03230010a": "तान्दृष्ट्वा पततः शीघ्रान्गन्धर्वानुद्यतायुधान्\n",
    "03230010c": "सर्वे ते प्राद्रवन्संख्ये धार्तराष्ट्रस्य पश्यतः\n",
    "03230011a": "तान्दृष्ट्वा द्रवतः सर्वान्धार्तराष्ट्रान्पराङ्मुखान्\n",
    "03230011c": "वैकर्तनस्तदा वीरो नासीत्तत्र पराङ्मुखः\n",
    "03230012a": "आपतन्तीं तु संप्रेक्ष्य गन्धर्वाणां महाचमूम्\n",
    "03230012c": "महता शरवर्षेण राधेयः प्रत्यवारयत्\n",
    "03230013a": "क्षुरप्रैर्विशिखैर्भल्लैर्वत्सदन्तैस्तथायसैः\n",
    "03230013c": "गन्धर्वाञ्शतशोऽभ्यघ्नँल्लघुत्वात्सूतनन्दनः\n",
    "03230014a": "पातयन्नुत्तमाङ्गानि गन्धर्वाणां महारथः\n",
    "03230014c": "क्षणेन व्यधमत्सर्वां चित्रसेनस्य वाहिनीम्\n",
    "03230015a": "ते वध्यमाना गन्धर्वाः सूतपुत्रेण धीमता\n",
    "03230015c": "भूय एवाभ्यवर्तन्त शतशोऽथ सहस्रशः\n",
    "03230016a": "गन्धर्वभूता पृथिवी क्षणेन समपद्यत\n",
    "03230016c": "आपतद्भिर्महावेगैश्चित्रसेनस्य सैनिकैः\n",
    "03230017a": "अथ दुर्योधनो राजा शकुनिश्चापि सौबलः\n",
    "03230017c": "दुःशासनो विकर्णश्च ये चान्ये धृतराष्ट्रजाः\n",
    "03230017e": "न्यहनंस्तत्तदा सैन्यं रथैर्गरुडनिस्वनैः\n",
    "03230018a": "भूयश्च योधयामासुः कृत्वा कर्णमथाग्रतः\n",
    "03230018c": "महता रथघोषेण हयचारेण चाप्युत\n",
    "03230018e": "वैकर्तनं परीप्सन्तो गन्धर्वान्समवारयन्\n",
    "03230019a": "ततः संन्यपतन्सर्वे गन्धर्वाः कौरवैः सह\n",
    "03230019c": "तदा सुतुमुलं युद्धमभवल्लोमहर्षणम्\n",
    "03230020a": "ततस्ते मृदवोऽभूवन्गन्धर्वाः शरपीडिताः\n",
    "03230020c": "उच्चुक्रुशुश्च कौरव्या गन्धर्वान्प्रेक्ष्य पीडितान्\n",
    "03230021a": "गन्धर्वांस्त्रासितान्दृष्ट्वा चित्रसेनोऽत्यमर्षणः\n",
    "03230021c": "उत्पपातासनात्क्रुद्धो वधे तेषां समाहितः\n",
    "03230022a": "ततो मायास्त्रमास्थाय युयुधे चित्रमार्गवित्\n",
    "03230022c": "तयामुह्यन्त कौरव्याश्चित्रसेनस्य मायया\n",
    "03230023a": "एकैको हि तदा योधो धार्तराष्ट्रस्य भारत\n",
    "03230023c": "पर्यवर्तत गन्धर्वैर्दशभिर्दशभिः सह\n",
    "03230024a": "ततः संपीड्यमानास्ते बलेन महता तदा\n",
    "03230024c": "प्राद्रवन्त रणे भीता यत्र राजा युधिष्ठिरः\n",
    "03230025a": "भज्यमानेष्वनीकेषु धार्तराष्ट्रेषु सर्वशः\n",
    "03230025c": "कर्णो वैकर्तनो राजंस्तस्थौ गिरिरिवाचलः\n",
    "03230026a": "दुर्योधनश्च कर्णश्च शकुनिश्चापि सौबलः\n",
    "03230026c": "गन्धर्वान्योधयां चक्रुः समरे भृशविक्षताः\n",
    "03230027a": "सर्व एव तु गन्धर्वाः शतशोऽथ सहस्रशः\n",
    "03230027c": "जिघांसमानाः सहिताः कर्णमभ्यद्रवन्रणे\n",
    "03230028a": "असिभिः पट्टिशैः शूलैर्गदाभिश्च महाबलाः\n",
    "03230028c": "सूतपुत्रं जिघांसन्तः समन्तात्पर्यवारयन्\n",
    "03230029a": "अन्येऽस्य युगमच्छिन्दन्ध्वजमन्ये न्यपातयन्\n",
    "03230029c": "ईषामन्ये हयानन्ये सूतमन्ये न्यपातयन्\n",
    "03230030a": "अन्ये छत्रं वरूथं च बन्धुरं च तथापरे\n",
    "03230030c": "गन्धर्वा बहुसाहस्राः खण्डशोऽभ्यहनन्रथम्\n",
    "03230031a": "ततो रथादवप्लुत्य सूतपुत्रोऽसिचर्मभृत्\n",
    "03230031c": "विकर्णरथमास्थाय मोक्षायाश्वानचोदयत्\n",
    "03231001": "वैशंपायन उवाच\n",
    "03231001a": "गन्धर्वैस्तु महाराज भग्ने कर्णे महारथे\n",
    "03231001c": "संप्राद्रवच्चमूः सर्वा धार्तराष्ट्रस्य पश्यतः\n",
    "03231002a": "तान्दृष्ट्वा द्रवतः सर्वान्धार्तराष्ट्रान्पराङ्मुखान्\n",
    "03231002c": "दुर्योधनो महाराज नासीत्तत्र पराङ्मुखः\n",
    "03231003a": "तामापतन्तीं संप्रेक्ष्य गन्धर्वाणां महाचमूम्\n",
    "03231003c": "महता शरवर्षेण सोऽभ्यवर्षदरिंदमः\n",
    "03231004a": "अचिन्त्य शरवर्षं तु गन्धर्वास्तस्य तं रथम्\n",
    "03231004c": "दुर्योधनं जिघांसन्तः समन्तात्पर्यवारयन्\n",
    "03231005a": "युगमीषां वरूथं च तथैव ध्वजसारथी\n",
    "03231005c": "अश्वांस्त्रिवेणुं तल्पं च तिलशोऽभ्यहनन्रथम्\n",
    "03231006a": "दुर्योधनं चित्रसेनो विरथं पतितं भुवि\n",
    "03231006c": "अभिद्रुत्य महाबाहुर्जीवग्राहमथाग्रहीत्\n",
    "03231007a": "तस्मिन्गृहीते राजेन्द्र स्थितं दुःशासनं रथे\n",
    "03231007c": "पर्यगृह्णन्त गन्धर्वाः परिवार्य समन्ततः\n",
    "03231008a": "विविंशतिं चित्रसेनमादायान्ये प्रदुद्रुवुः\n",
    "03231008c": "विन्दानुविन्दावपरे राजदारांश्च सर्वशः\n",
    "03231009a": "सैन्यास्तु धार्तराष्ट्रस्य गन्धर्वैः समभिद्रुताः\n",
    "03231009c": "पूर्वं प्रभग्नैः सहिताः पाण्डवानभ्ययुस्तदा\n",
    "03231010a": "शकटापणवेश्याश्च यानयुग्यं च सर्वशः\n",
    "03231010c": "शरणं पाण्डवाञ्जग्मुर्ह्रियमाणे महीपतौ\n",
    "03231011a": "प्रियदर्शनो महाबाहुर्धार्तराष्ट्रो महाबलः\n",
    "03231011c": "गन्धर्वैर्ह्रियते राजा पार्थास्तमनुधावत\n",
    "03231012a": "दुःशासनो दुर्विषहो दुर्मुखो दुर्जयस्तथा\n",
    "03231012c": "बद्ध्वा ह्रियन्ते गन्धर्वै राजदाराश्च सर्वशः\n",
    "03231013a": "इति दुर्योधनामात्याः क्रोशन्तो राजगृद्धिनः\n",
    "03231013c": "आर्ता दीनस्वराः सर्वे युधिष्ठिरमुपागमन्\n",
    "03231014a": "तांस्तथा व्यथितान्दीनान्भिक्षमाणान्युधिष्ठिरम्\n",
    "03231014c": "वृद्धान्दुर्योधनामात्यान्भीमसेनोऽभ्यभाषत\n",
    "03231015a": "अन्यथा वर्तमानानामर्थो जातोऽयमन्यथा\n",
    "03231015c": "अस्माभिर्यदनुष्ठेयं गन्धर्वैस्तदनुष्ठितम्\n",
    "03231016a": "दुर्मन्त्रितमिदं तात राज्ञो दुर्द्यूतदेविनः\n",
    "03231016c": "द्वेष्टारमन्ये क्लीबस्य पातयन्तीति नः श्रुतम्\n",
    "03231017a": "तदिदं कृतं नः प्रत्यक्षं गन्धर्वैरतिमानुषम्\n",
    "03231017c": "दिष्ट्या लोके पुमानस्ति कश्चिदस्मत्प्रिये स्थितः\n",
    "03231017e": "येनास्माकं हृतो भार आसीनानां सुखावहः\n",
    "03231018a": "शीतवातातपसहांस्तपसा चैव कर्शितान्\n",
    "03231018c": "समस्थो विषमस्थान्हि द्रष्टुमिच्छति दुर्मतिः\n",
    "03231019a": "अधर्मचारिणस्तस्य कौरव्यस्य दुरात्मनः\n",
    "03231019c": "ये शीलमनुवर्तन्ते ते पश्यन्ति पराभवम्\n",
    "03231020a": "अधर्मो हि कृतस्तेन येनैतदुपशिक्षितम्\n",
    "03231020c": "अनृशंसास्तु कौन्तेयास्तस्याध्यक्षान्ब्रवीमि वः\n",
    "03231021a": "एवं ब्रुवाणं कौन्तेयं भीमसेनममर्षणम्\n",
    "03231021c": "न कालः परुषस्यायमिति राजाभ्यभाषत\n",
    "03232001": "युधिष्ठिर उवाच\n",
    "03232001a": "अस्मानभिगतांस्तात भयार्ताञ्शरणैषिणः\n",
    "03232001c": "कौरवान्विषमप्राप्तान्कथं ब्रूयास्त्वमीदृशम्\n",
    "03232002a": "भवन्ति भेदा ज्ञातीनां कलहाश्च वृकोदर\n",
    "03232002c": "प्रसक्तानि च वैराणि ज्ञातिधर्मो न नश्यति\n",
    "03232003a": "यदा तु कश्चिज्ज्ञातीनां बाह्यः प्रार्थयते कुलम्\n",
    "03232003c": "न मर्षयन्ति तत्सन्तो बाह्येनाभिप्रमर्षणम्\n",
    "03232004a": "जानाति ह्येष दुर्बुद्धिरस्मानिह चिरोषितान्\n",
    "03232004c": "स एष परिभूयास्मानकार्षीदिदमप्रियम्\n",
    "03232005a": "दुर्योधनस्य ग्रहणाद्गन्धर्वेण बलाद्रणे\n",
    "03232005c": "स्त्रीणां बाह्याभिमर्शाच्च हतं भवति नः कुलम्\n",
    "03232006a": "शरणं च प्रपन्नानां त्राणार्थं च कुलस्य नः\n",
    "03232006c": "उत्तिष्ठध्वं नरव्याघ्राः सज्जीभवत माचिरम्\n",
    "03232007a": "अर्जुनश्च यमौ चैव त्वं च भीमापराजितः\n",
    "03232007c": "मोक्षयध्वं धार्तराष्ट्रं ह्रियमाणं सुयोधनम्\n",
    "03232008a": "एते रथा नरव्याघ्राः सर्वशस्त्रसमन्विताः\n",
    "03232008c": "इन्द्रसेनादिभिः सूतैः संयताः कनकध्वजाः\n",
    "03232009a": "एतानास्थाय वै तात गन्धर्वान्योद्धुमाहवे\n",
    "03232009c": "सुयोधनस्य मोक्षाय प्रयतध्वमतन्द्रिताः\n",
    "03232010a": "य एव कश्चिद्राजन्यः शरणार्थमिहागतम्\n",
    "03232010c": "परं शक्त्याभिरक्षेत किं पुनस्त्वं वृकोदर\n",
    "03232011a": "क इहान्यो भवेत्त्राणमभिधावेति चोदितः\n",
    "03232011c": "प्राञ्जलिं शरणापन्नं दृष्ट्वा शत्रुमपि ध्रुवम्\n",
    "03232012a": "वरप्रदानं राज्यं च पुत्रजन्म च पाण्डव\n",
    "03232012c": "शत्रोश्च मोक्षणं क्लेशात्त्रीणि चैकं च तत्समम्\n",
    "03232013a": "किं ह्यभ्यधिकमेतस्माद्यदापन्नः सुयोधनः\n",
    "03232013c": "त्वद्बाहुबलमाश्रित्य जीवितं परिमार्गति\n",
    "03232014a": "स्वयमेव प्रधावेयं यदि न स्याद्वृकोदर\n",
    "03232014c": "विततोऽयं क्रतुर्वीर न हि मेऽत्र विचारणा\n",
    "03232015a": "साम्नैव तु यथा भीम मोक्षयेथाः सुयोधनम्\n",
    "03232015c": "तथा सर्वैरुपायैस्त्वं यतेथाः कुरुनन्दन\n",
    "03232016a": "न साम्ना प्रतिपद्येत यदि गन्धर्वराडसौ\n",
    "03232016c": "पराक्रमेण मृदुना मोक्षयेथाः सुयोधनम्\n",
    "03232017a": "अथासौ मृदुयुद्धेन न मुञ्चेद्भीम कौरवान्\n",
    "03232017c": "सर्वोपायैर्विमोच्यास्ते निगृह्य परिपन्थिनः\n",
    "03232018a": "एतावद्धि मया शक्यं संदेष्टुं वै वृकोदर\n",
    "03232018c": "वैताने कर्मणि तते वर्तमाने च भारत\n",
    "03232019": "वैशंपायन उवाच\n",
    "03232019a": "अजातशत्रोर्वचनं तच्छ्रुत्वा तु धनंजयः\n",
    "03232019c": "प्रतिजज्ञे गुरोर्वाक्यं कौरवाणां विमोक्षणम्\n",
    "03232020": "अर्जुन उवाच\n",
    "03232020a": "यदि साम्ना न मोक्ष्यन्ति गन्धर्वा धृतराष्ट्रजान्\n",
    "03232020c": "अद्य गन्धर्वराजस्य भूमिः पास्यति शोणितम्\n",
    "03232021": "वैशंपायन उवाच\n",
    "03232021a": "अर्जुनस्य तु तां श्रुत्वा प्रतिज्ञां सत्यवादिनः\n",
    "03232021c": "कौरवाणां तदा राजन्पुनः प्रत्यागतं मनः\n",
    "03233001": "वैशंपायन उवाच\n",
    "03233001a": "युधिष्ठिरवचः श्रुत्वा भीमसेनपुरोगमाः\n",
    "03233001c": "प्रहृष्टवदनाः सर्वे समुत्तस्थुर्नरर्षभाः\n",
    "03233002a": "अभेद्यानि ततः सर्वे समनह्यन्त भारत\n",
    "03233002c": "जाम्बूनदविचित्राणि कवचानि महारथाः\n",
    "03233003a": "ते दंशिता रथैः सर्वे ध्वजिनः सशरासनाः\n",
    "03233003c": "पाण्डवाः प्रत्यदृश्यन्त ज्वलिता इव पावकाः\n",
    "03233004a": "तान्रथान्साधु संपन्नान्संयुक्ताञ्जवनैर्हयैः\n",
    "03233004c": "आस्थाय रथशार्दूलाः शीघ्रमेव ययुस्ततः\n",
    "03233005a": "ततः कौरवसैन्यानां प्रादुरासीन्महास्वनः\n",
    "03233005c": "प्रयातान्सहितान्दृष्ट्वा पाण्डुपुत्रान्महारथान्\n",
    "03233006a": "जितकाशिनश्च खचरास्त्वरिताश्च महारथाः\n",
    "03233006c": "क्षणेनैव वने तस्मिन्समाजग्मुरभीतवत्\n",
    "03233007a": "न्यवर्तन्त ततः सर्वे गन्धर्वा जितकाशिनः\n",
    "03233007c": "दृष्ट्वा रथगतान्वीरान्पाण्डवांश्चतुरो रणे\n",
    "03233008a": "तांस्तु विभ्राजतो दृष्ट्वा लोकपालानिवोद्यतान्\n",
    "03233008c": "व्यूढानीका व्यतिष्ठन्त गन्धमादनवासिनः\n",
    "03233009a": "राज्ञस्तु वचनं श्रुत्वा धर्मराजस्य धीमतः\n",
    "03233009c": "क्रमेण मृदुना युद्धमुपक्रामन्त भारत\n",
    "03233010a": "न तु गन्धर्वराजस्य सैनिका मन्दचेतसः\n",
    "03233010c": "शक्यन्ते मृदुना श्रेयः प्रतिपादयितुं तदा\n",
    "03233011a": "ततस्तान्युधि दुर्धर्षः सव्यसाची परंतपः\n",
    "03233011c": "सान्त्वपूर्वमिदं वाक्यमुवाच खचरान्रणे\n",
    "03233012a": "नैतद्गन्धर्वराजस्य युक्तं कर्म जुगुप्सितम्\n",
    "03233012c": "परदाराभिमर्शश्च मानुषैश्च समागमः\n",
    "03233013a": "उत्सृजध्वं महावीर्यान्धृतराष्ट्रसुतानिमान्\n",
    "03233013c": "दारांश्चैषां विमुञ्चध्वं धर्मराजस्य शासनात्\n",
    "03233014a": "एवमुक्तास्तु गन्धर्वाः पाण्डवेन यशस्विना\n",
    "03233014c": "उत्स्मयन्तस्तदा पार्थमिदं वचनमब्रुवन्\n",
    "03233015a": "एकस्यैव वयं तात कुर्याम वचनं भुवि\n",
    "03233015c": "यस्य शासनमाज्ञाय चराम विगतज्वराः\n",
    "03233016a": "तेनैकेन यथादिष्टं तथा वर्ताम भारत\n",
    "03233016c": "न शास्ता विद्यतेऽस्माकमन्यस्तस्मात्सुरेश्वरात्\n",
    "03233017a": "एवमुक्तस्तु गन्धर्वैः कुन्तीपुत्रो धनंजयः\n",
    "03233017c": "गन्धर्वान्पुनरेवेदं वचनं प्रत्यभाषत\n",
    "03233018a": "यदि साम्ना न मोक्षध्वं गन्धर्वा धृतराष्ट्रजम्\n",
    "03233018c": "मोक्षयिष्यामि विक्रम्य स्वयमेव सुयोधनम्\n",
    "03233019a": "एवमुक्त्वा ततः पार्थः सव्यसाची धनंजयः\n",
    "03233019c": "ससर्ज निशितान्बाणान्खचरान्खचरान्प्रति\n",
    "03233020a": "तथैव शरवर्षेण गन्धर्वास्ते बलोत्कटाः\n",
    "03233020c": "पाण्डवानभ्यवर्तन्त पाण्डवाश्च दिवौकसः\n",
    "03233021a": "ततः सुतुमुलं युद्धं गन्धर्वाणां तरस्विनाम्\n",
    "03233021c": "बभूव भीमवेगानां पाण्डवानां च भारत\n",
    "03234001": "वैशंपायन उवाच\n",
    "03234001a": "ततो दिव्यास्त्रसंपन्ना गन्धर्वा हेममालिनः\n",
    "03234001c": "विसृजन्तः शरान्दीप्तान्समन्तात्पर्यवारयन्\n",
    "03234002a": "चत्वारः पाण्डवा वीरा गन्धर्वाश्च सहस्रशः\n",
    "03234002c": "रणे संन्यपतन्राजंस्तदद्भुतमिवाभवत्\n",
    "03234003a": "यथा कर्णस्य च रथो धार्तराष्ट्रस्य चोभयोः\n",
    "03234003c": "गन्धर्वैः शतशश्छिन्नौ तथा तेषां प्रचक्रिरे\n",
    "03234004a": "तान्समापततो राजन्गन्धर्वाञ्शतशो रणे\n",
    "03234004c": "प्रत्यगृह्णन्नरव्याघ्राः शरवर्षैरनेकशः\n",
    "03234005a": "अवकीर्यमाणाः खगमाः शरवर्षैः समन्ततः\n",
    "03234005c": "न शेकुः पाण्डुपुत्राणां समीपे परिवर्तितुम्\n",
    "03234006a": "अभिक्रुद्धानभिप्रेक्ष्य गन्धर्वानर्जुनस्तदा\n",
    "03234006c": "लक्षयित्वाथ दिव्यानि महास्त्राण्युपचक्रमे\n",
    "03234007a": "सहस्राणां सहस्रं स प्राहिणोद्यमसादनम्\n",
    "03234007c": "आग्नेयेनार्जुनः संख्ये गन्धर्वाणां बलोत्कटः\n",
    "03234008a": "तथा भीमो महेष्वासः संयुगे बलिनां वरः\n",
    "03234008c": "गन्धर्वाञ्शतशो राजञ्जघान निशितैः शरैः\n",
    "03234009a": "माद्रीपुत्रावपि तथा युध्यमानौ बलोत्कटौ\n",
    "03234009c": "परिगृह्याग्रतो राजञ्जघ्नतुः शतशः परान्\n",
    "03234010a": "ते वध्यमाना गन्धर्वा दिव्यैरस्त्रैर्महात्मभिः\n",
    "03234010c": "उत्पेतुः खमुपादाय धृतराष्ट्रसुतांस्ततः\n",
    "03234011a": "तानुत्पतिष्णून्बुद्ध्वा तु कुन्तीपुत्रो धनंजयः\n",
    "03234011c": "महता शरजालेन समन्तात्पर्यवारयत्\n",
    "03234012a": "ते बद्धाः शरजालेन शकुन्ता इव पञ्जरे\n",
    "03234012c": "ववर्षुरर्जुनं क्रोधाद्गदाशक्त्यृष्टिवृष्टिभिः\n",
    "03234013a": "गदाशक्त्यसिवृष्टीस्ता निहत्य स महास्त्रवित्\n",
    "03234013c": "गात्राणि चाहनद्भल्लैर्गन्धर्वाणां धनंजयः\n",
    "03234014a": "शिरोभिः प्रपतद्भिश्च चरणैर्बाहुभिस्तथा\n",
    "03234014c": "अश्मवृष्टिरिवाभाति परेषामभवद्भयम्\n",
    "03234015a": "ते वध्यमाना गन्धर्वाः पाण्डवेन महात्मना\n",
    "03234015c": "भूमिष्ठमन्तरिक्षस्थाः शरवर्षैरवाकिरन्\n",
    "03234016a": "तेषां तु शरवर्षाणि सव्यसाची परंतपः\n",
    "03234016c": "अस्त्रैः संवार्य तेजस्वी गन्धर्वान्प्रत्यविध्यत\n",
    "03234017a": "स्थूणाकर्णेन्द्रजालं च सौरं चापि तथार्जुनः\n",
    "03234017c": "आग्नेयं चापि सौम्यं च ससर्ज कुरुनन्दनः\n",
    "03234018a": "ते दह्यमाना गन्धर्वाः कुन्तीपुत्रस्य सायकैः\n",
    "03234018c": "दैतेया इव शक्रेण विषादमगमन्परम्\n",
    "03234019a": "ऊर्ध्वमाक्रममाणाश्च शरजालेन वारिताः\n",
    "03234019c": "विसर्पमाणा भल्लैश्च वार्यन्ते सव्यसाचिना\n",
    "03234020a": "गन्धर्वांस्त्रासितान्दृष्ट्वा कुन्तीपुत्रेण धीमता\n",
    "03234020c": "चित्रसेनो गदां गृह्य सव्यसाचिनमाद्रवत्\n",
    "03234021a": "तस्याभिपततस्तूर्णं गदाहस्तस्य संयुगे\n",
    "03234021c": "गदां सर्वायसीं पार्थः शरैश्चिच्छेद सप्तधा\n",
    "03234022a": "स गदां बहुधा दृष्ट्वा कृत्तां बाणैस्तरस्विना\n",
    "03234022c": "संवृत्य विद्ययात्मानं योधयामास पाण्डवम्\n",
    "03234022e": "अस्त्राणि तस्य दिव्यानि योधयामास खे स्थितः\n",
    "03234023a": "गन्धर्वराजो बलवान्माययान्तर्हितस्तदा\n",
    "03234023c": "अन्तर्हितं समालक्ष्य प्रहरन्तमथार्जुनः\n",
    "03234023e": "ताडयामास खचरैर्दिव्यास्त्रप्रतिमन्त्रितैः\n",
    "03234024a": "अन्तर्धानवधं चास्य चक्रे क्रुद्धोऽर्जुनस्तदा\n",
    "03234024c": "शब्दवेध्यमुपाश्रित्य बहुरूपो धनंजयः\n",
    "03234025a": "स वध्यमानस्तैरस्त्रैरर्जुनेन महात्मना\n",
    "03234025c": "अथास्य दर्शयामास तदात्मानं प्रियः सखा\n",
    "03234026a": "चित्रसेनमथालक्ष्य सखायं युधि दुर्बलम्\n",
    "03234026c": "संजहारास्त्रमथ तत्प्रसृष्टं पाण्डवर्षभः\n",
    "03234027a": "दृष्ट्वा तु पाण्डवाः सर्वे संहृतास्त्रं धनंजयम्\n",
    "03234027c": "संजह्रुः प्रद्रुतानश्वाञ्शरवेगान्धनूंषि च\n",
    "03234028a": "चित्रसेनश्च भीमश्च सव्यसाची यमावपि\n",
    "03234028c": "पृष्ट्वा कौशलमन्योन्यं रथेष्वेवावतस्थिरे\n",
    "03235001": "वैशंपायन उवाच\n",
    "03235001a": "ततोऽर्जुनश्चित्रसेनं प्रहसन्निदमब्रवीत्\n",
    "03235001c": "मध्ये गन्धर्वसैन्यानां महेष्वासो महाद्युतिः\n",
    "03235002a": "किं ते व्यवसितं वीर कौरवाणां विनिग्रहे\n",
    "03235002c": "किमर्थं च सदारोऽयं निगृहीतः सुयोधनः\n",
    "03235003": "चित्रसेन उवाच\n",
    "03235003a": "विदितोऽयमभिप्रायस्तत्रस्थेन महात्मना\n",
    "03235003c": "दुर्योधनस्य पापस्य कर्णस्य च धनंजय\n",
    "03235004a": "वनस्थान्भवतो ज्ञात्वा क्लिश्यमानाननर्हवत्\n",
    "03235004c": "इमेऽवहसितुं प्राप्ता द्रौपदीं च यशस्विनीम्\n",
    "03235005a": "ज्ञात्वा चिकीर्षितं चैषां मामुवाच सुरेश्वरः\n",
    "03235005c": "गच्छ दुर्योधनं बद्ध्वा सामात्यं त्वमिहानय\n",
    "03235006a": "धनंजयश्च ते रक्ष्यः सह भ्रातृभिराहवे\n",
    "03235006c": "स हि प्रियः सखा तुभ्यं शिष्यश्च तव पाण्डवः\n",
    "03235007a": "वचनाद्देवराजस्य ततोऽस्मीहागतो द्रुतम्\n",
    "03235007c": "अयं दुरात्मा बद्धश्च गमिष्यामि सुरालयम्\n",
    "03235008": "अर्जुन उवाच\n",
    "03235008a": "उत्सृज्यतां चित्रसेन भ्रातास्माकं सुयोधनः\n",
    "03235008c": "धर्मराजस्य संदेशान्मम चेदिच्छसि प्रियम्\n",
    "03235009": "चित्रसेन उवाच\n",
    "03235009a": "पापोऽयं नित्यसंदुष्टो न विमोक्षणमर्हति\n",
    "03235009c": "प्रलब्धा धर्मराजस्य कृष्णायाश्च धनंजय\n",
    "03235010a": "नेदं चिकीर्षितं तस्य कुन्तीपुत्रो महाव्रतः\n",
    "03235010c": "जानाति धर्मराजो हि श्रुत्वा कुरु यथेच्छसि\n",
    "03235011": "वैशंपायन उवाच\n",
    "03235011a": "ते सर्व एव राजानमभिजग्मुर्युधिष्ठिरम्\n",
    "03235011c": "अभिगम्य च तत्सर्वं शशंसुस्तस्य दुष्कृतम्\n",
    "03235012a": "अजातशत्रुस्तच्छ्रुत्वा गन्धर्वस्य वचस्तदा\n",
    "03235012c": "मोक्षयामास तान्सर्वान्गन्धर्वान्प्रशशंस च\n",
    "03235013a": "दिष्ट्या भवद्भिर्बलिभिः शक्तैः सर्वैर्न हिंसितः\n",
    "03235013c": "दुर्वृत्तो धार्तराष्ट्रोऽयं सामात्यज्ञातिबान्धवः\n",
    "03235014a": "उपकारो महांस्तात कृतोऽयं मम खेचराः\n",
    "03235014c": "कुलं न परिभूतं मे मोक्षेणास्य दुरात्मनः\n",
    "03235015a": "आज्ञापयध्वमिष्टानि प्रीयामो दर्शनेन वः\n",
    "03235015c": "प्राप्य सर्वानभिप्रायांस्ततो व्रजत माचिरम्\n",
    "03235016a": "अनुज्ञातास्तु गन्धर्वाः पाण्डुपुत्रेण धीमता\n",
    "03235016c": "सहाप्सरोभिः संहृष्टाश्चित्रसेनमुखा ययुः\n",
    "03235017a": "देवराडपि गन्धर्वान्मृतांस्तान्समजीवयत्\n",
    "03235017c": "दिव्येनामृतवर्षेण ये हताः कौरवैर्युधि\n",
    "03235018a": "ज्ञातींस्तानवमुच्याथ राजदारांश्च सर्वशः\n",
    "03235018c": "कृत्वा च दुष्करं कर्म प्रीतियुक्ताश्च पाण्डवाः\n",
    "03235019a": "सस्त्रीकुमारैः कुरुभिः पूज्यमाना महारथाः\n",
    "03235019c": "बभ्राजिरे महात्मानः कुरुमध्ये यथाग्नयः\n",
    "03235020a": "ततो दुर्योधनं मुच्य भ्रातृभिः सहितं तदा\n",
    "03235020c": "युधिष्ठिरः सप्रणयमिदं वचनमब्रवीत्\n",
    "03235021a": "मा स्म तात पुनः कार्षीरीदृशं साहसं क्वचित्\n",
    "03235021c": "न हि साहसकर्तारः सुखमेधन्ति भारत\n",
    "03235022a": "स्वस्तिमान्सहितः सर्वैर्भ्रातृभिः कुरुनन्दन\n",
    "03235022c": "गृहान्व्रज यथाकामं वैमनस्यं च मा कृथाः\n",
    "03235023a": "पाण्डवेनाभ्यनुज्ञातो राजा दुर्योधनस्तदा\n",
    "03235023c": "विदीर्यमाणो व्रीडेन जगाम नगरं प्रति\n",
    "03235024a": "तस्मिन्गते कौरवेये कुन्तीपुत्रो युधिष्ठिरः\n",
    "03235024c": "भ्रातृभिः सहितो वीरः पूज्यमानो द्विजातिभिः\n",
    "03235025a": "तपोधनैश्च तैः सर्वैर्वृतः शक्र इवामरैः\n",
    "03235025c": "वने द्वैतवने तस्मिन्विजहार मुदा युतः\n",
    "03236001": "जनमेजय उवाच\n",
    "03236001a": "शत्रुभिर्जितबद्धस्य पाण्डवैश्च महात्मभिः\n",
    "03236001c": "मोक्षितस्य युधा पश्चान्मानस्थस्य दुरात्मनः\n",
    "03236002a": "कत्थनस्यावलिप्तस्य गर्वितस्य च नित्यशः\n",
    "03236002c": "सदा च पौरुषौदार्यैः पाण्डवानवमन्यतः\n",
    "03236003a": "दुर्योधनस्य पापस्य नित्याहंकारवादिनः\n",
    "03236003c": "प्रवेशो हास्तिनपुरे दुष्करः प्रतिभाति मे\n",
    "03236004a": "तस्य लज्जान्वितस्यैव शोकव्याकुलचेतसः\n",
    "03236004c": "प्रवेशं विस्तरेण त्वं वैशंपायन कीर्तय\n",
    "03236005": "वैशंपायन उवाच\n",
    "03236005a": "धर्मराजनिसृष्टस्तु धार्तराष्ट्रः सुयोधनः\n",
    "03236005c": "लज्जयाधोमुखः सीदन्नुपासर्पत्सुदुःखितः\n",
    "03236006a": "स्वपुरं प्रययौ राजा चतुरङ्गबलानुगः\n",
    "03236006c": "शोकोपहतया बुद्ध्या चिन्तयानः पराभवम्\n",
    "03236007a": "विमुच्य पथि यानानि देशे सुयवसोदके\n",
    "03236007c": "संनिविष्टः शुभे रम्ये भूमिभागे यथेप्सितम्\n",
    "03236007e": "हस्त्यश्वरथपादातं यथास्थानं न्यवेशयत्\n",
    "03236008a": "अथोपविष्टं राजानं पर्यङ्के ज्वलनप्रभे\n",
    "03236008c": "उपप्लुतं यथा सोमं राहुणा रात्रिसंक्षये\n",
    "03236008e": "उपगम्याब्रवीत्कर्णो दुर्योधनमिदं तदा\n",
    "03236009a": "दिष्ट्या जीवसि गान्धारे दिष्ट्या नः संगमः पुनः\n",
    "03236009c": "दिष्ट्या त्वया जिताश्चैव गन्धर्वाः कामरूपिणः\n",
    "03236010a": "दिष्ट्या समग्रान्पश्यामि भ्रातॄंस्ते कुरुनन्दन\n",
    "03236010c": "विजिगीषून्रणान्मुक्तान्निर्जितारीन्महारथान्\n",
    "03236011a": "अहं त्वभिद्रुतः सर्वैर्गन्धर्वैः पश्यतस्तव\n",
    "03236011c": "नाशक्नुवं स्थापयितुं दीर्यमाणां स्ववाहिनीम्\n",
    "03236012a": "शरक्षताङ्गश्च भृशं व्यपयातोऽभिपीडितः\n",
    "03236012c": "इदं त्वत्यद्भुतं मन्ये यद्युष्मानिह भारत\n",
    "03236013a": "अरिष्टानक्षतांश्चापि सदारधनवाहनान्\n",
    "03236013c": "विमुक्तान्संप्रपश्यामि तस्माद्युद्धादमानुषात्\n",
    "03236014a": "नैतस्य कर्ता लोकेऽस्मिन्पुमान्विद्येत भारत\n",
    "03236014c": "यत्कृतं ते महाराज सह भ्रातृभिराहवे\n",
    "03236015a": "एवमुक्तस्तु कर्णेन राजा दुर्योधनस्तदा\n",
    "03236015c": "उवाचावाक्शिरा राजन्बाष्पगद्गदया गिरा\n",
    "03237001": "दुर्योधन उवाच\n",
    "03237001a": "अजानतस्ते राधेय नाभ्यसूयाम्यहं वचः\n",
    "03237001c": "जानासि त्वं जिताञ्शत्रून्गन्धर्वांस्तेजसा मया\n",
    "03237002a": "आयोधितास्तु गन्धर्वाः सुचिरं सोदरैर्मम\n",
    "03237002c": "मया सह महाबाहो कृतश्चोभयतः क्षयः\n",
    "03237003a": "मायाधिकास्त्वयुध्यन्त यदा शूरा वियद्गताः\n",
    "03237003c": "तदा नो नसमं युद्धमभवत्सह खेचरैः\n",
    "03237004a": "पराजयं च प्राप्ताः स्म रणे बन्धनमेव च\n",
    "03237004c": "सभृत्यामात्यपुत्राश्च सदारधनवाहनाः\n",
    "03237004e": "उच्चैराकाशमार्गेण ह्रियामस्तैः सुदुःखिताः\n",
    "03237005a": "अथ नः सैनिकाः केचिदमात्याश्च महारथान्\n",
    "03237005c": "उपगम्याब्रुवन्दीनाः पाण्डवाञ्शरणप्रदान्\n",
    "03237006a": "एष दुर्योधनो राजा धार्तराष्ट्रः सहानुजः\n",
    "03237006c": "सामात्यदारो ह्रियते गन्धर्वैर्दिवमास्थितैः\n",
    "03237007a": "तं मोक्षयत भद्रं वः सहदारं नराधिपम्\n",
    "03237007c": "परामर्शो मा भविष्यत्कुरुदारेषु सर्वशः\n",
    "03237008a": "एवमुक्ते तु धर्मात्मा ज्येष्ठः पाण्डुसुतस्तदा\n",
    "03237008c": "प्रसाद्य सोदरान्सर्वानाज्ञापयत मोक्षणे\n",
    "03237009a": "अथागम्य तमुद्देशं पाण्डवाः पुरुषर्षभाः\n",
    "03237009c": "सान्त्वपूर्वमयाचन्त शक्ताः सन्तो महारथाः\n",
    "03237010a": "यदा चास्मान्न मुमुचुर्गन्धर्वाः सान्त्विता अपि\n",
    "03237010c": "ततोऽर्जुनश्च भीमश्च यमजौ च बलोत्कटौ\n",
    "03237010e": "मुमुचुः शरवर्षाणि गन्धर्वान्प्रत्यनेकशः\n",
    "03237011a": "अथ सर्वे रणं मुक्त्वा प्रयाताः खचरा दिवम्\n",
    "03237011c": "अस्मानेवाभिकर्षन्तो दीनान्मुदितमानसाः\n",
    "03237012a": "ततः समन्तात्पश्यामि शरजालेन वेष्टितम्\n",
    "03237012c": "अमानुषाणि चास्त्राणि प्रयुञ्जानं धनंजयम्\n",
    "03237013a": "समावृता दिशो दृष्ट्वा पाण्डवेन शितैः शरैः\n",
    "03237013c": "धनंजयसखात्मानं दर्शयामास वै तदा\n",
    "03237014a": "चित्रसेनः पाण्डवेन समाश्लिष्य परंतपः\n",
    "03237014c": "कुशलं परिपप्रच्छ तैः पृष्टश्चाप्यनामयम्\n",
    "03237015a": "ते समेत्य तथान्योन्यं संनाहान्विप्रमुच्य च\n",
    "03237015c": "एकीभूतास्ततो वीरा गन्धर्वाः सह पाण्डवैः\n",
    "03237015e": "अपूजयेतामन्योन्यं चित्रसेनधनंजयौ\n",
    "03238001": "दुर्योधन उवाच\n",
    "03238001a": "चित्रसेनं समागम्य प्रहसन्नर्जुनस्तदा\n",
    "03238001c": "इदं वचनमक्लीबमब्रवीत्परवीरहा\n",
    "03238002a": "भ्रातॄनर्हसि नो वीर मोक्तुं गन्धर्वसत्तम\n",
    "03238002c": "अनर्हा धर्षणं हीमे जीवमानेषु पाण्डुषु\n",
    "03238003a": "एवमुक्तस्तु गन्धर्वः पाण्डवेन महात्मना\n",
    "03238003c": "उवाच यत्कर्ण वयं मन्त्रयन्तो विनिर्गताः\n",
    "03238003e": "द्रष्टारः स्म सुखाद्धीनान्सदारान्पाण्डवानिति\n",
    "03238004a": "तस्मिन्नुच्चार्यमाणे तु गन्धर्वेण वचस्यथ\n",
    "03238004c": "भूमेर्विवरमन्वैच्छं प्रवेष्टुं व्रीडयान्वितः\n",
    "03238005a": "युधिष्ठिरमथागम्य गन्धर्वाः सह पाण्डवैः\n",
    "03238005c": "अस्मद्दुर्मन्त्रितं तस्मै बद्धांश्चास्मान्न्यवेदयन्\n",
    "03238006a": "स्त्रीसमक्षमहं दीनो बद्धः शत्रुवशं गतः\n",
    "03238006c": "युधिष्ठिरस्योपहृतः किं नु दुःखमतः परम्\n",
    "03238007a": "ये मे निराकृता नित्यं रिपुर्येषामहं सदा\n",
    "03238007c": "तैर्मोक्षितोऽहं दुर्बुद्धिर्दत्तं तैर्जीवितं च मे\n",
    "03238008a": "प्राप्तः स्यां यद्यहं वीर वधं तस्मिन्महारणे\n",
    "03238008c": "श्रेयस्तद्भविता मह्यमेवंभूतं न जीवितम्\n",
    "03238009a": "भवेद्यशः पृथिव्यां मे ख्यातं गन्धर्वतो वधात्\n",
    "03238009c": "प्राप्ताश्च लोकाः पुण्याः स्युर्महेन्द्रसदनेऽक्षयाः\n",
    "03238010a": "यत्त्वद्य मे व्यवसितं तच्छृणुध्वं नरर्षभाः\n",
    "03238010c": "इह प्रायमुपासिष्ये यूयं व्रजत वै गृहान्\n",
    "03238010e": "भ्रातरश्चैव मे सर्वे प्रयान्त्वद्य पुरं प्रति\n",
    "03238011a": "कर्णप्रभृतयश्चैव सुहृदो बान्धवाश्च ये\n",
    "03238011c": "दुःशासनं पुरस्कृत्य प्रयान्त्वद्य पुरं प्रति\n",
    "03238012a": "न ह्यहं प्रतियास्यामि पुरं शत्रुनिराकृतः\n",
    "03238012c": "शत्रुमानापहो भूत्वा सुहृदां मानकृत्तथा\n",
    "03238013a": "स सुहृच्छोकदो भूत्वा शत्रूणां हर्षवर्धनः\n",
    "03238013c": "वारणाह्वयमासाद्य किं वक्ष्यामि जनाधिपम्\n",
    "03238014a": "भीष्मो द्रोणः कृपो द्रौणिर्विदुरः संजयस्तथा\n",
    "03238014c": "बाह्लीकः सोमदत्तश्च ये चान्ये वृद्धसंमताः\n",
    "03238015a": "ब्राह्मणाः श्रेणिमुख्याश्च तथोदासीनवृत्तयः\n",
    "03238015c": "किं मां वक्ष्यन्ति किं चापि प्रतिवक्ष्यामि तानहम्\n",
    "03238016a": "रिपूणां शिरसि स्थित्वा तथा विक्रम्य चोरसि\n",
    "03238016c": "आत्मदोषात्परिभ्रष्टः कथं वक्ष्यामि तानहम्\n",
    "03238017a": "दुर्विनीताः श्रियं प्राप्य विद्यामैश्वर्यमेव च\n",
    "03238017c": "तिष्ठन्ति न चिरं भद्रे यथाहं मदगर्वितः\n",
    "03238018a": "अहो बत यथेदं मे कष्टं दुश्चरितं कृतम्\n",
    "03238018c": "स्वयं दुर्बुद्धिना मोहाद्येन प्राप्तोऽस्मि संशयम्\n",
    "03238019a": "तस्मात्प्रायमुपासिष्ये न हि शक्ष्यामि जीवितुम्\n",
    "03238019c": "चेतयानो हि को जीवेत्कृच्छ्राच्छत्रुभिरुद्धृतः\n",
    "03238020a": "शत्रुभिश्चावहसितो मानी पौरुषवर्जितः\n",
    "03238020c": "पाण्डवैर्विक्रमाढ्यैश्च सावमानमवेक्षितः\n",
    "03238021": "वैशंपायन उवाच\n",
    "03238021a": "एवं चिन्तापरिगतो दुःशासनमथाब्रवीत्\n",
    "03238021c": "दुःशासन निबोधेदं वचनं मम भारत\n",
    "03238022a": "प्रतीच्छ त्वं मया दत्तमभिषेकं नृपो भव\n",
    "03238022c": "प्रशाधि पृथिवीं स्फीतां कर्णसौबलपालिताम्\n",
    "03238023a": "भ्रातॄन्पालय विस्रब्धं मरुतो वृत्रहा यथा\n",
    "03238023c": "बान्धवास्त्वोपजीवन्तु देवा इव शतक्रतुम्\n",
    "03238024a": "ब्राह्मणेषु सदा वृत्तिं कुर्वीथाश्चाप्रमादतः\n",
    "03238024c": "बन्धूनां सुहृदां चैव भवेथास्त्वं गतिः सदा\n",
    "03238025a": "ज्ञातींश्चाप्यनुपश्येथा विष्णुर्देवगणानिव\n",
    "03238025c": "गुरवः पालनीयास्ते गच्छ पालय मेदिनीम्\n",
    "03238026a": "नन्दयन्सुहृदः सर्वाञ्शात्रवांश्चावभर्त्सयन्\n",
    "03238026c": "कण्ठे चैनं परिष्वज्य गम्यतामित्युवाच ह\n",
    "03238027a": "तस्य तद्वचनं श्रुत्वा दीनो दुःशासनोऽब्रवीत्\n",
    "03238027c": "अश्रुकण्ठः सुदुःखार्तः प्राञ्जलिः प्रणिपत्य च\n",
    "03238027e": "सगद्गदमिदं वाक्यं भ्रातरं ज्येष्ठमात्मनः\n",
    "03238028a": "प्रसीदेत्यपतद्भूमौ दूयमानेन चेतसा\n",
    "03238028c": "दुःखितः पादयोस्तस्य नेत्रजं जलमुत्सृजन्\n",
    "03238029a": "उक्तवांश्च नरव्याघ्रो नैतदेवं भविष्यति\n",
    "03238029c": "विदीर्येत्सनगा भूमिर्द्यौश्चापि शकलीभवेत्\n",
    "03238029e": "रविरात्मप्रभां जह्यात्सोमः शीतांशुतां त्यजेत्\n",
    "03238030a": "वायुः शैघ्र्यमथो जह्याद्धिमवांश्च परिव्रजेत्\n",
    "03238030c": "शुष्येत्तोयं समुद्रेषु वह्निरप्युष्णतां त्यजेत्\n",
    "03238031a": "न चाहं त्वदृते राजन्प्रशासेयं वसुंधराम्\n",
    "03238031c": "पुनः पुनः प्रसीदेति वाक्यं चेदमुवाच ह\n",
    "03238031e": "त्वमेव नः कुले राजा भविष्यसि शतं समाः\n",
    "03238032a": "एवमुक्त्वा स राजेन्द्र सस्वनं प्ररुरोद ह\n",
    "03238032c": "पादौ संगृह्य मानार्हौ भ्रातुर्ज्येष्ठस्य भारत\n",
    "03238033a": "तथा तौ दुःखितौ दृष्ट्वा दुःशासनसुयोधनौ\n",
    "03238033c": "अभिगम्य व्यथाविष्टः कर्णस्तौ प्रत्यभाषत\n",
    "03238034a": "विषीदथः किं कौरव्यौ बालिश्यात्प्राकृताविव\n",
    "03238034c": "न शोकः शोचमानस्य विनिवर्तेत कस्यचित्\n",
    "03238035a": "यदा च शोचतः शोको व्यसनं नापकर्षति\n",
    "03238035c": "सामर्थ्यं किं त्वतः शोके शोचमानौ प्रपश्यथः\n",
    "03238035e": "धृतिं गृह्णीत मा शत्रूञ्शोचन्तौ नन्दयिष्यथः\n",
    "03238036a": "कर्तव्यं हि कृतं राजन्पाण्डवैस्तव मोक्षणम्\n",
    "03238036c": "नित्यमेव प्रियं कार्यं राज्ञो विषयवासिभिः\n",
    "03238036e": "पाल्यमानास्त्वया ते हि निवसन्ति गतज्वराः\n",
    "03238037a": "नार्हस्येवंगते मन्युं कर्तुं प्राकृतवद्यथा\n",
    "03238037c": "विषण्णास्तव सोदर्यास्त्वयि प्रायं समास्थिते\n",
    "03238037e": "उत्तिष्ठ व्रज भद्रं ते समाश्वासय सोदरान्\n",
    "03238038a": "राजन्नद्यावगच्छामि तवेह लघुसत्त्वताम्\n",
    "03238038c": "किमत्र चित्रं यद्वीर मोक्षितः पाण्डवैरसि\n",
    "03238038e": "सद्यो वशं समापन्नः शत्रूणां शत्रुकर्शन\n",
    "03238039a": "सेनाजीवैश्च कौरव्य तथा विषयवासिभिः\n",
    "03238039c": "अज्ञातैर्यदि वा ज्ञातैः कर्तव्यं नृपतेः प्रियम्\n",
    "03238040a": "प्रायः प्रधानाः पुरुषाः क्षोभयन्त्यरिवाहिनीम्\n",
    "03238040c": "निगृह्यन्ते च युद्धेषु मोक्ष्यन्ते च स्वसैनिकैः\n",
    "03238041a": "सेनाजीवाश्च ये राज्ञां विषये सन्ति मानवाः\n",
    "03238041c": "तैः संगम्य नृपार्थाय यतितव्यं यथातथम्\n",
    "03238042a": "यद्येवं पाण्डवै राजन्भवद्विषयवासिभिः\n",
    "03238042c": "यदृच्छया मोक्षितोऽद्य तत्र का परिदेवना\n",
    "03238043a": "न चैतत्साधु यद्राजन्पाण्डवास्त्वां नृपोत्तम\n",
    "03238043c": "स्वसेनया संप्रयान्तं नानुयान्ति स्म पृष्ठतः\n",
    "03238044a": "शूराश्च बलवन्तश्च संयुगेष्वपलायिनः\n",
    "03238044c": "भवतस्ते सभायां वै प्रेष्यतां पूर्वमागताः\n",
    "03238045a": "पाण्डवेयानि रत्नानि त्वमद्याप्युपभुञ्जसे\n",
    "03238045c": "सत्त्वस्थान्पाण्डवान्पश्य न ते प्रायमुपाविशन्\n",
    "03238045e": "उत्तिष्ठ राजन्भद्रं ते न चिन्तां कर्तुमर्हसि\n",
    "03238046a": "अवश्यमेव नृपते राज्ञो विषयवासिभिः\n",
    "03238046c": "प्रियाण्याचरितव्यानि तत्र का परिदेवना\n",
    "03238047a": "मद्वाक्यमेतद्राजेन्द्र यद्येवं न करिष्यसि\n",
    "03238047c": "स्थास्यामीह भवत्पादौ शुश्रूषन्नरिमर्दन\n",
    "03238048a": "नोत्सहे जीवितुमहं त्वद्विहीनो नरर्षभ\n",
    "03238048c": "प्रायोपविष्टस्तु नृप राज्ञां हास्यो भविष्यसि\n",
    "03238049": "वैशंपायन उवाच\n",
    "03238049a": "एवमुक्तस्तु कर्णेन राजा दुर्योधनस्तदा\n",
    "03238049c": "नैवोत्थातुं मनश्चक्रे स्वर्गाय कृतनिश्चयः\n",
    "03239001": "वैशंपायन उवाच\n",
    "03239001a": "प्रायोपविष्टं राजानं दुर्योधनममर्षणम्\n",
    "03239001c": "उवाच सान्त्वयन्राजञ्शकुनिः सौबलस्तदा\n",
    "03239002a": "सम्यगुक्तं हि कर्णेन तच्छ्रुतं कौरव त्वया\n",
    "03239002c": "मयाहृतां श्रियं स्फीतां मोहात्समपहाय किम्\n",
    "03239002e": "त्वमबुद्ध्या नृपवर प्राणानुत्स्रष्टुमिच्छसि\n",
    "03239003a": "अद्य चाप्यवगच्छामि न वृद्धाः सेवितास्त्वया\n",
    "03239003c": "यः समुत्पतितं हर्षं दैन्यं वा न नियच्छति\n",
    "03239003e": "स नश्यति श्रियं प्राप्य पात्रमाममिवाम्भसि\n",
    "03239004a": "अतिभीरुमतिक्लीबं दीर्घसूत्रं प्रमादिनम्\n",
    "03239004c": "व्यसनाद्विषयाक्रान्तं न भजन्ति नृपं श्रियः\n",
    "03239005a": "सत्कृतस्य हि ते शोको विपरीते कथं भवेत्\n",
    "03239005c": "मा कृतं शोभनं पार्थैः शोकमालम्ब्य नाशय\n",
    "03239006a": "यत्र हर्षस्त्वया कार्यः सत्कर्तव्याश्च पाण्डवाः\n",
    "03239006c": "तत्र शोचसि राजेन्द्र विपरीतमिदं तव\n",
    "03239007a": "प्रसीद मा त्यजात्मानं तुष्टश्च सुकृतं स्मर\n",
    "03239007c": "प्रयच्छ राज्यं पार्थानां यशो धर्ममवाप्नुहि\n",
    "03239008a": "क्रियामेतां समाज्ञाय कृतघ्नो न भविष्यसि\n",
    "03239008c": "सौभ्रात्रं पाण्डवैः कृत्वा समवस्थाप्य चैव तान्\n",
    "03239008e": "पित्र्यं राज्यं प्रयच्छैषां ततः सुखमवाप्नुहि\n",
    "03239009a": "शकुनेस्तु वचः श्रुत्वा दुःशासनमवेक्ष्य च\n",
    "03239009c": "पादयोः पतितं वीरं विक्लवं भ्रातृसौहृदात्\n",
    "03239010a": "बाहुभ्यां साधुजाताभ्यां दुःशासनमरिंदमम्\n",
    "03239010c": "उत्थाप्य संपरिष्वज्य प्रीत्याजिघ्रत मूर्धनि\n",
    "03239011a": "कर्णसौबलयोश्चापि संस्मृत्य वचनान्यसौ\n",
    "03239011c": "निर्वेदं परमं गत्वा राजा दुर्योधनस्तदा\n",
    "03239011e": "व्रीडयाभिपरीतात्मा नैराश्यमगमत्परम्\n",
    "03239012a": "सुहृदां चैव तच्छ्रुत्वा समन्युरिदमब्रवीत्\n",
    "03239012c": "न धर्मधनसौख्येन नैश्वर्येण न चाज्ञया\n",
    "03239012e": "नैव भोगैश्च मे कार्यं मा विहन्यत गच्छत\n",
    "03239013a": "निश्चितेयं मम मतिः स्थिता प्रायोपवेशने\n",
    "03239013c": "गच्छध्वं नगरं सर्वे पूज्याश्च गुरवो मम\n",
    "03239014a": "त एवमुक्ताः प्रत्यूचू राजानमरिमर्दनम्\n",
    "03239014c": "या गतिस्तव राजेन्द्र सास्माकमपि भारत\n",
    "03239014e": "कथं वा संप्रवेक्ष्यामस्त्वद्विहीनाः पुरं वयम्\n",
    "03239015a": "स सुहृद्भिरमात्यैश्च भ्रातृभिः स्वजनेन च\n",
    "03239015c": "बहुप्रकारमप्युक्तो निश्चयान्न व्यचाल्यत\n",
    "03239016a": "दर्भप्रस्तरमास्तीर्य निश्चयाद्धृतराष्ट्रजः\n",
    "03239016c": "संस्पृश्यापः शुचिर्भूत्वा भूतलं समुपाश्रितः\n",
    "03239017a": "कुशचीराम्बरधरः परं नियममास्थितः\n",
    "03239017c": "वाग्यतो राजशार्दूलः स स्वर्गगतिकाङ्क्षया\n",
    "03239017e": "मनसोपचितिं कृत्वा निरस्य च बहिष्क्रियाः\n",
    "03239018a": "अथ तं निश्चयं तस्य बुद्ध्वा दैतेयदानवाः\n",
    "03239018c": "पातालवासिनो रौद्राः पूर्वं देवैर्विनिर्जिताः\n",
    "03239019a": "ते स्वपक्षक्षयं तं तु ज्ञात्वा दुर्योधनस्य वै\n",
    "03239019c": "आह्वानाय तदा चक्रुः कर्म वैतानसंभवम्\n",
    "03239020a": "बृहस्पत्युशनोक्तैश्च मन्त्रैर्मन्त्रविशारदाः\n",
    "03239020c": "अथर्ववेदप्रोक्तैश्च याश्चोपनिषदि क्रियाः\n",
    "03239020e": "मन्त्रजप्यसमायुक्तास्तास्तदा समवर्तयन्\n",
    "03239021a": "जुह्वत्यग्नौ हविः क्षीरं मन्त्रवत्सुसमाहिताः\n",
    "03239021c": "ब्राह्मणा वेदवेदाङ्गपारगाः सुदृढव्रताः\n",
    "03239022a": "कर्मसिद्धौ तदा तत्र जृम्भमाणा महाद्भुता\n",
    "03239022c": "कृत्या समुत्थिता राजन्किं करोमीति चाब्रवीत्\n",
    "03239023a": "आहुर्दैत्याश्च तां तत्र सुप्रीतेनान्तरात्मना\n",
    "03239023c": "प्रायोपविष्टं राजानं धार्तराष्ट्रमिहानय\n",
    "03239024a": "तथेति च प्रतिश्रुत्य सा कृत्या प्रययौ तदा\n",
    "03239024c": "निमेषादगमच्चापि यत्र राजा सुयोधनः\n",
    "03239025a": "समादाय च राजानं प्रविवेश रसातलम्\n",
    "03239025c": "दानवानां मुहूर्ताच्च तमानीतं न्यवेदयत्\n",
    "03239026a": "तमानीतं नृपं दृष्ट्वा रात्रौ संहत्य दानवाः\n",
    "03239026c": "प्रहृष्टमनसः सर्वे किंचिदुत्फुल्ललोचनाः\n",
    "03239026e": "साभिमानमिदं वाक्यं दुर्योधनमथाब्रुवन्\n",
    "03240001": "दानवा ऊचुः\n",
    "03240001a": "भोः सुयोधन राजेन्द्र भरतानां कुलोद्वह\n",
    "03240001c": "शूरैः परिवृतो नित्यं तथैव च महात्मभिः\n",
    "03240002a": "अकार्षीः साहसमिदं कस्मात्प्रायोपवेशनम्\n",
    "03240002c": "आत्मत्यागी ह्यवाग्याति वाच्यतां चायशस्करीम्\n",
    "03240003a": "न हि कार्यविरुद्धेषु बह्वपायेषु कर्मसु\n",
    "03240003c": "मूलघातिषु सज्जन्ते बुद्धिमन्तो भवद्विधाः\n",
    "03240004a": "नियच्छैतां मतिं राजन्धर्मार्थसुखनाशिनीम्\n",
    "03240004c": "यशःप्रतापधैर्यघ्नीं शत्रूणां हर्षवर्धनीम्\n",
    "03240005a": "श्रूयतां च प्रभो तत्त्वं दिव्यतां चात्मनो नृप\n",
    "03240005c": "निर्माणं च शरीरस्य ततो धैर्यमवाप्नुहि\n",
    "03240006a": "पुरा त्वं तपसास्माभिर्लब्धो देवान्महेश्वरात्\n",
    "03240006c": "पूर्वकायश्च सर्वस्ते निर्मितो वज्रसंचयैः\n",
    "03240007a": "अस्त्रैरभेद्यः शस्त्रैश्चाप्यधःकायश्च तेऽनघ\n",
    "03240007c": "कृतः पुष्पमयो देव्या रूपतः स्त्रीमनोहरः\n",
    "03240008a": "एवमीश्वरसंयुक्तस्तव देहो नृपोत्तम\n",
    "03240008c": "देव्या च राजशार्दूल दिव्यस्त्वं हि न मानुषः\n",
    "03240009a": "क्षत्रियाश्च महावीर्या भगदत्तपुरोगमाः\n",
    "03240009c": "दिव्यास्त्रविदुषः शूराः क्षपयिष्यन्ति ते रिपून्\n",
    "03240010a": "तदलं ते विषादेन भयं तव न विद्यते\n",
    "03240010c": "साह्यार्थं च हि ते वीराः संभूता भुवि दानवाः\n",
    "03240011a": "भीष्मद्रोणकृपादींश्च प्रवेक्ष्यन्त्यपरेऽसुराः\n",
    "03240011c": "यैराविष्टा घृणां त्यक्त्वा योत्स्यन्ते तव वैरिभिः\n",
    "03240012a": "नैव पुत्रान्न च भ्रातॄन्न पितॄन्न च बान्धवान्\n",
    "03240012c": "नैव शिष्यान्न च ज्ञातीन्न बालान्स्थविरान्न च\n",
    "03240013a": "युधि संप्रहरिष्यन्तो मोक्ष्यन्ति कुरुसत्तम\n",
    "03240013c": "निःस्नेहा दानवाविष्टाः समाक्रान्तेऽन्तरात्मनि\n",
    "03240014a": "प्रहरिष्यन्ति बन्धुभ्यः स्नेहमुत्सृज्य दूरतः\n",
    "03240014c": "हृष्टाः पुरुषशार्दूलाः कलुषीकृतमानसाः\n",
    "03240014e": "अविज्ञानविमूढाश्च दैवाच्च विधिनिर्मितात्\n",
    "03240015a": "व्याभाषमाणाश्चान्योन्यं न मे जीवन्विमोक्ष्यसे\n",
    "03240015c": "सर्वशस्त्रास्त्रमोक्षेण पौरुषे समवस्थिताः\n",
    "03240015e": "श्लाघमानाः कुरुश्रेष्ठ करिष्यन्ति जनक्षयम्\n",
    "03240016a": "तेऽपि शक्त्या महात्मानः प्रतियोत्स्यन्ति पाण्डवाः\n",
    "03240016c": "वधं चैषां करिष्यन्ति दैवयुक्ता महाबलाः\n",
    "03240017a": "दैत्यरक्षोगणाश्चापि संभूताः क्षत्रयोनिषु\n",
    "03240017c": "योत्स्यन्ति युधि विक्रम्य शत्रुभिस्तव पार्थिव\n",
    "03240017e": "गदाभिर्मुसलैः खड्गैः शस्त्रैरुच्चावचैस्तथा\n",
    "03240018a": "यच्च तेऽन्तर्गतं वीर भयमर्जुनसंभवम्\n",
    "03240018c": "तत्रापि विहितोऽस्माभिर्वधोपायोऽर्जुनस्य वै\n",
    "03240019a": "हतस्य नरकस्यात्मा कर्णमूर्तिमुपाश्रितः\n",
    "03240019c": "तद्वैरं संस्मरन्वीर योत्स्यते केशवार्जुनौ\n",
    "03240020a": "स ते विक्रमशौण्डीरो रणे पार्थं विजेष्यति\n",
    "03240020c": "कर्णः प्रहरतां श्रेष्ठः सर्वांश्चारीन्महारथः\n",
    "03240021a": "ज्ञात्वैतच्छद्मना वज्री रक्षार्थं सव्यसाचिनः\n",
    "03240021c": "कुण्डले कवचं चैव कर्णस्यापहरिष्यति\n",
    "03240022a": "तस्मादस्माभिरप्यत्र दैत्याः शतसहस्रशः\n",
    "03240022c": "नियुक्ता राक्षसाश्चैव ये ते संशप्तका इति\n",
    "03240022e": "प्रख्यातास्तेऽर्जुनं वीरं निहनिष्यन्ति मा शुचः\n",
    "03240023a": "असपत्ना त्वया हीयं भोक्तव्या वसुधा नृप\n",
    "03240023c": "मा विषादं नयस्वास्मान्नैतत्त्वय्युपपद्यते\n",
    "03240023e": "विनष्टे त्वयि चास्माकं पक्षो हीयेत कौरव\n",
    "03240024a": "गच्छ वीर न ते बुद्धिरन्या कार्या कथंचन\n",
    "03240024c": "त्वमस्माकं गतिर्नित्यं देवतानां च पाण्डवाः\n",
    "03240025": "वैशंपायन उवाच\n",
    "03240025a": "एवमुक्त्वा परिष्वज्य दैत्यास्तं राजकुञ्जरम्\n",
    "03240025c": "समाश्वास्य च दुर्धर्षं पुत्रवद्दानवर्षभाः\n",
    "03240026a": "स्थिरां कृत्वा बुद्धिमस्य प्रियाण्युक्त्वा च भारत\n",
    "03240026c": "गम्यतामित्यनुज्ञाय जयमाप्नुहि चेत्यथ\n",
    "03240027a": "तैर्विसृष्टं महाबाहुं कृत्या सैवानयत्पुनः\n",
    "03240027c": "तमेव देशं यत्रासौ तदा प्रायमुपाविशत्\n",
    "03240028a": "प्रतिनिक्षिप्य तं वीरं कृत्या समभिपूज्य च\n",
    "03240028c": "अनुज्ञाता च राज्ञा सा तत्रैवान्तरधीयत\n",
    "03240029a": "गतायामथ तस्यां तु राजा दुर्योधनस्तदा\n",
    "03240029c": "स्वप्नभूतमिदं सर्वमचिन्तयत भारत\n",
    "03240029e": "विजेष्यामि रणे पाण्डूनिति तस्याभवन्मतिः\n",
    "03240030a": "कर्णं संशप्तकांश्चैव पार्थस्यामित्रघातिनः\n",
    "03240030c": "अमन्यत वधे युक्तान्समर्थांश्च सुयोधनः\n",
    "03240031a": "एवमाशा दृढा तस्य धार्तराष्ट्रस्य दुर्मतेः\n",
    "03240031c": "विनिर्जये पाण्डवानामभवद्भरतर्षभ\n",
    "03240032a": "कर्णोऽप्याविष्टचित्तात्मा नरकस्यान्तरात्मना\n",
    "03240032c": "अर्जुनस्य वधे क्रूरामकरोत्स मतिं तदा\n",
    "03240033a": "संशप्तकाश्च ते वीरा राक्षसाविष्टचेतसः\n",
    "03240033c": "रजस्तमोभ्यामाक्रान्ताः फल्गुनस्य वधैषिणः\n",
    "03240034a": "भीष्मद्रोणकृपाद्याश्च दानवाक्रान्तचेतसः\n",
    "03240034c": "न तथा पाण्डुपुत्राणां स्नेहवन्तो विशां पते\n",
    "03240034e": "न चाचचक्षे कस्मैचिदेतद्राजा सुयोधनः\n",
    "03240035a": "दुर्योधनं निशान्ते च कर्णो वैकर्तनोऽब्रवीत्\n",
    "03240035c": "स्मयन्निवाञ्जलिं कृत्वा पार्थिवं हेतुमद्वचः\n",
    "03240036a": "न मृतो जयते शत्रूञ्जीवन्भद्राणि पश्यति\n",
    "03240036c": "मृतस्य भद्राणि कुतः कौरवेय कुतो जयः\n",
    "03240036e": "न कालोऽद्य विषादस्य भयस्य मरणस्य वा\n",
    "03240037a": "परिष्वज्याब्रवीच्चैनं भुजाभ्यां स महाभुजः\n",
    "03240037c": "उत्तिष्ठ राजन्किं शेषे कस्माच्छोचसि शत्रुहन्\n",
    "03240037e": "शत्रून्प्रताप्य वीर्येण स कथं मर्तुमिच्छसि\n",
    "03240038a": "अथ वा ते भयं जातं दृष्ट्वार्जुनपराक्रमम्\n",
    "03240038c": "सत्यं ते प्रतिजानामि वधिष्यामि रणेऽर्जुनम्\n",
    "03240039a": "गते त्रयोदशे वर्षे सत्येनायुधमालभे\n",
    "03240039c": "आनयिष्याम्यहं पार्थान्वशं तव जनाधिप\n",
    "03240040a": "एवमुक्तस्तु कर्णेन दैत्यानां वचनात्तथा\n",
    "03240040c": "प्रणिपातेन चान्येषामुदतिष्ठत्सुयोधनः\n",
    "03240040e": "दैत्यानां तद्वचः श्रुत्वा हृदि कृत्वा स्थिरां मतिम्\n",
    "03240041a": "ततो मनुजशार्दूलो योजयामास वाहिनीम्\n",
    "03240041c": "रथनागाश्वकलिलां पदातिजनसंकुलाम्\n",
    "03240042a": "गङ्गौघप्रतिमा राजन्प्रयाता सा महाचमूः\n",
    "03240042c": "श्वेतच्छत्रैः पताकाभिश्चामरैश्च सुपाण्डुरैः\n",
    "03240043a": "रथैर्नागैः पदातैश्च शुशुभेऽतीव संकुला\n",
    "03240043c": "व्यपेताभ्रघने काले द्यौरिवाव्यक्तशारदी\n",
    "03240044a": "जयाशीर्भिर्द्विजेन्द्रैस्तु स्तूयमानोऽधिराजवत्\n",
    "03240044c": "गृह्णन्नञ्जलिमालाश्च धार्तराष्ट्रो जनाधिपः\n",
    "03240045a": "सुयोधनो ययावग्रे श्रिया परमया ज्वलन्\n",
    "03240045c": "कर्णेन सार्धं राजेन्द्र सौबलेन च देविना\n",
    "03240046a": "दुःशासनादयश्चास्य भ्रातरः सर्व एव ते\n",
    "03240046c": "भूरिश्रवाः सोमदत्तो महाराजश्च बाह्लिकः\n",
    "03240047a": "रथैर्नानाविधाकारैर्हयैर्गजवरैस्तथा\n",
    "03240047c": "प्रयान्तं नृपसिंहं तमनुजग्मुः कुरूद्वहाः\n",
    "03240047e": "कालेनाल्पेन राजंस्ते विविशुः स्वपुरं तदा\n",
    "03241001": "जनमेजय उवाच\n",
    "03241001a": "वसमानेषु पार्थेषु वने तस्मिन्महात्मसु\n",
    "03241001c": "धार्तराष्ट्रा महेष्वासाः किमकुर्वन्त सत्तम\n",
    "03241002a": "कर्णो वैकर्तनश्चापि शकुनिश्च महाबलः\n",
    "03241002c": "भीष्मद्रोणकृपाश्चैव तन्मे शंसितुमर्हसि\n",
    "03241003": "वैशंपायन उवाच\n",
    "03241003a": "एवं गतेषु पार्थेषु विसृष्टे च सुयोधने\n",
    "03241003c": "आगते हास्तिनपुरं मोक्षिते पाण्डुनन्दनैः\n",
    "03241003e": "भीष्मोऽब्रवीन्महाराज धार्तराष्ट्रमिदं वचः\n",
    "03241004a": "उक्तं तात मया पूर्वं गच्छतस्ते तपोवनम्\n",
    "03241004c": "गमनं मे न रुचितं तव तन्न कृतं च ते\n",
    "03241005a": "ततः प्राप्तं त्वया वीर ग्रहणं शत्रुभिर्बलात्\n",
    "03241005c": "मोक्षितश्चासि धर्मज्ञैः पाण्डवैर्न च लज्जसे\n",
    "03241006a": "प्रत्यक्षं तव गान्धारे ससैन्यस्य विशां पते\n",
    "03241006c": "सूतपुत्रोऽपयाद्भीतो गन्धर्वाणां तदा रणात्\n",
    "03241006e": "क्रोशतस्तव राजेन्द्र ससैन्यस्य नृपात्मज\n",
    "03241007a": "दृष्टस्ते विक्रमश्चैव पाण्डवानां महात्मनाम्\n",
    "03241007c": "कर्णस्य च महाबाहो सूतपुत्रस्य दुर्मतेः\n",
    "03241008a": "न चापि पादभाक्कर्णः पाण्डवानां नृपोत्तम\n",
    "03241008c": "धनुर्वेदे च शौर्ये च धर्मे वा धर्मवत्सल\n",
    "03241009a": "तस्य तेऽहं क्षमं मन्ये पाण्डवैस्तैर्महात्मभिः\n",
    "03241009c": "संधिं संधिविदां श्रेष्ठ कुलस्यास्य विवृद्धये\n",
    "03241010a": "एवमुक्तस्तु भीष्मेण धार्तराष्ट्रो जनेश्वरः\n",
    "03241010c": "प्रहस्य सहसा राजन्विप्रतस्थे ससौबलः\n",
    "03241011a": "तं तु प्रस्थितमाज्ञाय कर्णदुःशासनादयः\n",
    "03241011c": "अनुजग्मुर्महेष्वासा धार्तराष्ट्रं महाबलम्\n",
    "03241012a": "तांस्तु संप्रस्थितान्दृष्ट्वा भीष्मः कुरुपितामहः\n",
    "03241012c": "लज्जया व्रीडितो राजञ्जगाम स्वं निवेशनम्\n",
    "03241013a": "गते भीष्मे महाराज धार्तराष्ट्रो जनाधिपः\n",
    "03241013c": "पुनरागम्य तं देशममन्त्रयत मन्त्रिभिः\n",
    "03241014a": "किमस्माकं भवेच्छ्रेयः किं कार्यमवशिष्यते\n",
    "03241014c": "कथं नु सुकृतं च स्यान्मन्त्रयामास भारत\n",
    "03241015": "कर्ण उवाच\n",
    "03241015a": "दुर्योधन निबोधेदं यत्त्वा वक्ष्यामि कौरव\n",
    "03241015c": "श्रुत्वा च तत्तथा सर्वं कर्तुमर्हस्यरिंदम\n",
    "03241016a": "तवाद्य पृथिवी वीर निःसपत्ना नृपोत्तम\n",
    "03241016c": "तां पालय यथा शक्रो हतशत्रुर्महामनाः\n",
    "03241017": "वैशंपायन उवाच\n",
    "03241017a": "एवमुक्तस्तु कर्णेन कर्णं राजाब्रवीत्पुनः\n",
    "03241017c": "न किंचिद्दुर्लभं तस्य यस्य त्वं पुरुषर्षभ\n",
    "03241018a": "सहायश्चानुरक्तश्च मदर्थं च समुद्यतः\n",
    "03241018c": "अभिप्रायस्तु मे कश्चित्तं वै शृणु यथातथम्\n",
    "03241019a": "राजसूयं पाण्डवस्य दृष्ट्वा क्रतुवरं तदा\n",
    "03241019c": "मम स्पृहा समुत्पन्ना तां संपादय सूतज\n",
    "03241020a": "एवमुक्तस्ततः कर्णो राजानमिदमब्रवीत्\n",
    "03241020c": "तवाद्य पृथिवीपाला वश्याः सर्वे नृपोत्तम\n",
    "03241021a": "आहूयन्तां द्विजवराः संभाराश्च यथाविधि\n",
    "03241021c": "संभ्रियन्तां कुरुश्रेष्ठ यज्ञोपकरणानि च\n",
    "03241022a": "ऋत्विजश्च समाहूता यथोक्तं वेदपारगाः\n",
    "03241022c": "क्रियां कुर्वन्तु ते राजन्यथाशास्त्रमरिंदम\n",
    "03241023a": "बह्वन्नपानसंयुक्तः सुसमृद्धगुणान्वितः\n",
    "03241023c": "प्रवर्ततां महायज्ञस्तवापि भरतर्षभ\n",
    "03241024a": "एवमुक्तस्तु कर्णेन धार्तराष्ट्रो विशां पते\n",
    "03241024c": "पुरोहितं समानाय्य इदं वचनमब्रवीत्\n",
    "03241025a": "राजसूयं क्रतुश्रेष्ठं समाप्तवरदक्षिणम्\n",
    "03241025c": "आहर त्वं मम कृते यथान्यायं यथाक्रमम्\n",
    "03241026a": "स एवमुक्तो नृपतिमुवाच द्विजपुंगवः\n",
    "03241026c": "न स शक्यः क्रतुश्रेष्ठो जीवमाने युधिष्ठिरे\n",
    "03241026e": "आहर्तुं कौरवश्रेष्ठ कुले तव नृपोत्तम\n",
    "03241027a": "दीर्घायुर्जीवति च वै धृतराष्ट्रः पिता तव\n",
    "03241027c": "अतश्चापि विरुद्धस्ते क्रतुरेष नृपोत्तम\n",
    "03241028a": "अस्ति त्वन्यन्महत्सत्रं राजसूयसमं प्रभो\n",
    "03241028c": "तेन त्वं यज राजेन्द्र शृणु चेदं वचो मम\n",
    "03241029a": "य इमे पृथिवीपालाः करदास्तव पार्थिव\n",
    "03241029c": "ते करान्संप्रयच्छन्तु सुवर्णं च कृताकृतम्\n",
    "03241030a": "तेन ते क्रियतामद्य लाङ्गलं नृपसत्तम\n",
    "03241030c": "यज्ञवाटस्य ते भूमिः कृष्यतां तेन भारत\n",
    "03241031a": "तत्र यज्ञो नृपश्रेष्ठ प्रभूतान्नः सुसंस्कृतः\n",
    "03241031c": "प्रवर्ततां यथान्यायं सर्वतो ह्यनिवारितः\n",
    "03241032a": "एष ते वैष्णवो नाम यज्ञः सत्पुरुषोचितः\n",
    "03241032c": "एतेन नेष्टवान्कश्चिदृते विष्णुं पुरातनम्\n",
    "03241033a": "राजसूयं क्रतुश्रेष्ठं स्पर्धत्येष महाक्रतुः\n",
    "03241033c": "अस्माकं रोचते चैव श्रेयश्च तव भारत\n",
    "03241033e": "अविघ्नश्च भवेदेष सफला स्यात्स्पृहा तव\n",
    "03241034a": "एवमुक्तस्तु तैर्विप्रैर्धार्तराष्ट्रो महीपतिः\n",
    "03241034c": "कर्णं च सौबलं चैव भ्रातॄंश्चैवेदमब्रवीत्\n",
    "03241035a": "रोचते मे वचः कृत्स्नं ब्राह्मणानां न संशयः\n",
    "03241035c": "रोचते यदि युष्माकं तन्मा प्रब्रूत माचिरम्\n",
    "03241036a": "एवमुक्तास्तु ते सर्वे तथेत्यूचुर्नराधिपम्\n",
    "03241036c": "संदिदेश ततो राजा व्यापारस्थान्यथाक्रमम्\n",
    "03241037a": "हलस्य करणे चापि व्यादिष्टाः सर्वशिल्पिनः\n",
    "03241037c": "यथोक्तं च नृपश्रेष्ठ कृतं सर्वं यथाक्रमम्\n",
    "03242001": "वैशंपायन उवाच\n",
    "03242001a": "ततस्तु शिल्पिनः सर्वे अमात्यप्रवराश्च ह\n",
    "03242001c": "विदुरश्च महाप्राज्ञो धार्तराष्ट्रे न्यवेदयत्\n",
    "03242002a": "सज्जं क्रतुवरं राजन्कालप्राप्तं च भारत\n",
    "03242002c": "सौवर्णं च कृतं दिव्यं लाङ्गलं सुमहाधनम्\n",
    "03242003a": "एतच्छ्रुत्वा नृपश्रेष्ठो धार्तराष्ट्रो विशां पते\n",
    "03242003c": "आज्ञापयामास नृपः क्रतुराजप्रवर्तनम्\n",
    "03242004a": "ततः प्रववृते यज्ञः प्रभूतान्नः सुसंस्कृतः\n",
    "03242004c": "दीक्षितश्चापि गान्धारिर्यथाशास्त्रं यथाक्रमम्\n",
    "03242005a": "प्रहृष्टो धृतराष्ट्रोऽभूद्विदुरश्च महायशाः\n",
    "03242005c": "भीष्मो द्रोणः कृपः कर्णो गान्धारी च यशस्विनी\n",
    "03242006a": "निमन्त्रणार्थं दूतांश्च प्रेषयामास शीघ्रगान्\n",
    "03242006c": "पार्थिवानां च राजेन्द्र ब्राह्मणानां तथैव च\n",
    "03242006e": "ते प्रयाता यथोद्दिष्टं दूतास्त्वरितवाहनाः\n",
    "03242007a": "तत्र कंचित्प्रयातं तु दूतं दुःशासनोऽब्रवीत्\n",
    "03242007c": "गच्छ द्वैतवनं शीघ्रं पाण्डवान्पापपूरुषान्\n",
    "03242007e": "निमन्त्रय यथान्यायं विप्रांस्तस्मिन्महावने\n",
    "03242008a": "स गत्वा पाण्डवावासमुवाचाभिप्रणम्य तान्\n",
    "03242008c": "दुर्योधनो महाराज यजते नृपसत्तमः\n",
    "03242009a": "स्ववीर्यार्जितमर्थौघमवाप्य कुरुनन्दनः\n",
    "03242009c": "तत्र गच्छन्ति राजानो ब्राह्मणाश्च ततस्ततः\n",
    "03242010a": "अहं तु प्रेषितो राजन्कौरवेण महात्मना\n",
    "03242010c": "आमन्त्रयति वो राजा धार्तराष्ट्रो जनेश्वरः\n",
    "03242010e": "मनोऽभिलषितं राज्ञस्तं क्रतुं द्रष्टुमर्हथ\n",
    "03242011a": "ततो युधिष्ठिरो राजा तच्छ्रुत्वा दूतभाषितम्\n",
    "03242011c": "अब्रवीन्नृपशार्दूलो दिष्ट्या राजा सुयोधनः\n",
    "03242011e": "यजते क्रतुमुख्येन पूर्वेषां कीर्तिवर्धनः\n",
    "03242012a": "वयमप्युपयास्यामो न त्विदानीं कथंचन\n",
    "03242012c": "समयः परिपाल्यो नो यावद्वर्षं त्रयोदशम्\n",
    "03242013a": "श्रुत्वैतद्धर्मराजस्य भीमो वचनमब्रवीत्\n",
    "03242013c": "तदा तु नृपतिर्गन्ता धर्मराजो युधिष्ठिरः\n",
    "03242014a": "अस्त्रशस्त्रप्रदीप्तेऽग्नौ यदा तं पातयिष्यति\n",
    "03242014c": "वर्षात्त्रयोदशादूर्ध्वं रणसत्रे नराधिपः\n",
    "03242015a": "यदा क्रोधहविर्मोक्ता धार्तराष्ट्रेषु पाण्डवः\n",
    "03242015c": "आगन्तारस्तदा स्मेति वाच्यस्ते स सुयोधनः\n",
    "03242016a": "शेषास्तु पाण्डवा राजन्नैवोचुः किंचिदप्रियम्\n",
    "03242016c": "दूतश्चापि यथावृत्तं धार्तराष्ट्रे न्यवेदयत्\n",
    "03242017a": "अथाजग्मुर्नरश्रेष्ठा नानाजनपदेश्वराः\n",
    "03242017c": "ब्राह्मणाश्च महाभागा धार्तराष्ट्रपुरं प्रति\n",
    "03242018a": "ते त्वर्चिता यथाशास्त्रं यथावर्णं यथाक्रमम्\n",
    "03242018c": "मुदा परमया युक्ताः प्रीत्या चापि नरेश्वर\n",
    "03242019a": "धृतराष्ट्रोऽपि राजेन्द्र संवृतः सर्वकौरवैः\n",
    "03242019c": "हर्षेण महता युक्तो विदुरं प्रत्यभाषत\n",
    "03242020a": "यथा सुखी जनः सर्वः क्षत्तः स्यादन्नसंयुतः\n",
    "03242020c": "तुष्येच्च यज्ञसदने तथा क्षिप्रं विधीयताम्\n",
    "03242021a": "विदुरस्त्वेवमाज्ञप्तः सर्ववर्णानरिंदम\n",
    "03242021c": "यथाप्रमाणतो विद्वान्पूजयामास धर्मवित्\n",
    "03242022a": "भक्ष्यभोज्यान्नपानेन माल्यैश्चापि सुगन्धिभिः\n",
    "03242022c": "वासोभिर्विविधैश्चैव योजयामास हृष्टवत्\n",
    "03242023a": "कृत्वा ह्यवभृथं वीरो यथाशास्त्रं यथाक्रमम्\n",
    "03242023c": "सान्त्वयित्वा च राजेन्द्रो दत्त्वा च विविधं वसु\n",
    "03242023e": "विसर्जयामास नृपान्ब्राह्मणांश्च सहस्रशः\n",
    "03242024a": "विसर्जयित्वा स नृपान्भ्रातृभिः परिवारितः\n",
    "03242024c": "विवेश हास्तिनपुरं सहितः कर्णसौबलैः\n",
    "03243001": "वैशंपायन उवाच\n",
    "03243001a": "प्रविशन्तं महाराज सूतास्तुष्टुवुरच्युतम्\n",
    "03243001c": "जनाश्चापि महेष्वासं तुष्टुवू राजसत्तमम्\n",
    "03243002a": "लाजैश्चन्दनचूर्णैश्चाप्यवकीर्य जनास्तदा\n",
    "03243002c": "ऊचुर्दिष्ट्या नृपाविघ्नात्समाप्तोऽयं क्रतुस्तव\n",
    "03243003a": "अपरे त्वब्रुवंस्तत्र वातिकास्तं महीपतिम्\n",
    "03243003c": "युधिष्ठिरस्य यज्ञेन न समो ह्येष तु क्रतुः\n",
    "03243003e": "नैव तस्य क्रतोरेष कलामर्हति षोडशीम्\n",
    "03243004a": "एवं तत्राब्रुवन्केचिद्वातिकास्तं नरेश्वरम्\n",
    "03243004c": "सुहृदस्त्वब्रुवंस्तत्र अति सर्वानयं क्रतुः\n",
    "03243005a": "ययातिर्नहुषश्चापि मान्धाता भरतस्तथा\n",
    "03243005c": "क्रतुमेनं समाहृत्य पूताः सर्वे दिवं गताः\n",
    "03243006a": "एता वाचः शुभाः शृण्वन्सुहृदां भरतर्षभ\n",
    "03243006c": "प्रविवेश पुरं हृष्टः स्ववेश्म च नराधिपः\n",
    "03243007a": "अभिवाद्य ततः पादौ मातापित्रोर्विशां पते\n",
    "03243007c": "भीष्मद्रोणकृपाणां च विदुरस्य च धीमतः\n",
    "03243008a": "अभिवादितः कनीयोभिर्भ्रातृभिर्भ्रातृवत्सलः\n",
    "03243008c": "निषसादासने मुख्ये भ्रातृभिः परिवारितः\n",
    "03243009a": "तमुत्थाय महाराज सूतपुत्रोऽब्रवीद्वचः\n",
    "03243009c": "दिष्ट्या ते भरतश्रेष्ठ समाप्तोऽयं महाक्रतुः\n",
    "03243010a": "हतेषु युधि पार्थेषु राजसूये तथा त्वया\n",
    "03243010c": "आहृतेऽहं नरश्रेष्ठ त्वां सभाजयिता पुनः\n",
    "03243011a": "तमब्रवीन्महाराजो धार्तराष्ट्रो महायशाः\n",
    "03243011c": "सत्यमेतत्त्वया वीर पाण्डवेषु दुरात्मसु\n",
    "03243012a": "निहतेषु नरश्रेष्ठ प्राप्ते चापि महाक्रतौ\n",
    "03243012c": "राजसूये पुनर्वीर त्वं मां संवर्धयिष्यसि\n",
    "03243013a": "एवमुक्त्वा महाप्राज्ञः कर्णमाश्लिष्य भारत\n",
    "03243013c": "राजसूयं क्रतुश्रेष्ठं चिन्तयामास कौरवः\n",
    "03243014a": "सोऽब्रवीत्सुहृदश्चापि पार्श्वस्थान्नृपसत्तमः\n",
    "03243014c": "कदा तु तं क्रतुवरं राजसूयं महाधनम्\n",
    "03243014e": "निहत्य पाण्डवान्सर्वानाहरिष्यामि कौरवाः\n",
    "03243015a": "तमब्रवीत्तदा कर्णः शृणु मे राजकुञ्जर\n",
    "03243015c": "पादौ न धावये तावद्यावन्न निहतोऽर्जुनः\n",
    "03243016a": "अथोत्क्रुष्टं महेष्वासैर्धार्तराष्ट्रैर्महारथैः\n",
    "03243016c": "प्रतिज्ञाते फल्गुनस्य वधे कर्णेन संयुगे\n",
    "03243016e": "विजितांश्चाप्यमन्यन्त पाण्डवान्धृतराष्ट्रजाः\n",
    "03243017a": "दुर्योधनोऽपि राजेन्द्र विसृज्य नरपुंगवान्\n",
    "03243017c": "प्रविवेश गृहं श्रीमान्यथा चैत्ररथं प्रभुः\n",
    "03243017e": "तेऽपि सर्वे महेष्वासा जग्मुर्वेश्मानि भारत\n",
    "03243018a": "पाण्डवाश्च महेष्वासा दूतवाक्यप्रचोदिताः\n",
    "03243018c": "चिन्तयन्तस्तमेवार्थं नालभन्त सुखं क्वचित्\n",
    "03243019a": "भूयश्च चारै राजेन्द्र प्रवृत्तिरुपपादिता\n",
    "03243019c": "प्रतिज्ञा सूतपुत्रस्य विजयस्य वधं प्रति\n",
    "03243020a": "एतच्छ्रुत्वा धर्मसुतः समुद्विग्नो नराधिप\n",
    "03243020c": "अभेद्यकवचं मत्वा कर्णमद्भुतविक्रमम्\n",
    "03243020e": "अनुस्मरंश्च संक्लेशान्न शान्तिमुपयाति सः\n",
    "03243021a": "तस्य चिन्तापरीतस्य बुद्धिर्जज्ञे महात्मनः\n",
    "03243021c": "बहुव्यालमृगाकीर्णं त्यक्तुं द्वैतवनं वनम्\n",
    "03243022a": "धार्तराष्ट्रोऽपि नृपतिः प्रशशास वसुंधराम्\n",
    "03243022c": "भ्रातृभिः सहितो वीरैर्भीष्मद्रोणकृपैस्तथा\n",
    "03243023a": "संगम्य सूतपुत्रेण कर्णेनाहवशोभिना\n",
    "03243023c": "दुर्योधनः प्रिये नित्यं वर्तमानो महीपतिः\n",
    "03243023e": "पूजयामास विप्रेन्द्रान्क्रतुभिर्भूरिदक्षिणैः\n",
    "03243024a": "भ्रातॄणां च प्रियं राजन्स चकार परंतपः\n",
    "03243024c": "निश्चित्य मनसा वीरो दत्तभुक्तफलं धनम्\n",
    "03244001": "जनमेजय उवाच\n",
    "03244001a": "दुर्योधनं मोचयित्वा पाण्डुपुत्रा महाबलाः\n",
    "03244001c": "किमकार्षुर्वने तस्मिंस्तन्ममाख्यातुमर्हसि\n",
    "03244002": "वैशंपायन उवाच\n",
    "03244002a": "ततः शयानं कौन्तेयं रात्रौ द्वैतवने मृगाः\n",
    "03244002c": "स्वप्नान्ते दर्शयामासुर्बाष्पकण्ठा युधिष्ठिरम्\n",
    "03244003a": "तानब्रवीत्स राजेन्द्रो वेपमानान्कृताञ्जलीन्\n",
    "03244003c": "ब्रूत यद्वक्तुकामाः स्थ के भवन्तः किमिष्यते\n",
    "03244004a": "एवमुक्ताः पाण्डवेन कौन्तेयेन यशस्विना\n",
    "03244004c": "प्रत्यब्रुवन्मृगास्तत्र हतशेषा युधिष्ठिरम्\n",
    "03244005a": "वयं मृगा द्वैतवने हतशिष्टाः स्म भारत\n",
    "03244005c": "नोत्सीदेम महाराज क्रियतां वासपर्ययः\n",
    "03244006a": "भवन्तो भ्रातरः शूराः सर्व एवास्त्रकोविदाः\n",
    "03244006c": "कुलान्यल्पावशिष्टानि कृतवन्तो वनौकसाम्\n",
    "03244007a": "बीजभूता वयं केचिदवशिष्टा महामते\n",
    "03244007c": "विवर्धेमहि राजेन्द्र प्रसादात्ते युधिष्ठिर\n",
    "03244008a": "तान्वेपमानान्वित्रस्तान्बीजमात्रावशेषितान्\n",
    "03244008c": "मृगान्दृष्ट्वा सुदुःखार्तो धर्मराजो युधिष्ठिरः\n",
    "03244009a": "तांस्तथेत्यब्रवीद्राजा सर्वभूतहिते रतः\n",
    "03244009c": "तथ्यं भवन्तो ब्रुवते करिष्यामि च तत्तथा\n",
    "03244010a": "इत्येवं प्रतिबुद्धः स रात्र्यन्ते राजसत्तमः\n",
    "03244010c": "अब्रवीत्सहितान्भ्रातॄन्दयापन्नो मृगान्प्रति\n",
    "03244011a": "उक्तो रात्रौ मृगैरस्मि स्वप्नान्ते हतशेषितैः\n",
    "03244011c": "तनुभूताः स्म भद्रं ते दया नः क्रियतामिति\n",
    "03244012a": "ते सत्यमाहुः कर्तव्या दयास्माभिर्वनौकसाम्\n",
    "03244012c": "साष्टमासं हि नो वर्षं यदेनानुपयुञ्ज्महे\n",
    "03244013a": "पुनर्बहुमृगं रम्यं काम्यकं काननोत्तमम्\n",
    "03244013c": "मरुभूमेः शिरः ख्यातं तृणबिन्दुसरः प्रति\n",
    "03244013e": "तत्रेमा वसतीः शिष्टा विहरन्तो रमेमहि\n",
    "03244014a": "ततस्ते पाण्डवाः शीघ्रं प्रययुर्धर्मकोविदाः\n",
    "03244014c": "ब्राह्मणैः सहिता राजन्ये च तत्र सहोषिताः\n",
    "03244014e": "इन्द्रसेनादिभिश्चैव प्रेष्यैरनुगतास्तदा\n",
    "03244015a": "ते यात्वानुसृतैर्मार्गैः स्वन्नैः शुचिजलान्वितैः\n",
    "03244015c": "ददृशुः काम्यकं पुण्यमाश्रमं तापसायुतम्\n",
    "03244016a": "विविशुस्ते स्म कौरव्या वृता विप्रर्षभैस्तदा\n",
    "03244016c": "तद्वनं भरतश्रेष्ठाः स्वर्गं सुकृतिनो यथा\n",
    "03245001": "वैशंपायन उवाच\n",
    "03245001a": "वने निवसतां तेषां पाण्डवानां महात्मनाम्\n",
    "03245001c": "वर्षाण्येकादशातीयुः कृच्छ्रेण भरतर्षभ\n",
    "03245002a": "फलमूलाशनास्ते हि सुखार्हा दुःखमुत्तमम्\n",
    "03245002c": "प्राप्तकालमनुध्यान्तः सेहुरुत्तमपूरुषाः\n",
    "03245003a": "युधिष्ठिरस्तु राजर्षिरात्मकर्मापराधजम्\n",
    "03245003c": "चिन्तयन्स महाबाहुर्भ्रातॄणां दुःखमुत्तमम्\n",
    "03245004a": "न सुष्वाप सुखं राजा हृदि शल्यैरिवार्पितैः\n",
    "03245004c": "दौरात्म्यमनुपश्यंस्तत्काले द्यूतोद्भवस्य हि\n",
    "03245005a": "संस्मरन्परुषा वाचः सूतपुत्रस्य पाण्डवः\n",
    "03245005c": "निःश्वासपरमो दीनो बिभ्रत्कोपविषं महत्\n",
    "03245006a": "अर्जुनो यमजौ चोभौ द्रौपदी च यशस्विनी\n",
    "03245006c": "स च भीमो महातेजाः सर्वेषामुत्तमो बली\n",
    "03245006e": "युधिष्ठिरमुदीक्षन्तः सेहुर्दुःखमनुत्तमम्\n",
    "03245007a": "अवशिष्टमल्पकालं मन्वानाः पुरुषर्षभाः\n",
    "03245007c": "वपुरन्यदिवाकार्षुरुत्साहामर्षचेष्टितैः\n",
    "03245008a": "कस्यचित्त्वथ कालस्य व्यासः सत्यवतीसुतः\n",
    "03245008c": "आजगाम महायोगी पाण्डवानवलोककः\n",
    "03245009a": "तमागतमभिप्रेक्ष्य कुन्तीपुत्रो युधिष्ठिरः\n",
    "03245009c": "प्रत्युद्गम्य महात्मानं प्रत्यगृह्णाद्यथाविधि\n",
    "03245010a": "तमासीनमुपासीनः शुश्रूषुर्नियतेन्द्रियः\n",
    "03245010c": "तोषयन्प्रणिपातेन व्यासं पाण्डवनन्दनः\n",
    "03245011a": "तानवेक्ष्य कृशान्पौत्रान्वने वन्येन जीवतः\n",
    "03245011c": "महर्षिरनुकम्पार्थमब्रवीद्बाष्पगद्गदम्\n",
    "03245012a": "युधिष्ठिर महाबाहो शृणु धर्मभृतां वर\n",
    "03245012c": "नातप्ततपसः पुत्र प्राप्नुवन्ति महत्सुखम्\n",
    "03245013a": "सुखदुःखे हि पुरुषः पर्यायेणोपसेवते\n",
    "03245013c": "नात्यन्तमसुखं कश्चित्प्राप्नोति पुरुषर्षभ\n",
    "03245014a": "प्रज्ञावांस्त्वेव पुरुषः संयुक्तः परया धिया\n",
    "03245014c": "उदयास्तमयज्ञो हि न शोचति न हृष्यति\n",
    "03245015a": "सुखमापतितं सेवेद्दुःखमापतितं सहेत्\n",
    "03245015c": "कालप्राप्तमुपासीत सस्यानामिव कर्षकः\n",
    "03245016a": "तपसो हि परं नास्ति तपसा विन्दते महत्\n",
    "03245016c": "नासाध्यं तपसः किंचिदिति बुध्यस्व भारत\n",
    "03245017a": "सत्यमार्जवमक्रोधः संविभागो दमः शमः\n",
    "03245017c": "अनसूयाविहिंसा च शौचमिन्द्रियसंयमः\n",
    "03245017e": "साधनानि महाराज नराणां पुण्यकर्मणाम्\n",
    "03245018a": "अधर्मरुचयो मूढास्तिर्यग्गतिपरायणाः\n",
    "03245018c": "कृच्छ्रां योनिमनुप्राप्य न सुखं विन्दते जनाः\n",
    "03245019a": "इह यत्क्रियते कर्म तत्परत्रोपभुज्यते\n",
    "03245019c": "तस्माच्छरीरं युञ्जीत तपसा नियमेन च\n",
    "03245020a": "यथाशक्ति प्रयच्छेच्च संपूज्याभिप्रणम्य च\n",
    "03245020c": "काले पात्रे च हृष्टात्मा राजन्विगतमत्सरः\n",
    "03245021a": "सत्यवादी लभेतायुरनायासमथार्जवी\n",
    "03245021c": "अक्रोधनोऽनसूयश्च निर्वृतिं लभते पराम्\n",
    "03245022a": "दान्तः शमपरः शश्वत्परिक्लेशं न विन्दति\n",
    "03245022c": "न च तप्यति दान्तात्मा दृष्ट्वा परगतां श्रियम्\n",
    "03245023a": "संविभक्ता च दाता च भोगवान्सुखवान्नरः\n",
    "03245023c": "भवत्यहिंसकश्चैव परमारोग्यमश्नुते\n",
    "03245024a": "मान्यान्मानयिता जन्म कुले महति विन्दति\n",
    "03245024c": "व्यसनैर्न तु संयोगं प्राप्नोति विजितेन्द्रियः\n",
    "03245025a": "शुभानुशयबुद्धिर्हि संयुक्तः कालधर्मणा\n",
    "03245025c": "प्रादुर्भवति तद्योगात्कल्याणमतिरेव सः\n",
    "03245026": "युधिष्ठिर उवाच\n",
    "03245026a": "भगवन्दानधर्माणां तपसो वा महामुने\n",
    "03245026c": "किं स्विद्बहुगुणं प्रेत्य किं वा दुष्करमुच्यते\n",
    "03245027": "व्यास उवाच\n",
    "03245027a": "दानान्न दुष्करतरं पृथिव्यामस्ति किंचन\n",
    "03245027c": "अर्थे हि महती तृष्णा स च दुःखेन लभ्यते\n",
    "03245028a": "परित्यज्य प्रियान्प्राणान्धनार्थं हि महाहवम्\n",
    "03245028c": "प्रविशन्ति नरा वीराः समुद्रमटवीं तथा\n",
    "03245029a": "कृषिगोरक्ष्यमित्येके प्रतिपद्यन्ति मानवाः\n",
    "03245029c": "पुरुषाः प्रेष्यतामेके निर्गच्छन्ति धनार्थिनः\n",
    "03245030a": "तस्य दुःखार्जितस्यैवं परित्यागः सुदुष्करः\n",
    "03245030c": "न दुष्करतरं दानात्तस्माद्दानं मतं मम\n",
    "03245031a": "विशेषस्त्वत्र विज्ञेयो न्यायेनोपार्जितं धनम्\n",
    "03245031c": "पात्रे देशे च काले च साधुभ्यः प्रतिपादयेत्\n",
    "03245032a": "अन्यायसमुपात्तेन दानधर्मो धनेन यः\n",
    "03245032c": "क्रियते न स कर्तारं त्रायते महतो भयात्\n",
    "03245033a": "पात्रे दानं स्वल्पमपि काले दत्तं युधिष्ठिर\n",
    "03245033c": "मनसा सुविशुद्धेन प्रेत्यानन्तफलं स्मृतम्\n",
    "03245034a": "अत्राप्युदाहरन्तीममितिहासं पुरातनम्\n",
    "03245034c": "व्रीहिद्रोणपरित्यागाद्यत्फलं प्राप मुद्गलः\n",
    "03246001": "युधिष्ठिर उवाच\n",
    "03246001a": "व्रीहिद्रोणः परित्यक्तः कथं तेन महात्मना\n",
    "03246001c": "कस्मै दत्तश्च भगवन्विधिना केन चात्थ मे\n",
    "03246002a": "प्रत्यक्षधर्मा भगवान्यस्य तुष्टो हि कर्मभिः\n",
    "03246002c": "सफलं तस्य जन्माहं मन्ये सद्धर्मचारिणः\n",
    "03246003": "व्यास उवाच\n",
    "03246003a": "शिलोञ्छवृत्तिर्धर्मात्मा मुद्गलः संशितव्रतः\n",
    "03246003c": "आसीद्राजन्कुरुक्षेत्रे सत्यवागनसूयकः\n",
    "03246004a": "अतिथिव्रती क्रियावांश्च कापोतीं वृत्तिमास्थितः\n",
    "03246004c": "सत्रमिष्टीकृतं नाम समुपास्ते महातपाः\n",
    "03246005a": "सपुत्रदारो हि मुनिः पक्षाहारो बभूव सः\n",
    "03246005c": "कपोतवृत्त्या पक्षेण व्रीहिद्रोणमुपार्जयत्\n",
    "03246006a": "दर्शं च पौर्णमासं च कुर्वन्विगतमत्सरः\n",
    "03246006c": "देवतातिथिशेषेण कुरुते देहयापनम्\n",
    "03246007a": "तस्येन्द्रः सहितो देवैः साक्षात्त्रिभुवनेश्वरः\n",
    "03246007c": "प्रत्यगृह्णान्महाराज भागं पर्वणि पर्वणि\n",
    "03246008a": "स पर्वकालं कृत्वा तु मुनिवृत्त्या समन्वितः\n",
    "03246008c": "अतिथिभ्यो ददावन्नं प्रहृष्टेनान्तरात्मना\n",
    "03246009a": "व्रीहिद्रोणस्य तदहो ददतोऽन्नं महात्मनः\n",
    "03246009c": "शिष्टं मात्सर्यहीनस्य वर्धत्यतिथिदर्शनात्\n",
    "03246010a": "तच्छतान्यपि भुञ्जन्ति ब्राह्मणानां मनीषिणाम्\n",
    "03246010c": "मुनेस्त्यागविशुद्ध्या तु तदन्नं वृद्धिमृच्छति\n",
    "03246011a": "तं तु शुश्राव धर्मिष्ठं मुद्गलं संशितव्रतम्\n",
    "03246011c": "दुर्वासा नृप दिग्वासास्तमथाभ्याजगाम ह\n",
    "03246012a": "बिभ्रच्चानियतं वेषमुन्मत्त इव पाण्डव\n",
    "03246012c": "विकचः परुषा वाचो व्याहरन्विविधा मुनिः\n",
    "03246013a": "अभिगम्याथ तं विप्रमुवाच मुनिसत्तमः\n",
    "03246013c": "अन्नार्थिनमनुप्राप्तं विद्धि मां मुनिसत्तम\n",
    "03246014a": "स्वागतं तेऽस्त्विति मुनिं मुद्गलः प्रत्यभाषत\n",
    "03246014c": "पाद्यमाचमनीयं च प्रतिवेद्यान्नमुत्तमम्\n",
    "03246015a": "प्रादात्स तपसोपात्तं क्षुधितायातिथिव्रती\n",
    "03246015c": "उन्मत्ताय परां श्रद्धामास्थाय स धृतव्रतः\n",
    "03246016a": "ततस्तदन्नं रसवत्स एव क्षुधयान्वितः\n",
    "03246016c": "बुभुजे कृत्स्नमुन्मत्तः प्रादात्तस्मै च मुद्गलः\n",
    "03246017a": "भुक्त्वा चान्नं ततः सर्वमुच्छिष्टेनात्मनस्ततः\n",
    "03246017c": "अथानुलिलिपेऽङ्गानि जगाम च यथागतम्\n",
    "03246018a": "एवं द्वितीये संप्राप्ते पर्वकाले मनीषिणः\n",
    "03246018c": "आगम्य बुभुजे सर्वमन्नमुञ्छोपजीविनः\n",
    "03246019a": "निराहारस्तु स मुनिरुञ्छमार्जयते पुनः\n",
    "03246019c": "न चैनं विक्रियां नेतुमशकन्मुद्गलं क्षुधा\n",
    "03246020a": "न क्रोधो न च मात्सर्यं नावमानो न संभ्रमः\n",
    "03246020c": "सपुत्रदारमुञ्छन्तमाविवेश द्विजोत्तमम्\n",
    "03246021a": "तथा तमुञ्छधर्माणं दुर्वासा मुनिसत्तमम्\n",
    "03246021c": "उपतस्थे यथाकालं षट्कृत्वः कृतनिश्चयः\n",
    "03246022a": "न चास्य मानसं किंचिद्विकारं ददृशे मुनिः\n",
    "03246022c": "शुद्धसत्त्वस्य शुद्धं स ददृशे निर्मलं मनः\n",
    "03246023a": "तमुवाच ततः प्रीतः स मुनिर्मुद्गलं तदा\n",
    "03246023c": "त्वत्समो नास्ति लोकेऽस्मिन्दाता मात्सर्यवर्जितः\n",
    "03246024a": "क्षुद्धर्मसंज्ञां प्रणुदत्यादत्ते धैर्यमेव च\n",
    "03246024c": "विषयानुसारिणी जिह्वा कर्षत्येव रसान्प्रति\n",
    "03246025a": "आहारप्रभवाः प्राणा मनो दुर्निग्रहं चलम्\n",
    "03246025c": "मनसश्चेन्द्रियाणां चाप्यैकाग्र्यं निश्चितं तपः\n",
    "03246026a": "श्रमेणोपार्जितं त्यक्तुं दुःखं शुद्धेन चेतसा\n",
    "03246026c": "तत्सर्वं भवता साधो यथावदुपपादितम्\n",
    "03246027a": "प्रीताः स्मोऽनुगृहीताश्च समेत्य भवता सह\n",
    "03246027c": "इन्द्रियाभिजयो धैर्यं संविभागो दमः शमः\n",
    "03246028a": "दया सत्यं च धर्मश्च त्वयि सर्वं प्रतिष्ठितम्\n",
    "03246028c": "जितास्ते कर्मभिर्लोकाः प्राप्तोऽसि परमां गतिम्\n",
    "03246029a": "अहो दानं विघुष्टं ते सुमहत्स्वर्गवासिभिः\n",
    "03246029c": "सशरीरो भवान्गन्ता स्वर्गं सुचरितव्रत\n",
    "03246030a": "इत्येवं वदतस्तस्य तदा दुर्वाससो मुनेः\n",
    "03246030c": "देवदूतो विमानेन मुद्गलं प्रत्युपस्थितः\n",
    "03246031a": "हंससारसयुक्तेन किङ्किणीजालमालिना\n",
    "03246031c": "कामगेन विचित्रेण दिव्यगन्धवता तथा\n",
    "03246032a": "उवाच चैनं विप्रर्षिं विमानं कर्मभिर्जितम्\n",
    "03246032c": "समुपारोह संसिद्धिं प्राप्तोऽसि परमां मुने\n",
    "03246033a": "तमेवंवादिनमृषिर्देवदूतमुवाच ह\n",
    "03246033c": "इच्छामि भवता प्रोक्तान्गुणान्स्वर्गनिवासिनाम्\n",
    "03246034a": "के गुणास्तत्र वसतां किं तपः कश्च निश्चयः\n",
    "03246034c": "स्वर्गे स्वर्गसुखं किं च दोषो वा देवदूतक\n",
    "03246035a": "सतां सप्तपदं मित्रमाहुः सन्तः कुलोचिताः\n",
    "03246035c": "मित्रतां च पुरस्कृत्य पृच्छामि त्वामहं विभो\n",
    "03246036a": "यदत्र तथ्यं पथ्यं च तद्ब्रवीह्यविचारयन्\n",
    "03246036c": "श्रुत्वा तथा करिष्यामि व्यवसायं गिरा तव\n",
    "03247001": "देवदूत उवाच\n",
    "03247001a": "महर्षेऽकार्यबुद्धिस्त्वं यः स्वर्गसुखमुत्तमम्\n",
    "03247001c": "संप्राप्तं बहु मन्तव्यं विमृशस्यबुधो यथा\n",
    "03247002a": "उपरिष्टादसौ लोको योऽयं स्वरिति संज्ञितः\n",
    "03247002c": "ऊर्ध्वगः सत्पथः शश्वद्देवयानचरो मुने\n",
    "03247003a": "नातप्ततपसः पुंसो नामहायज्ञयाजिनः\n",
    "03247003c": "नानृता नास्तिकाश्चैव तत्र गच्छन्ति मुद्गल\n",
    "03247004a": "धर्मात्मानो जितात्मानः शान्ता दान्ता विमत्सराः\n",
    "03247004c": "दानधर्मरताः पुंसः शूराश्चाहतलक्षणाः\n",
    "03247005a": "तत्र गच्छन्ति कर्माग्र्यं कृत्वा शमदमात्मकम्\n",
    "03247005c": "लोकान्पुण्यकृतां ब्रह्मन्सद्भिरासेवितान्नृभिः\n",
    "03247006a": "देवाः साध्यास्तथा विश्वे मरुतश्च महर्षिभिः\n",
    "03247006c": "यामा धामाश्च मौद्गल्य गन्धर्वाप्सरसस्तथा\n",
    "03247007a": "एषां देवनिकायानां पृथक्पृथगनेकशः\n",
    "03247007c": "भास्वन्तः कामसंपन्ना लोकास्तेजोमयाः शुभाः\n",
    "03247008a": "त्रयस्त्रिंशत्सहस्राणि योजनानां हिरण्मयः\n",
    "03247008c": "मेरुः पर्वतराड्यत्र देवोद्यानानि मुद्गल\n",
    "03247009a": "नन्दनादीनि पुण्यानि विहाराः पुण्यकर्मणाम्\n",
    "03247009c": "न क्षुत्पिपासे न ग्लानिर्न शीतोष्णभयं तथा\n",
    "03247010a": "बीभत्समशुभं वापि रोगा वा तत्र केचन\n",
    "03247010c": "मनोज्ञाः सर्वतो गन्धाः सुखस्पर्शाश्च सर्वशः\n",
    "03247011a": "शब्दाः श्रुतिमनोग्राह्याः सर्वतस्तत्र वै मुने\n",
    "03247011c": "न शोको न जरा तत्र नायासपरिदेवने\n",
    "03247012a": "ईदृशः स मुने लोकः स्वकर्मफलहेतुकः\n",
    "03247012c": "सुकृतैस्तत्र पुरुषाः संभवन्त्यात्मकर्मभिः\n",
    "03247013a": "तैजसानि शरीराणि भवन्त्यत्रोपपद्यताम्\n",
    "03247013c": "कर्मजान्येव मौद्गल्य न मातृपितृजान्युत\n",
    "03247014a": "न च स्वेदो न दौर्गन्ध्यं पुरीषं मूत्रमेव च\n",
    "03247014c": "तेषां न च रजो वस्त्रं बाधते तत्र वै मुने\n",
    "03247015a": "न म्लायन्ति स्रजस्तेषां दिव्यगन्धा मनोरमाः\n",
    "03247015c": "पर्युह्यन्ते विमानैश्च ब्रह्मन्नेवंविधाश्च ते\n",
    "03247016a": "ईर्ष्याशोकक्लमापेता मोहमात्सर्यवर्जिताः\n",
    "03247016c": "सुखं स्वर्गजितस्तत्र वर्तयन्ति महामुने\n",
    "03247017a": "तेषां तथाविधानां तु लोकानां मुनिपुंगव\n",
    "03247017c": "उपर्युपरि शक्रस्य लोका दिव्यगुणान्विताः\n",
    "03247018a": "पुरस्ताद्ब्रह्मणस्तत्र लोकास्तेजोमयाः शुभाः\n",
    "03247018c": "यत्र यान्त्यृषयो ब्रह्मन्पूताः स्वैः कर्मभिः शुभैः\n",
    "03247019a": "ऋभवो नाम तत्रान्ये देवानामपि देवताः\n",
    "03247019c": "तेषां लोकाः परतरे तान्यजन्तीह देवताः\n",
    "03247020a": "स्वयंप्रभास्ते भास्वन्तो लोकाः कामदुघाः परे\n",
    "03247020c": "न तेषां स्त्रीकृतस्तापो न लोकैश्वर्यमत्सरः\n",
    "03247021a": "न वर्तयन्त्याहुतिभिस्ते नाप्यमृतभोजनाः\n",
    "03247021c": "तथा दिव्यशरीरास्ते न च विग्रहमूर्तयः\n",
    "03247022a": "न सुखे सुखकामाश्च देवदेवाः सनातनाः\n",
    "03247022c": "न कल्पपरिवर्तेषु परिवर्तन्ति ते तथा\n",
    "03247023a": "जरा मृत्युः कुतस्तेषां हर्षः प्रीतिः सुखं न च\n",
    "03247023c": "न दुःखं न सुखं चापि रागद्वेषौ कुतो मुने\n",
    "03247024a": "देवानामपि मौद्गल्य काङ्क्षिता सा गतिः परा\n",
    "03247024c": "दुष्प्रापा परमा सिद्धिरगम्या कामगोचरैः\n",
    "03247025a": "त्रयस्त्रिंशदिमे लोकाः शेषा लोका मनीषिभिः\n",
    "03247025c": "गम्यन्ते नियमैः श्रेष्ठैर्दानैर्वा विधिपूर्वकैः\n",
    "03247026a": "सेयं दानकृता व्युष्टिरत्र प्राप्ता सुखावहा\n",
    "03247026c": "तां भुङ्क्ष्व सुकृतैर्लब्धां तपसा द्योतितप्रभः\n",
    "03247027a": "एतत्स्वर्गसुखं विप्र लोका नानाविधास्तथा\n",
    "03247027c": "गुणाः स्वर्गस्य प्रोक्तास्ते दोषानपि निबोध मे\n",
    "03247028a": "कृतस्य कर्मणस्तत्र भुज्यते यत्फलं दिवि\n",
    "03247028c": "न चान्यत्क्रियते कर्म मूलच्छेदेन भुज्यते\n",
    "03247029a": "सोऽत्र दोषो मम मतस्तस्यान्ते पतनं च यत्\n",
    "03247029c": "सुखव्याप्तमनस्कानां पतनं यच्च मुद्गल\n",
    "03247030a": "असंतोषः परीतापो दृष्ट्वा दीप्ततराः श्रियः\n",
    "03247030c": "यद्भवत्यवरे स्थाने स्थितानां तच्च दुष्करम्\n",
    "03247031a": "संज्ञामोहश्च पततां रजसा च प्रधर्षणम्\n",
    "03247031c": "प्रम्लानेषु च माल्येषु ततः पिपतिषोर्भयम्\n",
    "03247032a": "आ ब्रह्मभवनादेते दोषा मौद्गल्य दारुणाः\n",
    "03247032c": "नाकलोके सुकृतिनां गुणास्त्वयुतशो नृणाम्\n",
    "03247033a": "अयं त्वन्यो गुणः श्रेष्ठश्च्युतानां स्वर्गतो मुने\n",
    "03247033c": "शुभानुशययोगेन मनुष्येषूपजायते\n",
    "03247034a": "तत्रापि सुमहाभागः सुखभागभिजायते\n",
    "03247034c": "न चेत्संबुध्यते तत्र गच्छत्यधमतां ततः\n",
    "03247035a": "इह यत्क्रियते कर्म तत्परत्रोपभुज्यते\n",
    "03247035c": "कर्मभूमिरियं ब्रह्मन्फलभूमिरसौ मता\n",
    "03247036a": "एतत्ते सर्वमाख्यातं यन्मां पृच्छसि मुद्गल\n",
    "03247036c": "तवानुकम्पया साधो साधु गच्छाम माचिरम्\n",
    "03247037": "व्यास उवाच\n",
    "03247037a": "एतच्छ्रुत्वा तु मौद्गल्यो वाक्यं विममृशे धिया\n",
    "03247037c": "विमृश्य च मुनिश्रेष्ठो देवदूतमुवाच ह\n",
    "03247038a": "देवदूत नमस्तेऽस्तु गच्छ तात यथासुखम्\n",
    "03247038c": "महादोषेण मे कार्यं न स्वर्गेण सुखेन वा\n",
    "03247039a": "पतनं तन्महद्दुःखं परितापः सुदारुणः\n",
    "03247039c": "स्वर्गभाजश्च्यवन्तीह तस्मात्स्वर्गं न कामये\n",
    "03247040a": "यत्र गत्वा न शोचन्ति न व्यथन्ति चलन्ति वा\n",
    "03247040c": "तदहं स्थानमत्यन्तं मार्गयिष्यामि केवलम्\n",
    "03247041a": "इत्युक्त्वा स मुनिर्वाक्यं देवदूतं विसृज्य तम्\n",
    "03247041c": "शिलोञ्छवृत्तिमुत्सृज्य शममातिष्ठदुत्तमम्\n",
    "03247042a": "तुल्यनिन्दास्तुतिर्भूत्वा समलोष्टाश्मकाञ्चनः\n",
    "03247042c": "ज्ञानयोगेन शुद्धेन ध्याननित्यो बभूव ह\n",
    "03247043a": "ध्यानयोगाद्बलं लब्ध्वा प्राप्य चर्द्धिमनुत्तमाम्\n",
    "03247043c": "जगाम शाश्वतीं सिद्धिं परां निर्वाणलक्षणाम्\n",
    "03247044a": "तस्मात्त्वमपि कौन्तेय न शोकं कर्तुमर्हसि\n",
    "03247044c": "राज्यात्स्फीतात्परिभ्रष्टस्तपसा तदवाप्स्यसि\n",
    "03247045a": "सुखस्यानन्तरं दुःखं दुःखस्यानन्तरं सुखम्\n",
    "03247045c": "पर्यायेणोपवर्तन्ते नरं नेमिमरा इव\n",
    "03247046a": "पितृपैतामहं राज्यं प्राप्स्यस्यमितविक्रम\n",
    "03247046c": "वर्षात्त्रयोदशादूर्ध्वं व्येतु ते मानसो ज्वरः\n",
    "03247047": "वैशंपायन उवाच\n",
    "03247047a": "एवमुक्त्वा स भगवान्व्यासः पाण्डवनन्दनम्\n",
    "03247047c": "जगाम तपसे धीमान्पुनरेवाश्रमं प्रति\n",
    "03248001": "वैशंपायन उवाच\n",
    "03248001a": "तस्मिन्बहुमृगेऽरण्ये रममाणा महारथाः\n",
    "03248001c": "काम्यके भरतश्रेष्ठा विजह्रुस्ते यथामराः\n",
    "03248002a": "प्रेक्षमाणा बहुविधान्वनोद्देशान्समन्ततः\n",
    "03248002c": "यथर्तुकालरम्याश्च वनराजीः सुपुष्पिताः\n",
    "03248003a": "पाण्डवा मृगयाशीलाश्चरन्तस्तन्महावनम्\n",
    "03248003c": "विजह्रुरिन्द्रप्रतिमाः कंचित्कालमरिंदमाः\n",
    "03248004a": "ततस्ते यौगपद्येन ययुः सर्वे चतुर्दिशम्\n",
    "03248004c": "मृगयां पुरुषव्याघ्रा ब्राह्मणार्थे परंतपाः\n",
    "03248005a": "द्रौपदीमाश्रमे न्यस्य तृणबिन्दोरनुज्ञया\n",
    "03248005c": "महर्षेर्दीप्ततपसो धौम्यस्य च पुरोधसः\n",
    "03248006a": "ततस्तु राजा सिन्धूनां वार्द्धक्षत्रिर्महायशाः\n",
    "03248006c": "विवाहकामः शाल्वेयान्प्रयातः सोऽभवत्तदा\n",
    "03248007a": "महता परिबर्हेण राजयोग्येन संवृतः\n",
    "03248007c": "राजभिर्बहुभिः सार्धमुपायात्काम्यकं च सः\n",
    "03248008a": "तत्रापश्यत्प्रियां भार्यां पाण्डवानां यशस्विनीम्\n",
    "03248008c": "तिष्ठन्तीमाश्रमद्वारि द्रौपदीं निर्जने वने\n",
    "03248009a": "विभ्राजमानां वपुषा बिभ्रतीं रूपमुत्तमम्\n",
    "03248009c": "भ्राजयन्तीं वनोद्देशं नीलाभ्रमिव विद्युतम्\n",
    "03248010a": "अप्सरा देवकन्या वा माया वा देवनिर्मिता\n",
    "03248010c": "इति कृत्वाञ्जलिं सर्वे ददृशुस्तामनिन्दिताम्\n",
    "03248011a": "ततः स राजा सिन्धूनां वार्द्धक्षत्रिर्जयद्रथः\n",
    "03248011c": "विस्मितस्तामनिन्द्याङ्गीं दृष्ट्वासीद्धृष्टमानसः\n",
    "03248012a": "स कोटिकाश्यं राजानमब्रवीत्काममोहितः\n",
    "03248012c": "कस्य त्वेषानवद्याङ्गी यदि वापि न मानुषी\n",
    "03248013a": "विवाहार्थो न मे कश्चिदिमां दृष्ट्वातिसुन्दरीम्\n",
    "03248013c": "एतामेवाहमादाय गमिष्यामि स्वमालयम्\n",
    "03248014a": "गच्छ जानीहि सौम्यैनां कस्य का च कुतोऽपि वा\n",
    "03248014c": "किमर्थमागता सुभ्रूरिदं कण्टकितं वनम्\n",
    "03248015a": "अपि नाम वरारोहा मामेषा लोकसुन्दरी\n",
    "03248015c": "भजेदद्यायतापाङ्गी सुदती तनुमध्यमा\n",
    "03248016a": "अप्यहं कृतकामः स्यामिमां प्राप्य वरस्त्रियम्\n",
    "03248016c": "गच्छ जानीहि को न्वस्या नाथ इत्येव कोटिक\n",
    "03248017a": "स कोटिकाश्यस्तच्छ्रुत्वा रथात्प्रस्कन्द्य कुण्डली\n",
    "03248017c": "उपेत्य पप्रच्छ तदा क्रोष्टा व्याघ्रवधूमिव\n",
    "03249001": "कोटिकाश्य उवाच\n",
    "03249001a": "का त्वं कदम्बस्य विनम्य शाखा;मेकाश्रमे तिष्ठसि शोभमाना\n",
    "03249001c": "देदीप्यमानाग्निशिखेव नक्तं; दोधूयमाना पवनेन सुभ्रूः\n",
    "03249002a": "अतीव रूपेण समन्विता त्वं; न चाप्यरण्येषु बिभेषि किं नु\n",
    "03249002c": "देवी नु यक्षी यदि दानवी वा; वराप्सरा दैत्यवराङ्गना वा\n",
    "03249003a": "वपुष्मती वोरगराजकन्या; वनेचरी वा क्षणदाचरस्त्री\n",
    "03249003c": "यद्येव राज्ञो वरुणस्य पत्नी; यमस्य सोमस्य धनेश्वरस्य\n",
    "03249004a": "धातुर्विधातुः सवितुर्विभोर्वा; शक्रस्य वा त्वं सदनात्प्रपन्ना\n",
    "03249004c": "न ह्येव नः पृच्छसि ये वयं स्म; न चापि जानीम तवेह नाथम्\n",
    "03249005a": "वयं हि मानं तव वर्धयन्तः; पृच्छाम भद्रे प्रभवं प्रभुं च\n",
    "03249005c": "आचक्ष्व बन्धूंश्च पतिं कुलं च; तत्त्वेन यच्चेह करोषि कार्यम्\n",
    "03249006a": "अहं तु राज्ञः सुरथस्य पुत्रो; यं कोटिकाश्येति विदुर्मनुष्याः\n",
    "03249006c": "असौ तु यस्तिष्ठति काञ्चनाङ्गे; रथे हुतोऽग्निश्चयने यथैव\n",
    "03249006e": "त्रिगर्तराजः कमलायताक्षि; क्षेमंकरो नाम स एष वीरः\n",
    "03249007a": "अस्मात्परस्त्वेष महाधनुष्मा;न्पुत्रः कुणिन्दाधिपतेर्वरिष्ठः\n",
    "03249007c": "निरीक्षते त्वां विपुलायतांसः; सुविस्मितः पर्वतवासनित्यः\n",
    "03249008a": "असौ तु यः पुष्करिणीसमीपे; श्यामो युवा तिष्ठति दर्शनीयः\n",
    "03249008c": "इक्ष्वाकुराज्ञः सुबलस्य पुत्रः; स एष हन्ता द्विषतां सुगात्रि\n",
    "03249009a": "यस्यानुयात्रं ध्वजिनः प्रयान्ति; सौवीरका द्वादश राजपुत्राः\n",
    "03249009c": "शोणाश्वयुक्तेषु रथेषु सर्वे; मखेषु दीप्ता इव हव्यवाहाः\n",
    "03249010a": "अङ्गारकः कुञ्जरगुप्तकश्च; शत्रुंजयः संजयसुप्रवृद्धौ\n",
    "03249010c": "प्रभंकरोऽथ भ्रमरो रविश्च; शूरः प्रतापः कुहरश्च नाम\n",
    "03249011a": "यं षट्सहस्रा रथिनोऽनुयान्ति; नागा हयाश्चैव पदातिनश्च\n",
    "03249011c": "जयद्रथो नाम यदि श्रुतस्ते; सौवीरराजः सुभगे स एषः\n",
    "03249012a": "तस्यापरे भ्रातरोऽदीनसत्त्वा; बलाहकानीकविदारणाध्याः\n",
    "03249012c": "सौवीरवीराः प्रवरा युवानो; राजानमेते बलिनोऽनुयान्ति\n",
    "03249013a": "एतैः सहायैरुपयाति राजा; मरुद्गणैरिन्द्र इवाभिगुप्तः\n",
    "03249013c": "अजानतां ख्यापय नः सुकेशि; कस्यासि भार्या दुहिता च कस्य\n",
    "03250001": "वैशंपायन उवाच\n",
    "03250001a": "अथाब्रवीद्द्रौपदी राजपुत्री; पृष्टा शिबीनां प्रवरेण तेन\n",
    "03250001c": "अवेक्ष्य मन्दं प्रविमुच्य शाखां; संगृह्णती कौशिकमुत्तरीयम्\n",
    "03250002a": "बुद्ध्याभिजानामि नरेन्द्रपुत्र; न मादृशी त्वामभिभाष्टुमर्हा\n",
    "03250002c": "न त्वेह वक्तास्ति तवेह वाक्य;मन्यो नरो वाप्यथ वापि नारी\n",
    "03250003a": "एका ह्यहं संप्रति तेन वाचं; ददानि वै भद्र निबोध चेदम्\n",
    "03250003c": "अहं ह्यरण्ये कथमेकमेका; त्वामालपेयं निरता स्वधर्मे\n",
    "03250004a": "जानामि च त्वां सुरथस्य पुत्रं; यं कोटिकाश्येति विदुर्मनुष्याः\n",
    "03250004c": "तस्मादहं शैब्य तथैव तुभ्य;माख्यामि बन्धून्प्रति तन्निबोध\n",
    "03250005a": "अपत्यमस्मि द्रुपदस्य राज्ञः; कृष्णेति मां शैब्य विदुर्मनुष्याः\n",
    "03250005c": "साहं वृणे पञ्च जनान्पतित्वे; ये खाण्डवप्रस्थगताः श्रुतास्ते\n",
    "03250006a": "युधिष्ठिरो भीमसेनार्जुनौ च; माद्र्याश्च पुत्रौ पुरुषप्रवीरौ\n",
    "03250006c": "ते मां निवेश्येह दिशश्चतस्रो; विभज्य पार्था मृगयां प्रयाताः\n",
    "03250007a": "प्राचीं राजा दक्षिणां भीमसेनो; जयः प्रतीचीं यमजावुदीचीम्\n",
    "03250007c": "मन्ये तु तेषां रथसत्तमानां; कालोऽभितः प्राप्त इहोपयातुम्\n",
    "03250008a": "संमानिता यास्यथ तैर्यथेष्टं; विमुच्य वाहानवगाहयध्वम्\n",
    "03250008c": "प्रियातिथिर्धर्मसुतो महात्मा; प्रीतो भविष्यत्यभिवीक्ष्य युष्मान्\n",
    "03250009a": "एतावदुक्त्वा द्रुपदात्मजा सा; शैब्यात्मजं चन्द्रमुखी प्रतीता\n",
    "03250009c": "विवेश तां पर्णकुटीं प्रशस्तां; संचिन्त्य तेषामतिथिस्वधर्मम्\n",
    "03251001": "वैशंपायन उवाच\n",
    "03251001a": "अथासीनेषु सर्वेषु तेषु राजसु भारत\n",
    "03251001c": "कोटिकाश्यवचः श्रुत्वा शैब्यं सौवीरकोऽब्रवीत्\n",
    "03251002a": "यदा वाचं व्याहरन्त्यामस्यां मे रमते मनः\n",
    "03251002c": "सीमन्तिनीनां मुख्यायां विनिवृत्तः कथं भवान्\n",
    "03251003a": "एतां दृष्ट्वा स्त्रियो मेऽन्या यथा शाखामृगस्त्रियः\n",
    "03251003c": "प्रतिभान्ति महाबाहो सत्यमेतद्ब्रवीमि ते\n",
    "03251004a": "दर्शनादेव हि मनस्तया मेऽपहृतं भृशम्\n",
    "03251004c": "तां समाचक्ष्व कल्याणीं यदि स्याच्छैब्य मानुषी\n",
    "03251005": "कोटिकाश्य उवाच\n",
    "03251005a": "एषा वै द्रौपदी कृष्णा राजपुत्री यशस्विनी\n",
    "03251005c": "पञ्चानां पाण्डुपुत्राणां महिषी संमता भृशम्\n",
    "03251006a": "सर्वेषां चैव पार्थानां प्रिया बहुमता सती\n",
    "03251006c": "तया समेत्य सौवीर सुवीरान्सुसुखी व्रज\n",
    "03251007": "वैशंपायन उवाच\n",
    "03251007a": "एवमुक्तः प्रत्युवाच पश्यामो द्रौपदीमिति\n",
    "03251007c": "पतिः सौवीरसिन्धूनां दुष्टभावो जयद्रथः\n",
    "03251008a": "स प्रविश्याश्रमं शून्यं सिंहगोष्ठं वृको यथा\n",
    "03251008c": "आत्मना सप्तमः कृष्णामिदं वचनमब्रवीत्\n",
    "03251009a": "कुशलं ते वरारोहे भर्तारस्तेऽप्यनामयाः\n",
    "03251009c": "येषां कुशलकामासि तेऽपि कच्चिदनामयाः\n",
    "03251010": "द्रौपद्युवाच\n",
    "03251010a": "कौरव्यः कुशली राजा कुन्तीपुत्रो युधिष्ठिरः\n",
    "03251010c": "अहं च भ्रातरश्चास्य यांश्चान्यान्परिपृच्छसि\n",
    "03251011a": "पाद्यं प्रतिगृहाणेदमासनं च नृपात्मज\n",
    "03251011c": "मृगान्पञ्चाशतं चैव प्रातराशं ददानि ते\n",
    "03251012a": "ऐणेयान्पृषतान्न्यङ्कून्हरिणाञ्शरभाञ्शशान्\n",
    "03251012c": "ऋश्यान्रुरूञ्शम्बरांश्च गवयांश्च मृगान्बहून्\n",
    "03251013a": "वराहान्महिषांश्चैव याश्चान्या मृगजातयः\n",
    "03251013c": "प्रदास्यति स्वयं तुभ्यं कुन्तीपुत्रो युधिष्ठिरः\n",
    "03251014": "जयद्रथ उवाच\n",
    "03251014a": "कुशलं प्रातराशस्य सर्वा मेऽपचितिः कृता\n",
    "03251014c": "एहि मे रथमारोह सुखमाप्नुहि केवलम्\n",
    "03251015a": "गतश्रीकांश्च्युतान्राज्यात्कृपणान्गतचेतसः\n",
    "03251015c": "अरण्यवासिनः पार्थान्नानुरोद्धुं त्वमर्हसि\n",
    "03251016a": "न वै प्राज्ञा गतश्रीकं भर्तारमुपयुञ्जते\n",
    "03251016c": "युञ्जानमनुयुञ्जीत न श्रियः संक्षये वसेत्\n",
    "03251017a": "श्रिया विहीना राज्याच्च विनष्टाः शाश्वतीः समाः\n",
    "03251017c": "अलं ते पाण्डुपुत्राणां भक्त्या क्लेशमुपासितुम्\n",
    "03251018a": "भार्या मे भव सुश्रोणि त्यजैनान्सुखमाप्नुहि\n",
    "03251018c": "अखिलान्सिन्धुसौवीरानवाप्नुहि मया सह\n",
    "03251019": "वैशंपायन उवाच\n",
    "03251019a": "इत्युक्ता सिन्धुराजेन वाक्यं हृदयकम्पनम्\n",
    "03251019c": "कृष्णा तस्मादपाक्रामद्देशात्सभ्रुकुटीमुखी\n",
    "03251020a": "अवमत्यास्य तद्वाक्यमाक्षिप्य च सुमध्यमा\n",
    "03251020c": "मैवमित्यब्रवीत्कृष्णा लज्जस्वेति च सैन्धवम्\n",
    "03251021a": "सा काङ्क्षमाणा भर्तॄणामुपयानमनिन्दिता\n",
    "03251021c": "विलोभयामास परं वाक्यैर्वाक्यानि युञ्जती\n",
    "03252001": "वैशंपायन उवाच\n",
    "03252001a": "सरोषरागोपहतेन वल्गुना; सरागनेत्रेण नतोन्नतभ्रुवा\n",
    "03252001c": "मुखेन विस्फूर्य सुवीरराष्ट्रपं; ततोऽब्रवीत्तं द्रुपदात्मजा पुनः\n",
    "03252002a": "यशस्विनस्तीक्ष्णविषान्महारथा;नधिक्षिपन्मूढ न लज्जसे कथम्\n",
    "03252002c": "महेन्द्रकल्पान्निरतान्स्वकर्मसु; स्थितान्समूहेष्वपि यक्षरक्षसाम्\n",
    "03252003a": "न किंचिदीड्यं प्रवदन्ति पापं; वनेचरं वा गृहमेधिनं वा\n",
    "03252003c": "तपस्विनं संपरिपूर्णविद्यं; भषन्ति हैवं श्वनराः सुवीर\n",
    "03252004a": "अहं तु मन्ये तव नास्ति कश्चि;देतादृशे क्षत्रियसंनिवेशे\n",
    "03252004c": "यस्त्वाद्य पातालमुखे पतन्तं; पाणौ गृहीत्वा प्रतिसंहरेत\n",
    "03252005a": "नागं प्रभिन्नं गिरिकूटकल्प;मुपत्यकां हैमवतीं चरन्तम्\n",
    "03252005c": "दण्डीव यूथादपसेधसे त्वं; यो जेतुमाशंससि धर्मराजम्\n",
    "03252006a": "बाल्यात्प्रसुप्तस्य महाबलस्य; सिंहस्य पक्ष्माणि मुखाल्लुनासि\n",
    "03252006c": "पदा समाहत्य पलायमानः; क्रुद्धं यदा द्रक्ष्यसि भीमसेनम्\n",
    "03252007a": "महाबलं घोरतरं प्रवृद्धं; जातं हरिं पर्वतकन्दरेषु\n",
    "03252007c": "प्रसुप्तमुग्रं प्रपदेन हंसि; यः क्रुद्धमासेत्स्यसि जिष्णुमुग्रम्\n",
    "03252008a": "कृष्णोरगौ तीक्ष्णविषौ द्विजिह्वौ; मत्तः पदाक्रामसि पुच्छदेशे\n",
    "03252008c": "यः पाण्डवाभ्यां पुरुषोत्तमाभ्यां; जघन्यजाभ्यां प्रयुयुत्ससे त्वम्\n",
    "03252009a": "यथा च वेणुः कदली नलो वा; फलन्त्यभावाय न भूतयेऽऽत्मनः\n",
    "03252009c": "तथैव मां तैः परिरक्ष्यमाणा;मादास्यसे कर्कटकीव गर्भम्\n",
    "03252010": "जयद्रथ उवाच\n",
    "03252010a": "जानामि कृष्णे विदितं ममैत;द्यथाविधास्ते नरदेवपुत्राः\n",
    "03252010c": "न त्वेवमेतेन विभीषणेन; शक्या वयं त्रासयितुं त्वयाद्य\n",
    "03252011a": "वयं पुनः सप्तदशेषु कृष्णे; कुलेषु सर्वेऽनवमेषु जाताः\n",
    "03252011c": "षड्भ्यो गुणेभ्योऽभ्यधिका विहीना;न्मन्यामहे द्रौपदि पाण्डुपुत्रान्\n",
    "03252012a": "सा क्षिप्रमातिष्ठ गजं रथं वा; न वाक्यमात्रेण वयं हि शक्याः\n",
    "03252012c": "आशंस वा त्वं कृपणं वदन्ती; सौवीरराजस्य पुनः प्रसादम्\n",
    "03252013": "द्रौपद्युवाच\n",
    "03252013a": "महाबला किं त्विह दुर्बलेव; सौवीरराजस्य मताहमस्मि\n",
    "03252013c": "याहं प्रमाथादिह संप्रतीता; सौवीरराजं कृपणं वदेयम्\n",
    "03252014a": "यस्या हि कृष्णौ पदवीं चरेतां; समास्थितावेकरथे सहायौ\n",
    "03252014c": "इन्द्रोऽपि तां नापहरेत्कथंचि;न्मनुष्यमात्रः कृपणः कुतोऽन्यः\n",
    "03252015a": "यदा किरीटी परवीरघाती; निघ्नन्रथस्थो द्विषतां मनांसि\n",
    "03252015c": "मदन्तरे त्वद्ध्वजिनीं प्रवेष्टा; कक्षं दहन्नग्निरिवोष्णगेषु\n",
    "03252016a": "जनार्दनस्यानुगा वृष्णिवीरा; महेष्वासाः केकयाश्चापि सर्वे\n",
    "03252016c": "एते हि सर्वे मम राजपुत्राः; प्रहृष्टरूपाः पदवीं चरेयुः\n",
    "03252017a": "मौर्वीविसृष्टाः स्तनयित्नुघोषा; गाण्डीवमुक्तास्त्वतिवेगवन्तः\n",
    "03252017c": "हस्तं समाहत्य धनंजयस्य; भीमाः शब्दं घोरतरं नदन्ति\n",
    "03252018a": "गाण्डीवमुक्तांश्च महाशरौघा;न्पतंगसंघानिव शीघ्रवेगान्\n",
    "03252018c": "सशङ्खघोषः सतलत्रघोषो; गाण्डीवधन्वा मुहुरुद्वमंश्च\n",
    "03252018e": "यदा शरानर्पयिता तवोरसि; तदा मनस्ते किमिवाभविष्यत्\n",
    "03252019a": "गदाहस्तं भीममभिद्रवन्तं; माद्रीपुत्रौ संपतन्तौ दिशश्च\n",
    "03252019c": "अमर्षजं क्रोधविषं वमन्तौ; दृष्ट्वा चिरं तापमुपैष्यसेऽधम\n",
    "03252020a": "यथा चाहं नातिचरे कथंचि;त्पतीन्महार्हान्मनसापि जातु\n",
    "03252020c": "तेनाद्य सत्येन वशीकृतं त्वां; द्रष्टास्मि पार्थैः परिकृष्यमाणम्\n",
    "03252021a": "न संभ्रमं गन्तुमहं हि शक्ष्ये; त्वया नृशंसेन विकृष्यमाणा\n",
    "03252021c": "समागताहं हि कुरुप्रवीरैः; पुनर्वनं काम्यकमागता च\n",
    "03252022": "वैशंपायन उवाच\n",
    "03252022a": "सा ताननुप्रेक्ष्य विशालनेत्रा; जिघृक्षमाणानवभर्त्सयन्ती\n",
    "03252022c": "प्रोवाच मा मा स्पृशतेति भीता; धौम्यं प्रचुक्रोश पुरोहितं सा\n",
    "03252023a": "जग्राह तामुत्तरवस्त्रदेशे; जयद्रथस्तं समवाक्षिपत्सा\n",
    "03252023c": "तया समाक्षिप्ततनुः स पापः; पपात शाखीव निकृत्तमूलः\n",
    "03252024a": "प्रगृह्यमाणा तु महाजवेन; मुहुर्विनिःश्वस्य च राजपुत्री\n",
    "03252024c": "सा कृष्यमाणा रथमारुरोह; धौम्यस्य पादावभिवाद्य कृष्णा\n",
    "03252025": "धौम्य उवाच\n",
    "03252025a": "नेयं शक्या त्वया नेतुमविजित्य महारथान्\n",
    "03252025c": "धर्मं क्षत्रस्य पौराणमवेक्षस्व जयद्रथ\n",
    "03252026a": "क्षुद्रं कृत्वा फलं पापं प्राप्स्यसि त्वमसंशयम्\n",
    "03252026c": "आसाद्य पाण्डवान्वीरान्धर्मराजपुरोगमान्\n",
    "03252027": "वैशंपायन उवाच\n",
    "03252027a": "इत्युक्त्वा ह्रियमाणां तां राजपुत्रीं यशस्विनीम्\n",
    "03252027c": "अन्वगच्छत्तदा धौम्यः पदातिगणमध्यगः\n",
    "03253001": "वैशंपायन उवाच\n",
    "03253001a": "ततो दिशः संप्रविहृत्य पार्था; मृगान्वराहान्महिषांश्च हत्वा\n",
    "03253001c": "धनुर्धराः श्रेष्ठतमाः पृथिव्यां; पृथक्चरन्तः सहिता बभूवुः\n",
    "03253002a": "ततो मृगव्यालगणानुकीर्णं; महावनं तद्विहगोपघुष्टम्\n",
    "03253002c": "भ्रातॄंश्च तानभ्यवदद्युधिष्ठिरः; श्रुत्वा गिरो व्याहरतां मृगाणाम्\n",
    "03253003a": "आदित्यदीप्तां दिशमभ्युपेत्य; मृगद्विजाः क्रूरमिमे वदन्ति\n",
    "03253003c": "आयासमुग्रं प्रतिवेदयन्तो; महाहवं शत्रुभिर्वावमानम्\n",
    "03253004a": "क्षिप्रं निवर्तध्वमलं मृगैर्नो; मनो हि मे दूयति दह्यते च\n",
    "03253004c": "बुद्धिं समाच्छाद्य च मे समन्यु;रुद्धूयते प्राणपतिः शरीरे\n",
    "03253005a": "सरः सुपर्णेन हृतोरगं यथा; राष्ट्रं यथाराजकमात्तलक्ष्मि\n",
    "03253005c": "एवंविधं मे प्रतिभाति काम्यकं; शौण्डैर्यथा पीतरसश्च कुम्भः\n",
    "03253006a": "ते सैन्धवैरत्यनिलौघवेगै;र्महाजवैर्वाजिभिरुह्यमानाः\n",
    "03253006c": "युक्तैर्बृहद्भिः सुरथैर्नृवीरा;स्तदाश्रमायाभिमुखा बभूवुः\n",
    "03253007a": "तेषां तु गोमायुरनल्पघोषो; निवर्ततां वाममुपेत्य पार्श्वम्\n",
    "03253007c": "प्रव्याहरत्तं प्रविमृश्य राजा; प्रोवाच भीमं च धनंजयं च\n",
    "03253008a": "यथा वदत्येष विहीनयोनिः; शालावृको वाममुपेत्य पार्श्वम्\n",
    "03253008c": "सुव्यक्तमस्मानवमन्य पापैः; कृतोऽभिमर्दः कुरुभिः प्रसह्य\n",
    "03253009a": "इत्येव ते तद्वनमाविशन्तो; महत्यरण्ये मृगयां चरित्वा\n",
    "03253009c": "बालामपश्यन्त तदा रुदन्तीं; धात्रेयिकां प्रेष्यवधूं प्रियायाः\n",
    "03253010a": "तामिन्द्रसेनस्त्वरितोऽभिसृत्य; रथादवप्लुत्य ततोऽभ्यधावत्\n",
    "03253010c": "प्रोवाच चैनां वचनं नरेन्द्र; धात्रेयिकामार्ततरस्तदानीम्\n",
    "03253011a": "किं रोदिषि त्वं पतिता धरण्यां; किं ते मुखं शुष्यति दीनवर्णम्\n",
    "03253011c": "कच्चिन्न पापैः सुनृशंसकृद्भिः; प्रमाथिता द्रौपदी राजपुत्री\n",
    "03253011e": "अनिन्द्यरूपा सुविशालनेत्रा; शरीरतुल्या कुरुपुंगवानाम्\n",
    "03253012a": "यद्येव देवी पृथिवीं प्रविष्टा; दिवं प्रपन्नाप्यथ वा समुद्रम्\n",
    "03253012c": "तस्या गमिष्यन्ति पदं हि पार्था;स्तथा हि संतप्यति धर्मराजः\n",
    "03253013a": "को हीदृशानामरिमर्दनानां; क्लेशक्षमाणामपराजितानाम्\n",
    "03253013c": "प्राणैः समामिष्टतमां जिहीर्षे;दनुत्तमं रत्नमिव प्रमूढः\n",
    "03253013e": "न बुध्यते नाथवतीमिहाद्य; बहिश्चरं हृदयं पाण्डवानाम्\n",
    "03253014a": "कस्याद्य कायं प्रतिभिद्य घोरा; महीं प्रवेक्ष्यन्ति शिताः शराग्र्याः\n",
    "03253014c": "मा त्वं शुचस्तां प्रति भीरु विद्धि; यथाद्य कृष्णा पुनरेष्यतीति\n",
    "03253014e": "निहत्य सर्वान्द्विषतः समग्रा;न्पार्थाः समेष्यन्त्यथ याज्ञसेन्या\n",
    "03253015a": "अथाब्रवीच्चारुमुखं प्रमृज्य; धात्रेयिका सारथिमिन्द्रसेनम्\n",
    "03253015c": "जयद्रथेनापहृता प्रमथ्य; पञ्चेन्द्रकल्पान्परिभूय कृष्णा\n",
    "03253016a": "तिष्ठन्ति वर्त्मानि नवान्यमूनि; वृक्षाश्च न म्लान्ति तथैव भग्नाः\n",
    "03253016c": "आवर्तयध्वं ह्यनुयात शीघ्रं; न दूरयातैव हि राजपुत्री\n",
    "03253017a": "संनह्यध्वं सर्व एवेन्द्रकल्पा; महान्ति चारूणि च दंशनानि\n",
    "03253017c": "गृह्णीत चापानि महाधनानि; शरांश्च शीघ्रं पदवीं व्रजध्वम्\n",
    "03253018a": "पुरा हि निर्भर्त्सनदण्डमोहिता; प्रमूढचित्ता वदनेन शुष्यता\n",
    "03253018c": "ददाति कस्मैचिदनर्हते तनुं; वराज्यपूर्णामिव भस्मनि स्रुचम्\n",
    "03253019a": "पुरा तुषाग्नाविव हूयते हविः; पुरा श्मशाने स्रगिवापविध्यते\n",
    "03253019c": "पुरा च सोमोऽध्वरगोऽवलिह्यते; शुना यथा विप्रजने प्रमोहिते\n",
    "03253019e": "महत्यरण्ये मृगयां चरित्वा; पुरा शृगालो नलिनीं विगाहते\n",
    "03253020a": "मा वः प्रियायाः सुनसं सुलोचनं; चन्द्रप्रभाच्छं वदनं प्रसन्नम्\n",
    "03253020c": "स्पृश्याच्छुभं कश्चिदकृत्यकारी; श्वा वै पुरोडाशमिवोपयुङ्क्षीत्\n",
    "03253020e": "एतानि वर्त्मान्यनुयात शीघ्रं; मा वः कालः क्षिप्रमिहात्यगाद्वै\n",
    "03253021": "युधिष्ठिर उवाच\n",
    "03253021a": "भद्रे तूष्णीमास्स्व नियच्छ वाचं; मास्मत्सकाशे परुषाण्यवोचः\n",
    "03253021c": "राजानो वा यदि वा राजपुत्रा; बलेन मत्ता वञ्चनां प्राप्नुवन्ति\n",
    "03253022": "वैशंपायन उवाच\n",
    "03253022a": "एतावदुक्त्वा प्रययुर्हि शीघ्रं; तान्येव वर्त्मान्यनुवर्तमानाः\n",
    "03253022c": "मुहुर्मुहुर्व्यालवदुच्छ्वसन्तो; ज्यां विक्षिपन्तश्च महाधनुर्भ्यः\n",
    "03253023a": "ततोऽपश्यंस्तस्य सैन्यस्य रेणु;मुद्धूतं वै वाजिखुरप्रणुन्नम्\n",
    "03253023c": "पदातीनां मध्यगतं च धौम्यं; विक्रोशन्तं भीममभिद्रवेति\n",
    "03253024a": "ते सान्त्व्य धौम्यं परिदीनसत्त्वाः; सुखं भवानेत्विति राजपुत्राः\n",
    "03253024c": "श्येना यथैवामिषसंप्रयुक्ता; जवेन तत्सैन्यमथाभ्यधावन्\n",
    "03253025a": "तेषां महेन्द्रोपमविक्रमाणां; संरब्धानां धर्षणाद्याज्ञसेन्याः\n",
    "03253025c": "क्रोधः प्रजज्वाल जयद्रथं च; दृष्ट्वा प्रियां तस्य रथे स्थितां च\n",
    "03253026a": "प्रचुक्रुशुश्चाप्यथ सिन्धुराजं; वृकोदरश्चैव धनंजयश्च\n",
    "03253026c": "यमौ च राजा च महाधनुर्धरा;स्ततो दिशः संमुमुहुः परेषाम्\n",
    "03254001": "वैशंपायन उवाच\n",
    "03254001a": "ततो घोरतरः शब्दो वने समभवत्तदा\n",
    "03254001c": "भीमसेनार्जुनौ दृष्ट्वा क्षत्रियाणाममर्षिणाम्\n",
    "03254002a": "तेषां ध्वजाग्राण्यभिवीक्ष्य राजा; स्वयं दुरात्मा कुरुपुंगवानाम्\n",
    "03254002c": "जयद्रथो याज्ञसेनीमुवाच; रथे स्थितां भानुमतीं हतौजाः\n",
    "03254003a": "आयान्तीमे पञ्च रथा महान्तो; मन्ये च कृष्णे पतयस्तवैते\n",
    "03254003c": "सा जानती ख्यापय नः सुकेशि; परं परं पाण्डवानां रथस्थम्\n",
    "03254004": "द्रौपद्युवाच\n",
    "03254004a": "किं ते ज्ञातैर्मूढ महाधनुर्धरै;रनायुष्यं कर्म कृत्वातिघोरम्\n",
    "03254004c": "एते वीराः पतयो मे समेता; न वः शेषः कश्चिदिहास्ति युद्धे\n",
    "03254005a": "आख्यातव्यं त्वेव सर्वं मुमूर्षो;र्मया तुभ्यं पृष्टया धर्म एषः\n",
    "03254005c": "न मे व्यथा विद्यते त्वद्भयं वा; संपश्यन्त्याः सानुजं धर्मराजम्\n",
    "03254006a": "यस्य ध्वजाग्रे नदतो मृदङ्गौ; नन्दोपनन्दौ मधुरौ युक्तरूपौ\n",
    "03254006c": "एतं स्वधर्मार्थविनिश्चयज्ञं; सदा जनाः कृत्यवन्तोऽनुयान्ति\n",
    "03254007a": "य एष जाम्बूनदशुद्धगौरः; प्रचण्डघोणस्तनुरायताक्षः\n",
    "03254007c": "एतं कुरुश्रेष्ठतमं वदन्ति; युधिष्ठिरं धर्मसुतं पतिं मे\n",
    "03254008a": "अप्येष शत्रोः शरणागतस्य; दद्यात्प्राणान्धर्मचारी नृवीरः\n",
    "03254008c": "परैह्येनं मूढ जवेन भूतये; त्वमात्मनः प्राञ्जलिर्न्यस्तशस्त्रः\n",
    "03254009a": "अथाप्येनं पश्यसि यं रथस्थं; महाभुजं शालमिव प्रवृद्धम्\n",
    "03254009c": "संदष्टोष्ठं भ्रुकुटीसंहतभ्रुवं; वृकोदरो नाम पतिर्ममैषः\n",
    "03254010a": "आजानेया बलिनः साधु दान्ता; महाबलाः शूरमुदावहन्ति\n",
    "03254010c": "एतस्य कर्माण्यतिमानुषाणि; भीमेति शब्दोऽस्य गतः पृथिव्याम्\n",
    "03254011a": "नास्यापराद्धाः शेषमिहाप्नुवन्ति; नाप्यस्य वैरं विस्मरते कदाचित्\n",
    "03254011c": "वैरस्यान्तं संविधायोपयाति; पश्चाच्छान्तिं न च गच्छत्यतीव\n",
    "03254012a": "मृदुर्वदान्यो धृतिमान्यशस्वी; जितेन्द्रियो वृद्धसेवी नृवीरः\n",
    "03254012c": "भ्राता च शिष्यश्च युधिष्ठिरस्य; धनंजयो नाम पतिर्ममैषः\n",
    "03254013a": "यो वै न कामान्न भयान्न लोभा;त्त्यजेद्धर्मं न नृशंसं च कुर्यात्\n",
    "03254013c": "स एष वैश्वानरतुल्यतेजाः; कुन्तीसुतः शत्रुसहः प्रमाथी\n",
    "03254014a": "यः सर्वधर्मार्थविनिश्चयज्ञो; भयार्तानां भयहर्ता मनीषी\n",
    "03254014c": "यस्योत्तमं रूपमाहुः पृथिव्यां; यं पाण्डवाः परिरक्षन्ति सर्वे\n",
    "03254015a": "प्राणैर्गरीयांसमनुव्रतं वै; स एष वीरो नकुलः पतिर्मे\n",
    "03254015c": "यः खड्गयोधी लघुचित्रहस्तो; महांश्च धीमान्सहदेवोऽद्वितीयः\n",
    "03254016a": "यस्याद्य कर्म द्रक्ष्यसे मूढसत्त्व; शतक्रतोर्वा दैत्यसेनासु संख्ये\n",
    "03254016c": "शूरः कृतास्त्रो मतिमान्मनीषी; प्रियंकरो धर्मसुतस्य राज्ञः\n",
    "03254017a": "य एष चन्द्रार्कसमानतेजा; जघन्यजः पाण्डवानां प्रियश्च\n",
    "03254017c": "बुद्ध्या समो यस्य नरो न विद्यते; वक्ता तथा सत्सु विनिश्चयज्ञः\n",
    "03254018a": "स एष शूरो नित्यममर्षणश्च; धीमान्प्राज्ञः सहदेवः पतिर्मे\n",
    "03254018c": "त्यजेत्प्राणान्प्रविशेद्धव्यवाहं; न त्वेवैष व्याहरेद्धर्मबाह्यम्\n",
    "03254018e": "सदा मनस्वी क्षत्रधर्मे निविष्टः; कुन्त्याः प्राणैरिष्टतमो नृवीरः\n",
    "03254019a": "विशीर्यन्तीं नावमिवार्णवान्ते; रत्नाभिपूर्णां मकरस्य पृष्ठे\n",
    "03254019c": "सेनां तवेमां हतसर्वयोधां; विक्षोभितां द्रक्ष्यसि पाण्डुपुत्रैः\n",
    "03254020a": "इत्येते वै कथिताः पाण्डुपुत्रा; यांस्त्वं मोहादवमन्य प्रवृत्तः\n",
    "03254020c": "यद्येतैस्त्वं मुच्यसेऽरिष्टदेहः; पुनर्जन्म प्राप्स्यसे जीव एव\n",
    "03254021": "वैशंपायन उवाच\n",
    "03254021a": "ततः पार्थाः पञ्च पञ्चेन्द्रकल्पा;स्त्यक्त्वा त्रस्तान्प्राञ्जलींस्तान्पदातीन्\n",
    "03254021c": "रथानीकं शरवर्षान्धकारं; चक्रुः क्रुद्धाः सर्वतः संनिगृह्य\n",
    "03255001": "वैशंपायन उवाच\n",
    "03255001a": "संतिष्ठत प्रहरत तूर्णं विपरिधावत\n",
    "03255001c": "इति स्म सैन्धवो राजा चोदयामास तान्नृपान्\n",
    "03255002a": "ततो घोरतरः शब्दो रणे समभवत्तदा\n",
    "03255002c": "भीमार्जुनयमान्दृष्ट्वा सैन्यानां सयुधिष्ठिरान्\n",
    "03255003a": "शिबिसिन्धुत्रिगर्तानां विषादश्चाप्यजायत\n",
    "03255003c": "तान्दृष्ट्वा पुरुषव्याघ्रान्व्याघ्रानिव बलोत्कटान्\n",
    "03255004a": "हेमचित्रसमुत्सेधां सर्वशैक्यायसीं गदाम्\n",
    "03255004c": "प्रगृह्याभ्यद्रवद्भीमः सैन्धवं कालचोदितम्\n",
    "03255005a": "तदन्तरमथावृत्य कोटिकाश्योऽभ्यहारयत्\n",
    "03255005c": "महता रथवंशेन परिवार्य वृकोदरम्\n",
    "03255006a": "शक्तितोमरनाराचैर्वीरबाहुप्रचोदितैः\n",
    "03255006c": "कीर्यमाणोऽपि बहुभिर्न स्म भीमोऽभ्यकम्पत\n",
    "03255007a": "गजं तु सगजारोहं पदातींश्च चतुर्दश\n",
    "03255007c": "जघान गदया भीमः सैन्धवध्वजिनीमुखे\n",
    "03255008a": "पार्थः पञ्चशताञ्शूरान्पार्वतीयान्महारथान्\n",
    "03255008c": "परीप्समानः सौवीरं जघान ध्वजिनीमुखे\n",
    "03255009a": "राजा स्वयं सुवीराणां प्रवराणां प्रहारिणाम्\n",
    "03255009c": "निमेषमात्रेण शतं जघान समरे तदा\n",
    "03255010a": "ददृशे नकुलस्तत्र रथात्प्रस्कन्द्य खड्गधृक्\n",
    "03255010c": "शिरांसि पादरक्षाणां बीजवत्प्रवपन्मुहुः\n",
    "03255011a": "सहदेवस्तु संयाय रथेन गजयोधिनः\n",
    "03255011c": "पातयामास नाराचैर्द्रुमेभ्य इव बर्हिणः\n",
    "03255012a": "ततस्त्रिगर्तः सधनुरवतीर्य महारथात्\n",
    "03255012c": "गदया चतुरो वाहान्राज्ञस्तस्य तदावधीत्\n",
    "03255013a": "तमभ्याशगतं राजा पदातिं कुन्तिनन्दनः\n",
    "03255013c": "अर्धचन्द्रेण बाणेन विव्याधोरसि धर्मराट्\n",
    "03255014a": "स भिन्नहृदयो वीरो वक्त्राच्छोणितमुद्वमन्\n",
    "03255014c": "पपाताभिमुखः पार्थं छिन्नमूल इव द्रुमः\n",
    "03255015a": "इन्द्रसेनद्वितीयस्तु रथात्प्रस्कन्द्य धर्मराट्\n",
    "03255015c": "हताश्वः सहदेवस्य प्रतिपेदे महारथम्\n",
    "03255016a": "नकुलं त्वभिसंधाय क्षेमंकरमहामुखौ\n",
    "03255016c": "उभावुभयतस्तीक्ष्णैः शरवर्षैरवर्षताम्\n",
    "03255017a": "तौ शरैरभिवर्षन्तौ जीमूताविव वार्षिकौ\n",
    "03255017c": "एकैकेन विपाठेन जघ्ने माद्रवतीसुतः\n",
    "03255018a": "त्रिगर्तराजः सुरथस्तस्याथ रथधूर्गतः\n",
    "03255018c": "रथमाक्षेपयामास गजेन गजयानवित्\n",
    "03255019a": "नकुलस्त्वपभीस्तस्माद्रथाच्चर्मासिपाणिमान्\n",
    "03255019c": "उद्भ्रान्तं स्थानमास्थाय तस्थौ गिरिरिवाचलः\n",
    "03255020a": "सुरथस्तं गजवरं वधाय नकुलस्य तु\n",
    "03255020c": "प्रेषयामास सक्रोधमभ्युच्छ्रितकरं ततः\n",
    "03255021a": "नकुलस्तस्य नागस्य समीपपरिवर्तिनः\n",
    "03255021c": "सविषाणं भुजं मूले खड्गेन निरकृन्तत\n",
    "03255022a": "स विनद्य महानादं गजः कङ्कणभूषणः\n",
    "03255022c": "पतन्नवाक्शिरा भूमौ हस्त्यारोहानपोथयत्\n",
    "03255023a": "स तत्कर्म महत्कृत्वा शूरो माद्रवतीसुतः\n",
    "03255023c": "भीमसेनरथं प्राप्य शर्म लेभे महारथः\n",
    "03255024a": "भीमस्त्वापततो राज्ञः कोटिकाश्यस्य संगरे\n",
    "03255024c": "सूतस्य नुदतो वाहान्क्षुरेणापाहरच्छिरः\n",
    "03255025a": "न बुबोध हतं सूतं स राजा बाहुशालिना\n",
    "03255025c": "तस्याश्वा व्यद्रवन्संख्ये हतसूतास्ततस्ततः\n",
    "03255026a": "विमुखं हतसूतं तं भीमः प्रहरतां वरः\n",
    "03255026c": "जघान तलयुक्तेन प्रासेनाभ्येत्य पाण्डवः\n",
    "03255027a": "द्वादशानां तु सर्वेषां सौवीराणां धनंजयः\n",
    "03255027c": "चकर्त निषितैर्भल्लैर्धनूंषि च शिरांसि च\n",
    "03255028a": "शिबीनिक्ष्वाकुमुख्यांश्च त्रिगर्तान्सैन्धवानपि\n",
    "03255028c": "जघानातिरथः संख्ये बाणगोचरमागतान्\n",
    "03255029a": "सादिताः प्रत्यदृश्यन्त बहवः सव्यसाचिना\n",
    "03255029c": "सपताकाश्च मातङ्गाः सध्वजाश्च महारथाः\n",
    "03255030a": "प्रच्छाद्य पृथिवीं तस्थुः सर्वमायोधनं प्रति\n",
    "03255030c": "शरीराण्यशिरस्कानि विदेहानि शिरांसि च\n",
    "03255031a": "श्वगृध्रकङ्ककाकोलभासगोमायुवायसाः\n",
    "03255031c": "अतृप्यंस्तत्र वीराणां हतानां मांसशोणितैः\n",
    "03255032a": "हतेषु तेषु वीरेषु सिन्धुराजो जयद्रथः\n",
    "03255032c": "विमुच्य कृष्णां संत्रस्तः पलायनपरोऽभवत्\n",
    "03255033a": "स तस्मिन्संकुले सैन्ये द्रौपदीमवतार्य वै\n",
    "03255033c": "प्राणप्रेप्सुरुपाधावद्वनं येन नराधमः\n",
    "03255034a": "द्रौपदीं धर्मराजस्तु दृष्ट्वा धौम्यपुरस्कृताम्\n",
    "03255034c": "माद्रीपुत्रेण वीरेण रथमारोपयत्तदा\n",
    "03255035a": "ततस्तद्विद्रुतं सैन्यमपयाते जयद्रथे\n",
    "03255035c": "आदिश्यादिश्य नाराचैराजघान वृकोदरः\n",
    "03255036a": "सव्यसाची तु तं दृष्ट्वा पलायन्तं जयद्रथम्\n",
    "03255036c": "वारयामास निघ्नन्तं भीमं सैन्धवसैनिकान्\n",
    "03255037": "अर्जुन उवाच\n",
    "03255037a": "यस्यापचारात्प्राप्तोऽयमस्मान्क्लेशो दुरासदः\n",
    "03255037c": "तमस्मिन्समरोद्देशे न पश्यामि जयद्रथम्\n",
    "03255038a": "तमेवान्विष भद्रं ते किं ते योधैर्निपातितैः\n",
    "03255038c": "अनामिषमिदं कर्म कथं वा मन्यते भवान्\n",
    "03255039": "वैशंपायन उवाच\n",
    "03255039a": "इत्युक्तो भीमसेनस्तु गुडाकेशेन धीमता\n",
    "03255039c": "युधिष्ठिरमभिप्रेक्ष्य वाग्मी वचनमब्रवीत्\n",
    "03255040a": "हतप्रवीरा रिपवो भूयिष्ठं विद्रुता दिशः\n",
    "03255040c": "गृहीत्वा द्रौपदीं राजन्निवर्ततु भवानितः\n",
    "03255041a": "यमाभ्यां सह राजेन्द्र धौम्येन च महात्मना\n",
    "03255041c": "प्राप्याश्रमपदं राजन्द्रौपदीं परिसान्त्वय\n",
    "03255042a": "न हि मे मोक्ष्यते जीवन्मूढः सैन्धवको नृपः\n",
    "03255042c": "पातालतलसंस्थोऽपि यदि शक्रोऽस्य सारथिः\n",
    "03255043": "युधिष्ठिर उवाच\n",
    "03255043a": "न हन्तव्यो महाबाहो दुरात्मापि स सैन्धवः\n",
    "03255043c": "दुःशलामभिसंस्मृत्य गान्धारीं च यशस्विनीम्\n",
    "03255044": "वैशंपायन उवाच\n",
    "03255044a": "तच्छ्रुत्वा द्रौपदी भीममुवाच व्याकुलेन्द्रिया\n",
    "03255044c": "कुपिता ह्रीमती प्राज्ञा पती भीमार्जुनावुभौ\n",
    "03255045a": "कर्तव्यं चेत्प्रियं मह्यं वध्यः स पुरुषाधमः\n",
    "03255045c": "सैन्धवापसदः पापो दुर्मतिः कुलपांसनः\n",
    "03255046a": "भार्याभिहर्ता निर्वैरो यश्च राज्यहरो रिपुः\n",
    "03255046c": "याचमानोऽपि संग्रामे न स जीवितुमर्हति\n",
    "03255047a": "इत्युक्तौ तौ नरव्याघ्रौ ययतुर्यत्र सैन्धवः\n",
    "03255047c": "राजा निववृते कृष्णामादाय सपुरोहितः\n",
    "03255048a": "स प्रविश्याश्रमपदं व्यपविद्धबृसीघटम्\n",
    "03255048c": "मार्कण्डेयादिभिर्विप्रैरनुकीर्णं ददर्श ह\n",
    "03255049a": "द्रौपदीमनुशोचद्भिर्ब्राह्मणैस्तैः समागतैः\n",
    "03255049c": "समियाय महाप्राज्ञः सभार्यो भ्रातृमध्यगः\n",
    "03255050a": "ते स्म तं मुदिता दृष्ट्वा पुनरभ्यागतं नृपम्\n",
    "03255050c": "जित्वा तान्सिन्धुसौवीरान्द्रौपदीं चाहृतां पुनः\n",
    "03255051a": "स तैः परिवृतो राजा तत्रैवोपविवेश ह\n",
    "03255051c": "प्रविवेशाश्रमं कृष्णा यमाभ्यां सह भामिनी\n",
    "03255052a": "भीमार्जुनावपि श्रुत्वा क्रोशमात्रगतं रिपुम्\n",
    "03255052c": "स्वयमश्वांस्तुदन्तौ तौ जवेनैवाभ्यधावताम्\n",
    "03255053a": "इदमत्यद्भुतं चात्र चकार पुरुषोऽर्जुनः\n",
    "03255053c": "क्रोशमात्रगतानश्वान्सैन्धवस्य जघान यत्\n",
    "03255054a": "स हि दिव्यास्त्रसंपन्नः कृच्छ्रकालेऽप्यसंभ्रमः\n",
    "03255054c": "अकरोद्दुष्करं कर्म शरैरस्त्रानुमन्त्रितैः\n",
    "03255055a": "ततोऽभ्यधावतां वीरावुभौ भीमधनंजयौ\n",
    "03255055c": "हताश्वं सैन्धवं भीतमेकं व्याकुलचेतसम्\n",
    "03255056a": "सैन्धवस्तु हतान्दृष्ट्वा तथाश्वान्स्वान्सुदुःखितः\n",
    "03255056c": "दृष्ट्वा विक्रमकर्माणि कुर्वाणं च धनंजयम्\n",
    "03255056e": "पलायनकृतोत्साहः प्राद्रवद्येन वै वनम्\n",
    "03255057a": "सैन्धवं त्वभिसंप्रेक्ष्य पराक्रान्तं पलायने\n",
    "03255057c": "अनुयाय महाबाहुः फल्गुनो वाक्यमब्रवीत्\n",
    "03255058a": "अनेन वीर्येण कथं स्त्रियं प्रार्थयसे बलात्\n",
    "03255058c": "राजपुत्र निवर्तस्व न ते युक्तं पलायनम्\n",
    "03255058e": "कथं चानुचरान्हित्वा शत्रुमध्ये पलायसे\n",
    "03255059a": "इत्युच्यमानः पार्थेन सैन्धवो न न्यवर्तत\n",
    "03255059c": "तिष्ठ तिष्ठेति तं भीमः सहसाभ्यद्रवद्बली\n",
    "03255059e": "मा वधीरिति पार्थस्तं दयावानभ्यभाषत\n",
    "03256001": "वैशंपायन उवाच\n",
    "03256001a": "जयद्रथस्तु संप्रेक्ष्य भ्रातरावुद्यतायुधौ\n",
    "03256001c": "प्राद्रवत्तूर्णमव्यग्रो जीवितेप्सुः सुदुःखितः\n",
    "03256002a": "तं भीमसेनो धावन्तमवतीर्य रथाद्बली\n",
    "03256002c": "अभिद्रुत्य निजग्राह केशपक्षेऽत्यमर्षणः\n",
    "03256003a": "समुद्यम्य च तं रोषान्निष्पिपेष महीतले\n",
    "03256003c": "गले गृहीत्वा राजानं ताडयामास चैव ह\n",
    "03256004a": "पुनः संजीवमानस्य तस्योत्पतितुमिच्छतः\n",
    "03256004c": "पदा मूर्ध्नि महाबाहुः प्राहरद्विलपिष्यतः\n",
    "03256005a": "तस्य जानुं ददौ भीमो जघ्ने चैनमरत्निना\n",
    "03256005c": "स मोहमगमद्राजा प्रहारवरपीडितः\n",
    "03256006a": "विरोषं भीमसेनं तु वारयामास फल्गुनः\n",
    "03256006c": "दुःशलायाः कृते राजा यत्तदाहेति कौरव\n",
    "03256007": "भीमसेन उवाच\n",
    "03256007a": "नायं पापसमाचारो मत्तो जीवितुमर्हति\n",
    "03256007c": "द्रौपद्यास्तदनर्हायाः परिक्लेष्टा नराधमः\n",
    "03256008a": "किं नु शक्यं मया कर्तुं यद्राजा सततं घृणी\n",
    "03256008c": "त्वं च बालिशया बुद्ध्या सदैवास्मान्प्रबाधसे\n",
    "03256009a": "एवमुक्त्वा सटास्तस्य पञ्च चक्रे वृकोदरः\n",
    "03256009c": "अर्धचन्द्रेण बाणेन किंचिदब्रुवतस्तदा\n",
    "03256010a": "विकल्पयित्वा राजानं ततः प्राह वृकोदरः\n",
    "03256010c": "जीवितुं चेच्छसे मूढ हेतुं मे गदतः शृणु\n",
    "03256011a": "दासोऽस्मीति त्वया वाच्यं संसत्सु च सभासु च\n",
    "03256011c": "एवं ते जीवितं दद्यामेष युद्धजितो विधिः\n",
    "03256012a": "एवमस्त्विति तं राजा कृच्छ्रप्राणो जयद्रथः\n",
    "03256012c": "प्रोवाच पुरुषव्याघ्रं भीममाहवशोभिनम्\n",
    "03256013a": "तत एनं विचेष्टन्तं बद्ध्वा पार्थो वृकोदरः\n",
    "03256013c": "रथमारोपयामास विसंज्ञं पांसुगुण्ठितम्\n",
    "03256014a": "ततस्तं रथमास्थाय भीमः पार्थानुगस्तदा\n",
    "03256014c": "अभ्येत्याश्रममध्यस्थमभ्यगच्छद्युधिष्ठिरम्\n",
    "03256015a": "दर्शयामास भीमस्तु तदवस्थं जयद्रथम्\n",
    "03256015c": "तं राजा प्राहसद्दृष्ट्वा मुच्यतामिति चाब्रवीत्\n",
    "03256016a": "राजानं चाब्रवीद्भीमो द्रौपद्यै कथयेति वै\n",
    "03256016c": "दासभावं गतो ह्येष पाण्डूनां पापचेतनः\n",
    "03256017a": "तमुवाच ततो ज्येष्ठो भ्राता सप्रणयं वचः\n",
    "03256017c": "मुञ्चैनमधमाचारं प्रमाणं यदि ते वयम्\n",
    "03256018a": "द्रौपदी चाब्रवीद्भीममभिप्रेक्ष्य युधिष्ठिरम्\n",
    "03256018c": "दासोऽयं मुच्यतां राज्ञस्त्वया पञ्चसटः कृतः\n",
    "03256019a": "स मुक्तोऽभ्येत्य राजानमभिवाद्य युधिष्ठिरम्\n",
    "03256019c": "ववन्दे विह्वलो राजा तांश्च सर्वान्मुनींस्तदा\n",
    "03256020a": "तमुवाच घृणी राजा धर्मपुत्रो युधिष्ठिरः\n",
    "03256020c": "तथा जयद्रथं दृष्ट्वा गृहीतं सव्यसाचिना\n",
    "03256021a": "अदासो गच्छ मुक्तोऽसि मैवं कार्षीः पुनः क्वचित्\n",
    "03256021c": "स्त्रीकामुक धिगस्तु त्वां क्षुद्रः क्षुद्रसहायवान्\n",
    "03256021e": "एवंविधं हि कः कुर्यात्त्वदन्यः पुरुषाधमः\n",
    "03256022a": "गतसत्त्वमिव ज्ञात्वा कर्तारमशुभस्य तम्\n",
    "03256022c": "संप्रेक्ष्य भरतश्रेष्ठः कृपां चक्रे नराधिपः\n",
    "03256023a": "धर्मे ते वर्धतां बुद्धिर्मा चाधर्मे मनः कृथाः\n",
    "03256023c": "साश्वः सरथपादातः स्वस्ति गच्छ जयद्रथ\n",
    "03256024a": "एवमुक्तस्तु सव्रीडं तूष्णीं किंचिदवाङ्मुखः\n",
    "03256024c": "जगाम राजा दुःखार्तो गङ्गाद्वाराय भारत\n",
    "03256025a": "स देवं शरणं गत्वा विरूपाक्षमुमापतिम्\n",
    "03256025c": "तपश्चचार विपुलं तस्य प्रीतो वृषध्वजः\n",
    "03256026a": "बलिं स्वयं प्रत्यगृह्णात्प्रीयमाणस्त्रिलोचनः\n",
    "03256026c": "वरं चास्मै ददौ देवः स च जग्राह तच्छृणु\n",
    "03256027a": "समस्तान्सरथान्पञ्च जयेयं युधि पाण्डवान्\n",
    "03256027c": "इति राजाब्रवीद्देवं नेति देवस्तमब्रवीत्\n",
    "03256028a": "अजय्यांश्चाप्यवध्यांश्च वारयिष्यसि तान्युधि\n",
    "03256028c": "ऋतेऽर्जुनं महाबाहुं देवैरपि दुरासदम्\n",
    "03256029a": "यमाहुरजितं देवं शङ्खचक्रगदाधरम्\n",
    "03256029c": "प्रधानः सोऽस्त्रविदुषां तेन कृष्णेन रक्ष्यते\n",
    "03256030a": "एवमुक्तस्तु नृपतिः स्वमेव भवनं ययौ\n",
    "03256030c": "पाण्डवाश्च वने तस्मिन्न्यवसन्काम्यके तदा\n",
    "03257001": "जनमेजय उवाच\n",
    "03257001a": "एवं हृतायां कृष्णायां प्राप्य क्लेशमनुत्तमम्\n",
    "03257001c": "अत ऊर्ध्वं नरव्याघ्राः किमकुर्वत पाण्डवाः\n",
    "03257002": "वैशंपायन उवाच\n",
    "03257002a": "एवं कृष्णां मोक्षयित्वा विनिर्जित्य जयद्रथम्\n",
    "03257002c": "आसां चक्रे मुनिगणैर्धर्मराजो युधिष्ठिरः\n",
    "03257003a": "तेषां मध्ये महर्षीणां शृण्वतामनुशोचताम्\n",
    "03257003c": "मार्कण्डेयमिदं वाक्यमब्रवीत्पाण्डुनन्दनः\n",
    "03257004a": "मन्ये कालश्च बलवान्दैवं च विधिनिर्मितम्\n",
    "03257004c": "भवितव्यं च भूतानां यस्य नास्ति व्यतिक्रमः\n",
    "03257005a": "कथं हि पत्नीमस्माकं धर्मज्ञां धर्मचारिणीम्\n",
    "03257005c": "संस्पृशेदीदृशो भावः शुचिं स्तैन्यमिवानृतम्\n",
    "03257006a": "न हि पापं कृतं किंचित्कर्म वा निन्दितं क्वचित्\n",
    "03257006c": "द्रौपद्या ब्राह्मणेष्वेव धर्मः सुचरितो महान्\n",
    "03257007a": "तां जहार बलाद्राजा मूढबुद्धिर्जयद्रथः\n",
    "03257007c": "तस्याः संहरणात्प्राप्तः शिरसः केशवापनम्\n",
    "03257007e": "पराजयं च संग्रामे ससहायः समाप्तवान्\n",
    "03257008a": "प्रत्याहृता तथास्माभिर्हत्वा तत्सैन्धवं बलम्\n",
    "03257008c": "तद्दारहरणं प्राप्तमस्माभिरवितर्कितम्\n",
    "03257009a": "दुःखश्चायं वने वासो मृगयायां च जीविका\n",
    "03257009c": "हिंसा च मृगजातीनां वनौकोभिर्वनौकसाम्\n",
    "03257009e": "ज्ञातिभिर्विप्रवासश्च मिथ्या व्यवसितैरयम्\n",
    "03257010a": "अस्ति नूनं मया कश्चिदल्पभाग्यतरो नरः\n",
    "03257010c": "भवता दृष्टपूर्वो वा श्रुतपूर्वोऽपि वा भवेत्\n",
    "03258001": "मार्कण्डेय उवाच\n",
    "03258001a": "प्राप्तमप्रतिमं दुःखं रामेण भरतर्षभ\n",
    "03258001c": "रक्षसा जानकी तस्य हृता भार्या बलीयसा\n",
    "03258002a": "आश्रमाद्राक्षसेन्द्रेण रावणेन विहायसा\n",
    "03258002c": "मायामास्थाय तरसा हत्वा गृध्रं जटायुषम्\n",
    "03258003a": "प्रत्याजहार तां रामः सुग्रीवबलमाश्रितः\n",
    "03258003c": "बद्ध्वा सेतुं समुद्रस्य दग्ध्वा लङ्कां शितैः शरैः\n",
    "03258004": "युधिष्ठिर उवाच\n",
    "03258004a": "कस्मिन्रामः कुले जातः किंवीर्यः किंपराक्रमः\n",
    "03258004c": "रावणः कस्य वा पुत्रः किं वैरं तस्य तेन ह\n",
    "03258005a": "एतन्मे भगवन्सर्वं सम्यगाख्यातुमर्हसि\n",
    "03258005c": "श्रोतुमिच्छामि चरितं रामस्याक्लिष्टकर्मणः\n",
    "03258006": "मार्कण्डेय उवाच\n",
    "03258006a": "अजो नामाभवद्राजा महानिक्ष्वाकुवंशजः\n",
    "03258006c": "तस्य पुत्रो दशरथः शश्वत्स्वाध्यायवाञ्शुचिः\n",
    "03258007a": "अभवंस्तस्य चत्वारः पुत्रा धर्मार्थकोविदाः\n",
    "03258007c": "रामलक्ष्मणशत्रुघ्ना भरतश्च महाबलः\n",
    "03258008a": "रामस्य माता कौसल्या कैकेयी भरतस्य तु\n",
    "03258008c": "सुतौ लक्ष्मणशत्रुघ्नौ सुमित्रायाः परंतपौ\n",
    "03258009a": "विदेहराजो जनकः सीता तस्यात्मजा विभो\n",
    "03258009c": "यां चकार स्वयं त्वष्टा रामस्य महिषीं प्रियाम्\n",
    "03258010a": "एतद्रामस्य ते जन्म सीतायाश्च प्रकीर्तितम्\n",
    "03258010c": "रावणस्यापि ते जन्म व्याख्यास्यामि जनेश्वर\n",
    "03258011a": "पितामहो रावणस्य साक्षाद्देवः प्रजापतिः\n",
    "03258011c": "स्वयंभूः सर्वलोकानां प्रभुः स्रष्टा महातपाः\n",
    "03258012a": "पुलस्त्यो नाम तस्यासीन्मानसो दयितः सुतः\n",
    "03258012c": "तस्य वैश्रवणो नाम गवि पुत्रोऽभवत्प्रभुः\n",
    "03258013a": "पितरं स समुत्सृज्य पितामहमुपस्थितः\n",
    "03258013c": "तस्य कोपात्पिता राजन्ससर्जात्मानमात्मना\n",
    "03258014a": "स जज्ञे विश्रवा नाम तस्यात्मार्धेन वै द्विजः\n",
    "03258014c": "प्रतीकाराय सक्रोधस्ततो वैश्रवणस्य वै\n",
    "03258015a": "पितामहस्तु प्रीतात्मा ददौ वैश्रवणस्य ह\n",
    "03258015c": "अमरत्वं धनेशत्वं लोकपालत्वमेव च\n",
    "03258016a": "ईशानेन तथा सख्यं पुत्रं च नलकूबरम्\n",
    "03258016c": "राजधानीनिवेशं च लङ्कां रक्षोगणान्विताम्\n",
    "03259001": "मार्कण्डेय उवाच\n",
    "03259001a": "पुलस्त्यस्य तु यः क्रोधादर्धदेहोऽभवन्मुनिः\n",
    "03259001c": "विश्रवा नाम सक्रोधः स वैश्रवणमैक्षत\n",
    "03259002a": "बुबुधे तं तु सक्रोधं पितरं राक्षसेश्वरः\n",
    "03259002c": "कुबेरस्तत्प्रसादार्थं यतते स्म सदा नृप\n",
    "03259003a": "स राजराजो लङ्कायां निवसन्नरवाहनः\n",
    "03259003c": "राक्षसीः प्रददौ तिस्रः पितुर्वै परिचारिकाः\n",
    "03259004a": "तास्तदा तं महात्मानं संतोषयितुमुद्यताः\n",
    "03259004c": "ऋषिं भरतशार्दूल नृत्तगीतविशारदाः\n",
    "03259005a": "पुष्पोत्कटा च राका च मालिनी च विशां पते\n",
    "03259005c": "अन्योन्यस्पर्धया राजञ्श्रेयस्कामाः सुमध्यमाः\n",
    "03259006a": "तासां स भगवांस्तुष्टो महात्मा प्रददौ वरान्\n",
    "03259006c": "लोकपालोपमान्पुत्रानेकैकस्या यथेप्सितान्\n",
    "03259007a": "पुष्पोत्कटायां जज्ञाते द्वौ पुत्रौ राक्षसेश्वरौ\n",
    "03259007c": "कुम्भकर्णदशग्रीवौ बलेनाप्रतिमौ भुवि\n",
    "03259008a": "मालिनी जनयामास पुत्रमेकं विभीषणम्\n",
    "03259008c": "राकायां मिथुनं जज्ञे खरः शूर्पणखा तथा\n",
    "03259009a": "विभीषणस्तु रूपेण सर्वेभ्योऽभ्यधिकोऽभवत्\n",
    "03259009c": "स बभूव महाभागो धर्मगोप्ता क्रियारतिः\n",
    "03259010a": "दशग्रीवस्तु सर्वेषां ज्येष्ठो राक्षसपुंगवः\n",
    "03259010c": "महोत्साहो महावीर्यो महासत्त्वपराक्रमः\n",
    "03259011a": "कुम्भकर्णो बलेनासीत्सर्वेभ्योऽभ्यधिकस्तदा\n",
    "03259011c": "मायावी रणशौण्डश्च रौद्रश्च रजनीचरः\n",
    "03259012a": "खरो धनुषि विक्रान्तो ब्रह्मद्विट्पिशिताशनः\n",
    "03259012c": "सिद्धविघ्नकरी चापि रौद्रा शूर्पणखा तथा\n",
    "03259013a": "सर्वे वेदविदः शूराः सर्वे सुचरितव्रताः\n",
    "03259013c": "ऊषुः पित्रा सह रता गन्धमादनपर्वते\n",
    "03259014a": "ततो वैश्रवणं तत्र ददृशुर्नरवाहनम्\n",
    "03259014c": "पित्रा सार्धं समासीनमृद्ध्या परमया युतम्\n",
    "03259015a": "जातस्पर्धास्ततस्ते तु तपसे धृतनिश्चयाः\n",
    "03259015c": "ब्रह्माणं तोषयामासुर्घोरेण तपसा तदा\n",
    "03259016a": "अतिष्ठदेकपादेन सहस्रं परिवत्सरान्\n",
    "03259016c": "वायुभक्षो दशग्रीवः पञ्चाग्निः सुसमाहितः\n",
    "03259017a": "अधःशायी कुम्भकर्णो यताहारो यतव्रतः\n",
    "03259017c": "विभीषणः शीर्णपर्णमेकमभ्यवहारयत्\n",
    "03259018a": "उपवासरतिर्धीमान्सदा जप्यपरायणः\n",
    "03259018c": "तमेव कालमातिष्ठत्तीव्रं तप उदारधीः\n",
    "03259019a": "खरः शूर्पणखा चैव तेषां वै तप्यतां तपः\n",
    "03259019c": "परिचर्यां च रक्षां च चक्रतुर्हृष्टमानसौ\n",
    "03259020a": "पूर्णे वर्षसहस्रे तु शिरश्छित्त्वा दशाननः\n",
    "03259020c": "जुहोत्यग्नौ दुराधर्षस्तेनातुष्यज्जगत्प्रभुः\n",
    "03259021a": "ततो ब्रह्मा स्वयं गत्वा तपसस्तान्न्यवारयत्\n",
    "03259021c": "प्रलोभ्य वरदानेन सर्वानेव पृथक्पृथक्\n",
    "03259022": "ब्रह्मोवाच\n",
    "03259022a": "प्रीतोऽस्मि वो निवर्तध्वं वरान्वृणुत पुत्रकाः\n",
    "03259022c": "यद्यदिष्टमृते त्वेकममरत्वं तथास्तु तत्\n",
    "03259023a": "यद्यदग्नौ हुतं सर्वं शिरस्ते महदीप्सया\n",
    "03259023c": "तथैव तानि ते देहे भविष्यन्ति यथेप्सितम्\n",
    "03259024a": "वैरूप्यं च न ते देहे कामरूपधरस्तथा\n",
    "03259024c": "भविष्यसि रणेऽरीणां विजेतासि न संशयः\n",
    "03259025": "रावण उवाच\n",
    "03259025a": "गन्धर्वदेवासुरतो यक्षराक्षसतस्तथा\n",
    "03259025c": "सर्पकिंनरभूतेभ्यो न मे भूयात्पराभवः\n",
    "03259026": "ब्रह्मोवाच\n",
    "03259026a": "य एते कीर्तिताः सर्वे न तेभ्योऽस्ति भयं तव\n",
    "03259026c": "ऋते मनुष्याद्भद्रं ते तथा तद्विहितं मया\n",
    "03259027": "मार्कण्डेय उवाच\n",
    "03259027a": "एवमुक्तो दशग्रीवस्तुष्टः समभवत्तदा\n",
    "03259027c": "अवमेने हि दुर्बुद्धिर्मनुष्यान्पुरुषादकः\n",
    "03259028a": "कुम्भकर्णमथोवाच तथैव प्रपितामहः\n",
    "03259028c": "स वव्रे महतीं निद्रां तमसा ग्रस्तचेतनः\n",
    "03259029a": "तथा भविष्यतीत्युक्त्वा विभीषणमुवाच ह\n",
    "03259029c": "वरं वृणीष्व पुत्र त्वं प्रीतोऽस्मीति पुनः पुनः\n",
    "03259030": "विभीषण उवाच\n",
    "03259030a": "परमापद्गतस्यापि नाधर्मे मे मतिर्भवेत्\n",
    "03259030c": "अशिक्षितं च भगवन्ब्रह्मास्त्रं प्रतिभातु मे\n",
    "03259031": "ब्रह्मोवाच\n",
    "03259031a": "यस्माद्राक्षसयोनौ ते जातस्यामित्रकर्शन\n",
    "03259031c": "नाधर्मे रमते बुद्धिरमरत्वं ददामि ते\n",
    "03259032": "मार्कण्डेय उवाच\n",
    "03259032a": "राक्षसस्तु वरं लब्ध्वा दशग्रीवो विशां पते\n",
    "03259032c": "लङ्कायाश्च्यावयामास युधि जित्वा धनेश्वरम्\n",
    "03259033a": "हित्वा स भगवाँल्लङ्कामाविशद्गन्धमादनम्\n",
    "03259033c": "गन्धर्वयक्षानुगतो रक्षःकिंपुरुषैः सह\n",
    "03259034a": "विमानं पुष्पकं तस्य जहाराक्रम्य रावणः\n",
    "03259034c": "शशाप तं वैश्रवणो न त्वामेतद्वहिष्यति\n",
    "03259035a": "यस्तु त्वां समरे हन्ता तमेवैतद्वहिष्यति\n",
    "03259035c": "अवमन्य गुरुं मां च क्षिप्रं त्वं न भविष्यसि\n",
    "03259036a": "विभीषणस्तु धर्मात्मा सतां धर्ममनुस्मरन्\n",
    "03259036c": "अन्वगच्छन्महाराज श्रिया परमया युतः\n",
    "03259037a": "तस्मै स भगवांस्तुष्टो भ्राता भ्रात्रे धनेश्वरः\n",
    "03259037c": "सेनापत्यं ददौ धीमान्यक्षराक्षससेनयोः\n",
    "03259038a": "राक्षसाः पुरुषादाश्च पिशाचाश्च महाबलाः\n",
    "03259038c": "सर्वे समेत्य राजानमभ्यषिञ्चद्दशाननम्\n",
    "03259039a": "दशग्रीवस्तु दैत्यानां देवानां च बलोत्कटः\n",
    "03259039c": "आक्रम्य रत्नान्यहरत्कामरूपी विहंगमः\n",
    "03259040a": "रावयामास लोकान्यत्तस्माद्रावण उच्यते\n",
    "03259040c": "दशग्रीवः कामबलो देवानां भयमादधत्\n",
    "03260001": "मार्कण्डेय उवाच\n",
    "03260001a": "ततो ब्रह्मर्षयः सिद्धा देवराजर्षयस्तथा\n",
    "03260001c": "हव्यवाहं पुरस्कृत्य ब्रह्माणं शरणं गताः\n",
    "03260002": "अग्निरुवाच\n",
    "03260002a": "यः स विश्रवसः पुत्रो दशग्रीवो महाबलः\n",
    "03260002c": "अवध्यो वरदानेन कृतो भगवता पुरा\n",
    "03260003a": "स बाधते प्रजाः सर्वा विप्रकारैर्महाबलः\n",
    "03260003c": "ततो नस्त्रातु भगवन्नान्यस्त्राता हि विद्यते\n",
    "03260004": "ब्रह्मोवाच\n",
    "03260004a": "न स देवासुरैः शक्यो युद्धे जेतुं विभावसो\n",
    "03260004c": "विहितं तत्र यत्कार्यमभितस्तस्य निग्रहे\n",
    "03260005a": "तदर्थमवतीर्णोऽसौ मन्नियोगाच्चतुर्भुजः\n",
    "03260005c": "विष्णुः प्रहरतां श्रेष्ठः स कर्मैतत्करिष्यति\n",
    "03260006": "मार्कण्डेय उवाच\n",
    "03260006a": "पितामहस्ततस्तेषां संनिधौ वाक्यमब्रवीत्\n",
    "03260006c": "सर्वैर्देवगणैः सार्धं संभवध्वं महीतले\n",
    "03260007a": "विष्णोः सहायानृक्षीषु वानरीषु च सर्वशः\n",
    "03260007c": "जनयध्वं सुतान्वीरान्कामरूपबलान्वितान्\n",
    "03260008a": "ततो भागानुभागेन देवगन्धर्वदानवाः\n",
    "03260008c": "अवतर्तुं महीं सर्वे रञ्जयामासुरञ्जसा\n",
    "03260009a": "तेषां समक्षं गन्धर्वीं दुन्दुभीं नाम नामतः\n",
    "03260009c": "शशास वरदो देवो देवकार्यार्थसिद्धये\n",
    "03260010a": "पितामहवचः श्रुत्वा गन्धर्वी दुन्दुभी ततः\n",
    "03260010c": "मन्थरा मानुषे लोके कुब्जा समभवत्तदा\n",
    "03260011a": "शक्रप्रभृतयश्चैव सर्वे ते सुरसत्तमाः\n",
    "03260011c": "वानरर्क्षवरस्त्रीषु जनयामासुरात्मजान्\n",
    "03260011e": "तेऽन्ववर्तन्पितॄन्सर्वे यशसा च बलेन च\n",
    "03260012a": "भेत्तारो गिरिशृङ्गाणां शालतालशिलायुधाः\n",
    "03260012c": "वज्रसंहननाः सर्वे सर्वे चौघबलास्तथा\n",
    "03260013a": "कामवीर्यधराश्चैव सर्वे युद्धविशारदाः\n",
    "03260013c": "नागायुतसमप्राणा वायुवेगसमा जवे\n",
    "03260013e": "यत्रेच्छकनिवासाश्च केचिदत्र वनौकसः\n",
    "03260014a": "एवं विधाय तत्सर्वं भगवाँल्लोकभावनः\n",
    "03260014c": "मन्थरां बोधयामास यद्यत्कार्यं यथा यथा\n",
    "03260015a": "सा तद्वचनमाज्ञाय तथा चक्रे मनोजवा\n",
    "03260015c": "इतश्चेतश्च गच्छन्ती वैरसंधुक्षणे रता\n",
    "03261001": "युधिष्ठिर उवाच\n",
    "03261001a": "उक्तं भगवता जन्म रामादीनां पृथक्पृथक्\n",
    "03261001c": "प्रस्थानकारणं ब्रह्मञ्श्रोतुमिच्छामि कथ्यताम्\n",
    "03261002a": "कथं दाशरथी वीरौ भ्रातरौ रामलक्ष्मणौ\n",
    "03261002c": "प्रस्थापितौ वनं ब्रह्म मैथिली च यशस्विनी\n",
    "03261003": "मार्कण्डेय उवाच\n",
    "03261003a": "जातपुत्रो दशरथः प्रीतिमानभवन्नृपः\n",
    "03261003c": "क्रियारतिर्धर्मपरः सततं वृद्धसेविता\n",
    "03261004a": "क्रमेण चास्य ते पुत्रा व्यवर्धन्त महौजसः\n",
    "03261004c": "वेदेषु सरहस्येषु धनुर्वेदे च पारगाः\n",
    "03261005a": "चरितब्रह्मचर्यास्ते कृतदाराश्च पार्थिव\n",
    "03261005c": "यदा तदा दशरथः प्रीतिमानभवत्सुखी\n",
    "03261006a": "ज्येष्ठो रामोऽभवत्तेषां रमयामास हि प्रजाः\n",
    "03261006c": "मनोहरतया धीमान्पितुर्हृदयतोषणः\n",
    "03261007a": "ततः स राजा मतिमान्मत्वात्मानं वयोऽधिकम्\n",
    "03261007c": "मन्त्रयामास सचिवैर्धर्मज्ञैश्च पुरोहितैः\n",
    "03261008a": "अभिषेकाय रामस्य यौवराज्येन भारत\n",
    "03261008c": "प्राप्तकालं च ते सर्वे मेनिरे मन्त्रिसत्तमाः\n",
    "03261009a": "लोहिताक्षं महाबाहुं मत्तमातङ्गगामिनम्\n",
    "03261009c": "दीर्घबाहुं महोरस्कं नीलकुञ्चितमूर्धजम्\n",
    "03261010a": "दीप्यमानं श्रिया वीरं शक्रादनवमं बले\n",
    "03261010c": "पारगं सर्वधर्माणां बृहस्पतिसमं मतौ\n",
    "03261011a": "सर्वानुरक्तप्रकृतिं सर्वविद्याविशारदम्\n",
    "03261011c": "जितेन्द्रियममित्राणामपि दृष्टिमनोहरम्\n",
    "03261012a": "नियन्तारमसाधूनां गोप्तारं धर्मचारिणाम्\n",
    "03261012c": "धृतिमन्तमनाधृष्यं जेतारमपराजितम्\n",
    "03261013a": "पुत्रं राजा दशरथः कौसल्यानन्दवर्धनम्\n",
    "03261013c": "संदृश्य परमां प्रीतिमगच्छत्कुरुनन्दन\n",
    "03261014a": "चिन्तयंश्च महातेजा गुणान्रामस्य वीर्यवान्\n",
    "03261014c": "अभ्यभाषत भद्रं ते प्रीयमाणः पुरोहितम्\n",
    "03261015a": "अद्य पुष्यो निशि ब्रह्मन्पुण्यं योगमुपैष्यति\n",
    "03261015c": "संभाराः संभ्रियन्तां मे रामश्चोपनिमन्त्र्यताम्\n",
    "03261016a": "इति तद्राजवचनं प्रतिश्रुत्याथ मन्थरा\n",
    "03261016c": "कैकेयीमभिगम्येदं काले वचनमब्रवीत्\n",
    "03261017a": "अद्य कैकेयि दौर्भाग्यं राज्ञा ते ख्यापितं महत्\n",
    "03261017c": "आशीविषस्त्वां संक्रुद्धश्चण्डो दशति दुर्भगे\n",
    "03261018a": "सुभगा खलु कौसल्या यस्याः पुत्रोऽभिषेक्ष्यते\n",
    "03261018c": "कुतो हि तव सौभाग्यं यस्याः पुत्रो न राज्यभाक्\n",
    "03261019a": "सा तद्वचनमाज्ञाय सर्वाभरणभूषिता\n",
    "03261019c": "वेदीविलग्नमध्येव बिभ्रती रूपमुत्तमम्\n",
    "03261020a": "विविक्ते पतिमासाद्य हसन्तीव शुचिस्मिता\n",
    "03261020c": "प्रणयं व्यञ्जयन्तीव मधुरं वाक्यमब्रवीत्\n",
    "03261021a": "सत्यप्रतिज्ञ यन्मे त्वं काममेकं निसृष्टवान्\n",
    "03261021c": "उपाकुरुष्व तद्राजंस्तस्मान्मुच्यस्व संकटात्\n",
    "03261022": "राजोवाच\n",
    "03261022a": "वरं ददानि ते हन्त तद्गृहाण यदिच्छसि\n",
    "03261022c": "अवध्यो वध्यतां कोऽद्य वध्यः कोऽद्य विमुच्यताम्\n",
    "03261023a": "धनं ददानि कस्याद्य ह्रियतां कस्य वा पुनः\n",
    "03261023c": "ब्राह्मणस्वादिहान्यत्र यत्किंचिद्वित्तमस्ति मे\n",
    "03261024": "मार्कण्डेय उवाच\n",
    "03261024a": "सा तद्वचनमाज्ञाय परिगृह्य नराधिपम्\n",
    "03261024c": "आत्मनो बलमाज्ञाय तत एनमुवाच ह\n",
    "03261025a": "आभिषेचनिकं यत्ते रामार्थमुपकल्पितम्\n",
    "03261025c": "भरतस्तदवाप्नोतु वनं गच्छतु राघवः\n",
    "03261026a": "स तद्राजा वचः श्रुत्वा विप्रियं दारुणोदयम्\n",
    "03261026c": "दुःखार्तो भरतश्रेष्ठ न किंचिद्व्याजहार ह\n",
    "03261027a": "ततस्तथोक्तं पितरं रामो विज्ञाय वीर्यवान्\n",
    "03261027c": "वनं प्रतस्थे धर्मात्मा राजा सत्यो भवत्विति\n",
    "03261028a": "तमन्वगच्छल्लक्ष्मीवान्धनुष्माँल्लक्ष्मणस्तदा\n",
    "03261028c": "सीता च भार्या भद्रं ते वैदेही जनकात्मजा\n",
    "03261029a": "ततो वनं गते रामे राजा दशरथस्तदा\n",
    "03261029c": "समयुज्यत देहस्य कालपर्यायधर्मणा\n",
    "03261030a": "रामं तु गतमाज्ञाय राजानं च तथागतम्\n",
    "03261030c": "आनाय्य भरतं देवी कैकेयी वाक्यमब्रवीत्\n",
    "03261031a": "गतो दशरथः स्वर्गं वनस्थौ रामलक्ष्मणौ\n",
    "03261031c": "गृहाण राज्यं विपुलं क्षेमं निहतकण्टकम्\n",
    "03261032a": "तामुवाच स धर्मात्मा नृशंसं बत ते कृतम्\n",
    "03261032c": "पतिं हत्वा कुलं चेदमुत्साद्य धनलुब्धया\n",
    "03261033a": "अयशः पातयित्वा मे मूर्ध्नि त्वं कुलपांसने\n",
    "03261033c": "सकामा भव मे मातरित्युक्त्वा प्ररुरोद ह\n",
    "03261034a": "स चारित्रं विशोध्याथ सर्वप्रकृतिसंनिधौ\n",
    "03261034c": "अन्वयाद्भ्रातरं रामं विनिवर्तनलालसः\n",
    "03261035a": "कौसल्यां च सुमित्रां च कैकेयीं च सुदुःखितः\n",
    "03261035c": "अग्रे प्रस्थाप्य यानैः स शत्रुघ्नसहितो ययौ\n",
    "03261036a": "वसिष्ठवामदेवाभ्यां विप्रैश्चान्यैः सहस्रशः\n",
    "03261036c": "पौरजानपदैः सार्धं रामानयनकाङ्क्षया\n",
    "03261037a": "ददर्श चित्रकूटस्थं स रामं सहलक्ष्मणम्\n",
    "03261037c": "तापसानामलंकारं धारयन्तं धनुर्धरम्\n",
    "03261038a": "विसर्जितः स रामेण पितुर्वचनकारिणा\n",
    "03261038c": "नन्दिग्रामेऽकरोद्राज्यं पुरस्कृत्यास्य पादुके\n",
    "03261039a": "रामस्तु पुनराशङ्क्य पौरजानपदागमम्\n",
    "03261039c": "प्रविवेश महारण्यं शरभङ्गाश्रमं प्रति\n",
    "03261040a": "सत्कृत्य शरभङ्गं स दण्डकारण्यमाश्रितः\n",
    "03261040c": "नदीं गोदावरीं रम्यामाश्रित्य न्यवसत्तदा\n",
    "03261041a": "वसतस्तस्य रामस्य ततः शूर्पणखाकृतम्\n",
    "03261041c": "खरेणासीन्महद्वैरं जनस्थाननिवासिना\n",
    "03261042a": "रक्षार्थं तापसानां च राघवो धर्मवत्सलः\n",
    "03261042c": "चतुर्दश सहस्राणि जघान भुवि रक्षसाम्\n",
    "03261043a": "दूषणं च खरं चैव निहत्य सुमहाबलौ\n",
    "03261043c": "चक्रे क्षेमं पुनर्धीमान्धर्मारण्यं स राघवः\n",
    "03261044a": "हतेषु तेषु रक्षःसु ततः शूर्पणखा पुनः\n",
    "03261044c": "ययौ निकृत्तनासोष्ठी लङ्कां भ्रातुर्निवेशनम्\n",
    "03261045a": "ततो रावणमभ्येत्य राक्षसी दुःखमूर्छिता\n",
    "03261045c": "पपात पादयोर्भ्रातुः संशुष्करुधिरानना\n",
    "03261046a": "तां तथा विकृतां दृष्ट्वा रावणः क्रोधमूर्छितः\n",
    "03261046c": "उत्पपातासनात्क्रुद्धो दन्तैर्दन्तानुपस्पृशन्\n",
    "03261047a": "स्वानमात्यान्विसृज्याथ विविक्ते तामुवाच सः\n",
    "03261047c": "केनास्येवं कृता भद्रे मामचिन्त्यावमन्य च\n",
    "03261048a": "कः शूलं तीक्ष्णमासाद्य सर्वगात्रैर्निषेवते\n",
    "03261048c": "कः शिरस्यग्निमादाय विश्वस्तः स्वपते सुखम्\n",
    "03261049a": "आशीविषं घोरतरं पादेन स्पृशतीह कः\n",
    "03261049c": "सिंहं केसरिणं कश्च दंष्ट्रासु स्पृश्य तिष्ठति\n",
    "03261050a": "इत्येवं ब्रुवतस्तस्य स्रोतोभ्यस्तेजसोऽर्चिषः\n",
    "03261050c": "निश्चेरुर्दह्यतो रात्रौ वृक्षस्येव स्वरन्ध्रतः\n",
    "03261051a": "तस्य तत्सर्वमाचख्यौ भगिनी रामविक्रमम्\n",
    "03261051c": "खरदूषणसंयुक्तं राक्षसानां पराभवम्\n",
    "03261052a": "स निश्चित्य ततः कृत्यं स्वसारमुपसान्त्व्य च\n",
    "03261052c": "ऊर्ध्वमाचक्रमे राजा विधाय नगरे विधिम्\n",
    "03261053a": "त्रिकूटं समतिक्रम्य कालपर्वतमेव च\n",
    "03261053c": "ददर्श मकरावासं गम्भीरोदं महोदधिम्\n",
    "03261054a": "तमतीत्याथ गोकर्णमभ्यगच्छद्दशाननः\n",
    "03261054c": "दयितं स्थानमव्यग्रं शूलपाणेर्महात्मनः\n",
    "03261055a": "तत्राभ्यगच्छन्मारीचं पूर्वामात्यं दशाननः\n",
    "03261055c": "पुरा रामभयादेव तापस्यं समुपाश्रितम्\n",
    "03262001": "मार्कण्डेय उवाच\n",
    "03262001a": "मारीचस्त्वथ संभ्रान्तो दृष्ट्वा रावणमागतम्\n",
    "03262001c": "पूजयामास सत्कारैः फलमूलादिभिस्तथा\n",
    "03262002a": "विश्रान्तं चैनमासीनमन्वासीनः स राक्षसः\n",
    "03262002c": "उवाच प्रश्रितं वाक्यं वाक्यज्ञो वाक्यकोविदम्\n",
    "03262003a": "न ते प्रकृतिमान्वर्णः कच्चित्क्षेमं पुरे तव\n",
    "03262003c": "कच्चित्प्रकृतयः सर्वा भजन्ते त्वां यथा पुरा\n",
    "03262004a": "किमिहागमने चापि कार्यं ते राक्षसेश्वर\n",
    "03262004c": "कृतमित्येव तद्विद्धि यद्यपि स्यात्सुदुष्करम्\n",
    "03262005a": "शशंस रावणस्तस्मै तत्सर्वं रामचेष्टितम्\n",
    "03262005c": "मारीचस्त्वब्रवीच्छ्रुत्वा समासेनैव रावणम्\n",
    "03262006a": "अलं ते राममासाद्य वीर्यज्ञो ह्यस्मि तस्य वै\n",
    "03262006c": "बाणवेगं हि कस्तस्य शक्तः सोढुं महात्मनः\n",
    "03262007a": "प्रव्रज्यायां हि मे हेतुः स एव पुरुषर्षभः\n",
    "03262007c": "विनाशमुखमेतत्ते केनाख्यातं दुरात्मना\n",
    "03262008a": "तमुवाचाथ सक्रोधो रावणः परिभर्त्सयन्\n",
    "03262008c": "अकुर्वतोऽस्मद्वचनं स्यान्मृत्युरपि ते ध्रुवम्\n",
    "03262009a": "मारीचश्चिन्तयामास विशिष्टान्मरणं वरम्\n",
    "03262009c": "अवश्यं मरणे प्राप्ते करिष्याम्यस्य यन्मतम्\n",
    "03262010a": "ततस्तं प्रत्युवाचाथ मारीचो राक्षसेश्वरम्\n",
    "03262010c": "किं ते साह्यं मया कार्यं करिष्याम्यवशोऽपि तत्\n",
    "03262011a": "तमब्रवीद्दशग्रीवो गच्छ सीतां प्रलोभय\n",
    "03262011c": "रत्नशृङ्गो मृगो भूत्वा रत्नचित्रतनूरुहः\n",
    "03262012a": "ध्रुवं सीता समालक्ष्य त्वां रामं चोदयिष्यति\n",
    "03262012c": "अपक्रान्ते च काकुत्स्थे सीता वश्या भविष्यति\n",
    "03262013a": "तामादायापनेष्यामि ततः स न भविष्यति\n",
    "03262013c": "भार्यावियोगाद्दुर्बुद्धिरेतत्साह्यं कुरुष्व मे\n",
    "03262014a": "इत्येवमुक्तो मारीचः कृत्वोदकमथात्मनः\n",
    "03262014c": "रावणं पुरतो यान्तमन्वगच्छत्सुदुःखितः\n",
    "03262015a": "ततस्तस्याश्रमं गत्वा रामस्याक्लिष्टकर्मणः\n",
    "03262015c": "चक्रतुस्तत्तथा सर्वमुभौ यत्पूर्वमन्त्रितम्\n",
    "03262016a": "रावणस्तु यतिर्भूत्वा मुण्डः कुण्डी त्रिदण्डधृक्\n",
    "03262016c": "मृगश्च भूत्वा मारीचस्तं देशमुपजग्मतुः\n",
    "03262017a": "दर्शयामास वैदेहीं मारीचो मृगरूपधृक्\n",
    "03262017c": "चोदयामास तस्यार्थे सा रामं विधिचोदिता\n",
    "03262018a": "रामस्तस्याः प्रियं कुर्वन्धनुरादाय सत्वरः\n",
    "03262018c": "रक्षार्थे लक्ष्मणं न्यस्य प्रययौ मृगलिप्सया\n",
    "03262019a": "स धन्वी बद्धतूणीरः खड्गगोधाङ्गुलित्रवान्\n",
    "03262019c": "अन्वधावन्मृगं रामो रुद्रस्तारामृगं यथा\n",
    "03262020a": "सोऽन्तर्हितः पुनस्तस्य दर्शनं राक्षसो व्रजन्\n",
    "03262020c": "चकर्ष महदध्वानं रामस्तं बुबुधे ततः\n",
    "03262021a": "निशाचरं विदित्वा तं राघवः प्रतिभानवान्\n",
    "03262021c": "अमोघं शरमादाय जघान मृगरूपिणम्\n",
    "03262022a": "स रामबाणाभिहतः कृत्वा रामस्वरं तदा\n",
    "03262022c": "हा सीते लक्ष्मणेत्येवं चुक्रोशार्तस्वरेण ह\n",
    "03262023a": "शुश्राव तस्य वैदेही ततस्तां करुणां गिरम्\n",
    "03262023c": "सा प्राद्रवद्यतः शब्दस्तामुवाचाथ लक्ष्मणः\n",
    "03262024a": "अलं ते शङ्कया भीरु को रामं विषहिष्यति\n",
    "03262024c": "मुहूर्ताद्द्रक्ष्यसे राममागतं तं शुचिस्मिते\n",
    "03262025a": "इत्युक्त्वा सा प्ररुदती पर्यशङ्कत देवरम्\n",
    "03262025c": "हता वै स्त्रीस्वभावेन शुद्धचारित्रभूषणम्\n",
    "03262026a": "सा तं परुषमारब्धा वक्तुं साध्वी पतिव्रता\n",
    "03262026c": "नैष कालो भवेन्मूढ यं त्वं प्रार्थयसे हृदा\n",
    "03262027a": "अप्यहं शस्त्रमादाय हन्यामात्मानमात्मना\n",
    "03262027c": "पतेयं गिरिशृङ्गाद्वा विशेयं वा हुताशनम्\n",
    "03262028a": "रामं भर्तारमुत्सृज्य न त्वहं त्वां कथंचन\n",
    "03262028c": "निहीनमुपतिष्ठेयं शार्दूली क्रोष्टुकं यथा\n",
    "03262029a": "एतादृशं वचः श्रुत्वा लक्ष्मणः प्रियराघवः\n",
    "03262029c": "पिधाय कर्णौ सद्वृत्तः प्रस्थितो येन राघवः\n",
    "03262029e": "स रामस्य पदं गृह्य प्रससार धनुर्धरः\n",
    "03262030a": "एतस्मिन्नन्तरे रक्षो रावणः प्रत्यदृश्यत\n",
    "03262030c": "अभव्यो भव्यरूपेण भस्मच्छन्न इवानलः\n",
    "03262030e": "यतिवेषप्रतिच्छन्नो जिहीर्षुस्तामनिन्दिताम्\n",
    "03262031a": "सा तमालक्ष्य संप्राप्तं धर्मज्ञा जनकात्मजा\n",
    "03262031c": "निमन्त्रयामास तदा फलमूलाशनादिभिः\n",
    "03262032a": "अवमन्य स तत्सर्वं स्वरूपं प्रतिपद्य च\n",
    "03262032c": "सान्त्वयामास वैदेहीमिति राक्षसपुंगवः\n",
    "03262033a": "सीते राक्षसराजोऽहं रावणो नाम विश्रुतः\n",
    "03262033c": "मम लङ्का पुरी नाम्ना रम्या पारे महोदधेः\n",
    "03262034a": "तत्र त्वं वरनारीषु शोभिष्यसि मया सह\n",
    "03262034c": "भार्या मे भव सुश्रोणि तापसं त्यज राघवम्\n",
    "03262035a": "एवमादीनि वाक्यानि श्रुत्वा सीताथ जानकी\n",
    "03262035c": "पिधाय कर्णौ सुश्रोणी मैवमित्यब्रवीद्वचः\n",
    "03262036a": "प्रपतेद्द्यौः सनक्षत्रा पृथिवी शकलीभवेत्\n",
    "03262036c": "शैत्यमग्निरियान्नाहं त्यजेयं रघुनन्दनम्\n",
    "03262037a": "कथं हि भिन्नकरटं पद्मिनं वनगोचरम्\n",
    "03262037c": "उपस्थाय महानागं करेणुः सूकरं स्पृशेत्\n",
    "03262038a": "कथं हि पीत्वा माध्वीकं पीत्वा च मधुमाधवीम्\n",
    "03262038c": "लोभं सौवीरके कुर्यान्नारी काचिदिति स्मरे\n",
    "03262039a": "इति सा तं समाभाष्य प्रविवेशाश्रमं पुनः\n",
    "03262039c": "तामनुद्रुत्य सुश्रोणीं रावणः प्रत्यषेधयत्\n",
    "03262040a": "भर्त्सयित्वा तु रूक्षेण स्वरेण गतचेतनाम्\n",
    "03262040c": "मूर्धजेषु निजग्राह खमुपाचक्रमे ततः\n",
    "03262041a": "तां ददर्श तदा गृध्रो जटायुर्गिरिगोचरः\n",
    "03262041c": "रुदतीं राम रामेति ह्रियमाणां तपस्विनीम्\n",
    "03263001": "मार्कण्डेय उवाच\n",
    "03263001a": "सखा दशरथस्यासीज्जटायुररुणात्मजः\n",
    "03263001c": "गृध्रराजो महावीर्यः संपातिर्यस्य सोदरः\n",
    "03263002a": "स ददर्श तदा सीतां रावणाङ्कगतां स्नुषाम्\n",
    "03263002c": "क्रोधादभ्यद्रवत्पक्षी रावणं राक्षसेश्वरम्\n",
    "03263003a": "अथैनमब्रवीद्गृध्रो मुञ्च मुञ्चेति मैथिलीम्\n",
    "03263003c": "ध्रियमाणे मयि कथं हरिष्यसि निशाचर\n",
    "03263003e": "न हि मे मोक्ष्यसे जीवन्यदि नोत्सृजसे वधूम्\n",
    "03263004a": "उक्त्वैवं राक्षसेन्द्रं तं चकर्त नखरैर्भृशम्\n",
    "03263004c": "पक्षतुण्डप्रहारैश्च बहुशो जर्जरीकृतः\n",
    "03263004e": "चक्षार रुधिरं भूरि गिरिः प्रस्रवणैरिव\n",
    "03263005a": "स वध्यमानो गृध्रेण रामप्रियहितैषिणा\n",
    "03263005c": "खड्गमादाय चिच्छेद भुजौ तस्य पतत्रिणः\n",
    "03263006a": "निहत्य गृध्रराजं स छिन्नाभ्रशिखरोपमम्\n",
    "03263006c": "ऊर्ध्वमाचक्रमे सीतां गृहीत्वाङ्केन राक्षसः\n",
    "03263007a": "यत्र यत्र तु वैदेही पश्यत्याश्रममण्डलम्\n",
    "03263007c": "सरो वा सरितं वापि तत्र मुञ्चति भूषणम्\n",
    "03263008a": "सा ददर्श गिरिप्रस्थे पञ्च वानरपुंगवान्\n",
    "03263008c": "तत्र वासो महद्दिव्यमुत्ससर्ज मनस्विनी\n",
    "03263009a": "तत्तेषां वानरेन्द्राणां पपात पवनोद्धुतम्\n",
    "03263009c": "मध्ये सुपीतं पञ्चानां विद्युन्मेघान्तरे यथा\n",
    "03263010a": "एवं हृतायां वैदेह्यां रामो हत्वा महामृगम्\n",
    "03263010c": "निवृत्तो ददृशे धीमान्भ्रातरं लक्ष्मणं तदा\n",
    "03263011a": "कथमुत्सृज्य वैदेहीं वने राक्षससेविते\n",
    "03263011c": "इत्येवं भ्रातरं दृष्ट्वा प्राप्तोऽसीति व्यगर्हयत्\n",
    "03263012a": "मृगरूपधरेणाथ रक्षसा सोऽपकर्षणम्\n",
    "03263012c": "भ्रातुरागमनं चैव चिन्तयन्पर्यतप्यत\n",
    "03263013a": "गर्हयन्नेव रामस्तु त्वरितस्तं समासदत्\n",
    "03263013c": "अपि जीवति वैदेही नेति पश्यामि लक्ष्मण\n",
    "03263014a": "तस्य तत्सर्वमाचख्यौ सीताया लक्ष्मणो वचः\n",
    "03263014c": "यदुक्तवत्यसदृशं वैदेही पश्चिमं वचः\n",
    "03263015a": "दह्यमानेन तु हृदा रामोऽभ्यपतदाश्रमम्\n",
    "03263015c": "स ददर्श तदा गृध्रं निहतं पर्वतोपमम्\n",
    "03263016a": "राक्षसं शङ्कमानस्तु विकृष्य बलवद्धनुः\n",
    "03263016c": "अभ्यधावत काकुत्स्थस्ततस्तं सहलक्ष्मणः\n",
    "03263017a": "स तावुवाच तेजस्वी सहितौ रामलक्ष्मणौ\n",
    "03263017c": "गृध्रराजोऽस्मि भद्रं वां सखा दशरथस्य ह\n",
    "03263018a": "तस्य तद्वचनं श्रुत्वा संगृह्य धनुषी शुभे\n",
    "03263018c": "कोऽयं पितरमस्माकं नाम्नाहेत्यूचतुश्च तौ\n",
    "03263019a": "ततो ददृशतुस्तौ तं छिन्नपक्षद्वयं तथा\n",
    "03263019c": "तयोः शशंस गृध्रस्तु सीतार्थे रावणाद्वधम्\n",
    "03263020a": "अपृच्छद्राघवो गृध्रं रावणः कां दिशं गतः\n",
    "03263020c": "तस्य गृध्रः शिरःकम्पैराचचक्षे ममार च\n",
    "03263021a": "दक्षिणामिति काकुत्स्थो विदित्वास्य तदिङ्गितम्\n",
    "03263021c": "संस्कारं लम्भयामास सखायं पूजयन्पितुः\n",
    "03263022a": "ततो दृष्ट्वाश्रमपदं व्यपविद्धबृसीघटम्\n",
    "03263022c": "विध्वस्तकलशं शून्यं गोमायुबलसेवितम्\n",
    "03263023a": "दुःखशोकसमाविष्टौ वैदेहीहरणार्दितौ\n",
    "03263023c": "जग्मतुर्दण्डकारण्यं दक्षिणेन परंतपौ\n",
    "03263024a": "वने महति तस्मिंस्तु रामः सौमित्रिणा सह\n",
    "03263024c": "ददर्श मृगयूथानि द्रवमाणानि सर्वशः\n",
    "03263024e": "शब्दं च घोरं सत्त्वानां दावाग्नेरिव वर्धतः\n",
    "03263025a": "अपश्येतां मुहूर्ताच्च कबन्धं घोरदर्शनम्\n",
    "03263025c": "मेघपर्वतसंकाशं शालस्कन्धं महाभुजम्\n",
    "03263025e": "उरोगतविशालाक्षं महोदरमहामुखम्\n",
    "03263026a": "यदृच्छयाथ तद्रक्षः करे जग्राह लक्ष्मणम्\n",
    "03263026c": "विषादमगमत्सद्यः सौमित्रिरथ भारत\n",
    "03263027a": "स राममभिसंप्रेक्ष्य कृष्यते येन तन्मुखम्\n",
    "03263027c": "विषण्णश्चाब्रवीद्रामं पश्यावस्थामिमां मम\n",
    "03263028a": "हरणं चैव वैदेह्या मम चायमुपप्लवः\n",
    "03263028c": "राज्यभ्रंशश्च भवतस्तातस्य मरणं तथा\n",
    "03263029a": "नाहं त्वां सह वैदेह्या समेतं कोसलागतम्\n",
    "03263029c": "द्रक्ष्यामि पृथिवीराज्ये पितृपैतामहे स्थितम्\n",
    "03263030a": "द्रक्ष्यन्त्यार्यस्य धन्या ये कुशलाजशमीलवैः\n",
    "03263030c": "अभिषिक्तस्य वदनं सोमं साभ्रलवं यथा\n",
    "03263031a": "एवं बहुविधं धीमान्विललाप स लक्ष्मणः\n",
    "03263031c": "तमुवाचाथ काकुत्स्थः संभ्रमेष्वप्यसंभ्रमः\n",
    "03263032a": "मा विषीद नरव्याघ्र नैष कश्चिन्मयि स्थिते\n",
    "03263032c": "छिन्ध्यस्य दक्षिणं बाहुं छिन्नः सव्यो मया भुजः\n",
    "03263033a": "इत्येवं वदता तस्य भुजो रामेण पातितः\n",
    "03263033c": "खड्गेन भृशतीक्ष्णेन निकृत्तस्तिलकाण्डवत्\n",
    "03263034a": "ततोऽस्य दक्षिणं बाहुं खड्गेनाजघ्निवान्बली\n",
    "03263034c": "सौमित्रिरपि संप्रेक्ष्य भ्रातरं राघवं स्थितम्\n",
    "03263035a": "पुनरभ्याहनत्पार्श्वे तद्रक्षो लक्ष्मणो भृशम्\n",
    "03263035c": "गतासुरपतद्भूमौ कबन्धः सुमहांस्ततः\n",
    "03263036a": "तस्य देहाद्विनिःसृत्य पुरुषो दिव्यदर्शनः\n",
    "03263036c": "ददृशे दिवमास्थाय दिवि सूर्य इव ज्वलन्\n",
    "03263037a": "पप्रच्छ रामस्तं वाग्मी कस्त्वं प्रब्रूहि पृच्छतः\n",
    "03263037c": "कामया किमिदं चित्रमाश्चर्यं प्रतिभाति मे\n",
    "03263038a": "तस्याचचक्षे गन्धर्वो विश्वावसुरहं नृप\n",
    "03263038c": "प्राप्तो ब्रह्मानुशापेन योनिं राक्षससेविताम्\n",
    "03263039a": "रावणेन हृता सीता राज्ञा लङ्कानिवासिना\n",
    "03263039c": "सुग्रीवमभिगच्छस्व स ते साह्यं करिष्यति\n",
    "03263040a": "एषा पम्पा शिवजला हंसकारण्डवायुता\n",
    "03263040c": "ऋश्यमूकस्य शैलस्य संनिकर्षे तटाकिनी\n",
    "03263041a": "संवसत्यत्र सुग्रीवश्चतुर्भिः सचिवैः सह\n",
    "03263041c": "भ्राता वानरराजस्य वालिनो हेममालिनः\n",
    "03263042a": "एतावच्छक्यमस्माभिर्वक्तुं द्रष्टासि जानकीम्\n",
    "03263042c": "ध्रुवं वानरराजस्य विदितो रावणालयः\n",
    "03263043a": "इत्युक्त्वान्तर्हितो दिव्यः पुरुषः स महाप्रभः\n",
    "03263043c": "विस्मयं जग्मतुश्चोभौ तौ वीरौ रामलक्ष्मणौ\n",
    "03264001": "मार्कण्डेय उवाच\n",
    "03264001a": "ततोऽविदूरे नलिनीं प्रभूतकमलोत्पलाम्\n",
    "03264001c": "सीताहरणदुःखार्तः पम्पां रामः समासदत्\n",
    "03264002a": "मारुतेन सुशीतेन सुखेनामृतगन्धिना\n",
    "03264002c": "सेव्यमानो वने तस्मिञ्जगाम मनसा प्रियाम्\n",
    "03264003a": "विललाप स राजेन्द्रस्तत्र कान्तामनुस्मरन्\n",
    "03264003c": "कामबाणाभिसंतप्तः सौमित्रिस्तमथाब्रवीत्\n",
    "03264004a": "न त्वामेवंविधो भावः स्प्रष्टुमर्हति मानद\n",
    "03264004c": "आत्मवन्तमिव व्याधिः पुरुषं वृद्धशीलिनम्\n",
    "03264005a": "प्रवृत्तिरुपलब्धा ते वैदेह्या रावणस्य च\n",
    "03264005c": "तां त्वं पुरुषकारेण बुद्ध्या चैवोपपादय\n",
    "03264006a": "अभिगच्छाव सुग्रीवं शैलस्थं हरिपुंगवम्\n",
    "03264006c": "मयि शिष्ये च भृत्ये च सहाये च समाश्वस\n",
    "03264007a": "एवं बहुविधैर्वाक्यैर्लक्ष्मणेन स राघवः\n",
    "03264007c": "उक्तः प्रकृतिमापेदे कार्ये चानन्तरोऽभवत्\n",
    "03264008a": "निषेव्य वारि पम्पायास्तर्पयित्वा पितॄनपि\n",
    "03264008c": "प्रतस्थतुरुभौ वीरौ भ्रातरौ रामलक्ष्मणौ\n",
    "03264009a": "तावृश्यमूकमभ्येत्य बहुमूलफलं गिरिम्\n",
    "03264009c": "गिर्यग्रे वानरान्पञ्च वीरौ ददृशतुस्तदा\n",
    "03264010a": "सुग्रीवः प्रेषयामास सचिवं वानरं तयोः\n",
    "03264010c": "बुद्धिमन्तं हनूमन्तं हिमवन्तमिव स्थितम्\n",
    "03264011a": "तेन संभाष्य पूर्वं तौ सुग्रीवमभिजग्मतुः\n",
    "03264011c": "सख्यं वानरराजेन चक्रे रामस्ततो नृप\n",
    "03264012a": "तद्वासो दर्शयामासुस्तस्य कार्ये निवेदिते\n",
    "03264012c": "वानराणां तु यत्सीता ह्रियमाणाभ्यवासृजत्\n",
    "03264013a": "तत्प्रत्ययकरं लब्ध्वा सुग्रीवं प्लवगाधिपम्\n",
    "03264013c": "पृथिव्यां वानरैश्वर्ये स्वयं रामोऽभ्यषेचयत्\n",
    "03264014a": "प्रतिजज्ञे च काकुत्स्थः समरे वालिनो वधम्\n",
    "03264014c": "सुग्रीवश्चापि वैदेह्याः पुनरानयनं नृप\n",
    "03264015a": "इत्युक्त्वा समयं कृत्वा विश्वास्य च परस्परम्\n",
    "03264015c": "अभ्येत्य सर्वे किष्किन्धां तस्थुर्युद्धाभिकाङ्क्षिणः\n",
    "03264016a": "सुग्रीवः प्राप्य किष्किन्धां ननादौघनिभस्वनः\n",
    "03264016c": "नास्य तन्ममृषे वाली तं तारा प्रत्यषेधयत्\n",
    "03264017a": "यथा नदति सुग्रीवो बलवानेष वानरः\n",
    "03264017c": "मन्ये चाश्रयवान्प्राप्तो न त्वं निर्गन्तुमर्हसि\n",
    "03264018a": "हेममाली ततो वाली तारां ताराधिपाननाम्\n",
    "03264018c": "प्रोवाच वचनं वाग्मी तां वानरपतिः पतिः\n",
    "03264019a": "सर्वभूतरुतज्ञा त्वं पश्य बुद्ध्या समन्विता\n",
    "03264019c": "केनापाश्रयवान्प्राप्तो ममैष भ्रातृगन्धिकः\n",
    "03264020a": "चिन्तयित्वा मुहूर्तं तु तारा ताराधिपप्रभा\n",
    "03264020c": "पतिमित्यब्रवीत्प्राज्ञा शृणु सर्वं कपीश्वर\n",
    "03264021a": "हृतदारो महासत्त्वो रामो दशरथात्मजः\n",
    "03264021c": "तुल्यारिमित्रतां प्राप्तः सुग्रीवेण धनुर्धरः\n",
    "03264022a": "भ्राता चास्य महाबाहुः सौमित्रिरपराजितः\n",
    "03264022c": "लक्ष्मणो नाम मेधावी स्थितः कार्यार्थसिद्धये\n",
    "03264023a": "मैन्दश्च द्विविदश्चैव हनूमांश्चानिलात्मजः\n",
    "03264023c": "जाम्बवानृक्षराजश्च सुग्रीवसचिवाः स्थिताः\n",
    "03264024a": "सर्व एते महात्मानो बुद्धिमन्तो महाबलाः\n",
    "03264024c": "अलं तव विनाशाय रामवीर्यव्यपाश्रयात्\n",
    "03264025a": "तस्यास्तदाक्षिप्य वचो हितमुक्तं कपीश्वरः\n",
    "03264025c": "पर्यशङ्कत तामीर्षुः सुग्रीवगतमानसाम्\n",
    "03264026a": "तारां परुषमुक्त्वा स निर्जगाम गुहामुखात्\n",
    "03264026c": "स्थितं माल्यवतोऽभ्याशे सुग्रीवं सोऽभ्यभाषत\n",
    "03264027a": "असकृत्त्वं मया मूढ निर्जितो जीवितप्रियः\n",
    "03264027c": "मुक्तो ज्ञातिरिति ज्ञात्वा का त्वरा मरणे पुनः\n",
    "03264028a": "इत्युक्तः प्राह सुग्रीवो भ्रातरं हेतुमद्वचः\n",
    "03264028c": "प्राप्तकालममित्रघ्नो रामं संबोधयन्निव\n",
    "03264029a": "हृतदारस्य मे राजन्हृतराज्यस्य च त्वया\n",
    "03264029c": "किं नु जीवितसामर्थ्यमिति विद्धि समागतम्\n",
    "03264030a": "एवमुक्त्वा बहुविधं ततस्तौ संनिपेततुः\n",
    "03264030c": "समरे वालिसुग्रीवौ शालतालशिलायुधौ\n",
    "03264031a": "उभौ जघ्नतुरन्योन्यमुभौ भूमौ निपेततुः\n",
    "03264031c": "उभौ ववल्गतुश्चित्रं मुष्टिभिश्च निजघ्नतुः\n",
    "03264032a": "उभौ रुधिरसंसिक्तौ नखदन्तपरिक्षतौ\n",
    "03264032c": "शुशुभाते तदा वीरौ पुष्पिताविव किंशुकौ\n",
    "03264033a": "न विशेषस्तयोर्युद्धे तदा कश्चन दृश्यते\n",
    "03264033c": "सुग्रीवस्य तदा मालां हनूमान्कण्ठ आसजत्\n",
    "03264034a": "स मालया तदा वीरः शुशुभे कण्ठसक्तया\n",
    "03264034c": "श्रीमानिव महाशैलो मलयो मेघमालया\n",
    "03264035a": "कृतचिह्नं तु सुग्रीवं रामो दृष्ट्वा महाधनुः\n",
    "03264035c": "विचकर्ष धनुःश्रेष्ठं वालिमुद्दिश्य लक्ष्यवत्\n",
    "03264036a": "विस्फारस्तस्य धनुषो यन्त्रस्येव तदा बभौ\n",
    "03264036c": "वितत्रास तदा वाली शरेणाभिहतो हृदि\n",
    "03264037a": "स भिन्नमर्माभिहतो वक्त्राच्छोणितमुद्वमन्\n",
    "03264037c": "ददर्शावस्थितं राममारात्सौमित्रिणा सह\n",
    "03264038a": "गर्हयित्वा स काकुत्स्थं पपात भुवि मूर्छितः\n",
    "03264038c": "तारा ददर्श तं भूमौ तारापतिमिव च्युतम्\n",
    "03264039a": "हते वालिनि सुग्रीवः किष्किन्धां प्रत्यपद्यत\n",
    "03264039c": "तां च तारापतिमुखीं तारां निपतितेश्वराम्\n",
    "03264040a": "रामस्तु चतुरो मासान्पृष्ठे माल्यवतः शुभे\n",
    "03264040c": "निवासमकरोद्धीमान्सुग्रीवेणाभ्युपस्थितः\n",
    "03264041a": "रावणोऽपि पुरीं गत्वा लङ्कां कामबलात्कृतः\n",
    "03264041c": "सीतां निवेशयामास भवने नन्दनोपमे\n",
    "03264041e": "अशोकवनिकाभ्याशे तापसाश्रमसंनिभे\n",
    "03264042a": "भर्तृस्मरणतन्वङ्गी तापसीवेषधारिणी\n",
    "03264042c": "उपवासतपःशीला तत्र सा पृथुलेक्षणा\n",
    "03264042e": "उवास दुःखवसतीः फलमूलकृताशना\n",
    "03264043a": "दिदेश राक्षसीस्तत्र रक्षणे राक्षसाधिपः\n",
    "03264043c": "प्रासासिशूलपरशुमुद्गरालातधारिणीः\n",
    "03264044a": "द्व्यक्षीं त्र्यक्षीं ललाटाक्षीं दीर्घजिह्वामजिह्विकाम्\n",
    "03264044c": "त्रिस्तनीमेकपादां च त्रिजटामेकलोचनाम्\n",
    "03264045a": "एताश्चान्याश्च दीप्ताक्ष्यः करभोत्कटमूर्धजाः\n",
    "03264045c": "परिवार्यासते सीतां दिवारात्रमतन्द्रिताः\n",
    "03264046a": "तास्तु तामायतापाङ्गीं पिशाच्यो दारुणस्वनाः\n",
    "03264046c": "तर्जयन्ति सदा रौद्राः परुषव्यञ्जनाक्षराः\n",
    "03264047a": "खादाम पाटयामैनां तिलशः प्रविभज्य ताम्\n",
    "03264047c": "येयं भर्तारमस्माकमवमन्येह जीवति\n",
    "03264048a": "इत्येवं परिभर्त्सन्तीस्त्रास्यमाना पुनः पुनः\n",
    "03264048c": "भर्तृशोकसमाविष्टा निःश्वस्येदमुवाच ताः\n",
    "03264049a": "आर्याः खादत मां शीघ्रं न मे लोभोऽस्ति जीविते\n",
    "03264049c": "विना तं पुण्डरीकाक्षं नीलकुञ्चितमूर्धजम्\n",
    "03264050a": "अप्येवाहं निराहारा जीवितप्रियवर्जिता\n",
    "03264050c": "शोषयिष्यामि गात्राणि व्याली तालगता यथा\n",
    "03264051a": "न त्वन्यमभिगच्छेयं पुमांसं राघवादृते\n",
    "03264051c": "इति जानीत सत्यं मे क्रियतां यदनन्तरम्\n",
    "03264052a": "तस्यास्तद्वचनं श्रुत्वा राक्षस्यस्ताः खरस्वनाः\n",
    "03264052c": "आख्यातुं राक्षसेन्द्राय जग्मुस्तत्सर्वमादितः\n",
    "03264053a": "गतासु तासु सर्वासु त्रिजटा नाम राक्षसी\n",
    "03264053c": "सान्त्वयामास वैदेहीं धर्मज्ञा प्रियवादिनी\n",
    "03264054a": "सीते वक्ष्यामि ते किंचिद्विश्वासं कुरु मे सखि\n",
    "03264054c": "भयं ते व्येतु वामोरु शृणु चेदं वचो मम\n",
    "03264055a": "अविन्ध्यो नाम मेधावी वृद्धो राक्षसपुंगवः\n",
    "03264055c": "स रामस्य हितान्वेषी त्वदर्थे हि स मावदत्\n",
    "03264056a": "सीता मद्वचनाद्वाच्या समाश्वास्य प्रसाद्य च\n",
    "03264056c": "भर्ता ते कुशली रामो लक्ष्मणानुगतो बली\n",
    "03264057a": "सख्यं वानरराजेन शक्रप्रतिमतेजसा\n",
    "03264057c": "कृतवान्राघवः श्रीमांस्त्वदर्थे च समुद्यतः\n",
    "03264058a": "मा च तेऽस्तु भयं भीरु रावणाल्लोकगर्हितात्\n",
    "03264058c": "नलकूबरशापेन रक्षिता ह्यस्यनिन्दिते\n",
    "03264059a": "शप्तो ह्येष पुरा पापो वधूं रम्भां परामृशन्\n",
    "03264059c": "न शक्तो विवशां नारीमुपैतुमजितेन्द्रियः\n",
    "03264060a": "क्षिप्रमेष्यति ते भर्ता सुग्रीवेणाभिरक्षितः\n",
    "03264060c": "सौमित्रिसहितो धीमांस्त्वां चेतो मोक्षयिष्यति\n",
    "03264061a": "स्वप्ना हि सुमहाघोरा दृष्टा मेऽनिष्टदर्शनाः\n",
    "03264061c": "विनाशायास्य दुर्बुद्धेः पौलस्त्यकुलघातिनः\n",
    "03264062a": "दारुणो ह्येष दुष्टात्मा क्षुद्रकर्मा निशाचरः\n",
    "03264062c": "स्वभावाच्छीलदोषेण सर्वेषां भयवर्धनः\n",
    "03264063a": "स्पर्धते सर्वदेवैर्यः कालोपहतचेतनः\n",
    "03264063c": "मया विनाशलिङ्गानि स्वप्ने दृष्टानि तस्य वै\n",
    "03264064a": "तैलाभिषिक्तो विकचो मज्जन्पङ्के दशाननः\n",
    "03264064c": "असकृत्खरयुक्ते तु रथे नृत्यन्निव स्थितः\n",
    "03264065a": "कुम्भकर्णादयश्चेमे नग्नाः पतितमूर्धजाः\n",
    "03264065c": "कृष्यन्ते दक्षिणामाशां रक्तमाल्यानुलेपनाः\n",
    "03264066a": "श्वेतातपत्रः सोष्णीषः शुक्लमाल्यविभूषणः\n",
    "03264066c": "श्वेतपर्वतमारूढ एक एव विभीषणः\n",
    "03264067a": "सचिवाश्चास्य चत्वारः शुक्लमाल्यानुलेपनाः\n",
    "03264067c": "श्वेतपर्वतमारूढा मोक्ष्यन्तेऽस्मान्महाभयात्\n",
    "03264068a": "रामस्यास्त्रेण पृथिवी परिक्षिप्ता ससागरा\n",
    "03264068c": "यशसा पृथिवीं कृत्स्नां पूरयिष्यति ते पतिः\n",
    "03264069a": "अस्थिसंचयमारूढो भुञ्जानो मधुपायसम्\n",
    "03264069c": "लक्ष्मणश्च मया दृष्टो निरीक्षन्सर्वतो दिशः\n",
    "03264070a": "रुदती रुधिरार्द्राङ्गी व्याघ्रेण परिरक्षिता\n",
    "03264070c": "असकृत्त्वं मया दृष्टा गच्छन्ती दिशमुत्तराम्\n",
    "03264071a": "हर्षमेष्यसि वैदेहि क्षिप्रं भर्तृसमन्विता\n",
    "03264071c": "राघवेण सह भ्रात्रा सीते त्वमचिरादिव\n",
    "03264072a": "इति सा मृगशावाक्षी तच्छ्रुत्वा त्रिजटावचः\n",
    "03264072c": "बभूवाशावती बाला पुनर्भर्तृसमागमे\n",
    "03264073a": "यावदभ्यागता रौद्राः पिशाच्यस्ताः सुदारुणाः\n",
    "03264073c": "ददृशुस्तां त्रिजटया सहासीनां यथा पुरा\n",
    "03265001": "मार्कण्डेय उवाच\n",
    "03265001a": "ततस्तां भर्तृशोकार्तां दीनां मलिनवाससम्\n",
    "03265001c": "मणिशेषाभ्यलंकारां रुदतीं च पतिव्रताम्\n",
    "03265002a": "राक्षसीभिरुपास्यन्तीं समासीनां शिलातले\n",
    "03265002c": "रावणः कामबाणार्तो ददर्शोपससर्प च\n",
    "03265003a": "देवदानवगन्धर्वयक्षकिंपुरुषैर्युधि\n",
    "03265003c": "अजितोऽशोकवनिकां ययौ कन्दर्पमोहितः\n",
    "03265004a": "दिव्याम्बरधरः श्रीमान्सुमृष्टमणिकुण्डलः\n",
    "03265004c": "विचित्रमाल्यमुकुटो वसन्त इव मूर्तिमान्\n",
    "03265005a": "स कल्पवृक्षसदृशो यत्नादपि विभूषितः\n",
    "03265005c": "श्मशानचैत्यद्रुमवद्भूषितोऽपि भयंकरः\n",
    "03265006a": "स तस्यास्तनुमध्यायाः समीपे रजनीचरः\n",
    "03265006c": "ददृशे रोहिणीमेत्य शनैश्चर इव ग्रहः\n",
    "03265007a": "स तामामन्त्र्य सुश्रोणीं पुष्पकेतुशराहतः\n",
    "03265007c": "इदमित्यब्रवीद्बालां त्रस्तां रौहीमिवाबलाम्\n",
    "03265008a": "सीते पर्याप्तमेतावत्कृतो भर्तुरनुग्रहः\n",
    "03265008c": "प्रसादं कुरु तन्वङ्गि क्रियतां परिकर्म ते\n",
    "03265009a": "भजस्व मां वरारोहे महार्हाभरणाम्बरा\n",
    "03265009c": "भव मे सर्वनारीणामुत्तमा वरवर्णिनि\n",
    "03265010a": "सन्ति मे देवकन्याश्च राजर्षीणां तथाङ्गनाः\n",
    "03265010c": "सन्ति दानवकन्याश्च दैत्यानां चापि योषितः\n",
    "03265011a": "चतुर्दश पिशाचानां कोट्यो मे वचने स्थिताः\n",
    "03265011c": "द्विस्तावत्पुरुषादानां रक्षसां भीमकर्मणाम्\n",
    "03265012a": "ततो मे त्रिगुणा यक्षा ये मद्वचनकारिणः\n",
    "03265012c": "केचिदेव धनाध्यक्षं भ्रातरं मे समाश्रिताः\n",
    "03265013a": "गन्धर्वाप्सरसो भद्रे मामापानगतं सदा\n",
    "03265013c": "उपतिष्ठन्ति वामोरु यथैव भ्रातरं मम\n",
    "03265014a": "पुत्रोऽहमपि विप्रर्षेः साक्षाद्विश्रवसो मुनेः\n",
    "03265014c": "पञ्चमो लोकपालानामिति मे प्रथितं यशः\n",
    "03265015a": "दिव्यानि भक्ष्यभोज्यानि पानानि विविधानि च\n",
    "03265015c": "यथैव त्रिदशेशस्य तथैव मम भामिनि\n",
    "03265016a": "क्षीयतां दुष्कृतं कर्म वनवासकृतं तव\n",
    "03265016c": "भार्या मे भव सुश्रोणि यथा मन्दोदरी तथा\n",
    "03265017a": "इत्युक्ता तेन वैदेही परिवृत्य शुभानना\n",
    "03265017c": "तृणमन्तरतः कृत्वा तमुवाच निशाचरम्\n",
    "03265018a": "अशिवेनातिवामोरूरजस्रं नेत्रवारिणा\n",
    "03265018c": "स्तनावपतितौ बाला सहितावभिवर्षती\n",
    "03265018e": "उवाच वाक्यं तं क्षुद्रं वैदेही पतिदेवता\n",
    "03265019a": "असकृद्वदतो वाक्यमीदृशं राक्षसेश्वर\n",
    "03265019c": "विषादयुक्तमेतत्ते मया श्रुतमभाग्यया\n",
    "03265020a": "तद्भद्रसुख भद्रं ते मानसं विनिवर्त्यताम्\n",
    "03265020c": "परदारास्म्यलभ्या च सततं च पतिव्रता\n",
    "03265021a": "न चैवोपयिकी भार्या मानुषी कृपणा तव\n",
    "03265021c": "विवशां धर्षयित्वा च कां त्वं प्रीतिमवाप्स्यसि\n",
    "03265022a": "प्रजापतिसमो विप्रो ब्रह्मयोनिः पिता तव\n",
    "03265022c": "न च पालयसे धर्मं लोकपालसमः कथम्\n",
    "03265023a": "भ्रातरं राजराजानं महेश्वरसखं प्रभुम्\n",
    "03265023c": "धनेश्वरं व्यपदिशन्कथं त्विह न लज्जसे\n",
    "03265024a": "इत्युक्त्वा प्रारुदत्सीता कम्पयन्ती पयोधरौ\n",
    "03265024c": "शिरोधरां च तन्वङ्गी मुखं प्रच्छाद्य वाससा\n",
    "03265025a": "तस्या रुदत्या भामिन्या दीर्घा वेणी सुसंयता\n",
    "03265025c": "ददृशे स्वसिता स्निग्धा काली व्यालीव मूर्धनि\n",
    "03265026a": "तच्छ्रुत्वा रावणो वाक्यं सीतयोक्तं सुनिष्ठुरम्\n",
    "03265026c": "प्रत्याख्यातोऽपि दुर्मेधाः पुनरेवाब्रवीद्वचः\n",
    "03265027a": "काममङ्गानि मे सीते दुनोतु मकरध्वजः\n",
    "03265027c": "न त्वामकामां सुश्रोणीं समेष्ये चारुहासिनीम्\n",
    "03265028a": "किं नु शक्यं मया कर्तुं यत्त्वमद्यापि मानुषम्\n",
    "03265028c": "आहारभूतमस्माकं राममेवानुरुध्यसे\n",
    "03265029a": "इत्युक्त्वा तामनिन्द्याङ्गीं स राक्षसगणेश्वरः\n",
    "03265029c": "तत्रैवान्तर्हितो भूत्वा जगामाभिमतां दिशम्\n",
    "03265030a": "राक्षसीभिः परिवृता वैदेही शोककर्शिता\n",
    "03265030c": "सेव्यमाना त्रिजटया तत्रैव न्यवसत्तदा\n",
    "03266001": "मार्कण्डेय उवाच\n",
    "03266001a": "राघवस्तु ससौमित्रिः सुग्रीवेणाभिपालितः\n",
    "03266001c": "वसन्माल्यवतः पृष्ठे ददर्श विमलं नभः\n",
    "03266002a": "स दृष्ट्वा विमले व्योम्नि निर्मलं शशलक्षणम्\n",
    "03266002c": "ग्रहनक्षत्रताराभिरनुयातममित्रहा\n",
    "03266003a": "कुमुदोत्पलपद्मानां गन्धमादाय वायुना\n",
    "03266003c": "महीधरस्थः शीतेन सहसा प्रतिबोधितः\n",
    "03266004a": "प्रभाते लक्ष्मणं वीरमभ्यभाषत दुर्मनाः\n",
    "03266004c": "सीतां संस्मृत्य धर्मात्मा रुद्धां राक्षसवेश्मनि\n",
    "03266005a": "गच्छ लक्ष्मण जानीहि किष्किन्धायां कपीश्वरम्\n",
    "03266005c": "प्रमत्तं ग्राम्यधर्मेषु कृतघ्नं स्वार्थपण्डितम्\n",
    "03266006a": "योऽसौ कुलाधमो मूढो मया राज्येऽभिषेचितः\n",
    "03266006c": "सर्ववानरगोपुच्छा यमृक्षाश्च भजन्ति वै\n",
    "03266007a": "यदर्थं निहतो वाली मया रघुकुलोद्वह\n",
    "03266007c": "त्वया सह महाबाहो किष्किन्धोपवने तदा\n",
    "03266008a": "कृतघ्नं तमहं मन्ये वानरापसदं भुवि\n",
    "03266008c": "यो मामेवंगतो मूढो न जानीतेऽद्य लक्ष्मण\n",
    "03266009a": "असौ मन्ये न जानीते समयप्रतिपादनम्\n",
    "03266009c": "कृतोपकारं मां नूनमवमन्याल्पया धिया\n",
    "03266010a": "यदि तावदनुद्युक्तः शेते कामसुखात्मकः\n",
    "03266010c": "नेतव्यो वालिमार्गेण सर्वभूतगतिं त्वया\n",
    "03266011a": "अथापि घटतेऽस्माकमर्थे वानरपुंगवः\n",
    "03266011c": "तमादायैहि काकुत्स्थ त्वरावान्भव मा चिरम्\n",
    "03266012a": "इत्युक्तो लक्ष्मणो भ्रात्रा गुरुवाक्यहिते रतः\n",
    "03266012c": "प्रतस्थे रुचिरं गृह्य समार्गणगुणं धनुः\n",
    "03266012e": "किष्किन्धाद्वारमासाद्य प्रविवेशानिवारितः\n",
    "03266013a": "सक्रोध इति तं मत्वा राजा प्रत्युद्ययौ हरिः\n",
    "03266013c": "तं सदारो विनीतात्मा सुग्रीवः प्लवगाधिपः\n",
    "03266013e": "पूजया प्रतिजग्राह प्रीयमाणस्तदर्हया\n",
    "03266014a": "तमब्रवीद्रामवचः सौमित्रिरकुतोभयः\n",
    "03266014c": "स तत्सर्वमशेषेण श्रुत्वा प्रह्वः कृताञ्जलिः\n",
    "03266015a": "सभृत्यदारो राजेन्द्र सुग्रीवो वानराधिपः\n",
    "03266015c": "इदमाह वचः प्रीतो लक्ष्मणं नरकुञ्जरम्\n",
    "03266016a": "नास्मि लक्ष्मण दुर्मेधा न कृतघ्नो न निर्घृणः\n",
    "03266016c": "श्रूयतां यः प्रयत्नो मे सीतापर्येषणे कृतः\n",
    "03266017a": "दिशः प्रस्थापिताः सर्वे विनीता हरयो मया\n",
    "03266017c": "सर्वेषां च कृतः कालो मासेनागमनं पुनः\n",
    "03266018a": "यैरियं सवना साद्रिः सपुरा सागराम्बरा\n",
    "03266018c": "विचेतव्या मही वीर सग्रामनगराकरा\n",
    "03266019a": "स मासः पञ्चरात्रेण पूर्णो भवितुमर्हति\n",
    "03266019c": "ततः श्रोष्यसि रामेण सहितः सुमहत्प्रियम्\n",
    "03266020a": "इत्युक्तो लक्ष्मणस्तेन वानरेन्द्रेण धीमता\n",
    "03266020c": "त्यक्त्वा रोषमदीनात्मा सुग्रीवं प्रत्यपूजयत्\n",
    "03266021a": "स रामं सहसुग्रीवो माल्यवत्पृष्ठमास्थितम्\n",
    "03266021c": "अभिगम्योदयं तस्य कार्यस्य प्रत्यवेदयत्\n",
    "03266022a": "इत्येवं वानरेन्द्रास्ते समाजग्मुः सहस्रशः\n",
    "03266022c": "दिशस्तिस्रो विचित्याथ न तु ये दक्षिणां गताः\n",
    "03266023a": "आचख्युस्ते तु रामाय महीं सागरमेखलाम्\n",
    "03266023c": "विचितां न तु वैदेह्या दर्शनं रावणस्य वा\n",
    "03266024a": "गतास्तु दक्षिणामाशां ये वै वानरपुंगवाः\n",
    "03266024c": "आशावांस्तेषु काकुत्स्थः प्राणानार्तोऽप्यधारयत्\n",
    "03266025a": "द्विमासोपरमे काले व्यतीते प्लवगास्ततः\n",
    "03266025c": "सुग्रीवमभिगम्येदं त्वरिता वाक्यमब्रुवन्\n",
    "03266026a": "रक्षितं वालिना यत्तत्स्फीतं मधुवनं महत्\n",
    "03266026c": "त्वया च प्लवगश्रेष्ठ तद्भुङ्क्ते पवनात्मजः\n",
    "03266027a": "वालिपुत्रोऽङ्गदश्चैव ये चान्ये प्लवगर्षभाः\n",
    "03266027c": "विचेतुं दक्षिणामाशां राजन्प्रस्थापितास्त्वया\n",
    "03266028a": "तेषां तं प्रणयं श्रुत्वा मेने स कृतकृत्यताम्\n",
    "03266028c": "कृतार्थानां हि भृत्यानामेतद्भवति चेष्टितम्\n",
    "03266029a": "स तद्रामाय मेधावी शशंस प्लवगर्षभः\n",
    "03266029c": "रामश्चाप्यनुमानेन मेने दृष्टां तु मैथिलीम्\n",
    "03266030a": "हनूमत्प्रमुखाश्चापि विश्रान्तास्ते प्लवंगमाः\n",
    "03266030c": "अभिजग्मुर्हरीन्द्रं तं रामलक्ष्मणसंनिधौ\n",
    "03266031a": "गतिं च मुखवर्णं च दृष्ट्वा रामो हनूमतः\n",
    "03266031c": "अगमत्प्रत्ययं भूयो दृष्टा सीतेति भारत\n",
    "03266032a": "हनूमत्प्रमुखास्ते तु वानराः पूर्णमानसाः\n",
    "03266032c": "प्रणेमुर्विधिवद्रामं सुग्रीवं लक्ष्मणं तथा\n",
    "03266033a": "तानुवाचागतान्रामः प्रगृह्य सशरं धनुः\n",
    "03266033c": "अपि मां जीवयिष्यध्वमपि वः कृतकृत्यता\n",
    "03266034a": "अपि राज्यमयोध्यायां कारयिष्याम्यहं पुनः\n",
    "03266034c": "निहत्य समरे शत्रूनाहृत्य जनकात्मजाम्\n",
    "03266035a": "अमोक्षयित्वा वैदेहीमहत्वा च रिपून्रणे\n",
    "03266035c": "हृतदारोऽवधूतश्च नाहं जीवितुमुत्सहे\n",
    "03266036a": "इत्युक्तवचनं रामं प्रत्युवाचानिलात्मजः\n",
    "03266036c": "प्रियमाख्यामि ते राम दृष्टा सा जानकी मया\n",
    "03266037a": "विचित्य दक्षिणामाशां सपर्वतवनाकराम्\n",
    "03266037c": "श्रान्ताः काले व्यतीते स्म दृष्टवन्तो महागुहाम्\n",
    "03266038a": "प्रविशामो वयं तां तु बहुयोजनमायताम्\n",
    "03266038c": "अन्धकारां सुविपिनां गहनां कीटसेविताम्\n",
    "03266039a": "गत्वा सुमहदध्वानमादित्यस्य प्रभां ततः\n",
    "03266039c": "दृष्टवन्तः स्म तत्रैव भवनं दिव्यमन्तरा\n",
    "03266040a": "मयस्य किल दैत्यस्य तदासीद्वेश्म राघव\n",
    "03266040c": "तत्र प्रभावती नाम तपोऽतप्यत तापसी\n",
    "03266041a": "तया दत्तानि भोज्यानि पानानि विविधानि च\n",
    "03266041c": "भुक्त्वा लब्धबलाः सन्तस्तयोक्तेन पथा ततः\n",
    "03266042a": "निर्याय तस्मादुद्देशात्पश्यामो लवणाम्भसः\n",
    "03266042c": "समीपे सह्यमलयौ दर्दुरं च महागिरिम्\n",
    "03266043a": "ततो मलयमारुह्य पश्यन्तो वरुणालयम्\n",
    "03266043c": "विषण्णा व्यथिताः खिन्ना निराशा जीविते भृशम्\n",
    "03266044a": "अनेकशतविस्तीर्णं योजनानां महोदधिम्\n",
    "03266044c": "तिमिनक्रझषावासं चिन्तयन्तः सुदुःखिताः\n",
    "03266045a": "तत्रानशनसंकल्पं कृत्वासीना वयं तदा\n",
    "03266045c": "ततः कथान्ते गृध्रस्य जटायोरभवत्कथा\n",
    "03266046a": "ततः पर्वतशृङ्गाभं घोररूपं भयावहम्\n",
    "03266046c": "पक्षिणं दृष्टवन्तः स्म वैनतेयमिवापरम्\n",
    "03266047a": "सोऽस्मानतर्कयद्भोक्तुमथाभ्येत्य वचोऽब्रवीत्\n",
    "03266047c": "भोः क एष मम भ्रातुर्जटायोः कुरुते कथाम्\n",
    "03266048a": "संपातिर्नाम तस्याहं ज्येष्ठो भ्राता खगाधिपः\n",
    "03266048c": "अन्योन्यस्पर्धयारूढावावामादित्यसंसदम्\n",
    "03266049a": "ततो दग्धाविमौ पक्षौ न दग्धौ तु जटायुषः\n",
    "03266049c": "तदा मे चिरदृष्टः स भ्राता गृध्रपतिः प्रियः\n",
    "03266049e": "निर्दग्धपक्षः पतितो ह्यहमस्मिन्महागिरौ\n",
    "03266050a": "तस्यैवं वदतोऽस्माभिर्हतो भ्राता निवेदितः\n",
    "03266050c": "व्यसनं भवतश्चेदं संक्षेपाद्वै निवेदितम्\n",
    "03266051a": "स संपातिस्तदा राजञ्श्रुत्वा सुमहदप्रियम्\n",
    "03266051c": "विषण्णचेताः पप्रच्छ पुनरस्मानरिंदम\n",
    "03266052a": "कः स रामः कथं सीता जटायुश्च कथं हतः\n",
    "03266052c": "इच्छामि सर्वमेवैतच्छ्रोतुं प्लवगसत्तमाः\n",
    "03266053a": "तस्याहं सर्वमेवैतं भवतो व्यसनागमम्\n",
    "03266053c": "प्रायोपवेशने चैव हेतुं विस्तरतोऽब्रुवम्\n",
    "03266054a": "सोऽस्मानुत्थापयामास वाक्येनानेन पक्षिराट्\n",
    "03266054c": "रावणो विदितो मह्यं लङ्का चास्य महापुरी\n",
    "03266055a": "दृष्टा पारे समुद्रस्य त्रिकूटगिरिकन्दरे\n",
    "03266055c": "भवित्री तत्र वैदेही न मेऽस्त्यत्र विचारणा\n",
    "03266056a": "इति तस्य वचः श्रुत्वा वयमुत्थाय सत्वराः\n",
    "03266056c": "सागरप्लवने मन्त्रं मन्त्रयामः परंतप\n",
    "03266057a": "नाध्यवस्यद्यदा कश्चित्सागरस्य विलङ्घने\n",
    "03266057c": "ततः पितरमाविश्य पुप्लुवेऽहं महार्णवम्\n",
    "03266057e": "शतयोजनविस्तीर्णं निहत्य जलराक्षसीम्\n",
    "03266058a": "तत्र सीता मया दृष्टा रावणान्तःपुरे सती\n",
    "03266058c": "उपवासतपःशीला भर्तृदर्शनलालसा\n",
    "03266058e": "जटिला मलदिग्धाङ्गी कृशा दीना तपस्विनी\n",
    "03266059a": "निमित्तैस्तामहं सीतामुपलभ्य पृथग्विधैः\n",
    "03266059c": "उपसृत्याब्रुवं चार्यामभिगम्य रहोगताम्\n",
    "03266060a": "सीते रामस्य दूतोऽहं वानरो मारुतात्मजः\n",
    "03266060c": "त्वद्दर्शनमभिप्रेप्सुरिह प्राप्तो विहायसा\n",
    "03266061a": "राजपुत्रौ कुशलिनौ भ्रातरौ रामलक्ष्मणौ\n",
    "03266061c": "सर्वशाखामृगेन्द्रेण सुग्रीवेणाभिपालितौ\n",
    "03266062a": "कुशलं त्वाब्रवीद्रामः सीते सौमित्रिणा सह\n",
    "03266062c": "सखिभावाच्च सुग्रीवः कुशलं त्वानुपृच्छति\n",
    "03266063a": "क्षिप्रमेष्यति ते भर्ता सर्वशाखामृगैः सह\n",
    "03266063c": "प्रत्ययं कुरु मे देवि वानरोऽस्मि न राक्षसः\n",
    "03266064a": "मुहूर्तमिव च ध्यात्वा सीता मां प्रत्युवाच ह\n",
    "03266064c": "अवैमि त्वां हनूमन्तमविन्ध्यवचनादहम्\n",
    "03266065a": "अविन्ध्यो हि महाबाहो राक्षसो वृद्धसंमतः\n",
    "03266065c": "कथितस्तेन सुग्रीवस्त्वद्विधैः सचिवैर्वृतः\n",
    "03266066a": "गम्यतामिति चोक्त्वा मां सीता प्रादादिमं मणिम्\n",
    "03266066c": "धारिता येन वैदेही कालमेतमनिन्दिता\n",
    "03266067a": "प्रत्ययार्थं कथां चेमां कथयामास जानकी\n",
    "03266067c": "क्षिप्तामिषीकां काकस्य चित्रकूटे महागिरौ\n",
    "03266067e": "भवता पुरुषव्याघ्र प्रत्यभिज्ञानकारणात्\n",
    "03266068a": "श्रावयित्वा तदात्मानं ततो दग्ध्वा च तां पुरीम्\n",
    "03266068c": "संप्राप्त इति तं रामः प्रियवादिनमर्चयत्\n",
    "03267001": "मार्कण्डेय उवाच\n",
    "03267001a": "ततस्तत्रैव रामस्य समासीनस्य तैः सह\n",
    "03267001c": "समाजग्मुः कपिश्रेष्ठाः सुग्रीववचनात्तदा\n",
    "03267002a": "वृतः कोटिसहस्रेण वानराणां तरस्विनाम्\n",
    "03267002c": "श्वशुरो वालिनः श्रीमान्सुषेणो राममभ्ययात्\n",
    "03267003a": "कोटीशतवृतौ चापि गजो गवय एव च\n",
    "03267003c": "वानरेन्द्रौ महावीर्यौ पृथक्पृथगदृश्यताम्\n",
    "03267004a": "षष्टिकोटिसहस्राणि प्रकर्षन्प्रत्यदृश्यत\n",
    "03267004c": "गोलाङ्गूलो महाराज गवाक्षो भीमदर्शनः\n",
    "03267005a": "गन्धमादनवासी तु प्रथितो गन्धमादनः\n",
    "03267005c": "कोटीसहस्रमुग्राणां हरीणां समकर्षत\n",
    "03267006a": "पनसो नाम मेधावी वानरः सुमहाबलः\n",
    "03267006c": "कोटीर्दश द्वादश च त्रिंशत्पञ्च प्रकर्षति\n",
    "03267007a": "श्रीमान्दधिमुखो नाम हरिवृद्धोऽपि वीर्यवान्\n",
    "03267007c": "प्रचकर्ष महत्सैन्यं हरीणां भीमतेजसाम्\n",
    "03267008a": "कृष्णानां मुखपुण्ड्राणामृक्षाणां भीमकर्मणाम्\n",
    "03267008c": "कोटीशतसहस्रेण जाम्बवान्प्रत्यदृश्यत\n",
    "03267009a": "एते चान्ये च बहवो हरियूथपयूथपाः\n",
    "03267009c": "असंख्येया महाराज समीयू रामकारणात्\n",
    "03267010a": "शिरीषकुसुमाभानां सिंहानामिव नर्दताम्\n",
    "03267010c": "श्रूयते तुमुलः शब्दस्तत्र तत्र प्रधावताम्\n",
    "03267011a": "गिरिकूटनिभाः केचित्केचिन्महिषसंनिभाः\n",
    "03267011c": "शरदभ्रप्रतीकाशाः पिष्टहिङ्गुलकाननाः\n",
    "03267012a": "उत्पतन्तः पतन्तश्च प्लवमानाश्च वानराः\n",
    "03267012c": "उद्धुन्वन्तोऽपरे रेणून्समाजग्मुः समन्ततः\n",
    "03267013a": "स वानरमहालोकः पूर्णसागरसंनिभः\n",
    "03267013c": "निवेशमकरोत्तत्र सुग्रीवानुमते तदा\n",
    "03267014a": "ततस्तेषु हरीन्द्रेषु समावृत्तेषु सर्वशः\n",
    "03267014c": "तिथौ प्रशस्ते नक्षत्रे मुहूर्ते चाभिपूजिते\n",
    "03267015a": "तेन व्यूढेन सैन्येन लोकानुद्वर्तयन्निव\n",
    "03267015c": "प्रययौ राघवः श्रीमान्सुग्रीवसहितस्तदा\n",
    "03267016a": "मुखमासीत्तु सैन्यस्य हनूमान्मारुतात्मजः\n",
    "03267016c": "जघनं पालयामास सौमित्रिरकुतोभयः\n",
    "03267017a": "बद्धगोधाङ्गुलित्राणौ राघवौ तत्र रेजतुः\n",
    "03267017c": "वृतौ हरिमहामात्रैश्चन्द्रसूर्यौ ग्रहैरिव\n",
    "03267018a": "प्रबभौ हरिसैन्यं तच्छालतालशिलायुधम्\n",
    "03267018c": "सुमहच्छालिभवनं यथा सूर्योदयं प्रति\n",
    "03267019a": "नलनीलाङ्गदक्राथमैन्दद्विविदपालिता\n",
    "03267019c": "ययौ सुमहती सेना राघवस्यार्थसिद्धये\n",
    "03267020a": "विधिवत्सुप्रशस्तेषु बहुमूलफलेषु च\n",
    "03267020c": "प्रभूतमधुमांसेषु वारिमत्सु शिवेषु च\n",
    "03267021a": "निवसन्ती निराबाधा तथैव गिरिसानुषु\n",
    "03267021c": "उपायाद्धरिसेना सा क्षारोदमथ सागरम्\n",
    "03267022a": "द्वितीयसागरनिभं तद्बलं बहुलध्वजम्\n",
    "03267022c": "वेलावनं समासाद्य निवासमकरोत्तदा\n",
    "03267023a": "ततो दाशरथिः श्रीमान्सुग्रीवं प्रत्यभाषत\n",
    "03267023c": "मध्ये वानरमुख्यानां प्राप्तकालमिदं वचः\n",
    "03267024a": "उपायः को नु भवतां मतः सागरलङ्घने\n",
    "03267024c": "इयं च महती सेना सागरश्चापि दुस्तरः\n",
    "03267025a": "तत्रान्ये व्याहरन्ति स्म वानराः पटुमानिनः\n",
    "03267025c": "समर्था लङ्घने सिन्धोर्न तु कृत्स्नस्य वानराः\n",
    "03267026a": "केचिन्नौभिर्व्यवस्यन्ति केचिच्च विविधैः प्लवैः\n",
    "03267026c": "नेति रामश्च तान्सर्वान्सान्त्वयन्प्रत्यभाषत\n",
    "03267027a": "शतयोजनविस्तारं न शक्ताः सर्ववानराः\n",
    "03267027c": "क्रान्तुं तोयनिधिं वीरा नैषा वो नैष्ठिकी मतिः\n",
    "03267028a": "नावो न सन्ति सेनाया बह्व्यस्तारयितुं तथा\n",
    "03267028c": "वणिजामुपघातं च कथमस्मद्विधश्चरेत्\n",
    "03267029a": "विस्तीर्णं चैव नः सैन्यं हन्याच्छिद्रेषु वै परः\n",
    "03267029c": "प्लवोडुपप्रतारश्च नैवात्र मम रोचते\n",
    "03267030a": "अहं त्विमं जलनिधिं समारप्स्याम्युपायतः\n",
    "03267030c": "प्रतिशेष्याम्युपवसन्दर्शयिष्यति मां ततः\n",
    "03267031a": "न चेद्दर्शयिता मार्गं धक्ष्याम्येनमहं ततः\n",
    "03267031c": "महास्त्रैरप्रतिहतैरत्यग्निपवनोज्ज्वलैः\n",
    "03267032a": "इत्युक्त्वा सहसौमित्रिरुपस्पृश्याथ राघवः\n",
    "03267032c": "प्रतिशिश्ये जलनिधिं विधिवत्कुशसंस्तरे\n",
    "03267033a": "सागरस्तु ततः स्वप्ने दर्शयामास राघवम्\n",
    "03267033c": "देवो नदनदीभर्ता श्रीमान्यादोगणैर्वृतः\n",
    "03267034a": "कौसल्यामातरित्येवमाभाष्य मधुरं वचः\n",
    "03267034c": "इदमित्याह रत्नानामाकरैः शतशो वृतः\n",
    "03267035a": "ब्रूहि किं ते करोम्यत्र साहाय्यं पुरुषर्षभ\n",
    "03267035c": "इक्ष्वाकुरस्मि ते ज्ञातिरिति रामस्तमब्रवीत्\n",
    "03267036a": "मार्गमिच्छामि सैन्यस्य दत्तं नदनदीपते\n",
    "03267036c": "येन गत्वा दशग्रीवं हन्यां पौलस्त्यपांसनम्\n",
    "03267037a": "यद्येवं याचतो मार्गं न प्रदास्यति मे भवान्\n",
    "03267037c": "शरैस्त्वां शोषयिष्यामि दिव्यास्त्रप्रतिमन्त्रितैः\n",
    "03267038a": "इत्येवं ब्रुवतः श्रुत्वा रामस्य वरुणालयः\n",
    "03267038c": "उवाच व्यथितो वाक्यमिति बद्धाञ्जलिः स्थितः\n",
    "03267039a": "नेच्छामि प्रतिघातं ते नास्मि विघ्नकरस्तव\n",
    "03267039c": "शृणु चेदं वचो राम श्रुत्वा कर्तव्यमाचर\n",
    "03267040a": "यदि दास्यामि ते मार्गं सैन्यस्य व्रजतोऽऽज्ञया\n",
    "03267040c": "अन्येऽप्याज्ञापयिष्यन्ति मामेवं धनुषो बलात्\n",
    "03267041a": "अस्ति त्वत्र नलो नाम वानरः शिल्पिसंमतः\n",
    "03267041c": "त्वष्टुर्देवस्य तनयो बलवान्विश्वकर्मणः\n",
    "03267042a": "स यत्काष्ठं तृणं वापि शिलां वा क्षेप्स्यते मयि\n",
    "03267042c": "सर्वं तद्धारयिष्यामि स ते सेतुर्भविष्यति\n",
    "03267043a": "इत्युक्त्वान्तर्हिते तस्मिन्रामो नलमुवाच ह\n",
    "03267043c": "कुरु सेतुं समुद्रे त्वं शक्तो ह्यसि मतो मम\n",
    "03267044a": "तेनोपायेन काकुत्स्थः सेतुबन्धमकारयत्\n",
    "03267044c": "दशयोजनविस्तारमायतं शतयोजनम्\n",
    "03267045a": "नलसेतुरिति ख्यातो योऽद्यापि प्रथितो भुवि\n",
    "03267045c": "रामस्याज्ञां पुरस्कृत्य धार्यते गिरिसंनिभः\n",
    "03267046a": "तत्रस्थं स तु धर्मात्मा समागच्छद्विभीषणः\n",
    "03267046c": "भ्राता वै राक्षसेन्द्रस्य चतुर्भिः सचिवैः सह\n",
    "03267047a": "प्रतिजग्राह रामस्तं स्वागतेन महामनाः\n",
    "03267047c": "सुग्रीवस्य तु शङ्काभूत्प्रणिधिः स्यादिति स्म ह\n",
    "03267048a": "राघवस्तस्य चेष्टाभिः सम्यक्च चरितेङ्गितैः\n",
    "03267048c": "यदा तत्त्वेन तुष्टोऽभूत्तत एनमपूजयत्\n",
    "03267049a": "सर्वराक्षसराज्ये चाप्यभ्यषिञ्चद्विभीषणम्\n",
    "03267049c": "चक्रे च मन्त्रानुचरं सुहृदं लक्ष्मणस्य च\n",
    "03267050a": "विभीषणमते चैव सोऽत्यक्रामन्महार्णवम्\n",
    "03267050c": "ससैन्यः सेतुना तेन मासेनैव नराधिप\n",
    "03267051a": "ततो गत्वा समासाद्य लङ्कोद्यानान्यनेकशः\n",
    "03267051c": "भेदयामास कपिभिर्महान्ति च बहूनि च\n",
    "03267052a": "तत्रास्तां रावणामात्यौ राक्षसौ शुकसारणौ\n",
    "03267052c": "चारौ वानररूपेण तौ जग्राह विभीषणः\n",
    "03267053a": "प्रतिपन्नौ यदा रूपं राक्षसं तौ निशाचरौ\n",
    "03267053c": "दर्शयित्वा ततः सैन्यं रामः पश्चादवासृजत्\n",
    "03267054a": "निवेश्योपवने सैन्यं तच्छूरः प्राज्ञवानरम्\n",
    "03267054c": "प्रेषयामास दौत्येन रावणस्य ततोऽङ्गदम्\n",
    "03268001": "मार्कण्डेय उवाच\n",
    "03268001a": "प्रभूतान्नोदके तस्मिन्बहुमूलफले वने\n",
    "03268001c": "सेनां निवेश्य काकुत्स्थो विधिवत्पर्यरक्षत\n",
    "03268002a": "रावणश्च विधिं चक्रे लङ्कायां शास्त्रनिर्मितम्\n",
    "03268002c": "प्रकृत्यैव दुराधर्षा दृढप्राकारतोरणा\n",
    "03268003a": "अगाधतोयाः परिखा मीननक्रसमाकुलाः\n",
    "03268003c": "बभूवुः सप्त दुर्धर्षाः खादिरैः शङ्कुभिश्चिताः\n",
    "03268004a": "कर्णाट्टयन्त्रदुर्धर्षा बभूवुः सहुडोपलाः\n",
    "03268004c": "साशीविषघटायोधाः ससर्जरसपांसवः\n",
    "03268005a": "मुसलालातनाराचतोमरासिपरश्वधैः\n",
    "03268005c": "अन्विताश्च शतघ्नीभिः समधूच्छिष्टमुद्गराः\n",
    "03268006a": "पुरद्वारेषु सर्वेषु गुल्माः स्थावरजङ्गमाः\n",
    "03268006c": "बभूवुः पत्तिबहुलाः प्रभूतगजवाजिनः\n",
    "03268007a": "अङ्गदस्त्वथ लङ्काया द्वारदेशमुपागतः\n",
    "03268007c": "विदितो राक्षसेन्द्रस्य प्रविवेश गतव्यथः\n",
    "03268008a": "मध्ये राक्षसकोटीनां बह्वीनां सुमहाबलः\n",
    "03268008c": "शुशुभे मेघमालाभिरादित्य इव संवृतः\n",
    "03268009a": "स समासाद्य पौलस्त्यममात्यैरभिसंवृतम्\n",
    "03268009c": "रामसंदेशमामन्त्र्य वाग्मी वक्तुं प्रचक्रमे\n",
    "03268010a": "आह त्वां राघवो राजन्कोसलेन्द्रो महायशाः\n",
    "03268010c": "प्राप्तकालमिदं वाक्यं तदादत्स्व कुरुष्व च\n",
    "03268011a": "अकृतात्मानमासाद्य राजानमनये रतम्\n",
    "03268011c": "विनश्यन्त्यनयाविष्टा देशाश्च नगराणि च\n",
    "03268012a": "त्वयैकेनापराद्धं मे सीतामाहरता बलात्\n",
    "03268012c": "वधायानपराद्धानामन्येषां तद्भविष्यति\n",
    "03268013a": "ये त्वया बलदर्पाभ्यामाविष्टेन वनेचराः\n",
    "03268013c": "ऋषयो हिंसिताः पूर्वं देवाश्चाप्यवमानिताः\n",
    "03268014a": "राजर्षयश्च निहता रुदन्त्यश्चाहृताः स्त्रियः\n",
    "03268014c": "तदिदं समनुप्राप्तं फलं तस्यानयस्य ते\n",
    "03268015a": "हन्तास्मि त्वां सहामात्यं युध्यस्व पुरुषो भव\n",
    "03268015c": "पश्य मे धनुषो वीर्यं मानुषस्य निशाचर\n",
    "03268016a": "मुच्यतां जानकी सीता न मे मोक्ष्यसि कर्हिचित्\n",
    "03268016c": "अराक्षसमिमं लोकं कर्तास्मि निशितैः शरैः\n",
    "03268017a": "इति तस्य ब्रुवाणस्य दूतस्य परुषं वचः\n",
    "03268017c": "श्रुत्वा न ममृषे राजा रावणः क्रोधमूर्छितः\n",
    "03268018a": "इङ्गितज्ञास्ततो भर्तुश्चत्वारो रजनीचराः\n",
    "03268018c": "चतुर्ष्वङ्गेषु जगृहुः शार्दूलमिव पक्षिणः\n",
    "03268019a": "तांस्तथाङ्गेषु संसक्तानङ्गदो रजनीचरान्\n",
    "03268019c": "आदायैव खमुत्पत्य प्रासादतलमाविशत्\n",
    "03268020a": "वेगेनोत्पततस्तस्य पेतुस्ते रजनीचराः\n",
    "03268020c": "भुवि संभिन्नहृदयाः प्रहारपरिपीडिताः\n",
    "03268021a": "स मुक्तो हर्म्यशिखरात्तस्मात्पुनरवापतत्\n",
    "03268021c": "लङ्घयित्वा पुरीं लङ्कां स्वबलस्य समीपतः\n",
    "03268022a": "कोसलेन्द्रमथाभ्येत्य सर्वमावेद्य चाङ्गदः\n",
    "03268022c": "विशश्राम स तेजस्वी राघवेणाभिनन्दितः\n",
    "03268023a": "ततः सर्वाभिसारेण हरीणां वातरंहसाम्\n",
    "03268023c": "भेदयामास लङ्कायाः प्राकारं रघुनन्दनः\n",
    "03268024a": "विभीषणर्क्षाधिपती पुरस्कृत्याथ लक्ष्मणः\n",
    "03268024c": "दक्षिणं नगरद्वारमवामृद्नाद्दुरासदम्\n",
    "03268025a": "करभारुणगात्राणां हरीणां युद्धशालिनाम्\n",
    "03268025c": "कोटीशतसहस्रेण लङ्कामभ्यपतत्तदा\n",
    "03268026a": "उत्पतद्भिः पतद्भिश्च निपतद्भिश्च वानरैः\n",
    "03268026c": "नादृश्यत तदा सूर्यो रजसा नाशितप्रभः\n",
    "03268027a": "शालिप्रसूनसदृशैः शिरीषकुसुमप्रभैः\n",
    "03268027c": "तरुणादित्यसदृशैः शरगौरैश्च वानरैः\n",
    "03268028a": "प्राकारं ददृशुस्ते तु समन्तात्कपिलीकृतम्\n",
    "03268028c": "राक्षसा विस्मिता राजन्सस्त्रीवृद्धाः समन्ततः\n",
    "03268029a": "बिभिदुस्ते मणिस्तम्भान्कर्णाट्टशिखराणि च\n",
    "03268029c": "भग्नोन्मथितवेगानि यन्त्राणि च विचिक्षिपुः\n",
    "03268030a": "परिगृह्य शतघ्नीश्च सचक्राः सहुडोपलाः\n",
    "03268030c": "चिक्षिपुर्भुजवेगेन लङ्कामध्ये महाबलाः\n",
    "03268031a": "प्राकारस्थाश्च ये केचिन्निशाचरगणास्तदा\n",
    "03268031c": "प्रदुद्रुवुस्ते शतशः कपिभिः समभिद्रुताः\n",
    "03268032a": "ततस्तु राजवचनाद्राक्षसाः कामरूपिणः\n",
    "03268032c": "निर्ययुर्विकृताकाराः सहस्रशतसंघशः\n",
    "03268033a": "शस्त्रवर्षाणि वर्षन्तो द्रावयन्तो वनौकसः\n",
    "03268033c": "प्राकारं शोधयन्तस्ते परं विक्रममास्थिताः\n",
    "03268034a": "स माषराशिसदृशैर्बभूव क्षणदाचरैः\n",
    "03268034c": "कृतो निर्वानरो भूयः प्राकारो भीमदर्शनैः\n",
    "03268035a": "पेतुः शूलविभिन्नाङ्गा बहवो वानरर्षभाः\n",
    "03268035c": "स्तम्भतोरणभग्नाश्च पेतुस्तत्र निशाचराः\n",
    "03268036a": "केशाकेश्यभवद्युद्धं रक्षसां वानरैः सह\n",
    "03268036c": "नखैर्दन्तैश्च वीराणां खादतां वै परस्परम्\n",
    "03268037a": "निष्टनन्तो ह्युभयतस्तत्र वानरराक्षसाः\n",
    "03268037c": "हता निपतिता भूमौ न मुञ्चन्ति परस्परम्\n",
    "03268038a": "रामस्तु शरजालानि ववर्ष जलदो यथा\n",
    "03268038c": "तानि लङ्कां समासाद्य जघ्नुस्तान्रजनीचरान्\n",
    "03268039a": "सौमित्रिरपि नाराचैर्दृढधन्वा जितक्लमः\n",
    "03268039c": "आदिश्यादिश्य दुर्गस्थान्पातयामास राक्षसान्\n",
    "03268040a": "ततः प्रत्यवहारोऽभूत्सैन्यानां राघवाज्ञया\n",
    "03268040c": "कृते विमर्दे लङ्कायां लब्धलक्षो जयोत्तरः\n",
    "03269001": "मार्कण्डेय उवाच\n",
    "03269001a": "ततो निविशमानांस्तान्सैनिकान्रावणानुगाः\n",
    "03269001c": "अभिजग्मुर्गणानेके पिशाचक्षुद्ररक्षसाम्\n",
    "03269002a": "पर्वणः पूतनो जम्भः खरः क्रोधवशो हरिः\n",
    "03269002c": "प्ररुजश्चारुजश्चैव प्रघसश्चैवमादयः\n",
    "03269003a": "ततोऽभिपततां तेषामदृश्यानां दुरात्मनाम्\n",
    "03269003c": "अन्तर्धानवधं तज्ज्ञश्चकार स विभीषणः\n",
    "03269004a": "ते दृश्यमाना हरिभिर्बलिभिर्दूरपातिभिः\n",
    "03269004c": "निहताः सर्वशो राजन्महीं जग्मुर्गतासवः\n",
    "03269005a": "अमृष्यमाणः सबलो रावणो निर्ययावथ\n",
    "03269005c": "व्यूह्य चौशनसं व्यूहं हरीन्सर्वानहारयत्\n",
    "03269006a": "राघवस्त्वभिनिर्याय व्यूढानीकं दशाननम्\n",
    "03269006c": "बार्हस्पत्यं विधिं कृत्वा प्रत्यव्यूहन्निशाचरम्\n",
    "03269007a": "समेत्य युयुधे तत्र ततो रामेण रावणः\n",
    "03269007c": "युयुधे लक्ष्मणश्चैव तथैवेन्द्रजिता सह\n",
    "03269008a": "विरूपाक्षेण सुग्रीवस्तारेण च निखर्वटः\n",
    "03269008c": "तुण्डेन च नलस्तत्र पटुशः पनसेन च\n",
    "03269009a": "विषह्यं यं हि यो मेने स स तेन समेयिवान्\n",
    "03269009c": "युयुधे युद्धवेलायां स्वबाहुबलमाश्रितः\n",
    "03269010a": "स संप्रहारो ववृधे भीरूणां भयवर्धनः\n",
    "03269010c": "लोमसंहर्षणो घोरः पुरा देवासुरे यथा\n",
    "03269011a": "रावणो राममानर्छच्छक्तिशूलासिवृष्टिभिः\n",
    "03269011c": "निशितैरायसैस्तीक्ष्णै रावणं चापि राघवः\n",
    "03269012a": "तथैवेन्द्रजितं यत्तं लक्ष्मणो मर्मभेदिभिः\n",
    "03269012c": "इन्द्रजिच्चापि सौमित्रिं बिभेद बहुभिः शरैः\n",
    "03269013a": "विभीषणः प्रहस्तं च प्रहस्तश्च विभीषणम्\n",
    "03269013c": "खगपत्रैः शरैस्तीक्ष्णैरभ्यवर्षद्गतव्यथः\n",
    "03269014a": "तेषां बलवतामासीन्महास्त्राणां समागमः\n",
    "03269014c": "विव्यथुः सकला येन त्रयो लोकाश्चराचराः\n",
    "03270001": "मार्कण्डेय उवाच\n",
    "03270001a": "ततः प्रहस्तः सहसा समभ्येत्य विभीषणम्\n",
    "03270001c": "गदया ताडयामास विनद्य रणकर्कशः\n",
    "03270002a": "स तयाभिहतो धीमान्गदया भीमवेगया\n",
    "03270002c": "नाकम्पत महाबाहुर्हिमवानिव सुस्थिरः\n",
    "03270003a": "ततः प्रगृह्य विपुलां शतघण्टां विभीषणः\n",
    "03270003c": "अभिमन्त्र्य महाशक्तिं चिक्षेपास्य शिरः प्रति\n",
    "03270004a": "पतन्त्या स तया वेगाद्राक्षसोऽशनिनादया\n",
    "03270004c": "हृतोत्तमाङ्गो ददृशे वातरुग्ण इव द्रुमः\n",
    "03270005a": "तं दृष्ट्वा निहतं संख्ये प्रहस्तं क्षणदाचरम्\n",
    "03270005c": "अभिदुद्राव धूम्राक्षो वेगेन महता कपीन्\n",
    "03270006a": "तस्य मेघोपमं सैन्यमापतद्भीमदर्शनम्\n",
    "03270006c": "दृष्ट्वैव सहसा दीर्णा रणे वानरपुंगवाः\n",
    "03270007a": "ततस्तान्सहसा दीर्णान्दृष्ट्वा वानरपुंगवान्\n",
    "03270007c": "निर्याय कपिशार्दूलो हनूमान्पर्यवस्थितः\n",
    "03270008a": "तं दृष्ट्वावस्थितं संख्ये हरयः पवनात्मजम्\n",
    "03270008c": "वेगेन महता राजन्संन्यवर्तन्त सर्वशः\n",
    "03270009a": "ततः शब्दो महानासीत्तुमुलो लोमहर्षणः\n",
    "03270009c": "रामरावणसैन्यानामन्योन्यमभिधावताम्\n",
    "03270010a": "तस्मिन्प्रवृत्ते संग्रामे घोरे रुधिरकर्दमे\n",
    "03270010c": "धूम्राक्षः कपिसैन्यं तद्द्रावयामास पत्रिभिः\n",
    "03270011a": "तं राक्षसमहामात्रमापतन्तं सपत्नजित्\n",
    "03270011c": "तरसा प्रतिजग्राह हनूमान्पवनात्मजः\n",
    "03270012a": "तयोर्युद्धमभूद्घोरं हरिराक्षसवीरयोः\n",
    "03270012c": "जिगीषतोर्युधान्योन्यमिन्द्रप्रह्लादयोरिव\n",
    "03270013a": "गदाभिः परिघैश्चैव राक्षसो जघ्निवान्कपिम्\n",
    "03270013c": "कपिश्च जघ्निवान्रक्षः सस्कन्धविटपैर्द्रुमैः\n",
    "03270014a": "ततस्तमतिकायेन साश्वं सरथसारथिम्\n",
    "03270014c": "धूम्राक्षमवधीद्धीमान्हनूमान्मारुतात्मजः\n",
    "03270015a": "ततस्तं निहतं दृष्ट्वा धूम्राक्षं राक्षसोत्तमम्\n",
    "03270015c": "हरयो जातविस्रम्भा जघ्नुरभ्येत्य सैनिकान्\n",
    "03270016a": "ते वध्यमाना बलिभिर्हरिभिर्जितकाशिभिः\n",
    "03270016c": "राक्षसा भग्नसंकल्पा लङ्कामभ्यपतन्भयात्\n",
    "03270017a": "तेऽभिपत्य पुरं भग्ना हतशेषा निशाचराः\n",
    "03270017c": "सर्वं राज्ञे यथावृत्तं रावणाय न्यवेदयन्\n",
    "03270018a": "श्रुत्वा तु रावणस्तेभ्यः प्रहस्तं निहतं युधि\n",
    "03270018c": "धूम्राक्षं च महेष्वासं ससैन्यं वानरर्षभैः\n",
    "03270019a": "सुदीर्घमिव निःश्वस्य समुत्पत्य वरासनात्\n",
    "03270019c": "उवाच कुम्भकर्णस्य कर्मकालोऽयमागतः\n",
    "03270020a": "इत्येवमुक्त्वा विविधैर्वादित्रैः सुमहास्वनैः\n",
    "03270020c": "शयानमतिनिद्रालुं कुम्भकर्णमबोधयत्\n",
    "03270021a": "प्रबोध्य महता चैनं यत्नेनागतसाध्वसः\n",
    "03270021c": "स्वस्थमासीनमव्यग्रं विनिद्रं राक्षसाधिपः\n",
    "03270021e": "ततोऽब्रवीद्दशग्रीवः कुम्भकर्णं महाबलम्\n",
    "03270022a": "धन्योऽसि यस्य ते निद्रा कुम्भकर्णेयमीदृशी\n",
    "03270022c": "य इमं दारुणं कालं न जानीषे महाभयम्\n",
    "03270023a": "एष तीर्त्वार्णवं रामः सेतुना हरिभिः सह\n",
    "03270023c": "अवमन्येह नः सर्वान्करोति कदनं महत्\n",
    "03270024a": "मया ह्यपहृता भार्या सीता नामास्य जानकी\n",
    "03270024c": "तां मोक्षयिषुरायातो बद्ध्वा सेतुं महार्णवे\n",
    "03270025a": "तेन चैव प्रहस्तादिर्महान्नः स्वजनो हतः\n",
    "03270025c": "तस्य नान्यो निहन्तास्ति त्वदृते शत्रुकर्शन\n",
    "03270026a": "स दंशितोऽभिनिर्याय त्वमद्य बलिनां वर\n",
    "03270026c": "रामादीन्समरे सर्वाञ्जहि शत्रूनरिंदम\n",
    "03270027a": "दूषणावरजौ चैव वज्रवेगप्रमाथिनौ\n",
    "03270027c": "तौ त्वां बलेन महता सहितावनुयास्यतः\n",
    "03270028a": "इत्युक्त्वा राक्षसपतिः कुम्भकर्णं तरस्विनम्\n",
    "03270028c": "संदिदेशेतिकर्तव्ये वज्रवेगप्रमाथिनौ\n",
    "03270029a": "तथेत्युक्त्वा तु तौ वीरौ रावणं दूषणानुजौ\n",
    "03270029c": "कुम्भकर्णं पुरस्कृत्य तूर्णं निर्ययतुः पुरात्\n",
    "03271001": "मार्कण्डेय उवाच\n",
    "03271001a": "ततो विनिर्याय पुरात्कुम्भकर्णः सहानुगः\n",
    "03271001c": "अपश्यत्कपिसैन्यं तज्जितकाश्यग्रतः स्थितम्\n",
    "03271002a": "तमभ्येत्याशु हरयः परिवार्य समन्ततः\n",
    "03271002c": "अभ्यघ्नंश्च महाकायैर्बहुभिर्जगतीरुहैः\n",
    "03271002e": "करजैरतुदंश्चान्ये विहाय भयमुत्तमम्\n",
    "03271003a": "बहुधा युध्यमानास्ते युद्धमार्गैः प्लवंगमाः\n",
    "03271003c": "नानाप्रहरणैर्भीमं राक्षसेन्द्रमताडयन्\n",
    "03271004a": "स ताड्यमानः प्रहसन्भक्षयामास वानरान्\n",
    "03271004c": "पनसं च गवाक्षं च वज्रबाहुं च वानरम्\n",
    "03271005a": "तद्दृष्ट्वा व्यथनं कर्म कुम्भकर्णस्य रक्षसः\n",
    "03271005c": "उदक्रोशन्परित्रस्तास्तारप्रभृतयस्तदा\n",
    "03271006a": "तं तारमुच्चैः क्रोशन्तमन्यांश्च हरियूथपान्\n",
    "03271006c": "अभिदुद्राव सुग्रीवः कुम्भकर्णमपेतभीः\n",
    "03271007a": "ततोऽभिपत्य वेगेन कुम्भकर्णं महामनाः\n",
    "03271007c": "शालेन जघ्निवान्मूर्ध्नि बलेन कपिकुञ्जरः\n",
    "03271008a": "स महात्मा महावेगः कुम्भकर्णस्य मूर्धनि\n",
    "03271008c": "बिभेद शालं सुग्रीवो न चैवाव्यथयत्कपिः\n",
    "03271009a": "ततो विनद्य प्रहसञ्शालस्पर्शविबोधितः\n",
    "03271009c": "दोर्भ्यामादाय सुग्रीवं कुम्भकर्णोऽहरद्बलात्\n",
    "03271010a": "ह्रियमाणं तु सुग्रीवं कुम्भकर्णेन रक्षसा\n",
    "03271010c": "अवेक्ष्याभ्यद्रवद्वीरः सौमित्रिर्मित्रनन्दनः\n",
    "03271011a": "सोऽभिपत्य महावेगं रुक्मपुङ्खं महाशरम्\n",
    "03271011c": "प्राहिणोत्कुम्भकर्णाय लक्ष्मणः परवीरहा\n",
    "03271012a": "स तस्य देहावरणं भित्त्वा देहं च सायकः\n",
    "03271012c": "जगाम दारयन्भूमिं रुधिरेण समुक्षितः\n",
    "03271013a": "तथा स भिन्नहृदयः समुत्सृज्य कपीश्वरम्\n",
    "03271013c": "कुम्भकर्णो महेष्वासः प्रगृहीतशिलायुधः\n",
    "03271013e": "अभिदुद्राव सौमित्रिमुद्यम्य महतीं शिलाम्\n",
    "03271014a": "तस्याभिद्रवतस्तूर्णं क्षुराभ्यामुच्छ्रितौ करौ\n",
    "03271014c": "चिच्छेद निशिताग्राभ्यां स बभूव चतुर्भुजः\n",
    "03271015a": "तानप्यस्य भुजान्सर्वान्प्रगृहीतशिलायुधान्\n",
    "03271015c": "क्षुरैश्चिच्छेद लघ्वस्त्रं सौमित्रिः प्रतिदर्शयन्\n",
    "03271016a": "स बभूवातिकायश्च बहुपादशिरोभुजः\n",
    "03271016c": "तं ब्रह्मास्त्रेण सौमित्रिर्ददाहाद्रिचयोपमम्\n",
    "03271017a": "स पपात महावीर्यो दिव्यास्त्राभिहतो रणे\n",
    "03271017c": "महाशनिविनिर्दग्धः पादपोऽङ्कुरवानिव\n",
    "03271018a": "तं दृष्ट्वा वृत्रसंकाशं कुम्भकर्णं तरस्विनम्\n",
    "03271018c": "गतासुं पतितं भूमौ राक्षसाः प्राद्रवन्भयात्\n",
    "03271019a": "तथा तान्द्रवतो योधान्दृष्ट्वा तौ दूषणानुजौ\n",
    "03271019c": "अवस्थाप्याथ सौमित्रिं संक्रुद्धावभ्यधावताम्\n",
    "03271020a": "तावाद्रवन्तौ संक्रुद्धौ वज्रवेगप्रमाथिनौ\n",
    "03271020c": "प्रतिजग्राह सौमित्रिर्विनद्योभौ पतत्रिभिः\n",
    "03271021a": "ततः सुतुमुलं युद्धमभवल्लोमहर्षणम्\n",
    "03271021c": "दूषणानुजयोः पार्थ लक्ष्मणस्य च धीमतः\n",
    "03271022a": "महता शरवर्षेण राक्षसौ सोऽभ्यवर्षत\n",
    "03271022c": "तौ चापि वीरौ संक्रुद्धावुभौ तौ समवर्षताम्\n",
    "03271023a": "मुहूर्तमेवमभवद्वज्रवेगप्रमाथिनोः\n",
    "03271023c": "सौमित्रेश्च महाबाहोः संप्रहारः सुदारुणः\n",
    "03271024a": "अथाद्रिशृङ्गमादाय हनूमान्मारुतात्मजः\n",
    "03271024c": "अभिद्रुत्याददे प्राणान्वज्रवेगस्य रक्षसः\n",
    "03271025a": "नीलश्च महता ग्राव्णा दूषणावरजं हरिः\n",
    "03271025c": "प्रमाथिनमभिद्रुत्य प्रममाथ महाबलः\n",
    "03271026a": "ततः प्रावर्तत पुनः संग्रामः कटुकोदयः\n",
    "03271026c": "रामरावणसैन्यानामन्योन्यमभिधावताम्\n",
    "03271027a": "शतशो नैरृतान्वन्या जघ्नुर्वन्यांश्च नैरृताः\n",
    "03271027c": "नैरृतास्तत्र वध्यन्ते प्रायशो न तु वानराः\n",
    "03272001": "मार्कण्डेय उवाच\n",
    "03272001a": "ततः श्रुत्वा हतं संख्ये कुम्भकर्णं सहानुगम्\n",
    "03272001c": "प्रहस्तं च महेष्वासं धूम्राक्षं चातितेजसम्\n",
    "03272002a": "पुत्रमिन्द्रजितं शूरं रावणः प्रत्यभाषत\n",
    "03272002c": "जहि रामममित्रघ्न सुग्रीवं च सलक्ष्मणम्\n",
    "03272003a": "त्वया हि मम सत्पुत्र यशो दीप्तमुपार्जितम्\n",
    "03272003c": "जित्वा वज्रधरं संख्ये सहस्राक्षं शचीपतिम्\n",
    "03272004a": "अन्तर्हितः प्रकाशो वा दिव्यैर्दत्तवरैः शरैः\n",
    "03272004c": "जहि शत्रूनमित्रघ्न मम शस्त्रभृतां वर\n",
    "03272005a": "रामलक्ष्मणसुग्रीवाः शरस्पर्शं न तेऽनघ\n",
    "03272005c": "समर्थाः प्रतिसंसोढुं कुतस्तदनुयायिनः\n",
    "03272006a": "अकृता या प्रहस्तेन कुम्भकर्णेन चानघ\n",
    "03272006c": "खरस्यापचितिः संख्ये तां गच्छस्व महाभुज\n",
    "03272007a": "त्वमद्य निशितैर्बाणैर्हत्वा शत्रून्ससैनिकान्\n",
    "03272007c": "प्रतिनन्दय मां पुत्र पुरा बद्ध्वेव वासवम्\n",
    "03272008a": "इत्युक्तः स तथेत्युक्त्वा रथमास्थाय दंशितः\n",
    "03272008c": "प्रययाविन्द्रजिद्राजंस्तूर्णमायोधनं प्रति\n",
    "03272009a": "तत्र विश्राव्य विस्पष्टं नाम राक्षसपुंगवः\n",
    "03272009c": "आह्वयामास समरे लक्ष्मणं शुभलक्षणम्\n",
    "03272010a": "तं लक्ष्मणोऽप्यभ्यधावत्प्रगृह्य सशरं धनुः\n",
    "03272010c": "त्रासयंस्तलघोषेण सिंहः क्षुद्रमृगं यथा\n",
    "03272011a": "तयोः समभवद्युद्धं सुमहज्जयगृद्धिनोः\n",
    "03272011c": "दिव्यास्त्रविदुषोस्तीव्रमन्योन्यस्पर्धिनोस्तदा\n",
    "03272012a": "रावणिस्तु यदा नैनं विशेषयति सायकैः\n",
    "03272012c": "ततो गुरुतरं यत्नमातिष्ठद्बलिनां वरः\n",
    "03272013a": "तत एनं महावेगैरर्दयामास तोमरैः\n",
    "03272013c": "तानागतान्स चिच्छेद सौमित्रिर्निशितैः शरैः\n",
    "03272013e": "ते निकृत्ताः शरैस्तीक्ष्णैर्न्यपतन्वसुधातले\n",
    "03272014a": "तमङ्गदो वालिसुतः श्रीमानुद्यम्य पादपम्\n",
    "03272014c": "अभिद्रुत्य महावेगस्ताडयामास मूर्धनि\n",
    "03272015a": "तस्येन्द्रजिदसंभ्रान्तः प्रासेनोरसि वीर्यवान्\n",
    "03272015c": "प्रहर्तुमैच्छत्तं चास्य प्रासं चिच्छेद लक्ष्मणः\n",
    "03272016a": "तमभ्याशगतं वीरमङ्गदं रावणात्मजः\n",
    "03272016c": "गदयाताडयत्सव्ये पार्श्वे वानरपुंगवम्\n",
    "03272017a": "तमचिन्त्य प्रहारं स बलवान्वालिनः सुतः\n",
    "03272017c": "ससर्जेन्द्रजितः क्रोधाच्छालस्कन्धममित्रजित्\n",
    "03272018a": "सोऽङ्गदेन रुषोत्सृष्टो वधायेन्द्रजितस्तरुः\n",
    "03272018c": "जघानेन्द्रजितः पार्थ रथं साश्वं ससारथिम्\n",
    "03272019a": "ततो हताश्वात्प्रस्कन्द्य रथात्स हतसारथिः\n",
    "03272019c": "तत्रैवान्तर्दधे राजन्मायया रावणात्मजः\n",
    "03272020a": "अन्तर्हितं विदित्वा तं बहुमायं च राक्षसम्\n",
    "03272020c": "रामस्तं देशमागम्य तत्सैन्यं पर्यरक्षत\n",
    "03272021a": "स राममुद्दिश्य शरैस्ततो दत्तवरैस्तदा\n",
    "03272021c": "विव्याध सर्वगात्रेषु लक्ष्मणं च महारथम्\n",
    "03272022a": "तमदृश्यं शरैः शूरौ माययान्तर्हितं तदा\n",
    "03272022c": "योधयामासतुरुभौ रावणिं रामलक्ष्मणौ\n",
    "03272023a": "स रुषा सर्वगात्रेषु तयोः पुरुषसिंहयोः\n",
    "03272023c": "व्यसृजत्सायकान्भूयः शतशोऽथ सहस्रशः\n",
    "03272024a": "तमदृश्यं विचिन्वन्तः सृजन्तमनिशं शरान्\n",
    "03272024c": "हरयो विविशुर्व्योम प्रगृह्य महतीः शिलाः\n",
    "03272025a": "तांश्च तौ चाप्यदृश्यः स शरैर्विव्याध राक्षसः\n",
    "03272025c": "स भृशं ताडयन्वीरो रावणिर्माययावृतः\n",
    "03272026a": "तौ शरैराचितौ वीरौ भ्रातरौ रामलक्ष्मणौ\n",
    "03272026c": "पेततुर्गगनाद्भूमिं सूर्याचन्द्रमसाविव\n",
    "03273001": "मार्कण्डेय उवाच\n",
    "03273001a": "तावुभौ पतितौ दृष्ट्वा भ्रातरावमितौजसौ\n",
    "03273001c": "बबन्ध रावणिर्भूयः शरैर्दत्तवरैस्तदा\n",
    "03273002a": "तौ वीरौ शरजालेन बद्धाविन्द्रजिता रणे\n",
    "03273002c": "रेजतुः पुरुषव्याघ्रौ शकुन्ताविव पञ्जरे\n",
    "03273003a": "तौ दृष्ट्वा पतितौ भूमौ शतशः सायकैश्चितौ\n",
    "03273003c": "सुग्रीवः कपिभिः सार्धं परिवार्य ततः स्थितः\n",
    "03273004a": "सुषेणमैन्दद्विविदैः कुमुदेनाङ्गदेन च\n",
    "03273004c": "हनूमन्नीलतारैश्च नलेन च कपीश्वरः\n",
    "03273005a": "ततस्तं देशमागम्य कृतकर्मा विभीषणः\n",
    "03273005c": "बोधयामास तौ वीरौ प्रज्ञास्त्रेण प्रबोधितौ\n",
    "03273006a": "विशल्यौ चापि सुग्रीवः क्षणेनोभौ चकार तौ\n",
    "03273006c": "विशल्यया महौषध्या दिव्यमन्त्रप्रयुक्तया\n",
    "03273007a": "तौ लब्धसंज्ञौ नृवरौ विशल्यावुदतिष्ठताम्\n",
    "03273007c": "गततन्द्रीक्लमौ चास्तां क्षणेनोभौ महारथौ\n",
    "03273008a": "ततो विभीषणः पार्थ राममिक्ष्वाकुनन्दनम्\n",
    "03273008c": "उवाच विज्वरं दृष्ट्वा कृताञ्जलिरिदं वचः\n",
    "03273009a": "अयमम्भो गृहीत्वा तु राजराजस्य शासनात्\n",
    "03273009c": "गुह्यकोऽभ्यागतः श्वेतात्त्वत्सकाशमरिंदम\n",
    "03273010a": "इदमम्भः कुबेरस्ते महाराजः प्रयच्छति\n",
    "03273010c": "अन्तर्हितानां भूतानां दर्शनार्थं परंतप\n",
    "03273011a": "अनेन स्पृष्टनयनो भूतान्यन्तर्हितान्युत\n",
    "03273011c": "भवान्द्रक्ष्यति यस्मै च भवानेतत्प्रदास्यति\n",
    "03273012a": "तथेति रामस्तद्वारि प्रतिगृह्याथ सत्कृतम्\n",
    "03273012c": "चकार नेत्रयोः शौचं लक्ष्मणश्च महामनाः\n",
    "03273013a": "सुग्रीवजाम्बवन्तौ च हनूमानङ्गदस्तथा\n",
    "03273013c": "मैन्दद्विविदनीलाश्च प्रायः प्लवगसत्तमाः\n",
    "03273014a": "तथा समभवच्चापि यदुवाच विभीषणः\n",
    "03273014c": "क्षणेनातीन्द्रियाण्येषां चक्षूंष्यासन्युधिष्ठिर\n",
    "03273015a": "इन्द्रजित्कृतकर्मा तु पित्रे कर्म तदात्मनः\n",
    "03273015c": "निवेद्य पुनरागच्छत्त्वरयाजिशिरः प्रति\n",
    "03273016a": "तमापतन्तं संक्रुद्धं पुनरेव युयुत्सया\n",
    "03273016c": "अभिदुद्राव सौमित्रिर्विभीषणमते स्थितः\n",
    "03273017a": "अकृताह्निकमेवैनं जिघांसुर्जितकाशिनम्\n",
    "03273017c": "शरैर्जघान संक्रुद्धः कृतसंज्ञोऽथ लक्ष्मणः\n",
    "03273018a": "तयोः समभवद्युद्धं तदान्योन्यं जिगीषतोः\n",
    "03273018c": "अतीव चित्रमाश्चर्यं शक्रप्रह्लादयोरिव\n",
    "03273019a": "अविध्यदिन्द्रजित्तीक्ष्णैः सौमित्रिं मर्मभेदिभिः\n",
    "03273019c": "सौमित्रिश्चानलस्पर्शैरविध्यद्रावणिं शरैः\n",
    "03273020a": "सौमित्रिशरसंस्पर्शाद्रावणिः क्रोधमूर्छितः\n",
    "03273020c": "असृजल्लक्ष्मणायाष्टौ शरानाशीविषोपमान्\n",
    "03273021a": "तस्यासून्पावकस्पर्शैः सौमित्रिः पत्रिभिस्त्रिभिः\n",
    "03273021c": "यथा निरहरद्वीरस्तन्मे निगदतः शृणु\n",
    "03273022a": "एकेनास्य धनुष्मन्तं बाहुं देहादपातयत्\n",
    "03273022c": "द्वितीयेन सनाराचं भुजं भूमौ न्यपातयत्\n",
    "03273023a": "तृतीयेन तु बाणेन पृथुधारेण भास्वता\n",
    "03273023c": "जहार सुनसं चारु शिरो भ्राजिष्णुकुण्डलम्\n",
    "03273024a": "विनिकृत्तभुजस्कन्धं कबन्धं भीमदर्शनम्\n",
    "03273024c": "तं हत्वा सूतमप्यस्त्रैर्जघान बलिनां वरः\n",
    "03273025a": "लङ्कां प्रवेशयामासुर्वाजिनस्तं रथं तदा\n",
    "03273025c": "ददर्श रावणस्तं च रथं पुत्रविनाकृतम्\n",
    "03273026a": "स पुत्रं निहतं दृष्ट्वा त्रासात्संभ्रान्तलोचनः\n",
    "03273026c": "रावणः शोकमोहार्तो वैदेहीं हन्तुमुद्यतः\n",
    "03273027a": "अशोकवनिकास्थां तां रामदर्शनलालसाम्\n",
    "03273027c": "खड्गमादाय दुष्टात्मा जवेनाभिपपात ह\n",
    "03273028a": "तं दृष्ट्वा तस्य दुर्बुद्धेरविन्ध्यः पापनिश्चयम्\n",
    "03273028c": "शमयामास संक्रुद्धं श्रूयतां येन हेतुना\n",
    "03273029a": "महाराज्ये स्थितो दीप्ते न स्त्रियं हन्तुमर्हसि\n",
    "03273029c": "हतैवैषा यदा स्त्री च बन्धनस्था च ते गृहे\n",
    "03273030a": "न चैषा देहभेदेन हता स्यादिति मे मतिः\n",
    "03273030c": "जहि भर्तारमेवास्या हते तस्मिन्हता भवेत्\n",
    "03273031a": "न हि ते विक्रमे तुल्यः साक्षादपि शतक्रतुः\n",
    "03273031c": "असकृद्धि त्वया सेन्द्रास्त्रासितास्त्रिदशा युधि\n",
    "03273032a": "एवं बहुविधैर्वाक्यैरविन्ध्यो रावणं तदा\n",
    "03273032c": "क्रुद्धं संशमयामास जगृहे च स तद्वचः\n",
    "03273033a": "निर्याणे स मतिं कृत्वा निधायासिं क्षपाचरः\n",
    "03273033c": "आज्ञापयामास तदा रथो मे कल्प्यतामिति\n",
    "03274001": "मार्कण्डेय उवाच\n",
    "03274001a": "ततः क्रुद्धो दशग्रीवः प्रिये पुत्रे निपातिते\n",
    "03274001c": "निर्ययौ रथमास्थाय हेमरत्नविभूषितम्\n",
    "03274002a": "संवृतो राक्षसैर्घोरैर्विविधायुधपाणिभिः\n",
    "03274002c": "अभिदुद्राव रामं स पोथयन्हरियूथपान्\n",
    "03274003a": "तमाद्रवन्तं संक्रुद्धं मैन्दनीलनलाङ्गदाः\n",
    "03274003c": "हनूमाञ्जाम्बवांश्चैव ससैन्याः पर्यवारयन्\n",
    "03274004a": "ते दशग्रीवसैन्यं तदृक्षवानरयूथपाः\n",
    "03274004c": "द्रुमैर्विध्वंसयां चक्रुर्दशग्रीवस्य पश्यतः\n",
    "03274005a": "ततः स्वसैन्यमालोक्य वध्यमानमरातिभिः\n",
    "03274005c": "मायावी व्यदधान्मायां रावणो राक्षसेश्वरः\n",
    "03274006a": "तस्य देहाद्विनिष्क्रान्ताः शतशोऽथ सहस्रशः\n",
    "03274006c": "राक्षसाः प्रत्यदृश्यन्त शरशक्त्यृष्टिपाणयः\n",
    "03274007a": "तान्रामो जघ्निवान्सर्वान्दिव्येनास्त्रेण राक्षसान्\n",
    "03274007c": "अथ भूयोऽपि मायां स व्यदधाद्राक्षसाधिपः\n",
    "03274008a": "कृत्वा रामस्य रूपाणि लक्ष्मणस्य च भारत\n",
    "03274008c": "अभिदुद्राव रामं च लक्ष्मणं च दशाननः\n",
    "03274009a": "ततस्ते राममर्छन्तो लक्ष्मणं च क्षपाचराः\n",
    "03274009c": "अभिपेतुस्तदा राजन्प्रगृहीतोच्चकार्मुकाः\n",
    "03274010a": "तां दृष्ट्वा राक्षसेन्द्रस्य मायामिक्ष्वाकुनन्दनः\n",
    "03274010c": "उवाच रामं सौमित्रिरसंभ्रान्तो बृहद्वचः\n",
    "03274011a": "जहीमान्राक्षसान्पापानात्मनः प्रतिरूपकान्\n",
    "03274011c": "जघान रामस्तांश्चान्यानात्मनः प्रतिरूपकान्\n",
    "03274012a": "ततो हर्यश्वयुक्तेन रथेनादित्यवर्चसा\n",
    "03274012c": "उपतस्थे रणे रामं मातलिः शक्रसारथिः\n",
    "03274013": "मातलिरुवाच\n",
    "03274013a": "अयं हर्यश्वयुग्जैत्रो मघोनः स्यन्दनोत्तमः\n",
    "03274013c": "अनेन शक्रः काकुत्स्थ समरे दैत्यदानवान्\n",
    "03274013e": "शतशः पुरुषव्याघ्र रथोदारेण जघ्निवान्\n",
    "03274014a": "तदनेन नरव्याघ्र मया यत्तेन संयुगे\n",
    "03274014c": "स्यन्दनेन जहि क्षिप्रं रावणं मा चिरं कृथाः\n",
    "03274015a": "इत्युक्तो राघवस्तथ्यं वचोऽशङ्कत मातलेः\n",
    "03274015c": "मायेयं राक्षसस्येति तमुवाच विभीषणः\n",
    "03274016a": "नेयं माया नरव्याघ्र रावणस्य दुरात्मनः\n",
    "03274016c": "तदातिष्ठ रथं शीघ्रमिममैन्द्रं महाद्युते\n",
    "03274017a": "ततः प्रहृष्टः काकुत्स्थस्तथेत्युक्त्वा विभीषणम्\n",
    "03274017c": "रथेनाभिपपाताशु दशग्रीवं रुषान्वितः\n",
    "03274018a": "हाहाकृतानि भूतानि रावणे समभिद्रुते\n",
    "03274018c": "सिंहनादाः सपटहा दिवि दिव्याश्च नानदन्\n",
    "03274019a": "स रामाय महाघोरं विससर्ज निशाचरः\n",
    "03274019c": "शूलमिन्द्राशनिप्रख्यं ब्रह्मदण्डमिवोद्यतम्\n",
    "03274020a": "तच्छूलमन्तरा रामश्चिच्छेद निशितैः शरैः\n",
    "03274020c": "तद्दृष्ट्वा दुष्करं कर्म रावणं भयमाविशत्\n",
    "03274021a": "ततः क्रुद्धः ससर्जाशु दशग्रीवः शिताञ्शरान्\n",
    "03274021c": "सहस्रायुतशो रामे शस्त्राणि विविधानि च\n",
    "03274022a": "ततो भुशुण्डीः शूलांश्च मुसलानि परश्वधान्\n",
    "03274022c": "शक्तीश्च विविधाकाराः शतघ्नीश्च शितक्षुराः\n",
    "03274023a": "तां मायां विकृतां दृष्ट्वा दशग्रीवस्य रक्षसः\n",
    "03274023c": "भयात्प्रदुद्रुवुः सर्वे वानराः सर्वतोदिशम्\n",
    "03274024a": "ततः सुपत्रं सुमुखं हेमपुङ्खं शरोत्तमम्\n",
    "03274024c": "तूणादादाय काकुत्स्थो ब्रह्मास्त्रेण युयोज ह\n",
    "03274025a": "तं बाणवर्यं रामेण ब्रह्मास्त्रेणाभिमन्त्रितम्\n",
    "03274025c": "जहृषुर्देवगन्धर्वा दृष्ट्वा शक्रपुरोगमाः\n",
    "03274026a": "अल्पावशेषमायुश्च ततोऽमन्यन्त रक्षसः\n",
    "03274026c": "ब्रह्मास्त्रोदीरणाच्छत्रोर्देवगन्धर्वकिंनराः\n",
    "03274027a": "ततः ससर्ज तं रामः शरमप्रतिमौजसम्\n",
    "03274027c": "रावणान्तकरं घोरं ब्रह्मदण्डमिवोद्यतम्\n",
    "03274028a": "स तेन राक्षसश्रेष्ठः सरथः साश्वसारथिः\n",
    "03274028c": "प्रजज्वाल महाज्वालेनाग्निनाभिपरिष्कृतः\n",
    "03274029a": "ततः प्रहृष्टास्त्रिदशाः सगन्धर्वाः सचारणाः\n",
    "03274029c": "निहतं रावणं दृष्ट्वा रामेणाक्लिष्टकर्मणा\n",
    "03274030a": "तत्यजुस्तं महाभागं पञ्च भूतानि रावणम्\n",
    "03274030c": "भ्रंशितः सर्वलोकेषु स हि ब्रह्मास्त्रतेजसा\n",
    "03274031a": "शरीरधातवो ह्यस्य मांसं रुधिरमेव च\n",
    "03274031c": "नेशुर्ब्रह्मास्त्रनिर्दग्धा न च भस्माप्यदृश्यत\n",
    "03275001": "मार्कण्डेय उवाच\n",
    "03275001a": "स हत्वा रावणं क्षुद्रं राक्षसेन्द्रं सुरद्विषम्\n",
    "03275001c": "बभूव हृष्टः ससुहृद्रामः सौमित्रिणा सह\n",
    "03275002a": "ततो हते दशग्रीवे देवाः सर्षिपुरोगमाः\n",
    "03275002c": "आशीर्भिर्जययुक्ताभिरानर्चुस्तं महाभुजम्\n",
    "03275003a": "रामं कमलपत्राक्षं तुष्टुवुः सर्वदेवताः\n",
    "03275003c": "गन्धर्वाः पुष्पवर्षैश्च वाग्भिश्च त्रिदशालयाः\n",
    "03275004a": "पूजयित्वा यथा रामं प्रतिजग्मुर्यथागतम्\n",
    "03275004c": "तन्महोत्सवसंकाशमासीदाकाशमच्युत\n",
    "03275005a": "ततो हत्वा दशग्रीवं लङ्कां रामो महायशाः\n",
    "03275005c": "विभीषणाय प्रददौ प्रभुः परपुरंजयः\n",
    "03275006a": "ततः सीतां पुरस्कृत्य विभीषणपुरस्कृताम्\n",
    "03275006c": "अविन्ध्यो नाम सुप्रज्ञो वृद्धामात्यो विनिर्ययौ\n",
    "03275007a": "उवाच च महात्मानं काकुत्स्थं दैन्यमास्थितम्\n",
    "03275007c": "प्रतीच्छ देवीं सद्वृत्तां महात्मञ्जानकीमिति\n",
    "03275008a": "एतच्छ्रुत्वा वचस्तस्मादवतीर्य रथोत्तमात्\n",
    "03275008c": "बाष्पेणापिहितां सीतां ददर्शेक्ष्वाकुनन्दनः\n",
    "03275009a": "तां दृष्ट्वा चारुसर्वाङ्गीं यानस्थां शोककर्शिताम्\n",
    "03275009c": "मलोपचितसर्वाङ्गीं जटिलां कृष्णवाससम्\n",
    "03275010a": "उवाच रामो वैदेहीं परामर्शविशङ्कितः\n",
    "03275010c": "गच्छ वैदेहि मुक्ता त्वं यत्कार्यं तन्मया कृतम्\n",
    "03275011a": "मामासाद्य पतिं भद्रे न त्वं राक्षसवेश्मनि\n",
    "03275011c": "जरां व्रजेथा इति मे निहतोऽसौ निशाचरः\n",
    "03275012a": "कथं ह्यस्मद्विधो जातु जानन्धर्मविनिश्चयम्\n",
    "03275012c": "परहस्तगतां नारीं मुहूर्तमपि धारयेत्\n",
    "03275013a": "सुवृत्तामसुवृत्तां वाप्यहं त्वामद्य मैथिलि\n",
    "03275013c": "नोत्सहे परिभोगाय श्वावलीढं हविर्यथा\n",
    "03275014a": "ततः सा सहसा बाला तच्छ्रुत्वा दारुणं वचः\n",
    "03275014c": "पपात देवी व्यथिता निकृत्ता कदली यथा\n",
    "03275015a": "यो ह्यस्या हर्षसंभूतो मुखरागस्तदाभवत्\n",
    "03275015c": "क्षणेन स पुनर्भ्रष्टो निःश्वासादिव दर्पणे\n",
    "03275016a": "ततस्ते हरयः सर्वे तच्छ्रुत्वा रामभाषितम्\n",
    "03275016c": "गतासुकल्पा निश्चेष्टा बभूवुः सहलक्ष्मणाः\n",
    "03275017a": "ततो देवो विशुद्धात्मा विमानेन चतुर्मुखः\n",
    "03275017c": "पितामहो जगत्स्रष्टा दर्शयामास राघवम्\n",
    "03275018a": "शक्रश्चाग्निश्च वायुश्च यमो वरुण एव च\n",
    "03275018c": "यक्षाधिपश्च भगवांस्तथा सप्तर्षयोऽमलाः\n",
    "03275019a": "राजा दशरथश्चैव दिव्यभास्वरमूर्तिमान्\n",
    "03275019c": "विमानेन महार्हेण हंसयुक्तेन भास्वता\n",
    "03275020a": "ततोऽन्तरिक्षं तत्सर्वं देवगन्धर्वसंकुलम्\n",
    "03275020c": "शुशुभे तारकाचित्रं शरदीव नभस्तलम्\n",
    "03275021a": "तत उत्थाय वैदेहि तेषां मध्ये यशस्विनी\n",
    "03275021c": "उवाच वाक्यं कल्याणी रामं पृथुलवक्षसम्\n",
    "03275022a": "राजपुत्र न ते कोपं करोमि विदिता हि मे\n",
    "03275022c": "गतिः स्त्रीणां नराणां च शृणु चेदं वचो मम\n",
    "03275023a": "अन्तश्चरति भूतानां मातरिश्वा सदागतिः\n",
    "03275023c": "स मे विमुञ्चतु प्राणान्यदि पापं चराम्यहम्\n",
    "03275024a": "अग्निरापस्तथाकाशं पृथिवी वायुरेव च\n",
    "03275024c": "विमुञ्चन्तु मम प्राणान्यदि पापं चराम्यहम्\n",
    "03275025a": "ततोऽन्तरिक्षे वागासीत्सर्वा विश्रावयन्दिशः\n",
    "03275025c": "पुण्या संहर्षणी तेषां वानराणां महात्मनाम्\n",
    "03275026": "वायुरुवाच\n",
    "03275026a": "भो भो राघव सत्यं वै वायुरस्मि सदागतिः\n",
    "03275026c": "अपापा मैथिली राजन्संगच्छ सह भार्यया\n",
    "03275027": "अग्निरुवाच\n",
    "03275027a": "अहमन्तःशरीरस्थो भूतानां रघुनन्दन\n",
    "03275027c": "सुसूक्ष्ममपि काकुत्स्थ मैथिली नापराध्यति\n",
    "03275028": "वरुण उवाच\n",
    "03275028a": "रसा वै मत्प्रसूता हि भूतदेहेषु राघव\n",
    "03275028c": "अहं वै त्वां प्रब्रवीमि मैथिली प्रतिगृह्यताम्\n",
    "03275029": "ब्रह्मोवाच\n",
    "03275029a": "पुत्र नैतदिहाश्चर्यं त्वयि राजर्षिधर्मिणि\n",
    "03275029c": "साधो सद्वृत्तमार्गस्थे शृणु चेदं वचो मम\n",
    "03275030a": "शत्रुरेष त्वया वीर देवगन्धर्वभोगिनाम्\n",
    "03275030c": "यक्षाणां दानवानां च महर्षीणां च पातितः\n",
    "03275031a": "अवध्यः सर्वभूतानां मत्प्रसादात्पुराभवत्\n",
    "03275031c": "कस्माच्चित्कारणात्पापः कंचित्कालमुपेक्षितः\n",
    "03275032a": "वधार्थमात्मनस्तेन हृता सीता दुरात्मना\n",
    "03275032c": "नलकूबरशापेन रक्षा चास्याः कृता मया\n",
    "03275033a": "यदि ह्यकामामासेवेत्स्त्रियमन्यामपि ध्रुवम्\n",
    "03275033c": "शतधास्य फलेद्देह इत्युक्तः सोऽभवत्पुरा\n",
    "03275034a": "नात्र शङ्का त्वया कार्या प्रतीच्छेमां महाद्युते\n",
    "03275034c": "कृतं त्वया महत्कार्यं देवानाममरप्रभ\n",
    "03275035": "दशरथ उवाच\n",
    "03275035a": "प्रीतोऽस्मि वत्स भद्रं ते पिता दशरथोऽस्मि ते\n",
    "03275035c": "अनुजानामि राज्यं च प्रशाधि पुरुषोत्तम\n",
    "03275036": "राम उवाच\n",
    "03275036a": "अभिवादये त्वां राजेन्द्र यदि त्वं जनको मम\n",
    "03275036c": "गमिष्यामि पुरीं रम्यामयोध्यां शासनात्तव\n",
    "03275037": "मार्कण्डेय उवाच\n",
    "03275037a": "तमुवाच पिता भूयः प्रहृष्टो मनुजाधिप\n",
    "03275037c": "गच्छायोध्यां प्रशाधि त्वं राम रक्तान्तलोचन\n",
    "03275038a": "ततो देवान्नमस्कृत्य सुहृद्भिरभिनन्दितः\n",
    "03275038c": "महेन्द्र इव पौलोम्या भार्यया स समेयिवान्\n",
    "03275039a": "ततो वरं ददौ तस्मै अविन्ध्याय परंतपः\n",
    "03275039c": "त्रिजटां चार्थमानाभ्यां योजयामास राक्षसीम्\n",
    "03275040a": "तमुवाच ततो ब्रह्मा देवैः शक्रमुखैर्वृतः\n",
    "03275040c": "कौसल्यामातरिष्टांस्ते वरानद्य ददानि कान्\n",
    "03275041a": "वव्रे रामः स्थितिं धर्मे शत्रुभिश्चापराजयम्\n",
    "03275041c": "राक्षसैर्निहतानां च वानराणां समुद्भवम्\n",
    "03275042a": "ततस्ते ब्रह्मणा प्रोक्ते तथेति वचने तदा\n",
    "03275042c": "समुत्तस्थुर्महाराज वानरा लब्धचेतसः\n",
    "03275043a": "सीता चापि महाभागा वरं हनुमते ददौ\n",
    "03275043c": "रामकीर्त्या समं पुत्र जीवितं ते भविष्यति\n",
    "03275044a": "दिव्यास्त्वामुपभोगाश्च मत्प्रसादकृताः सदा\n",
    "03275044c": "उपस्थास्यन्ति हनुमन्निति स्म हरिलोचन\n",
    "03275045a": "ततस्ते प्रेक्षमाणानां तेषामक्लिष्टकर्मणाम्\n",
    "03275045c": "अन्तर्धानं ययुर्देवाः सर्वे शक्रपुरोगमाः\n",
    "03275046a": "दृष्ट्वा तु रामं जानक्या समेतं शक्रसारथिः\n",
    "03275046c": "उवाच परमप्रीतः सुहृन्मध्य इदं वचः\n",
    "03275047a": "देवगन्धर्वयक्षाणां मानुषासुरभोगिनाम्\n",
    "03275047c": "अपनीतं त्वया दुःखमिदं सत्यपराक्रम\n",
    "03275048a": "सदेवासुरगन्धर्वा यक्षराक्षसपन्नगाः\n",
    "03275048c": "कथयिष्यन्ति लोकास्त्वां यावद्भूमिर्धरिष्यति\n",
    "03275049a": "इत्येवमुक्त्वानुज्ञाप्य रामं शस्त्रभृतां वरम्\n",
    "03275049c": "संपूज्यापाक्रमत्तेन रथेनादित्यवर्चसा\n",
    "03275050a": "ततः सीतां पुरस्कृत्य रामः सौमित्रिणा सह\n",
    "03275050c": "सुग्रीवप्रमुखैश्चैव सहितः सर्ववानरैः\n",
    "03275051a": "विधाय रक्षां लङ्कायां विभीषणपुरस्कृतः\n",
    "03275051c": "संततार पुनस्तेन सेतुना मकरालयम्\n",
    "03275052a": "पुष्पकेण विमानेन खेचरेण विराजता\n",
    "03275052c": "कामगेन यथा मुख्यैरमात्यैः संवृतो वशी\n",
    "03275053a": "ततस्तीरे समुद्रस्य यत्र शिश्ये स पार्थिवः\n",
    "03275053c": "तत्रैवोवास धर्मात्मा सहितः सर्ववानरैः\n",
    "03275054a": "अथैनान्राघवः काले समानीयाभिपूज्य च\n",
    "03275054c": "विसर्जयामास तदा रत्नैः संतोष्य सर्वशः\n",
    "03275055a": "गतेषु वानरेन्द्रेषु गोपुच्छर्क्षेषु तेषु च\n",
    "03275055c": "सुग्रीवसहितो रामः किष्किन्धां पुनरागमत्\n",
    "03275056a": "विभीषणेनानुगतः सुग्रीवसहितस्तदा\n",
    "03275056c": "पुष्पकेण विमानेन वैदेह्या दर्शयन्वनम्\n",
    "03275057a": "किष्किन्धां तु समासाद्य रामः प्रहरतां वरः\n",
    "03275057c": "अङ्गदं कृतकर्माणं यौवराज्येऽभ्यषेचयत्\n",
    "03275058a": "ततस्तैरेव सहितो रामः सौमित्रिणा सह\n",
    "03275058c": "यथागतेन मार्गेण प्रययौ स्वपुरं प्रति\n",
    "03275059a": "अयोध्यां स समासाद्य पुरीं राष्ट्रपतिस्ततः\n",
    "03275059c": "भरताय हनूमन्तं दूतं प्रस्थापयत्तदा\n",
    "03275060a": "लक्षयित्वेङ्गितं सर्वं प्रियं तस्मै निवेद्य च\n",
    "03275060c": "वायुपुत्रे पुनः प्राप्ते नन्दिग्राममुपागमत्\n",
    "03275061a": "स तत्र मलदिग्धाङ्गं भरतं चीरवाससम्\n",
    "03275061c": "अग्रतः पादुके कृत्वा ददर्शासीनमासने\n",
    "03275062a": "समेत्य भरतेनाथ शत्रुघ्नेन च वीर्यवान्\n",
    "03275062c": "राघवः सहसौमित्रिर्मुमुदे भरतर्षभ\n",
    "03275063a": "तथा भरतशत्रुघ्नौ समेतौ गुरुणा तदा\n",
    "03275063c": "वैदेह्या दर्शनेनोभौ प्रहर्षं समवापतुः\n",
    "03275064a": "तस्मै तद्भरतो राज्यमागतायाभिसत्कृतम्\n",
    "03275064c": "न्यासं निर्यातयामास युक्तः परमया मुदा\n",
    "03275065a": "ततस्तं वैष्णवे शूरं नक्षत्रेऽभिमतेऽहनि\n",
    "03275065c": "वसिष्ठो वामदेवश्च सहितावभ्यषिञ्चताम्\n",
    "03275066a": "सोऽभिषिक्तः कपिश्रेष्ठं सुग्रीवं ससुहृज्जनम्\n",
    "03275066c": "विभीषणं च पौलस्त्यमन्वजानाद्गृहान्प्रति\n",
    "03275067a": "अभ्यर्च्य विविधै रत्नैः प्रीतियुक्तौ मुदा युतौ\n",
    "03275067c": "समाधायेतिकर्तव्यं दुःखेन विससर्ज ह\n",
    "03275068a": "पुष्पकं च विमानं तत्पूजयित्वा स राघवः\n",
    "03275068c": "प्रादाद्वैश्रवणायैव प्रीत्या स रघुनन्दनः\n",
    "03275069a": "ततो देवर्षिसहितः सरितं गोमतीमनु\n",
    "03275069c": "दशाश्वमेधानाजह्रे जारूथ्यान्स निरर्गलान्\n",
    "03276001": "मार्कण्डेय उवाच\n",
    "03276001a": "एवमेतन्महाबाहो रामेणामिततेजसा\n",
    "03276001c": "प्राप्तं व्यसनमत्युग्रं वनवासकृतं पुरा\n",
    "03276002a": "मा शुचः पुरुषव्याघ्र क्षत्रियोऽसि परंतप\n",
    "03276002c": "बाहुवीर्याश्रये मार्गे वर्तसे दीप्तनिर्णये\n",
    "03276003a": "न हि ते वृजिनं किंचिद्दृश्यते परमण्वपि\n",
    "03276003c": "अस्मिन्मार्गे विषीदेयुः सेन्द्रा अपि सुरासुराः\n",
    "03276004a": "संहत्य निहतो वृत्रो मरुद्भिर्वज्रपाणिना\n",
    "03276004c": "नमुचिश्चैव दुर्धर्षो दीर्घजिह्वा च राक्षसी\n",
    "03276005a": "सहायवति सर्वार्थाः संतिष्ठन्तीह सर्वशः\n",
    "03276005c": "किं नु तस्याजितं संख्ये भ्राता यस्य धनंजयः\n",
    "03276006a": "अयं च बलिनां श्रेष्ठो भीमो भीमपराक्रमः\n",
    "03276006c": "युवानौ च महेष्वासौ यमौ माद्रवतीसुतौ\n",
    "03276006e": "एभिः सहायैः कस्मात्त्वं विषीदसि परंतप\n",
    "03276007a": "य इमे वज्रिणः सेनां जयेयुः समरुद्गणाम्\n",
    "03276007c": "त्वमप्येभिर्महेष्वासैः सहायैर्देवरूपिभिः\n",
    "03276007e": "विजेष्यसि रणे सर्वानमित्रान्भरतर्षभ\n",
    "03276008a": "इतश्च त्वमिमां पश्य सैन्धवेन दुरात्मना\n",
    "03276008c": "बलिना वीर्यमत्तेन हृतामेभिर्महात्मभिः\n",
    "03276009a": "आनीतां द्रौपदीं कृष्णां कृत्वा कर्म सुदुष्करम्\n",
    "03276009c": "जयद्रथं च राजानं विजितं वशमागतम्\n",
    "03276010a": "असहायेन रामेण वैदेही पुनराहृता\n",
    "03276010c": "हत्वा संख्ये दशग्रीवं राक्षसं भीमविक्रमम्\n",
    "03276011a": "यस्य शाखामृगा मित्रा ऋक्षाः कालमुखास्तथा\n",
    "03276011c": "जात्यन्तरगता राजन्नेतद्बुद्ध्यानुचिन्तय\n",
    "03276012a": "तस्मात्त्वं कुरुशार्दूल मा शुचो भरतर्षभ\n",
    "03276012c": "त्वद्विधा हि महात्मानो न शोचन्ति परंतप\n",
    "03276013": "वैशंपायन उवाच\n",
    "03276013a": "एवमाश्वासितो राजा मार्कण्डेयेन धीमता\n",
    "03276013c": "त्यक्त्वा दुःखमदीनात्मा पुनरेवेदमब्रवीत्\n",
    "03277001": "युधिष्ठिर उवाच\n",
    "03277001a": "नात्मानमनुशोचामि नेमान्भ्रातॄन्महामुने\n",
    "03277001c": "हरणं चापि राज्यस्य यथेमां द्रुपदात्मजाम्\n",
    "03277002a": "द्यूते दुरात्मभिः क्लिष्टाः कृष्णया तारिता वयम्\n",
    "03277002c": "जयद्रथेन च पुनर्वनादपहृता बलात्\n",
    "03277003a": "अस्ति सीमन्तिनी काचिद्दृष्टपूर्वाथ वा श्रुता\n",
    "03277003c": "पतिव्रता महाभागा यथेयं द्रुपदात्मजा\n",
    "03277004": "मार्कण्डेय उवाच\n",
    "03277004a": "शृणु राजन्कुलस्त्रीणां महाभाग्यं युधिष्ठिर\n",
    "03277004c": "सर्वमेतद्यथा प्राप्तं सावित्र्या राजकन्यया\n",
    "03277005a": "आसीन्मद्रेषु धर्मात्मा राजा परमधार्मिकः\n",
    "03277005c": "ब्रह्मण्यश्च शरण्यश्च सत्यसंधो जितेन्द्रियः\n",
    "03277006a": "यज्वा दानपतिर्दक्षः पौरजानपदप्रियः\n",
    "03277006c": "पार्थिवोऽश्वपतिर्नाम सर्वभूतहिते रतः\n",
    "03277007a": "क्षमावाननपत्यश्च सत्यवाग्विजितेन्द्रियः\n",
    "03277007c": "अतिक्रान्तेन वयसा संतापमुपजग्मिवान्\n",
    "03277008a": "अपत्योत्पादनार्थं स तीव्रं नियममास्थितः\n",
    "03277008c": "काले परिमिताहारो ब्रह्मचारी जितेन्द्रियः\n",
    "03277009a": "हुत्वा शतसहस्रं स सावित्र्या राजसत्तम\n",
    "03277009c": "षष्ठे षष्ठे तदा काले बभूव मितभोजनः\n",
    "03277010a": "एतेन नियमेनासीद्वर्षाण्यष्टादशैव तु\n",
    "03277010c": "पूर्णे त्वष्टादशे वर्षे सावित्री तुष्टिमभ्यगात्\n",
    "03277010e": "स्वरूपिणी तदा राजन्दर्शयामास तं नृपम्\n",
    "03277011a": "अग्निहोत्रात्समुत्थाय हर्षेण महतान्विता\n",
    "03277011c": "उवाच चैनं वरदा वचनं पार्थिवं तदा\n",
    "03277012a": "ब्रह्मचर्येण शुद्धेन दमेन नियमेन च\n",
    "03277012c": "सर्वात्मना च मद्भक्त्या तुष्टास्मि तव पार्थिव\n",
    "03277013a": "वरं वृणीष्वाश्वपते मद्रराज यथेप्सितम्\n",
    "03277013c": "न प्रमादश्च धर्मेषु कर्तव्यस्ते कथंचन\n",
    "03277014": "अश्वपतिरुवाच\n",
    "03277014a": "अपत्यार्थः समारम्भः कृतो धर्मेप्सया मया\n",
    "03277014c": "पुत्रा मे बहवो देवि भवेयुः कुलभावनाः\n",
    "03277015a": "तुष्टासि यदि मे देवि काममेतं वृणोम्यहम्\n",
    "03277015c": "संतानं हि परो धर्म इत्याहुर्मां द्विजातयः\n",
    "03277016": "सावित्र्युवाच\n",
    "03277016a": "पूर्वमेव मया राजन्नभिप्रायमिमं तव\n",
    "03277016c": "ज्ञात्वा पुत्रार्थमुक्तो वै तव हेतोः पितामहः\n",
    "03277017a": "प्रसादाच्चैव तस्मात्ते स्वयंभुविहिताद्भुवि\n",
    "03277017c": "कन्या तेजस्विनी सौम्य क्षिप्रमेव भविष्यति\n",
    "03277018a": "उत्तरं च न ते किंचिद्व्याहर्तव्यं कथंचन\n",
    "03277018c": "पितामहनिसर्गेण तुष्टा ह्येतद्ब्रवीमि ते\n",
    "03277019": "मार्कण्डेय उवाच\n",
    "03277019a": "स तथेति प्रतिज्ञाय सावित्र्या वचनं नृपः\n",
    "03277019c": "प्रसादयामास पुनः क्षिप्रमेवं भवेदिति\n",
    "03277020a": "अन्तर्हितायां सावित्र्यां जगाम स्वगृहं नृपः\n",
    "03277020c": "स्वराज्ये चावसत्प्रीतः प्रजा धर्मेण पालयन्\n",
    "03277021a": "कस्मिंश्चित्तु गते काले स राजा नियतव्रतः\n",
    "03277021c": "ज्येष्ठायां धर्मचारिण्यां महिष्यां गर्भमादधे\n",
    "03277022a": "राजपुत्र्यां तु गर्भः स मालव्यां भरतर्षभ\n",
    "03277022c": "व्यवर्धत यथा शुक्ले तारापतिरिवाम्बरे\n",
    "03277023a": "प्राप्ते काले तु सुषुवे कन्यां राजीवलोचनाम्\n",
    "03277023c": "क्रियाश्च तस्या मुदितश्चक्रे स नृपतिस्तदा\n",
    "03277024a": "सावित्र्या प्रीतया दत्ता सावित्र्या हुतया ह्यपि\n",
    "03277024c": "सावित्रीत्येव नामास्याश्चक्रुर्विप्रास्तथा पिता\n",
    "03277025a": "सा विग्रहवतीव श्रीर्व्यवर्धत नृपात्मजा\n",
    "03277025c": "कालेन चापि सा कन्या यौवनस्था बभूव ह\n",
    "03277026a": "तां सुमध्यां पृथुश्रोणीं प्रतिमां काञ्चनीमिव\n",
    "03277026c": "प्राप्तेयं देवकन्येति दृष्ट्वा संमेनिरे जनाः\n",
    "03277027a": "तां तु पद्मपलाशाक्षीं ज्वलन्तीमिव तेजसा\n",
    "03277027c": "न कश्चिद्वरयामास तेजसा प्रतिवारितः\n",
    "03277028a": "अथोपोष्य शिरःस्नाता दैवतान्यभिगम्य सा\n",
    "03277028c": "हुत्वाग्निं विधिवद्विप्रान्वाचयामास पर्वणि\n",
    "03277029a": "ततः सुमनसः शेषाः प्रतिगृह्य महात्मनः\n",
    "03277029c": "पितुः सकाशमगमद्देवी श्रीरिव रूपिणी\n",
    "03277030a": "साभिवाद्य पितुः पादौ शेषाः पूर्वं निवेद्य च\n",
    "03277030c": "कृताञ्जलिर्वरारोहा नृपतेः पार्श्वतः स्थिता\n",
    "03277031a": "यौवनस्थां तु तां दृष्ट्वा स्वां सुतां देवरूपिणीम्\n",
    "03277031c": "अयाच्यमानां च वरैर्नृपतिर्दुःखितोऽभवत्\n",
    "03277032": "राजोवाच\n",
    "03277032a": "पुत्रि प्रदानकालस्ते न च कश्चिद्वृणोति माम्\n",
    "03277032c": "स्वयमन्विच्छ भर्तारं गुणैः सदृशमात्मनः\n",
    "03277033a": "प्रार्थितः पुरुषो यश्च स निवेद्यस्त्वया मम\n",
    "03277033c": "विमृश्याहं प्रदास्यामि वरय त्वं यथेप्सितम्\n",
    "03277034a": "श्रुतं हि धर्मशास्त्रे मे पठ्यमानं द्विजातिभिः\n",
    "03277034c": "तथा त्वमपि कल्याणि गदतो मे वचः शृणु\n",
    "03277035a": "अप्रदाता पिता वाच्यो वाच्यश्चानुपयन्पतिः\n",
    "03277035c": "मृते भर्तरि पुत्रश्च वाच्यो मातुररक्षिता\n",
    "03277036a": "इदं मे वचनं श्रुत्वा भर्तुरन्वेषणे त्वर\n",
    "03277036c": "देवतानां यथा वाच्यो न भवेयं तथा कुरु\n",
    "03277037": "मार्कण्डेय उवाच\n",
    "03277037a": "एवमुक्त्वा दुहितरं तथा वृद्धांश्च मन्त्रिणः\n",
    "03277037c": "व्यादिदेशानुयात्रं च गम्यतामित्यचोदयत्\n",
    "03277038a": "साभिवाद्य पितुः पादौ व्रीडितेव मनस्विनी\n",
    "03277038c": "पितुर्वचनमाज्ञाय निर्जगामाविचारितम्\n",
    "03277039a": "सा हैमं रथमास्थाय स्थविरैः सचिवैर्वृता\n",
    "03277039c": "तपोवनानि रम्याणि राजर्षीणां जगाम ह\n",
    "03277040a": "मान्यानां तत्र वृद्धानां कृत्वा पादाभिवन्दनम्\n",
    "03277040c": "वनानि क्रमशस्तात सर्वाण्येवाभ्यगच्छत\n",
    "03277041a": "एवं सर्वेषु तीर्थेषु धनोत्सर्गं नृपात्मजा\n",
    "03277041c": "कुर्वती द्विजमुख्यानां तं तं देशं जगाम ह\n",
    "03278001": "मार्कण्डेय उवाच\n",
    "03278001a": "अथ मद्राधिपो राजा नारदेन समागतः\n",
    "03278001c": "उपविष्टः सभामध्ये कथायोगेन भारत\n",
    "03278002a": "ततोऽभिगम्य तीर्थानि सर्वाण्येवाश्रमांस्तथा\n",
    "03278002c": "आजगाम पितुर्वेश्म सावित्री सह मन्त्रिभिः\n",
    "03278003a": "नारदेन सहासीनं दृष्ट्वा सा पितरं शुभा\n",
    "03278003c": "उभयोरेव शिरसा चक्रे पादाभिवन्दनम्\n",
    "03278004": "नारद उवाच\n",
    "03278004a": "क्व गताभूत्सुतेयं ते कुतश्चैवागता नृप\n",
    "03278004c": "किमर्थं युवतीं भर्त्रे न चैनां संप्रयच्छसि\n",
    "03278005": "अश्वपतिरुवाच\n",
    "03278005a": "कार्येण खल्वनेनैव प्रेषिताद्यैव चागता\n",
    "03278005c": "तदस्याः शृणु देवर्षे भर्तारं योऽनया वृतः\n",
    "03278006": "मार्कण्डेय उवाच\n",
    "03278006a": "सा ब्रूहि विस्तरेणेति पित्रा संचोदिता शुभा\n",
    "03278006c": "दैवतस्येव वचनं प्रतिगृह्येदमब्रवीत्\n",
    "03278007a": "आसीच्छाल्वेषु धर्मात्मा क्षत्रियः पृथिवीपतिः\n",
    "03278007c": "द्युमत्सेन इति ख्यातः पश्चादन्धो बभूव ह\n",
    "03278008a": "विनष्टचक्षुषस्तस्य बालपुत्रस्य धीमतः\n",
    "03278008c": "सामीप्येन हृतं राज्यं छिद्रेऽस्मिन्पूर्ववैरिणा\n",
    "03278009a": "स बालवत्सया सार्धं भार्यया प्रस्थितो वनम्\n",
    "03278009c": "महारण्यगतश्चापि तपस्तेपे महाव्रतः\n",
    "03278010a": "तस्य पुत्रः पुरे जातः संवृद्धश्च तपोवने\n",
    "03278010c": "सत्यवाननुरूपो मे भर्तेति मनसा वृतः\n",
    "03278011": "नारद उवाच\n",
    "03278011a": "अहो बत महत्पापं सावित्र्या नृपते कृतम्\n",
    "03278011c": "अजानन्त्या यदनया गुणवान्सत्यवान्वृतः\n",
    "03278012a": "सत्यं वदत्यस्य पिता सत्यं माता प्रभाषते\n",
    "03278012c": "ततोऽस्य ब्राह्मणाश्चक्रुर्नामैतत्सत्यवानिति\n",
    "03278013a": "बालस्याश्वाः प्रियाश्चास्य करोत्यश्वांश्च मृन्मयान्\n",
    "03278013c": "चित्रेऽपि च लिखत्यश्वांश्चित्राश्व इति चोच्यते\n",
    "03278014": "राजोवाच\n",
    "03278014a": "अपीदानीं स तेजस्वी बुद्धिमान्वा नृपात्मजः\n",
    "03278014c": "क्षमावानपि वा शूरः सत्यवान्पितृनन्दनः\n",
    "03278015": "नारद उवाच\n",
    "03278015a": "विवस्वानिव तेजस्वी बृहस्पतिसमो मतौ\n",
    "03278015c": "महेन्द्र इव शूरश्च वसुधेव क्षमान्वितः\n",
    "03278016": "अश्वपतिरुवाच\n",
    "03278016a": "अपि राजात्मजो दाता ब्रह्मण्यो वापि सत्यवान्\n",
    "03278016c": "रूपवानप्युदारो वाप्यथ वा प्रियदर्शनः\n",
    "03278017": "नारद उवाच\n",
    "03278017a": "साङ्कृते रन्तिदेवस्य स शक्त्या दानतः समः\n",
    "03278017c": "ब्रह्मण्यः सत्यवादी च शिबिरौशीनरो यथा\n",
    "03278018a": "ययातिरिव चोदारः सोमवत्प्रियदर्शनः\n",
    "03278018c": "रूपेणान्यतमोऽश्विभ्यां द्युमत्सेनसुतो बली\n",
    "03278019a": "स दान्तः स मृदुः शूरः स सत्यः स जितेन्द्रियः\n",
    "03278019c": "स मैत्रः सोऽनसूयश्च स ह्रीमान्धृतिमांश्च सः\n",
    "03278020a": "नित्यशश्चार्जवं तस्मिन्स्थितिस्तस्यैव च ध्रुवा\n",
    "03278020c": "संक्षेपतस्तपोवृद्धैः शीलवृद्धैश्च कथ्यते\n",
    "03278021": "अश्वपतिरुवाच\n",
    "03278021a": "गुणैरुपेतं सर्वैस्तं भगवन्प्रब्रवीषि मे\n",
    "03278021c": "दोषानप्यस्य मे ब्रूहि यदि सन्तीह केचन\n",
    "03278022": "नारद उवाच\n",
    "03278022a": "एको दोषोऽस्य नान्योऽस्ति सोऽद्य प्रभृति सत्यवान्\n",
    "03278022c": "संवत्सरेण क्षीणायुर्देहन्यासं करिष्यति\n",
    "03278023": "राजोवाच\n",
    "03278023a": "एहि सावित्रि गच्छ त्वमन्यं वरय शोभने\n",
    "03278023c": "तस्य दोषो महानेको गुणानाक्रम्य तिष्ठति\n",
    "03278024a": "यथा मे भगवानाह नारदो देवसत्कृतः\n",
    "03278024c": "संवत्सरेण सोऽल्पायुर्देहन्यासं करिष्यति\n",
    "03278025": "सावित्र्युवाच\n",
    "03278025a": "सकृदंशो निपतति सकृत्कन्या प्रदीयते\n",
    "03278025c": "सकृदाह ददानीति त्रीण्येतानि सकृत्सकृत्\n",
    "03278026a": "दीर्घायुरथ वाल्पायुः सगुणो निर्गुणोऽपि वा\n",
    "03278026c": "सकृद्वृतो मया भर्ता न द्वितीयं वृणोम्यहम्\n",
    "03278027a": "मनसा निश्चयं कृत्वा ततो वाचाभिधीयते\n",
    "03278027c": "क्रियते कर्मणा पश्चात्प्रमाणं मे मनस्ततः\n",
    "03278028": "नारद उवाच\n",
    "03278028a": "स्थिरा बुद्धिर्नरश्रेष्ठ सावित्र्या दुहितुस्तव\n",
    "03278028c": "नैषा चालयितुं शक्या धर्मादस्मात्कथंचन\n",
    "03278029a": "नान्यस्मिन्पुरुषे सन्ति ये सत्यवति वै गुणाः\n",
    "03278029c": "प्रदानमेव तस्मान्मे रोचते दुहितुस्तव\n",
    "03278030": "राजोवाच\n",
    "03278030a": "अविचार्यमेतदुक्तं हि तथ्यं भगवता वचः\n",
    "03278030c": "करिष्याम्येतदेवं च गुरुर्हि भगवान्मम\n",
    "03278031": "नारद उवाच\n",
    "03278031a": "अविघ्नमस्तु सावित्र्याः प्रदाने दुहितुस्तव\n",
    "03278031c": "साधयिष्यामहे तावत्सर्वेषां भद्रमस्तु वः\n",
    "03278032": "मार्कण्डेय उवाच\n",
    "03278032a": "एवमुक्त्वा खमुत्पत्य नारदस्त्रिदिवं गतः\n",
    "03278032c": "राजापि दुहितुः सर्वं वैवाहिकमकारयत्\n",
    "03279001": "मार्कण्डेय उवाच\n",
    "03279001a": "अथ कन्याप्रदाने स तमेवार्थं विचिन्तयन्\n",
    "03279001c": "समानिन्ये च तत्सर्वं भाण्डं वैवाहिकं नृपः\n",
    "03279002a": "ततो वृद्धान्द्विजान्सर्वानृत्विजः सपुरोहितान्\n",
    "03279002c": "समाहूय तिथौ पुण्ये प्रययौ सह कन्यया\n",
    "03279003a": "मेध्यारण्यं स गत्वा च द्युमत्सेनाश्रमं नृपः\n",
    "03279003c": "पद्भ्यामेव द्विजैः सार्धं राजर्षिं तमुपागमत्\n",
    "03279004a": "तत्रापश्यन्महाभागं शालवृक्षमुपाश्रितम्\n",
    "03279004c": "कौश्यां बृस्यां समासीनं चक्षुर्हीनं नृपं तदा\n",
    "03279005a": "स राजा तस्य राजर्षेः कृत्वा पूजां यथार्हतः\n",
    "03279005c": "वाचा सुनियतो भूत्वा चकारात्मनिवेदनम्\n",
    "03279006a": "तस्यार्घ्यमासनं चैव गां चावेद्य स धर्मवित्\n",
    "03279006c": "किमागमनमित्येवं राजा राजानमब्रवीत्\n",
    "03279007a": "तस्य सर्वमभिप्रायमितिकर्तव्यतां च ताम्\n",
    "03279007c": "सत्यवन्तं समुद्दिश्य सर्वमेव न्यवेदयत्\n",
    "03279008": "अश्वपतिरुवाच\n",
    "03279008a": "सावित्री नाम राजर्षे कन्येयं मम शोभना\n",
    "03279008c": "तां स्वधर्मेण धर्मज्ञ स्नुषार्थे त्वं गृहाण मे\n",
    "03279009": "द्युमत्सेन उवाच\n",
    "03279009a": "च्युताः स्म राज्याद्वनवासमाश्रिता;श्चराम धर्मं नियतास्तपस्विनः\n",
    "03279009c": "कथं त्वनर्हा वनवासमाश्रमे; सहिष्यते क्लेशमिमं सुता तव\n",
    "03279010": "अश्वपतिरुवाच\n",
    "03279010a": "सुखं च दुःखं च भवाभवात्मकं; यदा विजानाति सुताहमेव च\n",
    "03279010c": "न मद्विधे युज्यति वाक्यमीदृशं; विनिश्चयेनाभिगतोऽस्मि ते नृप\n",
    "03279011a": "आशां नार्हसि मे हन्तुं सौहृदात्प्रणयेन च\n",
    "03279011c": "अभितश्चागतं प्रेम्णा प्रत्याख्यातुं न मार्हसि\n",
    "03279012a": "अनुरूपो हि संयोगे त्वं ममाहं तवापि च\n",
    "03279012c": "स्नुषां प्रतीच्छ मे कन्यां भार्यां सत्यवतः सुताम्\n",
    "03279013": "द्युमत्सेन उवाच\n",
    "03279013a": "पूर्वमेवाभिलषितः संबन्धो मे त्वया सह\n",
    "03279013c": "भ्रष्टराज्यस्त्वहमिति तत एतद्विचारितम्\n",
    "03279014a": "अभिप्रायस्त्वयं यो मे पूर्वमेवाभिकाङ्क्षितः\n",
    "03279014c": "स निर्वर्ततु मेऽद्यैव काङ्क्षितो ह्यसि मेऽतिथिः\n",
    "03279015": "मार्कण्डेय उवाच\n",
    "03279015a": "ततः सर्वान्समानीय द्विजानाश्रमवासिनः\n",
    "03279015c": "यथाविधि समुद्वाहं कारयामासतुर्नृपौ\n",
    "03279016a": "दत्त्वा त्वश्वपतिः कन्यां यथार्हं च परिच्छदम्\n",
    "03279016c": "ययौ स्वमेव भवनं युक्तः परमया मुदा\n",
    "03279017a": "सत्यवानपि भार्यां तां लब्ध्वा सर्वगुणान्विताम्\n",
    "03279017c": "मुमुदे सा च तं लब्ध्वा भर्तारं मनसेप्सितम्\n",
    "03279018a": "गते पितरि सर्वाणि संन्यस्याभरणानि सा\n",
    "03279018c": "जगृहे वल्कलान्येव वस्त्रं काषायमेव च\n",
    "03279019a": "परिचारैर्गुणैश्चैव प्रश्रयेण दमेन च\n",
    "03279019c": "सर्वकामक्रियाभिश्च सर्वेषां तुष्टिमावहत्\n",
    "03279020a": "श्वश्रूं शरीरसत्कारैः सर्वैराच्छादनादिभिः\n",
    "03279020c": "श्वशुरं देवकार्यैश्च वाचः संयमनेन च\n",
    "03279021a": "तथैव प्रियवादेन नैपुणेन शमेन च\n",
    "03279021c": "रहश्चैवोपचारेण भर्तारं पर्यतोषयत्\n",
    "03279022a": "एवं तत्राश्रमे तेषां तदा निवसतां सताम्\n",
    "03279022c": "कालस्तपस्यतां कश्चिदतिचक्राम भारत\n",
    "03279023a": "सावित्र्यास्तु शयानायास्तिष्ठन्त्याश्च दिवानिशम्\n",
    "03279023c": "नारदेन यदुक्तं तद्वाक्यं मनसि वर्तते\n",
    "03280001": "मार्कण्डेय उवाच\n",
    "03280001a": "ततः काले बहुतिथे व्यतिक्रान्ते कदाचन\n",
    "03280001c": "प्राप्तः स कालो मर्तव्यं यत्र सत्यवता नृप\n",
    "03280002a": "गणयन्त्याश्च सावित्र्या दिवसे दिवसे गते\n",
    "03280002c": "तद्वाक्यं नारदेनोक्तं वर्तते हृदि नित्यशः\n",
    "03280003a": "चतुर्थेऽहनि मर्तव्यमिति संचिन्त्य भामिनी\n",
    "03280003c": "व्रतं त्रिरात्रमुद्दिश्य दिवारात्रं स्थिताभवत्\n",
    "03280004a": "तं श्रुत्वा नियमं दुःखं वध्वा दुःखान्वितो नृपः\n",
    "03280004c": "उत्थाय वाक्यं सावित्रीमब्रवीत्परिसान्त्वयन्\n",
    "03280005a": "अतितीव्रोऽयमारम्भस्त्वयारब्धो नृपात्मजे\n",
    "03280005c": "तिसृणां वसतीनां हि स्थानं परमदुष्करम्\n",
    "03280006": "सावित्र्युवाच\n",
    "03280006a": "न कार्यस्तात संतापः पारयिष्याम्यहं व्रतम्\n",
    "03280006c": "व्यवसायकृतं हीदं व्यवसायश्च कारणम्\n",
    "03280007": "द्युमत्सेन उवाच\n",
    "03280007a": "व्रतं भिन्धीति वक्तुं त्वां नास्मि शक्तः कथंचन\n",
    "03280007c": "पारयस्वेति वचनं युक्तमस्मद्विधो वदेत्\n",
    "03280008": "मार्कण्डेय उवाच\n",
    "03280008a": "एवमुक्त्वा द्युमत्सेनो विरराम महामनाः\n",
    "03280008c": "तिष्ठन्ती चापि सावित्री काष्ठभूतेव लक्ष्यते\n",
    "03280009a": "श्वोभूते भर्तृमरणे सावित्र्या भरतर्षभ\n",
    "03280009c": "दुःखान्वितायास्तिष्ठन्त्याः सा रात्रिर्व्यत्यवर्तत\n",
    "03280010a": "अद्य तद्दिवसं चेति हुत्वा दीप्तं हुताशनम्\n",
    "03280010c": "युगमात्रोदिते सूर्ये कृत्वा पौर्वाह्णिकीः क्रियाः\n",
    "03280011a": "ततः सर्वान्द्विजान्वृद्धाञ्श्वश्रूं श्वशुरमेव च\n",
    "03280011c": "अभिवाद्यानुपूर्व्येण प्राञ्जलिर्नियता स्थिता\n",
    "03280012a": "अवैधव्याशिषस्ते तु सावित्र्यर्थं हिताः शुभाः\n",
    "03280012c": "ऊचुस्तपस्विनः सर्वे तपोवननिवासिनः\n",
    "03280013a": "एवमस्त्विति सावित्री ध्यानयोगपरायणा\n",
    "03280013c": "मनसा ता गिरः सर्वाः प्रत्यगृह्णात्तपस्विनाम्\n",
    "03280014a": "तं कालं च मुहूर्तं च प्रतीक्षन्ती नृपात्मजा\n",
    "03280014c": "यथोक्तं नारदवचश्चिन्तयन्ती सुदुःखिता\n",
    "03280015a": "ततस्तु श्वश्रूश्वशुरावूचतुस्तां नृपात्मजाम्\n",
    "03280015c": "एकान्तस्थामिदं वाक्यं प्रीत्या भरतसत्तम\n",
    "03280016": "श्वशुरावूचतुः\n",
    "03280016a": "व्रतो यथोपदिष्टोऽयं यथावत्पारितस्त्वया\n",
    "03280016c": "आहारकालः संप्राप्तः क्रियतां यदनन्तरम्\n",
    "03280017": "सावित्र्युवाच\n",
    "03280017a": "अस्तं गते मयादित्ये भोक्तव्यं कृतकामया\n",
    "03280017c": "एष मे हृदि संकल्पः समयश्च कृतो मया\n",
    "03280018": "मार्कण्डेय उवाच\n",
    "03280018a": "एवं संभाषमाणायाः सावित्र्या भोजनं प्रति\n",
    "03280018c": "स्कन्धे परशुमादाय सत्यवान्प्रस्थितो वनम्\n",
    "03280019a": "सावित्री त्वाह भर्तारं नैकस्त्वं गन्तुमर्हसि\n",
    "03280019c": "सह त्वयागमिष्यामि न हि त्वां हातुमुत्सहे\n",
    "03280020": "सत्यवानुवाच\n",
    "03280020a": "वनं न गतपूर्वं ते दुःखः पन्थाश्च भामिनि\n",
    "03280020c": "व्रतोपवासक्षामा च कथं पद्भ्यां गमिष्यसि\n",
    "03280021": "सावित्र्युवाच\n",
    "03280021a": "उपवासान्न मे ग्लानिर्नास्ति चापि परिश्रमः\n",
    "03280021c": "गमने च कृतोत्साहां प्रतिषेद्धुं न मार्हसि\n",
    "03280022": "सत्यवानुवाच\n",
    "03280022a": "यदि ते गमनोत्साहः करिष्यामि तव प्रियम्\n",
    "03280022c": "मम त्वामन्त्रय गुरून्न मां दोषः स्पृशेदयम्\n",
    "03280023": "मार्कण्डेय उवाच\n",
    "03280023a": "साभिगम्याब्रवीच्छ्वश्रूं श्वशुरं च महाव्रता\n",
    "03280023c": "अयं गच्छति मे भर्ता फलाहारो महावनम्\n",
    "03280024a": "इच्छेयमभ्यनुज्ञातुमार्यया श्वशुरेण च\n",
    "03280024c": "अनेन सह निर्गन्तुं न हि मे विरहः क्षमः\n",
    "03280025a": "गुर्वग्निहोत्रार्थकृते प्रस्थितश्च सुतस्तव\n",
    "03280025c": "न निवार्यो निवार्यः स्यादन्यथा प्रस्थितो वनम्\n",
    "03280026a": "संवत्सरः किंचिदूनो न निष्क्रान्ताहमाश्रमात्\n",
    "03280026c": "वनं कुसुमितं द्रष्टुं परं कौतूहलं हि मे\n",
    "03280027": "द्युमत्सेन उवाच\n",
    "03280027a": "यतः प्रभृति सावित्री पित्रा दत्ता स्नुषा मम\n",
    "03280027c": "नानयाभ्यर्थनायुक्तमुक्तपूर्वं स्मराम्यहम्\n",
    "03280028a": "तदेषा लभतां कामं यथाभिलषितं वधूः\n",
    "03280028c": "अप्रमादश्च कर्तव्यः पुत्रि सत्यवतः पथि\n",
    "03280029": "मार्कण्डेय उवाच\n",
    "03280029a": "उभाभ्यामभ्यनुज्ञाता सा जगाम यशस्विनी\n",
    "03280029c": "सह भर्त्रा हसन्तीव हृदयेन विदूयता\n",
    "03280030a": "सा वनानि विचित्राणि रमणीयानि सर्वशः\n",
    "03280030c": "मयूररवघुष्टानि ददर्श विपुलेक्षणा\n",
    "03280031a": "नदीः पुण्यवहाश्चैव पुष्पितांश्च नगोत्तमान्\n",
    "03280031c": "सत्यवानाह पश्येति सावित्रीं मधुराक्षरम्\n",
    "03280032a": "निरीक्षमाणा भर्तारं सर्वावस्थमनिन्दिता\n",
    "03280032c": "मृतमेव हि तं मेने काले मुनिवचः स्मरन्\n",
    "03280033a": "अनुवर्तती तु भर्तारं जगाम मृदुगामिनी\n",
    "03280033c": "द्विधेव हृदयं कृत्वा तं च कालमवेक्षती\n",
    "03281001": "मार्कण्डेय उवाच\n",
    "03281001a": "अथ भार्यासहायः स फलान्यादाय वीर्यवान्\n",
    "03281001c": "कठिनं पूरयामास ततः काष्ठान्यपाटयत्\n",
    "03281002a": "तस्य पाटयतः काष्ठं स्वेदो वै समजायत\n",
    "03281002c": "व्यायामेन च तेनास्य जज्ञे शिरसि वेदना\n",
    "03281003a": "सोऽभिगम्य प्रियां भार्यामुवाच श्रमपीडितः\n",
    "03281003c": "व्यायामेन ममानेन जाता शिरसि वेदना\n",
    "03281004a": "अङ्गानि चैव सावित्रि हृदयं दूयतीव च\n",
    "03281004c": "अस्वस्थमिव चात्मानं लक्षये मितभाषिणि\n",
    "03281005a": "शूलैरिव शिरो विद्धमिदं संलक्षयाम्यहम्\n",
    "03281005c": "तत्स्वप्तुमिच्छे कल्याणि न स्थातुं शक्तिरस्ति मे\n",
    "03281006a": "समासाद्याथ सावित्री भर्तारमुपगूह्य च\n",
    "03281006c": "उत्सङ्गेऽस्य शिरः कृत्वा निषसाद महीतले\n",
    "03281007a": "ततः सा नारदवचो विमृशन्ती तपस्विनी\n",
    "03281007c": "तं मुहूर्तं क्षणं वेलां दिवसं च युयोज ह\n",
    "03281008a": "मुहूर्तादिव चापश्यत्पुरुषं पीतवाससम्\n",
    "03281008c": "बद्धमौलिं वपुष्मन्तमादित्यसमतेजसम्\n",
    "03281009a": "श्यामावदातं रक्ताक्षं पाशहस्तं भयावहम्\n",
    "03281009c": "स्थितं सत्यवतः पार्श्वे निरीक्षन्तं तमेव च\n",
    "03281010a": "तं दृष्ट्वा सहसोत्थाय भर्तुर्न्यस्य शनैः शिरः\n",
    "03281010c": "कृताञ्जलिरुवाचार्ता हृदयेन प्रवेपता\n",
    "03281011a": "दैवतं त्वाभिजानामि वपुरेतद्ध्यमानुषम्\n",
    "03281011c": "कामया ब्रूहि मे देव कस्त्वं किं च चिकीर्षसि\n",
    "03281012": "यम उवाच\n",
    "03281012a": "पतिव्रतासि सावित्रि तथैव च तपोन्विता\n",
    "03281012c": "अतस्त्वामभिभाषामि विद्धि मां त्वं शुभे यमम्\n",
    "03281013a": "अयं ते सत्यवान्भर्ता क्षीणायुः पार्थिवात्मजः\n",
    "03281013c": "नेष्याम्येनमहं बद्ध्वा विद्ध्येतन्मे चिकीर्षितम्\n",
    "03281014": "मार्कण्डेय उवाच\n",
    "03281014a": "इत्युक्त्वा पितृराजस्तां भगवान्स्वं चिकीर्षितम्\n",
    "03281014c": "यथावत्सर्वमाख्यातुं तत्प्रियार्थं प्रचक्रमे\n",
    "03281015a": "अयं हि धर्मसंयुक्तो रूपवान्गुणसागरः\n",
    "03281015c": "नार्हो मत्पुरुषैर्नेतुमतोऽस्मि स्वयमागतः\n",
    "03281016a": "ततः सत्यवतः कायात्पाशबद्धं वशं गतम्\n",
    "03281016c": "अङ्गुष्ठमात्रं पुरुषं निश्चकर्ष यमो बलात्\n",
    "03281017a": "ततः समुद्धृतप्राणं गतश्वासं हतप्रभम्\n",
    "03281017c": "निर्विचेष्टं शरीरं तद्बभूवाप्रियदर्शनम्\n",
    "03281018a": "यमस्तु तं तथा बद्ध्वा प्रयातो दक्षिणामुखः\n",
    "03281018c": "सावित्री चापि दुःखार्ता यममेवान्वगच्छत\n",
    "03281018e": "नियमव्रतसंसिद्धा महाभागा पतिव्रता\n",
    "03281019": "यम उवाच\n",
    "03281019a": "निवर्त गच्छ सावित्रि कुरुष्वास्यौर्ध्वदेहिकम्\n",
    "03281019c": "कृतं भर्तुस्त्वयानृण्यं यावद्गम्यं गतं त्वया\n",
    "03281020": "सावित्र्युवाच\n",
    "03281020a": "यत्र मे नीयते भर्ता स्वयं वा यत्र गच्छति\n",
    "03281020c": "मयापि तत्र गन्तव्यमेष धर्मः सनातनः\n",
    "03281021a": "तपसा गुरुवृत्त्या च भर्तुः स्नेहाद्व्रतेन च\n",
    "03281021c": "तव चैव प्रसादेन न मे प्रतिहता गतिः\n",
    "03281022a": "प्राहुः सप्तपदं मित्रं बुधास्तत्त्वार्थदर्शिनः\n",
    "03281022c": "मित्रतां च पुरस्कृत्य किंचिद्वक्ष्यामि तच्छृणु\n",
    "03281023a": "नानात्मवन्तस्तु वने चरन्ति; धर्मं च वासं च परिश्रमं च\n",
    "03281023c": "विज्ञानतो धर्ममुदाहरन्ति; तस्मात्सन्तो धर्ममाहुः प्रधानम्\n",
    "03281024a": "एकस्य धर्मेण सतां मतेन; सर्वे स्म तं मार्गमनुप्रपन्नाः\n",
    "03281024c": "मा वै द्वितीयं मा तृतीयं च वाञ्छे; तस्मात्सन्तो धर्ममाहुः प्रधानम्\n",
    "03281025": "यम उवाच\n",
    "03281025a": "निवर्त तुष्टोऽस्मि तवानया गिरा; स्वराक्षरव्यञ्जनहेतुयुक्तया\n",
    "03281025c": "वरं वृणीष्वेह विनास्य जीवितं; ददानि ते सर्वमनिन्दिते वरम्\n",
    "03281026": "सावित्र्युवाच\n",
    "03281026a": "च्युतः स्वराज्याद्वनवासमाश्रितो; विनष्टचक्षुः श्वशुरो ममाश्रमे\n",
    "03281026c": "स लब्धचक्षुर्बलवान्भवेन्नृप;स्तव प्रसादाज्ज्वलनार्कसंनिभः\n",
    "03281027": "यम उवाच\n",
    "03281027a": "ददानि ते सर्वमनिन्दिते वरं; यथा त्वयोक्तं भविता च तत्तथा\n",
    "03281027c": "तवाध्वना ग्लानिमिवोपलक्षये; निवर्त गच्छस्व न ते श्रमो भवेत्\n",
    "03281028": "सावित्र्युवाच\n",
    "03281028a": "कुतः श्रमो भर्तृसमीपतो हि मे; यतो हि भर्ता मम सा गतिर्ध्रुवा\n",
    "03281028c": "यतः पतिं नेष्यसि तत्र मे गतिः; सुरेश भूयश्च वचो निबोध मे\n",
    "03281029a": "सतां सकृत्संगतमीप्सितं परं; ततः परं मित्रमिति प्रचक्षते\n",
    "03281029c": "न चाफलं सत्पुरुषेण संगतं; ततः सतां संनिवसेत्समागमे\n",
    "03281030": "यम उवाच\n",
    "03281030a": "मनोनुकूलं बुधबुद्धिवर्धनं; त्वयाहमुक्तो वचनं हिताश्रयम्\n",
    "03281030c": "विना पुनः सत्यवतोऽस्य जीवितं; वरं द्वितीयं वरयस्व भामिनि\n",
    "03281031": "सावित्र्युवाच\n",
    "03281031a": "हृतं पुरा मे श्वशुरस्य धीमतः; स्वमेव राज्यं स लभेत पार्थिवः\n",
    "03281031c": "जह्यात्स्वधर्मं न च मे गुरुर्यथा; द्वितीयमेतं वरयामि ते वरम्\n",
    "03281032": "यम उवाच\n",
    "03281032a": "स्वमेव राज्यं प्रतिपत्स्यतेऽचिरा;न्न च स्वधर्मात्परिहास्यते नृपः\n",
    "03281032c": "कृतेन कामेन मया नृपात्मजे; निवर्त गच्छस्व न ते श्रमो भवेत्\n",
    "03281033": "सावित्र्युवाच\n",
    "03281033a": "प्रजास्त्वयेमा नियमेन संयता; नियम्य चैता नयसे न कामया\n",
    "03281033c": "अतो यमत्वं तव देव विश्रुतं; निबोध चेमां गिरमीरितां मया\n",
    "03281034a": "अद्रोहः सर्वभूतेषु कर्मणा मनसा गिरा\n",
    "03281034c": "अनुग्रहश्च दानं च सतां धर्मः सनातनः\n",
    "03281035a": "एवंप्रायश्च लोकोऽयं मनुष्याः शक्तिपेशलाः\n",
    "03281035c": "सन्तस्त्वेवाप्यमित्रेषु दयां प्राप्तेषु कुर्वते\n",
    "03281036": "यम उवाच\n",
    "03281036a": "पिपासितस्येव यथा भवेत्पय;स्तथा त्वया वाक्यमिदं समीरितम्\n",
    "03281036c": "विना पुनः सत्यवतोऽस्य जीवितं; वरं वृणीष्वेह शुभे यदिच्छसि\n",
    "03281037": "सावित्र्युवाच\n",
    "03281037a": "ममानपत्यः पृथिवीपतिः पिता; भवेत्पितुः पुत्रशतं ममौरसम्\n",
    "03281037c": "कुलस्य संतानकरं च यद्भवे;त्तृतीयमेतं वरयामि ते वरम्\n",
    "03281038": "यम उवाच\n",
    "03281038a": "कुलस्य संतानकरं सुवर्चसं; शतं सुतानां पितुरस्तु ते शुभे\n",
    "03281038c": "कृतेन कामेन नराधिपात्मजे; निवर्त दूरं हि पथस्त्वमागता\n",
    "03281039": "सावित्र्युवाच\n",
    "03281039a": "न दूरमेतन्मम भर्तृसंनिधौ; मनो हि मे दूरतरं प्रधावति\n",
    "03281039c": "तथा व्रजन्नेव गिरं समुद्यतां; मयोच्यमानां शृणु भूय एव च\n",
    "03281040a": "विवस्वतस्त्वं तनयः प्रतापवां;स्ततो हि वैवस्वत उच्यसे बुधैः\n",
    "03281040c": "शमेन धर्मेण च रञ्जिताः प्रजा;स्ततस्तवेहेश्वर धर्मराजता\n",
    "03281041a": "आत्मन्यपि न विश्वासस्तावान्भवति सत्सु यः\n",
    "03281041c": "तस्मात्सत्सु विशेषेण सर्वः प्रणयमिच्छति\n",
    "03281042a": "सौहृदात्सर्वभूतानां विश्वासो नाम जायते\n",
    "03281042c": "तस्मात्सत्सु विशेषेण विश्वासं कुरुते जनः\n",
    "03281043": "यम उवाच\n",
    "03281043a": "उदाहृतं ते वचनं यदङ्गने; शुभे न तादृक्त्वदृते मया श्रुतम्\n",
    "03281043c": "अनेन तुष्टोऽस्मि विनास्य जीवितं; वरं चतुर्थं वरयस्व गच्छ च\n",
    "03281044": "सावित्र्युवाच\n",
    "03281044a": "ममात्मजं सत्यवतस्तथौरसं; भवेदुभाभ्यामिह यत्कुलोद्वहम्\n",
    "03281044c": "शतं सुतानां बलवीर्यशालिना;मिदं चतुर्थं वरयामि ते वरम्\n",
    "03281045": "यम उवाच\n",
    "03281045a": "शतं सुतानां बलवीर्यशालिनां; भविष्यति प्रीतिकरं तवाबले\n",
    "03281045c": "परिश्रमस्ते न भवेन्नृपात्मजे; निवर्त दूरं हि पथस्त्वमागता\n",
    "03281046": "सावित्र्युवाच\n",
    "03281046a": "सतां सदा शाश्वती धर्मवृत्तिः; सन्तो न सीदन्ति न च व्यथन्ति\n",
    "03281046c": "सतां सद्भिर्नाफलः संगमोऽस्ति; सद्भ्यो भयं नानुवर्तन्ति सन्तः\n",
    "03281047a": "सन्तो हि सत्येन नयन्ति सूर्यं; सन्तो भूमिं तपसा धारयन्ति\n",
    "03281047c": "सन्तो गतिर्भूतभव्यस्य राज;न्सतां मध्ये नावसीदन्ति सन्तः\n",
    "03281048a": "आर्यजुष्टमिदं वृत्तमिति विज्ञाय शाश्वतम्\n",
    "03281048c": "सन्तः परार्थं कुर्वाणा नावेक्षन्ते प्रतिक्रियाम्\n",
    "03281049a": "न च प्रसादः सत्पुरुषेषु मोघो; न चाप्यर्थो नश्यति नापि मानः\n",
    "03281049c": "यस्मादेतन्नियतं सत्सु नित्यं; तस्मात्सन्तो रक्षितारो भवन्ति\n",
    "03281050": "यम उवाच\n",
    "03281050a": "यथा यथा भाषसि धर्मसंहितं; मनोनुकूलं सुपदं महार्थवत्\n",
    "03281050c": "तथा तथा मे त्वयि भक्तिरुत्तमा; वरं वृणीष्वाप्रतिमं यतव्रते\n",
    "03281051": "सावित्र्युवाच\n",
    "03281051a": "न तेऽपवर्गः सुकृताद्विनाकृत;स्तथा यथान्येषु वरेषु मानद\n",
    "03281051c": "वरं वृणे जीवतु सत्यवानयं; यथा मृता ह्येवमहं विना पतिम्\n",
    "03281052a": "न कामये भर्तृविनाकृता सुखं; न कामये भर्तृविनाकृता दिवम्\n",
    "03281052c": "न कामये भर्तृविनाकृता श्रियं; न भर्तृहीना व्यवसामि जीवितुम्\n",
    "03281053a": "वरातिसर्गः शतपुत्रता मम; त्वयैव दत्तो ह्रियते च मे पतिः\n",
    "03281053c": "वरं वृणे जीवतु सत्यवानयं; तवैव सत्यं वचनं भविष्यति\n",
    "03281054": "मार्कण्डेय उवाच\n",
    "03281054a": "तथेत्युक्त्वा तु तान्पाशान्मुक्त्वा वैवस्वतो यमः\n",
    "03281054c": "धर्मराजः प्रहृष्टात्मा सावित्रीमिदमब्रवीत्\n",
    "03281055a": "एष भद्रे मया मुक्तो भर्ता ते कुलनन्दिनि\n",
    "03281055c": "अरोगस्तव नेयश्च सिद्धार्थश्च भविष्यति\n",
    "03281056a": "चतुर्वर्षशतं चायुस्त्वया सार्धमवाप्स्यति\n",
    "03281056c": "इष्ट्वा यज्ञैश्च धर्मेण ख्यातिं लोके गमिष्यति\n",
    "03281057a": "त्वयि पुत्रशतं चैव सत्यवाञ्जनयिष्यति\n",
    "03281057c": "ते चापि सर्वे राजानः क्षत्रियाः पुत्रपौत्रिणः\n",
    "03281057e": "ख्यातास्त्वन्नामधेयाश्च भविष्यन्तीह शाश्वताः\n",
    "03281058a": "पितुश्च ते पुत्रशतं भविता तव मातरि\n",
    "03281058c": "मालव्यां मालवा नाम शाश्वताः पुत्रपौत्रिणः\n",
    "03281058e": "भ्रातरस्ते भविष्यन्ति क्षत्रियास्त्रिदशोपमाः\n",
    "03281059a": "एवं तस्यै वरं दत्त्वा धर्मराजः प्रतापवान्\n",
    "03281059c": "निवर्तयित्वा सावित्रीं स्वमेव भवनं ययौ\n",
    "03281060a": "सावित्र्यपि यमे याते भर्तारं प्रतिलभ्य च\n",
    "03281060c": "जगाम तत्र यत्रास्या भर्तुः शावं कलेवरम्\n",
    "03281061a": "सा भूमौ प्रेक्ष्य भर्तारमुपसृत्योपगूह्य च\n",
    "03281061c": "उत्सङ्गे शिर आरोप्य भूमावुपविवेश ह\n",
    "03281062a": "संज्ञां च सत्यवाँल्लब्ध्वा सावित्रीमभ्यभाषत\n",
    "03281062c": "प्रोष्यागत इव प्रेम्णा पुनः पुनरुदीक्ष्य वै\n",
    "03281063": "सत्यवानुवाच\n",
    "03281063a": "सुचिरं बत सुप्तोऽस्मि किमर्थं नावबोधितः\n",
    "03281063c": "क्व चासौ पुरुषः श्यामो योऽसौ मां संचकर्ष ह\n",
    "03281064": "सावित्र्युवाच\n",
    "03281064a": "सुचिरं बत सुप्तोऽसि ममाङ्के पुरुषर्षभ\n",
    "03281064c": "गतः स भगवान्देवः प्रजासंयमनो यमः\n",
    "03281065a": "विश्रान्तोऽसि महाभाग विनिद्रश्च नृपात्मज\n",
    "03281065c": "यदि शक्यं समुत्तिष्ठ विगाढां पश्य शर्वरीम्\n",
    "03281066": "मार्कण्डेय उवाच\n",
    "03281066a": "उपलभ्य ततः संज्ञां सुखसुप्त इवोत्थितः\n",
    "03281066c": "दिशः सर्वा वनान्तांश्च निरीक्ष्योवाच सत्यवान्\n",
    "03281067a": "फलाहारोऽस्मि निष्क्रान्तस्त्वया सह सुमध्यमे\n",
    "03281067c": "ततः पाटयतः काष्ठं शिरसो मे रुजाभवत्\n",
    "03281068a": "शिरोभितापसंतप्तः स्थातुं चिरमशक्नुवन्\n",
    "03281068c": "तवोत्सङ्गे प्रसुप्तोऽहमिति सर्वं स्मरे शुभे\n",
    "03281069a": "त्वयोपगूढस्य च मे निद्रयापहृतं मनः\n",
    "03281069c": "ततोऽपश्यं तमो घोरं पुरुषं च महौजसम्\n",
    "03281070a": "तद्यदि त्वं विजानासि किं तद्ब्रूहि सुमध्यमे\n",
    "03281070c": "स्वप्नो मे यदि वा दृष्टो यदि वा सत्यमेव तत्\n",
    "03281071a": "तमुवाचाथ सावित्री रजनी व्यवगाहते\n",
    "03281071c": "श्वस्ते सर्वं यथावृत्तमाख्यास्यामि नृपात्मज\n",
    "03281072a": "उत्तिष्ठोत्तिष्ठ भद्रं ते पितरौ पश्य सुव्रत\n",
    "03281072c": "विगाढा रजनी चेयं निवृत्तश्च दिवाकरः\n",
    "03281073a": "नक्तंचराश्चरन्त्येते हृष्टाः क्रूराभिभाषिणः\n",
    "03281073c": "श्रूयन्ते पर्णशब्दाश्च मृगाणां चरतां वने\n",
    "03281074a": "एताः शिवा घोरनादा दिशं दक्षिणपश्चिमाम्\n",
    "03281074c": "आस्थाय विरुवन्त्युग्राः कम्पयन्त्यो मनो मम\n",
    "03281075": "सत्यवानुवाच\n",
    "03281075a": "वनं प्रतिभयाकारं घनेन तमसा वृतम्\n",
    "03281075c": "न विज्ञास्यसि पन्थानं गन्तुं चैव न शक्ष्यसि\n",
    "03281076": "सावित्र्युवाच\n",
    "03281076a": "अस्मिन्नद्य वने दग्धे शुष्कवृक्षः स्थितो ज्वलन्\n",
    "03281076c": "वायुना धम्यमानोऽग्निर्दृश्यतेऽत्र क्वचित्क्वचित्\n",
    "03281077a": "ततोऽग्निमानयित्वेह ज्वालयिष्यामि सर्वतः\n",
    "03281077c": "काष्ठानीमानि सन्तीह जहि संतापमात्मनः\n",
    "03281078a": "यदि नोत्सहसे गन्तुं सरुजं त्वाभिलक्षये\n",
    "03281078c": "न च ज्ञास्यसि पन्थानं तमसा संवृते वने\n",
    "03281079a": "श्वः प्रभाते वने दृश्ये यास्यावोऽनुमते तव\n",
    "03281079c": "वसावेह क्षपामेतां रुचितं यदि तेऽनघ\n",
    "03281080": "सत्यवानुवाच\n",
    "03281080a": "शिरोरुजा निवृत्ता मे स्वस्थान्यङ्गानि लक्षये\n",
    "03281080c": "मातापितृभ्यामिच्छामि संगमं त्वत्प्रसादजम्\n",
    "03281081a": "न कदाचिद्विकाले हि गतपूर्वो मयाश्रमः\n",
    "03281081c": "अनागतायां संध्यायां माता मे प्ररुणद्धि माम्\n",
    "03281082a": "दिवापि मयि निष्क्रान्ते संतप्येते गुरू मम\n",
    "03281082c": "विचिनोति च मां तातः सहैवाश्रमवासिभिः\n",
    "03281083a": "मात्रा पित्रा च सुभृशं दुःखिताभ्यामहं पुरा\n",
    "03281083c": "उपालब्धः सुबहुशश्चिरेणागच्छसीति ह\n",
    "03281084a": "का त्ववस्था तयोरद्य मदर्थमिति चिन्तये\n",
    "03281084c": "तयोरदृश्ये मयि च महद्दुःखं भविष्यति\n",
    "03281085a": "पुरा मामूचतुश्चैव रात्रावस्रायमाणकौ\n",
    "03281085c": "भृशं सुदुःखितौ वृद्धौ बहुशः प्रीतिसंयुतौ\n",
    "03281086a": "त्वया हीनौ न जीवाव मुहूर्तमपि पुत्रक\n",
    "03281086c": "यावद्धरिष्यसे पुत्र तावन्नौ जीवितं ध्रुवम्\n",
    "03281087a": "वृद्धयोरन्धयोर्यष्टिस्त्वयि वंशः प्रतिष्ठितः\n",
    "03281087c": "त्वयि पिण्डश्च कीर्तिश्च संतानं चावयोरिति\n",
    "03281088a": "माता वृद्धा पिता वृद्धस्तयोर्यष्टिरहं किल\n",
    "03281088c": "तौ रात्रौ मामपश्यन्तौ कामवस्थां गमिष्यतः\n",
    "03281089a": "निद्रायाश्चाभ्यसूयामि यस्या हेतोः पिता मम\n",
    "03281089c": "माता च संशयं प्राप्ता मत्कृतेऽनपकारिणी\n",
    "03281090a": "अहं च संशयं प्राप्तः कृच्छ्रामापदमास्थितः\n",
    "03281090c": "मातापितृभ्यां हि विना नाहं जीवितुमुत्सहे\n",
    "03281091a": "व्यक्तमाकुलया बुद्ध्या प्रज्ञाचक्षुः पिता मम\n",
    "03281091c": "एकैकमस्यां वेलायां पृच्छत्याश्रमवासिनम्\n",
    "03281092a": "नात्मानमनुशोचामि यथाहं पितरं शुभे\n",
    "03281092c": "भर्तारं चाप्यनुगतां मातरं परिदुर्बलाम्\n",
    "03281093a": "मत्कृतेन हि तावद्य संतापं परमेष्यतः\n",
    "03281093c": "जीवन्तावनुजीवामि भर्तव्यौ तौ मयेति ह\n",
    "03281093e": "तयोः प्रियं मे कर्तव्यमिति जीवामि चाप्यहम्\n",
    "03281094": "मार्कण्डेय उवाच\n",
    "03281094a": "एवमुक्त्वा स धर्मात्मा गुरुवर्ती गुरुप्रियः\n",
    "03281094c": "उच्छ्रित्य बाहू दुःखार्तः सस्वरं प्ररुरोद ह\n",
    "03281095a": "ततोऽब्रवीत्तथा दृष्ट्वा भर्तारं शोककर्शितम्\n",
    "03281095c": "प्रमृज्याश्रूणि नेत्राभ्यां सावित्री धर्मचारिणी\n",
    "03281096a": "यदि मेऽस्ति तपस्तप्तं यदि दत्तं हुतं यदि\n",
    "03281096c": "श्वश्रूश्वशुरभर्तॄणां मम पुण्यास्तु शर्वरी\n",
    "03281097a": "न स्मराम्युक्तपूर्वां वै स्वैरेष्वप्यनृतां गिरम्\n",
    "03281097c": "तेन सत्येन तावद्य ध्रियेतां श्वशुरौ मम\n",
    "03281098": "सत्यवानुवाच\n",
    "03281098a": "कामये दर्शनं पित्रोर्याहि सावित्रि माचिरम्\n",
    "03281098c": "पुरा मातुः पितुर्वापि यदि पश्यामि विप्रियम्\n",
    "03281098e": "न जीविष्ये वरारोहे सत्येनात्मानमालभे\n",
    "03281099a": "यदि धर्मे च ते बुद्धिर्मां चेज्जीवन्तमिच्छसि\n",
    "03281099c": "मम प्रियं वा कर्तव्यं गच्छस्वाश्रममन्तिकात्\n",
    "03281100": "मार्कण्डेय उवाच\n",
    "03281100a": "सावित्री तत उत्थाय केशान्संयम्य भामिनी\n",
    "03281100c": "पतिमुत्थापयामास बाहुभ्यां परिगृह्य वै\n",
    "03281101a": "उत्थाय सत्यवांश्चापि प्रमृज्याङ्गानि पाणिना\n",
    "03281101c": "दिशः सर्वाः समालोक्य कठिने दृष्टिमादधे\n",
    "03281102a": "तमुवाचाथ सावित्री श्वः फलानीह नेष्यसि\n",
    "03281102c": "योगक्षेमार्थमेतत्ते नेष्यामि परशुं त्वहम्\n",
    "03281103a": "कृत्वा कठिनभारं सा वृक्षशाखावलम्बिनम्\n",
    "03281103c": "गृहीत्वा परशुं भर्तुः सकाशं पुनरागमत्\n",
    "03281104a": "वामे स्कन्धे तु वामोरूर्भर्तुर्बाहुं निवेश्य सा\n",
    "03281104c": "दक्षिणेन परिष्वज्य जगाम मृदुगामिनी\n",
    "03281105": "सत्यवानुवाच\n",
    "03281105a": "अभ्यासगमनाद्भीरु पन्थानो विदिता मम\n",
    "03281105c": "वृक्षान्तरालोकितया ज्योत्स्नया चापि लक्षये\n",
    "03281106a": "आगतौ स्वः पथा येन फलान्यवचितानि च\n",
    "03281106c": "यथागतं शुभे गच्छ पन्थानं मा विचारय\n",
    "03281107a": "पलाशषण्डे चैतस्मिन्पन्था व्यावर्तते द्विधा\n",
    "03281107c": "तस्योत्तरेण यः पन्थास्तेन गच्छ त्वरस्व च\n",
    "03281107e": "स्वस्थोऽस्मि बलवानस्मि दिदृक्षुः पितरावुभौ\n",
    "03281108": "मार्कण्डेय उवाच\n",
    "03281108a": "ब्रुवन्नेवं त्वरायुक्तः स प्रायादाश्रमं प्रति\n",
    "03282001": "मार्कण्डेय उवाच\n",
    "03282001a": "एतस्मिन्नेव काले तु द्युमत्सेनो महावने\n",
    "03282001c": "लब्धचक्षुः प्रसन्नात्मा दृष्ट्या सर्वं ददर्श ह\n",
    "03282002a": "स सर्वानाश्रमान्गत्वा शैब्यया सह भार्यया\n",
    "03282002c": "पुत्रहेतोः परामार्तिं जगाम मनुजर्षभ\n",
    "03282003a": "तावाश्रमान्नदीश्चैव वनानि च सरांसि च\n",
    "03282003c": "तांस्तान्देशान्विचिन्वन्तौ दम्पती परिजग्मतुः\n",
    "03282004a": "श्रुत्वा शब्दं तु यत्किंचिदुन्मुखौ सुतशङ्कया\n",
    "03282004c": "सावित्रीसहितोऽभ्येति सत्यवानित्यधावताम्\n",
    "03282005a": "भिन्नैश्च परुषैः पादैः सव्रणैः शोणितोक्षितैः\n",
    "03282005c": "कुशकण्टकविद्धाङ्गावुन्मत्ताविव धावतः\n",
    "03282006a": "ततोऽभिसृत्य तैर्विप्रैः सर्वैराश्रमवासिभिः\n",
    "03282006c": "परिवार्य समाश्वास्य समानीतौ स्वमाश्रमम्\n",
    "03282007a": "तत्र भार्यासहायः स वृतो वृद्धैस्तपोधनैः\n",
    "03282007c": "आश्वासितो विचित्रार्थैः पूर्वराज्ञां कथाश्रयैः\n",
    "03282008a": "ततस्तौ पुनराश्वस्तौ वृद्धौ पुत्रदिदृक्षया\n",
    "03282008c": "बाल्ये वृत्तानि पुत्रस्य स्मरन्तौ भृशदुःखितौ\n",
    "03282009a": "पुनरुक्त्वा च करुणां वाचं तौ शोककर्शितौ\n",
    "03282009c": "हा पुत्र हा साध्वि वधूः क्वासि क्वासीत्यरोदताम्\n",
    "03282010": "सुवर्चा उवाच\n",
    "03282010a": "यथास्य भार्या सावित्री तपसा च दमेन च\n",
    "03282010c": "आचारेण च संयुक्ता तथा जीवति सत्यवान्\n",
    "03282011": "गौतम उवाच\n",
    "03282011a": "वेदाः साङ्गा मयाधीतास्तपो मे संचितं महत्\n",
    "03282011c": "कौमारं ब्रह्मचर्यं मे गुरवोऽग्निश्च तोषिताः\n",
    "03282012a": "समाहितेन चीर्णानि सर्वाण्येव व्रतानि मे\n",
    "03282012c": "वायुभक्षोपवासश्च कुशलानि च यानि मे\n",
    "03282013a": "अनेन तपसा वेद्मि सर्वं परिचिकीर्षितम्\n",
    "03282013c": "सत्यमेतन्निबोध त्वं ध्रियते सत्यवानिति\n",
    "03282014": "शिष्य उवाच\n",
    "03282014a": "उपाध्यायस्य मे वक्त्राद्यथा वाक्यं विनिःसृतम्\n",
    "03282014c": "नैतज्जातु भवेन्मिथ्या तथा जीवति सत्यवान्\n",
    "03282015": "ऋषय ऊचुः\n",
    "03282015a": "यथास्य भार्या सावित्री सर्वैरेव सुलक्षणैः\n",
    "03282015c": "अवैधव्यकरैर्युक्ता तथा जीवति सत्यवान्\n",
    "03282016": "भारद्वाज उवाच\n",
    "03282016a": "यथास्य भार्या सावित्री तपसा च दमेन च\n",
    "03282016c": "आचारेण च संयुक्ता तथा जीवति सत्यवान्\n",
    "03282017": "दाल्भ्य उवाच\n",
    "03282017a": "यथा दृष्टिः प्रवृत्ता ते सावित्र्याश्च यथा व्रतम्\n",
    "03282017c": "गताहारमकृत्वा च तथा जीवति सत्यवान्\n",
    "03282018": "माण्डव्य उवाच\n",
    "03282018a": "यथा वदन्ति शान्तायां दिशि वै मृगपक्षिणः\n",
    "03282018c": "पार्थिवी च प्रवृत्तिस्ते तथा जीवति सत्यवान्\n",
    "03282019": "धौम्य उवाच\n",
    "03282019a": "सर्वैर्गुणैरुपेतस्ते यथा पुत्रो जनप्रियः\n",
    "03282019c": "दीर्घायुर्लक्षणोपेतस्तथा जीवति सत्यवान्\n",
    "03282020": "मार्कण्डेय उवाच\n",
    "03282020a": "एवमाश्वासितस्तैस्तु सत्यवाग्भिस्तपस्विभिः\n",
    "03282020c": "तांस्तान्विगणयन्नर्थानवस्थित इवाभवत्\n",
    "03282021a": "ततो मुहूर्तात्सावित्री भर्त्रा सत्यवता सह\n",
    "03282021c": "आजगामाश्रमं रात्रौ प्रहृष्टा प्रविवेश ह\n",
    "03282022": "ब्राह्मणा ऊचुः\n",
    "03282022a": "पुत्रेण संगतं त्वाद्य चक्षुष्मन्तं निरीक्ष्य च\n",
    "03282022c": "सर्वे वयं वै पृच्छामो वृद्धिं ते पृथिवीपते\n",
    "03282023a": "समागमेन पुत्रस्य सावित्र्या दर्शनेन च\n",
    "03282023c": "चक्षुषश्चात्मनो लाभात्त्रिभिर्दिष्ट्या विवर्धसे\n",
    "03282024a": "सर्वैरस्माभिरुक्तं यत्तथा तन्नात्र संशयः\n",
    "03282024c": "भूयो भूयश्च वृद्धिस्ते क्षिप्रमेव भविष्यति\n",
    "03282025": "मार्कण्डेय उवाच\n",
    "03282025a": "ततोऽग्निं तत्र संज्वाल्य द्विजास्ते सर्व एव हि\n",
    "03282025c": "उपासां चक्रिरे पार्थ द्युमत्सेनं महीपतिम्\n",
    "03282026a": "शैब्या च सत्यवांश्चैव सावित्री चैकतः स्थिताः\n",
    "03282026c": "सर्वैस्तैरभ्यनुज्ञाता विशोकाः समुपाविशन्\n",
    "03282027a": "ततो राज्ञा सहासीनाः सर्वे ते वनवासिनः\n",
    "03282027c": "जातकौतूहलाः पार्थ पप्रच्छुर्नृपतेः सुतम्\n",
    "03282028a": "प्रागेव नागतं कस्मात्सभार्येण त्वया विभो\n",
    "03282028c": "विरात्रे चागतं कस्मात्कोऽनुबन्धश्च तेऽभवत्\n",
    "03282029a": "संतापितः पिता माता वयं चैव नृपात्मज\n",
    "03282029c": "नाकस्मादिति जानीमस्तत्सर्वं वक्तुमर्हसि\n",
    "03282030": "सत्यवानुवाच\n",
    "03282030a": "पित्राहमभ्यनुज्ञातः सावित्रीसहितो गतः\n",
    "03282030c": "अथ मेऽभूच्छिरोदुःखं वने काष्ठानि भिन्दतः\n",
    "03282031a": "सुप्तश्चाहं वेदनया चिरमित्युपलक्षये\n",
    "03282031c": "तावत्कालं च न मया सुप्तपूर्वं कदाचन\n",
    "03282032a": "सर्वेषामेव भवतां संतापो मा भवेदिति\n",
    "03282032c": "अतो विरात्रागमनं नान्यदस्तीह कारणम्\n",
    "03282033": "गौतम उवाच\n",
    "03282033a": "अकस्माच्चक्षुषः प्राप्तिर्द्युमत्सेनस्य ते पितुः\n",
    "03282033c": "नास्य त्वं कारणं वेत्थ सावित्री वक्तुमर्हति\n",
    "03282034a": "श्रोतुमिच्छामि सावित्रि त्वं हि वेत्थ परावरम्\n",
    "03282034c": "त्वां हि जानामि सावित्रि सावित्रीमिव तेजसा\n",
    "03282035a": "त्वमत्र हेतुं जानीषे तस्मात्सत्यं निरुच्यताम्\n",
    "03282035c": "रहस्यं यदि ते नास्ति किंचिदत्र वदस्व नः\n",
    "03282036": "सावित्र्युवाच\n",
    "03282036a": "एवमेतद्यथा वेत्थ संकल्पो नान्यथा हि वः\n",
    "03282036c": "न च किंचिद्रहस्यं मे श्रूयतां तथ्यमत्र यत्\n",
    "03282037a": "मृत्युर्मे भर्तुराख्यातो नारदेन महात्मना\n",
    "03282037c": "स चाद्य दिवसः प्राप्तस्ततो नैनं जहाम्यहम्\n",
    "03282038a": "सुप्तं चैनं यमः साक्षादुपागच्छत्सकिंकरः\n",
    "03282038c": "स एनमनयद्बद्ध्वा दिशं पितृनिषेविताम्\n",
    "03282039a": "अस्तौषं तमहं देवं सत्येन वचसा विभुम्\n",
    "03282039c": "पञ्च वै तेन मे दत्ता वराः शृणुत तान्मम\n",
    "03282040a": "चक्षुषी च स्वराज्यं च द्वौ वरौ श्वशुरस्य मे\n",
    "03282040c": "लब्धं पितुः पुत्रशतं पुत्राणामात्मनः शतम्\n",
    "03282041a": "चतुर्वर्षशतायुर्मे भर्ता लब्धश्च सत्यवान्\n",
    "03282041c": "भर्तुर्हि जीवितार्थं तु मया चीर्णं स्थिरं व्रतम्\n",
    "03282042a": "एतत्सत्यं मयाख्यातं कारणं विस्तरेण वः\n",
    "03282042c": "यथा वृत्तं सुखोदर्कमिदं दुःखं महन्मम\n",
    "03282043": "ऋषय ऊचुः\n",
    "03282043a": "निमज्जमानं व्यसनैरभिद्रुतं; कुलं नरेन्द्रस्य तमोमये ह्रदे\n",
    "03282043c": "त्वया सुशीले धृतधर्मपुण्यया; समुद्धृतं साध्वि पुनः कुलीनया\n",
    "03282044": "मार्कण्डेय उवाच\n",
    "03282044a": "तथा प्रशस्य ह्यभिपूज्य चैव ते; वरस्त्रियं तामृषयः समागताः\n",
    "03282044c": "नरेन्द्रमामन्त्र्य सपुत्रमञ्जसा; शिवेन जग्मुर्मुदिताः स्वमालयम्\n",
    "03283001": "मार्कण्डेय उवाच\n",
    "03283001a": "तस्यां रात्र्यां व्यतीतायामुदिते सूर्यमण्डले\n",
    "03283001c": "कृतपूर्वाह्णिकाः सर्वे समेयुस्ते तपोधनाः\n",
    "03283002a": "तदेव सर्वं सावित्र्या महाभाग्यं महर्षयः\n",
    "03283002c": "द्युमत्सेनाय नातृप्यन्कथयन्तः पुनः पुनः\n",
    "03283003a": "ततः प्रकृतयः सर्वाः शाल्वेभ्योऽभ्यागता नृप\n",
    "03283003c": "आचख्युर्निहतं चैव स्वेनामात्येन तं नृपम्\n",
    "03283004a": "तं मन्त्रिणा हतं श्रुत्वा ससहायं सबान्धवम्\n",
    "03283004c": "न्यवेदयन्यथातत्त्वं विद्रुतं च द्विषद्बलम्\n",
    "03283005a": "ऐकमत्यं च सर्वस्य जनस्याथ नृपं प्रति\n",
    "03283005c": "सचक्षुर्वाप्यचक्षुर्वा स नो राजा भवत्विति\n",
    "03283006a": "अनेन निश्चयेनेह वयं प्रस्थापिता नृप\n",
    "03283006c": "प्राप्तानीमानि यानानि चतुरङ्गं च ते बलम्\n",
    "03283007a": "प्रयाहि राजन्भद्रं ते घुष्टस्ते नगरे जयः\n",
    "03283007c": "अध्यास्स्व चिररात्राय पितृपैतामहं पदम्\n",
    "03283008a": "चक्षुष्मन्तं च तं दृष्ट्वा राजानं वपुषान्वितम्\n",
    "03283008c": "मूर्धभिः पतिताः सर्वे विस्मयोत्फुल्ललोचनाः\n",
    "03283009a": "ततोऽभिवाद्य तान्वृद्धान्द्विजानाश्रमवासिनः\n",
    "03283009c": "तैश्चाभिपूजितः सर्वैः प्रययौ नगरं प्रति\n",
    "03283010a": "शैब्या च सह सावित्र्या स्वास्तीर्णेन सुवर्चसा\n",
    "03283010c": "नरयुक्तेन यानेन प्रययौ सेनया वृता\n",
    "03283011a": "ततोऽभिषिषिचुः प्रीत्या द्युमत्सेनं पुरोहिताः\n",
    "03283011c": "पुत्रं चास्य महात्मानं यौवराज्येऽभ्यषेचयन्\n",
    "03283012a": "ततः कालेन महता सावित्र्याः कीर्तिवर्धनम्\n",
    "03283012c": "तद्वै पुत्रशतं जज्ञे शूराणामनिवर्तिनाम्\n",
    "03283013a": "भ्रातॄणां सोदराणां च तथैवास्याभवच्छतम्\n",
    "03283013c": "मद्राधिपस्याश्वपतेर्मालव्यां सुमहाबलम्\n",
    "03283014a": "एवमात्मा पिता माता श्वश्रूः श्वशुर एव च\n",
    "03283014c": "भर्तुः कुलं च सावित्र्या सर्वं कृच्छ्रात्समुद्धृतम्\n",
    "03283015a": "तथैवैषापि कल्याणी द्रौपदी शीलसंमता\n",
    "03283015c": "तारयिष्यति वः सर्वान्सावित्रीव कुलाङ्गना\n",
    "03283016": "वैशंपायन उवाच\n",
    "03283016a": "एवं स पाण्डवस्तेन अनुनीतो महात्मना\n",
    "03283016c": "विशोको विज्वरो राजन्काम्यके न्यवसत्तदा\n",
    "03284001": "जनमेजय उवाच\n",
    "03284001a": "यत्तत्तदा महाब्रह्मँल्लोमशो वाक्यमब्रवीत्\n",
    "03284001c": "इन्द्रस्य वचनादेत्य पाण्डुपुत्रं युधिष्ठिरम्\n",
    "03284002a": "यच्चापि ते भयं तीव्रं न च कीर्तयसे क्वचित्\n",
    "03284002c": "तच्चाप्यपहरिष्यामि सव्यसाचाविहागते\n",
    "03284003a": "किं नु तद्विदुषां श्रेष्ठ कर्णं प्रति महद्भयम्\n",
    "03284003c": "आसीन्न च स धर्मात्मा कथयामास कस्यचित्\n",
    "03284004": "वैशंपायन उवाच\n",
    "03284004a": "अहं ते राजशार्दूल कथयामि कथामिमाम्\n",
    "03284004c": "पृच्छते भरतश्रेष्ठ शुश्रूषस्व गिरं मम\n",
    "03284005a": "द्वादशे समतिक्रान्ते वर्षे प्राप्ते त्रयोदशे\n",
    "03284005c": "पाण्डूनां हितकृच्छक्रः कर्णं भिक्षितुमुद्यतः\n",
    "03284006a": "अभिप्रायमथो ज्ञात्वा महेन्द्रस्य विभावसुः\n",
    "03284006c": "कुण्डलार्थे महाराज सूर्यः कर्णमुपागमत्\n",
    "03284007a": "महार्हे शयने वीरं स्पर्ध्यास्तरणसंवृते\n",
    "03284007c": "शयानमभिविश्वस्तं ब्रह्मण्यं सत्यवादिनम्\n",
    "03284008a": "स्वप्नान्ते निशि राजेन्द्र दर्शयामास रश्मिवान्\n",
    "03284008c": "कृपया परयाविष्टः पुत्रस्नेहाच्च भारत\n",
    "03284009a": "ब्राह्मणो वेदविद्भूत्वा सूर्यो योगाद्धि रूपवान्\n",
    "03284009c": "हितार्थमब्रवीत्कर्णं सान्त्वपूर्वमिदं वचः\n",
    "03284010a": "कर्ण मद्वचनं तात शृणु सत्यभृतां वर\n",
    "03284010c": "ब्रुवतोऽद्य महाबाहो सौहृदात्परमं हितम्\n",
    "03284011a": "उपायास्यति शक्रस्त्वां पाण्डवानां हितेप्सया\n",
    "03284011c": "ब्राह्मणच्छद्मना कर्ण कुण्डलापजिहीर्षया\n",
    "03284012a": "विदितं तेन शीलं ते सर्वस्य जगतस्तथा\n",
    "03284012c": "यथा त्वं भिक्षितः सद्भिर्ददास्येव न याचसे\n",
    "03284013a": "त्वं हि तात ददास्येव ब्राह्मणेभ्यः प्रयाचितः\n",
    "03284013c": "वित्तं यच्चान्यदप्याहुर्न प्रत्याख्यासि कर्हिचित्\n",
    "03284014a": "तं त्वामेवंविधं ज्ञात्वा स्वयं वै पाकशासनः\n",
    "03284014c": "आगन्ता कुण्डलार्थाय कवचं चैव भिक्षितुम्\n",
    "03284015a": "तस्मै प्रयाचमानाय न देये कुण्डले त्वया\n",
    "03284015c": "अनुनेयः परं शक्त्या श्रेय एतद्धि ते परम्\n",
    "03284016a": "कुण्डलार्थे ब्रुवंस्तात कारणैर्बहुभिस्त्वया\n",
    "03284016c": "अन्यैर्बहुविधैर्वित्तैः स निवार्यः पुनः पुनः\n",
    "03284017a": "रत्नैः स्त्रीभिस्तथा भोगैर्धनैर्बहुविधैरपि\n",
    "03284017c": "निदर्शनैश्च बहुभिः कुण्डलेप्सुः पुरंदरः\n",
    "03284018a": "यदि दास्यसि कर्ण त्वं सहजे कुण्डले शुभे\n",
    "03284018c": "आयुषः प्रक्षयं गत्वा मृत्योर्वशमुपेष्यसि\n",
    "03284019a": "कवचेन च संयुक्तः कुण्डलाभ्यां च मानद\n",
    "03284019c": "अवध्यस्त्वं रणेऽरीणामिति विद्धि वचो मम\n",
    "03284020a": "अमृतादुत्थितं ह्येतदुभयं रत्नसंभवम्\n",
    "03284020c": "तस्माद्रक्ष्यं त्वया कर्ण जीवितं चेत्प्रियं तव\n",
    "03284021": "कर्ण उवाच\n",
    "03284021a": "को मामेवं भवान्प्राह दर्शयन्सौहृदं परम्\n",
    "03284021c": "कामया भगवन्ब्रूहि को भवान्द्विजवेषधृक्\n",
    "03284022": "ब्राह्मण उवाच\n",
    "03284022a": "अहं तात सहस्रांशुः सौहृदात्त्वां निदर्शये\n",
    "03284022c": "कुरुष्वैतद्वचो मे त्वमेतच्छ्रेयः परं हि ते\n",
    "03284023": "कर्ण उवाच\n",
    "03284023a": "श्रेय एव ममात्यन्तं यस्य मे गोपतिः प्रभुः\n",
    "03284023c": "प्रवक्ताद्य हितान्वेषी शृणु चेदं वचो मम\n",
    "03284024a": "प्रसादये त्वां वरदं प्रणयाच्च ब्रवीम्यहम्\n",
    "03284024c": "न निवार्यो व्रतादस्मादहं यद्यस्मि ते प्रियः\n",
    "03284025a": "व्रतं वै मम लोकोऽयं वेत्ति कृत्स्नो विभावसो\n",
    "03284025c": "यथाहं द्विजमुख्येभ्यो दद्यां प्राणानपि ध्रुवम्\n",
    "03284026a": "यद्यागच्छति शक्रो मां ब्राह्मणच्छद्मनावृतः\n",
    "03284026c": "हितार्थं पाण्डुपुत्राणां खेचरोत्तम भिक्षितुम्\n",
    "03284027a": "दास्यामि विबुधश्रेष्ठ कुण्डले वर्म चोत्तमम्\n",
    "03284027c": "न मे कीर्तिः प्रणश्येत त्रिषु लोकेषु विश्रुता\n",
    "03284028a": "मद्विधस्यायशस्यं हि न युक्तं प्राणरक्षणम्\n",
    "03284028c": "युक्तं हि यशसा युक्तं मरणं लोकसंमतम्\n",
    "03284029a": "सोऽहमिन्द्राय दास्यामि कुण्डले सह वर्मणा\n",
    "03284029c": "यदि मां बलवृत्रघ्नो भिक्षार्थमुपयास्यति\n",
    "03284030a": "हितार्थं पाण्डुपुत्राणां कुण्डले मे प्रयाचितुम्\n",
    "03284030c": "तन्मे कीर्तिकरं लोके तस्याकीर्तिर्भविष्यति\n",
    "03284031a": "वृणोमि कीर्तिं लोके हि जीवितेनापि भानुमन्\n",
    "03284031c": "कीर्तिमानश्नुते स्वर्गं हीनकीर्तिस्तु नश्यति\n",
    "03284032a": "कीर्तिर्हि पुरुषं लोके संजीवयति मातृवत्\n",
    "03284032c": "अकीर्तिर्जीवितं हन्ति जीवतोऽपि शरीरिणः\n",
    "03284033a": "अयं पुराणः श्लोको हि स्वयं गीतो विभावसो\n",
    "03284033c": "धात्रा लोकेश्वर यथा कीर्तिरायुर्नरस्य वै\n",
    "03284034a": "पुरुषस्य परे लोके कीर्तिरेव परायणम्\n",
    "03284034c": "इह लोके विशुद्धा च कीर्तिरायुर्विवर्धनी\n",
    "03284035a": "सोऽहं शरीरजे दत्त्वा कीर्तिं प्राप्स्यामि शाश्वतीम्\n",
    "03284035c": "दत्त्वा च विधिवद्दानं ब्राह्मणेभ्यो यथाविधि\n",
    "03284036a": "हुत्वा शरीरं संग्रामे कृत्वा कर्म सुदुष्करम्\n",
    "03284036c": "विजित्य वा परानाजौ यशः प्राप्स्यामि केवलम्\n",
    "03284037a": "भीतानामभयं दत्त्वा संग्रामे जीवितार्थिनाम्\n",
    "03284037c": "वृद्धान्बालान्द्विजातींश्च मोक्षयित्वा महाभयात्\n",
    "03284038a": "प्राप्स्यामि परमं लोके यशः स्वर्भानुसूदन\n",
    "03284038c": "जीवितेनापि मे रक्ष्या कीर्तिस्तद्विद्धि मे व्रतम्\n",
    "03284039a": "सोऽहं दत्त्वा मघवते भिक्षामेतामनुत्तमाम्\n",
    "03284039c": "ब्राह्मणच्छद्मिने देव लोके गन्ता परां गतिम्\n",
    "03285001": "सूर्य उवाच\n",
    "03285001a": "माहितं कर्ण कार्षीस्त्वमात्मनः सुहृदां तथा\n",
    "03285001c": "पुत्राणामथ भार्याणामथो मातुरथो पितुः\n",
    "03285002a": "शरीरस्याविरोधेन प्राणिनां प्राणभृद्वर\n",
    "03285002c": "इष्यते यशसः प्राप्तिः कीर्तिश्च त्रिदिवे स्थिरा\n",
    "03285003a": "यस्त्वं प्राणविरोधेन कीर्तिमिच्छसि शाश्वतीम्\n",
    "03285003c": "सा ते प्राणान्समादाय गमिष्यति न संशयः\n",
    "03285004a": "जीवतां कुरुते कार्यं पिता माता सुतास्तथा\n",
    "03285004c": "ये चान्ये बान्धवाः केचिल्लोकेऽस्मिन्पुरुषर्षभ\n",
    "03285004e": "राजानश्च नरव्याघ्र पौरुषेण निबोध तत्\n",
    "03285005a": "कीर्तिश्च जीवतः साध्वी पुरुषस्य महाद्युते\n",
    "03285005c": "मृतस्य कीर्त्या किं कार्यं भस्मीभूतस्य देहिनः\n",
    "03285005e": "मृतः कीर्तिं न जानाति जीवन्कीर्तिं समश्नुते\n",
    "03285006a": "मृतस्य कीर्तिर्मर्त्यस्य यथा माला गतायुषः\n",
    "03285006c": "अहं तु त्वां ब्रवीम्येतद्भक्तोऽसीति हितेप्सया\n",
    "03285007a": "भक्तिमन्तो हि मे रक्ष्या इत्येतेनापि हेतुना\n",
    "03285007c": "भक्तोऽयं परया भक्त्या मामित्येव महाभुज\n",
    "03285007e": "ममापि भक्तिरुत्पन्ना स त्वं कुरु वचो मम\n",
    "03285008a": "अस्ति चात्र परं किंचिदध्यात्मं देवनिर्मितम्\n",
    "03285008c": "अतश्च त्वां ब्रवीम्येतत्क्रियतामविशङ्कया\n",
    "03285009a": "देवगुह्यं त्वया ज्ञातुं न शक्यं पुरुषर्षभ\n",
    "03285009c": "तस्मान्नाख्यामि ते गुह्यं काले वेत्स्यति तद्भवान्\n",
    "03285010a": "पुनरुक्तं च वक्ष्यामि त्वं राधेय निबोध तत्\n",
    "03285010c": "मास्मै ते कुण्डले दद्या भिक्षवे वज्रपाणये\n",
    "03285011a": "शोभसे कुण्डलाभ्यां हि रुचिराभ्यां महाद्युते\n",
    "03285011c": "विशाखयोर्मध्यगतः शशीव विमलो दिवि\n",
    "03285012a": "कीर्तिश्च जीवतः साध्वी पुरुषस्येति विद्धि तत्\n",
    "03285012c": "प्रत्याख्येयस्त्वया तात कुण्डलार्थे पुरंदरः\n",
    "03285013a": "शक्या बहुविधैर्वाक्यैः कुण्डलेप्सा त्वयानघ\n",
    "03285013c": "विहन्तुं देवराजस्य हेतुयुक्तैः पुनः पुनः\n",
    "03285014a": "उपपत्त्युपपन्नार्थैर्माधुर्यकृतभूषणैः\n",
    "03285014c": "पुरंदरस्य कर्ण त्वं बुद्धिमेतामपानुद\n",
    "03285015a": "त्वं हि नित्यं नरव्याघ्र स्पर्धसे सव्यसाचिना\n",
    "03285015c": "सव्यसाची त्वया चैव युधि शूरः समेष्यति\n",
    "03285016a": "न तु त्वामर्जुनः शक्तः कुण्डलाभ्यां समन्वितम्\n",
    "03285016c": "विजेतुं युधि यद्यस्य स्वयमिन्द्रः शरो भवेत्\n",
    "03285017a": "तस्मान्न देये शक्राय त्वयैते कुण्डले शुभे\n",
    "03285017c": "संग्रामे यदि निर्जेतुं कर्ण कामयसेऽर्जुनम्\n",
    "03286001": "कर्ण उवाच\n",
    "03286001a": "भगवन्तमहं भक्तो यथा मां वेत्थ गोपते\n",
    "03286001c": "तथा परमतिग्मांशो नान्यं देवं कथंचन\n",
    "03286002a": "न मे दारा न मे पुत्रा न चात्मा सुहृदो न च\n",
    "03286002c": "तथेष्टा वै सदा भक्त्या यथा त्वं गोपते मम\n",
    "03286003a": "इष्टानां च महात्मानो भक्तानां च न संशयः\n",
    "03286003c": "कुर्वन्ति भक्तिमिष्टां च जानीषे त्वं च भास्कर\n",
    "03286004a": "इष्टो भक्तश्च मे कर्णो न चान्यद्दैवतं दिवि\n",
    "03286004c": "जानीत इति वै कृत्वा भगवानाह मद्धितम्\n",
    "03286005a": "भूयश्च शिरसा याचे प्रसाद्य च पुनः पुनः\n",
    "03286005c": "इति ब्रवीमि तिग्मांशो त्वं तु मे क्षन्तुमर्हसि\n",
    "03286006a": "बिभेमि न तथा मृत्योर्यथा बिभ्येऽनृतादहम्\n",
    "03286006c": "विशेषेण द्विजातीनां सर्वेषां सर्वदा सताम्\n",
    "03286006e": "प्रदाने जीवितस्यापि न मेऽत्रास्ति विचारणा\n",
    "03286007a": "यच्च मामात्थ देव त्वं पाण्डवं फल्गुनं प्रति\n",
    "03286007c": "व्येतु संतापजं दुःखं तव भास्कर मानसम्\n",
    "03286007e": "अर्जुनं प्रति मां चैव विजेष्यामि रणेऽर्जुनम्\n",
    "03286008a": "तवापि विदितं देव ममाप्यस्त्रबलं महत्\n",
    "03286008c": "जामदग्न्यादुपात्तं यत्तथा द्रोणान्महात्मनः\n",
    "03286009a": "इदं त्वमनुजानीहि सुरश्रेष्ठ व्रतं मम\n",
    "03286009c": "भिक्षते वज्रिणे दद्यामपि जीवितमात्मनः\n",
    "03286010": "सूर्य उवाच\n",
    "03286010a": "यदि तात ददास्येते वज्रिणे कुण्डले शुभे\n",
    "03286010c": "त्वमप्येनमथो ब्रूया विजयार्थं महाबल\n",
    "03286011a": "नियमेन प्रदद्यास्त्वं कुण्डले वै शतक्रतोः\n",
    "03286011c": "अवध्यो ह्यसि भूतानां कुण्डलाभ्यां समन्वितः\n",
    "03286012a": "अर्जुनेन विनाशं हि तव दानवसूदनः\n",
    "03286012c": "प्रार्थयानो रणे वत्स कुण्डले ते जिहीर्षति\n",
    "03286013a": "स त्वमप्येनमाराध्य सूनृताभिः पुनः पुनः\n",
    "03286013c": "अभ्यर्थयेथा देवेशममोघार्थं पुरंदरम्\n",
    "03286014a": "अमोघां देहि मे शक्तिममित्रविनिबर्हिणीम्\n",
    "03286014c": "दास्यामि ते सहस्राक्ष कुण्डले वर्म चोत्तमम्\n",
    "03286015a": "इत्येवं नियमेन त्वं दद्याः शक्राय कुण्डले\n",
    "03286015c": "तया त्वं कर्ण संग्रामे हनिष्यसि रणे रिपून्\n",
    "03286016a": "नाहत्वा हि महाबाहो शत्रूनेति करं पुनः\n",
    "03286016c": "सा शक्तिर्देवराजस्य शतशोऽथ सहस्रशः\n",
    "03286017": "वैशंपायन उवाच\n",
    "03286017a": "एवमुक्त्वा सहस्रांशुः सहसान्तरधीयत\n",
    "03286017c": "ततः सूर्याय जप्यान्ते कर्णः स्वप्नं न्यवेदयत्\n",
    "03286018a": "यथादृष्टं यथातत्त्वं यथोक्तमुभयोर्निशि\n",
    "03286018c": "तत्सर्वमानुपूर्व्येण शशंसास्मै वृषस्तदा\n",
    "03286019a": "तच्छ्रुत्वा भगवान्देवो भानुः स्वर्भानुसूदनः\n",
    "03286019c": "उवाच तं तथेत्येव कर्णं सूर्यः स्मयन्निव\n",
    "03286020a": "ततस्तत्त्वमिति ज्ञात्वा राधेयः परवीरहा\n",
    "03286020c": "शक्तिमेवाभिकाङ्क्षन्वै वासवं प्रत्यपालयत्\n",
    "03287001": "जनमेजय उवाच\n",
    "03287001a": "किं तद्गुह्यं न चाख्यातं कर्णायेहोष्णरश्मिना\n",
    "03287001c": "कीदृशे कुण्डले ते च कवचं चैव कीदृशम्\n",
    "03287002a": "कुतश्च कवचं तस्य कुण्डले चैव सत्तम\n",
    "03287002c": "एतदिच्छाम्यहं श्रोतुं तन्मे ब्रूहि तपोधन\n",
    "03287003": "वैशंपायन उवाच\n",
    "03287003a": "अयं राजन्ब्रवीम्येतद्यत्तद्गुह्यं विभावसोः\n",
    "03287003c": "यादृशे कुण्डले चैव कवचं चैव यादृशम्\n",
    "03287004a": "कुन्तिभोजं पुरा राजन्ब्राह्मणः समुपस्थितः\n",
    "03287004c": "तिग्मतेजा महाप्रांशुः श्मश्रुदण्डजटाधरः\n",
    "03287005a": "दर्शनीयोऽनवद्याङ्गस्तेजसा प्रज्वलन्निव\n",
    "03287005c": "मधुपिङ्गो मधुरवाक्तपःस्वाध्यायभूषणः\n",
    "03287006a": "स राजानं कुन्तिभोजमब्रवीत्सुमहातपाः\n",
    "03287006c": "भिक्षामिच्छाम्यहं भोक्तुं तव गेहे विमत्सर\n",
    "03287007a": "न मे व्यलीकं कर्तव्यं त्वया वा तव चानुगैः\n",
    "03287007c": "एवं वत्स्यामि ते गेहे यदि ते रोचतेऽनघ\n",
    "03287008a": "यथाकामं च गच्छेयमागच्छेयं तथैव च\n",
    "03287008c": "शय्यासने च मे राजन्नापराध्येत कश्चन\n",
    "03287009a": "तमब्रवीत्कुन्तिभोजः प्रीतियुक्तमिदं वचः\n",
    "03287009c": "एवमस्तु परं चेति पुनश्चैनमथाब्रवीत्\n",
    "03287010a": "मम कन्या महाब्रह्मन्पृथा नाम यशस्विनी\n",
    "03287010c": "शीलवृत्तान्विता साध्वी नियता न च मानिनी\n",
    "03287011a": "उपस्थास्यति सा त्वां वै पूजयानवमन्य च\n",
    "03287011c": "तस्याश्च शीलवृत्तेन तुष्टिं समुपयास्यसि\n",
    "03287012a": "एवमुक्त्वा तु तं विप्रमभिपूज्य यथाविधि\n",
    "03287012c": "उवाच कन्यामभ्येत्य पृथां पृथुललोचनाम्\n",
    "03287013a": "अयं वत्से महाभागो ब्राह्मणो वस्तुमिच्छति\n",
    "03287013c": "मम गेहे मया चास्य तथेत्येवं प्रतिश्रुतम्\n",
    "03287014a": "त्वयि वत्से पराश्वस्य ब्राह्मणस्याभिराधनम्\n",
    "03287014c": "तन्मे वाक्यं न मिथ्या त्वं कर्तुमर्हसि कर्हिचित्\n",
    "03287015a": "अयं तपस्वी भगवान्स्वाध्यायनियतो द्विजः\n",
    "03287015c": "यद्यद्ब्रूयान्महातेजास्तत्तद्देयममत्सरात्\n",
    "03287016a": "ब्राह्मणा हि परं तेजो ब्राह्मणा हि परं तपः\n",
    "03287016c": "ब्राह्मणानां नमस्कारैः सूर्यो दिवि विराजते\n",
    "03287017a": "अमानयन्हि मानार्हान्वातापिश्च महासुरः\n",
    "03287017c": "निहतो ब्रह्मदण्डेन तालजङ्घस्तथैव च\n",
    "03287018a": "सोऽयं वत्से महाभार आहितस्त्वयि सांप्रतम्\n",
    "03287018c": "त्वं सदा नियता कुर्या ब्राह्मणस्याभिराधनम्\n",
    "03287019a": "जानामि प्रणिधानं ते बाल्यात्प्रभृति नन्दिनि\n",
    "03287019c": "ब्राह्मणेष्विह सर्वेषु गुरुबन्धुषु चैव ह\n",
    "03287020a": "तथा प्रेष्येषु सर्वेषु मित्रसंबन्धिमातृषु\n",
    "03287020c": "मयि चैव यथावत्त्वं सर्वमादृत्य वर्तसे\n",
    "03287021a": "न ह्यतुष्टो जनोऽस्तीह पुरे चान्तःपुरे च ते\n",
    "03287021c": "सम्यग्वृत्त्यानवद्याङ्गि तव भृत्यजनेष्वपि\n",
    "03287022a": "संदेष्टव्यां तु मन्ये त्वां द्विजातिं कोपनं प्रति\n",
    "03287022c": "पृथे बालेति कृत्वा वै सुता चासि ममेति च\n",
    "03287023a": "वृष्णीनां त्वं कुले जाता शूरस्य दयिता सुता\n",
    "03287023c": "दत्ता प्रीतिमता मह्यं पित्रा बाला पुरा स्वयम्\n",
    "03287024a": "वसुदेवस्य भगिनी सुतानां प्रवरा मम\n",
    "03287024c": "अग्र्यमग्रे प्रतिज्ञाय तेनासि दुहिता मम\n",
    "03287025a": "तादृशे हि कुले जाता कुले चैव विवर्धिता\n",
    "03287025c": "सुखात्सुखमनुप्राप्ता ह्रदाद्ध्रदमिवागता\n",
    "03287026a": "दौष्कुलेया विशेषेण कथंचित्प्रग्रहं गताः\n",
    "03287026c": "बालभावाद्विकुर्वन्ति प्रायशः प्रमदाः शुभे\n",
    "03287027a": "पृथे राजकुले जन्म रूपं चाद्भुतदर्शनम्\n",
    "03287027c": "तेन तेनासि संपन्ना समुपेता च भामिनी\n",
    "03287028a": "सा त्वं दर्पं परित्यज्य दम्भं मानं च भामिनि\n",
    "03287028c": "आराध्य वरदं विप्रं श्रेयसा योक्ष्यसे पृथे\n",
    "03287029a": "एवं प्राप्स्यसि कल्याणि कल्याणमनघे ध्रुवम्\n",
    "03287029c": "कोपिते तु द्विजश्रेष्ठे कृत्स्नं दह्येत मे कुलम्\n",
    "03288001": "कुन्त्युवाच\n",
    "03288001a": "ब्राह्मणं यन्त्रिता राजनुपस्थास्यामि पूजया\n",
    "03288001c": "यथाप्रतिज्ञं राजेन्द्र न च मिथ्या ब्रवीम्यहम्\n",
    "03288002a": "एष चैव स्वभावो मे पूजयेयं द्विजानिति\n",
    "03288002c": "तव चैव प्रियं कार्यं श्रेयश्चैतत्परं मम\n",
    "03288003a": "यद्येवैष्यति सायाह्ने यदि प्रातरथो निशि\n",
    "03288003c": "यद्यर्धरात्रे भगवान्न मे कोपं करिष्यति\n",
    "03288004a": "लाभो ममैष राजेन्द्र यद्वै पूजयती द्विजान्\n",
    "03288004c": "आदेशे तव तिष्ठन्ती हितं कुर्यां नरोत्तम\n",
    "03288005a": "विस्रब्धो भव राजेन्द्र न व्यलीकं द्विजोत्तमः\n",
    "03288005c": "वसन्प्राप्स्यति ते गेहे सत्यमेतद्ब्रवीमि ते\n",
    "03288006a": "यत्प्रियं च द्विजस्यास्य हितं चैव तवानघ\n",
    "03288006c": "यतिष्यामि तथा राजन्व्येतु ते मानसो ज्वरः\n",
    "03288007a": "ब्राह्मणा हि महाभागाः पूजिताः पृथिवीपते\n",
    "03288007c": "तारणाय समर्थाः स्युर्विपरीते वधाय च\n",
    "03288008a": "साहमेतद्विजानन्ती तोषयिष्ये द्विजोत्तमम्\n",
    "03288008c": "न मत्कृते व्यथां राजन्प्राप्स्यसि द्विजसत्तमात्\n",
    "03288009a": "अपराधे हि राजेन्द्र राज्ञामश्रेयसे द्विजाः\n",
    "03288009c": "भवन्ति च्यवनो यद्वत्सुकन्यायाः कृते पुरा\n",
    "03288010a": "नियमेन परेणाहमुपस्थास्ये द्विजोत्तमम्\n",
    "03288010c": "यथा त्वया नरेन्द्रेदं भाषितं ब्राह्मणं प्रति\n",
    "03288011": "राजोवाच\n",
    "03288011a": "एवमेतत्त्वया भद्रे कर्तव्यमविशङ्कया\n",
    "03288011c": "मद्धितार्थं कुलार्थं च तथात्मार्थं च नन्दिनि\n",
    "03288012": "वैशंपायन उवाच\n",
    "03288012a": "एवमुक्त्वा तु तां कन्यां कुन्तिभोजो महायशाः\n",
    "03288012c": "पृथां परिददौ तस्मै द्विजाय सुतवत्सलः\n",
    "03288013a": "इयं ब्रह्मन्मम सुता बाला सुखविवर्धिता\n",
    "03288013c": "अपराध्येत यत्किंचिन्न तत्कार्यं हृदि त्वया\n",
    "03288014a": "द्विजातयो महाभागा वृद्धबालतपस्विषु\n",
    "03288014c": "भवन्त्यक्रोधनाः प्रायो विरुद्धेष्वपि नित्यदा\n",
    "03288015a": "सुमहत्यपराधेऽपि क्षान्तिः कार्या द्विजातिभिः\n",
    "03288015c": "यथाशक्ति यथोत्साहं पूजा ग्राह्या द्विजोत्तम\n",
    "03288016a": "तथेति ब्राह्मणेनोक्ते स राजा प्रीतमानसः\n",
    "03288016c": "हंसचन्द्रांशुसंकाशं गृहमस्य न्यवेदयत्\n",
    "03288017a": "तत्राग्निशरणे कॢप्तमासनं तस्य भानुमत्\n",
    "03288017c": "आहारादि च सर्वं तत्तथैव प्रत्यवेदयत्\n",
    "03288018a": "निक्षिप्य राजपुत्री तु तन्द्रीं मानं तथैव च\n",
    "03288018c": "आतस्थे परमं यत्नं ब्राह्मणस्याभिराधने\n",
    "03288019a": "तत्र सा ब्राह्मणं गत्वा पृथा शौचपरा सती\n",
    "03288019c": "विधिवत्परिचारार्हं देववत्पर्यतोषयत्\n",
    "03289001": "वैशंपायन उवाच\n",
    "03289001a": "सा तु कन्या महाराज ब्राह्मणं संशितव्रतम्\n",
    "03289001c": "तोषयामास शुद्धेन मनसा संशितव्रता\n",
    "03289002a": "प्रातरायास्य इत्युक्त्वा कदाचिद्द्विजसत्तमः\n",
    "03289002c": "तत आयाति राजेन्द्र साये रात्रावथो पुनः\n",
    "03289003a": "तं च सर्वासु वेलासु भक्ष्यभोज्यप्रतिश्रयैः\n",
    "03289003c": "पूजयामास सा कन्या वर्धमानैस्तु सर्वदा\n",
    "03289004a": "अन्नादिसमुदाचारः शय्यासनकृतस्तथा\n",
    "03289004c": "दिवसे दिवसे तस्य वर्धते न तु हीयते\n",
    "03289005a": "निर्भर्त्सनापवादैश्च तथैवाप्रियया गिरा\n",
    "03289005c": "ब्राह्मणस्य पृथा राजन्न चकाराप्रियं तदा\n",
    "03289006a": "व्यस्ते काले पुनश्चैति न चैति बहुशो द्विजः\n",
    "03289006c": "दुर्लभ्यमपि चैवान्नं दीयतामिति सोऽब्रवीत्\n",
    "03289007a": "कृतमेव च तत्सर्वं पृथा तस्मै न्यवेदयत्\n",
    "03289007c": "शिष्यवत्पुत्रवच्चैव स्वसृवच्च सुसंयता\n",
    "03289008a": "यथोपजोषं राजेन्द्र द्विजातिप्रवरस्य सा\n",
    "03289008c": "प्रीतिमुत्पादयामास कन्या यत्नैरनिन्दिता\n",
    "03289009a": "तस्यास्तु शीलवृत्तेन तुतोष द्विजसत्तमः\n",
    "03289009c": "अवधानेन भूयोऽस्य परं यत्नमथाकरोत्\n",
    "03289010a": "तां प्रभाते च साये च पिता पप्रच्छ भारत\n",
    "03289010c": "अपि तुष्यति ते पुत्रि ब्राह्मणः परिचर्यया\n",
    "03289011a": "तं सा परममित्येव प्रत्युवाच यशस्विनी\n",
    "03289011c": "ततः प्रीतिमवापाग्र्यां कुन्तिभोजो महामनाः\n",
    "03289012a": "ततः संवत्सरे पूर्णे यदासौ जपतां वरः\n",
    "03289012c": "नापश्यद्दुष्कृतं किंचित्पृथायाः सौहृदे रतः\n",
    "03289013a": "ततः प्रीतमना भूत्वा स एनां ब्राह्मणोऽब्रवीत्\n",
    "03289013c": "प्रीतोऽस्मि परमं भद्रे परिचारेण ते शुभे\n",
    "03289014a": "वरान्वृणीष्व कल्याणि दुरापान्मानुषैरिह\n",
    "03289014c": "यैस्त्वं सीमन्तिनीः सर्वा यशसाभिभविष्यसि\n",
    "03289015": "कुन्त्युवाच\n",
    "03289015a": "कृतानि मम सर्वाणि यस्या मे वेदवित्तम\n",
    "03289015c": "त्वं प्रसन्नः पिता चैव कृतं विप्र वरैर्मम\n",
    "03289016": "ब्राह्मण उवाच\n",
    "03289016a": "यदि नेच्छसि भद्रे त्वं वरं मत्तः शुचिस्मिते\n",
    "03289016c": "इमं मन्त्रं गृहाण त्वमाह्वानाय दिवौकसाम्\n",
    "03289017a": "यं यं देवं त्वमेतेन मन्त्रेणावाहयिष्यसि\n",
    "03289017c": "तेन तेन वशे भद्रे स्थातव्यं ते भविष्यति\n",
    "03289018a": "अकामो वा सकामो वा न स नैष्यति ते वशम्\n",
    "03289018c": "विबुधो मन्त्रसंशान्तो वाक्ये भृत्य इवानतः\n",
    "03289019": "वैशंपायन उवाच\n",
    "03289019a": "न शशाक द्वितीयं सा प्रत्याख्यातुमनिन्दिता\n",
    "03289019c": "तं वै द्विजातिप्रवरं तदा शापभयान्नृप\n",
    "03289020a": "ततस्तामनवद्याङ्गीं ग्राहयामास वै द्विजः\n",
    "03289020c": "मन्त्रग्रामं तदा राजन्नथर्वशिरसि श्रुतम्\n",
    "03289021a": "तं प्रदाय तु राजेन्द्र कुन्तिभोजमुवाच ह\n",
    "03289021c": "उषितोऽस्मि सुखं राजन्कन्यया परितोषितः\n",
    "03289022a": "तव गेहे सुविहितः सदा सुप्रतिपूजितः\n",
    "03289022c": "साधयिष्यामहे तावदित्युक्त्वान्तरधीयत\n",
    "03289023a": "स तु राजा द्विजं दृष्ट्वा तत्रैवान्तर्हितं तदा\n",
    "03289023c": "बभूव विस्मयाविष्टः पृथां च समपूजयत्\n",
    "03290001": "वैशंपायन उवाच\n",
    "03290001a": "गते तस्मिन्द्विजश्रेष्ठे कस्मिंश्चित्कालपर्यये\n",
    "03290001c": "चिन्तयामास सा कन्या मन्त्रग्रामबलाबलम्\n",
    "03290002a": "अयं वै कीदृशस्तेन मम दत्तो महात्मना\n",
    "03290002c": "मन्त्रग्रामो बलं तस्य ज्ञास्ये नातिचिरादिव\n",
    "03290003a": "एवं संचिन्तयन्ती सा ददर्शर्तुं यदृच्छया\n",
    "03290003c": "व्रीडिता साभवद्बाला कन्याभावे रजस्वला\n",
    "03290004a": "अथोद्यन्तं सहस्रांशुं पृथा दीप्तं ददर्श ह\n",
    "03290004c": "न ततर्प च रूपेण भानोः संध्यागतस्य सा\n",
    "03290005a": "तस्या दृष्टिरभूद्दिव्या सापश्यद्दिव्यदर्शनम्\n",
    "03290005c": "आमुक्तकवचं देवं कुण्डलाभ्यां विभूषितम्\n",
    "03290006a": "तस्याः कौतूहलं त्वासीन्मन्त्रं प्रति नराधिप\n",
    "03290006c": "आह्वानमकरोत्साथ तस्य देवस्य भामिनी\n",
    "03290007a": "प्राणानुपस्पृश्य तदा आजुहाव दिवाकरम्\n",
    "03290007c": "आजगाम ततो राजंस्त्वरमाणो दिवाकरः\n",
    "03290008a": "मधुपिङ्गो महाबाहुः कम्बुग्रीवो हसन्निव\n",
    "03290008c": "अङ्गदी बद्धमुकुटो दिशः प्रज्वालयन्निव\n",
    "03290009a": "योगात्कृत्वा द्विधात्मानमाजगाम तताप च\n",
    "03290009c": "आबभाषे ततः कुन्तीं साम्ना परमवल्गुना\n",
    "03290010a": "आगतोऽस्मि वशं भद्रे तव मन्त्रबलात्कृतः\n",
    "03290010c": "किं करोम्यवशो राज्ञि ब्रूहि कर्ता तदस्मि ते\n",
    "03290011": "कुन्त्युवाच\n",
    "03290011a": "गम्यतां भगवंस्तत्र यतोऽसि समुपागतः\n",
    "03290011c": "कौतूहलात्समाहूतः प्रसीद भगवन्निति\n",
    "03290012": "सूर्य उवाच\n",
    "03290012a": "गमिष्येऽहं यथा मां त्वं ब्रवीषि तनुमध्यमे\n",
    "03290012c": "न तु देवं समाहूय न्याय्यं प्रेषयितुं वृथा\n",
    "03290013a": "तवाभिसंधिः सुभगे सूर्यात्पुत्रो भवेदिति\n",
    "03290013c": "वीर्येणाप्रतिमो लोके कवची कुण्डलीति च\n",
    "03290014a": "सा त्वमात्मप्रदानं वै कुरुष्व गजगामिनि\n",
    "03290014c": "उत्पत्स्यति हि पुत्रस्ते यथासंकल्पमङ्गने\n",
    "03290015a": "अथ गच्छाम्यहं भद्रे त्वयासंगम्य सुस्मिते\n",
    "03290015c": "शप्स्यामि त्वामहं क्रुद्धो ब्राह्मणं पितरं च ते\n",
    "03290016a": "त्वत्कृते तान्प्रधक्ष्यामि सर्वानपि न संशयः\n",
    "03290016c": "पितरं चैव ते मूढं यो न वेत्ति तवानयम्\n",
    "03290017a": "तस्य च ब्राह्मणस्याद्य योऽसौ मन्त्रमदात्तव\n",
    "03290017c": "शीलवृत्तमविज्ञाय धास्यामि विनयं परम्\n",
    "03290018a": "एते हि विबुधाः सर्वे पुरंदरमुखा दिवि\n",
    "03290018c": "त्वया प्रलब्धं पश्यन्ति स्मयन्त इव भामिनि\n",
    "03290019a": "पश्य चैनान्सुरगणान्दिव्यं चक्षुरिदं हि ते\n",
    "03290019c": "पूर्वमेव मया दत्तं दृष्टवत्यसि येन माम्\n",
    "03290020": "वैशंपायन उवाच\n",
    "03290020a": "ततोऽपश्यत्त्रिदशान्राजपुत्री; सर्वानेव स्वेषु धिष्ण्येषु खस्थान्\n",
    "03290020c": "प्रभासन्तं भानुमन्तं महान्तं; यथादित्यं रोचमानं तथैव\n",
    "03290021a": "सा तान्दृष्ट्वा व्रीडमानेव बाला; सूर्यं देवी वचनं प्राह भीता\n",
    "03290021c": "गच्छ त्वं वै गोपते स्वं विमानं; कन्याभावाद्दुःख एषोपचारः\n",
    "03290022a": "पिता माता गुरवश्चैव येऽन्ये; देहस्यास्य प्रभवन्ति प्रदाने\n",
    "03290022c": "नाहं धर्मं लोपयिष्यामि लोके; स्त्रीणां वृत्तं पूज्यते देहरक्षा\n",
    "03290023a": "मया मन्त्रबलं ज्ञातुमाहूतस्त्वं विभावसो\n",
    "03290023c": "बाल्याद्बालेति कृत्वा तत्क्षन्तुमर्हसि मे विभो\n",
    "03290024": "सूर्य उवाच\n",
    "03290024a": "बालेति कृत्वानुनयं तवाहं; ददानि नान्यानुनयं लभेत\n",
    "03290024c": "आत्मप्रदानं कुरु कुन्तिकन्ये; शान्तिस्तवैवं हि भवेच्च भीरु\n",
    "03290025a": "न चापि युक्तं गन्तुं हि मया मिथ्याकृतेन वै\n",
    "03290025c": "गमिष्याम्यनवद्याङ्गि लोके समवहास्यताम्\n",
    "03290025e": "सर्वेषां विबुधानां च वक्तव्यः स्यामहं शुभे\n",
    "03290026a": "सा त्वं मया समागच्छ पुत्रं लप्स्यसि मादृशम्\n",
    "03290026c": "विशिष्टा सर्वलोकेषु भविष्यसि च भामिनि\n",
    "03291001": "वैशंपायन उवाच\n",
    "03291001a": "सा तु कन्या बहुविधं ब्रुवन्ती मधुरं वचः\n",
    "03291001c": "अनुनेतुं सहस्रांशुं न शशाक मनस्विनी\n",
    "03291002a": "न शशाक यदा बाला प्रत्याख्यातुं तमोनुदम्\n",
    "03291002c": "भीता शापात्ततो राजन्दध्यौ दीर्घमथान्तरम्\n",
    "03291003a": "अनागसः पितुः शापो ब्राह्मणस्य तथैव च\n",
    "03291003c": "मन्निमित्तः कथं न स्यात्क्रुद्धादस्माद्विभावसोः\n",
    "03291004a": "बालेनापि सता मोहाद्भृशं सापह्नवान्यपि\n",
    "03291004c": "नात्यासादयितव्यानि तेजांसि च तपांसि च\n",
    "03291005a": "साहमद्य भृशं भीता गृहीता च करे भृशम्\n",
    "03291005c": "कथं त्वकार्यं कुर्यां वै प्रदानं ह्यात्मनः स्वयम्\n",
    "03291006a": "सैवं शापपरित्रस्ता बहु चिन्तयती तदा\n",
    "03291006c": "मोहेनाभिपरीताङ्गी स्मयमाना पुनः पुनः\n",
    "03291007a": "तं देवमब्रवीद्भीता बन्धूनां राजसत्तम\n",
    "03291007c": "व्रीडाविह्वलया वाचा शापत्रस्ता विशां पते\n",
    "03291008": "कुन्त्युवाच\n",
    "03291008a": "पिता मे ध्रियते देव माता चान्ये च बान्धवाः\n",
    "03291008c": "न तेषु ध्रियमाणेषु विधिलोपो भवेदयम्\n",
    "03291009a": "त्वया मे संगमो देव यदि स्याद्विधिवर्जितः\n",
    "03291009c": "मन्निमित्तं कुलस्यास्य लोके कीर्तिर्नशेत्ततः\n",
    "03291010a": "अथ वा धर्ममेतं त्वं मन्यसे तपतां वर\n",
    "03291010c": "ऋते प्रदानाद्बन्धुभ्यस्तव कामं करोम्यहम्\n",
    "03291011a": "आत्मप्रदानं दुर्धर्ष तव कृत्वा सती त्वहम्\n",
    "03291011c": "त्वयि धर्मो यशश्चैव कीर्तिरायुश्च देहिनाम्\n",
    "03291012": "सूर्य उवाच\n",
    "03291012a": "न ते पिता न ते माता गुरवो वा शुचिस्मिते\n",
    "03291012c": "प्रभवन्ति वरारोहे भद्रं ते शृणु मे वचः\n",
    "03291013a": "सर्वान्कामयते यस्मात्कनेर्धातोश्च भामिनि\n",
    "03291013c": "तस्मात्कन्येह सुश्रोणि स्वतन्त्रा वरवर्णिनि\n",
    "03291014a": "नाधर्मश्चरितः कश्चित्त्वया भवति भामिनि\n",
    "03291014c": "अधर्मं कुत एवाहं चरेयं लोककाम्यया\n",
    "03291015a": "अनावृताः स्त्रियः सर्वा नराश्च वरवर्णिनि\n",
    "03291015c": "स्वभाव एष लोकानां विकारोऽन्य इति स्मृतः\n",
    "03291016a": "सा मया सह संगम्य पुनः कन्या भविष्यसि\n",
    "03291016c": "पुत्रश्च ते महाबाहुर्भविष्यति महायशाः\n",
    "03291017": "कुन्त्युवाच\n",
    "03291017a": "यदि पुत्रो मम भवेत्त्वत्तः सर्वतमोपह\n",
    "03291017c": "कुण्डली कवची शूरो महाबाहुर्महाबलः\n",
    "03291018": "सूर्य उवाच\n",
    "03291018a": "भविष्यति महाबाहुः कुण्डली दिव्यवर्मभृत्\n",
    "03291018c": "उभयं चामृतमयं तस्य भद्रे भविष्यति\n",
    "03291019": "कुन्त्युवाच\n",
    "03291019a": "यद्येतदमृतादस्ति कुण्डले वर्म चोत्तमम्\n",
    "03291019c": "मम पुत्रस्य यं वै त्वं मत्त उत्पादयिष्यसि\n",
    "03291020a": "अस्तु मे संगमो देव यथोक्तं भगवंस्त्वया\n",
    "03291020c": "त्वद्वीर्यरूपसत्त्वौजा धर्मयुक्तो भवेत्स च\n",
    "03291021": "सूर्य उवाच\n",
    "03291021a": "अदित्या कुण्डले राज्ञि दत्ते मे मत्तकाशिनि\n",
    "03291021c": "तेऽस्य दास्यामि वै भीरु वर्म चैवेदमुत्तमम्\n",
    "03291022": "पृथोवाच\n",
    "03291022a": "परमं भगवन्देव संगमिष्ये त्वया सह\n",
    "03291022c": "यदि पुत्रो भवेदेवं यथा वदसि गोपते\n",
    "03291023": "वैशंपायन उवाच\n",
    "03291023a": "तथेत्युक्त्वा तु तां कुन्तीमाविवेश विहंगमः\n",
    "03291023c": "स्वर्भानुशत्रुर्योगात्मा नाभ्यां पस्पर्श चैव ताम्\n",
    "03291024a": "ततः सा विह्वलेवासीत्कन्या सूर्यस्य तेजसा\n",
    "03291024c": "पपाताथ च सा देवी शयने मूढचेतना\n",
    "03291025": "सूर्य उवाच\n",
    "03291025a": "साधयिष्यामि सुश्रोणि पुत्रं वै जनयिष्यसि\n",
    "03291025c": "सर्वशस्त्रभृतां श्रेष्ठं कन्या चैव भविष्यसि\n",
    "03291026": "वैशंपायन उवाच\n",
    "03291026a": "ततः सा व्रीडिता बाला तदा सूर्यमथाब्रवीत्\n",
    "03291026c": "एवमस्त्विति राजेन्द्र प्रस्थितं भूरिवर्चसम्\n",
    "03291027a": "इति स्मोक्ता कुन्तिराजात्मजा सा; विवस्वन्तं याचमाना सलज्जा\n",
    "03291027c": "तस्मिन्पुण्ये शयनीये पपात; मोहाविष्टा भज्यमाना लतेव\n",
    "03291028a": "तां तिग्मांशुस्तेजसा मोहयित्वा; योगेनाविश्यात्मसंस्थां चकार\n",
    "03291028c": "न चैवैनां दूषयामास भानुः; संज्ञां लेभे भूय एवाथ बाला\n",
    "03292001": "वैशंपायन उवाच\n",
    "03292001a": "ततो गर्भः समभवत्पृथायाः पृथिवीपते\n",
    "03292001c": "शुक्ले दशोत्तरे पक्षे तारापतिरिवाम्बरे\n",
    "03292002a": "सा बान्धवभयाद्बाला तं गर्भं विनिगूहती\n",
    "03292002c": "धारयामास सुश्रोणी न चैनां बुबुधे जनः\n",
    "03292003a": "न हि तां वेद नार्यन्या काचिद्धात्रेयिकामृते\n",
    "03292003c": "कन्यापुरगतां बालां निपुणां परिरक्षणे\n",
    "03292004a": "ततः कालेन सा गर्भं सुषुवे वरवर्णिनी\n",
    "03292004c": "कन्यैव तस्य देवस्य प्रसादादमरप्रभम्\n",
    "03292005a": "तथैव बद्धकवचं कनकोज्ज्वलकुण्डलम्\n",
    "03292005c": "हर्यक्षं वृषभस्कन्धं यथास्य पितरं तथा\n",
    "03292006a": "जातमात्रं च तं गर्भं धात्र्या संमन्त्र्य भामिनी\n",
    "03292006c": "मञ्जूषायामवदधे स्वास्तीर्णायां समन्ततः\n",
    "03292007a": "मधूच्छिष्टस्थितायां सा सुखायां रुदती तथा\n",
    "03292007c": "श्लक्ष्णायां सुपिधानायामश्वनद्यामवासृजत्\n",
    "03292008a": "जानती चाप्यकर्तव्यं कन्याया गर्भधारणम्\n",
    "03292008c": "पुत्रस्नेहेन राजेन्द्र करुणं पर्यदेवयत्\n",
    "03292009a": "समुत्सृजन्ती मञ्जूषामश्वनद्यास्तदा जले\n",
    "03292009c": "उवाच रुदती कुन्ती यानि वाक्यानि तच्छृणु\n",
    "03292010a": "स्वस्ति तेऽस्त्वान्तरिक्षेभ्यः पार्थिवेभ्यश्च पुत्रक\n",
    "03292010c": "दिव्येभ्यश्चैव भूतेभ्यस्तथा तोयचराश्च ये\n",
    "03292011a": "शिवास्ते सन्तु पन्थानो मा च ते परिपन्थिनः\n",
    "03292011c": "आगमाश्च तथा पुत्र भवन्त्वद्रोहचेतसः\n",
    "03292012a": "पातु त्वां वरुणो राजा सलिले सलिलेश्वरः\n",
    "03292012c": "अन्तरिक्षेऽन्तरिक्षस्थः पवनः सर्वगस्तथा\n",
    "03292013a": "पिता त्वां पातु सर्वत्र तपनस्तपतां वरः\n",
    "03292013c": "येन दत्तोऽसि मे पुत्र दिव्येन विधिना किल\n",
    "03292014a": "आदित्या वसवो रुद्राः साध्या विश्वे च देवताः\n",
    "03292014c": "मरुतश्च सहेन्द्रेण दिशश्च सदिगीश्वराः\n",
    "03292015a": "रक्षन्तु त्वां सुराः सर्वे समेषु विषमेषु च\n",
    "03292015c": "वेत्स्यामि त्वां विदेशेऽपि कवचेनोपसूचितम्\n",
    "03292016a": "धन्यस्ते पुत्र जनको देवो भानुर्विभावसुः\n",
    "03292016c": "यस्त्वां द्रक्ष्यति दिव्येन चक्षुषा वाहिनीगतम्\n",
    "03292017a": "धन्या सा प्रमदा या त्वां पुत्रत्वे कल्पयिष्यति\n",
    "03292017c": "यस्यास्त्वं तृषितः पुत्र स्तनं पास्यसि देवज\n",
    "03292018a": "को नु स्वप्नस्तया दृष्टो या त्वामादित्यवर्चसम्\n",
    "03292018c": "दिव्यवर्मसमायुक्तं दिव्यकुण्डलभूषितम्\n",
    "03292019a": "पद्मायतविशालाक्षं पद्मताम्रतलोज्ज्वलम्\n",
    "03292019c": "सुललाटं सुकेशान्तं पुत्रत्वे कल्पयिष्यति\n",
    "03292020a": "धन्या द्रक्ष्यन्ति पुत्र त्वां भूमौ संसर्पमाणकम्\n",
    "03292020c": "अव्यक्तकलवाक्यानि वदन्तं रेणुगुण्ठितम्\n",
    "03292021a": "धन्या द्रक्ष्यन्ति पुत्र त्वां पुनर्यौवनगे मुखे\n",
    "03292021c": "हिमवद्वनसंभूतं सिंहं केसरिणं यथा\n",
    "03292022a": "एवं बहुविधं राजन्विलप्य करुणं पृथा\n",
    "03292022c": "अवासृजत मञ्जूषामश्वनद्यास्तदा जले\n",
    "03292023a": "रुदती पुत्रशोकार्ता निशीथे कमलेक्षणा\n",
    "03292023c": "धात्र्या सह पृथा राजन्पुत्रदर्शनलालसा\n",
    "03292024a": "विसर्जयित्वा मञ्जूषां संबोधनभयात्पितुः\n",
    "03292024c": "विवेश राजभवनं पुनः शोकातुरा ततः\n",
    "03292025a": "मञ्जूषा त्वश्वनद्याः सा ययौ चर्मण्वतीं नदीम्\n",
    "03292025c": "चर्मण्वत्याश्च यमुनां ततो गङ्गां जगाम ह\n",
    "03292026a": "गङ्गायाः सूतविषयं चम्पामभ्याययौ पुरीम्\n",
    "03292026c": "स मञ्जूषागतो गर्भस्तरङ्गैरुह्यमानकः\n",
    "03292027a": "अमृतादुत्थितं दिव्यं तत्तु वर्म सकुण्डलम्\n",
    "03292027c": "धारयामास तं गर्भं दैवं च विधिनिर्मितम्\n",
    "03293001": "वैशंपायन उवाच\n",
    "03293001a": "एतस्मिन्नेव काले तु धृतराष्ट्रस्य वै सखा\n",
    "03293001c": "सूतोऽधिरथ इत्येव सदारो जाह्नवीं ययौ\n",
    "03293002a": "तस्य भार्याभवद्राजन्रूपेणासदृशी भुवि\n",
    "03293002c": "राधा नाम महाभागा न सा पुत्रमविन्दत\n",
    "03293002e": "अपत्यार्थे परं यत्नमकरोच्च विशेषतः\n",
    "03293003a": "सा ददर्शाथ मञ्जूषामुह्यमानां यदृच्छया\n",
    "03293003c": "दत्तरक्षाप्रतिसरामन्वालभनशोभिताम्\n",
    "03293003e": "ऊर्मीतरङ्गैर्जाह्नव्याः समानीतामुपह्वरम्\n",
    "03293004a": "सा तां कौतूहलात्प्राप्तां ग्राहयामास भामिनी\n",
    "03293004c": "ततो निवेदयामास सूतस्याधिरथस्य वै\n",
    "03293005a": "स तामुद्धृत्य मञ्जूषामुत्सार्य जलमन्तिकात्\n",
    "03293005c": "यन्त्रैरुद्घाटयामास सोऽपश्यत्तत्र बालकम्\n",
    "03293006a": "तरुणादित्यसंकाशं हेमवर्मधरं तथा\n",
    "03293006c": "मृष्टकुण्डलयुक्तेन वदनेन विराजता\n",
    "03293007a": "स सूतो भार्यया सार्धं विस्मयोत्फुल्ललोचनः\n",
    "03293007c": "अङ्कमारोप्य तं बालं भार्यां वचनमब्रवीत्\n",
    "03293008a": "इदमत्यद्भुतं भीरु यतो जातोऽस्मि भामिनि\n",
    "03293008c": "दृष्टवान्देवगर्भोऽयं मन्येऽस्मान्समुपागतः\n",
    "03293009a": "अनपत्यस्य पुत्रोऽयं देवैर्दत्तो ध्रुवं मम\n",
    "03293009c": "इत्युक्त्वा तं ददौ पुत्रं राधायै स महीपते\n",
    "03293010a": "प्रतिजग्राह तं राधा विधिवद्दिव्यरूपिणम्\n",
    "03293010c": "पुत्रं कमलगर्भाभं देवगर्भं श्रिया वृतम्\n",
    "03293011a": "पुपोष चैनं विधिवद्ववृधे स च वीर्यवान्\n",
    "03293011c": "ततः प्रभृति चाप्यन्ये प्राभवन्नौरसाः सुताः\n",
    "03293012a": "वसुवर्मधरं दृष्ट्वा तं बालं हेमकुण्डलम्\n",
    "03293012c": "नामास्य वसुषेणेति ततश्चक्रुर्द्विजातयः\n",
    "03293013a": "एवं स सूतपुत्रत्वं जगामामितविक्रमः\n",
    "03293013c": "वसुषेण इति ख्यातो वृष इत्येव च प्रभुः\n",
    "03293014a": "स ज्येष्ठपुत्रः सूतस्य ववृधेऽङ्गेषु वीर्यवान्\n",
    "03293014c": "चारेण विदितश्चासीत्पृथाया दिव्यवर्मभृत्\n",
    "03293015a": "सूतस्त्वधिरथः पुत्रं विवृद्धं समये ततः\n",
    "03293015c": "दृष्ट्वा प्रस्थापयामास पुरं वारणसाह्वयम्\n",
    "03293016a": "तत्रोपसदनं चक्रे द्रोणस्येष्वस्त्रकर्मणि\n",
    "03293016c": "सख्यं दुर्योधनेनैवमगच्छत्स च वीर्यवान्\n",
    "03293017a": "द्रोणात्कृपाच्च रामाच्च सोऽस्त्रग्रामं चतुर्विधम्\n",
    "03293017c": "लब्ध्वा लोकेऽभवत्ख्यातः परमेष्वासतां गतः\n",
    "03293018a": "संधाय धार्तराष्ट्रेण पार्थानां विप्रिये स्थितः\n",
    "03293018c": "योद्धुमाशंसते नित्यं फल्गुनेन महात्मना\n",
    "03293019a": "सदा हि तस्य स्पर्धासीदर्जुनेन विशां पते\n",
    "03293019c": "अर्जुनस्य च कर्णेन यतो दृष्टो बभूव सः\n",
    "03293020a": "तं तु कुण्डलिनं दृष्ट्वा वर्मणा च समन्वितम्\n",
    "03293020c": "अवध्यं समरे मत्वा पर्यतप्यद्युधिष्ठिरः\n",
    "03293021a": "यदा तु कर्णो राजेन्द्र भानुमन्तं दिवाकरम्\n",
    "03293021c": "स्तौति मध्यंदिने प्राप्ते प्राञ्जलिः सलिले स्थितः\n",
    "03293022a": "तत्रैनमुपतिष्ठन्ति ब्राह्मणा धनहेतवः\n",
    "03293022c": "नादेयं तस्य तत्काले किंचिदस्ति द्विजातिषु\n",
    "03293023a": "तमिन्द्रो ब्राह्मणो भूत्वा भिक्षां देहीत्युपस्थितः\n",
    "03293023c": "स्वागतं चेति राधेयस्तमथ प्रत्यभाषत\n",
    "03294001": "वैशंपायन उवाच\n",
    "03294001a": "देवराजमनुप्राप्तं ब्राह्मणच्छद्मना वृषः\n",
    "03294001c": "दृष्ट्वा स्वागतमित्याह न बुबोधास्य मानसम्\n",
    "03294002a": "हिरण्यकण्ठीः प्रमदा ग्रामान्वा बहुगोकुलान्\n",
    "03294002c": "किं ददानीति तं विप्रमुवाचाधिरथिस्ततः\n",
    "03294003": "ब्राह्मण उवाच\n",
    "03294003a": "हिरण्यकण्ठ्यः प्रमदा यच्चान्यत्प्रीतिवर्धनम्\n",
    "03294003c": "नाहं दत्तमिहेच्छामि तदर्थिभ्यः प्रदीयताम्\n",
    "03294004a": "यदेतत्सहजं वर्म कुण्डले च तवानघ\n",
    "03294004c": "एतदुत्कृत्य मे देहि यदि सत्यव्रतो भवान्\n",
    "03294005a": "एतदिच्छाम्यहं क्षिप्रं त्वया दत्तं परंतप\n",
    "03294005c": "एष मे सर्वलाभानां लाभः परमको मतः\n",
    "03294006": "कर्ण उवाच\n",
    "03294006a": "अवनिं प्रमदा गाश्च निर्वापं बहुवार्षिकम्\n",
    "03294006c": "तत्ते विप्र प्रदास्यामि न तु वर्म न कुण्डले\n",
    "03294007": "वैशंपायन उवाच\n",
    "03294007a": "एवं बहुविधैर्वाक्यैर्याच्यमानः स तु द्विजः\n",
    "03294007c": "कर्णेन भरतश्रेष्ठ नान्यं वरमयाचत\n",
    "03294008a": "सान्त्वितश्च यथाशक्ति पूजितश्च यथाविधि\n",
    "03294008c": "नैवान्यं स द्विजश्रेष्ठः कामयामास वै वरम्\n",
    "03294009a": "यदा नान्यं प्रवृणुते वरं वै द्विजसत्तमः\n",
    "03294009c": "तदैनमब्रवीद्भूयो राधेयः प्रहसन्निव\n",
    "03294010a": "सहजं वर्म मे विप्र कुण्डले चामृतोद्भवे\n",
    "03294010c": "तेनावध्योऽस्मि लोकेषु ततो नैतद्ददाम्यहम्\n",
    "03294011a": "विशालं पृथिवीराज्यं क्षेमं निहतकण्टकम्\n",
    "03294011c": "प्रतिगृह्णीष्व मत्तस्त्वं साधु ब्राह्मणपुंगव\n",
    "03294012a": "कुण्डलाभ्यां विमुक्तोऽहं वर्मणा सहजेन च\n",
    "03294012c": "गमनीयो भविष्यामि शत्रूणां द्विजसत्तम\n",
    "03294013a": "यदा नान्यं वरं वव्रे भगवान्पाकशासनः\n",
    "03294013c": "ततः प्रहस्य कर्णस्तं पुनरित्यब्रवीद्वचः\n",
    "03294014a": "विदितो देवदेवेश प्रागेवासि मम प्रभो\n",
    "03294014c": "न तु न्याय्यं मया दातुं तव शक्र वृथा वरम्\n",
    "03294015a": "त्वं हि देवेश्वरः साक्षात्त्वया देयो वरो मम\n",
    "03294015c": "अन्येषां चैव भूतानामीश्वरो ह्यसि भूतकृत्\n",
    "03294016a": "यदि दास्यामि ते देव कुण्डले कवचं तथा\n",
    "03294016c": "वध्यतामुपयास्यामि त्वं च शक्रावहास्यताम्\n",
    "03294017a": "तस्माद्विनिमयं कृत्वा कुण्डले वर्म चोत्तमम्\n",
    "03294017c": "हरस्व शक्र कामं मे न दद्यामहमन्यथा\n",
    "03294018": "शक्र उवाच\n",
    "03294018a": "विदितोऽहं रवेः पूर्वमायन्नेव तवान्तिकम्\n",
    "03294018c": "तेन ते सर्वमाख्यातमेवमेतन्न संशयः\n",
    "03294019a": "काममस्तु तथा तात तव कर्ण यथेच्छसि\n",
    "03294019c": "वर्जयित्वा तु मे वज्रं प्रवृणीष्व यदिच्छसि\n",
    "03294020": "वैशंपायन उवाच\n",
    "03294020a": "ततः कर्णः प्रहृष्टस्तु उपसंगम्य वासवम्\n",
    "03294020c": "अमोघां शक्तिमभ्येत्य वव्रे संपूर्णमानसः\n",
    "03294021": "कर्ण उवाच\n",
    "03294021a": "वर्मणा कुण्डलाभ्यां च शक्तिं मे देहि वासव\n",
    "03294021c": "अमोघां शत्रुसंघानां घातनीं पृतनामुखे\n",
    "03294022": "वैशंपायन उवाच\n",
    "03294022a": "ततः संचिन्त्य मनसा मुहूर्तमिव वासवः\n",
    "03294022c": "शक्त्यर्थं पृथिवीपाल कर्णं वाक्यमथाब्रवीत्\n",
    "03294023a": "कुण्डले मे प्रयच्छस्व वर्म चैव शरीरजम्\n",
    "03294023c": "गृहाण कर्ण शक्तिं त्वमनेन समयेन मे\n",
    "03294024a": "अमोघा हन्ति शतशः शत्रून्मम करच्युता\n",
    "03294024c": "पुनश्च पाणिमभ्येति मम दैत्यान्विनिघ्नतः\n",
    "03294025a": "सेयं तव करं प्राप्य हत्वैकं रिपुमूर्जितम्\n",
    "03294025c": "गर्जन्तं प्रतपन्तं च मामेवैष्यति सूतज\n",
    "03294026": "कर्ण उवाच\n",
    "03294026a": "एकमेवाहमिच्छामि रिपुं हन्तुं महाहवे\n",
    "03294026c": "गर्जन्तं प्रतपन्तं च यतो मम भयं भवेत्\n",
    "03294027": "इन्द्र उवाच\n",
    "03294027a": "एकं हनिष्यसि रिपुं गर्जन्तं बलिनं रणे\n",
    "03294027c": "त्वं तु यं प्रार्थयस्येकं रक्ष्यते स महात्मना\n",
    "03294028a": "यमाहुर्वेदविद्वांसो वराहमजितं हरिम्\n",
    "03294028c": "नारायणमचिन्त्यं च तेन कृष्णेन रक्ष्यते\n",
    "03294029": "कर्ण उवाच\n",
    "03294029a": "एवमप्यस्तु भगवन्नेकवीरवधे मम\n",
    "03294029c": "अमोघा प्रवरा शक्तिर्येन हन्यां प्रतापिनम्\n",
    "03294030a": "उत्कृत्य तु प्रदास्यामि कुण्डले कवचं च ते\n",
    "03294030c": "निकृत्तेषु च गात्रेषु न मे बीभत्सता भवेत्\n",
    "03294031": "इन्द्र उवाच\n",
    "03294031a": "न ते बीभत्सता कर्ण भविष्यति कथंचन\n",
    "03294031c": "व्रणश्चापि न गात्रेषु यस्त्वं नानृतमिच्छसि\n",
    "03294032a": "यादृशस्ते पितुर्वर्णस्तेजश्च वदतां वर\n",
    "03294032c": "तादृशेनैव वर्णेन त्वं कर्ण भविता पुनः\n",
    "03294033a": "विद्यमानेषु शस्त्रेषु यद्यमोघामसंशये\n",
    "03294033c": "प्रमत्तो मोक्ष्यसे चापि त्वय्येवैषा पतिष्यति\n",
    "03294034": "कर्ण उवाच\n",
    "03294034a": "संशयं परमं प्राप्य विमोक्ष्ये वासवीमिमाम्\n",
    "03294034c": "यथा मामात्थ शक्र त्वं सत्यमेतद्ब्रवीमि ते\n",
    "03294035": "वैशंपायन उवाच\n",
    "03294035a": "ततः शक्तिं प्रज्वलितां प्रतिगृह्य विशां पते\n",
    "03294035c": "शस्त्रं गृहीत्वा निशितं सर्वगात्राण्यकृन्तत\n",
    "03294036a": "ततो देवा मानवा दानवाश्च; निकृन्तन्तं कर्णमात्मानमेवम्\n",
    "03294036c": "दृष्ट्वा सर्वे सिद्धसंघाश्च नेदु;र्न ह्यस्यासीद्दुःखजो वै विकारः\n",
    "03294037a": "ततो दिव्या दुन्दुभयः प्रणेदुः; पपातोच्चैः पुष्पवर्षं च दिव्यम्\n",
    "03294037c": "दृष्ट्वा कर्णं शस्त्रसंकृत्तगात्रं; मुहुश्चापि स्मयमानं नृवीरम्\n",
    "03294038a": "ततश्छित्त्वा कवचं दिव्यमङ्गा;त्तथैवार्द्रं प्रददौ वासवाय\n",
    "03294038c": "तथोत्कृत्य प्रददौ कुण्डले ते; वैकर्तनः कर्मणा तेन कर्णः\n",
    "03294039a": "ततः शक्रः प्रहसन्वञ्चयित्वा; कर्णं लोके यशसा योजयित्वा\n",
    "03294039c": "कृतं कार्यं पाण्डवानां हि मेने; ततः पश्चाद्दिवमेवोत्पपात\n",
    "03294040a": "श्रुत्वा कर्णं मुषितं धार्तराष्ट्रा; दीनाः सर्वे भग्नदर्पा इवासन्\n",
    "03294040c": "तां चावस्थां गमितं सूतपुत्रं; श्रुत्वा पार्था जहृषुः काननस्थाः\n",
    "03294041": "जनमेजय उवाच\n",
    "03294041a": "क्वस्था वीराः पाण्डवास्ते बभूवुः; कुतश्चैतच्छ्रुतवन्तः प्रियं ते\n",
    "03294041c": "किं वाकार्षुर्द्वादशेऽब्दे व्यतीते; तन्मे सर्वं भगवान्व्याकरोतु\n",
    "03294042": "वैशंपायन उवाच\n",
    "03294042a": "लब्ध्वा कृष्णां सैन्धवं द्रावयित्वा; विप्रैः सार्धं काम्यकादाश्रमात्ते\n",
    "03294042c": "मार्कण्डेयाच्छ्रुतवन्तः पुराणं; देवर्षीणां चरितं विस्तरेण\n",
    "03294043a": "प्रत्याजग्मुः सरथाः सानुयात्राः; सर्वैः सार्धं सूदपौरोगवैश्च\n",
    "03294043c": "ततः पुण्यं द्वैतवनं नृवीरा; निस्तीर्योग्रं वनवासं समग्रम्\n",
    "03295001": "जनमेजय उवाच\n",
    "03295001a": "एवं हृतायां कृष्णायां प्राप्य क्लेशमनुत्तमम्\n",
    "03295001c": "प्रतिलभ्य ततः कृष्णां किमकुर्वत पाण्डवाः\n",
    "03295002": "वैशंपायन उवाच\n",
    "03295002a": "एवं हृतायां कृष्णायां प्राप्य क्लेशमनुत्तमम्\n",
    "03295002c": "विहाय काम्यकं राजा सह भ्रातृभिरच्युतः\n",
    "03295003a": "पुनर्द्वैतवनं रम्यमाजगाम युधिष्ठिरः\n",
    "03295003c": "स्वादुमूलफलं रम्यं मार्कण्डेयाश्रमं प्रति\n",
    "03295004a": "अनुगुप्तफलाहाराः सर्व एव मिताशनाः\n",
    "03295004c": "न्यवसन्पाण्डवास्तत्र कृष्णया सह भारत\n",
    "03295005a": "वसन्द्वैतवने राजा कुन्तीपुत्रो युधिष्ठिरः\n",
    "03295005c": "भीमसेनोऽर्जुनश्चैव माद्रीपुत्रौ च पाण्डवौ\n",
    "03295006a": "ब्राह्मणार्थे पराक्रान्ता धर्मात्मानो यतव्रताः\n",
    "03295006c": "क्लेशमार्छन्त विपुलं सुखोदर्कं परंतपाः\n",
    "03295007a": "अजातशत्रुमासीनं भ्रातृभिः सहितं वने\n",
    "03295007c": "आगम्य ब्राह्मणस्तूर्णं संतप्त इदमब्रवीत्\n",
    "03295008a": "अरणीसहितं मह्यं समासक्तं वनस्पतौ\n",
    "03295008c": "मृगस्य घर्षमाणस्य विषाणे समसज्जत\n",
    "03295009a": "तदादाय गतो राजंस्त्वरमाणो महामृगः\n",
    "03295009c": "आश्रमात्त्वरितः शीघ्रं प्लवमानो महाजवः\n",
    "03295010a": "तस्य गत्वा पदं शीघ्रमासाद्य च महामृगम्\n",
    "03295010c": "अग्निहोत्रं न लुप्येत तदानयत पाण्डवाः\n",
    "03295011a": "ब्राह्मणस्य वचः श्रुत्वा संतप्तोऽथ युधिष्ठिरः\n",
    "03295011c": "धनुरादाय कौन्तेयः प्राद्रवद्भ्रातृभिः सह\n",
    "03295012a": "सन्नद्धा धन्विनः सर्वे प्राद्रवन्नरपुंगवाः\n",
    "03295012c": "ब्राह्मणार्थे यतन्तस्ते शीघ्रमन्वगमन्मृगम्\n",
    "03295013a": "कर्णिनालीकनाराचानुत्सृजन्तो महारथाः\n",
    "03295013c": "नाविध्यन्पाण्डवास्तत्र पश्यन्तो मृगमन्तिकात्\n",
    "03295014a": "तेषां प्रयतमानानां नादृश्यत महामृगः\n",
    "03295014c": "अपश्यन्तो मृगं श्रान्ता दुःखं प्राप्ता मनस्विनः\n",
    "03295015a": "शीतलच्छायमासाद्य न्यग्रोधं गहने वने\n",
    "03295015c": "क्षुत्पिपासापरीताङ्गाः पाण्डवाः समुपाविशन्\n",
    "03295016a": "तेषां समुपविष्टानां नकुलो दुःखितस्तदा\n",
    "03295016c": "अब्रवीद्भ्रातरं ज्येष्ठममर्षात्कुरुसत्तम\n",
    "03295017a": "नास्मिन्कुले जातु ममज्ज धर्मो; न चालस्यादर्थलोपो बभूव\n",
    "03295017c": "अनुत्तराः सर्वभूतेषु भूयः; संप्राप्ताः स्मः संशयं केन राजन्\n",
    "03296001": "युधिष्ठिर उवाच\n",
    "03296001a": "नापदामस्ति मर्यादा न निमित्तं न कारणम्\n",
    "03296001c": "धर्मस्तु विभजत्यत्र उभयोः पुण्यपापयोः\n",
    "03296002": "भीम उवाच\n",
    "03296002a": "प्रातिकाम्यनयत्कृष्णां सभायां प्रेष्यवत्तदा\n",
    "03296002c": "न मया निहतस्तत्र तेन प्राप्ताः स्म संशयम्\n",
    "03296003": "अर्जुन उवाच\n",
    "03296003a": "वाचस्तीक्ष्णास्थिभेदिन्यः सूतपुत्रेण भाषिताः\n",
    "03296003c": "अतितीक्ष्णा मया क्षान्तास्तेन प्राप्ताः स्म संशयम्\n",
    "03296004": "सहदेव उवाच\n",
    "03296004a": "शकुनिस्त्वां यदाजैषीदक्षद्यूतेन भारत\n",
    "03296004c": "स मया न हतस्तत्र तेन प्राप्ताः स्म संशयम्\n",
    "03296005": "वैशंपायन उवाच\n",
    "03296005a": "ततो युधिष्ठिरो राजा नकुलं वाक्यमब्रवीत्\n",
    "03296005c": "आरुह्य वृक्षं माद्रेय निरीक्षस्व दिशो दश\n",
    "03296006a": "पानीयमन्तिके पश्य वृक्षान्वाप्युदकाश्रयान्\n",
    "03296006c": "इमे हि भ्रातरः श्रान्तास्तव तात पिपासिताः\n",
    "03296007a": "नकुलस्तु तथेत्युक्त्वा शीघ्रमारुह्य पादपम्\n",
    "03296007c": "अब्रवीद्भ्रातरं ज्येष्ठमभिवीक्ष्य समन्ततः\n",
    "03296008a": "पश्यामि बहुलान्राजन्वृक्षानुदकसंश्रयान्\n",
    "03296008c": "सारसानां च निर्ह्रादमत्रोदकमसंशयम्\n",
    "03296009a": "ततोऽब्रवीत्सत्यधृतिः कुन्तीपुत्रो युधिष्ठिरः\n",
    "03296009c": "गच्छ सौम्य ततः शीघ्रं तूर्णं पानीयमानय\n",
    "03296010a": "नकुलस्तु तथेत्युक्त्वा भ्रातुर्ज्येष्ठस्य शासनात्\n",
    "03296010c": "प्राद्रवद्यत्र पानीयं शीघ्रं चैवान्वपद्यत\n",
    "03296011a": "स दृष्ट्वा विमलं तोयं सारसैः परिवारितम्\n",
    "03296011c": "पातुकामस्ततो वाचमन्तरिक्षात्स शुश्रुवे\n",
    "03296012a": "मा तात साहसं कार्षीर्मम पूर्वपरिग्रहः\n",
    "03296012c": "प्रश्नानुक्त्वा तु माद्रेय ततः पिब हरस्व च\n",
    "03296013a": "अनादृत्य तु तद्वाक्यं नकुलः सुपिपासितः\n",
    "03296013c": "अपिबच्छीतलं तोयं पीत्वा च निपपात ह\n",
    "03296014a": "चिरायमाणे नकुले कुन्तीपुत्रो युधिष्ठिरः\n",
    "03296014c": "अब्रवीद्भ्रातरं वीरं सहदेवमरिंदमम्\n",
    "03296015a": "भ्राता चिरायते तात सहदेव तवाग्रजः\n",
    "03296015c": "तं चैवानय सोदर्यं पानीयं च त्वमानय\n",
    "03296016a": "सहदेवस्तथेत्युक्त्वा तां दिशं प्रत्यपद्यत\n",
    "03296016c": "ददर्श च हतं भूमौ भ्रातरं नकुलं तदा\n",
    "03296017a": "भ्रातृशोकाभिसंतप्तस्तृषया च प्रपीडितः\n",
    "03296017c": "अभिदुद्राव पानीयं ततो वागभ्यभाषत\n",
    "03296018a": "मा तात साहसं कार्षीर्मम पूर्वपरिग्रहः\n",
    "03296018c": "प्रश्नानुक्त्वा यथाकामं ततः पिब हरस्व च\n",
    "03296019a": "अनादृत्य तु तद्वाक्यं सहदेवः पिपासितः\n",
    "03296019c": "अपिबच्छीतलं तोयं पीत्वा च निपपात ह\n",
    "03296020a": "अथाब्रवीत्स विजयं कुन्तीपुत्रो युधिष्ठिरः\n",
    "03296020c": "भ्रातरौ ते चिरगतौ बीभत्सो शत्रुकर्शन\n",
    "03296020e": "तौ चैवानय भद्रं ते पानीयं च त्वमानय\n",
    "03296021a": "एवमुक्तो गुडाकेशः प्रगृह्य सशरं धनुः\n",
    "03296021c": "आमुक्तखड्गो मेधावी तत्सरः प्रत्यपद्यत\n",
    "03296022a": "यतः पुरुषशार्दूलौ पानीयहरणे गतौ\n",
    "03296022c": "तौ ददर्श हतौ तत्र भ्रातरौ श्वेतवाहनः\n",
    "03296023a": "प्रसुप्ताविव तौ दृष्ट्वा नरसिंहः सुदुःखितः\n",
    "03296023c": "धनुरुद्यम्य कौन्तेयो व्यलोकयत तद्वनम्\n",
    "03296024a": "नापश्यत्तत्र किंचित्स भूतं तस्मिन्महावने\n",
    "03296024c": "सव्यसाची ततः श्रान्तः पानीयं सोऽभ्यधावत\n",
    "03296025a": "अभिधावंस्ततो वाचमन्तरिक्षात्स शुश्रुवे\n",
    "03296025c": "किमासीदसि पानीयं नैतच्छक्यं बलात्त्वया\n",
    "03296026a": "कौन्तेय यदि वै प्रश्नान्मयोक्तान्प्रतिपत्स्यसे\n",
    "03296026c": "ततः पास्यसि पानीयं हरिष्यसि च भारत\n",
    "03296027a": "वारितस्त्वब्रवीत्पार्थो दृश्यमानो निवारय\n",
    "03296027c": "यावद्बाणैर्विनिर्भिन्नः पुनर्नैवं वदिष्यसि\n",
    "03296028a": "एवमुक्त्वा ततः पार्थः शरैरस्त्रानुमन्त्रितैः\n",
    "03296028c": "ववर्ष तां दिशं कृत्स्नां शब्दवेधं च दर्शयन्\n",
    "03296029a": "कर्णिनालीकनाराचानुत्सृजन्भरतर्षभ\n",
    "03296029c": "अनेकैरिषुसंघातैरन्तरिक्षं ववर्ष ह\n",
    "03296030": "यक्ष उवाच\n",
    "03296030a": "किं विघातेन ते पार्थ प्रश्नानुक्त्वा ततः पिब\n",
    "03296030c": "अनुक्त्वा तु ततः प्रश्नान्पीत्वैव न भविष्यसि\n",
    "03296031": "वैशंपायन उवाच\n",
    "03296031a": "स त्वमोघानिषून्मुक्त्वा तृष्णयाभिप्रपीडितः\n",
    "03296031c": "अविज्ञायैव तान्प्रश्नान्पीत्वैव निपपात ह\n",
    "03296032a": "अथाब्रवीद्भीमसेनं कुन्तीपुत्रो युधिष्ठिरः\n",
    "03296032c": "नकुलः सहदेवश्च बीभत्सुश्चापराजितः\n",
    "03296033a": "चिरं गतास्तोयहेतोर्न चागच्छन्ति भारत\n",
    "03296033c": "तांश्चैवानय भद्रं ते पानीयं च त्वमानय\n",
    "03296034a": "भीमसेनस्तथेत्युक्त्वा तां दिशं प्रत्यपद्यत\n",
    "03296034c": "यत्र ते पुरुषव्याघ्रा भ्रातरोऽस्य निपातिताः\n",
    "03296035a": "तान्दृष्ट्वा दुःखितो भीमस्तृषया च प्रपीडितः\n",
    "03296035c": "अमन्यत महाबाहुः कर्म तद्यक्षरक्षसाम्\n",
    "03296035e": "स चिन्तयामास तदा योद्धव्यं ध्रुवमद्य मे\n",
    "03296036a": "पास्यामि तावत्पानीयमिति पार्थो वृकोदरः\n",
    "03296036c": "ततोऽभ्यधावत्पानीयं पिपासुः पुरुषर्षभः\n",
    "03296037": "यक्ष उवाच\n",
    "03296037a": "मा तात साहसं कार्षीर्मम पूर्वपरिग्रहः\n",
    "03296037c": "प्रश्नानुक्त्वा तु कौन्तेय ततः पिब हरस्व च\n",
    "03296038": "वैशंपायन उवाच\n",
    "03296038a": "एवमुक्तस्ततो भीमो यक्षेणामिततेजसा\n",
    "03296038c": "अविज्ञायैव तान्प्रश्नान्पीत्वैव निपपात ह\n",
    "03296039a": "ततः कुन्तीसुतो राजा विचिन्त्य पुरुषर्षभः\n",
    "03296039c": "समुत्थाय महाबाहुर्दह्यमानेन चेतसा\n",
    "03296040a": "अपेतजननिर्घोषं प्रविवेश महावनम्\n",
    "03296040c": "रुरुभिश्च वराहैश्च पक्षिभिश्च निषेवितम्\n",
    "03296041a": "नीलभास्वरवर्णैश्च पादपैरुपशोभितम्\n",
    "03296041c": "भ्रमरैरुपगीतं च पक्षिभिश्च महायशाः\n",
    "03296042a": "स गच्छन्कानने तस्मिन्हेमजालपरिष्कृतम्\n",
    "03296042c": "ददर्श तत्सरः श्रीमान्विश्वकर्मकृतं यथा\n",
    "03296043a": "उपेतं नलिनीजालैः सिन्धुवारैश्च वेतसैः\n",
    "03296043c": "केतकैः करवीरैश्च पिप्पलैश्चैव संवृतम्\n",
    "03296043e": "श्रमार्तस्तदुपागम्य सरो दृष्ट्वाथ विस्मितः\n",
    "03297001": "वैशंपायन उवाच\n",
    "03297001a": "स ददर्श हतान्भ्रातॄँल्लोकपालानिव च्युतान्\n",
    "03297001c": "युगान्ते समनुप्राप्ते शक्रप्रतिमगौरवान्\n",
    "03297002a": "विप्रकीर्णधनुर्बाणं दृष्ट्वा निहतमर्जुनम्\n",
    "03297002c": "भीमसेनं यमौ चोभौ निर्विचेष्टान्गतायुषः\n",
    "03297003a": "स दीर्घमुष्णं निःश्वस्य शोकबाष्पपरिप्लुतः\n",
    "03297003c": "बुद्ध्या विचिन्तयामास वीराः केन निपातिताः\n",
    "03297004a": "नैषां शस्त्रप्रहारोऽस्ति पदं नेहास्ति कस्यचित्\n",
    "03297004c": "भूतं महदिदं मन्ये भ्रातरो येन मे हताः\n",
    "03297004e": "एकाग्रं चिन्तयिष्यामि पीत्वा वेत्स्यामि वा जलम्\n",
    "03297005a": "स्यात्तु दुर्योधनेनेदमुपांशुविहितं कृतम्\n",
    "03297005c": "गान्धारराजरचितं सततं जिह्मबुद्धिना\n",
    "03297006a": "यस्य कार्यमकार्यं वा सममेव भवत्युत\n",
    "03297006c": "कस्तस्य विश्वसेद्वीरो दुर्मतेरकृतात्मनः\n",
    "03297007a": "अथ वा पुरुषैर्गूढैः प्रयोगोऽयं दुरात्मनः\n",
    "03297007c": "भवेदिति महाबाहुर्बहुधा समचिन्तयत्\n",
    "03297008a": "तस्यासीन्न विषेणेदमुदकं दूषितं यथा\n",
    "03297008c": "मुखवर्णाः प्रसन्ना मे भ्रातॄणामित्यचिन्तयत्\n",
    "03297009a": "एकैकशश्चौघबलानिमान्पुरुषसत्तमान्\n",
    "03297009c": "कोऽन्यः प्रतिसमासेत कालान्तकयमादृते\n",
    "03297010a": "एतेनाध्यवसायेन तत्तोयमवगाढवान्\n",
    "03297010c": "गाहमानश्च तत्तोयमन्तरिक्षात्स शुश्रुवे\n",
    "03297011": "यक्ष उवाच\n",
    "03297011a": "अहं बकः शैवलमत्स्यभक्षो; मया नीताः प्रेतवशं तवानुजाः\n",
    "03297011c": "त्वं पञ्चमो भविता राजपुत्र; न चेत्प्रश्नान्पृच्छतो व्याकरोषि\n",
    "03297012a": "मा तात साहसं कार्षीर्मम पूर्वपरिग्रहः\n",
    "03297012c": "प्रश्नानुक्त्वा तु कौन्तेय ततः पिब हरस्व च\n",
    "03297013": "युधिष्ठिर उवाच\n",
    "03297013a": "रुद्राणां वा वसूनां वा मरुतां वा प्रधानभाक्\n",
    "03297013c": "पृच्छामि को भवान्देवो नैतच्छकुनिना कृतम्\n",
    "03297014a": "हिमवान्पारियात्रश्च विन्ध्यो मलय एव च\n",
    "03297014c": "चत्वारः पर्वताः केन पातिता भुवि तेजसा\n",
    "03297015a": "अतीव ते महत्कर्म कृतं बलवतां वर\n",
    "03297015c": "यन्न देवा न गन्धर्वा नासुरा न च राक्षसाः\n",
    "03297015e": "विषहेरन्महायुद्धे कृतं ते तन्महाद्भुतम्\n",
    "03297016a": "न ते जानामि यत्कार्यं नाभिजानामि काङ्क्षितम्\n",
    "03297016c": "कौतूहलं महज्जातं साध्वसं चागतं मम\n",
    "03297017a": "येनास्म्युद्विग्नहृदयः समुत्पन्नशिरोज्वरः\n",
    "03297017c": "पृच्छामि भगवंस्तस्मात्को भवानिह तिष्ठति\n",
    "03297018": "यक्ष उवाच\n",
    "03297018a": "यक्षोऽहमस्मि भद्रं ते नास्मि पक्षी जलेचरः\n",
    "03297018c": "मयैते निहताः सर्वे भ्रातरस्ते महौजसः\n",
    "03297019": "वैशंपायन उवाच\n",
    "03297019a": "ततस्तामशिवां श्रुत्वा वाचं स परुषाक्षराम्\n",
    "03297019c": "यक्षस्य ब्रुवतो राजन्नुपक्रम्य तदा स्थितः\n",
    "03297020a": "विरूपाक्षं महाकायं यक्षं तालसमुच्छ्रयम्\n",
    "03297020c": "ज्वलनार्कप्रतीकाशमधृष्यं पर्वतोपमम्\n",
    "03297021a": "सेतुमाश्रित्य तिष्ठन्तं ददर्श भरतर्षभः\n",
    "03297021c": "मेघगम्भीरया वाचा तर्जयन्तं महाबलम्\n",
    "03297022": "यक्ष उवाच\n",
    "03297022a": "इमे ते भ्रातरो राजन्वार्यमाणा मयासकृत्\n",
    "03297022c": "बलात्तोयं जिहीर्षन्तस्ततो वै सूदिता मया\n",
    "03297023a": "न पेयमुदकं राजन्प्राणानिह परीप्सता\n",
    "03297023c": "पार्थ मा साहसं कार्षीर्मम पूर्वपरिग्रहः\n",
    "03297023e": "प्रश्नानुक्त्वा तु कौन्तेय ततः पिब हरस्व च\n",
    "03297024": "युधिष्ठिर उवाच\n",
    "03297024a": "नैवाहं कामये यक्ष तव पूर्वपरिग्रहम्\n",
    "03297024c": "कामं नैतत्प्रशंसन्ति सन्तो हि पुरुषाः सदा\n",
    "03297025a": "यदात्मना स्वमात्मानं प्रशंसेत्पुरुषः प्रभो\n",
    "03297025c": "यथाप्रज्ञं तु ते प्रश्नान्प्रतिवक्ष्यामि पृच्छ माम्\n",
    "03297026": "यक्ष उवाच\n",
    "03297026a": "किं स्विदादित्यमुन्नयति के च तस्याभितश्चराः\n",
    "03297026c": "कश्चैनमस्तं नयति कस्मिंश्च प्रतितिष्ठति\n",
    "03297027": "युधिष्ठिर उवाच\n",
    "03297027a": "ब्रह्मादित्यमुन्नयति देवास्तस्याभितश्चराः\n",
    "03297027c": "धर्मश्चास्तं नयति च सत्ये च प्रतितिष्ठति\n",
    "03297028": "यक्ष उवाच\n",
    "03297028a": "केन स्विच्छ्रोत्रियो भवति केन स्विद्विन्दते महत्\n",
    "03297028c": "केन द्वितीयवान्भवति राजन्केन च बुद्धिमान्\n",
    "03297029": "युधिष्ठिर उवाच\n",
    "03297029a": "श्रुतेन श्रोत्रियो भवति तपसा विन्दते महत्\n",
    "03297029c": "धृत्या द्वितीयवान्भवति बुद्धिमान्वृद्धसेवया\n",
    "03297030": "यक्ष उवाच\n",
    "03297030a": "किं ब्राह्मणानां देवत्वं कश्च धर्मः सतामिव\n",
    "03297030c": "कश्चैषां मानुषो भावः किमेषामसतामिव\n",
    "03297031": "युधिष्ठिर उवाच\n",
    "03297031a": "स्वाध्याय एषां देवत्वं तप एषां सतामिव\n",
    "03297031c": "मरणं मानुषो भावः परिवादोऽसतामिव\n",
    "03297032": "यक्ष उवाच\n",
    "03297032a": "किं क्षत्रियाणां देवत्वं कश्च धर्मः सतामिव\n",
    "03297032c": "कश्चैषां मानुषो भावः किमेषामसतामिव\n",
    "03297033": "युधिष्ठिर उवाच\n",
    "03297033a": "इष्वस्त्रमेषां देवत्वं यज्ञ एषां सतामिव\n",
    "03297033c": "भयं वै मानुषो भावः परित्यागोऽसतामिव\n",
    "03297034": "यक्ष उवाच\n",
    "03297034a": "किमेकं यज्ञियं साम किमेकं यज्ञियं यजुः\n",
    "03297034c": "का चैका वृश्चते यज्ञं कां यज्ञो नातिवर्तते\n",
    "03297035": "युधिष्ठिर उवाच\n",
    "03297035a": "प्राणो वै यज्ञियं साम मनो वै यज्ञियं यजुः\n",
    "03297035c": "वागेका वृश्चते यज्ञं तां यज्ञो नातिवर्तते\n",
    "03297036": "यक्ष उवाच\n",
    "03297036a": "किं स्विदापततां श्रेष्ठं किं स्विन्निपततां वरम्\n",
    "03297036c": "किं स्वित्प्रतिष्ठमानानां किं स्वित्प्रवदतां वरम्\n",
    "03297037": "युधिष्ठिर उवाच\n",
    "03297037a": "वर्षमापततां श्रेष्ठं बीजं निपततां वरम्\n",
    "03297037c": "गावः प्रतिष्ठमानानां पुत्रः प्रवदतां वरः\n",
    "03297038": "यक्ष उवाच\n",
    "03297038a": "इन्द्रियार्थाननुभवन्बुद्धिमाँल्लोकपूजितः\n",
    "03297038c": "संमतः सर्वभूतानामुच्छ्वसन्को न जीवति\n",
    "03297039": "युधिष्ठिर उवाच\n",
    "03297039a": "देवतातिथिभृत्यानां पितॄणामात्मनश्च यः\n",
    "03297039c": "न निर्वपति पञ्चानामुच्छ्वसन्न स जीवति\n",
    "03297040": "यक्ष उवाच\n",
    "03297040a": "किं स्विद्गुरुतरं भूमेः किं स्विदुच्चतरं च खात्\n",
    "03297040c": "किं स्विच्छीघ्रतरं वायोः किं स्विद्बहुतरं नृणाम्\n",
    "03297041": "युधिष्ठिर उवाच\n",
    "03297041a": "माता गुरुतरा भूमेः पिता उच्चतरश्च खात्\n",
    "03297041c": "मनः शीघ्रतरं वायोश्चिन्ता बहुतरी नृणाम्\n",
    "03297042": "यक्ष उवाच\n",
    "03297042a": "किं स्वित्सुप्तं न निमिषति किं स्विज्जातं न चोपति\n",
    "03297042c": "कस्य स्विद्धृदयं नास्ति किं स्विद्वेगेन वर्धते\n",
    "03297043": "युधिष्ठिर उवाच\n",
    "03297043a": "मत्स्यः सुप्तो न निमिषत्यण्डं जातं न चोपति\n",
    "03297043c": "अश्मनो हृदयं नास्ति नदी वेगेन वर्धते\n",
    "03297044": "यक्ष उवाच\n",
    "03297044a": "किं स्वित्प्रवसतो मित्रं किं स्विन्मित्रं गृहे सतः\n",
    "03297044c": "आतुरस्य च किं मित्रं किं स्विन्मित्रं मरिष्यतः\n",
    "03297045": "युधिष्ठिर उवाच\n",
    "03297045a": "सार्थः प्रवसतो मित्रं भार्या मित्रं गृहे सतः\n",
    "03297045c": "आतुरस्य भिषङ्मित्रं दानं मित्रं मरिष्यतः\n",
    "03297046": "यक्ष उवाच\n",
    "03297046a": "किं स्विदेको विचरति जातः को जायते पुनः\n",
    "03297046c": "किं स्विद्धिमस्य भैषज्यं किं स्विदावपनं महत्\n",
    "03297047": "युधिष्ठिर उवाच\n",
    "03297047a": "सूर्य एको विचरति चन्द्रमा जायते पुनः\n",
    "03297047c": "अग्निर्हिमस्य भैषज्यं भूमिरावपनं महत्\n",
    "03297048": "यक्ष उवाच\n",
    "03297048a": "किं स्विदेकपदं धर्म्यं किं स्विदेकपदं यशः\n",
    "03297048c": "किं स्विदेकपदं स्वर्ग्यं किं स्विदेकपदं सुखम्\n",
    "03297049": "युधिष्ठिर उवाच\n",
    "03297049a": "दाक्ष्यमेकपदं धर्म्यं दानमेकपदं यशः\n",
    "03297049c": "सत्यमेकपदं स्वर्ग्यं शीलमेकपदं सुखम्\n",
    "03297050": "यक्ष उवाच\n",
    "03297050a": "किं स्विदात्मा मनुष्यस्य किं स्विद्दैवकृतः सखा\n",
    "03297050c": "उपजीवनं किं स्विदस्य किं स्विदस्य परायणम्\n",
    "03297051": "युधिष्ठिर उवाच\n",
    "03297051a": "पुत्र आत्मा मनुष्यस्य भार्या दैवकृतः सखा\n",
    "03297051c": "उपजीवनं च पर्जन्यो दानमस्य परायणम्\n",
    "03297052": "यक्ष उवाच\n",
    "03297052a": "धन्यानामुत्तमं किं स्विद्धनानां किं स्विदुत्तमम्\n",
    "03297052c": "लाभानामुत्तमं किं स्वित्किं सुखानां तथोत्तमम्\n",
    "03297053": "युधिष्ठिर उवाच\n",
    "03297053a": "धन्यानामुत्तमं दाक्ष्यं धनानामुत्तमं श्रुतम्\n",
    "03297053c": "लाभानां श्रेष्ठमारोग्यं सुखानां तुष्टिरुत्तमा\n",
    "03297054": "यक्ष उवाच\n",
    "03297054a": "कश्च धर्मः परो लोके कश्च धर्मः सदाफलः\n",
    "03297054c": "किं नियम्य न शोचन्ति कैश्च संधिर्न जीर्यते\n",
    "03297055": "युधिष्ठिर उवाच\n",
    "03297055a": "आनृशंस्यं परो धर्मस्त्रयीधर्मः सदाफलः\n",
    "03297055c": "मनो यम्य न शोचन्ति सद्भिः संधिर्न जीर्यते\n",
    "03297056": "यक्ष उवाच\n",
    "03297056a": "किं नु हित्वा प्रियो भवति किं नु हित्वा न शोचति\n",
    "03297056c": "किं नु हित्वार्थवान्भवति किं नु हित्वा सुखी भवेत्\n",
    "03297057": "युधिष्ठिर उवाच\n",
    "03297057a": "मानं हित्वा प्रियो भवति क्रोधं हित्वा न शोचति\n",
    "03297057c": "कामं हित्वार्थवान्भवति लोभं हित्वा सुखी भवेत्\n",
    "03297058": "यक्ष उवाच\n",
    "03297058a": "मृतः कथं स्यात्पुरुषः कथं राष्ट्रं मृतं भवेत्\n",
    "03297058c": "श्राद्धं मृतं कथं च स्यात्कथं यज्ञो मृतो भवेत्\n",
    "03297059": "युधिष्ठिर उवाच\n",
    "03297059a": "मृतो दरिद्रः पुरुषो मृतं राष्ट्रमराजकम्\n",
    "03297059c": "मृतमश्रोत्रियं श्राद्धं मृतो यज्ञस्त्वदक्षिणः\n",
    "03297060": "यक्ष उवाच\n",
    "03297060a": "का दिक्किमुदकं प्रोक्तं किमन्नं पार्थ किं विषम्\n",
    "03297060c": "श्राद्धस्य कालमाख्याहि ततः पिब हरस्व च\n",
    "03297061": "युधिष्ठिर उवाच\n",
    "03297061a": "सन्तो दिग्जलमाकाशं गौरन्नं प्रार्थना विषम्\n",
    "03297061c": "श्राद्धस्य ब्राह्मणः कालः कथं वा यक्ष मन्यसे\n",
    "03297062": "यक्ष उवाच\n",
    "03297062a": "व्याख्याता मे त्वया प्रश्ना याथातथ्यं परंतप\n",
    "03297062c": "पुरुषं त्विदानीमाख्याहि यश्च सर्वधनी नरः\n",
    "03297063": "युधिष्ठिर उवाच\n",
    "03297063a": "दिवं स्पृशति भूमिं च शब्दः पुण्यस्य कर्मणः\n",
    "03297063c": "यावत्स शब्दो भवति तावत्पुरुष उच्यते\n",
    "03297064a": "तुल्ये प्रियाप्रिये यस्य सुखदुःखे तथैव च\n",
    "03297064c": "अतीतानागते चोभे स वै सर्वधनी नरः\n",
    "03297065": "यक्ष उवाच\n",
    "03297065a": "व्याख्यातः पुरुषो राजन्यश्च सर्वधनी नरः\n",
    "03297065c": "तस्मात्तवैको भ्रातॄणां यमिच्छसि स जीवतु\n",
    "03297066": "युधिष्ठिर उवाच\n",
    "03297066a": "श्यामो य एष रक्ताक्षो बृहच्छाल इवोद्गतः\n",
    "03297066c": "व्यूढोरस्को महाबाहुर्नकुलो यक्ष जीवतु\n",
    "03297067": "यक्ष उवाच\n",
    "03297067a": "प्रियस्ते भीमसेनोऽयमर्जुनो वः परायणम्\n",
    "03297067c": "स कस्मान्नकुलं राजन्सापत्नं जीवमिच्छसि\n",
    "03297068a": "यस्य नागसहस्रेण दशसंख्येन वै बलम्\n",
    "03297068c": "तुल्यं तं भीममुत्सृज्य नकुलं जीवमिच्छसि\n",
    "03297069a": "तथैनं मनुजाः प्राहुर्भीमसेनं प्रियं तव\n",
    "03297069c": "अथ केनानुभावेन सापत्नं जीवमिच्छसि\n",
    "03297070a": "यस्य बाहुबलं सर्वे पाण्डवाः समुपाश्रिताः\n",
    "03297070c": "अर्जुनं तमपाहाय नकुलं जीवमिच्छसि\n",
    "03297071": "युधिष्ठिर उवाच\n",
    "03297071a": "आनृशंस्यं परो धर्मः परमार्थाच्च मे मतम्\n",
    "03297071c": "आनृशंस्यं चिकीर्षामि नकुलो यक्ष जीवतु\n",
    "03297072a": "धर्मशीलः सदा राजा इति मां मानवा विदुः\n",
    "03297072c": "स्वधर्मान्न चलिष्यामि नकुलो यक्ष जीवतु\n",
    "03297073a": "यथा कुन्ती तथा माद्री विशेषो नास्ति मे तयोः\n",
    "03297073c": "मातृभ्यां सममिच्छामि नकुलो यक्ष जीवतु\n",
    "03297074": "यक्ष उवाच\n",
    "03297074a": "यस्य तेऽर्थाच्च कामाच्च आनृशंस्यं परं मतम्\n",
    "03297074c": "तस्मात्ते भ्रातरः सर्वे जीवन्तु भरतर्षभ\n",
    "03298001": "वैशंपायन उवाच\n",
    "03298001a": "ततस्ते यक्षवचनादुदतिष्ठन्त पाण्डवाः\n",
    "03298001c": "क्षुत्पिपासे च सर्वेषां क्षणे तस्मिन्व्यगच्छताम्\n",
    "03298002": "युधिष्ठिर उवाच\n",
    "03298002a": "सरस्येकेन पादेन तिष्ठन्तमपराजितम्\n",
    "03298002c": "पृच्छामि को भवान्देवो न मे यक्षो मतो भवान्\n",
    "03298003a": "वसूनां वा भवानेको रुद्राणामथ वा भवान्\n",
    "03298003c": "अथ वा मरुतां श्रेष्ठो वज्री वा त्रिदशेश्वरः\n",
    "03298004a": "मम हि भ्रातर इमे सहस्रशतयोधिनः\n",
    "03298004c": "न तं योगं प्रपश्यामि येन स्युर्विनिपातिताः\n",
    "03298005a": "सुखं प्रतिविबुद्धानामिन्द्रियाण्युपलक्षये\n",
    "03298005c": "स भवान्सुहृदस्माकमथ वा नः पिता भवान्\n",
    "03298006": "यक्ष उवाच\n",
    "03298006a": "अहं ते जनकस्तात धर्मो मृदुपराक्रम\n",
    "03298006c": "त्वां दिदृक्षुरनुप्राप्तो विद्धि मां भरतर्षभ\n",
    "03298007a": "यशः सत्यं दमः शौचमार्जवं ह्रीरचापलम्\n",
    "03298007c": "दानं तपो ब्रह्मचर्यमित्येतास्तनवो मम\n",
    "03298008a": "अहिंसा समता शान्तिस्तपः शौचममत्सरः\n",
    "03298008c": "द्वाराण्येतानि मे विद्धि प्रियो ह्यसि सदा मम\n",
    "03298009a": "दिष्ट्या पञ्चसु रक्तोऽसि दिष्ट्या ते षट्पदी जिता\n",
    "03298009c": "द्वे पूर्वे मध्यमे द्वे च द्वे चान्ते सांपरायिके\n",
    "03298010a": "धर्मोऽहमस्मि भद्रं ते जिज्ञासुस्त्वामिहागतः\n",
    "03298010c": "आनृशंस्येन तुष्टोऽस्मि वरं दास्यामि तेऽनघ\n",
    "03298011a": "वरं वृणीष्व राजेन्द्र दाता ह्यस्मि तवानघ\n",
    "03298011c": "ये हि मे पुरुषा भक्ता न तेषामस्ति दुर्गतिः\n",
    "03298012": "युधिष्ठिर उवाच\n",
    "03298012a": "अरणीसहितं यस्य मृग आदाय गच्छति\n",
    "03298012c": "तस्याग्नयो न लुप्येरन्प्रथमोऽस्तु वरो मम\n",
    "03298013": "धर्म उवाच\n",
    "03298013a": "अरणीसहितं तस्य ब्राह्मणस्य हृतं मया\n",
    "03298013c": "मृगवेषेण कौन्तेय जिज्ञासार्थं तव प्रभो\n",
    "03298014": "वैशंपायन उवाच\n",
    "03298014a": "ददानीत्येव भगवानुत्तरं प्रत्यपद्यत\n",
    "03298014c": "अन्यं वरय भद्रं ते वरं त्वममरोपम\n",
    "03298015": "युधिष्ठिर उवाच\n",
    "03298015a": "वर्षाणि द्वादशारण्ये त्रयोदशमुपस्थितम्\n",
    "03298015c": "तत्र नो नाभिजानीयुर्वसतो मनुजाः क्वचित्\n",
    "03298016": "वैशंपायन उवाच\n",
    "03298016a": "ददानीत्येव भगवानुत्तरं प्रत्यपद्यत\n",
    "03298016c": "भूयश्चाश्वासयामास कौन्तेयं सत्यविक्रमम्\n",
    "03298017a": "यद्यपि स्वेन रूपेण चरिष्यथ महीमिमाम्\n",
    "03298017c": "न वो विज्ञास्यते कश्चित्त्रिषु लोकेषु भारत\n",
    "03298018a": "वर्षं त्रयोदशं चेदं मत्प्रसादात्कुरूद्वहाः\n",
    "03298018c": "विराटनगरे गूढा अविज्ञाताश्चरिष्यथ\n",
    "03298019a": "यद्वः संकल्पितं रूपं मनसा यस्य यादृशम्\n",
    "03298019c": "तादृशं तादृशं सर्वे छन्दतो धारयिष्यथ\n",
    "03298020a": "अरणीसहितं चेदं ब्राह्मणाय प्रयच्छत\n",
    "03298020c": "जिज्ञासार्थं मया ह्येतदाहृतं मृगरूपिणा\n",
    "03298021a": "तृतीयं गृह्यतां पुत्र वरमप्रतिमं महत्\n",
    "03298021c": "त्वं हि मत्प्रभवो राजन्विदुरश्च ममांशभाक्\n",
    "03298022": "युधिष्ठिर उवाच\n",
    "03298022a": "देवदेवो मया दृष्टो भवान्साक्षात्सनातनः\n",
    "03298022c": "यं ददासि वरं तुष्टस्तं ग्रहीष्याम्यहं पितः\n",
    "03298023a": "जयेयं लोभमोहौ च क्रोधं चाहं सदा विभो\n",
    "03298023c": "दाने तपसि सत्ये च मनो मे सततं भवेत्\n",
    "03298024": "धर्म उवाच\n",
    "03298024a": "उपपन्नो गुणैः सर्वैः स्वभावेनासि पाण्डव\n",
    "03298024c": "भवान्धर्मः पुनश्चैव यथोक्तं ते भविष्यति\n",
    "03298025": "वैशंपायन उवाच\n",
    "03298025a": "इत्युक्त्वान्तर्दधे धर्मो भगवाँल्लोकभावनः\n",
    "03298025c": "समेताः पाण्डवाश्चैव सुखसुप्ता मनस्विनः\n",
    "03298026a": "अभ्येत्य चाश्रमं वीराः सर्व एव गतक्लमाः\n",
    "03298026c": "आरणेयं ददुस्तस्मै ब्राह्मणाय तपस्विने\n",
    "03298027a": "इदं समुत्थानसमागमं मह;त्पितुश्च पुत्रस्य च कीर्तिवर्धनम्\n",
    "03298027c": "पठन्नरः स्याद्विजितेन्द्रियो वशी; सपुत्रपौत्रः शतवर्षभाग्भवेत्\n",
    "03298028a": "न चाप्यधर्मे न सुहृद्विभेदने; परस्वहारे परदारमर्शने\n",
    "03298028c": "कदर्यभावे न रमेन्मनः सदा; नृणां सदाख्यानमिदं विजानताम्\n",
    "03299001": "वैशंपायन उवाच\n",
    "03299001a": "धर्मेण तेऽभ्यनुज्ञाताः पाण्डवाः सत्यविक्रमाः\n",
    "03299001c": "अज्ञातवासं वत्स्यन्तश्छन्ना वर्षं त्रयोदशम्\n",
    "03299001e": "उपोपविश्य विद्वांसः सहिताः संशितव्रताः\n",
    "03299002a": "ये तद्भक्ता वसन्ति स्म वनवासे तपस्विनः\n",
    "03299002c": "तानब्रुवन्महात्मानः शिष्टाः प्राञ्जलयस्तदा\n",
    "03299002e": "अभ्यनुज्ञापयिष्यन्तस्तं निवासं धृतव्रताः\n",
    "03299003a": "विदितं भवतां सर्वं धार्तराष्ट्रैर्यथा वयम्\n",
    "03299003c": "छद्मना हृतराज्याश्च निःस्वाश्च बहुशः कृताः\n",
    "03299004a": "उषिताश्च वने कृच्छ्रं यत्र द्वादश वत्सरान्\n",
    "03299004c": "अज्ञातवाससमयं शेषं वर्षं त्रयोदशम्\n",
    "03299004e": "तद्वत्स्यामो वयं छन्नास्तदनुज्ञातुमर्हथ\n",
    "03299005a": "सुयोधनश्च दुष्टात्मा कर्णश्च सहसौबलः\n",
    "03299005c": "जानन्तो विषमं कुर्युरस्मास्वत्यन्तवैरिणः\n",
    "03299005e": "युक्ताचाराश्च युक्ताश्च पौरस्य स्वजनस्य च\n",
    "03299006a": "अपि नस्तद्भवेद्भूयो यद्वयं ब्राह्मणैः सह\n",
    "03299006c": "समस्ताः स्वेषु राष्ट्रेषु स्वराज्यस्था भवेमहि\n",
    "03299007a": "इत्युक्त्वा दुःखशोकार्तः शुचिर्धर्मसुतस्तदा\n",
    "03299007c": "संमूर्छितोऽभवद्राजा साश्रुकण्ठो युधिष्ठिरः\n",
    "03299008a": "तमथाश्वासयन्सर्वे ब्राह्मणा भ्रातृभिः सह\n",
    "03299008c": "अथ धौम्योऽब्रवीद्वाक्यं महार्थं नृपतिं तदा\n",
    "03299009a": "राजन्विद्वान्भवान्दान्तः सत्यसंधो जितेन्द्रियः\n",
    "03299009c": "नैवंविधाः प्रमुह्यन्ति नराः कस्यांचिदापदि\n",
    "03299010a": "देवैरप्यापदः प्राप्ताश्छन्नैश्च बहुशस्तथा\n",
    "03299010c": "तत्र तत्र सपत्नानां निग्रहार्थं महात्मभिः\n",
    "03299011a": "इन्द्रेण निषधान्प्राप्य गिरिप्रस्थाश्रमे तदा\n",
    "03299011c": "छन्नेनोष्य कृतं कर्म द्विषतां बलनिग्रहे\n",
    "03299012a": "विष्णुनाश्वशिरः प्राप्य तथादित्यां निवत्स्यता\n",
    "03299012c": "गर्भे वधार्थं दैत्यानामज्ञातेनोषितं चिरम्\n",
    "03299013a": "प्राप्य वामनरूपेण प्रच्छन्नं ब्रह्मरूपिणा\n",
    "03299013c": "बलेर्यथा हृतं राज्यं विक्रमैस्तच्च ते श्रुतम्\n",
    "03299014a": "और्वेण वसता छन्नमूरौ ब्रह्मर्षिणा तदा\n",
    "03299014c": "यत्कृतं तात लोकेषु तच्च सर्वं श्रुतं त्वया\n",
    "03299015a": "प्रच्छन्नं चापि धर्मज्ञ हरिणा वृत्रनिग्रहे\n",
    "03299015c": "वज्रं प्रविश्य शक्रस्य यत्कृतं तच्च ते श्रुतम्\n",
    "03299016a": "हुताशनेन यच्चापः प्रविश्य छन्नमासता\n",
    "03299016c": "विबुधानां कृतं कर्म तच्च सर्वं श्रुतं त्वया\n",
    "03299017a": "एवं विवस्वता तात छन्नेनोत्तमतेजसा\n",
    "03299017c": "निर्दग्धाः शत्रवः सर्वे वसता भुवि सर्वशः\n",
    "03299018a": "विष्णुना वसता चापि गृहे दशरथस्य वै\n",
    "03299018c": "दशग्रीवो हतश्छन्नं संयुगे भीमकर्मणा\n",
    "03299019a": "एवमेते महात्मानः प्रच्छन्नास्तत्र तत्र ह\n",
    "03299019c": "अजयञ्शात्रवान्युद्धे तथा त्वमपि जेष्यसि\n",
    "03299020a": "तथा धौम्येन धर्मज्ञो वाक्यैः संपरितोषितः\n",
    "03299020c": "शास्त्रबुद्ध्या स्वबुद्ध्या च न चचाल युधिष्ठिरः\n",
    "03299021a": "अथाब्रवीन्महाबाहुर्भीमसेनो महाबलः\n",
    "03299021c": "राजानं बलिनां श्रेष्ठो गिरा संपरिहर्षयन्\n",
    "03299022a": "अवेक्षया महाराज तव गाण्डीवधन्वना\n",
    "03299022c": "धर्मानुगतया बुद्ध्या न किंचित्साहसं कृतम्\n",
    "03299023a": "सहदेवो मया नित्यं नकुलश्च निवारितौ\n",
    "03299023c": "शक्तौ विध्वंसने तेषां शत्रुघ्नौ भीमविक्रमौ\n",
    "03299024a": "न वयं तत्प्रहास्यामो यस्मिन्योक्ष्यति नो भवान्\n",
    "03299024c": "भवान्विधत्तां तत्सर्वं क्षिप्रं जेष्यामहे परान्\n",
    "03299025a": "इत्युक्ते भीमसेनेन ब्राह्मणाः परमाशिषः\n",
    "03299025c": "प्रयुज्यापृच्छ्य भरतान्यथास्वान्स्वान्ययुर्गृहान्\n",
    "03299026a": "सर्वे वेदविदो मुख्या यतयो मुनयस्तथा\n",
    "03299026c": "आशीरुक्त्वा यथान्यायं पुनर्दर्शनकाङ्क्षिणः\n",
    "03299027a": "सह धौम्येन विद्वांसस्तथा ते पञ्च पाण्डवाः\n",
    "03299027c": "उत्थाय प्रययुर्वीराः कृष्णामादाय भारत\n",
    "03299028a": "क्रोशमात्रमतिक्रम्य तस्माद्देशान्निमित्ततः\n",
    "03299028c": "श्वोभूते मनुजव्याघ्राश्छन्नवासार्थमुद्यताः\n",
    "03299029a": "पृथक्शास्त्रविदः सर्वे सर्वे मन्त्रविशारदाः\n",
    "03299029c": "संधिविग्रहकालज्ञा मन्त्राय समुपाविशन्\n"
}