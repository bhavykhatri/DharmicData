{
    "07001001": "जनमेजय उवाच\n",
    "07001001a": "तमप्रतिमसत्त्वौजोबलवीर्यपराक्रमम्\n",
    "07001001c": "हतं देवव्रतं श्रुत्वा पाञ्चाल्येन शिखण्डिना\n",
    "07001002a": "धृतराष्ट्रस्तदा राजा शोकव्याकुलचेतनः\n",
    "07001002c": "किमचेष्टत विप्रर्षे हते पितरि वीर्यवान्\n",
    "07001003a": "तस्य पुत्रो हि भगवन्भीष्मद्रोणमुखै रथैः\n",
    "07001003c": "पराजित्य महेष्वासान्पाण्डवान्राज्यमिच्छति\n",
    "07001004a": "तस्मिन्हते तु भगवन्केतौ सर्वधनुष्मताम्\n",
    "07001004c": "यदचेष्टत कौरव्यस्तन्मे ब्रूहि द्विजोत्तम\n",
    "07001005": "वैशंपायन उवाच\n",
    "07001005a": "निहतं पितरं श्रुत्वा धृतराष्ट्रो जनाधिपः\n",
    "07001005c": "लेभे न शान्तिं कौरव्यश्चिन्ताशोकपरायणः\n",
    "07001006a": "तस्य चिन्तयतो दुःखमनिशं पार्थिवस्य तत्\n",
    "07001006c": "आजगाम विशुद्धात्मा पुनर्गावल्गणिस्तदा\n",
    "07001007a": "शिबिरात्संजयं प्राप्तं निशि नागाह्वयं पुरम्\n",
    "07001007c": "आम्बिकेयो महाराज धृतराष्ट्रोऽन्वपृच्छत\n",
    "07001008a": "श्रुत्वा भीष्मस्य निधनमप्रहृष्टमना भृशम्\n",
    "07001008c": "पुत्राणां जयमाकाङ्क्षन्विललापातुरो यथा\n",
    "07001009": "धृतराष्ट्र उवाच\n",
    "07001009a": "संसाध्य तु महात्मानं भीष्मं भीमपराक्रमम्\n",
    "07001009c": "किमकार्षुः परं तात कुरवः कालचोदिताः\n",
    "07001010a": "तस्मिन्विनिहते शूरे दुराधर्षे महौजसि\n",
    "07001010c": "किं नु स्वित्कुरवोऽकार्षुर्निमग्नाः शोकसागरे\n",
    "07001011a": "तदुदीर्णं महत्सैन्यं त्रैलोक्यस्यापि संजय\n",
    "07001011c": "भयमुत्पादयेत्तीव्रं पाण्डवानां महात्मनाम्\n",
    "07001012a": "देवव्रते तु निहते कुरूणामृषभे तदा\n",
    "07001012c": "यदकार्षुर्नृपतयस्तन्ममाचक्ष्व संजय\n",
    "07001013": "संजय उवाच\n",
    "07001013a": "शृणु राजन्नेकमना वचनं ब्रुवतो मम\n",
    "07001013c": "यत्ते पुत्रास्तदाकार्षुर्हते देवव्रते मृधे\n",
    "07001014a": "निहते तु तदा भीष्मे राजन्सत्यपराक्रमे\n",
    "07001014c": "तावकाः पाण्डवेयाश्च प्राध्यायन्त पृथक्पृथक्\n",
    "07001015a": "विस्मिताश्च प्रहृष्टाश्च क्षत्रधर्मं निशाम्य ते\n",
    "07001015c": "स्वधर्मं निन्दमानाश्च प्रणिपत्य महात्मने\n",
    "07001016a": "शयनं कल्पयामासुर्भीष्मायामिततेजसे\n",
    "07001016c": "सोपधानं नरव्याघ्र शरैः संनतपर्वभिः\n",
    "07001017a": "विधाय रक्षां भीष्माय समाभाष्य परस्परम्\n",
    "07001017c": "अनुमान्य च गाङ्गेयं कृत्वा चापि प्रदक्षिणम्\n",
    "07001018a": "क्रोधसंरक्तनयनाः समवेक्ष्य परस्परम्\n",
    "07001018c": "पुनर्युद्धाय निर्जग्मुः क्षत्रियाः कालचोदिताः\n",
    "07001019a": "ततस्तूर्यनिनादैश्च भेरीणां च महास्वनैः\n",
    "07001019c": "तावकानामनीकानि परेषां चापि निर्ययुः\n",
    "07001020a": "व्यावृत्तेऽहनि राजेन्द्र पतिते जाह्नवीसुते\n",
    "07001020c": "अमर्षवशमापन्नाः कालोपहतचेतसः\n",
    "07001021a": "अनादृत्य वचः पथ्यं गाङ्गेयस्य महात्मनः\n",
    "07001021c": "निर्ययुर्भरतश्रेष्ठाः शस्त्राण्यादाय सर्वशः\n",
    "07001022a": "मोहात्तव सपुत्रस्य वधाच्छांतनवस्य च\n",
    "07001022c": "कौरव्या मृत्युसाद्भूताः सहिताः सर्वराजभिः\n",
    "07001023a": "अजावय इवागोपा वने श्वापदसंकुले\n",
    "07001023c": "भृशमुद्विग्नमनसो हीना देवव्रतेन ते\n",
    "07001024a": "पतिते भरतश्रेष्ठे बभूव कुरुवाहिनी\n",
    "07001024c": "द्यौरिवापेतनक्षत्रा हीनं खमिव वायुना\n",
    "07001025a": "विपन्नसस्येव मही वाक्चैवासंस्कृता यथा\n",
    "07001025c": "आसुरीव यथा सेना निगृहीते पुरा बलौ\n",
    "07001026a": "विधवेव वरारोहा शुष्कतोयेव निम्नगा\n",
    "07001026c": "वृकैरिव वने रुद्धा पृषती हतयूथपा\n",
    "07001027a": "स्वाधर्षा हतसिंहेव महती गिरिकन्दरा\n",
    "07001027c": "भारती भरतश्रेष्ठ पतिते जाह्नवीसुते\n",
    "07001028a": "विष्वग्वातहता रुग्णा नौरिवासीन्महार्णवे\n",
    "07001028c": "बलिभिः पाण्डवैर्वीरैर्लब्धलक्षैर्भृशार्दिता\n",
    "07001029a": "सा तदासीद्भृशं सेना व्याकुलाश्वरथद्विपा\n",
    "07001029c": "विषण्णभूयिष्ठनरा कृपणा द्रष्टुमाबभौ\n",
    "07001030a": "तस्यां त्रस्ता नृपतयः सैनिकाश्च पृथग्विधाः\n",
    "07001030c": "पाताल इव मज्जन्तो हीना देवव्रतेन ते\n",
    "07001030e": "कर्णं हि कुरवोऽस्मार्षुः स हि देवव्रतोपमः\n",
    "07001031a": "सर्वशस्त्रभृतां श्रेष्ठं रोचमानमिवातिथिम्\n",
    "07001031c": "बन्धुमापद्गतस्येव तमेवोपागमन्मनः\n",
    "07001032a": "चुक्रुशुः कर्ण कर्णेति तत्र भारत पार्थिवाः\n",
    "07001032c": "राधेयं हितमस्माकं सूतपुत्रं तनुत्यजम्\n",
    "07001033a": "स हि नायुध्यत तदा दशाहानि महायशाः\n",
    "07001033c": "सामात्यबन्धुः कर्णो वै तमाह्वयत माचिरम्\n",
    "07001034a": "भीष्मेण हि महाबाहुः सर्वक्षत्रस्य पश्यतः\n",
    "07001034c": "रथेषु गण्यमानेषु बलविक्रमशालिषु\n",
    "07001034e": "संख्यातोऽर्धरथः कर्णो द्विगुणः सन्नरर्षभः\n",
    "07001035a": "रथातिरथसंख्यायां योऽग्रणीः शूरसंमतः\n",
    "07001035c": "पितृवित्ताम्बुदेवेशानपि यो योद्धुमुत्सहेत्\n",
    "07001036a": "स तु तेनैव कोपेन राजन्गाङ्गेयमुक्तवान्\n",
    "07001036c": "त्वयि जीवति कौरव्य नाहं योत्स्ये कथंचन\n",
    "07001037a": "त्वया तु पाण्डवेयेषु निहतेषु महामृधे\n",
    "07001037c": "दुर्योधनमनुज्ञाप्य वनं यास्यामि कौरव\n",
    "07001038a": "पाण्डवैर्वा हते भीष्मे त्वयि स्वर्गमुपेयुषि\n",
    "07001038c": "हन्तास्म्येकरथेनैव कृत्स्नान्यान्मन्यसे रथान्\n",
    "07001039a": "एवमुक्त्वा महाराज दशाहानि महायशाः\n",
    "07001039c": "नायुध्यत ततः कर्णः पुत्रस्य तव संमते\n",
    "07001040a": "भीष्मः समरविक्रान्तः पाण्डवेयस्य पार्थिव\n",
    "07001040c": "जघान समरे योधानसंख्येयपराक्रमः\n",
    "07001041a": "तस्मिंस्तु निहते शूरे सत्यसंधे महौजसि\n",
    "07001041c": "त्वत्सुताः कर्णमस्मार्षुस्तर्तुकामा इव प्लवम्\n",
    "07001042a": "तावकास्तव पुत्राश्च सहिताः सर्वराजभिः\n",
    "07001042c": "हा कर्ण इति चाक्रन्दन्कालोऽयमिति चाब्रुवन्\n",
    "07001043a": "जामदग्न्याभ्यनुज्ञातमस्त्रे दुर्वारपौरुषम्\n",
    "07001043c": "अगमन्नो मनः कर्णं बन्धुमात्ययिकेष्विव\n",
    "07001044a": "स हि शक्तो रणे राजंस्त्रातुमस्मान्महाभयात्\n",
    "07001044c": "त्रिदशानिव गोविन्दः सततं सुमहाभयात्\n",
    "07001045": "वैशंपायन उवाच\n",
    "07001045a": "तथा कर्णं युधि वरं कीर्तयन्तं पुनः पुनः\n",
    "07001045c": "आशीविषवदुच्छ्वस्य धृतराष्ट्रोऽब्रवीदिदम्\n",
    "07001046a": "यत्तद्वैकर्तनं कर्णमगमद्वो मनस्तदा\n",
    "07001046c": "अप्यपश्यत राधेयं सूतपुत्रं तनुत्यजम्\n",
    "07001047a": "अपि तन्न मृषाकार्षीद्युधि सत्यपराक्रमः\n",
    "07001047c": "संभ्रान्तानां तदार्तानां त्रस्तानां त्राणमिच्छताम्\n",
    "07001048a": "अपि तत्पूरयां चक्रे धनुर्धरवरो युधि\n",
    "07001048c": "यत्तद्विनिहते भीष्मे कौरवाणामपावृतम्\n",
    "07001049a": "तत्खण्डं पूरयामास परेषामादधद्भयम्\n",
    "07001049c": "कृतवान्मम पुत्राणां जयाशां सफलामपि\n",
    "07002001": "संजय उवाच\n",
    "07002001a": "हतं भीष्ममाधिरथिर्विदित्वा; भिन्नां नावमिवात्यगाधे कुरूणाम्\n",
    "07002001c": "सोदर्यवद्व्यसनात्सूतपुत्रः; संतारयिष्यंस्तव पुत्रस्य सेनाम्\n",
    "07002002a": "श्रुत्वा तु कर्णः पुरुषेन्द्रमच्युतं; निपातितं शांतनवं महारथम्\n",
    "07002002c": "अथोपायात्तूर्णममित्रकर्शनो; धनुर्धराणां प्रवरस्तदा वृषः\n",
    "07002003a": "हते तु भीष्मे रथसत्तमे परै;र्निमज्जतीं नावमिवार्णवे कुरून्\n",
    "07002003c": "पितेव पुत्रांस्त्वरितोऽभ्ययात्ततः; संतारयिष्यंस्तव पुत्रस्य सेनाम्\n",
    "07002004": "कर्ण उवाच\n",
    "07002004a": "यस्मिन्धृतिर्बुद्धिपराक्रमौजो; दमः सत्यं वीरगुणाश्च सर्वे\n",
    "07002004c": "अस्त्राणि दिव्यान्यथ संनतिर्ह्रीः; प्रिया च वागनपायीनि भीष्मे\n",
    "07002005a": "ब्रह्मद्विषघ्ने सततं कृतज्ञे; सनातनं चन्द्रमसीव लक्ष्म\n",
    "07002005c": "स चेत्प्रशान्तः परवीरहन्ता; मन्ये हतानेव हि सर्वयोधान्\n",
    "07002006a": "नेह ध्रुवं किंचन जातु विद्यते; अस्मिँल्लोके कर्मणोऽनित्ययोगात्\n",
    "07002006c": "सूर्योदये को हि विमुक्तसंशयो; भावं कुर्वीताद्य महाव्रते हते\n",
    "07002007a": "वसुप्रभावे वसुवीर्यसंभवे; गते वसूनेव वसुंधराधिपे\n",
    "07002007c": "वसूनि पुत्रांश्च वसुंधरां तथा; कुरूंश्च शोचध्वमिमां च वाहिनीम्\n",
    "07002008": "संजय उवाच\n",
    "07002008a": "महाप्रभावे वरदे निपातिते; लोकश्रेष्ठे शांतनवे महौजसि\n",
    "07002008c": "पराजितेषु भरतेषु दुर्मनाः; कर्णो भृशं न्यश्वसदश्रु वर्तयन्\n",
    "07002009a": "इदं तु राधेयवचो निशम्य ते; सुताश्च राजंस्तव सैनिकाश्च ह\n",
    "07002009c": "परस्परं चुक्रुशुरार्तिजं भृशं; तदाश्रु नेत्रैर्मुमुचुर्हि शब्दवत्\n",
    "07002010a": "प्रवर्तमाने तु पुनर्महाहवे; विगाह्यमानासु चमूषु पार्थिवैः\n",
    "07002010c": "अथाब्रवीद्धर्षकरं वचस्तदा; रथर्षभान्सर्वमहारथर्षभः\n",
    "07002011": "कर्ण उवाच\n",
    "07002011a": "जगत्यनित्ये सततं प्रधावति; प्रचिन्तयन्नस्थिरमद्य लक्षये\n",
    "07002011c": "भवत्सु तिष्ठत्स्विह पातितो रणे; गिरिप्रकाशः कुरुपुंगवः कथम्\n",
    "07002012a": "निपातिते शांतनवे महारथे; दिवाकरे भूतलमास्थिते यथा\n",
    "07002012c": "न पार्थिवाः सोढुमलं धनंजयं; गिरिप्रवोढारमिवानिलं द्रुमाः\n",
    "07002013a": "हतप्रधानं त्विदमार्तरूपं; परैर्हतोत्साहमनाथमद्य वै\n",
    "07002013c": "मया कुरूणां परिपाल्यमाहवे; बलं यथा तेन महात्मना तथा\n",
    "07002014a": "समाहितं चात्मनि भारमीदृशं; जगत्तथानित्यमिदं च लक्षये\n",
    "07002014c": "निपातितं चाहवशौण्डमाहवे; कथं नु कुर्यामहमाहवे भयम्\n",
    "07002015a": "अहं तु तान्कुरुवृषभानजिह्मगैः; प्रवेरयन्यमसदनं रणे चरन्\n",
    "07002015c": "यशः परं जगति विभाव्य वर्तिता; परैर्हतो युधि शयिताथ वा पुनः\n",
    "07002016a": "युधिष्ठिरो धृतिमतिधर्मतत्त्ववा;न्वृकोदरो गजशततुल्यविक्रमः\n",
    "07002016c": "तथार्जुनस्त्रिदशवरात्मजो यतो; न तद्बलं सुजयमथामरैरपि\n",
    "07002017a": "यमौ रणे यत्र यमोपमौ बले; ससात्यकिर्यत्र च देवकीसुतः\n",
    "07002017c": "न तद्बलं कापुरुषोऽभ्युपेयिवा;न्निवर्तते मृत्युमुखादिवासकृत्\n",
    "07002018a": "तपोऽभ्युदीर्णं तपसैव गम्यते; बलं बलेनापि तथा मनस्विभिः\n",
    "07002018c": "मनश्च मे शत्रुनिवारणे ध्रुवं; स्वरक्षणे चाचलवद्व्यवस्थितम्\n",
    "07002019a": "एवं चैषां बुध्यमानः प्रभावं; गत्वैवाहं ताञ्जयाम्यद्य सूत\n",
    "07002019c": "मित्रद्रोहो मर्षणीयो न मेऽयं; भग्ने सैन्ये यः सहायः स मित्रम्\n",
    "07002020a": "कर्तास्म्येतत्सत्पुरुषार्यकर्म; त्यक्त्वा प्राणाननुयास्यामि भीष्मम्\n",
    "07002020c": "सर्वान्संख्ये शत्रुसंघान्हनिष्ये; हतस्तैर्वा वीरलोकं गमिष्ये\n",
    "07002021a": "संप्राक्रुष्टे रुदितस्त्रीकुमारे; पराभूते पौरुषे धार्तराष्ट्रे\n",
    "07002021c": "मया कृत्यमिति जानामि सूत; तस्माच्छत्रून्धार्तराष्ट्रस्य जेष्ये\n",
    "07002022a": "कुरून्रक्षन्पाण्डुपुत्राञ्जिघांसं;स्त्यक्त्वा प्राणान्घोररूपे रणेऽस्मिन्\n",
    "07002022c": "सर्वान्संख्ये शत्रुसंघान्निहत्य; दास्याम्यहं धार्तराष्ट्राय राज्यम्\n",
    "07002023a": "निबध्यतां मे कवचं विचित्रं; हैमं शुभ्रं मणिरत्नावभासि\n",
    "07002023c": "शिरस्त्राणं चार्कसमानभासं; धनुः शरांश्चापि विषाहिकल्पान्\n",
    "07002024a": "उपासङ्गान्षोडश योजयन्तु; धनूंषि दिव्यानि तथाहरन्तु\n",
    "07002024c": "असींश्च शक्तीश्च गदाश्च गुर्वीः; शङ्खं च जाम्बूनदचित्रभासम्\n",
    "07002025a": "एतां रौक्मीं नागकक्ष्यां च जैत्रीं; जैत्रं च मे ध्वजमिन्दीवराभम्\n",
    "07002025c": "श्लक्ष्णैर्वस्त्रैर्विप्रमृज्यानयस्व; चित्रां मालां चात्र बद्ध्वा सजालाम्\n",
    "07002026a": "अश्वानग्र्यान्पाण्डुराभ्रप्रकाशा;न्पुष्टान्स्नातान्मन्त्रपूताभिरद्भिः\n",
    "07002026c": "तप्तैर्भाण्डैः काञ्चनैरभ्युपेता;ञ्शीघ्राञ्शीघ्रं सूतपुत्रानयस्व\n",
    "07002027a": "रथं चाग्र्यं हेमजालावनद्धं; रत्नैश्चित्रं चन्द्रसूर्यप्रकाशैः\n",
    "07002027c": "द्रव्यैर्युक्तं संप्रहारोपपन्नै;र्वाहैर्युक्तं तूर्णमावर्तयस्व\n",
    "07002028a": "चित्राणि चापानि च वेगवन्ति; ज्याश्चोत्तमाः संहननोपपन्नाः\n",
    "07002028c": "तूणांश्च पूर्णान्महतः शराणा;मासज्य गात्रावरणानि चैव\n",
    "07002029a": "प्रायात्रिकं चानयताशु सर्वं; कन्याः पूर्णं वीरकांस्यं च हैमम्\n",
    "07002029c": "आनीय मालामवबध्य चाङ्गे; प्रवादयन्त्वाशु जयाय भेरीः\n",
    "07002030a": "प्रयाहि सूताशु यतः किरीटी; वृकोदरो धर्मसुतो यमौ च\n",
    "07002030c": "तान्वा हनिष्यामि समेत्य संख्ये; भीष्माय वैष्यामि हतो द्विषद्भिः\n",
    "07002031a": "यस्मिन्राजा सत्यधृतिर्युधिष्ठिरः; समास्थितो भीमसेनार्जुनौ च\n",
    "07002031c": "वासुदेवः सात्यकिः सृञ्जयाश्च; मन्ये बलं तदजय्यं महीपैः\n",
    "07002032a": "तं चेन्मृत्युः सर्वहरोऽभिरक्षे;त्सदाप्रमत्तः समरे किरीटिनम्\n",
    "07002032c": "तथापि हन्तास्मि समेत्य संख्ये; यास्यामि वा भीष्मपथा यमाय\n",
    "07002033a": "न त्वेवाहं न गमिष्यामि तेषां; मध्ये शूराणां तत्तथाहं ब्रवीमि\n",
    "07002033c": "मित्रद्रुहो दुर्बलभक्तयो ये; पापात्मानो न ममैते सहायाः\n",
    "07002034": "संजय उवाच\n",
    "07002034a": "स सिद्धिमन्तं रथमुत्तमं दृढं; सकूबरं हेमपरिष्कृतं शुभम्\n",
    "07002034c": "पताकिनं वातजवैर्हयोत्तमै;र्युक्तं समास्थाय ययौ जयाय\n",
    "07002035a": "संपूज्यमानः कुरुभिर्महात्मा; रथर्षभः पाण्डुरवाजियाता\n",
    "07002035c": "ययौ तदायोधनमुग्रधन्वा; यत्रावसानं भरतर्षभस्य\n",
    "07002036a": "वरूथिना महता सध्वजेन; सुवर्णमुक्तामणिवज्रशालिना\n",
    "07002036c": "सदश्वयुक्तेन रथेन कर्णो; मेघस्वनेनार्क इवामितौजाः\n",
    "07002037a": "हुताशनाभः स हुताशनप्रभे; शुभः शुभे वै स्वरथे धनुर्धरः\n",
    "07002037c": "स्थितो रराजाधिरथिर्महारथः; स्वयं विमाने सुरराडिव स्थितः\n",
    "07003001": "संजय उवाच\n",
    "07003001a": "शरतल्पे महात्मानं शयानममितौजसम्\n",
    "07003001c": "महावातसमूहेन समुद्रमिव शोषितम्\n",
    "07003002a": "दिव्यैरस्त्रैर्महेष्वासं पातितं सव्यसाचिना\n",
    "07003002c": "जयाशां तव पुत्राणां संभग्नां शर्म वर्म च\n",
    "07003003a": "अपाराणामिव द्वीपमगाधे गाधमिच्छताम्\n",
    "07003003c": "स्रोतसा यामुनेनेव शरौघेण परिप्लुतम्\n",
    "07003004a": "महान्तमिव मैनाकमसह्यं भुवि पातितम्\n",
    "07003004c": "नभश्च्युतमिवादित्यं पतितं धरणीतले\n",
    "07003005a": "शतक्रतोरिवाचिन्त्यं पुरा वृत्रेण निर्जयम्\n",
    "07003005c": "मोहनं सर्वसैन्यस्य युधि भीष्मस्य पातनम्\n",
    "07003006a": "ककुदं सर्वसैन्यानां लक्ष्म सर्वधनुष्मताम्\n",
    "07003006c": "धनंजयशरव्याप्तं पितरं ते महाव्रतम्\n",
    "07003007a": "तं वीरशयने वीरं शयानं पुरुषर्षभम्\n",
    "07003007c": "भीष्ममाधिरथिर्दृष्ट्वा भरतानाममध्यमम्\n",
    "07003008a": "अवतीर्य रथादार्तो बाष्पव्याकुलिताक्षरम्\n",
    "07003008c": "अभिवाद्याञ्जलिं बद्ध्वा वन्दमानोऽभ्यभाषत\n",
    "07003009a": "कर्णोऽहमस्मि भद्रं ते अद्य मा वद भारत\n",
    "07003009c": "पुण्यया क्षेमया वाचा चक्षुषा चावलोकय\n",
    "07003010a": "न नूनं सुकृतस्येह फलं कश्चित्समश्नुते\n",
    "07003010c": "यत्र धर्मपरो वृद्धः शेते भुवि भवानिह\n",
    "07003011a": "कोशसंजनने मन्त्रे व्यूहप्रहरणेषु च\n",
    "07003011c": "नाथमन्यं न पश्यामि कुरूणां कुरुसत्तम\n",
    "07003012a": "बुद्ध्या विशुद्धया युक्तो यः कुरूंस्तारयेद्भयात्\n",
    "07003012c": "योधांस्त्वमप्लवे हित्वा पितृलोकं गमिष्यसि\n",
    "07003013a": "अद्य प्रभृति संक्रुद्धा व्याघ्रा इव मृगक्षयम्\n",
    "07003013c": "पाण्डवा भरतश्रेष्ठ करिष्यन्ति कुरुक्षयम्\n",
    "07003014a": "अद्य गाण्डीवघोषस्य वीर्यज्ञाः सव्यसाचिनः\n",
    "07003014c": "कुरवः संत्रसिष्यन्ति वज्रपाणेरिवासुराः\n",
    "07003015a": "अद्य गाण्डीवमुक्तानामशनीनामिव स्वनः\n",
    "07003015c": "त्रासयिष्यति संग्रामे कुरूनन्यांश्च पार्थिवान्\n",
    "07003016a": "समिद्धोऽग्निर्यथा वीर महाज्वालो द्रुमान्दहेत्\n",
    "07003016c": "धार्तराष्ट्रान्प्रधक्ष्यन्ति तथा बाणाः किरीटिनः\n",
    "07003017a": "येन येन प्रसरतो वाय्वग्नी सहितौ वने\n",
    "07003017c": "तेन तेन प्रदहतो भगवन्तौ यदिच्छतः\n",
    "07003018a": "यादृशोऽग्निः समिद्धो हि तादृक्पार्थो न संशयः\n",
    "07003018c": "यथा वायुर्नरव्याघ्र तथा कृष्णो न संशयः\n",
    "07003019a": "नदतः पाञ्चजन्यस्य रसतो गाण्डिवस्य च\n",
    "07003019c": "श्रुत्वा सर्वाणि सैन्यानि त्रासं यास्यन्ति भारत\n",
    "07003020a": "कपिध्वजस्य चोत्पाते रथस्यामित्रकर्शिनः\n",
    "07003020c": "शब्दं सोढुं न शक्ष्यन्ति त्वामृते वीर पार्थिवाः\n",
    "07003021a": "को ह्यर्जुनं रणे योद्धुं त्वदन्यः पार्थिवोऽर्हति\n",
    "07003021c": "यस्य दिव्यानि कर्माणि प्रवदन्ति मनीषिणः\n",
    "07003022a": "अमानुषश्च संग्रामस्त्र्यम्बकेन च धीमतः\n",
    "07003022c": "तस्माच्चैव वरः प्राप्तो दुष्प्रापश्चाकृतात्मभिः\n",
    "07003023a": "तमद्याहं पाण्डवं युद्धशौण्ड;ममृष्यमाणो भवतानुशिष्टः\n",
    "07003023c": "आशीविषं दृष्टिहरं सुघोर;मियां पुरस्कृत्य वधं जयं वा\n",
    "07004001": "संजय उवाच\n",
    "07004001a": "तस्य लालप्यतः श्रुत्वा वृद्धः कुरुपितामहः\n",
    "07004001c": "देशकालोचितं वाक्यमब्रवीत्प्रीतमानसः\n",
    "07004002a": "समुद्र इव सिन्धूनां ज्योतिषामिव भास्करः\n",
    "07004002c": "सत्यस्य च यथा सन्तो बीजानामिव चोर्वरा\n",
    "07004003a": "पर्जन्य इव भूतानां प्रतिष्ठा सुहृदां भव\n",
    "07004003c": "बान्धवास्त्वानुजीवन्तु सहस्राक्षमिवामराः\n",
    "07004004a": "स्वबाहुबलवीर्येण धार्तराष्ट्रप्रियैषिणा\n",
    "07004004c": "कर्ण राजपुरं गत्वा काम्बोजा निहतास्त्वया\n",
    "07004005a": "गिरिव्रजगताश्चापि नग्नजित्प्रमुखा नृपाः\n",
    "07004005c": "अम्बष्ठाश्च विदेहाश्च गान्धाराश्च जितास्त्वया\n",
    "07004006a": "हिमवद्दुर्गनिलयाः किराता रणकर्कशाः\n",
    "07004006c": "दुर्योधनस्य वशगाः कृताः कर्ण त्वया पुरा\n",
    "07004007a": "तत्र तत्र च संग्रामे दुर्योधनहितैषिणा\n",
    "07004007c": "बहवश्च जिता वीरास्त्वया कर्ण महौजसा\n",
    "07004008a": "यथा दुर्योधनस्तात सज्ञातिकुलबान्धवः\n",
    "07004008c": "तथा त्वमपि सर्वेषां कौरवाणां गतिर्भव\n",
    "07004009a": "शिवेनाभिवदामि त्वां गच्छ युध्यस्व शत्रुभिः\n",
    "07004009c": "अनुशाधि कुरून्संख्ये धत्स्व दुर्योधने जयम्\n",
    "07004010a": "भवान्पौत्रसमोऽस्माकं यथा दुर्योधनस्तथा\n",
    "07004010c": "तवापि धर्मतः सर्वे यथा तस्य वयं तथा\n",
    "07004011a": "यौनात्संबन्धकाल्लोके विशिष्टं संगतं सताम्\n",
    "07004011c": "सद्भिः सह नरश्रेष्ठ प्रवदन्ति मनीषिणः\n",
    "07004012a": "स सत्यसंगरो भूत्वा ममेदमिति निश्चितम्\n",
    "07004012c": "कुरूणां पालय बलं यथा दुर्योधनस्तथा\n",
    "07004013a": "इति श्रुत्वा वचः सोऽथ चरणावभिवाद्य च\n",
    "07004013c": "ययौ वैकर्तनः कर्णस्तूर्णमायोधनं प्रति\n",
    "07004014a": "सोऽभिवीक्ष्य नरौघाणां स्थानमप्रतिमं महत्\n",
    "07004014c": "व्यूढप्रहरणोरस्कं सैन्यं तत्समबृंहयत्\n",
    "07004015a": "कर्णं दृष्ट्वा महेष्वासं युद्धाय समवस्थितम्\n",
    "07004015c": "क्ष्वेडितास्फोटितरवैः सिंहनादरवैरपि\n",
    "07004015e": "धनुःशब्दैश्च विविधैः कुरवः समपूजयन्\n",
    "07005001": "संजय उवाच\n",
    "07005001a": "रथस्थं पुरुषव्याघ्रं दृष्ट्वा कर्णमवस्थितम्\n",
    "07005001c": "हृष्टो दुर्योधनो राजन्निदं वचनमब्रवीत्\n",
    "07005002a": "सनाथमिदमत्यर्थं भवता पालितं बलम्\n",
    "07005002c": "मन्ये किं तु समर्थं यद्धितं तत्संप्रधार्यताम्\n",
    "07005003": "कर्ण उवाच\n",
    "07005003a": "ब्रूहि तत्पुरुषव्याघ्र त्वं हि प्राज्ञतमो नृप\n",
    "07005003c": "यथा चार्थपतिः कृत्यं पश्यते न तथेतरः\n",
    "07005004a": "ते स्म सर्वे तव वचः श्रोतुकामा नरेश्वर\n",
    "07005004c": "नान्याय्यं हि भवान्वाक्यं ब्रूयादिति मतिर्मम\n",
    "07005005": "दुर्योधन उवाच\n",
    "07005005a": "भीष्मः सेनाप्रणेतासीद्वयसा विक्रमेण च\n",
    "07005005c": "श्रुतेन च सुसंपन्नः सर्वैर्योधगुणैस्तथा\n",
    "07005006a": "तेनातियशसा कर्ण घ्नता शत्रुगणान्मम\n",
    "07005006c": "सुयुद्धेन दशाहानि पालिताः स्मो महात्मना\n",
    "07005007a": "तस्मिन्नसुकरं कर्म कृतवत्यास्थिते दिवम्\n",
    "07005007c": "कं नु सेनाप्रणेतारं मन्यसे तदनन्तरम्\n",
    "07005008a": "न ऋते नायकं सेना मुहूर्तमपि तिष्ठति\n",
    "07005008c": "आहवेष्वाहवश्रेष्ठ नेतृहीनेव नौर्जले\n",
    "07005009a": "यथा ह्यकर्णधारा नौ रथश्चासारथिर्यथा\n",
    "07005009c": "द्रवेद्यथेष्टं तद्वत्स्यादृते सेनापतिं बलम्\n",
    "07005010a": "स भवान्वीक्ष्य सर्वेषु मामकेषु महात्मसु\n",
    "07005010c": "पश्य सेनापतिं युक्तमनु शांतनवादिह\n",
    "07005011a": "यं हि सेनाप्रणेतारं भवान्वक्ष्यति संयुगे\n",
    "07005011c": "तं वयं सहिताः सर्वे प्रकरिष्याम मारिष\n",
    "07005012": "कर्ण उवाच\n",
    "07005012a": "सर्व एव महात्मान इमे पुरुषसत्तमाः\n",
    "07005012c": "सेनापतित्वमर्हन्ति नात्र कार्या विचारणा\n",
    "07005013a": "कुलसंहननज्ञानैर्बलविक्रमबुद्धिभिः\n",
    "07005013c": "युक्ताः कृतज्ञा ह्रीमन्त आहवेष्वनिवर्तिनः\n",
    "07005014a": "युगपन्न तु ते शक्याः कर्तुं सर्वे पुरःसराः\n",
    "07005014c": "एक एवात्र कर्तव्यो यस्मिन्वैशेषिका गुणाः\n",
    "07005015a": "अन्योन्यस्पर्धिनां तेषां यद्येकं सत्करिष्यसि\n",
    "07005015c": "शेषा विमनसो व्यक्तं न योत्स्यन्ते हि भारत\n",
    "07005016a": "अयं तु सर्वयोधानामाचार्यः स्थविरो गुरुः\n",
    "07005016c": "युक्तः सेनापतिः कर्तुं द्रोणः शस्त्रभृतां वरः\n",
    "07005017a": "को हि तिष्ठति दुर्धर्षे द्रोणे ब्रह्मविदुत्तमे\n",
    "07005017c": "सेनापतिः स्यादन्योऽस्माच्छुक्राङ्गिरसदर्शनात्\n",
    "07005018a": "न च स ह्यस्ति ते योधः सर्वराजसु भारत\n",
    "07005018c": "यो द्रोणं समरे यान्तं नानुयास्यति संयुगे\n",
    "07005019a": "एष सेनाप्रणेतॄणामेष शस्त्रभृतामपि\n",
    "07005019c": "एष बुद्धिमतां चैव श्रेष्ठो राजन्गुरुश्च ते\n",
    "07005020a": "एवं दुर्योधनाचार्यमाशु सेनापतिं कुरु\n",
    "07005020c": "जिगीषन्तोऽसुरान्संख्ये कार्त्तिकेयमिवामराः\n",
    "07005021": "संजय उवाच\n",
    "07005021a": "कर्णस्य वचनं श्रुत्वा राजा दुर्योधनस्तदा\n",
    "07005021c": "सेनामध्यगतं द्रोणमिदं वचनमब्रवीत्\n",
    "07005022a": "वर्णश्रैष्ठ्यात्कुलोत्पत्त्या श्रुतेन वयसा धिया\n",
    "07005022c": "वीर्याद्दाक्ष्यादधृष्यत्वादर्थज्ञानान्नयाज्जयात्\n",
    "07005023a": "तपसा च कृतज्ञत्वाद्वृद्धः सर्वगुणैरपि\n",
    "07005023c": "युक्तो भवत्समो गोप्ता राज्ञामन्यो न विद्यते\n",
    "07005024a": "स भवान्पातु नः सर्वान्विबुधानिव वासवः\n",
    "07005024c": "भवन्नेत्राः पराञ्जेतुमिच्छामो द्विजसत्तम\n",
    "07005025a": "रुद्राणामिव कापाली वसूनामिव पावकः\n",
    "07005025c": "कुबेर इव यक्षाणां मरुतामिव वासवः\n",
    "07005026a": "वसिष्ठ इव विप्राणां तेजसामिव भास्करः\n",
    "07005026c": "पितॄणामिव धर्मोऽथ आदित्यानामिवाम्बुराट्\n",
    "07005027a": "नक्षत्राणामिव शशी दितिजानामिवोशनाः\n",
    "07005027c": "श्रेष्ठः सेनाप्रणेतॄणां स नः सेनापतिर्भव\n",
    "07005028a": "अक्षौहिण्यो दशैका च वशगाः सन्तु तेऽनघ\n",
    "07005028c": "ताभिः शत्रून्प्रतिव्यूह्य जहीन्द्रो दानवानिव\n",
    "07005029a": "प्रयातु नो भवानग्रे देवानामिव पावकिः\n",
    "07005029c": "अनुयास्यामहे त्वाजौ सौरभेया इवर्षभम्\n",
    "07005030a": "उग्रधन्वा महेष्वासो दिव्यं विस्फारयन्धनुः\n",
    "07005030c": "अग्रे भवन्तं दृष्ट्वा नो नार्जुनः प्रसहिष्यते\n",
    "07005031a": "ध्रुवं युधिष्ठिरं संख्ये सानुबन्धं सबान्धवम्\n",
    "07005031c": "जेष्यामि पुरुषव्याघ्र भवान्सेनापतिर्यदि\n",
    "07005032a": "एवमुक्ते ततो द्रोणे जयेत्यूचुर्नराधिपाः\n",
    "07005032c": "सिंहनादेन महता हर्षयन्तस्तवात्मजम्\n",
    "07005033a": "सैनिकाश्च मुदा युक्ता वर्धयन्ति द्विजोत्तमम्\n",
    "07005033c": "दुर्योधनं पुरस्कृत्य प्रार्थयन्तो महद्यशः\n",
    "07005034": "द्रोण उवाच\n",
    "07005034a": "वेदं षडङ्गं वेदाहमर्थविद्यां च मानवीम्\n",
    "07005034c": "त्रैयम्बकमथेष्वस्त्रमस्त्राणि विविधानि च\n",
    "07005035a": "ये चाप्युक्ता मयि गुणा भवद्भिर्जयकाङ्क्षिभिः\n",
    "07005035c": "चिकीर्षुस्तानहं सत्यान्योधयिष्यामि पाण्डवान्\n",
    "07005036": "संजय उवाच\n",
    "07005036a": "स एवमभ्यनुज्ञातश्चक्रे सेनापतिं ततः\n",
    "07005036c": "द्रोणं तव सुतो राजन्विधिदृष्टेन कर्मणा\n",
    "07005037a": "अथाभिषिषिचुर्द्रोणं दुर्योधनमुखा नृपाः\n",
    "07005037c": "सेनापत्ये यथा स्कन्दं पुरा शक्रमुखाः सुराः\n",
    "07005038a": "ततो वादित्रघोषेण सह पुंसां महास्वनैः\n",
    "07005038c": "प्रादुरासीत्कृते द्रोणे हर्षः सेनापतौ तदा\n",
    "07005039a": "ततः पुण्याहघोषेण स्वस्तिवादस्वनेन च\n",
    "07005039c": "संस्तवैर्गीतशब्दैश्च सूतमागधबन्दिनाम्\n",
    "07005040a": "जयशब्दैर्द्विजाग्र्याणां सुभगानर्तितैस्तथा\n",
    "07005040c": "सत्कृत्य विधिवद्द्रोणं जितान्मन्यन्त पाण्डवान्\n",
    "07006001": "संजय उवाच\n",
    "07006001a": "सेनापत्यं तु संप्राप्य भारद्वाजो महारथः\n",
    "07006001c": "युयुत्सुर्व्यूह्य सैन्यानि प्रायात्तव सुतैः सह\n",
    "07006002a": "सैन्धवश्च कलिङ्गश्च विकर्णश्च तवात्मजः\n",
    "07006002c": "दक्षिणं पार्श्वमास्थाय समतिष्ठन्त दंशिताः\n",
    "07006003a": "प्रपक्षः शकुनिस्तेषां प्रवरैर्हयसादिभिः\n",
    "07006003c": "ययौ गान्धारकैः सार्धं विमलप्रासयोधिभिः\n",
    "07006004a": "कृपश्च कृतवर्मा च चित्रसेनो विविंशतिः\n",
    "07006004c": "दुःशासनमुखा यत्ताः सव्यं पार्श्वमपालयन्\n",
    "07006005a": "तेषां प्रपक्षाः काम्बोजाः सुदक्षिणपुरःसराः\n",
    "07006005c": "ययुरश्वैर्महावेगैः शकाश्च यवनैः सह\n",
    "07006006a": "मद्रास्त्रिगर्ताः साम्बष्ठाः प्रतीच्योदीच्यवासिनः\n",
    "07006006c": "शिबयः शूरसेनाश्च शूद्राश्च मलदैः सह\n",
    "07006007a": "सौवीराः कितवाः प्राच्या दाक्षिणात्याश्च सर्वशः\n",
    "07006007c": "तवात्मजं पुरस्कृत्य सूतपुत्रस्य पृष्ठतः\n",
    "07006008a": "हर्षयन्सर्वसैन्यानि बलेषु बलमादधत्\n",
    "07006008c": "ययौ वैकर्तनः कर्णः प्रमुखे सर्वधन्विनाम्\n",
    "07006009a": "तस्य दीप्तो महाकायः स्वान्यनीकानि हर्षयन्\n",
    "07006009c": "हस्तिकक्ष्यामहाकेतुर्बभौ सूर्यसमद्युतिः\n",
    "07006010a": "न भीष्मव्यसनं कश्चिद्दृष्ट्वा कर्णममन्यत\n",
    "07006010c": "विशोकाश्चाभवन्सर्वे राजानः कुरुभिः सह\n",
    "07006011a": "हृष्टाश्च बहवो योधास्तत्राजल्पन्त संगताः\n",
    "07006011c": "न हि कर्णं रणे दृष्ट्वा युधि स्थास्यन्ति पाण्डवाः\n",
    "07006012a": "कर्णो हि समरे शक्तो जेतुं देवान्सवासवान्\n",
    "07006012c": "किमु पाण्डुसुतान्युद्धे हीनवीर्यपराक्रमान्\n",
    "07006013a": "भीष्मेण तु रणे पार्थाः पालिता बाहुशालिना\n",
    "07006013c": "तांस्तु कर्णः शरैस्तीक्ष्णैर्नाशयिष्यत्यसंशयम्\n",
    "07006014a": "एवं ब्रुवन्तस्तेऽन्योन्यं हृष्टरूपा विशां पते\n",
    "07006014c": "राधेयं पूजयन्तश्च प्रशंसन्तश्च निर्ययुः\n",
    "07006015a": "अस्माकं शकटव्यूहो द्रोणेन विहितोऽभवत्\n",
    "07006015c": "परेषां क्रौञ्च एवासीद्व्यूहो राजन्महात्मनाम्\n",
    "07006015e": "प्रीयमाणेन विहितो धर्मराजेन भारत\n",
    "07006016a": "व्यूहप्रमुखतस्तेषां तस्थतुः पुरुषर्षभौ\n",
    "07006016c": "वानरध्वजमुच्छ्रित्य विष्वक्सेनधनंजयौ\n",
    "07006017a": "ककुदं सर्वसैन्यानां लक्ष्म सर्वधनुष्मताम्\n",
    "07006017c": "आदित्यपथगः केतुः पार्थस्यामिततेजसः\n",
    "07006018a": "दीपयामास तत्सैन्यं पाण्डवस्य महात्मनः\n",
    "07006018c": "यथा प्रज्वलितः सूर्यो युगान्ते वै वसुंधराम्\n",
    "07006019a": "अस्यतामर्जुनः श्रेष्ठो गाण्डीवं धनुषां वरम्\n",
    "07006019c": "वासुदेवश्च भूतानां चक्राणां च सुदर्शनम्\n",
    "07006020a": "चत्वार्येतानि तेजांसि वहञ्श्वेतहयो रथः\n",
    "07006020c": "परेषामग्रतस्तस्थौ कालचक्रमिवोद्यतम्\n",
    "07006021a": "एवमेतौ महात्मानौ बलसेनाग्रगावुभौ\n",
    "07006021c": "तावकानां मुखं कर्णः परेषां च धनंजयः\n",
    "07006022a": "ततो जाताभिसंरम्भौ परस्परवधैषिणौ\n",
    "07006022c": "अवेक्षेतां तदान्योन्यं समरे कर्णपाण्डवौ\n",
    "07006023a": "ततः प्रयाते सहसा भारद्वाजे महारथे\n",
    "07006023c": "अन्तर्नादेन घोरेण वसुधा समकम्पत\n",
    "07006024a": "ततस्तुमुलमाकाशमावृणोत्सदिवाकरम्\n",
    "07006024c": "वातोद्धूतं रजस्तीव्रं कौशेयनिकरोपमम्\n",
    "07006025a": "अनभ्रे प्रववर्ष द्यौर्मांसास्थिरुधिराण्युत\n",
    "07006025c": "गृध्राः श्येना बडाः कङ्का वायसाश्च सहस्रशः\n",
    "07006025e": "उपर्युपरि सेनां ते तदा पर्यपतन्नृप\n",
    "07006026a": "गोमायवश्च प्राक्रोशन्भयदान्दारुणान्रवान्\n",
    "07006026c": "अकार्षुरपसव्यं च बहुशः पृतनां तव\n",
    "07006026e": "चिखादिषन्तो मांसानि पिपासन्तश्च शोणितम्\n",
    "07006027a": "अपतद्दीप्यमाना च सनिर्घाता सकम्पना\n",
    "07006027c": "उल्का ज्वलन्ती संग्रामे पुच्छेनावृत्य सर्वशः\n",
    "07006028a": "परिवेषो महांश्चापि सविद्युत्स्तनयित्नुमान्\n",
    "07006028c": "भास्करस्याभवद्राजन्प्रयाते वाहिनीपतौ\n",
    "07006029a": "एते चान्ये च बहवः प्रादुरासन्सुदारुणाः\n",
    "07006029c": "उत्पाता युधि वीराणां जीवितक्षयकारकाः\n",
    "07006030a": "ततः प्रववृते युद्धं परस्परवधैषिणाम्\n",
    "07006030c": "कुरुपाण्डवसैन्यानां शब्देनानादयज्जगत्\n",
    "07006031a": "ते त्वन्योन्यं सुसंरब्धाः पाण्डवाः कौरवैः सह\n",
    "07006031c": "प्रत्यघ्नन्निशितैर्बाणैर्जयगृद्धाः प्रहारिणः\n",
    "07006032a": "स पाण्डवानां महतीं महेष्वासो महाद्युतिः\n",
    "07006032c": "वेगेनाभ्यद्रवत्सेनां किरञ्शरशतैः शितैः\n",
    "07006033a": "द्रोणमभ्युद्यतं दृष्ट्वा पाण्डवाः सह सृञ्जयैः\n",
    "07006033c": "प्रत्यगृह्णंस्तदा राजञ्शरवर्षैः पृथक्पृथक्\n",
    "07006034a": "संक्षोभ्यमाणा द्रोणेन भिद्यमाना महाचमूः\n",
    "07006034c": "व्यशीर्यत सपाञ्चाला वातेनेव बलाहकाः\n",
    "07006035a": "बहूनीह विकुर्वाणो दिव्यान्यस्त्राणि संयुगे\n",
    "07006035c": "अपीडयत्क्षणेनैव द्रोणः पाण्डवसृञ्जयान्\n",
    "07006036a": "ते वध्यमाना द्रोणेन वासवेनेव दानवाः\n",
    "07006036c": "पाञ्चालाः समकम्पन्त धृष्टद्युम्नपुरोगमाः\n",
    "07006037a": "ततो दिव्यास्त्रविच्छूरो याज्ञसेनिर्महारथः\n",
    "07006037c": "अभिनच्छरवर्षेण द्रोणानीकमनेकधा\n",
    "07006038a": "द्रोणस्य शरवर्षैस्तु शरवर्षाणि भागशः\n",
    "07006038c": "संनिवार्य ततः सेनां कुरूनप्यवधीद्बली\n",
    "07006039a": "संहृत्य तु ततो द्रोणः समवस्थाप्य चाहवे\n",
    "07006039c": "स्वमनीकं महाबाहुः पार्षतं समुपाद्रवत्\n",
    "07006040a": "स बाणवर्षं सुमहदसृजत्पार्षतं प्रति\n",
    "07006040c": "मघवान्समभिक्रुद्धः सहसा दानवेष्विव\n",
    "07006041a": "ते कम्प्यमाना द्रोणेन बाणैः पाण्डवसृञ्जयाः\n",
    "07006041c": "पुनः पुनरभज्यन्त सिंहेनेवेतरे मृगाः\n",
    "07006042a": "अथ पर्यपतद्द्रोणः पाण्डवानां बलं बली\n",
    "07006042c": "अलातचक्रवद्राजंस्तदद्भुतमिवाभवत्\n",
    "07006043a": "खचरनगरकल्पं कल्पितं शास्त्रदृष्ट्या; चलदनिलपताकं ह्रादिनं वल्गिताश्वम्\n",
    "07006043c": "स्फटिकविमलकेतुं तापनं शात्रवाणां; रथवरमधिरूढः संजहारारिसेनाम्\n",
    "07007001": "संजय उवाच\n",
    "07007001a": "तथा द्रोणमभिघ्नन्तं साश्वसूतरथद्विपान्\n",
    "07007001c": "व्यथिताः पाण्डवा दृष्ट्वा न चैनं पर्यवारयन्\n",
    "07007002a": "ततो युधिष्ठिरो राजा धृष्टद्युम्नधनंजयौ\n",
    "07007002c": "अब्रवीत्सर्वतो यत्तैः कुम्भयोनिर्निवार्यताम्\n",
    "07007003a": "तत्रैनमर्जुनश्चैव पार्षतश्च सहानुगः\n",
    "07007003c": "पर्यगृह्णंस्ततः सर्वे समायान्तं महारथाः\n",
    "07007004a": "केकया भीमसेनश्च सौभद्रोऽथ घटोत्कचः\n",
    "07007004c": "युधिष्ठिरो यमौ मत्स्या द्रुपदस्यात्मजास्तथा\n",
    "07007005a": "द्रौपदेयाश्च संहृष्टा धृष्टकेतुः ससात्यकिः\n",
    "07007005c": "चेकितानश्च संक्रुद्धो युयुत्सुश्च महारथः\n",
    "07007006a": "ये चान्ये पार्थिवा राजन्पाण्डवस्यानुयायिनः\n",
    "07007006c": "कुलवीर्यानुरूपाणि चक्रुः कर्माण्यनेकशः\n",
    "07007007a": "संगृह्यमाणां तां दृष्ट्वा पाण्डवैर्वाहिनीं रणे\n",
    "07007007c": "व्यावृत्य चक्षुषी कोपाद्भारद्वाजोऽन्ववैक्षत\n",
    "07007008a": "स तीव्रं कोपमास्थाय रथे समरदुर्मदः\n",
    "07007008c": "व्यधमत्पाण्डवानीकमभ्राणीव सदागतिः\n",
    "07007009a": "रथानश्वान्नरान्नागानभिधावंस्ततस्ततः\n",
    "07007009c": "चचारोन्मत्तवद्द्रोणो वृद्धोऽपि तरुणो यथा\n",
    "07007010a": "तस्य शोणितदिग्धाङ्गाः शोणास्ते वातरंहसः\n",
    "07007010c": "आजानेया हया राजन्नविभ्रान्ताः श्रियं दधुः\n",
    "07007011a": "तमन्तकमिव क्रुद्धमापतन्तं यतव्रतम्\n",
    "07007011c": "दृष्ट्वा संप्राद्रवन्योधाः पाण्डवस्य ततस्ततः\n",
    "07007012a": "तेषां प्रद्रवतां भीमः पुनरावर्ततामपि\n",
    "07007012c": "वीक्षतां तिष्ठतां चासीच्छब्दः परमदारुणः\n",
    "07007013a": "शूराणां हर्षजननो भीरूणां भयवर्धनः\n",
    "07007013c": "द्यावापृथिव्योर्विवरं पूरयामास सर्वतः\n",
    "07007014a": "ततः पुनरपि द्रोणो नाम विश्रावयन्युधि\n",
    "07007014c": "अकरोद्रौद्रमात्मानं किरञ्शरशतैः परान्\n",
    "07007015a": "स तथा तान्यनीकानि पाण्डवेयस्य धीमतः\n",
    "07007015c": "कालवन्न्यवधीद्द्रोणो युवेव स्थविरो बली\n",
    "07007016a": "उत्कृत्य च शिरांस्युग्रो बाहूनपि सभूषणान्\n",
    "07007016c": "कृत्वा शून्यान्रथोपस्थानुदक्रोशन्महारथः\n",
    "07007017a": "तस्य हर्षप्रणादेन बाणवेगेन चाभिभो\n",
    "07007017c": "प्राकम्पन्त रणे योधा गावः शीतार्दिता इव\n",
    "07007018a": "द्रोणस्य रथघोषेण मौर्वीनिष्पेषणेन च\n",
    "07007018c": "धनुःशब्देन चाकाशे शब्दः समभवन्महान्\n",
    "07007019a": "अथास्य बहुशो बाणा निश्चरन्तः सहस्रशः\n",
    "07007019c": "व्याप्य सर्वा दिशः पेतुर्गजाश्वरथपत्तिषु\n",
    "07007020a": "तं कार्मुकमहावेगमस्त्रज्वलितपावकम्\n",
    "07007020c": "द्रोणमासादयां चक्रुः पाञ्चालाः पाण्डवैः सह\n",
    "07007021a": "तान्वै सरथहस्त्यश्वान्प्राहिणोद्यमसादनम्\n",
    "07007021c": "द्रोणोऽचिरेणाकरोच्च महीं शोणितकर्दमाम्\n",
    "07007022a": "तन्वता परमास्त्राणि शरान्सततमस्यता\n",
    "07007022c": "द्रोणेन विहितं दिक्षु बाणजालमदृश्यत\n",
    "07007023a": "पदातिषु रथाश्वेषु वारणेषु च सर्वशः\n",
    "07007023c": "तस्य विद्युदिवाभ्रेषु चरन्केतुरदृश्यत\n",
    "07007024a": "स केकयानां प्रवरांश्च पञ्च; पाञ्चालराजं च शरैः प्रमृद्य\n",
    "07007024c": "युधिष्ठिरानीकमदीनयोधी; द्रोणोऽभ्ययात्कार्मुकबाणपाणिः\n",
    "07007025a": "तं भीमसेनश्च धनंजयश्च; शिनेश्च नप्ता द्रुपदात्मजश्च\n",
    "07007025c": "शैब्यात्मजः काशिपतिः शिबिश्च; हृष्टा नदन्तो व्यकिरञ्शरौघैः\n",
    "07007026a": "तेषामथो द्रोणधनुर्विमुक्ताः; पतत्रिणः काञ्चनचित्रपुङ्खाः\n",
    "07007026c": "भित्त्वा शरीराणि गजाश्वयूनां; जग्मुर्महीं शोणितदिग्धवाजाः\n",
    "07007027a": "सा योधसंघैश्च रथैश्च भूमिः; शरैर्विभिन्नैर्गजवाजिभिश्च\n",
    "07007027c": "प्रच्छाद्यमाना पतितैर्बभूव; समन्ततो द्यौरिव कालमेघैः\n",
    "07007028a": "शैनेयभीमार्जुनवाहिनीपा;ञ्शैब्याभिमन्यू सह काशिराज्ञा\n",
    "07007028c": "अन्यांश्च वीरान्समरे प्रमृद्ना;द्द्रोणः सुतानां तव भूतिकामः\n",
    "07007029a": "एतानि चान्यानि च कौरवेन्द्र; कर्माणि कृत्वा समरे महात्मा\n",
    "07007029c": "प्रताप्य लोकानिव कालसूर्यो; द्रोणो गतः स्वर्गमितो हि राजन्\n",
    "07007030a": "एवं रुक्मरथः शूरो हत्वा शतसहस्रशः\n",
    "07007030c": "पाण्डवानां रणे योधान्पार्षतेन निपातितः\n",
    "07007031a": "अक्षौहिणीमभ्यधिकां शूराणामनिवर्तिनाम्\n",
    "07007031c": "निहत्य पश्चाद्धृतिमानगच्छत्परमां गतिम्\n",
    "07007032a": "पाण्डवैः सह पाञ्चालैरशिवैः क्रूरकर्मभिः\n",
    "07007032c": "हतो रुक्मरथो राजन्कृत्वा कर्म सुदुष्करम्\n",
    "07007033a": "ततो निनादो भूतानामाकाशे समजायत\n",
    "07007033c": "सैन्यानां च ततो राजन्नाचार्ये निहते युधि\n",
    "07007034a": "द्यां धरां खं दिशो वारि प्रदिशश्चानुनादयन्\n",
    "07007034c": "अहो धिगिति भूतानां शब्दः समभवन्महान्\n",
    "07007035a": "देवताः पितरश्चैव पूर्वे ये चास्य बान्धवाः\n",
    "07007035c": "ददृशुर्निहतं तत्र भारद्वाजं महारथम्\n",
    "07007036a": "पाण्डवास्तु जयं लब्ध्वा सिंहनादान्प्रचक्रिरे\n",
    "07007036c": "तेन नादेन महता समकम्पत मेदिनी\n",
    "07008001": "धृतराष्ट्र उवाच\n",
    "07008001a": "किं कुर्वाणं रणे द्रोणं जघ्नुः पाण्डवसृञ्जयाः\n",
    "07008001c": "तथा निपुणमस्त्रेषु सर्वशस्त्रभृतामपि\n",
    "07008002a": "रथभङ्गो बभूवास्य धनुर्वाशीर्यतास्यतः\n",
    "07008002c": "प्रमत्तो वाभवद्द्रोणस्ततो मृत्युमुपेयिवान्\n",
    "07008003a": "कथं नु पार्षतस्तात शत्रुभिर्दुष्प्रधर्षणम्\n",
    "07008003c": "किरन्तमिषुसंघातान्रुक्मपुङ्खाननेकशः\n",
    "07008004a": "क्षिप्रहस्तं द्विजश्रेष्ठं कृतिनं चित्रयोधिनम्\n",
    "07008004c": "दूरेषुपातिनं दान्तमस्त्रयुद्धे च पारगम्\n",
    "07008005a": "पाञ्चालपुत्रो न्यवधीद्दिष्ट्या स वरमच्युतम्\n",
    "07008005c": "कुर्वाणं दारुणं कर्म रणे यत्तं महारथम्\n",
    "07008006a": "व्यक्तं दिष्टं हि बलवत्पौरुषादिति मे मतिः\n",
    "07008006c": "यद्द्रोणो निहतः शूरः पार्षतेन महात्मना\n",
    "07008007a": "अस्त्रं चतुर्विधं वीरे यस्मिन्नासीत्प्रतिष्ठितम्\n",
    "07008007c": "तमिष्वस्त्रवराचार्यं द्रोणं शंससि मे हतम्\n",
    "07008008a": "श्रुत्वा हतं रुक्मरथं वैयाघ्रपरिवारणम्\n",
    "07008008c": "जातरूपपरिष्कारं नाद्य शोकमपानुदे\n",
    "07008009a": "न नूनं परदुःखेन कश्चिन्म्रियति संजय\n",
    "07008009c": "यत्र द्रोणमहं श्रुत्वा हतं जीवामि न म्रिये\n",
    "07008010a": "अश्मसारमयं नूनं हृदयं सुदृढं मम\n",
    "07008010c": "यच्छ्रुत्वा निहतं द्रोणं शतधा न विदीर्यते\n",
    "07008011a": "ब्राह्मे वेदे तथेष्वस्त्रे यमुपासन्गुणार्थिनः\n",
    "07008011c": "ब्राह्मणा राजपुत्राश्च स कथं मृत्युना हतः\n",
    "07008012a": "शोषणं सागरस्येव मेरोरिव विसर्पणम्\n",
    "07008012c": "पतनं भास्करस्येव न मृष्ये द्रोणपातनम्\n",
    "07008013a": "दृप्तानां प्रतिषेद्धासीद्धार्मिकानां च रक्षिता\n",
    "07008013c": "योऽत्याक्षीत्कृपणस्यार्थे प्राणानपि परंतपः\n",
    "07008014a": "मन्दानां मम पुत्राणां जयाशा यस्य विक्रमे\n",
    "07008014c": "बृहस्पत्युशनस्तुल्यो बुद्ध्या स निहतः कथम्\n",
    "07008015a": "ते च शोणा बृहन्तोऽश्वाः सैन्धवा हेममालिनः\n",
    "07008015c": "रथे वातजवा युक्ताः सर्वशब्दातिगा रणे\n",
    "07008016a": "बलिनो घोषिणो दान्ताः सैन्धवाः साधुवाहिनः\n",
    "07008016c": "दृढाः संग्राममध्येषु कच्चिदासन्न विह्वलाः\n",
    "07008017a": "करिणां बृंहतां युद्धे शङ्खदुन्दुभिनिस्वनम्\n",
    "07008017c": "ज्याक्षेपशरवर्षाणां शस्त्राणां च सहिष्णवः\n",
    "07008018a": "आशंसन्तः पराञ्जेतुं जितश्वासा जितव्यथाः\n",
    "07008018c": "हयाः प्रजविताः शीघ्रा भारद्वाजरथोद्वहाः\n",
    "07008019a": "ते स्म रुक्मरथे युक्ता नरवीरसमाहिताः\n",
    "07008019c": "कथं नाभ्यतरंस्तात पाण्डवानामनीकिनीम्\n",
    "07008020a": "जातरूपपरिष्कारमास्थाय रथमुत्तमम्\n",
    "07008020c": "भारद्वाजः किमकरोच्छूरः संक्रन्दनो युधि\n",
    "07008021a": "विद्यां यस्योपजीवन्ति सर्वलोकधनुर्भृतः\n",
    "07008021c": "स सत्यसंधो बलवान्द्रोणः किमकरोद्युधि\n",
    "07008022a": "दिवि शक्रमिव श्रेष्ठं महामात्रं धनुर्भृताम्\n",
    "07008022c": "के नु तं रौद्रकर्माणं युद्धे प्रत्युद्ययू रथाः\n",
    "07008023a": "ननु रुक्मरथं दृष्ट्वा प्रद्रवन्ति स्म पाण्डवाः\n",
    "07008023c": "दिव्यमस्त्रं विकुर्वाणं सेनां क्षिण्वन्तमव्ययम्\n",
    "07008024a": "उताहो सर्वसैन्येन धर्मराजः सहानुजः\n",
    "07008024c": "पाञ्चाल्यप्रग्रहो द्रोणं सर्वतः समवारयत्\n",
    "07008025a": "नूनमावारयत्पार्थो रथिनोऽन्यानजिह्मगैः\n",
    "07008025c": "ततो द्रोणं समारोहत्पार्षतः पापकर्मकृत्\n",
    "07008026a": "न ह्यन्यं परिपश्यामि वधे कंचन शुष्मिणः\n",
    "07008026c": "धृष्टद्युम्नादृते रौद्रात्पाल्यमानात्किरीटिना\n",
    "07008027a": "तैर्वृतः सर्वतः शूरैः पाञ्चाल्यापसदस्ततः\n",
    "07008027c": "केकयैश्चेदिकारूषैर्मत्स्यैरन्यैश्च भूमिपैः\n",
    "07008028a": "व्याकुलीकृतमाचार्यं पिपीलैरुरगं यथा\n",
    "07008028c": "कर्मण्यसुकरे सक्तं जघानेति मतिर्मम\n",
    "07008029a": "योऽधीत्य चतुरो वेदान्सर्वानाख्यानपञ्चमान्\n",
    "07008029c": "ब्राह्मणानां प्रतिष्ठासीत्स्रोतसामिव सागरः\n",
    "07008029e": "स कथं ब्राह्मणो वृद्धः शस्त्रेण वधमाप्तवान्\n",
    "07008030a": "अमर्षणो मर्षितवान्क्लिश्यमानः सदा मया\n",
    "07008030c": "अनर्हमाणः कौन्तेयः कर्मणस्तस्य तत्फलम्\n",
    "07008031a": "यस्य कर्मानुजीवन्ति लोके सर्वधनुर्भृतः\n",
    "07008031c": "स सत्यसंधः सुकृती श्रीकामैर्निहतः कथम्\n",
    "07008032a": "दिवि शक्र इव श्रेष्ठो महासत्त्वो महाबलः\n",
    "07008032c": "स कथं निहतः पार्थैः क्षुद्रमत्स्यैर्यथा तिमिः\n",
    "07008033a": "क्षिप्रहस्तश्च बलवान्दृढधन्वारिमर्दनः\n",
    "07008033c": "न यस्य जीविताकाङ्क्षी विषयं प्राप्य जीवति\n",
    "07008034a": "यं द्वौ न जहतः शब्दौ जीवमानं कदाचन\n",
    "07008034c": "ब्राह्मश्च वेदकामानां ज्याघोषश्च धनुर्भृताम्\n",
    "07008035a": "नाहं मृष्ये हतं द्रोणं सिंहद्विरदविक्रमम्\n",
    "07008035c": "कथं संजय दुर्धर्षमनाधृष्ययशोबलम्\n",
    "07008036a": "केऽरक्षन्दक्षिणं चक्रं सव्यं के च महात्मनः\n",
    "07008036c": "पुरस्तात्के च वीरस्य युध्यमानस्य संयुगे\n",
    "07008037a": "के च तत्र तनुं त्यक्त्वा प्रतीपं मृत्युमाव्रजन्\n",
    "07008037c": "द्रोणस्य समरे वीराः केऽकुर्वन्त परां धृतिम्\n",
    "07008038a": "एतदार्येण कर्तव्यं कृच्छ्रास्वापत्सु संजय\n",
    "07008038c": "पराक्रमेद्यथाशक्त्या तच्च तस्मिन्प्रतिष्ठितम्\n",
    "07008039a": "मुह्यते मे मनस्तात कथा तावन्निवर्त्यताम्\n",
    "07008039c": "भूयस्तु लब्धसंज्ञस्त्वा परिप्रक्ष्यामि संजय\n",
    "07009001": "वैशंपायन उवाच\n",
    "07009001a": "एवं पृष्ट्वा सूतपुत्रं हृच्छोकेनार्दितो भृशम्\n",
    "07009001c": "जये निराशः पुत्राणां धृतराष्ट्रोऽपतत्क्षितौ\n",
    "07009002a": "तं विसंज्ञं निपतितं सिषिचुः परिचारकाः\n",
    "07009002c": "जलेनात्यर्थशीतेन वीजन्तः पुण्यगन्धिना\n",
    "07009003a": "पतितं चैनमाज्ञाय समन्ताद्भरतस्त्रियः\n",
    "07009003c": "परिवव्रुर्महाराजमस्पृशंश्चैव पाणिभिः\n",
    "07009004a": "उत्थाप्य चैनं शनकै राजानं पृथिवीतलात्\n",
    "07009004c": "आसनं प्रापयामासुर्बाष्पकण्ठ्यो वराङ्गनाः\n",
    "07009005a": "आसनं प्राप्य राजा तु मूर्छयाभिपरिप्लुतः\n",
    "07009005c": "निश्चेष्टोऽतिष्ठत तदा वीज्यमानः समन्ततः\n",
    "07009006a": "स लब्ध्वा शनकैः संज्ञां वेपमानो महीपतिः\n",
    "07009006c": "पुनर्गावल्गणिं सूतं पर्यपृच्छद्यथातथम्\n",
    "07009007a": "यत्तदुद्यन्निवादित्यो ज्योतिषा प्रणुदंस्तमः\n",
    "07009007c": "आयादजातशत्रुर्वै कस्तं द्रोणादवारयत्\n",
    "07009008a": "प्रभिन्नमिव मातङ्गं तथा क्रुद्धं तरस्विनम्\n",
    "07009008c": "आसक्तमनसं दीप्तं प्रतिद्विरदघातिनम्\n",
    "07009008e": "वाशितासंगमे यद्वदजय्यं प्रतियूथपैः\n",
    "07009009a": "अति चान्यान्रणे योधान्वीरः पुरुषसत्तमः\n",
    "07009009c": "यो ह्येको हि महाबाहुर्निर्दहेद्घोरचक्षुषा\n",
    "07009009e": "कृत्स्नं दुर्योधनबलं धृतिमान्सत्यसंगरः\n",
    "07009010a": "चक्षुर्हणं जये सक्तमिष्वासवररक्षितम्\n",
    "07009010c": "दान्तं बहुमतं लोके के शूराः पर्यवारयन्\n",
    "07009011a": "के दुष्प्रधर्षं राजानमिष्वासवरमच्युतम्\n",
    "07009011c": "समासेदुर्नरव्याघ्रं कौन्तेयं तत्र मामकाः\n",
    "07009012a": "तरसैवाभिपत्याथ यो वै द्रोणमुपाद्रवत्\n",
    "07009012c": "तं भीमसेनमायान्तं के शूराः पर्यवारयन्\n",
    "07009013a": "यदायाज्जलदप्रख्यो रथः परमवीर्यवान्\n",
    "07009013c": "पर्जन्य इव बीभत्सुस्तुमुलामशनिं सृजन्\n",
    "07009014a": "ववर्ष शरवर्षाणि वर्षाणि मघवानिव\n",
    "07009014c": "इषुसंबाधमाकाशं कुर्वन्कपिवरध्वजः\n",
    "07009014e": "अवस्फूर्जन्दिशः सर्वास्तलनेमिस्वनेन च\n",
    "07009015a": "चापविद्युत्प्रभो घोरो रथगुल्मबलाहकः\n",
    "07009015c": "रथनेमिघोषस्तनितः शरशब्दातिबन्धुरः\n",
    "07009016a": "रोषनिर्जितजीमूतो मनोऽभिप्रायशीघ्रगः\n",
    "07009016c": "मर्मातिगो बाणधारस्तुमुलः शोणितोदकः\n",
    "07009017a": "संप्लावयन्महीं सर्वां मानवैरास्तरंस्तदा\n",
    "07009017c": "गदानिष्टनितो रौद्रो दुर्योधनकृतोद्यमः\n",
    "07009018a": "युद्धेऽभ्यषिञ्चद्विजयो गार्ध्रपत्रैः शिलाशितैः\n",
    "07009018c": "गाण्डीवं धारयन्धीमान्कीदृशं वो मनस्तदा\n",
    "07009019a": "कच्चिद्गाण्डीवशब्देन न प्रणश्यत वै बलम्\n",
    "07009019c": "यद्वः स भैरवं कुर्वन्नर्जुनो भृशमभ्यगात्\n",
    "07009020a": "कच्चिन्नापानुदद्द्रोणादिषुभिर्वो धनंजयः\n",
    "07009020c": "वातो मेघानिवाविध्यन्प्रवाञ्शरवनानिलः\n",
    "07009020e": "को हि गाण्डीवधन्वानं नरः सोढुं रणेऽर्हति\n",
    "07009021a": "यत्सेनाः समकम्पन्त यद्वीरानस्पृशद्भयम्\n",
    "07009021c": "के तत्र नाजहुर्द्रोणं के क्षुद्राः प्राद्रवन्भयात्\n",
    "07009022a": "के वा तत्र तनूस्त्यक्त्वा प्रतीपं मृत्युमाव्रजन्\n",
    "07009022c": "अमानुषाणां जेतारं युद्धेष्वपि धनंजयम्\n",
    "07009023a": "न च वेगं सिताश्वस्य विशक्ष्यन्तीह मामकाः\n",
    "07009023c": "गाण्डीवस्य च निर्घोषं प्रावृड्जलदनिस्वनम्\n",
    "07009024a": "विष्वक्सेनो यस्य यन्ता योद्धा चैव धनंजयः\n",
    "07009024c": "अशक्यः स रथो जेतुं मन्ये देवासुरैरपि\n",
    "07009025a": "सुकुमारो युवा शूरो दर्शनीयश्च पाण्डवः\n",
    "07009025c": "मेधावी निपुणो धीमान्युधि सत्यपराक्रमः\n",
    "07009026a": "आरावं विपुलं कुर्वन्व्यथयन्सर्वकौरवान्\n",
    "07009026c": "यदायान्नकुलो धीमान्के शूराः पर्यवारयन्\n",
    "07009027a": "आशीविष इव क्रुद्धः सहदेवो यदाभ्ययात्\n",
    "07009027c": "शत्रूणां कदनं कुर्वञ्जेतासौ दुर्जयो युधि\n",
    "07009028a": "आर्यव्रतममोघेषुं ह्रीमन्तमपराजितम्\n",
    "07009028c": "द्रोणायाभिमुखं यान्तं के शूराः पर्यवारयन्\n",
    "07009029a": "यः स सौवीरराजस्य प्रमथ्य महतीं चमूम्\n",
    "07009029c": "आदत्त महिषीं भोज्यां काम्यां सर्वाङ्गशोभनाम्\n",
    "07009030a": "सत्यं धृतिश्च शौर्यं च ब्रह्मचर्यं च केवलम्\n",
    "07009030c": "सर्वाणि युयुधानेऽस्मिन्नित्यानि पुरुषर्षभे\n",
    "07009031a": "बलिनं सत्यकर्माणमदीनमपराजितम्\n",
    "07009031c": "वासुदेवसमं युद्धे वासुदेवादनन्तरम्\n",
    "07009032a": "युक्तं धनंजयप्रेष्ये शूरमाचार्यकर्मणि\n",
    "07009032c": "पार्थेन सममस्त्रेषु कस्तं द्रोणादवारयत्\n",
    "07009033a": "वृष्णीनां प्रवरं वीरं शूरं सर्वधनुष्मताम्\n",
    "07009033c": "रामेण सममस्त्रेषु यशसा विक्रमेण च\n",
    "07009034a": "सत्यं धृतिर्दमः शौर्यं ब्रह्मचर्यमनुत्तमम्\n",
    "07009034c": "सात्वते तानि सर्वाणि त्रैलोक्यमिव केशवे\n",
    "07009035a": "तमेवंगुणसंपन्नं दुर्वारमपि दैवतैः\n",
    "07009035c": "समासाद्य महेष्वासं के वीराः पर्यवारयन्\n",
    "07009036a": "पाञ्चालेषूत्तमं शूरमुत्तमाभिजनप्रियम्\n",
    "07009036c": "नित्यमुत्तमकर्माणमुत्तमौजसमाहवे\n",
    "07009037a": "युक्तं धनंजयहिते ममानर्थाय चोत्तमम्\n",
    "07009037c": "यमवैश्रवणादित्यमहेन्द्रवरुणोपमम्\n",
    "07009038a": "महारथसमाख्यातं द्रोणायोद्यन्तमाहवे\n",
    "07009038c": "त्यजन्तं तुमुले प्राणान्के शूराः पर्यवारयन्\n",
    "07009039a": "एकोऽपसृत्य चेदिभ्यः पाण्डवान्यः समाश्रितः\n",
    "07009039c": "धृष्टकेतुं तमायान्तं द्रोणात्कः समवारयत्\n",
    "07009040a": "योऽवधीत्केतुमाञ्शूरो राजपुत्रं सुदर्शनम्\n",
    "07009040c": "अपरान्तगिरिद्वारे कस्तं द्रोणादवारयत्\n",
    "07009041a": "स्त्रीपूर्वो यो नरव्याघ्रो यः स वेद गुणागुणान्\n",
    "07009041c": "शिखण्डिनं याज्ञसेनिमम्लानमनसं युधि\n",
    "07009042a": "देवव्रतस्य समरे हेतुं मृत्योर्महात्मनः\n",
    "07009042c": "द्रोणायाभिमुखं यान्तं के वीराः पर्यवारयन्\n",
    "07009043a": "यस्मिन्नभ्यधिका वीरे गुणाः सर्वे धनंजयात्\n",
    "07009043c": "यस्मिन्नस्त्राणि सत्यं च ब्रह्मचर्यं च नित्यदा\n",
    "07009044a": "वासुदेवसमं वीर्ये धनंजयसमं बले\n",
    "07009044c": "तेजसादित्यसदृशं बृहस्पतिसमं मतौ\n",
    "07009045a": "अभिमन्युं महात्मानं व्यात्ताननमिवान्तकम्\n",
    "07009045c": "द्रोणायाभिमुखं यान्तं के वीराः पर्यवारयन्\n",
    "07009046a": "तरुणस्त्वरुणप्रख्यः सौभद्रः परवीरहा\n",
    "07009046c": "यदाभ्याद्रवत द्रोणं तदासीद्वो मनः कथम्\n",
    "07009047a": "द्रौपदेया नरव्याघ्राः समुद्रमिव सिन्धवः\n",
    "07009047c": "यद्द्रोणमाद्रवन्संख्ये के वीरास्तानवारयन्\n",
    "07009048a": "ये ते द्वादशवर्षाणि क्रीडामुत्सृज्य बालकाः\n",
    "07009048c": "अस्त्रार्थमवसन्भीष्मे बिभ्रतो व्रतमुत्तमम्\n",
    "07009049a": "क्षत्रंजयः क्षत्रदेवः क्षत्रधर्मा च मानिनः\n",
    "07009049c": "धृष्टद्युम्नात्मजा वीराः के तान्द्रोणादवारयन्\n",
    "07009050a": "शताद्विशिष्टं यं युद्धे समपश्यन्त वृष्णयः\n",
    "07009050c": "चेकितानं महेष्वासं कस्तं द्रोणादवारयत्\n",
    "07009051a": "वार्धक्षेमिः कलिङ्गानां यः कन्यामाहरद्युधि\n",
    "07009051c": "अनाधृष्टिरदीनात्मा कस्तं द्रोणादवारयत्\n",
    "07009052a": "भ्रातरः पञ्च कैकेया धार्मिकाः सत्यविक्रमाः\n",
    "07009052c": "इन्द्रगोपकवर्णाश्च रक्तवर्मायुधध्वजाः\n",
    "07009053a": "मातृष्वसुः सुता वीराः पाण्डवानां जयार्थिनः\n",
    "07009053c": "तान्द्रोणं हन्तुमायातान्के वीराः पर्यवारयन्\n",
    "07009054a": "यं योधयन्तो राजानो नाजयन्वारणावते\n",
    "07009054c": "षण्मासानभिसंरब्धा जिघांसन्तो युधां पतिम्\n",
    "07009055a": "धनुष्मतां वरं शूरं सत्यसंधं महाबलम्\n",
    "07009055c": "द्रोणात्कस्तं नरव्याघ्रं युयुत्सुं प्रत्यवारयत्\n",
    "07009056a": "यः पुत्रं काशिराजस्य वाराणस्यां महारथम्\n",
    "07009056c": "समरे स्त्रीषु गृध्यन्तं भल्लेनापहरद्रथात्\n",
    "07009057a": "धृष्टद्युम्नं महेष्वासं पार्थानां मन्त्रधारिणम्\n",
    "07009057c": "युक्तं दुर्योधनानर्थे सृष्टं द्रोणवधाय च\n",
    "07009058a": "निर्दहन्तं रणे योधान्दारयन्तं च सर्वशः\n",
    "07009058c": "द्रोणायाभिमुखं यान्तं के वीराः पर्यवारयन्\n",
    "07009059a": "उत्सङ्ग इव संवृद्धं द्रुपदस्यास्त्रवित्तमम्\n",
    "07009059c": "शैखण्डिनं क्षत्रदेवं के तं द्रोणादवारयन्\n",
    "07009060a": "य इमां पृथिवीं कृत्स्नां चर्मवत्समवेष्टयत्\n",
    "07009060c": "महता रथवंशेन मुख्यारिघ्नो महारथः\n",
    "07009061a": "दशाश्वमेधानाजह्रे स्वन्नपानाप्तदक्षिणान्\n",
    "07009061c": "निरर्गलान्सर्वमेधान्पुत्रवत्पालयन्प्रजाः\n",
    "07009062a": "पिबन्त्यो दक्षिणां यस्य गङ्गास्रोतः समापिबन्\n",
    "07009062c": "तावतीर्गा ददौ वीर उशीनरसुतोऽध्वरे\n",
    "07009063a": "न पूर्वे नापरे चक्रुरिदं केचन मानवाः\n",
    "07009063c": "इति संचुक्रुशुर्देवाः कृते कर्मणि दुष्करे\n",
    "07009064a": "पश्यामस्त्रिषु लोकेषु न तं संस्थास्नुचारिषु\n",
    "07009064c": "जातं वापि जनिष्यं वा द्वितीयं वापि संप्रति\n",
    "07009065a": "अन्यमौशीनराच्छैब्याद्धुरो वोढारमित्युत\n",
    "07009065c": "गतिं यस्य न यास्यन्ति मानुषा लोकवासिनः\n",
    "07009066a": "तस्य नप्तारमायान्तं शैब्यं कः समवारयत्\n",
    "07009066c": "द्रोणायाभिमुखं यान्तं व्यात्ताननमिवान्तकम्\n",
    "07009067a": "विराटस्य रथानीकं मत्स्यस्यामित्रघातिनः\n",
    "07009067c": "प्रेप्सन्तं समरे द्रोणं के वीराः पर्यवारयन्\n",
    "07009068a": "सद्यो वृकोदराज्जातो महाबलपराक्रमः\n",
    "07009068c": "मायावी राक्षसो घोरो यस्मान्मम महद्भयम्\n",
    "07009069a": "पार्थानां जयकामं तं पुत्राणां मम कण्टकम्\n",
    "07009069c": "घटोत्कचं महाबाहुं कस्तं द्रोणादवारयत्\n",
    "07009070a": "एते चान्ये च बहवो येषामर्थाय संजय\n",
    "07009070c": "त्यक्तारः संयुगे प्राणान्किं तेषामजितं युधि\n",
    "07009071a": "येषां च पुरुषव्याघ्रः शार्ङ्गधन्वा व्यपाश्रयः\n",
    "07009071c": "हितार्थी चापि पार्थानां कथं तेषां पराजयः\n",
    "07009072a": "लोकानां गुरुरत्यन्तं लोकनाथः सनातनः\n",
    "07009072c": "नारायणो रणे नाथो दिव्यो दिव्यात्मवान्प्रभुः\n",
    "07009073a": "यस्य दिव्यानि कर्माणि प्रवदन्ति मनीषिणः\n",
    "07009073c": "तान्यहं कीर्तयिष्यामि भक्त्या स्थैर्यार्थमात्मनः\n",
    "07010001": "धृतराष्ट्र उवाच\n",
    "07010001a": "शृणु दिव्यानि कर्माणि वासुदेवस्य संजय\n",
    "07010001c": "कृतवान्यानि गोविन्दो यथा नान्यः पुमान्क्वचित्\n",
    "07010002a": "संवर्धता गोपकुले बालेनैव महात्मना\n",
    "07010002c": "विख्यापितं बलं बाह्वोस्त्रिषु लोकेषु संजय\n",
    "07010003a": "उच्चैःश्रवस्तुल्यबलं वायुवेगसमं जवे\n",
    "07010003c": "जघान हयराजं यो यमुनावनवासिनम्\n",
    "07010004a": "दानवं घोरकर्माणं गवां मृत्युमिवोत्थितम्\n",
    "07010004c": "वृषरूपधरं बाल्ये भुजाभ्यां निजघान ह\n",
    "07010005a": "प्रलम्बं नरकं जम्भं पीठं चापि महासुरम्\n",
    "07010005c": "मुरुं चाचलसंकाशमवधीत्पुष्करेक्षणः\n",
    "07010006a": "तथा कंसो महातेजा जरासंधेन पालितः\n",
    "07010006c": "विक्रमेणैव कृष्णेन सगणः शातितो रणे\n",
    "07010007a": "सुनामा नाम विक्रान्तः समग्राक्षौहिणीपतिः\n",
    "07010007c": "भोजराजस्य मध्यस्थो भ्राता कंसस्य वीर्यवान्\n",
    "07010008a": "बलदेवद्वितीयेन कृष्णेनामित्रघातिना\n",
    "07010008c": "तरस्वी समरे दग्धः ससैन्यः शूरसेनराट्\n",
    "07010009a": "दुर्वासा नाम विप्रर्षिस्तथा परमकोपनः\n",
    "07010009c": "आराधितः सदारेण स चास्मै प्रददौ वरान्\n",
    "07010010a": "तथा गान्धारराजस्य सुतां वीरः स्वयंवरे\n",
    "07010010c": "निर्जित्य पृथिवीपालानवहत्पुष्करेक्षणः\n",
    "07010011a": "अमृष्यमाणा राजानो यस्य जात्या हया इव\n",
    "07010011c": "रथे वैवाहिके युक्ताः प्रतोदेन कृतव्रणाः\n",
    "07010012a": "जरासंधं महाबाहुमुपायेन जनार्दनः\n",
    "07010012c": "परेण घातयामास पृथगक्षौहिणीपतिम्\n",
    "07010013a": "चेदिराजं च विक्रान्तं राजसेनापतिं बली\n",
    "07010013c": "अर्घे विवदमानं च जघान पशुवत्तदा\n",
    "07010014a": "सौभं दैत्यपुरं स्वस्थं शाल्वगुप्तं दुरासदम्\n",
    "07010014c": "समुद्रकुक्षौ विक्रम्य पातयामास माधवः\n",
    "07010015a": "अङ्गान्वङ्गान्कलिङ्गांश्च मागधान्काशिकोसलान्\n",
    "07010015c": "वत्सगर्गकरूषांश्च पुण्ड्रांश्चाप्यजयद्रणे\n",
    "07010016a": "आवन्त्यान्दाक्षिणात्यांश्च पार्वतीयान्दशेरकान्\n",
    "07010016c": "काश्मीरकानौरसकान्पिशाचांश्च समन्दरान्\n",
    "07010017a": "काम्बोजान्वाटधानांश्च चोलान्पाण्ड्यांश्च संजय\n",
    "07010017c": "त्रिगर्तान्मालवांश्चैव दरदांश्च सुदुर्जयान्\n",
    "07010018a": "नानादिग्भ्यश्च संप्राप्तान्व्रातानश्वशकान्प्रति\n",
    "07010018c": "जितवान्पुण्डरीकाक्षो यवनांश्च सहानुगान्\n",
    "07010019a": "प्रविश्य मकरावासं यादोभिरभिसंवृतम्\n",
    "07010019c": "जिगाय वरुणं युद्धे सलिलान्तर्गतं पुरा\n",
    "07010020a": "युधि पञ्चजनं हत्वा पातालतलवासिनम्\n",
    "07010020c": "पाञ्चजन्यं हृषीकेशो दिव्यं शङ्खमवाप्तवान्\n",
    "07010021a": "खाण्डवे पार्थसहितस्तोषयित्वा हुताशनम्\n",
    "07010021c": "आग्नेयमस्त्रं दुर्धर्षं चक्रं लेभे महाबलः\n",
    "07010022a": "वैनतेयं समारुह्य त्रासयित्वामरावतीम्\n",
    "07010022c": "महेन्द्रभवनाद्वीरः पारिजातमुपानयत्\n",
    "07010023a": "तच्च मर्षितवाञ्शक्रो जानंस्तस्य पराक्रमम्\n",
    "07010023c": "राज्ञां चाप्यजितं कंचित्कृष्णेनेह न शुश्रुम\n",
    "07010024a": "यच्च तन्महदाश्चर्यं सभायां मम संजय\n",
    "07010024c": "कृतवान्पुण्डरीकाक्षः कस्तदन्य इहार्हति\n",
    "07010025a": "यच्च भक्त्या प्रपन्नोऽहमद्राक्षं कृष्णमीश्वरम्\n",
    "07010025c": "तन्मे सुविदितं सर्वं प्रत्यक्षमिव चागमत्\n",
    "07010026a": "नान्तो विक्रमयुक्तस्य बुद्ध्या युक्तस्य वा पुनः\n",
    "07010026c": "कर्मणः शक्यते गन्तुं हृषीकेशस्य संजय\n",
    "07010027a": "तथा गदश्च साम्बश्च प्रद्युम्नोऽथ विदूरथः\n",
    "07010027c": "आगावहोऽनिरुद्धश्च चारुदेष्णश्च सारणः\n",
    "07010028a": "उल्मुको निशठश्चैव झल्ली बभ्रुश्च वीर्यवान्\n",
    "07010028c": "पृथुश्च विपृथुश्चैव समीकोऽथारिमेजयः\n",
    "07010029a": "एते वै बलवन्तश्च वृष्णिवीराः प्रहारिणः\n",
    "07010029c": "कथंचित्पाण्डवानीकं श्रयेयुः समरे स्थिताः\n",
    "07010030a": "आहूता वृष्णिवीरेण केशवेन महात्मना\n",
    "07010030c": "ततः संशयितं सर्वं भवेदिति मतिर्मम\n",
    "07010031a": "नागायुतबलो वीरः कैलासशिखरोपमः\n",
    "07010031c": "वनमाली हली रामस्तत्र यत्र जनार्दनः\n",
    "07010032a": "यमाहुः सर्वपितरं वासुदेवं द्विजातयः\n",
    "07010032c": "अपि वा ह्येष पाण्डूनां योत्स्यतेऽर्थाय संजय\n",
    "07010033a": "स यदा तात संनह्येत्पाण्डवार्थाय केशवः\n",
    "07010033c": "न तदा प्रत्यनीकेषु भविता तस्य कश्चन\n",
    "07010034a": "यदि स्म कुरवः सर्वे जयेयुः सर्वपाण्डवान्\n",
    "07010034c": "वार्ष्णेयोऽर्थाय तेषां वै गृह्णीयाच्छस्त्रमुत्तमम्\n",
    "07010035a": "ततः सर्वान्नरव्याघ्रो हत्वा नरपतीन्रणे\n",
    "07010035c": "कौरवांश्च महाबाहुः कुन्त्यै दद्यात्स मेदिनीम्\n",
    "07010036a": "यस्य यन्ता हृषीकेशो योद्धा यस्य धनंजयः\n",
    "07010036c": "रथस्य तस्य कः संख्ये प्रत्यनीको भवेद्रथः\n",
    "07010037a": "न केनचिदुपायेन कुरूणां दृश्यते जयः\n",
    "07010037c": "तस्मान्मे सर्वमाचक्ष्व यथा युद्धमवर्तत\n",
    "07010038a": "अर्जुनः केशवस्यात्मा कृष्णोऽप्यात्मा किरीटिनः\n",
    "07010038c": "अर्जुने विजयो नित्यं कृष्णे कीर्तिश्च शाश्वती\n",
    "07010039a": "प्राधान्येन हि भूयिष्ठममेयाः केशवे गुणाः\n",
    "07010039c": "मोहाद्दुर्योधनः कृष्णं यन्न वेत्तीह माधवम्\n",
    "07010040a": "मोहितो दैवयोगेन मृत्युपाशपुरस्कृतः\n",
    "07010040c": "न वेद कृष्णं दाशार्हमर्जुनं चैव पाण्डवम्\n",
    "07010041a": "पूर्वदेवौ महात्मानौ नरनारायणावुभौ\n",
    "07010041c": "एकात्मानौ द्विधाभूतौ दृश्येते मानवैर्भुवि\n",
    "07010042a": "मनसापि हि दुर्धर्षौ सेनामेतां यशस्विनौ\n",
    "07010042c": "नाशयेतामिहेच्छन्तौ मानुषत्वात्तु नेच्छतः\n",
    "07010043a": "युगस्येव विपर्यासो लोकानामिव मोहनम्\n",
    "07010043c": "भीष्मस्य च वधस्तात द्रोणस्य च महात्मनः\n",
    "07010044a": "न ह्येव ब्रह्मचर्येण न वेदाध्ययनेन च\n",
    "07010044c": "न क्रियाभिर्न शस्त्रेण मृत्योः कश्चिद्विमुच्यते\n",
    "07010045a": "लोकसंभावितौ वीरौ कृतास्त्रौ युद्धदुर्मदौ\n",
    "07010045c": "भीष्मद्रोणौ हतौ श्रुत्वा किं नु जीवामि संजय\n",
    "07010046a": "यां तां श्रियमसूयामः पुरा यातां युधिष्ठिरे\n",
    "07010046c": "अद्य तामनुजानीमो भीष्मद्रोणवधेन च\n",
    "07010047a": "तथा च मत्कृते प्राप्तः कुरूणामेष संक्षयः\n",
    "07010047c": "पक्वानां हि वधे सूत वज्रायन्ते तृणान्यपि\n",
    "07010048a": "अनन्यमिदमैश्वर्यं लोके प्राप्तो युधिष्ठिरः\n",
    "07010048c": "यस्य कोपान्महेष्वासौ भीष्मद्रोणौ निपातितौ\n",
    "07010049a": "प्राप्तः प्रकृतितो धर्मो नाधर्मो मानवान्प्रति\n",
    "07010049c": "क्रूरः सर्वविनाशाय कालः समतिवर्तते\n",
    "07010050a": "अन्यथा चिन्तिता ह्यर्था नरैस्तात मनस्विभिः\n",
    "07010050c": "अन्यथैव हि गच्छन्ति दैवादिति मतिर्मम\n",
    "07010051a": "तस्मादपरिहार्येऽर्थे संप्राप्ते कृच्छ्र उत्तमे\n",
    "07010051c": "अपारणीये दुश्चिन्त्ये यथाभूतं प्रचक्ष्व मे\n",
    "07011001": "संजय उवाच\n",
    "07011001a": "हन्त ते वर्णयिष्यामि सर्वं प्रत्यक्षदर्शिवान्\n",
    "07011001c": "यथा स न्यपतद्द्रोणः सादितः पाण्डुसृञ्जयैः\n",
    "07011002a": "सेनापतित्वं संप्राप्य भारद्वाजो महारथः\n",
    "07011002c": "मध्ये सर्वस्य सैन्यस्य पुत्रं ते वाक्यमब्रवीत्\n",
    "07011003a": "यत्कौरवाणामृषभादापगेयादनन्तरम्\n",
    "07011003c": "सेनापत्येन मां राजन्नद्य सत्कृतवानसि\n",
    "07011004a": "सदृशं कर्मणस्तस्य फलं प्राप्नुहि पार्थिव\n",
    "07011004c": "करोमि कामं कं तेऽद्य प्रवृणीष्व यमिच्छसि\n",
    "07011005a": "ततो दुर्योधनश्चिन्त्य कर्णदुःशासनादिभिः\n",
    "07011005c": "तमथोवाच दुर्धर्षमाचार्यं जयतां वरम्\n",
    "07011006a": "ददासि चेद्वरं मह्यं जीवग्राहं युधिष्ठिरम्\n",
    "07011006c": "गृहीत्वा रथिनां श्रेष्ठं मत्समीपमिहानय\n",
    "07011007a": "ततः कुरूणामाचार्यः श्रुत्वा पुत्रस्य ते वचः\n",
    "07011007c": "सेनां प्रहर्षयन्सर्वामिदं वचनमब्रवीत्\n",
    "07011008a": "धन्यः कुन्तीसुतो राजा यस्य ग्रहणमिच्छसि\n",
    "07011008c": "न वधार्थं सुदुर्धर्ष वरमद्य प्रयाचसि\n",
    "07011009a": "किमर्थं च नरव्याघ्र न वधं तस्य काङ्क्षसि\n",
    "07011009c": "नाशंससि क्रियामेतां मत्तो दुर्योधन ध्रुवम्\n",
    "07011010a": "आहोस्विद्धर्मपुत्रस्य द्वेष्टा तस्य न विद्यते\n",
    "07011010c": "यदिच्छसि त्वं जीवन्तं कुलं रक्षसि चात्मनि\n",
    "07011011a": "अथ वा भरतश्रेष्ठ निर्जित्य युधि पाण्डवान्\n",
    "07011011c": "राज्यांशं प्रतिदत्त्वा च सौभ्रात्रं कर्तुमिच्छसि\n",
    "07011012a": "धन्यः कुन्तीसुतो राजा सुजाता चास्य धीमतः\n",
    "07011012c": "अजातशत्रुता सत्या तस्य यत्स्निह्यते भवान्\n",
    "07011013a": "द्रोणेन त्वेवमुक्तस्य तव पुत्रस्य भारत\n",
    "07011013c": "सहसा निःसृतो भावो योऽस्य नित्यं प्रवर्तते\n",
    "07011014a": "नाकारो गूहितुं शक्यो बृहस्पतिसमैरपि\n",
    "07011014c": "तस्मात्तव सुतो राजन्प्रहृष्टो वाक्यमब्रवीत्\n",
    "07011015a": "वधे कुन्तीसुतस्याजौ नाचार्य विजयो मम\n",
    "07011015c": "हते युधिष्ठिरे पार्थो हन्यात्सर्वान्हि नो ध्रुवम्\n",
    "07011016a": "न च शक्यो रणे सर्वैर्निहन्तुममरैरपि\n",
    "07011016c": "य एव चैषां शेषः स्यात्स एवास्मान्न शेषयेत्\n",
    "07011017a": "सत्यप्रतिज्ञे त्वानीते पुनर्द्यूतेन निर्जिते\n",
    "07011017c": "पुनर्यास्यन्त्यरण्याय कौन्तेयास्तमनुव्रताः\n",
    "07011018a": "सोऽयं मम जयो व्यक्तं दीर्घकालं भविष्यति\n",
    "07011018c": "अतो न वधमिच्छामि धर्मराजस्य कर्हिचित्\n",
    "07011019a": "तस्य जिह्ममभिप्रायं ज्ञात्वा द्रोणोऽर्थतत्त्ववित्\n",
    "07011019c": "तं वरं सान्तरं तस्मै ददौ संचिन्त्य बुद्धिमान्\n",
    "07011020": "द्रोण उवाच\n",
    "07011020a": "न चेद्युधिष्ठिरं वीर पालयेदर्जुनो युधि\n",
    "07011020c": "मन्यस्व पाण्डवं ज्येष्ठमानीतं वशमात्मनः\n",
    "07011021a": "न हि पार्थो रणे शक्यः सेन्द्रैर्देवासुरैरपि\n",
    "07011021c": "प्रत्युद्यातुमतस्तात नैतदामर्षयाम्यहम्\n",
    "07011022a": "असंशयं स शिष्यो मे मत्पूर्वश्चास्त्रकर्मणि\n",
    "07011022c": "तरुणः कीर्तियुक्तश्च एकायनगतश्च सः\n",
    "07011023a": "अस्त्राणीन्द्राच्च रुद्राच्च भूयांसि समवाप्तवान्\n",
    "07011023c": "अमर्षितश्च ते राजंस्तेन नामर्षयाम्यहम्\n",
    "07011024a": "स चापक्रम्यतां युद्धाद्येनोपायेन शक्यते\n",
    "07011024c": "अपनीते ततः पार्थे धर्मराजो जितस्त्वया\n",
    "07011025a": "ग्रहणं चेज्जयं तस्य मन्यसे पुरुषर्षभ\n",
    "07011025c": "एतेन चाभ्युपायेन ध्रुवं ग्रहणमेष्यति\n",
    "07011026a": "अहं गृहीत्वा राजानं सत्यधर्मपरायणम्\n",
    "07011026c": "आनयिष्यामि ते राजन्वशमद्य न संशयः\n",
    "07011027a": "यदि स्थास्यति संग्रामे मुहूर्तमपि मेऽग्रतः\n",
    "07011027c": "अपनीते नरव्याघ्रे कुन्तीपुत्रे धनंजये\n",
    "07011028a": "फल्गुनस्य समक्षं तु न हि पार्थो युधिष्ठिरः\n",
    "07011028c": "ग्रहीतुं समरे शक्यः सेन्द्रैरपि सुरासुरैः\n",
    "07011029": "संजय उवाच\n",
    "07011029a": "सान्तरं तु प्रतिज्ञाते राज्ञो द्रोणेन निग्रहे\n",
    "07011029c": "गृहीतं तममन्यन्त तव पुत्राः सुबालिशाः\n",
    "07011030a": "पाण्डवेषु हि सापेक्षं द्रोणं जानाति ते सुतः\n",
    "07011030c": "ततः प्रतिज्ञास्थैर्यार्थं स मन्त्रो बहुलीकृतः\n",
    "07011031a": "ततो दुर्योधनेनापि ग्रहणं पाण्डवस्य तत्\n",
    "07011031c": "सैन्यस्थानेषु सर्वेषु व्याघोषितमरिंदम\n",
    "07012001": "संजय उवाच\n",
    "07012001a": "ततस्ते सैनिकाः श्रुत्वा तं युधिष्ठिरनिग्रहम्\n",
    "07012001c": "सिंहनादरवांश्चक्रुर्बाणशङ्खरवैः सह\n",
    "07012002a": "तत्तु सर्वं यथा वृत्तं धर्मराजेन भारत\n",
    "07012002c": "आप्तैराशु परिज्ञातं भारद्वाजचिकीर्षितम्\n",
    "07012003a": "ततः सर्वान्समानाय्य भ्रातॄन्सैन्यांश्च सर्वशः\n",
    "07012003c": "अब्रवीद्धर्मराजस्तु धनंजयमिदं वचः\n",
    "07012004a": "श्रुतं ते पुरुषव्याघ्र द्रोणस्याद्य चिकीर्षितम्\n",
    "07012004c": "यथा तन्न भवेत्सत्यं तथा नीतिर्विधीयताम्\n",
    "07012005a": "सान्तरं हि प्रतिज्ञातं द्रोणेनामित्रकर्शन\n",
    "07012005c": "तच्चान्तरममोघेषौ त्वयि तेन समाहितम्\n",
    "07012006a": "स त्वमद्य महाबाहो युध्यस्व मदनन्तरम्\n",
    "07012006c": "यथा दुर्योधनः कामं नेमं द्रोणादवाप्नुयात्\n",
    "07012007": "अर्जुन उवाच\n",
    "07012007a": "यथा मे न वधः कार्य आचार्यस्य कथंचन\n",
    "07012007c": "तथा तव परित्यागो न मे राजंश्चिकीर्षितः\n",
    "07012008a": "अप्येवं पाण्डव प्राणानुत्सृजेयमहं युधि\n",
    "07012008c": "प्रतीयां नाहमाचार्यं त्वां न जह्यां कथंचन\n",
    "07012009a": "त्वां निगृह्याहवे राजन्धार्तराष्ट्रो यमिच्छति\n",
    "07012009c": "न स तं जीवलोकेऽस्मिन्कामं प्राप्तः कथंचन\n",
    "07012010a": "प्रपतेद्द्यौः सनक्षत्रा पृथिवी शकलीभवेत्\n",
    "07012010c": "न त्वां द्रोणो निगृह्णीयाज्जीवमाने मयि ध्रुवम्\n",
    "07012011a": "यदि तस्य रणे साह्यं कुरुते वज्रभृत्स्वयम्\n",
    "07012011c": "देवैर्वा सहितो दैत्यैर्न त्वां प्राप्स्यत्यसौ मृधे\n",
    "07012012a": "मयि जीवति राजेन्द्र न भयं कर्तुमर्हसि\n",
    "07012012c": "द्रोणादस्त्रभृतां श्रेष्ठात्सर्वशस्त्रभृतामपि\n",
    "07012013a": "न स्मराम्यनृतां वाचं न स्मरामि पराजयम्\n",
    "07012013c": "न स्मरामि प्रतिश्रुत्य किंचिदप्यनपाकृतम्\n",
    "07012014": "संजय उवाच\n",
    "07012014a": "ततः शङ्खाश्च भेर्यश्च मृदङ्गाश्चानकैः सह\n",
    "07012014c": "प्रावाद्यन्त महाराज पाण्डवानां निवेशने\n",
    "07012015a": "सिंहनादश्च संजज्ञे पाण्डवानां महात्मनाम्\n",
    "07012015c": "धनुर्ज्यातलशब्दश्च गगनस्पृक्सुभैरवः\n",
    "07012016a": "तं श्रुत्वा शङ्खनिर्घोषं पाण्डवस्य महात्मनः\n",
    "07012016c": "त्वदीयेष्वप्यनीकेषु वादित्राण्यभिजघ्निरे\n",
    "07012017a": "ततो व्यूढान्यनीकानि तव तेषां च भारत\n",
    "07012017c": "शनैरुपेयुरन्योन्यं योत्स्यमानानि संयुगे\n",
    "07012018a": "ततः प्रववृते युद्धं तुमुलं लोमहर्षणम्\n",
    "07012018c": "पाण्डवानां कुरूणां च द्रोणपाञ्चाल्ययोरपि\n",
    "07012019a": "यतमानाः प्रयत्नेन द्रोणानीकविशातने\n",
    "07012019c": "न शेकुः सृञ्जया राजंस्तद्धि द्रोणेन पालितम्\n",
    "07012020a": "तथैव तव पुत्रस्य रथोदाराः प्रहारिणः\n",
    "07012020c": "न शेकुः पाण्डवीं सेनां पाल्यमानां किरीटिना\n",
    "07012021a": "आस्तां ते स्तिमिते सेने रक्ष्यमाणे परस्परम्\n",
    "07012021c": "संप्रसुप्ते यथा नक्तं वनराज्यौ सुपुष्पिते\n",
    "07012022a": "ततो रुक्मरथो राजन्नर्केणेव विराजता\n",
    "07012022c": "वरूथिना विनिष्पत्य व्यचरत्पृतनान्तरे\n",
    "07012023a": "तमुद्यतं रथेनैकमाशुकारिणमाहवे\n",
    "07012023c": "अनेकमिव संत्रासान्मेनिरे पाण्डुसृञ्जयाः\n",
    "07012024a": "तेन मुक्ताः शरा घोरा विचेरुः सर्वतोदिशम्\n",
    "07012024c": "त्रासयन्तो महाराज पाण्डवेयस्य वाहिनीम्\n",
    "07012025a": "मध्यं दिनमनुप्राप्तो गभस्तिशतसंवृतः\n",
    "07012025c": "यथादृश्यत घर्मांशुस्तथा द्रोणोऽप्यदृश्यत\n",
    "07012026a": "न चैनं पाण्डवेयानां कश्चिच्छक्नोति मारिष\n",
    "07012026c": "वीक्षितुं समरे क्रुद्धं महेन्द्रमिव दानवाः\n",
    "07012027a": "मोहयित्वा ततः सैन्यं भारद्वाजः प्रतापवान्\n",
    "07012027c": "धृष्टद्युम्नबलं तूर्णं व्यधमन्निशितैः शरैः\n",
    "07012028a": "स दिशः सर्वतो रुद्ध्वा संवृत्य खमजिह्मगैः\n",
    "07012028c": "पार्षतो यत्र तत्रैव ममृदे पाण्डुवाहिनीम्\n",
    "07013001": "संजय उवाच\n",
    "07013001a": "ततः स पाण्डवानीके जनयंस्तुमुलं महत्\n",
    "07013001c": "व्यचरत्पाण्डवान्द्रोणो दहन्कक्षमिवानलः\n",
    "07013002a": "निर्दहन्तमनीकानि साक्षादग्निमिवोत्थितम्\n",
    "07013002c": "दृष्ट्वा रुक्मरथं युद्धे समकम्पन्त सृञ्जयाः\n",
    "07013003a": "प्रततं चास्यमानस्य धनुषोऽस्याशुकारिणः\n",
    "07013003c": "ज्याघोषः श्रूयतेऽत्यर्थं विस्फूर्जितमिवाशनेः\n",
    "07013004a": "रथिनः सादिनश्चैव नागानश्वान्पदातिनः\n",
    "07013004c": "रौद्रा हस्तवता मुक्ताः प्रमथ्नन्ति स्म सायकाः\n",
    "07013005a": "नानद्यमानः पर्जन्यः सानिलः शुचिसंक्षये\n",
    "07013005c": "अश्मवर्षमिवावर्षत्परेषामावहद्भयम्\n",
    "07013006a": "व्यचरत्स तदा राजन्सेनां विक्षोभयन्प्रभुः\n",
    "07013006c": "वर्धयामास संत्रासं शात्रवाणाममानुषम्\n",
    "07013007a": "तस्य विद्युदिवाभ्रेषु चापं हेमपरिष्कृतम्\n",
    "07013007c": "भ्रमद्रथाम्बुदे तस्मिन्दृश्यते स्म पुनः पुनः\n",
    "07013008a": "स वीरः सत्यवान्प्राज्ञो धर्मनित्यः सुदारुणः\n",
    "07013008c": "युगान्तकाले यन्तेव रौद्रां प्रास्कन्दयन्नदीम्\n",
    "07013009a": "अमर्षवेगप्रभवां क्रव्यादगणसंकुलाम्\n",
    "07013009c": "बलौघैः सर्वतः पूर्णां वीरवृक्षापहारिणीम्\n",
    "07013010a": "शोणितोदां रथावर्तां हस्त्यश्वकृतरोधसम्\n",
    "07013010c": "कवचोडुपसंयुक्तां मांसपङ्कसमाकुलाम्\n",
    "07013011a": "मेदोमज्जास्थिसिकतामुष्णीषवरफेनिलाम्\n",
    "07013011c": "संग्रामजलदापूर्णां प्रासमत्स्यसमाकुलाम्\n",
    "07013012a": "नरनागाश्वसंभूतां शरवेगौघवाहिनीम्\n",
    "07013012c": "शरीरदारुशृङ्गाटां भुजनागसमाकुलाम्\n",
    "07013013a": "उत्तमाङ्गोपलतलां निस्त्रिंशझषसेविताम्\n",
    "07013013c": "रथनागह्रदोपेतां नानाभरणनीरजाम्\n",
    "07013014a": "महारथशतावर्तां भूमिरेणूर्मिमालिनीम्\n",
    "07013014c": "महावीर्यवतां संख्ये सुतरां भीरुदुस्तराम्\n",
    "07013015a": "शूरव्यालसमाकीर्णां प्राणिवाणिजसेविताम्\n",
    "07013015c": "छिन्नच्छत्रमहाहंसां मुकुटाण्डजसंकुलाम्\n",
    "07013016a": "चक्रकूर्मां गदानक्रां शरक्षुद्रझषाकुलाम्\n",
    "07013016c": "बडगृध्रसृगालानां घोरसंघैर्निषेविताम्\n",
    "07013017a": "निहतान्प्राणिनः संख्ये द्रोणेन बलिना शरैः\n",
    "07013017c": "वहन्तीं पितृलोकाय शतशो राजसत्तम\n",
    "07013018a": "शरीरशतसंबाधां केशशैवलशाद्वलाम्\n",
    "07013018c": "नदीं प्रावर्तयद्राजन्भीरूणां भयवर्धिनीम्\n",
    "07013019a": "तं जयन्तमनीकानि तानि तान्येव भारत\n",
    "07013019c": "सर्वतोऽभ्यद्रवन्द्रोणं युधिष्ठिरपुरोगमाः\n",
    "07013020a": "तानभिद्रवतः शूरांस्तावका दृढकार्मुकाः\n",
    "07013020c": "सर्वतः प्रत्यगृह्णन्त तदभूल्लोमहर्षणम्\n",
    "07013021a": "शतमायस्तु शकुनिः सहदेवं समाद्रवत्\n",
    "07013021c": "सनियन्तृध्वजरथं विव्याध निशितैः शरैः\n",
    "07013022a": "तस्य माद्रीसुतः केतुं धनुः सूतं हयानपि\n",
    "07013022c": "नातिक्रुद्धः शरैश्छित्त्वा षष्ट्या विव्याध मातुलम्\n",
    "07013023a": "सौबलस्तु गदां गृह्य प्रचस्कन्द रथोत्तमात्\n",
    "07013023c": "स तस्य गदया राजन्रथात्सूतमपातयत्\n",
    "07013024a": "ततस्तौ विरथौ राजन्गदाहस्तौ महाबलौ\n",
    "07013024c": "चिक्रीडतू रणे शूरौ सशृङ्गाविव पर्वतौ\n",
    "07013025a": "द्रोणः पाञ्चालराजानं विद्ध्वा दशभिराशुगैः\n",
    "07013025c": "बहुभिस्तेन चाभ्यस्तस्तं विव्याध शताधिकैः\n",
    "07013026a": "विविंशतिं भीमसेनो विंशत्या निशितैः शरैः\n",
    "07013026c": "विद्ध्वा नाकम्पयद्वीरस्तदद्भुतमिवाभवत्\n",
    "07013027a": "विविंशतिस्तु सहसा व्यश्वकेतुशरासनम्\n",
    "07013027c": "भीमं चक्रे महाराज ततः सैन्यान्यपूजयन्\n",
    "07013028a": "स तन्न ममृषे वीरः शत्रोर्विजयमाहवे\n",
    "07013028c": "ततोऽस्य गदया दान्तान्हयान्सर्वानपातयत्\n",
    "07013029a": "शल्यस्तु नकुलं वीरः स्वस्रीयं प्रियमात्मनः\n",
    "07013029c": "विव्याध प्रहसन्बाणैर्लाडयन्कोपयन्निव\n",
    "07013030a": "तस्याश्वानातपत्रं च ध्वजं सूतमथो धनुः\n",
    "07013030c": "निपात्य नकुलः संख्ये शङ्खं दध्मौ प्रतापवान्\n",
    "07013031a": "धृष्टकेतुः कृपेनास्ताञ्छित्त्वा बहुविधाञ्शरान्\n",
    "07013031c": "कृपं विव्याध सप्तत्या लक्ष्म चास्याहरत्त्रिभिः\n",
    "07013032a": "तं कृपः शरवर्षेण महता समवाकिरत्\n",
    "07013032c": "निवार्य च रणे विप्रो धृष्टकेतुमयोधयत्\n",
    "07013033a": "सात्यकिः कृतवर्माणं नाराचेन स्तनान्तरे\n",
    "07013033c": "विद्ध्वा विव्याध सप्तत्या पुनरन्यैः स्मयन्निव\n",
    "07013034a": "सप्तसप्ततिभिर्भोजस्तं विद्ध्वा निशितैः शरैः\n",
    "07013034c": "नाकम्पयत शैनेयं शीघ्रो वायुरिवाचलम्\n",
    "07013035a": "सेनापतिः सुशर्माणं शीघ्रं मर्मस्वताडयत्\n",
    "07013035c": "स चापि तं तोमरेण जत्रुदेशे अताडयत्\n",
    "07013036a": "वैकर्तनं तु समरे विराटः प्रत्यवारयत्\n",
    "07013036c": "सह मत्स्यैर्महावीर्यैस्तदद्भुतमिवाभवत्\n",
    "07013037a": "तत्पौरुषमभूत्तत्र सूतपुत्रस्य दारुणम्\n",
    "07013037c": "यत्सैन्यं वारयामास शरैः संनतपर्वभिः\n",
    "07013038a": "द्रुपदस्तु स्वयं राजा भगदत्तेन संगतः\n",
    "07013038c": "तयोर्युद्धं महाराज चित्ररूपमिवाभवत्\n",
    "07013038e": "भूतानां त्रासजननं चक्रातेऽस्त्रविशारदौ\n",
    "07013039a": "भूरिश्रवा रणे राजन्याज्ञसेनिं महारथम्\n",
    "07013039c": "महता सायकौघेन छादयामास वीर्यवान्\n",
    "07013040a": "शिखण्डी तु ततः क्रुद्धः सौमदत्तिं विशां पते\n",
    "07013040c": "नवत्या सायकानां तु कम्पयामास भारत\n",
    "07013041a": "राक्षसौ भीमकर्माणौ हैडिम्बालम्बुसावुभौ\n",
    "07013041c": "चक्रातेऽत्यद्भुतं युद्धं परस्परवधैषिणौ\n",
    "07013042a": "मायाशतसृजौ दृप्तौ मायाभिरितरेतरम्\n",
    "07013042c": "अन्तर्हितौ चेरतुस्तौ भृशं विस्मयकारिणौ\n",
    "07013043a": "चेकितानोऽनुविन्देन युयुधे त्वतिभैरवम्\n",
    "07013043c": "यथा देवासुरे युद्धे बलशक्रौ महाबलौ\n",
    "07013044a": "लक्ष्मणः क्षत्रदेवेन विमर्दमकरोद्भृशम्\n",
    "07013044c": "यथा विष्णुः पुरा राजन्हिरण्याक्षेण संयुगे\n",
    "07013045a": "ततः प्रजविताश्वेन विधिवत्कल्पितेन च\n",
    "07013045c": "रथेनाभ्यपतद्राजन्सौभद्रं पौरवो नदन्\n",
    "07013046a": "ततोऽभियाय त्वरितो युद्धाकाङ्क्षी महाबलः\n",
    "07013046c": "तेन चक्रे महद्युद्धमभिमन्युररिंदमः\n",
    "07013047a": "पौरवस्त्वथ सौभद्रं शरव्रातैरवाकिरत्\n",
    "07013047c": "तस्यार्जुनिर्ध्वजं छत्रं धनुश्चोर्व्यामपातयत्\n",
    "07013048a": "सौभद्रः पौरवं त्वन्यैर्विद्ध्वा सप्तभिराशुगैः\n",
    "07013048c": "पञ्चभिस्तस्य विव्याध हयान्सूतं च सायकैः\n",
    "07013049a": "ततः संहर्षयन्सेनां सिंहवद्विनदन्मुहुः\n",
    "07013049c": "समादत्तार्जुनिस्तूर्णं पौरवान्तकरं शरम्\n",
    "07013050a": "द्वाभ्यां शराभ्यां हार्दिक्यश्चकर्त सशरं धनुः\n",
    "07013050c": "तदुत्सृज्य धनुश्छिन्नं सौभद्रः परवीरहा\n",
    "07013050e": "उद्बबर्ह सितं खड्गमाददानः शरावरम्\n",
    "07013051a": "स तेनानेकतारेण चर्मणा कृतहस्तवत्\n",
    "07013051c": "भ्रान्तासिरचरन्मार्गान्दर्शयन्वीर्यमात्मनः\n",
    "07013052a": "भ्रामितं पुनरुद्भ्रान्तमाधूतं पुनरुच्छ्रितम्\n",
    "07013052c": "चर्मनिस्त्रिंशयो राजन्निर्विशेषमदृश्यत\n",
    "07013053a": "स पौरवरथस्येषामाप्लुत्य सहसा नदन्\n",
    "07013053c": "पौरवं रथमास्थाय केशपक्षे परामृशत्\n",
    "07013054a": "जघानास्य पदा सूतमसिनापातयद्ध्वजम्\n",
    "07013054c": "विक्षोभ्याम्भोनिधिं तार्क्ष्यस्तं नागमिव चाक्षिपत्\n",
    "07013055a": "तमाकलितकेशान्तं ददृशुः सर्वपार्थिवाः\n",
    "07013055c": "उक्षाणमिव सिंहेन पात्यमानमचेतनम्\n",
    "07013056a": "तमार्जुनिवशं प्राप्तं कृष्यमाणमनाथवत्\n",
    "07013056c": "पौरवं पतितं दृष्ट्वा नामृष्यत जयद्रथः\n",
    "07013057a": "स बर्हिणमहावाजं किङ्किणीशतजालवत्\n",
    "07013057c": "चर्म चादाय खड्गं च नदन्पर्यपतद्रथात्\n",
    "07013058a": "ततः सैन्धवमालोक्य कार्ष्णिरुत्सृज्य पौरवम्\n",
    "07013058c": "उत्पपात रथात्तूर्णं श्येनवन्निपपात च\n",
    "07013059a": "प्रासपट्टिशनिस्त्रिंशाञ्शत्रुभिः संप्रवेरितान्\n",
    "07013059c": "चिच्छेदाथासिना कार्ष्णिश्चर्मणा संरुरोध च\n",
    "07013060a": "स दर्शयित्वा सैन्यानां स्वबाहुबलमात्मनः\n",
    "07013060c": "तमुद्यम्य महाखड्गं चर्म चाथ पुनर्बली\n",
    "07013061a": "वृद्धक्षत्रस्य दायादं पितुरत्यन्तवैरिणम्\n",
    "07013061c": "ससाराभिमुखः शूरः शार्दूल इव कुञ्जरम्\n",
    "07013062a": "तौ परस्परमासाद्य खड्गदन्तनखायुधौ\n",
    "07013062c": "हृष्टवत्संप्रजह्राते व्याघ्रकेसरिणाविव\n",
    "07013063a": "संपातेष्वभिपातेषु निपातेष्वसिचर्मणोः\n",
    "07013063c": "न तयोरन्तरं कश्चिद्ददर्श नरसिंहयोः\n",
    "07013064a": "अवक्षेपोऽसिनिर्ह्रादः शस्त्रान्तरनिदर्शनम्\n",
    "07013064c": "बाह्यान्तरनिपातश्च निर्विशेषमदृश्यत\n",
    "07013065a": "बाह्यमाभ्यन्तरं चैव चरन्तौ मार्गमुत्तमम्\n",
    "07013065c": "ददृशाते महात्मानौ सपक्षाविव पर्वतौ\n",
    "07013066a": "ततो विक्षिपतः खड्गं सौभद्रस्य यशस्विनः\n",
    "07013066c": "शरावरणपक्षान्ते प्रजहार जयद्रथः\n",
    "07013067a": "रुक्मपक्षान्तरे सक्तस्तस्मिंश्चर्मणि भास्वरे\n",
    "07013067c": "सिन्धुराजबलोद्धूतः सोऽभज्यत महानसिः\n",
    "07013068a": "भग्नमाज्ञाय निस्त्रिंशमवप्लुत्य पदानि षट्\n",
    "07013068c": "सोऽदृश्यत निमेषेण स्वरथं पुनरास्थितः\n",
    "07013069a": "तं कार्ष्णिं समरान्मुक्तमास्थितं रथमुत्तमम्\n",
    "07013069c": "सहिताः सर्वराजानः परिवव्रुः समन्ततः\n",
    "07013070a": "ततश्चर्म च खड्गं च समुत्क्षिप्य महाबलः\n",
    "07013070c": "ननादार्जुनदायादः प्रेक्षमाणो जयद्रथम्\n",
    "07013071a": "सिन्धुराजं परित्यज्य सौभद्रः परवीरहा\n",
    "07013071c": "तापयामास तत्सैन्यं भुवनं भास्करो यथा\n",
    "07013072a": "तस्य सर्वायसीं शक्तिं शल्यः कनकभूषणाम्\n",
    "07013072c": "चिक्षेप समरे घोरां दीप्तामग्निशिखामिव\n",
    "07013073a": "तामवप्लुत्य जग्राह सकोशं चाकरोदसिम्\n",
    "07013073c": "वैनतेयो यथा कार्ष्णिः पतन्तमुरगोत्तमम्\n",
    "07013074a": "तस्य लाघवमाज्ञाय सत्त्वं चामिततेजसः\n",
    "07013074c": "सहिताः सर्वराजानः सिंहनादमथानदन्\n",
    "07013075a": "ततस्तामेव शल्यस्य सौभद्रः परवीरहा\n",
    "07013075c": "मुमोच भुजवीर्येण वैडूर्यविकृताजिराम्\n",
    "07013076a": "सा तस्य रथमासाद्य निर्मुक्तभुजगोपमा\n",
    "07013076c": "जघान सूतं शल्यस्य रथाच्चैनमपातयत्\n",
    "07013077a": "ततो विराटद्रुपदौ धृष्टकेतुर्युधिष्ठिरः\n",
    "07013077c": "सात्यकिः केकया भीमो धृष्टद्युम्नशिखण्डिनौ\n",
    "07013077e": "यमौ च द्रौपदेयाश्च साधु साध्विति चुक्रुशुः\n",
    "07013078a": "बाणशब्दाश्च विविधाः सिंहनादाश्च पुष्कलाः\n",
    "07013078c": "प्रादुरासन्हर्षयन्तः सौभद्रमपलायिनम्\n",
    "07013078e": "तन्नामृष्यन्त पुत्रास्ते शत्रोर्विजयलक्षणम्\n",
    "07013079a": "अथैनं सहसा सर्वे समन्तान्निशितैः शरैः\n",
    "07013079c": "अभ्याकिरन्महाराज जलदा इव पर्वतम्\n",
    "07013080a": "तेषां च प्रियमन्विच्छन्सूतस्य च पराभवात्\n",
    "07013080c": "आर्तायनिरमित्रघ्नः क्रुद्धः सौभद्रमभ्ययात्\n",
    "07014001": "धृतराष्ट्र उवाच\n",
    "07014001a": "बहूनि सुविचित्राणि द्वंद्वयुद्धानि संजय\n",
    "07014001c": "त्वयोक्तानि निशम्याहं स्पृहयामि सचक्षुषाम्\n",
    "07014002a": "आश्चर्यभूतं लोकेषु कथयिष्यन्ति मानवाः\n",
    "07014002c": "कुरूणां पाण्डवानां च युद्धं देवासुरोपमम्\n",
    "07014003a": "न हि मे तृप्तिरस्तीह शृण्वतो युद्धमुत्तमम्\n",
    "07014003c": "तस्मादार्तायनेर्युद्धं सौभद्रस्य च शंस मे\n",
    "07014004": "संजय उवाच\n",
    "07014004a": "सादितं प्रेक्ष्य यन्तारं शल्यः सर्वायषीं गदाम्\n",
    "07014004c": "समुत्क्षिप्य नदन्क्रुद्धः प्रचस्कन्द रथोत्तमात्\n",
    "07014005a": "तं दीप्तमिव कालाग्निं दण्डहस्तमिवान्तकम्\n",
    "07014005c": "जवेनाभ्यपतद्भीमः प्रगृह्य महतीं गदाम्\n",
    "07014006a": "सौभद्रोऽप्यशनिप्रख्यां प्रगृह्य महतीं गदाम्\n",
    "07014006c": "एह्येहीत्यब्रवीच्छल्यं यत्नाद्भीमेन वारितः\n",
    "07014007a": "वारयित्वा तु सौभद्रं भीमसेनः प्रतापवान्\n",
    "07014007c": "शल्यमासाद्य समरे तस्थौ गिरिरिवाचलः\n",
    "07014008a": "तथैव मद्रराजोऽपि भीमं दृष्ट्वा महाबलम्\n",
    "07014008c": "ससाराभिमुखस्तूर्णं शार्दूल इव कुञ्जरम्\n",
    "07014009a": "ततस्तूर्यनिनादाश्च शङ्खानां च सहस्रशः\n",
    "07014009c": "सिंहनादाश्च संजज्ञुर्भेरीणां च महास्वनाः\n",
    "07014010a": "पश्यतां शतशो ह्यासीदन्योन्यसमचेतसाम्\n",
    "07014010c": "पाण्डवानां कुरूणां च साधु साध्विति निस्वनः\n",
    "07014011a": "न हि मद्राधिपादन्यः सर्वराजसु भारत\n",
    "07014011c": "सोढुमुत्सहते वेगं भीमसेनस्य संयुगे\n",
    "07014012a": "तथा मद्राधिपस्यापि गदावेगं महात्मनः\n",
    "07014012c": "सोढुमुत्सहते लोके कोऽन्यो युधि वृकोदरात्\n",
    "07014013a": "पट्टैर्जाम्बूनदैर्बद्धा बभूव जनहर्षिणी\n",
    "07014013c": "प्रजज्वाल तथाविद्धा भीमेन महती गदा\n",
    "07014014a": "तथैव चरतो मार्गान्मण्डलानि च भागशः\n",
    "07014014c": "महाविद्युत्प्रतीकाशा शल्यस्य शुशुभे गदा\n",
    "07014015a": "तौ वृषाविव नर्दन्तौ मण्डलानि विचेरतुः\n",
    "07014015c": "आवर्जितगदाशृङ्गावुभौ शल्यवृकोदरौ\n",
    "07014016a": "मण्डलावर्तमार्गेषु गदाविहरणेषु च\n",
    "07014016c": "निर्विशेषमभूद्युद्धं तयोः पुरुषसिंहयोः\n",
    "07014017a": "ताडिता भीमसेनेन शल्यस्य महती गदा\n",
    "07014017c": "साग्निज्वाला महारौद्रा गदाचूर्णमशीर्यत\n",
    "07014018a": "तथैव भीमसेनस्य द्विषताभिहता गदा\n",
    "07014018c": "वर्षाप्रदोषे खद्योतैर्वृतो वृक्ष इवाबभौ\n",
    "07014019a": "गदा क्षिप्ता तु समरे मद्रराजेन भारत\n",
    "07014019c": "व्योम संदीपयाना सा ससृजे पावकं बहु\n",
    "07014020a": "तथैव भीमसेनेन द्विषते प्रेषिता गदा\n",
    "07014020c": "तापयामास तत्सैन्यं महोल्का पतती यथा\n",
    "07014021a": "ते चैवोभे गदे श्रेष्ठे समासाद्य परस्परम्\n",
    "07014021c": "श्वसन्त्यौ नागकन्येव ससृजाते विभावसुम्\n",
    "07014022a": "नखैरिव महाव्याघ्रौ दन्तैरिव महागजौ\n",
    "07014022c": "तौ विचेरतुरासाद्य गदाभ्यां च परस्परम्\n",
    "07014023a": "ततो गदाग्राभिहतौ क्षणेन रुधिरोक्षितौ\n",
    "07014023c": "ददृशाते महात्मानौ पुष्पिताविव किंशुकौ\n",
    "07014024a": "शुश्रुवे दिक्षु सर्वासु तयोः पुरुषसिंहयोः\n",
    "07014024c": "गदाभिघातसंह्रादः शक्राशनिरवोपमः\n",
    "07014025a": "गदया मद्रराजेन सव्यदक्षिणमाहतः\n",
    "07014025c": "नाकम्पत तदा भीमो भिद्यमान इवाचलः\n",
    "07014026a": "तथा भीमगदावेगैस्ताड्यमानो महाबलः\n",
    "07014026c": "धैर्यान्मद्राधिपस्तस्थौ वज्रैर्गिरिरिवाहतः\n",
    "07014027a": "आपेततुर्महावेगौ समुच्छ्रितमहागदौ\n",
    "07014027c": "पुनरन्तरमार्गस्थौ मण्डलानि विचेरतुः\n",
    "07014028a": "अथाप्लुत्य पदान्यष्टौ संनिपत्य गजाविव\n",
    "07014028c": "सहसा लोहदण्डाभ्यामन्योन्यमभिजघ्नतुः\n",
    "07014029a": "तौ परस्परवेगाच्च गदाभ्यां च भृशाहतौ\n",
    "07014029c": "युगपत्पेततुर्वीरौ क्षिताविन्द्रध्वजाविव\n",
    "07014030a": "ततो विह्वलमानं तं निःश्वसन्तं पुनः पुनः\n",
    "07014030c": "शल्यमभ्यपतत्तूर्णं कृतवर्मा महारथः\n",
    "07014031a": "दृष्ट्वा चैनं महाराज गदयाभिनिपीडितम्\n",
    "07014031c": "विचेष्टन्तं यथा नागं मूर्छयाभिपरिप्लुतम्\n",
    "07014032a": "ततः सगदमारोप्य मद्राणामधिपं रथम्\n",
    "07014032c": "अपोवाह रणात्तूर्णं कृतवर्मा महारथः\n",
    "07014033a": "क्षीबवद्विह्वलो वीरो निमेषात्पुनरुत्थितः\n",
    "07014033c": "भीमोऽपि सुमहाबाहुर्गदापाणिरदृश्यत\n",
    "07014034a": "ततो मद्राधिपं दृष्ट्वा तव पुत्राः पराङ्मुखम्\n",
    "07014034c": "सनागरथपत्त्यश्वाः समकम्पन्त मारिष\n",
    "07014035a": "ते पाण्डवैरर्द्यमानास्तावका जितकाशिभिः\n",
    "07014035c": "भीता दिशोऽन्वपद्यन्त वातनुन्ना घना इव\n",
    "07014036a": "निर्जित्य धार्तराष्ट्रांस्तु पाण्डवेया महारथाः\n",
    "07014036c": "व्यरोचन्त रणे राजन्दीप्यमाना यशस्विनः\n",
    "07014037a": "सिंहनादान्भृशं चक्रुः शङ्खान्दध्मुश्च हर्षिताः\n",
    "07014037c": "भेरीश्च वादयामासुर्मृदङ्गांश्चानकैः सह\n",
    "07015001": "संजय उवाच\n",
    "07015001a": "तद्बलं सुमहद्दीर्णं त्वदीयं प्रेक्ष्य वीर्यवान्\n",
    "07015001c": "दधारैको रणे पाण्डून्वृषसेनोऽस्त्रमायया\n",
    "07015002a": "शरा दश दिशो मुक्ता वृषसेनेन मारिष\n",
    "07015002c": "विचेरुस्ते विनिर्भिद्य नरवाजिरथद्विपान्\n",
    "07015003a": "तस्य दीप्ता महाबाणा विनिश्चेरुः सहस्रशः\n",
    "07015003c": "भानोरिव महाबाहो ग्रीष्मकाले मरीचयः\n",
    "07015004a": "तेनार्दिता महाराज रथिनः सादिनस्तथा\n",
    "07015004c": "निपेतुरुर्व्यां सहसा वातनुन्ना इव द्रुमाः\n",
    "07015005a": "हयौघांश्च रथौघांश्च गजौघांश्च समन्ततः\n",
    "07015005c": "अपातयद्रणे राजञ्शतशोऽथ सहस्रशः\n",
    "07015006a": "दृष्ट्वा तमेवं समरे विचरन्तमभीतवत्\n",
    "07015006c": "सहिताः सर्वराजानः परिवव्रुः समन्ततः\n",
    "07015007a": "नाकुलिस्तु शतानीको वृषसेनं समभ्ययात्\n",
    "07015007c": "विव्याध चैनं दशभिर्नाराचैर्मर्मभेदिभिः\n",
    "07015008a": "तस्य कर्णात्मजश्चापं छित्त्वा केतुमपातयत्\n",
    "07015008c": "तं भ्रातरं परीप्सन्तो द्रौपदेयाः समभ्ययुः\n",
    "07015009a": "कर्णात्मजं शरव्रातैश्चक्रुश्चादृश्यमञ्जसा\n",
    "07015009c": "तान्नदन्तोऽभ्यधावन्त द्रोणपुत्रमुखा रथाः\n",
    "07015010a": "छादयन्तो महाराज द्रौपदेयान्महारथान्\n",
    "07015010c": "शरैर्नानाविधैस्तूर्णं पर्वताञ्जलदा इव\n",
    "07015011a": "तान्पाण्डवाः प्रत्यगृह्णंस्त्वरिताः पुत्रगृद्धिनः\n",
    "07015011c": "पाञ्चालाः केकया मत्स्याः सृञ्जयाश्चोद्यतायुधाः\n",
    "07015012a": "तद्युद्धमभवद्घोरं तुमुलं लोमहर्षणम्\n",
    "07015012c": "त्वदीयैः पाण्डुपुत्राणां देवानामिव दानवैः\n",
    "07015013a": "एवमुत्तमसंरम्भा युयुधुः कुरुपाण्डवाः\n",
    "07015013c": "परस्परमुदीक्षन्तः परस्परकृतागसः\n",
    "07015014a": "तेषां ददृशिरे कोपाद्वपूंष्यमिततेजसाम्\n",
    "07015014c": "युयुत्सूनामिवाकाशे पतत्रिवरभोगिनाम्\n",
    "07015015a": "भीमकर्णकृपद्रोणद्रौणिपार्षतसात्यकैः\n",
    "07015015c": "बभासे स रणोद्देशः कालसूर्यैरिवोदितैः\n",
    "07015016a": "तदासीत्तुमुलं युद्धं निघ्नतामितरेतरम्\n",
    "07015016c": "महाबलानां बलिभिर्दानवानां यथा सुरैः\n",
    "07015017a": "ततो युधिष्ठिरानीकमुद्धूतार्णवनिस्वनम्\n",
    "07015017c": "त्वदीयमवधीत्सैन्यं संप्रद्रुतमहारथम्\n",
    "07015018a": "तत्प्रभग्नं बलं दृष्ट्वा शत्रुभिर्भृशमर्दितम्\n",
    "07015018c": "अलं द्रुतेन वः शूरा इति द्रोणोऽभ्यभाषत\n",
    "07015019a": "ततः शोणहयः क्रुद्धश्चतुर्दन्त इव द्विपः\n",
    "07015019c": "प्रविश्य पाण्डवानीकं युधिष्ठिरमुपाद्रवत्\n",
    "07015020a": "तमविध्यच्छितैर्बाणैः कङ्कपत्रैर्युधिष्ठिरः\n",
    "07015020c": "तस्य द्रोणो धनुश्छित्त्वा तं द्रुतं समुपाद्रवत्\n",
    "07015021a": "चक्ररक्षः कुमारस्तु पाञ्चालानां यशस्करः\n",
    "07015021c": "दधार द्रोणमायान्तं वेलेव सरितां पतिम्\n",
    "07015022a": "द्रोणं निवारितं दृष्ट्वा कुमारेण द्विजर्षभम्\n",
    "07015022c": "सिंहनादरवो ह्यासीत्साधु साध्विति भाषताम्\n",
    "07015023a": "कुमारस्तु ततो द्रोणं सायकेन महाहवे\n",
    "07015023c": "विव्याधोरसि संक्रुद्धः सिंहवच्चानदन्मुहुः\n",
    "07015024a": "संवार्य तु रणे द्रोणः कुमारं वै महाबलः\n",
    "07015024c": "शरैरनेकसाहस्रैः कृतहस्तो जितक्लमः\n",
    "07015025a": "तं शूरमार्यव्रतिनमस्त्रार्थकृतनिश्रमम्\n",
    "07015025c": "चक्ररक्षमपामृद्नात्कुमारं द्विजसत्तमः\n",
    "07015026a": "स मध्यं प्राप्य सेनायाः सर्वाः परिचरन्दिशः\n",
    "07015026c": "तव सैन्यस्य गोप्तासीद्भारद्वाजो रथर्षभः\n",
    "07015027a": "शिखण्डिनं द्वादशभिर्विंशत्या चोत्तमौजसम्\n",
    "07015027c": "नकुलं पञ्चभिर्विद्ध्वा सहदेवं च सप्तभिः\n",
    "07015028a": "युधिष्ठिरं द्वादशभिर्द्रौपदेयांस्त्रिभिस्त्रिभिः\n",
    "07015028c": "सात्यकिं पञ्चभिर्विद्ध्वा मत्स्यं च दशभिः शरैः\n",
    "07015029a": "व्यक्षोभयद्रणे योधान्यथामुख्यानभिद्रवन्\n",
    "07015029c": "अभ्यवर्तत संप्रेप्सुः कुन्तीपुत्रं युधिष्ठिरम्\n",
    "07015030a": "युगंधरस्ततो राजन्भारद्वाजं महारथम्\n",
    "07015030c": "वारयामास संक्रुद्धं वातोद्धूतमिवार्णवम्\n",
    "07015031a": "युधिष्ठिरं स विद्ध्वा तु शरैः संनतपर्वभिः\n",
    "07015031c": "युगंधरं च भल्लेन रथनीडादपाहरत्\n",
    "07015032a": "ततो विराटद्रुपदौ केकयाः सात्यकिः शिबिः\n",
    "07015032c": "व्याघ्रदत्तश्च पाञ्चाल्यः सिंहसेनश्च वीर्यवान्\n",
    "07015033a": "एते चान्ये च बहवः परीप्सन्तो युधिष्ठिरम्\n",
    "07015033c": "आवव्रुस्तस्य पन्थानं किरन्तः सायकान्बहून्\n",
    "07015034a": "व्याघ्रदत्तश्च पाञ्चाल्यो द्रोणं विव्याध मार्गणैः\n",
    "07015034c": "पञ्चाशद्भिः शितै राजंस्तत उच्चुक्रुशुर्जनाः\n",
    "07015035a": "त्वरितं सिंहसेनस्तु द्रोणं विद्ध्वा महारथम्\n",
    "07015035c": "प्राहसत्सहसा हृष्टस्त्रासयन्वै यतव्रतम्\n",
    "07015036a": "ततो विस्फार्य नयने धनुर्ज्यामवमृज्य च\n",
    "07015036c": "तलशब्दं महत्कृत्वा द्रोणस्तं समुपाद्रवत्\n",
    "07015037a": "ततस्तु सिंहसेनस्य शिरः कायात्सकुण्डलम्\n",
    "07015037c": "व्याघ्रदत्तस्य चाक्रम्य भल्लाभ्यामहरद्बली\n",
    "07015038a": "तान्प्रमृद्य शरव्रातैः पाण्डवानां महारथान्\n",
    "07015038c": "युधिष्ठिरसमभ्याशे तस्थौ मृत्युरिवान्तकः\n",
    "07015039a": "ततोऽभवन्महाशब्दो राजन्यौधिष्ठिरे बले\n",
    "07015039c": "हृतो राजेति योधानां समीपस्थे यतव्रते\n",
    "07015040a": "अब्रुवन्सैनिकास्तत्र दृष्ट्वा द्रोणस्य विक्रमम्\n",
    "07015040c": "अद्य राजा धार्तराष्ट्रः कृतार्थो वै भविष्यति\n",
    "07015040e": "आगमिष्यति नो नूनं धार्तराष्ट्रस्य संयुगे\n",
    "07015041a": "एवं संजल्पतां तेषां तावकानां महारथः\n",
    "07015041c": "आयाज्जवेन कौन्तेयो रथघोषेण नादयन्\n",
    "07015042a": "शोणितोदां रथावर्तां कृत्वा विशसने नदीम्\n",
    "07015042c": "शूरास्थिचयसंकीर्णां प्रेतकूलापहारिणीम्\n",
    "07015043a": "तां शरौघमहाफेनां प्रासमत्स्यसमाकुलाम्\n",
    "07015043c": "नदीमुत्तीर्य वेगेन कुरून्विद्राव्य पाण्डवः\n",
    "07015044a": "ततः किरीटी सहसा द्रोणानीकमुपाद्रवत्\n",
    "07015044c": "छादयन्निषुजालेन महता मोहयन्निव\n",
    "07015045a": "शीघ्रमभ्यस्यतो बाणान्संदधानस्य चानिशम्\n",
    "07015045c": "नान्तरं ददृशे कश्चित्कौन्तेयस्य यशस्विनः\n",
    "07015046a": "न दिशो नान्तरिक्षं च न द्यौर्नैव च मेदिनी\n",
    "07015046c": "अदृश्यत महाराज बाणभूतमिवाभवत्\n",
    "07015047a": "नादृश्यत तदा राजंस्तत्र किंचन संयुगे\n",
    "07015047c": "बाणान्धकारे महति कृते गाण्डीवधन्वना\n",
    "07015048a": "सूर्ये चास्तमनुप्राप्ते रजसा चाभिसंवृते\n",
    "07015048c": "नाज्ञायत तदा शत्रुर्न सुहृन्न च किंचन\n",
    "07015049a": "ततोऽवहारं चक्रुस्ते द्रोणदुर्योधनादयः\n",
    "07015049c": "तान्विदित्वा भृशं त्रस्तानयुद्धमनसः परान्\n",
    "07015050a": "स्वान्यनीकानि बीभत्सुः शनकैरवहारयत्\n",
    "07015050c": "ततोऽभितुष्टुवुः पार्थं प्रहृष्टाः पाण्डुसृञ्जयाः\n",
    "07015050e": "पाञ्चालाश्च मनोज्ञाभिर्वाग्भिः सूर्यमिवर्षयः\n",
    "07015051a": "एवं स्वशिबिरं प्रायाज्जित्वा शत्रून्धनंजयः\n",
    "07015051c": "पृष्ठतः सर्वसैन्यानां मुदितो वै सकेशवः\n",
    "07015052a": "मसारगल्वर्कसुवर्णरूप्यै;र्वज्रप्रवालस्फटिकैश्च मुख्यैः\n",
    "07015052c": "चित्रे रथे पाण्डुसुतो बभासे; नक्षत्रचित्रे वियतीव चन्द्रः\n",
    "07016001": "संजय उवाच\n",
    "07016001a": "ते सेने शिबिरं गत्वा न्यविशेतां विशां पते\n",
    "07016001c": "यथाभागं यथान्यायं यथागुल्मं च सर्वशः\n",
    "07016002a": "कृत्वावहारं सैन्यानां द्रोणः परमदुर्मनाः\n",
    "07016002c": "दुर्योधनमभिप्रेक्ष्य सव्रीडमिदमब्रवीत्\n",
    "07016003a": "उक्तमेतन्मया पूर्वं न तिष्ठति धनंजये\n",
    "07016003c": "शक्यो ग्रहीतुं संग्रामे देवैरपि युधिष्ठिरः\n",
    "07016004a": "इति तद्वः प्रयततां कृतं पार्थेन संयुगे\n",
    "07016004c": "मातिशङ्कीर्वचो मह्यमजेयौ कृष्णपाण्डवौ\n",
    "07016005a": "अपनीते तु योगेन केनचिच्छ्वेतवाहने\n",
    "07016005c": "तत एष्यति ते राजन्वशमद्य युधिष्ठिरः\n",
    "07016006a": "कश्चिदाह्वयतां संख्ये देशमन्यं प्रकर्षतु\n",
    "07016006c": "तमजित्वा तु कौन्तेयो न निवर्तेत्कथंचन\n",
    "07016007a": "एतस्मिन्नन्तरे शून्ये धर्मराजमहं नृप\n",
    "07016007c": "ग्रहीष्यामि चमूं भित्त्वा धृष्टद्युम्नस्य पश्यतः\n",
    "07016008a": "अर्जुनेन विहीनस्तु यदि नोत्सृजते रणम्\n",
    "07016008c": "मामुपायान्तमालोक्य गृहीतमिति विद्धि तम्\n",
    "07016009a": "एवं ते सहसा राजन्धर्मपुत्रं युधिष्ठिरम्\n",
    "07016009c": "समानेष्यामि सगणं वशमद्य न संशयः\n",
    "07016010a": "यदि तिष्ठति संग्रामे मुहूर्तमपि पाण्डवः\n",
    "07016010c": "अथापयाति संग्रामाद्विजयात्तद्विशिष्यते\n",
    "07016011a": "द्रोणस्य तु वचः श्रुत्वा त्रिगर्ताधिपतिस्ततः\n",
    "07016011c": "भ्रातृभिः सहितो राजन्निदं वचनमब्रवीत्\n",
    "07016012a": "वयं विनिकृता राजन्सदा गाण्डीवधन्वना\n",
    "07016012c": "अनागःस्वपि चागस्कृदस्मासु भरतर्षभ\n",
    "07016013a": "ते वयं स्मरमाणास्तान्विनिकारान्पृथग्विधान्\n",
    "07016013c": "क्रोधाग्निना दह्यमाना न शेमहि सदा निशाः\n",
    "07016014a": "स नो दिव्यास्त्रसंपन्नश्चक्षुर्विषयमागतः\n",
    "07016014c": "कर्तारः स्म वयं सर्वं यच्चिकीर्षाम हृद्गतम्\n",
    "07016015a": "भवतश्च प्रियं यत्स्यादस्माकं च यशस्करम्\n",
    "07016015c": "वयमेनं हनिष्यामो निकृष्यायोधनाद्बहिः\n",
    "07016016a": "अद्यास्त्वनर्जुना भूमिरत्रिगर्ताथ वा पुनः\n",
    "07016016c": "सत्यं ते प्रतिजानीमो नैतन्मिथ्या भविष्यति\n",
    "07016017a": "एवं सत्यरथश्चोक्त्वा सत्यधर्मा च भारत\n",
    "07016017c": "सत्यवर्मा च सत्येषुः सत्यकर्मा तथैव च\n",
    "07016018a": "सहिता भ्रातरः पञ्च रथानामयुतेन च\n",
    "07016018c": "न्यवर्तन्त महाराज कृत्वा शपथमाहवे\n",
    "07016019a": "मालवास्तुण्डिकेराश्च रथानामयुतैस्त्रिभिः\n",
    "07016019c": "सुशर्मा च नरव्याघ्रस्त्रिगर्तः प्रस्थलाधिपः\n",
    "07016020a": "माचेल्लकैर्ललित्थैश्च सहितो मद्रकैरपि\n",
    "07016020c": "रथानामयुतेनैव सोऽशपद्भ्रातृभिः सह\n",
    "07016021a": "नानाजनपदेभ्यश्च रथानामयुतं पुनः\n",
    "07016021c": "समुत्थितं विशिष्टानां संशपार्थमुपागतम्\n",
    "07016022a": "ततो ज्वलनमादाय हुत्वा सर्वे पृथक्पृथक्\n",
    "07016022c": "जगृहुः कुशचीराणि चित्राणि कवचानि च\n",
    "07016023a": "ते च बद्धतनुत्राणा घृताक्ताः कुशचीरिणः\n",
    "07016023c": "मौर्वीमेखलिनो वीराः सहस्रशतदक्षिणाः\n",
    "07016024a": "यज्वानः पुत्रिणो लोक्याः कृतकृत्यास्तनुत्यजः\n",
    "07016024c": "योक्ष्यमाणास्तदात्मानं यशसा विजयेन च\n",
    "07016025a": "ब्रह्मचर्यश्रुतिमुखैः क्रतुभिश्चाप्तदक्षिणैः\n",
    "07016025c": "प्राप्य लोकान्सुयुद्धेन क्षिप्रमेव यियासवः\n",
    "07016026a": "ब्राह्मणांस्तर्पयित्वा च निष्कान्दत्त्वा पृथक्पृथक्\n",
    "07016026c": "गाश्च वासांसि च पुनः समाभाष्य परस्परम्\n",
    "07016027a": "प्रज्वाल्य कृष्णवर्त्मानमुपागम्य रणे व्रतम्\n",
    "07016027c": "तस्मिन्नग्नौ तदा चक्रुः प्रतिज्ञां दृढनिश्चयाः\n",
    "07016028a": "शृण्वतां सर्वभूतानामुच्चैर्वाचः स्म मेनिरे\n",
    "07016028c": "धृत्वा धनंजयवधे प्रतिज्ञां चापि चक्रिरे\n",
    "07016029a": "ये वै लोकाश्चानृतानां ये चैव ब्रह्मघातिनाम्\n",
    "07016029c": "पानपस्य च ये लोका गुरुदाररतस्य च\n",
    "07016030a": "ब्रह्मस्वहारिणश्चैव राजपिण्डापहारिणः\n",
    "07016030c": "शरणागतं च त्यजतो याचमानं तथा घ्नतः\n",
    "07016031a": "अगारदाहिनां ये च ये च गां निघ्नतामपि\n",
    "07016031c": "अपचारिणां च ये लोका ये च ब्रह्मद्विषामपि\n",
    "07016032a": "जायां च ऋतुकाले वै ये मोहादभिगच्छताम्\n",
    "07016032c": "श्राद्धसंगतिकानां च ये चाप्यात्मापहारिणाम्\n",
    "07016033a": "न्यासापहारिणां ये च श्रुतं नाशयतां च ये\n",
    "07016033c": "कोपेन युध्यमानानां ये च नीचानुसारिणाम्\n",
    "07016034a": "नास्तिकानां च ये लोका येऽग्निहोरापितृत्यजाम्\n",
    "07016034c": "तानाप्नुयामहे लोकान्ये च पापकृतामपि\n",
    "07016035a": "यद्यहत्वा वयं युद्धे निवर्तेम धनंजयम्\n",
    "07016035c": "तेन चाभ्यर्दितास्त्रासाद्भवेम हि पराङ्मुखाः\n",
    "07016036a": "यदि त्वसुकरं लोके कर्म कुर्याम संयुगे\n",
    "07016036c": "इष्टान्पुण्यकृतां लोकान्प्राप्नुयाम न संशयः\n",
    "07016037a": "एवमुक्त्वा ततो राजंस्तेऽभ्यवर्तन्त संयुगे\n",
    "07016037c": "आह्वयन्तोऽर्जुनं वीराः पितृजुष्टां दिशं प्रति\n",
    "07016038a": "आहूतस्तैर्नरव्याघ्रैः पार्थः परपुरंजयः\n",
    "07016038c": "धर्मराजमिदं वाक्यमपदान्तरमब्रवीत्\n",
    "07016039a": "आहूतो न निवर्तेयमिति मे व्रतमाहितम्\n",
    "07016039c": "संशप्तकाश्च मां राजन्नाह्वयन्ति पुनः पुनः\n",
    "07016040a": "एष च भ्रातृभिः सार्धं सुशर्माह्वयते रणे\n",
    "07016040c": "वधाय सगणस्यास्य मामनुज्ञातुमर्हसि\n",
    "07016041a": "नैतच्छक्नोमि संसोढुमाह्वानं पुरुषर्षभ\n",
    "07016041c": "सत्यं ते प्रतिजानामि हतान्विद्धि परान्युधि\n",
    "07016042": "युधिष्ठिर उवाच\n",
    "07016042a": "श्रुतमेतत्त्वया तात यद्द्रोणस्य चिकीर्षितम्\n",
    "07016042c": "यथा तदनृतं तस्य भवेत्तद्वत्समाचर\n",
    "07016043a": "द्रोणो हि बलवाञ्शूरः कृतास्त्रश्च जितश्रमः\n",
    "07016043c": "प्रतिज्ञातं च तेनैतद्ग्रहणं मे महारथ\n",
    "07016044": "अर्जुन उवाच\n",
    "07016044a": "अयं वै सत्यजिद्राजन्नद्य ते रक्षिता युधि\n",
    "07016044c": "ध्रियमाणे हि पाञ्चाल्ये नाचार्यः काममाप्स्यति\n",
    "07016045a": "हते तु पुरुषव्याघ्रे रणे सत्यजिति प्रभो\n",
    "07016045c": "सर्वैरपि समेतैर्वा न स्थातव्यं कथंचन\n",
    "07016046": "संजय उवाच\n",
    "07016046a": "अनुज्ञातस्ततो राज्ञा परिष्वक्तश्च फल्गुनः\n",
    "07016046c": "प्रेम्णा दृष्टश्च बहुधा आशिषा च प्रयोजितः\n",
    "07016047a": "विहायैनं ततः पार्थस्त्रिगर्तान्प्रत्ययाद्बली\n",
    "07016047c": "क्षुधितः क्षुद्विघातार्थं सिंहो मृगगणानिव\n",
    "07016048a": "ततो दौर्योधनं सैन्यं मुदा परमया युतम्\n",
    "07016048c": "गतेऽर्जुने भृशं क्रुद्धं धर्मराजस्य निग्रहे\n",
    "07016049a": "ततोऽन्योन्येन ते सेने समाजग्मतुरोजसा\n",
    "07016049c": "गङ्गासरय्वोर्वेगेन प्रावृषीवोल्बणोदके\n",
    "07017001": "संजय उवाच\n",
    "07017001a": "ततः संशप्तका राजन्समे देशे व्यवस्थिताः\n",
    "07017001c": "व्यूह्यानीकं रथैरेव चन्द्रार्धाख्यं मुदान्विताः\n",
    "07017002a": "ते किरीटिनमायान्तं दृष्ट्वा हर्षेण मारिष\n",
    "07017002c": "उदक्रोशन्नरव्याघ्राः शब्देन महता तदा\n",
    "07017003a": "स शब्दः प्रदिशः सर्वा दिशः खं च समावृणोत्\n",
    "07017003c": "आवृतत्वाच्च लोकस्य नासीत्तत्र प्रतिस्वनः\n",
    "07017004a": "अतीव संप्रहृष्टांस्तानुपलभ्य धनंजयः\n",
    "07017004c": "किंचिदभ्युत्स्मयन्कृष्णमिदं वचनमब्रवीत्\n",
    "07017005a": "पश्यैतान्देवकीमातर्मुमूर्षूनद्य संयुगे\n",
    "07017005c": "भ्रातॄंस्त्रैगर्तकानेवं रोदितव्ये प्रहर्षितान्\n",
    "07017006a": "अथ वा हर्षकालोऽयं त्रैगर्तानामसंशयम्\n",
    "07017006c": "कुनरैर्दुरवापान्हि लोकान्प्राप्स्यन्त्यनुत्तमान्\n",
    "07017007a": "एवमुक्त्वा महाबाहुर्हृषीकेशं ततोऽर्जुनः\n",
    "07017007c": "आससाद रणे व्यूढां त्रैगर्तानामनीकिनीम्\n",
    "07017008a": "स देवदत्तमादाय शङ्खं हेमपरिष्कृतम्\n",
    "07017008c": "दध्मौ वेगेन महता फल्गुनः पूरयन्दिशः\n",
    "07017009a": "तेन शब्देन वित्रस्ता संशप्तकवरूथिनी\n",
    "07017009c": "निश्चेष्टावस्थिता संख्ये अश्मसारमयी यथा\n",
    "07017010a": "वाहास्तेषां विवृत्ताक्षाः स्तब्धकर्णशिरोधराः\n",
    "07017010c": "विष्टब्धचरणा मूत्रं रुधिरं च प्रसुस्रुवुः\n",
    "07017011a": "उपलभ्य च ते संज्ञामवस्थाप्य च वाहिनीम्\n",
    "07017011c": "युगपत्पाण्डुपुत्राय चिक्षिपुः कङ्कपत्रिणः\n",
    "07017012a": "तान्यर्जुनः सहस्राणि दश पञ्चैव चाशुगैः\n",
    "07017012c": "अनागतान्येव शरैश्चिच्छेदाशुपराक्रमः\n",
    "07017013a": "ततोऽर्जुनं शितैर्बाणैर्दशभिर्दशभिः पुनः\n",
    "07017013c": "प्रत्यविध्यंस्ततः पार्थस्तानविध्यत्त्रिभिस्त्रिभिः\n",
    "07017014a": "एकैकस्तु ततः पार्थं राजन्विव्याध पञ्चभिः\n",
    "07017014c": "स च तान्प्रतिविव्याध द्वाभ्यां द्वाभ्यां पराक्रमी\n",
    "07017015a": "भूय एव तु संरब्धास्तेऽर्जुनं सहकेशवम्\n",
    "07017015c": "आपूरयञ्शरैस्तीक्ष्णैस्तटाकमिव वृष्टिभिः\n",
    "07017016a": "ततः शरसहस्राणि प्रापतन्नर्जुनं प्रति\n",
    "07017016c": "भ्रमराणामिव व्राताः फुल्लद्रुमगणे वने\n",
    "07017017a": "ततः सुबाहुस्त्रिंशद्भिरद्रिसारमयैर्दृढैः\n",
    "07017017c": "अविध्यदिषुभिर्गाढं किरीटे सव्यसाचिनम्\n",
    "07017018a": "तैः किरीटी किरीटस्थैर्हेमपुङ्खैरजिह्मगैः\n",
    "07017018c": "शातकुम्भमयापीडो बभौ यूप इवोच्छ्रितः\n",
    "07017019a": "हस्तावापं सुबाहोस्तु भल्लेन युधि पाण्डवः\n",
    "07017019c": "चिच्छेद तं चैव पुनः शरवर्षैरवाकिरत्\n",
    "07017020a": "ततः सुशर्मा दशभिः सुरथश्च किरीटिनम्\n",
    "07017020c": "सुधर्मा सुधनुश्चैव सुबाहुश्च समर्पयन्\n",
    "07017021a": "तांस्तु सर्वान्पृथग्बाणैर्वानरप्रवरध्वजः\n",
    "07017021c": "प्रत्यविध्यद्ध्वजांश्चैषां भल्लैश्चिच्छेद काञ्चनान्\n",
    "07017022a": "सुधन्वनो धनुश्छित्त्वा हयान्वै न्यवधीच्छरैः\n",
    "07017022c": "अथास्य सशिरस्त्राणं शिरः कायादपाहरत्\n",
    "07017023a": "तस्मिंस्तु पतिते वीरे त्रस्तास्तस्य पदानुगाः\n",
    "07017023c": "व्यद्रवन्त भयाद्भीता येन दौर्योधनं बलम्\n",
    "07017024a": "ततो जघान संक्रुद्धो वासविस्तां महाचमूम्\n",
    "07017024c": "शरजालैरविच्छिन्नैस्तमः सूर्य इवांशुभिः\n",
    "07017025a": "ततो भग्ने बले तस्मिन्विप्रयाते समन्ततः\n",
    "07017025c": "सव्यसाचिनि संक्रुद्धे त्रैगर्तान्भयमाविशत्\n",
    "07017026a": "ते वध्यमानाः पार्थेन शरैः संनतपर्वभिः\n",
    "07017026c": "अमुह्यंस्तत्र तत्रैव त्रस्ता मृगगणा इव\n",
    "07017027a": "ततस्त्रिगर्तराट्क्रुद्धस्तानुवाच महारथान्\n",
    "07017027c": "अलं द्रुतेन वः शूरा न भयं कर्तुमर्हथ\n",
    "07017028a": "शप्त्वा तु शपथान्घोरान्सर्वसैन्यस्य पश्यतः\n",
    "07017028c": "गत्वा दौर्योधनं सैन्यं किं वै वक्ष्यथ मुख्यगाः\n",
    "07017029a": "नावहास्याः कथं लोके कर्मणानेन संयुगे\n",
    "07017029c": "भवेम सहिताः सर्वे निवर्तध्वं यथाबलम्\n",
    "07017030a": "एवमुक्तास्तु ते राजन्नुदक्रोशन्मुहुर्मुहुः\n",
    "07017030c": "शङ्खांश्च दध्मिरे वीरा हर्षयन्तः परस्परम्\n",
    "07017031a": "ततस्ते संन्यवर्तन्त संशप्तकगणाः पुनः\n",
    "07017031c": "नारायणाश्च गोपालाः कृत्वा मृत्युं निवर्तनम्\n",
    "07018001": "संजय उवाच\n",
    "07018001a": "दृष्ट्वा तु संनिवृत्तांस्तान्संशप्तकगणान्पुनः\n",
    "07018001c": "वासुदेवं महात्मानमर्जुनः समभाषत\n",
    "07018002a": "चोदयाश्वान्हृषीकेश संशप्तकगणान्प्रति\n",
    "07018002c": "नैते हास्यन्ति संग्रामं जीवन्त इति मे मतिः\n",
    "07018003a": "पश्य मेऽस्त्रबलं घोरं बाह्वोरिष्वसनस्य च\n",
    "07018003c": "अद्यैतान्पातयिष्यामि क्रुद्धो रुद्रः पशूनिव\n",
    "07018004a": "ततः कृष्णः स्मितं कृत्वा परिणन्द्य शिवेन तम्\n",
    "07018004c": "प्रावेशयत दुर्धर्षो यत्र यत्रैच्छदर्जुनः\n",
    "07018005a": "बभ्राजे स रथोऽत्यर्थमुह्यमानो रणे तदा\n",
    "07018005c": "उह्यमानमिवाकाशे विमानं पाण्डुरैर्हयैः\n",
    "07018006a": "मण्डलानि ततश्चक्रे गतप्रत्यागतानि च\n",
    "07018006c": "यथा शक्ररथो राजन्युद्धे देवासुरे पुरा\n",
    "07018007a": "अथ नारायणाः क्रुद्धा विविधायुधपाणयः\n",
    "07018007c": "छादयन्तः शरव्रातैः परिवव्रुर्धनंजयम्\n",
    "07018008a": "अदृश्यं च मुहूर्तेन चक्रुस्ते भरतर्षभ\n",
    "07018008c": "कृष्णेन सहितं युद्धे कुन्तीपुत्रं धनंजयम्\n",
    "07018009a": "क्रुद्धस्तु फल्गुनः संख्ये द्विगुणीकृतविक्रमः\n",
    "07018009c": "गाण्डीवमुपसंमृज्य तूर्णं जग्राह संयुगे\n",
    "07018010a": "बद्ध्वा च भृकुटीं वक्त्रे क्रोधस्य प्रतिलक्षणम्\n",
    "07018010c": "देवदत्तं महाशङ्खं पूरयामास पाण्डवः\n",
    "07018011a": "अथास्त्रमरिसंघघ्नं त्वाष्ट्रमभ्यस्यदर्जुनः\n",
    "07018011c": "ततो रूपसहस्राणि प्रादुरासन्पृथक्पृथक्\n",
    "07018012a": "आत्मनः प्रतिरूपैस्तैर्नानारूपैर्विमोहिताः\n",
    "07018012c": "अन्योन्यमर्जुनं मत्वा स्वमात्मानं च जघ्निरे\n",
    "07018013a": "अयमर्जुनोऽयं गोविन्द इमौ यादवपाण्डवौ\n",
    "07018013c": "इति ब्रुवाणाः संमूढा जघ्नुरन्योन्यमाहवे\n",
    "07018014a": "मोहिताः परमास्त्रेण क्षयं जग्मुः परस्परम्\n",
    "07018014c": "अशोभन्त रणे योधाः पुष्पिता इव किंशुकाः\n",
    "07018015a": "ततः शरसहस्राणि तैर्विमुक्तानि भस्मसात्\n",
    "07018015c": "कृत्वा तदस्त्रं तान्वीराननयद्यमसादनम्\n",
    "07018016a": "अथ प्रहस्य बीभत्सुर्ललित्थान्मालवानपि\n",
    "07018016c": "माचेल्लकांस्त्रिगर्तांश्च यौधेयांश्चार्दयच्छरैः\n",
    "07018017a": "ते वध्यमाना वीरेण क्षत्रियाः कालचोदिताः\n",
    "07018017c": "व्यसृजञ्शरवर्षाणि पार्थे नानाविधानि च\n",
    "07018018a": "ततो नैवार्जुनस्तत्र न रथो न च केशवः\n",
    "07018018c": "प्रत्यदृश्यत घोरेण शरवर्षेण संवृतः\n",
    "07018019a": "ततस्ते लब्धलक्ष्यत्वादन्योन्यमभिचुक्रुशुः\n",
    "07018019c": "हतौ कृष्णाविति प्रीता वासांस्यादुधुवुस्तदा\n",
    "07018020a": "भेरीमृदङ्गशङ्खांश्च दध्मुर्वीराः सहस्रशः\n",
    "07018020c": "सिंहनादरवांश्चोग्रांश्चक्रिरे तत्र मारिष\n",
    "07018021a": "ततः प्रसिष्विदे कृष्णः खिन्नश्चार्जुनमब्रवीत्\n",
    "07018021c": "क्वासि पार्थ न पश्ये त्वां कच्चिज्जीवसि शत्रुहन्\n",
    "07018022a": "तस्य तं मानुषं भावं भावज्ञोऽऽज्ञाय पाण्डवः\n",
    "07018022c": "वायव्यास्त्रेण तैरस्तां शरवृष्टिमपाहरत्\n",
    "07018023a": "ततः संशप्तकव्रातान्साश्वद्विपरथायुधान्\n",
    "07018023c": "उवाह भगवान्वायुः शुष्कपर्णचयानिव\n",
    "07018024a": "उह्यमानास्तु ते राजन्बह्वशोभन्त वायुना\n",
    "07018024c": "प्रडीनाः पक्षिणः काले वृक्षेभ्य इव मारिष\n",
    "07018025a": "तांस्तथा व्याकुलीकृत्य त्वरमाणो धनंजयः\n",
    "07018025c": "जघान निशितैर्बाणैः सहस्राणि शतानि च\n",
    "07018026a": "शिरांसि भल्लैरहरद्बाहूनपि च सायुधान्\n",
    "07018026c": "हस्तिहस्तोपमांश्चोरूञ्शरैरुर्व्यामपातयत्\n",
    "07018027a": "पृष्ठच्छिन्नान्विचरणान्विमस्तिष्केक्षणाङ्गुलीन्\n",
    "07018027c": "नानाङ्गावयवैर्हीनांश्चकारारीन्धनंजयः\n",
    "07018028a": "गन्धर्वनगराकारान्विधिवत्कल्पितान्रथान्\n",
    "07018028c": "शरैर्विशकलीकुर्वंश्चक्रे व्यश्वरथद्विपान्\n",
    "07018029a": "मुण्डतालवनानीव तत्र तत्र चकाशिरे\n",
    "07018029c": "छिन्नध्वजरथव्राताः केचित्केचित्क्वचित्क्वचित्\n",
    "07018030a": "सोत्तरायुधिनो नागाः सपताकाङ्कुशायुधाः\n",
    "07018030c": "पेतुः शक्राशनिहता द्रुमवन्त इवाचलाः\n",
    "07018031a": "चामरापीडकवचाः स्रस्तान्त्रनयनासवः\n",
    "07018031c": "सारोहास्तुरगाः पेतुः पार्थबाणहताः क्षितौ\n",
    "07018032a": "विप्रविद्धासिनखराश्छिन्नवर्मर्ष्टिशक्तयः\n",
    "07018032c": "पत्तयश्छिन्नवर्माणः कृपणं शेरते हताः\n",
    "07018033a": "तैर्हतैर्हन्यमानैश्च पतद्भिः पतितैरपि\n",
    "07018033c": "भ्रमद्भिर्निष्टनद्भिश्च घोरमायोधनं बभौ\n",
    "07018034a": "रजश्च महदुद्भूतं शान्तं रुधिरवृष्टिभिः\n",
    "07018034c": "मही चाप्यभवद्दुर्गा कबन्धशतसंकुला\n",
    "07018035a": "तद्बभौ रौद्रबीभत्सं बीभत्सोर्यानमाहवे\n",
    "07018035c": "आक्रीड इव रुद्रस्य घ्नतः कालात्यये पशून्\n",
    "07018036a": "ते वध्यमानाः पार्थेन व्याकुलाश्वरथद्विपाः\n",
    "07018036c": "तमेवाभिमुखाः क्षीणाः शक्रस्यातिथितां गताः\n",
    "07018037a": "सा भूमिर्भरतश्रेष्ठ निहतैस्तैर्महारथैः\n",
    "07018037c": "आस्तीर्णा संबभौ सर्वा प्रेतीभूतैः समन्ततः\n",
    "07018038a": "एतस्मिन्नन्तरे चैव प्रमत्ते सव्यसाचिनि\n",
    "07018038c": "व्यूढानीकस्ततो द्रोणो युधिष्ठिरमुपाद्रवत्\n",
    "07018039a": "तं प्रत्यगृह्णंस्त्वरिता व्यूढानीकाः प्रहारिणः\n",
    "07018039c": "युधिष्ठिरं परीप्सन्तस्तदासीत्तुमुलं महत्\n",
    "07019001": "संजय उवाच\n",
    "07019001a": "परिणाम्य निशां तां तु भारद्वाजो महारथः\n",
    "07019001c": "बहूक्त्वा च ततो राजन्राजानं च सुयोधनम्\n",
    "07019002a": "विधाय योगं पार्थेन संशप्तकगणैः सह\n",
    "07019002c": "निष्क्रान्ते च रणात्पार्थे संशप्तकवधं प्रति\n",
    "07019003a": "व्यूढानीकस्ततो द्रोणः पाण्डवानां महाचमूम्\n",
    "07019003c": "अभ्ययाद्भरतश्रेष्ठ धर्मराजजिघृक्षया\n",
    "07019004a": "व्यूहं दृष्ट्वा सुपर्णं तु भारद्वाजकृतं तदा\n",
    "07019004c": "व्यूहेन मण्डलार्धेन प्रत्यव्यूहद्युधिष्ठिरः\n",
    "07019005a": "मुखमासीत्सुपर्णस्य भारद्वाजो महारथः\n",
    "07019005c": "शिरो दुर्योधनो राजा सोदर्यैः सानुगैः सह\n",
    "07019006a": "चक्षुषी कृतवर्मा च गौतमश्चास्यतां वरः\n",
    "07019006c": "भूतवर्मा क्षेमशर्मा करकर्षश्च वीर्यवान्\n",
    "07019007a": "कलिङ्गाः सिंहलाः प्राच्याः शूराभीरा दशेरकाः\n",
    "07019007c": "शका यवनकाम्बोजास्तथा हंसपदाश्च ये\n",
    "07019008a": "ग्रीवायां शूरसेनाश्च दरदा मद्रकेकयाः\n",
    "07019008c": "गजाश्वरथपत्त्यौघास्तस्थुः शतसहस्रशः\n",
    "07019009a": "भूरिश्रवाः शलः शल्यः सोमदत्तश्च बाह्लिकः\n",
    "07019009c": "अक्षौहिण्या वृता वीरा दक्षिणं पक्षमाश्रिताः\n",
    "07019010a": "विन्दानुविन्दावावन्त्यौ काम्बोजश्च सुदक्षिणः\n",
    "07019010c": "वामं पक्षं समाश्रित्य द्रोणपुत्राग्रगाः स्थिताः\n",
    "07019011a": "पृष्ठे कलिङ्गाः साम्बष्ठा मागधाः पौण्ड्रमद्रकाः\n",
    "07019011c": "गान्धाराः शकुनिप्राग्याः पार्वतीया वसातयः\n",
    "07019012a": "पुच्छे वैकर्तनः कर्णः सपुत्रज्ञातिबान्धवः\n",
    "07019012c": "महत्या सेनया तस्थौ नानाध्वजसमुत्थया\n",
    "07019013a": "जयद्रथो भीमरथः सांयात्रिकसभो जयः\n",
    "07019013c": "भूमिंजयो वृषक्राथो नैषधश्च महाबलः\n",
    "07019014a": "वृता बलेन महता ब्रह्मलोकपुरस्कृताः\n",
    "07019014c": "व्यूहस्योपरि ते राजन्स्थिता युद्धविशारदाः\n",
    "07019015a": "द्रोणेन विहितो व्यूहः पदात्यश्वरथद्विपैः\n",
    "07019015c": "वातोद्धूतार्णवाकारः प्रवृत्त इव लक्ष्यते\n",
    "07019016a": "तस्य पक्षप्रपक्षेभ्यो निष्पतन्ति युयुत्सवः\n",
    "07019016c": "सविद्युत्स्तनिता मेघाः सर्वदिग्भ्य इवोष्णगे\n",
    "07019017a": "तस्य प्राग्ज्योतिषो मध्ये विधिवत्कल्पितं गजम्\n",
    "07019017c": "आस्थितः शुशुभे राजन्नंशुमानुदये यथा\n",
    "07019018a": "माल्यदामवता राजा श्वेतच्छत्रेण धार्यता\n",
    "07019018c": "कृत्तिकायोगयुक्तेन पौर्णमास्यामिवेन्दुना\n",
    "07019019a": "नीलाञ्जनचयप्रख्यो मदान्धो द्विरदो बभौ\n",
    "07019019c": "अभिवृष्टो महामेघैर्यथा स्यात्पर्वतो महान्\n",
    "07019020a": "नानानृपतिभिर्वीरैर्विविधायुधभूषणैः\n",
    "07019020c": "समन्वितः पार्वतीयैः शक्रो देवगणैरिव\n",
    "07019021a": "ततो युधिष्ठिरः प्रेक्ष्य व्यूहं तमतिमानुषम्\n",
    "07019021c": "अजय्यमरिभिः संख्ये पार्षतं वाक्यमब्रवीत्\n",
    "07019022a": "ब्राह्मणस्य वशं नाहमियामद्य यथा प्रभो\n",
    "07019022c": "पारावतसवर्णाश्व तथा नीतिर्विधीयताम्\n",
    "07019023": "धृष्टद्युम्न उवाच\n",
    "07019023a": "द्रोणस्य यतमानस्य वशं नैष्यसि सुव्रत\n",
    "07019023c": "अहमावारयिष्यामि द्रोणमद्य सहानुगम्\n",
    "07019024a": "मयि जीवति कौरव्य नोद्वेगं कर्तुमर्हसि\n",
    "07019024c": "न हि शक्तो रणे द्रोणो विजेतुं मां कथंचन\n",
    "07019025": "संजय उवाच\n",
    "07019025a": "एवमुक्त्वा किरन्बाणान्द्रुपदस्य सुतो बली\n",
    "07019025c": "पारावतसवर्णाश्वः स्वयं द्रोणमुपाद्रवत्\n",
    "07019026a": "अनिष्टदर्शनं दृष्ट्वा धृष्टद्युम्नमवस्थितम्\n",
    "07019026c": "क्षणेनैवाभवद्द्रोणो नातिहृष्टमना इव\n",
    "07019027a": "तं तु संप्रेक्ष्य पुत्रस्ते दुर्मुखः शत्रुकर्शनः\n",
    "07019027c": "प्रियं चिकीर्षन्द्रोणस्य धृष्टद्युम्नमवारयत्\n",
    "07019028a": "स संप्रहारस्तुमुलः समरूप इवाभवत्\n",
    "07019028c": "पार्षतस्य च शूरस्य दुर्मुखस्य च भारत\n",
    "07019029a": "पार्षतः शरजालेन क्षिप्रं प्रच्छाद्य दुर्मुखम्\n",
    "07019029c": "भारद्वाजं शरौघेण महता समवारयत्\n",
    "07019030a": "द्रोणमावारितं दृष्ट्वा भृशायस्तस्तवात्मजः\n",
    "07019030c": "नानालिङ्गैः शरव्रातैः पार्षतं सममोहयत्\n",
    "07019031a": "तयोर्विषक्तयोः संख्ये पाञ्चाल्यकुरुमुख्ययोः\n",
    "07019031c": "द्रोणो यौधिष्ठिरं सैन्यं बहुधा व्यधमच्छरैः\n",
    "07019032a": "अनिलेन यथाभ्राणि विच्छिन्नानि समन्ततः\n",
    "07019032c": "तथा पार्थस्य सैन्यानि विच्छिन्नानि क्वचित्क्वचित्\n",
    "07019033a": "मुहूर्तमिव तद्युद्धमासीन्मधुरदर्शनम्\n",
    "07019033c": "तत उन्मत्तवद्राजन्निर्मर्यादमवर्तत\n",
    "07019034a": "नैव स्वे न परे राजन्नज्ञायन्त परस्परम्\n",
    "07019034c": "अनुमानेन संज्ञाभिर्युद्धं तत्समवर्तत\n",
    "07019035a": "चूडामणिषु निष्केषु भूषणेष्वसिचर्मसु\n",
    "07019035c": "तेषामादित्यवर्णाभा मरीच्यः प्रचकाशिरे\n",
    "07019036a": "तत्प्रकीर्णपताकानां रथवारणवाजिनाम्\n",
    "07019036c": "बलाकाशबलाभ्राभं ददृशे रूपमाहवे\n",
    "07019037a": "नरानेव नरा जघ्नुरुदग्राश्च हया हयान्\n",
    "07019037c": "रथांश्च रथिनो जघ्नुर्वारणा वरवारणान्\n",
    "07019038a": "समुच्छ्रितपताकानां गजानां परमद्विपैः\n",
    "07019038c": "क्षणेन तुमुलो घोरः संग्रामः समवर्तत\n",
    "07019039a": "तेषां संसक्तगात्राणां कर्षतामितरेतरम्\n",
    "07019039c": "दन्तसंघातसंघर्षात्सधूमोऽग्निरजायत\n",
    "07019040a": "विप्रकीर्णपताकास्ते विषाणजनिताग्नयः\n",
    "07019040c": "बभूवुः खं समासाद्य सविद्युत इवाम्बुदाः\n",
    "07019041a": "विक्षरद्भिर्नदद्भिश्च निपतद्भिश्च वारणैः\n",
    "07019041c": "संबभूव मही कीर्णा मेघैर्द्यौरिव शारदी\n",
    "07019042a": "तेषामाहन्यमानानां बाणतोमरवृष्टिभिः\n",
    "07019042c": "वारणानां रवो जज्ञे मेघानामिव संप्लवे\n",
    "07019043a": "तोमराभिहताः केचिद्बाणैश्च परमद्विपाः\n",
    "07019043c": "वित्रेसुः सर्वभूतानां शब्दमेवापरेऽव्रजन्\n",
    "07019044a": "विषाणाभिहताश्चापि केचित्तत्र गजा गजैः\n",
    "07019044c": "चक्रुरार्तस्वरं घोरमुत्पातजलदा इव\n",
    "07019045a": "प्रतीपं ह्रियमाणाश्च वारणा वरवारणैः\n",
    "07019045c": "उन्मथ्य पुनराजह्रुः प्रेरिताः परमाङ्कुशैः\n",
    "07019046a": "महामात्रा महामात्रैस्ताडिताः शरतोमरैः\n",
    "07019046c": "गजेभ्यः पृथिवीं जग्मुर्मुक्तप्रहरणाङ्कुशाः\n",
    "07019047a": "निर्मनुष्याश्च मातङ्गा विनदन्तस्ततस्ततः\n",
    "07019047c": "छिन्नाभ्राणीव संपेतुः संप्रविश्य परस्परम्\n",
    "07019048a": "हतान्परिवहन्तश्च यन्त्रिताः परमायुधैः\n",
    "07019048c": "दिशो जग्मुर्महानागाः केचिदेकचरा इव\n",
    "07019049a": "ताडितास्ताड्यमानाश्च तोमरर्ष्टिपरश्वधैः\n",
    "07019049c": "पेतुरार्तस्वरं कृत्वा तदा विशसने गजाः\n",
    "07019050a": "तेषां शैलोपमैः कायैर्निपतद्भिः समन्ततः\n",
    "07019050c": "आहता सहसा भूमिश्चकम्पे च ननाद च\n",
    "07019051a": "सादितैः सगजारोहैः सपताकैः समन्ततः\n",
    "07019051c": "मातङ्गैः शुशुभे भूमिर्विकीर्णैरिव पर्वतैः\n",
    "07019052a": "गजस्थाश्च महामात्रा निर्भिन्नहृदया रणे\n",
    "07019052c": "रथिभिः पातिता भल्लैर्विकीर्णाङ्कुशतोमराः\n",
    "07019053a": "क्रौञ्चवद्विनदन्तोऽन्ये नाराचाभिहता गजाः\n",
    "07019053c": "परान्स्वांश्चापि मृद्नन्तः परिपेतुर्दिशो दश\n",
    "07019054a": "गजाश्वरथसंघानां शरीरौघसमावृता\n",
    "07019054c": "बभूव पृथिवी राजन्मांसशोणितकर्दमा\n",
    "07019055a": "प्रमथ्य च विषाणाग्रैः समुत्क्षिप्य च वारणैः\n",
    "07019055c": "सचक्राश्च विचक्राश्च रथैरेव महारथाः\n",
    "07019056a": "रथाश्च रथिभिर्हीना निर्मनुष्याश्च वाजिनः\n",
    "07019056c": "हतारोहाश्च मातङ्गा दिशो जग्मुः शरातुराः\n",
    "07019057a": "जघानात्र पिता पुत्रं पुत्रश्च पितरं तथा\n",
    "07019057c": "इत्यासीत्तुमुलं युद्धं न प्रज्ञायत किंचन\n",
    "07019058a": "आ गुल्फेभ्योऽवसीदन्त नराः शोणितकर्दमे\n",
    "07019058c": "दीप्यमानैः परिक्षिप्ता दावैरिव महाद्रुमाः\n",
    "07019059a": "शोणितैः सिच्यमानानि वस्त्राणि कवचानि च\n",
    "07019059c": "छत्राणि च पताकाश्च सर्वं रक्तमदृश्यत\n",
    "07019060a": "हयौघाश्च रथौघाश्च नरौघाश्च निपातिताः\n",
    "07019060c": "संवृत्ताः पुनरावृत्ता बहुधा रथनेमिभिः\n",
    "07019061a": "स गजौघमहावेगः परासुनरशैवलः\n",
    "07019061c": "रथौघतुमुलावर्तः प्रबभौ सैन्यसागरः\n",
    "07019062a": "तं वाहनमहानौभिर्योधा जयधनैषिणः\n",
    "07019062c": "अवगाह्यावमज्जन्तो नैव मोहं प्रचक्रिरे\n",
    "07019063a": "शरवर्षाभिवृष्टेषु योधेष्वजितलक्ष्मसु\n",
    "07019063c": "न हि स्वचित्ततां लेभे कश्चिदाहतलक्षणः\n",
    "07019064a": "वर्तमाने तथा युद्धे घोररूपे भयंकरे\n",
    "07019064c": "मोहयित्वा परान्द्रोणो युधिष्ठिरमुपाद्रवत्\n",
    "07020001": "संजय उवाच\n",
    "07020001a": "ततो युधिष्ठिरो द्रोणं दृष्ट्वान्तिकमुपागतम्\n",
    "07020001c": "महता शरवर्षेण प्रत्यगृह्णादभीतवत्\n",
    "07020002a": "ततो हलहलाशब्द आसीद्यौधिष्ठिरे बले\n",
    "07020002c": "जिघृक्षति महासिंहे गजानामिव यूथपम्\n",
    "07020003a": "दृष्ट्वा द्रोणं ततः शूरः सत्यजित्सत्यविक्रमः\n",
    "07020003c": "युधिष्ठिरं परिप्रेप्सुमाचार्यं समुपाद्रवत्\n",
    "07020004a": "तत आचार्यपाञ्चाल्यौ युयुधाते परस्परम्\n",
    "07020004c": "विक्षोभयन्तौ तत्सैन्यमिन्द्रवैरोचनाविव\n",
    "07020005a": "ततः सत्यजितं तीक्ष्णैर्दशभिर्मर्मभेदिभिः\n",
    "07020005c": "अविध्यच्छीघ्रमाचार्यश्छित्त्वास्य सशरं धनुः\n",
    "07020006a": "स शीघ्रतरमादाय धनुरन्यत्प्रतापवान्\n",
    "07020006c": "द्रोणं सोऽभिजघानाशु विंशद्भिः कङ्कपत्रिभिः\n",
    "07020007a": "ज्ञात्वा सत्यजिता द्रोणं ग्रस्यमानमिवाहवे\n",
    "07020007c": "वृकः शरशतैस्तीक्ष्णैः पाञ्चाल्यो द्रोणमर्दयत्\n",
    "07020008a": "संछाद्यमानं समरे द्रोणं दृष्ट्वा महारथम्\n",
    "07020008c": "चुक्रुशुः पाण्डवा राजन्वस्त्राणि दुधुवुश्च ह\n",
    "07020009a": "वृकस्तु परमक्रुद्धो द्रोणं षष्ट्या स्तनान्तरे\n",
    "07020009c": "विव्याध बलवान्राजंस्तदद्भुतमिवाभवत्\n",
    "07020010a": "द्रोणस्तु शरवर्षेण छाद्यमानो महारथः\n",
    "07020010c": "वेगं चक्रे महावेगः क्रोधादुद्वृत्य चक्षुषी\n",
    "07020011a": "ततः सत्यजितश्चापं छित्त्वा द्रोणो वृकस्य च\n",
    "07020011c": "षड्भिः ससूतं सहयं शरैर्द्रोणोऽवधीद्वृकम्\n",
    "07020012a": "अथान्यद्धनुरादाय सत्यजिद्वेगवत्तरम्\n",
    "07020012c": "साश्वं ससूतं विशिखैर्द्रोणं विव्याध सध्वजम्\n",
    "07020013a": "स तन्न ममृषे द्रोणः पाञ्चाल्येनार्दनं मृधे\n",
    "07020013c": "ततस्तस्य विनाशाय सत्वरं व्यसृजच्छरान्\n",
    "07020014a": "हयान्ध्वजं धनुर्मुष्टिमुभौ च पार्ष्णिसारथी\n",
    "07020014c": "अवाकिरत्ततो द्रोणः शरवर्षैः सहस्रशः\n",
    "07020015a": "तथा संछिद्यमानेषु कार्मुकेषु पुनः पुनः\n",
    "07020015c": "पाञ्चाल्यः परमास्त्रज्ञः शोणाश्वं समयोधयत्\n",
    "07020016a": "स सत्यजितमालक्ष्य तथोदीर्णं महाहवे\n",
    "07020016c": "अर्धचन्द्रेण चिच्छेद शिरस्तस्य महात्मनः\n",
    "07020017a": "तस्मिन्हते महामात्रे पाञ्चालानां रथर्षभे\n",
    "07020017c": "अपायाज्जवनैरश्वैर्द्रोणात्त्रस्तो युधिष्ठिरः\n",
    "07020018a": "पाञ्चालाः केकया मत्स्याश्चेदिकारूषकोसलाः\n",
    "07020018c": "युधिष्ठिरमुदीक्षन्तो हृष्टा द्रोणमुपाद्रवन्\n",
    "07020019a": "ततो युधिष्ठिरप्रेप्सुराचार्यः शत्रुपूगहा\n",
    "07020019c": "व्यधमत्तान्यनीकानि तूलराशिमिवानिलः\n",
    "07020020a": "निर्दहन्तमनीकानि तानि तानि पुनः पुनः\n",
    "07020020c": "द्रोणं मत्स्यादवरजः शतानीकोऽभ्यवर्तत\n",
    "07020021a": "सूर्यरश्मिप्रतीकाशैः कर्मारपरिमार्जितैः\n",
    "07020021c": "षड्भिः ससूतं सहयं द्रोणं विद्ध्वानदद्भृशम्\n",
    "07020022a": "तस्य नानदतो द्रोणः शिरः कायात्सकुण्डलम्\n",
    "07020022c": "क्षुरेणापाहरत्तूर्णं ततो मत्स्याः प्रदुद्रुवुः\n",
    "07020023a": "मत्स्याञ्जित्वाजयच्चेदीन्कारूषान्केकयानपि\n",
    "07020023c": "पाञ्चालान्सृञ्जयान्पाण्डून्भारद्वाजः पुनः पुनः\n",
    "07020024a": "तं दहन्तमनीकानि क्रुद्धमग्निं यथा वनम्\n",
    "07020024c": "दृष्ट्वा रुक्मरथं क्रुद्धं समकम्पन्त सृञ्जयाः\n",
    "07020025a": "उत्तमं ह्यादधानस्य धनुरस्याशुकारिणः\n",
    "07020025c": "ज्याघोषो निघ्नतोऽमित्रान्दिक्षु सर्वासु शुश्रुवे\n",
    "07020026a": "नागानश्वान्पदातींश्च रथिनो गजसादिनः\n",
    "07020026c": "रौद्रा हस्तवता मुक्ताः प्रमथ्नन्ति स्म सायकाः\n",
    "07020027a": "नानद्यमानः पर्जन्यो मिश्रवातो हिमात्यये\n",
    "07020027c": "अश्मवर्षमिवावर्षत्परेषां भयमादधत्\n",
    "07020028a": "सर्वा दिशः समचरत्सैन्यं विक्षोभयन्निव\n",
    "07020028c": "बली शूरो महेष्वासो मित्राणामभयंकरः\n",
    "07020029a": "तस्य विद्युदिवाभ्रेषु चापं हेमपरिष्कृतम्\n",
    "07020029c": "दिक्षु सर्वास्वपश्याम द्रोणस्यामिततेजसः\n",
    "07020030a": "द्रोणस्तु पाण्डवानीके चकार कदनं महत्\n",
    "07020030c": "यथा दैत्यगणे विष्णुः सुरासुरनमस्कृतः\n",
    "07020031a": "स शूरः सत्यवाक्प्राज्ञो बलवान्सत्यविक्रमः\n",
    "07020031c": "महानुभावः कालान्ते रौद्रीं भीरुविभीषणाम्\n",
    "07020032a": "कवचोर्मिध्वजावर्तां मर्त्यकूलापहारिणीम्\n",
    "07020032c": "गजवाजिमहाग्राहामसिमीनां दुरासदाम्\n",
    "07020033a": "वीरास्थिशर्करां रौद्रां भेरीमुरजकच्छपाम्\n",
    "07020033c": "चर्मवर्मप्लवां घोरां केशशैवलशाड्वलाम्\n",
    "07020034a": "शरौघिणीं धनुःस्रोतां बाहुपन्नगसंकुलाम्\n",
    "07020034c": "रणभूमिवहां घोरां कुरुसृञ्जयवाहिनीम्\n",
    "07020034e": "मनुष्यशीर्षपाषाणां शक्तिमीनां गदोडुपाम्\n",
    "07020035a": "उष्णीषफेनवसनां निष्कीर्णान्त्रसरीसृपाम्\n",
    "07020035c": "वीरापहारिणीमुग्रां मांसशोणितकर्दमाम्\n",
    "07020036a": "हस्तिग्राहां केतुवृक्षां क्षत्रियाणां निमज्जनीम्\n",
    "07020036c": "क्रूरां शरीरसंघाटां सादिनक्रां दुरत्ययाम्\n",
    "07020036e": "द्रोणः प्रावर्तयत्तत्र नदीमन्तकगामिनीम्\n",
    "07020037a": "क्रव्यादगणसंघुष्टां श्वशृगालगणायुताम्\n",
    "07020037c": "निषेवितां महारौद्रैः पिशिताशैः समन्ततः\n",
    "07020038a": "तं दहन्तमनीकानि रथोदारं कृतान्तवत्\n",
    "07020038c": "सर्वतोऽभ्यद्रवन्द्रोणं कुन्तीपुत्रपुरोगमाः\n",
    "07020039a": "तांस्तु शूरान्महेष्वासांस्तावकाभ्युद्यतायुधाः\n",
    "07020039c": "राजानो राजपुत्राश्च समन्तात्पर्यवारयन्\n",
    "07020040a": "ततो द्रोणः सत्यसंधः प्रभिन्न इव कुञ्जरः\n",
    "07020040c": "अभ्यतीत्य रथानीकं दृढसेनमपातयत्\n",
    "07020041a": "ततो राजानमासाद्य प्रहरन्तमभीतवत्\n",
    "07020041c": "अविध्यन्नवभिः क्षेमं स हतः प्रापतद्रथात्\n",
    "07020042a": "स मध्यं प्राप्य सैन्यानां सर्वाः प्रविचरन्दिशः\n",
    "07020042c": "त्राता ह्यभवदन्येषां न त्रातव्यः कथंचन\n",
    "07020043a": "शिखण्डिनं द्वादशभिर्विंशत्या चोत्तमौजसम्\n",
    "07020043c": "वसुदानं च भल्लेन प्रेषयद्यमसादनम्\n",
    "07020044a": "अशीत्या क्षत्रवर्माणं षड्विंशत्या सुदक्षिणम्\n",
    "07020044c": "क्षत्रदेवं तु भल्लेन रथनीडादपाहरत्\n",
    "07020045a": "युधामन्युं चतुःषष्ट्या त्रिंशता चैव सात्यकिम्\n",
    "07020045c": "विद्ध्वा रुक्मरथस्तूर्णं युधिष्ठिरमुपाद्रवत्\n",
    "07020046a": "ततो युधिष्ठिरः क्षिप्रं कितवो राजसत्तमः\n",
    "07020046c": "अपायाज्जवनैरश्वैः पाञ्चाल्यो द्रोणमभ्ययात्\n",
    "07020047a": "तं द्रोणः सधनुष्कं तु साश्वयन्तारमक्षिणोत्\n",
    "07020047c": "स हतः प्रापतद्भूमौ रथाज्ज्योतिरिवाम्बरात्\n",
    "07020048a": "तस्मिन्हते राजपुत्रे पाञ्चालानां यशस्करे\n",
    "07020048c": "हत द्रोणं हत द्रोणमित्यासीत्तुमुलं महत्\n",
    "07020049a": "तांस्तथा भृशसंक्रुद्धान्पाञ्चालान्मत्स्यकेकयान्\n",
    "07020049c": "सृञ्जयान्पाण्डवांश्चैव द्रोणो व्यक्षोभयद्बली\n",
    "07020050a": "सात्यकिं चेकितानं च धृष्टद्युम्नशिखण्डिनौ\n",
    "07020050c": "वार्धक्षेमिं चित्रसेनं सेनाबिन्दुं सुवर्चसम्\n",
    "07020051a": "एतांश्चान्यांश्च सुबहून्नानाजनपदेश्वरान्\n",
    "07020051c": "सर्वान्द्रोणोऽजयद्युद्धे कुरुभिः परिवारितः\n",
    "07020052a": "तावकास्तु महाराज जयं लब्ध्वा महाहवे\n",
    "07020052c": "पाण्डवेयान्रणे जघ्नुर्द्रवमाणान्समन्ततः\n",
    "07020053a": "ते दानवा इवेन्द्रेण वध्यमाना महात्मना\n",
    "07020053c": "पाञ्चालाः केकया मत्स्याः समकम्पन्त भारत\n",
    "07021001": "धृतराष्ट्र उवाच\n",
    "07021001a": "भारद्वाजेन भग्नेषु पाण्डवेषु महामृधे\n",
    "07021001c": "पाञ्चालेषु च सर्वेषु कश्चिदन्योऽभ्यवर्तत\n",
    "07021002a": "आर्यां युद्धे मतिं कृत्वा क्षत्रियाणां यशस्करीम्\n",
    "07021002c": "असेवितां कापुरुषैः सेवितां पुरुषर्षभैः\n",
    "07021003a": "स हि वीरो नरः सूत यो भग्नेषु निवर्तते\n",
    "07021003c": "अहो नासीत्पुमान्कश्चिद्दृष्ट्वा द्रोणं व्यवस्थितम्\n",
    "07021004a": "जृम्भमाणमिव व्याघ्रं प्रभिन्नमिव कुञ्जरम्\n",
    "07021004c": "त्यजन्तमाहवे प्राणान्संनद्धं चित्रयोधिनम्\n",
    "07021005a": "महेष्वासं नरव्याघ्रं द्विषतामघवर्धनम्\n",
    "07021005c": "कृतज्ञं सत्यनिरतं दुर्योधनहितैषिणम्\n",
    "07021006a": "भारद्वाजं तथानीके दृष्ट्वा शूरमवस्थितम्\n",
    "07021006c": "के वीराः संन्यवर्तन्त तन्ममाचक्ष्व संजय\n",
    "07021007": "संजय उवाच\n",
    "07021007a": "तान्दृष्ट्वा चलितान्संख्ये प्रणुन्नान्द्रोणसायकैः\n",
    "07021007c": "पाञ्चालान्पाण्डवान्मत्स्यान्सृञ्जयांश्चेदिकेकयान्\n",
    "07021008a": "द्रोणचापविमुक्तेन शरौघेणासुहारिणा\n",
    "07021008c": "सिन्धोरिव महौघेन ह्रियमाणान्यथा प्लवान्\n",
    "07021009a": "कौरवाः सिंहनादेन नानावाद्यस्वनेन च\n",
    "07021009c": "रथद्विपनराश्वैश्च सर्वतः पर्यवारयन्\n",
    "07021010a": "तान्पश्यन्सैन्यमध्यस्थो राजा स्वजनसंवृतः\n",
    "07021010c": "दुर्योधनोऽब्रवीत्कर्णं प्रहृष्टः प्रहसन्निव\n",
    "07021011a": "पश्य राधेय पाञ्चालान्प्रणुन्नान्द्रोणसायकैः\n",
    "07021011c": "सिंहेनेव मृगान्वन्यांस्त्रासितान्दृढधन्वना\n",
    "07021012a": "नैते जातु पुनर्युद्धमीहेयुरिति मे मतिः\n",
    "07021012c": "यथा तु भग्ना द्रोणेन वातेनेव महाद्रुमाः\n",
    "07021013a": "अर्द्यमानाः शरैरेते रुक्मपुङ्खैर्महात्मना\n",
    "07021013c": "पथा नैकेन गच्छन्ति घूर्णमानास्ततस्ततः\n",
    "07021014a": "संनिरुद्धाश्च कौरव्यैर्द्रोणेन च महात्मना\n",
    "07021014c": "एतेऽन्ये मण्डलीभूताः पावकेनेव कुञ्जराः\n",
    "07021015a": "भ्रमरैरिव चाविष्टा द्रोणस्य निशितैः शरैः\n",
    "07021015c": "अन्योन्यं समलीयन्त पलायनपरायणाः\n",
    "07021016a": "एष भीमो दृढक्रोधो हीनः पाण्डवसृञ्जयैः\n",
    "07021016c": "मदीयैरावृतो योधैः कर्ण तर्जयतीव माम्\n",
    "07021017a": "व्यक्तं द्रोणमयं लोकमद्य पश्यति दुर्मतिः\n",
    "07021017c": "निराशो जीवितान्नूनमद्य राज्याच्च पाण्डवः\n",
    "07021018": "कर्ण उवाच\n",
    "07021018a": "नैष जातु महाबाहुर्जीवन्नाहवमुत्सृजेत्\n",
    "07021018c": "न चेमान्पुरुषव्याघ्र सिंहनादान्विशक्ष्यते\n",
    "07021019a": "न चापि पाण्डवा युद्धे भज्येरन्निति मे मतिः\n",
    "07021019c": "शूराश्च बलवन्तश्च कृतास्त्रा युद्धदुर्मदाः\n",
    "07021020a": "विषाग्निद्यूतसंक्लेशान्वनवासं च पाण्डवाः\n",
    "07021020c": "स्मरमाणा न हास्यन्ति संग्राममिति मे मतिः\n",
    "07021021a": "निकृतो हि महाबाहुरमितौजा वृकोदरः\n",
    "07021021c": "वरान्वरान्हि कौन्तेयो रथोदारान्हनिष्यति\n",
    "07021022a": "असिना धनुषा शक्त्या हयैर्नागैर्नरै रथैः\n",
    "07021022c": "आयसेन च दण्डेन व्रातान्व्रातान्हनिष्यति\n",
    "07021023a": "तमेते चानुवर्तन्ते सात्यकिप्रमुखा रथाः\n",
    "07021023c": "पाञ्चालाः केकया मत्स्याः पाण्डवाश्च विशेषतः\n",
    "07021024a": "शूराश्च बलवन्तश्च विक्रान्ताश्च महारथाः\n",
    "07021024c": "विशेषतश्च भीमेन संरब्धेनाभिचोदिताः\n",
    "07021025a": "ते द्रोणमभिवर्तन्ते सर्वतः कुरुपुंगवाः\n",
    "07021025c": "वृकोदरं परीप्सन्तः सूर्यमभ्रगणा इव\n",
    "07021026a": "एकायनगता ह्येते पीडयेयुर्यतव्रतम्\n",
    "07021026c": "अरक्ष्यमाणं शलभा यथा दीपं मुमूर्षवः\n",
    "07021026e": "असंशयं कृतास्त्राश्च पर्याप्ताश्चापि वारणे\n",
    "07021027a": "अतिभारं त्वहं मन्ये भारद्वाजे समाहितम्\n",
    "07021027c": "ते शीघ्रमनुगच्छामो यत्र द्रोणो व्यवस्थितः\n",
    "07021027e": "काका इव महानागं मा वै हन्युर्यतव्रतम्\n",
    "07021028": "संजय उवाच\n",
    "07021028a": "राधेयस्य वचः श्रुत्वा राजा दुर्योधनस्तदा\n",
    "07021028c": "भ्रातृभिः सहितो राजन्प्रायाद्द्रोणरथं प्रति\n",
    "07021029a": "तत्रारावो महानासीदेकं द्रोणं जिघांसताम्\n",
    "07021029c": "पाण्डवानां निवृत्तानां नानावर्णैर्हयोत्तमैः\n",
    "07022001": "धृतराष्ट्र उवाच\n",
    "07022001a": "सर्वेषामेव मे ब्रूहि रथचिह्नानि संजय\n",
    "07022001c": "ये द्रोणमभ्यवर्तन्त क्रुद्धा भीमपुरोगमाः\n",
    "07022002": "संजय उवाच\n",
    "07022002a": "ऋश्यवर्णैर्हयैर्दृष्ट्वा व्यायच्छन्तं वृकोदरम्\n",
    "07022002c": "रजताश्वस्ततः शूरः शैनेयः संन्यवर्तत\n",
    "07022003a": "दर्शनीयास्तु काम्बोजाः शुकपत्रपरिच्छदाः\n",
    "07022003c": "वहन्तो नकुलं शीघ्रं तावकानभिदुद्रुवुः\n",
    "07022004a": "कृष्णास्तु मेघसंकाशाः सहदेवमुदायुधम्\n",
    "07022004c": "भीमवेगा नरव्याघ्रमवहन्वातरंहसः\n",
    "07022005a": "हेमोत्तमप्रतिच्छन्नैर्हयैर्वातसमैर्जवे\n",
    "07022005c": "अभ्यवर्तन्त सैन्यानि सर्वाण्येव युधिष्ठिरम्\n",
    "07022006a": "राज्ञस्त्वनन्तरं राजा पाञ्चाल्यो द्रुपदोऽभवत्\n",
    "07022006c": "जातरूपमयच्छत्रः सर्वैः स्वैरभिरक्षितः\n",
    "07022007a": "ललामैर्हरिभिर्युक्तैः सर्वशब्दक्षमैर्युधि\n",
    "07022007c": "राज्ञां मध्ये महेष्वासः शान्तभीरभ्यवर्तत\n",
    "07022008a": "तं विराटोऽन्वयात्पश्चात्सह शूरैर्महारथैः\n",
    "07022008c": "केकयाश्च शिखण्डी च धृष्टकेतुस्तथैव च\n",
    "07022008e": "स्वैः स्वैः सैन्यैः परिवृता मत्स्यराजानमन्वयुः\n",
    "07022009a": "ते तु पाटलपुष्पाणां समवर्णा हयोत्तमाः\n",
    "07022009c": "वहमाना व्यराजन्त मत्स्यस्यामित्रघातिनः\n",
    "07022010a": "हारिद्रसमवर्णास्तु जवना हेममालिनः\n",
    "07022010c": "पुत्रं विराटराजस्य सत्वराः समुदावहन्\n",
    "07022011a": "इन्द्रगोपकवर्णैस्तु भ्रातरः पञ्च केकयाः\n",
    "07022011c": "जातरूपसमाभासः सर्वे लोहितकध्वजाः\n",
    "07022012a": "ते हेममालिनः शूराः सर्वे युद्धविशारदाः\n",
    "07022012c": "वर्षन्त इव जीमूताः प्रत्यदृश्यन्त दंशिताः\n",
    "07022013a": "आमपात्रनिभाकाराः पाञ्चाल्यममितौजसम्\n",
    "07022013c": "दान्तास्ताम्रारुणा युक्ताः शिखण्डिनमुदावहन्\n",
    "07022014a": "तथा द्वादशसाहस्राः पाञ्चालानां महारथाः\n",
    "07022014c": "तेषां तु षट्सहस्राणि ये शिखण्डिनमन्वयुः\n",
    "07022015a": "पुत्रं तु शिशुपालस्य नरसिंहस्य मारिष\n",
    "07022015c": "आक्रीडन्तो वहन्ति स्म सारङ्गशबला हयाः\n",
    "07022016a": "धृष्टकेतुश्च चेदीनामृषभोऽतिबलोदितः\n",
    "07022016c": "काम्बोजैः शबलैरश्वैरभ्यवर्तत दुर्जयः\n",
    "07022017a": "बृहत्क्षत्रं तु कैकेयं सुकुमारं हयोत्तमाः\n",
    "07022017c": "पलालधूमवर्णाभाः सैन्धवाः शीघ्रमावहन्\n",
    "07022018a": "मल्लिकाक्षाः पद्मवर्णा बाह्लिजाताः स्वलंकृताः\n",
    "07022018c": "शूरं शिखण्डिनः पुत्रं क्षत्रदेवमुदावहन्\n",
    "07022019a": "युवानमवहन्युद्धे क्रौञ्चवर्णा हयोत्तमाः\n",
    "07022019c": "काश्यस्याभिभुवः पुत्रं सुकुमारं महारथम्\n",
    "07022020a": "श्वेतास्तु प्रतिविन्ध्यं तं कृष्णग्रीवा मनोजवाः\n",
    "07022020c": "यन्तुः प्रेष्यकरा राजन्राजपुत्रमुदावहन्\n",
    "07022021a": "सुतसोमं तु यं धौम्यात्पार्थः पुत्रमयाचत\n",
    "07022021c": "माषपुष्पसवर्णास्तमवहन्वाजिनो रणे\n",
    "07022022a": "सहस्रसोमप्रतिमा बभूवुः; पुरे कुरूणामुदयेन्दुनाम्नि\n",
    "07022022c": "तस्मिञ्जातः सोमसंक्रन्दमध्ये; यस्मात्तस्मात्सुतसोमोऽभवत्सः\n",
    "07022023a": "नाकुलिं तु शतानीकं शालपुष्पनिभा हयाः\n",
    "07022023c": "आदित्यतरुणप्रख्याः श्लाघनीयमुदावहन्\n",
    "07022024a": "काञ्चनप्रतिमैर्योक्त्रैर्मयूरग्रीवसंनिभाः\n",
    "07022024c": "द्रौपदेयं नरव्याघ्रं श्रुतकर्माणमावहन्\n",
    "07022025a": "श्रुतकीर्तिं श्रुतनिधिं द्रौपदेयं हयोत्तमाः\n",
    "07022025c": "ऊहुः पार्थसमं युद्धे चाषपत्रनिभा हयाः\n",
    "07022026a": "यमाहुरध्यर्धगुणं कृष्णात्पार्थाच्च संयुगे\n",
    "07022026c": "अभिमन्युं पिशङ्गास्तं कुमारमवहन्रणे\n",
    "07022027a": "एकस्तु धार्तराष्ट्रेभ्यः पाण्डवान्यः समाश्रितः\n",
    "07022027c": "तं बृहन्तो महाकाया युयुत्सुमवहन्रणे\n",
    "07022028a": "पलालकाण्डवर्णास्तु वार्धक्षेमिं तरस्विनम्\n",
    "07022028c": "ऊहुः सुतुमुले युद्धे हया हृष्टाः स्वलंकृताः\n",
    "07022029a": "कुमारं शितिपादास्तु रुक्मपत्रैरुरश्छदैः\n",
    "07022029c": "सौचित्तिमवहन्युद्धे यन्तुः प्रेष्यकरा हयाः\n",
    "07022030a": "रुक्मपृष्ठावकीर्णास्तु कौशेयसदृशा हयाः\n",
    "07022030c": "सुवर्णमालिनः क्षान्ताः श्रेणिमन्तमुदावहन्\n",
    "07022031a": "रुक्ममालाधराः शूरा हेमवर्णाः स्वलंकृताः\n",
    "07022031c": "काशिराजं हयश्रेष्ठाः श्लाघनीयमुदावहन्\n",
    "07022032a": "अस्त्राणां च धनुर्वेदे ब्राह्मे वेदे च पारगम्\n",
    "07022032c": "तं सत्यधृतिमायान्तमरुणाः समुदावहन्\n",
    "07022033a": "यः स पाञ्चालसेनानीर्द्रोणमंशमकल्पयत्\n",
    "07022033c": "पारावतसवर्णाश्वा धृष्टद्युम्नमुदावहन्\n",
    "07022034a": "तमन्वयात्सत्यधृतिः सौचित्तिर्युद्धदुर्मदः\n",
    "07022034c": "श्रेणिमान्वसुदानश्च पुत्रः काश्यस्य चाभिभो\n",
    "07022035a": "युक्तैः परमकाम्बोजैर्जवनैर्हेममालिभिः\n",
    "07022035c": "भीषयन्तो द्विषत्सैन्यं यमवैश्रवणोपमाः\n",
    "07022036a": "प्रभद्रकास्तु पाञ्चालाः षट्सहस्राण्युदायुधाः\n",
    "07022036c": "नानावर्णैर्हयश्रेष्ठैर्हेमचित्ररथध्वजाः\n",
    "07022037a": "शरव्रातैर्विधुन्वन्तः शत्रून्विततकार्मुकाः\n",
    "07022037c": "समानमृत्यवो भूत्वा धृष्टद्युम्नं समन्वयुः\n",
    "07022038a": "बभ्रुकौशेयवर्णास्तु सुवर्णवरमालिनः\n",
    "07022038c": "ऊहुरग्लानमनसश्चेकितानं हयोत्तमाः\n",
    "07022039a": "इन्द्रायुधसवर्णैस्तु कुन्तिभोजो हयोत्तमैः\n",
    "07022039c": "आयात्सुवश्यैः पुरुजिन्मातुलः सव्यसाचिनः\n",
    "07022040a": "अन्तरिक्षसवर्णास्तु तारकाचित्रिता इव\n",
    "07022040c": "राजानं रोचमानं ते हयाः संख्ये समावहन्\n",
    "07022041a": "कर्बुराः शितिपादास्तु स्वर्णजालपरिच्छदाः\n",
    "07022041c": "जारासंधिं हयश्रेष्ठाः सहदेवमुदावहन्\n",
    "07022042a": "ये तु पुष्करनालस्य समवर्णा हयोत्तमाः\n",
    "07022042c": "जवे श्येनसमाश्चित्राः सुदामानमुदावहन्\n",
    "07022043a": "शशलोहितवर्णास्तु पाण्डुरोद्गतराजयः\n",
    "07022043c": "पाञ्चाल्यं गोपतेः पुत्रं सिंहसेनमुदावहन्\n",
    "07022044a": "पाञ्चालानां नरव्याघ्रो यः ख्यातो जनमेजयः\n",
    "07022044c": "तस्य सर्षपपुष्पाणां तुल्यवर्णा हयोत्तमाः\n",
    "07022045a": "माषवर्णास्तु जवना बृहन्तो हेममालिनः\n",
    "07022045c": "दधिपृष्ठाश्चन्द्रमुखाः पाञ्चाल्यमवहन्द्रुतम्\n",
    "07022046a": "शूराश्च भद्रकाश्चैव शरकाण्डनिभा हयाः\n",
    "07022046c": "पद्मकिञ्जल्कवर्णाभा दण्डधारमुदावहन्\n",
    "07022047a": "बिभ्रतो हेममालाश्च चक्रवाकोदरा हयाः\n",
    "07022047c": "कोसलाधिपतेः पुत्रं सुक्षत्रं वाजिनोऽवहन्\n",
    "07022048a": "शबलास्तु बृहन्तोऽश्वा दान्ता जाम्बूनदस्रजः\n",
    "07022048c": "युद्धे सत्यधृतिं क्षैमिमवहन्प्रांशवः शुभाः\n",
    "07022049a": "एकवर्णेन सर्वेण ध्वजेन कवचेन च\n",
    "07022049c": "अश्वैश्च धनुषा चैव शुक्लैः शुक्लो न्यवर्तत\n",
    "07022050a": "समुद्रसेनपुत्रं तु सामुद्रा रुद्रतेजसम्\n",
    "07022050c": "अश्वाः शशाङ्कसदृशाश्चन्द्रदेवमुदावहन्\n",
    "07022051a": "नीलोत्पलसवर्णास्तु तपनीयविभूषिताः\n",
    "07022051c": "शैब्यं चित्ररथं युद्धे चित्रमाल्यावहन्हयाः\n",
    "07022052a": "कलायपुष्पवर्णास्तु श्वेतलोहितराजयः\n",
    "07022052c": "रथसेनं हयश्रेष्ठाः समूहुर्युद्धदुर्मदम्\n",
    "07022053a": "यं तु सर्वमनुष्येभ्यः प्राहुः शूरतरं नृपम्\n",
    "07022053c": "तं पटच्चरहन्तारं शुकवर्णावहन्हयाः\n",
    "07022054a": "चित्रायुधं चित्रमाल्यं चित्रवर्मायुधध्वजम्\n",
    "07022054c": "ऊहुः किंशुकपुष्पाणां तुल्यवर्णा हयोत्तमाः\n",
    "07022055a": "एकवर्णेन सर्वेण ध्वजेन कवचेन च\n",
    "07022055c": "धनुषा रथवाहैश्च नीलैर्नीलोऽभ्यवर्तत\n",
    "07022056a": "नानारूपै रत्नचित्रैर्वरूथध्वजकार्मुकैः\n",
    "07022056c": "वाजिध्वजपताकाभिश्चित्रैश्चित्रोऽभ्यवर्तत\n",
    "07022057a": "ये तु पुष्करपत्रस्य तुल्यवर्णा हयोत्तमाः\n",
    "07022057c": "ते रोचमानस्य सुतं हेमवर्णमुदावहन्\n",
    "07022058a": "योधाश्च भद्रकाराश्च शरदण्डानुदण्डजाः\n",
    "07022058c": "श्वेताण्डाः कुक्कुटाण्डाभा दण्डकेतुमुदावहन्\n",
    "07022059a": "आटरूषकपुष्पाभा हयाः पाण्ड्यानुयायिनाम्\n",
    "07022059c": "अवहन्रथमुख्यानामयुतानि चतुर्दश\n",
    "07022060a": "नानारूपेण वर्णेन नानाकृतिमुखा हयाः\n",
    "07022060c": "रथचक्रध्वजं वीरं घटोत्कचमुदावहन्\n",
    "07022061a": "सुवर्णवर्णा धर्मज्ञमनीकस्थं युधिष्ठिरम्\n",
    "07022061c": "राजश्रेष्ठं हयश्रेष्ठाः सर्वतः पृष्ठतोऽन्वयुः\n",
    "07022061e": "वर्णैश्चोच्चावचैर्दिव्यैः सदश्वानां प्रभद्रकाः\n",
    "07022062a": "ते यत्ता भीमसेनेन सहिताः काञ्चनध्वजाः\n",
    "07022062c": "प्रत्यदृश्यन्त राजेन्द्र सेन्द्रा इव दिवौकसः\n",
    "07022063a": "अत्यरोचत तान्सर्वान्धृष्टद्युम्नः समागतान्\n",
    "07022063c": "सर्वाण्यपि च सैन्यानि भारद्वाजोऽत्यरोचत\n",
    "07023001": "धृतराष्ट्र उवाच\n",
    "07023001a": "व्यथयेयुरिमे सेनां देवानामपि संयुगे\n",
    "07023001c": "आहवे ये न्यवर्तन्त वृकोदरमुखा रथाः\n",
    "07023002a": "संप्रयुक्तः किलैवायं दिष्टैर्भवति पूरुषः\n",
    "07023002c": "तस्मिन्नेव तु सर्वार्था दृश्यन्ते वै पृथग्विधाः\n",
    "07023003a": "दीर्घं विप्रोषितः कालमरण्ये जटिलोऽजिनी\n",
    "07023003c": "अज्ञातश्चैव लोकस्य विजहार युधिष्ठिरः\n",
    "07023004a": "स एव महतीं सेनां समावर्तयदाहवे\n",
    "07023004c": "किमन्यद्दैवसंयोगान्मम पुत्रस्य चाभवत्\n",
    "07023005a": "युक्त एव हि भाग्येन ध्रुवमुत्पद्यते नरः\n",
    "07023005c": "स तथाकृष्यते तेन न यथा स्वयमिच्छति\n",
    "07023006a": "द्यूतव्यसनमासाद्य क्लेशितो हि युधिष्ठिरः\n",
    "07023006c": "स पुनर्भागधेयेन सहायानुपलब्धवान्\n",
    "07023007a": "अर्धं मे केकया लब्धाः काशिकाः कोसलाश्च ये\n",
    "07023007c": "चेदयश्चापरे वङ्गा मामेव समुपाश्रिताः\n",
    "07023008a": "पृथिवी भूयसी तात मम पार्थस्य नो तथा\n",
    "07023008c": "इति मामब्रवीत्सूत मन्दो दुर्योधनस्तदा\n",
    "07023009a": "तस्य सेनासमूहस्य मध्ये द्रोणः सुरक्षितः\n",
    "07023009c": "निहतः पार्षतेनाजौ किमन्यद्भागधेयतः\n",
    "07023010a": "मध्ये राज्ञां महाबाहुं सदा युद्धाभिनन्दिनम्\n",
    "07023010c": "सर्वास्त्रपारगं द्रोणं कथं मृत्युरुपेयिवान्\n",
    "07023011a": "समनुप्राप्तकृच्छ्रोऽहं संमोहं परमं गतः\n",
    "07023011c": "भीष्मद्रोणौ हतौ श्रुत्वा नाहं जीवितुमुत्सहे\n",
    "07023012a": "यन्मा क्षत्ताब्रवीत्तात प्रपश्यन्पुत्रगृद्धिनम्\n",
    "07023012c": "दुर्योधनेन तत्सर्वं प्राप्तं सूत मया सह\n",
    "07023013a": "नृशंसं तु परं तत्स्यात्त्यक्त्वा दुर्योधनं यदि\n",
    "07023013c": "पुत्रशेषं चिकीर्षेयं कृच्छ्रं न मरणं भवेत्\n",
    "07023014a": "यो हि धर्मं परित्यज्य भवत्यर्थपरो नरः\n",
    "07023014c": "सोऽस्माच्च हीयते लोकात्क्षुद्रभावं च गच्छति\n",
    "07023015a": "अद्य चाप्यस्य राष्ट्रस्य हतोत्साहस्य संजय\n",
    "07023015c": "अवशेषं न पश्यामि ककुदे मृदिते सति\n",
    "07023016a": "कथं स्यादवशेषं हि धुर्ययोरभ्यतीतयोः\n",
    "07023016c": "यौ नित्यमनुजीवामः क्षमिणौ पुरुषर्षभौ\n",
    "07023017a": "व्यक्तमेव च मे शंस यथा युद्धमवर्तत\n",
    "07023017c": "केऽयुध्यन्के व्यपाकर्षन्के क्षुद्राः प्राद्रवन्भयात्\n",
    "07023018a": "धनंजयं च मे शंस यद्यच्चक्रे रथर्षभः\n",
    "07023018c": "तस्माद्भयं नो भूयिष्ठं भ्रातृव्याच्च विशेषतः\n",
    "07023019a": "यथासीच्च निवृत्तेषु पाण्डवेषु च संजय\n",
    "07023019c": "मम सैन्यावशेषस्य संनिपातः सुदारुणः\n",
    "07023019e": "मामकानां च ये शूराः कांस्तत्र समवारयन्\n",
    "07024001": "संजय उवाच\n",
    "07024001a": "महद्भैरवमासीन्नः संनिवृत्तेषु पाण्डुषु\n",
    "07024001c": "दृष्ट्वा द्रोणं छाद्यमानं तैर्भास्करमिवाम्बुदैः\n",
    "07024002a": "तैश्चोद्धूतं रजस्तीव्रमवचक्रे चमूं तव\n",
    "07024002c": "ततो हतममन्याम द्रोणं दृष्टिपथे हते\n",
    "07024003a": "तांस्तु शूरान्महेष्वासान्क्रूरं कर्म चिकीर्षतः\n",
    "07024003c": "दृष्ट्वा दुर्योधनस्तूर्णं स्वसैन्यं समचूचुदत्\n",
    "07024004a": "यथाशक्ति यथोत्साहं यथासत्त्वं नराधिपाः\n",
    "07024004c": "वारयध्वं यथायोगं पाण्डवानामनीकिनीम्\n",
    "07024005a": "ततो दुर्मर्षणो भीममभ्यगच्छत्सुतस्तव\n",
    "07024005c": "आराद्दृष्ट्वा किरन्बाणैरिच्छन्द्रोणस्य जीवितम्\n",
    "07024006a": "तं बाणैरवतस्तार क्रुद्धो मृत्युमिवाहवे\n",
    "07024006c": "तं च भीमोऽतुदद्बाणैस्तदासीत्तुमुलं महत्\n",
    "07024007a": "त ईश्वरसमादिष्टाः प्राज्ञाः शूराः प्रहारिणः\n",
    "07024007c": "बाह्यं मृत्युभयं कृत्वा प्रत्यतिष्ठन्परान्युधि\n",
    "07024008a": "कृतवर्मा शिनेः पुत्रं द्रोणप्रेप्सुं विशां पते\n",
    "07024008c": "पर्यवारयदायान्तं शूरं समितिशोभनम्\n",
    "07024009a": "तं शैनेयः शरव्रातैः क्रुद्धः क्रुद्धमवारयत्\n",
    "07024009c": "कृतवर्मा च शैनेयं मत्तो मत्तमिव द्विपम्\n",
    "07024010a": "सैन्धवः क्षत्रधर्माणमापतन्तं शरौघिणम्\n",
    "07024010c": "उग्रधन्वा महेष्वासं यत्तो द्रोणादवारयत्\n",
    "07024011a": "क्षत्रधर्मा सिन्धुपतेश्छित्त्वा केतनकार्मुके\n",
    "07024011c": "नाराचैर्बहुभिः क्रुद्धः सर्वमर्मस्वताडयत्\n",
    "07024012a": "अथान्यद्धनुरादाय सैन्धवः कृतहस्तवत्\n",
    "07024012c": "विव्याध क्षत्रधर्माणं रणे सर्वायसैः शरैः\n",
    "07024013a": "युयुत्सुं पाण्डवार्थाय यतमानं महारथम्\n",
    "07024013c": "सुबाहुर्भ्रातरं शूरं यत्तो द्रोणादवारयत्\n",
    "07024014a": "सुबाहोः सधनुर्बाणावस्यतः परिघोपमौ\n",
    "07024014c": "युयुत्सुः शितपीताभ्यां क्षुराभ्यामच्छिनद्भुजौ\n",
    "07024015a": "राजानं पाण्डवश्रेष्ठं धर्मात्मानं युधिष्ठिरम्\n",
    "07024015c": "वेलेव सागरं क्षुब्धं मद्रराट्समवारयत्\n",
    "07024016a": "तं धर्मराजो बहुभिर्मर्मभिद्भिरवाकिरत्\n",
    "07024016c": "मद्रेशस्तं चतुःषष्ट्या शरैर्विद्ध्वानदद्भृशम्\n",
    "07024017a": "तस्य नानदतः केतुमुच्चकर्त सकार्मुकम्\n",
    "07024017c": "क्षुराभ्यां पाण्डवश्रेष्ठस्तत उच्चुक्रुशुर्जनाः\n",
    "07024018a": "तथैव राजा बाह्लीको राजानं द्रुपदं शरैः\n",
    "07024018c": "आद्रवन्तं सहानीकं सहानीको न्यवारयत्\n",
    "07024019a": "तद्युद्धमभवद्घोरं वृद्धयोः सहसेनयोः\n",
    "07024019c": "यथा महायूथपयोर्द्विपयोः संप्रभिन्नयोः\n",
    "07024020a": "विन्दानुविन्दावावन्त्यौ विराटं मत्स्यमार्च्छताम्\n",
    "07024020c": "सहसैन्यौ सहानीकं यथेन्द्राग्नी पुरा बलिम्\n",
    "07024021a": "तदुत्पिञ्जलकं युद्धमासीद्देवासुरोपमम्\n",
    "07024021c": "मत्स्यानां केकयैः सार्धमभीताश्वरथद्विपम्\n",
    "07024022a": "नाकुलिं तु शतानीकं भूतकर्मा सभापतिः\n",
    "07024022c": "अस्यन्तमिषुजालानि यान्तं द्रोणादवारयत्\n",
    "07024023a": "ततो नकुलदायादस्त्रिभिर्भल्लैः सुसंशितैः\n",
    "07024023c": "चक्रे विबाहुशिरसं भूतकर्माणमाहवे\n",
    "07024024a": "सुतसोमं तु विक्रान्तमापतन्तं शरौघिणम्\n",
    "07024024c": "द्रोणायाभिमुखं वीरं विविंशतिरवारयत्\n",
    "07024025a": "सुतसोमस्तु संक्रुद्धः स्वपितृव्यमजिह्मगैः\n",
    "07024025c": "विविंशतिं शरैर्विद्ध्वा नाभ्यवर्तत दंशितः\n",
    "07024026a": "अथ भीमरथः शाल्वमाशुगैरायसैः शितैः\n",
    "07024026c": "षड्भिः साश्वनियन्तारमनयद्यमसादनम्\n",
    "07024027a": "श्रुतकर्माणमायान्तं मयूरसदृशैर्हयैः\n",
    "07024027c": "चैत्रसेनिर्महाराज तव पौत्रो न्यवारयत्\n",
    "07024028a": "तौ पौत्रौ तव दुर्धर्षौ परस्परवधैषिणौ\n",
    "07024028c": "पितॄणामर्थसिद्ध्यर्थं चक्रतुर्युद्धमुत्तमम्\n",
    "07024029a": "तिष्ठन्तमग्रतो दृष्ट्वा प्रतिविन्ध्यं तमाहवे\n",
    "07024029c": "द्रौणिर्मानं पितुः कुर्वन्मार्गणैः समवारयत्\n",
    "07024030a": "तं क्रुद्धः प्रतिविव्याध प्रतिविन्ध्यः शितैः शरैः\n",
    "07024030c": "सिंहलाङ्गूललक्ष्माणं पितुरर्थे व्यवस्थितम्\n",
    "07024031a": "प्रवपन्निव बीजानि बीजकाले नरर्षभ\n",
    "07024031c": "द्रौणायनिर्द्रौपदेयं शरवर्षैरवाकिरत्\n",
    "07024032a": "यस्तु शूरतमो राजन्सेनयोरुभयोर्मतः\n",
    "07024032c": "तं पटच्चरहन्तारं लक्ष्मणः समवारयत्\n",
    "07024033a": "स लक्ष्मणस्येष्वसनं छित्त्वा लक्ष्म च भारत\n",
    "07024033c": "लक्ष्मणे शरजालानि विसृजन्बह्वशोभत\n",
    "07024034a": "विकर्णस्तु महाप्राज्ञो याज्ञसेनिं शिखण्डिनम्\n",
    "07024034c": "पर्यवारयदायान्तं युवानं समरे युवा\n",
    "07024035a": "ततस्तमिषुजालेन याज्ञसेनिः समावृणोत्\n",
    "07024035c": "विधूय तद्बाणजालं बभौ तव सुतो बली\n",
    "07024036a": "अङ्गदोऽभिमुखः शूरमुत्तमौजसमाहवे\n",
    "07024036c": "द्रोणायाभिमुखं यान्तं वत्सदन्तैरवारयत्\n",
    "07024037a": "स संप्रहारस्तुमुलस्तयोः पुरुषसिंहयोः\n",
    "07024037c": "सैनिकानां च सर्वेषां तयोश्च प्रीतिवर्धनः\n",
    "07024038a": "दुर्मुखस्तु महेष्वासो वीरं पुरुजितं बली\n",
    "07024038c": "द्रोणायाभिमुखं यान्तं कुन्तिभोजमवारयत्\n",
    "07024039a": "स दुर्मुखं भ्रुवोर्मध्ये नाराचेन व्यताडयत्\n",
    "07024039c": "तस्य तद्विबभौ वक्त्रं सनालमिव पङ्कजम्\n",
    "07024040a": "कर्णस्तु केकयान्भ्रातॄन्पञ्च लोहितकध्वजान्\n",
    "07024040c": "द्रोणायाभिमुखं याताञ्शरवर्षैरवारयत्\n",
    "07024041a": "ते चैनं भृशसंक्रुद्धाः शरव्रातैरवाकिरन्\n",
    "07024041c": "स च तांश्छादयामास शरजालैः पुनः पुनः\n",
    "07024042a": "नैव कर्णो न ते पञ्च ददृशुर्बाणसंवृताः\n",
    "07024042c": "साश्वसूतध्वजरथाः परस्परशराचिताः\n",
    "07024043a": "पुत्रस्ते दुर्जयश्चैव जयश्च विजयश्च ह\n",
    "07024043c": "नीलं काश्यं जयं शूरास्त्रयस्त्रीन्प्रत्यवारयन्\n",
    "07024044a": "तद्युद्धमभवद्घोरमीक्षितृप्रीतिवर्धनम्\n",
    "07024044c": "सिंहव्याघ्रतरक्षूणां यथेभमहिषर्षभैः\n",
    "07024045a": "क्षेमधूर्तिबृहन्तौ तौ भ्रातरौ सात्वतं युधि\n",
    "07024045c": "द्रोणायाभिमुखं यान्तं शरैस्तीक्ष्णैस्ततक्षतुः\n",
    "07024046a": "तयोस्तस्य च तद्युद्धमत्यद्भुतमिवाभवत्\n",
    "07024046c": "सिंहस्य द्विपमुख्याभ्यां प्रभिन्नाभ्यां यथा वने\n",
    "07024047a": "राजानं तु तथाम्बष्ठमेकं युद्धाभिनन्दिनम्\n",
    "07024047c": "चेदिराजः शरानस्यन्क्रुद्धो द्रोणादवारयत्\n",
    "07024048a": "तमम्बष्ठोऽस्थिभेदिन्या निरविध्यच्छलाकया\n",
    "07024048c": "स त्यक्त्वा सशरं चापं रथाद्भूमिमथापतत्\n",
    "07024049a": "वार्धक्षेमिं तु वार्ष्णेयं कृपः शारद्वतः शरैः\n",
    "07024049c": "अक्षुद्रः क्षुद्रकैर्द्रोणात्क्रुद्धरूपमवारयत्\n",
    "07024050a": "युध्यन्तौ कृपवार्ष्णेयौ येऽपश्यंश्चित्रयोधिनौ\n",
    "07024050c": "ते युद्धसक्तमनसो नान्या बुबुधिरे क्रियाः\n",
    "07024051a": "सौमदत्तिस्तु राजानं मणिमन्तमतन्द्रितम्\n",
    "07024051c": "पर्यवारयदायान्तं यशो द्रोणस्य वर्धयन्\n",
    "07024052a": "स सौमदत्तेस्त्वरितश्छित्त्वेष्वसनकेतने\n",
    "07024052c": "पुनः पताकां सूतं च छत्रं चापातयद्रथात्\n",
    "07024053a": "अथाप्लुत्य रथात्तूर्णं यूपकेतुरमित्रहा\n",
    "07024053c": "साश्वसूतध्वजरथं तं चकर्त वरासिना\n",
    "07024054a": "रथं च स्वं समास्थाय धनुरादाय चापरम्\n",
    "07024054c": "स्वयं यच्छन्हयान्राजन्व्यधमत्पाण्डवीं चमूम्\n",
    "07024055a": "मुसलैर्मुद्गरैश्चक्रैर्भिण्डिपालैः परश्वधैः\n",
    "07024055c": "पांसुवाताग्निसलिलैर्भस्मलोष्ठतृणद्रुमैः\n",
    "07024056a": "आरुजन्प्ररुजन्भञ्जन्निघ्नन्विद्रावयन्क्षिपन्\n",
    "07024056c": "सेनां विभीषयन्नायाद्द्रोणप्रेप्सुर्घटोत्कचः\n",
    "07024057a": "तं तु नानाप्रहरणैर्नानायुद्धविशेषणैः\n",
    "07024057c": "राक्षसं राक्षसः क्रुद्धः समाजघ्ने ह्यलम्बुसः\n",
    "07024058a": "तयोस्तदभवद्युद्धं रक्षोग्रामणिमुख्ययोः\n",
    "07024058c": "तादृग्यादृक्पुरा वृत्तं शम्बरामरराजयोः\n",
    "07024059a": "एवं द्वंद्वशतान्यासन्रथवारणवाजिनाम्\n",
    "07024059c": "पदातीनां च भद्रं ते तव तेषां च संकुलम्\n",
    "07024060a": "नैतादृशो दृष्टपूर्वः संग्रामो नैव च श्रुतः\n",
    "07024060c": "द्रोणस्याभावभावेषु प्रसक्तानां यथाभवत्\n",
    "07024061a": "इदं घोरमिदं चित्रमिदं रौद्रमिति प्रभो\n",
    "07024061c": "तत्र युद्धान्यदृश्यन्त प्रततानि बहूनि च\n",
    "07025001": "धृतराष्ट्र उवाच\n",
    "07025001a": "तेष्वेवं संनिवृत्तेषु प्रत्युद्यातेषु भागशः\n",
    "07025001c": "कथं युयुधिरे पार्था मामकाश्च तरस्विनः\n",
    "07025002a": "किमर्जुनश्चाप्यकरोत्संशप्तकबलं प्रति\n",
    "07025002c": "संशप्तका वा पार्थस्य किमकुर्वत संजय\n",
    "07025003": "संजय उवाच\n",
    "07025003a": "तथा तेषु निवृत्तेषु प्रत्युद्यातेषु भागशः\n",
    "07025003c": "स्वयमभ्यद्रवद्भीमं नागानीकेन ते सुतः\n",
    "07025004a": "स नाग इव नागेन गोवृषेणेव गोवृषः\n",
    "07025004c": "समाहूतः स्वयं राज्ञा नागानीकमुपाद्रवत्\n",
    "07025005a": "स युद्धकुशलः पार्थो बाहुवीर्येण चान्वितः\n",
    "07025005c": "अभिनत्कुञ्जरानीकमचिरेणैव मारिष\n",
    "07025006a": "ते गजा गिरिसंकाशाः क्षरन्तः सर्वतो मदम्\n",
    "07025006c": "भीमसेनस्य नाराचैर्विमुखा विमदीकृताः\n",
    "07025007a": "विधमेदभ्रजालानि यथा वायुः समन्ततः\n",
    "07025007c": "व्यधमत्तान्यनीकानि तथैव पवनात्मजः\n",
    "07025008a": "स तेषु विसृजन्बाणान्भीमो नागेष्वशोभत\n",
    "07025008c": "भुवनेष्विव सर्वेषु गभस्तीनुदितो रविः\n",
    "07025009a": "ते भीमबाणैः शतशः संस्यूता विबभुर्गजाः\n",
    "07025009c": "गभस्तिभिरिवार्कस्य व्योम्नि नानाबलाहकाः\n",
    "07025010a": "तथा गजानां कदनं कुर्वाणमनिलात्मजम्\n",
    "07025010c": "क्रुद्धो दुर्योधनोऽभ्येत्य प्रत्यविध्यच्छितैः शरैः\n",
    "07025011a": "ततः क्षणेन क्षितिपं क्षतजप्रतिमेक्षणः\n",
    "07025011c": "क्षयं निनीषुर्निशितैर्भीमो विव्याध पत्रिभिः\n",
    "07025012a": "स शरार्पितसर्वाङ्गः क्रुद्धो विव्याध पाण्डवम्\n",
    "07025012c": "नाराचैरर्करश्म्याभैर्भीमसेनं स्मयन्निव\n",
    "07025013a": "तस्य नागं मणिमयं रत्नचित्रं ध्वजे स्थितम्\n",
    "07025013c": "भल्लाभ्यां कार्मुकं चैव क्षिप्रं चिच्छेद पाण्डवः\n",
    "07025014a": "दुर्योधनं पीड्यमानं दृष्ट्वा भीमेन मारिष\n",
    "07025014c": "चुक्षोभयिषुरभ्यागादङ्गो मातङ्गमास्थितः\n",
    "07025015a": "तमापतन्तं मातङ्गमम्बुदप्रतिमस्वनम्\n",
    "07025015c": "कुम्भान्तरे भीमसेनो नाराचेनार्दयद्भृशम्\n",
    "07025016a": "तस्य कायं विनिर्भिद्य ममज्ज धरणीतले\n",
    "07025016c": "ततः पपात द्विरदो वज्राहत इवाचलः\n",
    "07025017a": "तस्यावर्जितनागस्य म्लेच्छस्यावपतिष्यतः\n",
    "07025017c": "शिरश्चिच्छेद भल्लेन क्षिप्रकारी वृकोदरः\n",
    "07025018a": "तस्मिन्निपतिते वीरे संप्राद्रवत सा चमूः\n",
    "07025018c": "संभ्रान्ताश्वद्विपरथा पदातीनवमृद्नती\n",
    "07025019a": "तेष्वनीकेषु सर्वेषु विद्रवत्सु समन्ततः\n",
    "07025019c": "प्राग्ज्योतिषस्ततो भीमं कुञ्जरेण समाद्रवत्\n",
    "07025020a": "येन नागेन मघवानजयद्दैत्यदानवान्\n",
    "07025020c": "स नागप्रवरो भीमं सहसा समुपाद्रवत्\n",
    "07025021a": "श्रवणाभ्यामथो पद्भ्यां संहतेन करेण च\n",
    "07025021c": "व्यावृत्तनयनः क्रुद्धः प्रदहन्निव पाण्डवम्\n",
    "07025022a": "ततः सर्वस्य सैन्यस्य नादः समभवन्महान्\n",
    "07025022c": "हा हा विनिहतो भीमः कुञ्जरेणेति मारिष\n",
    "07025023a": "तेन नादेन वित्रस्ता पाण्डवानामनीकिनी\n",
    "07025023c": "सहसाभ्यद्रवद्राजन्यत्र तस्थौ वृकोदरः\n",
    "07025024a": "ततो युधिष्ठिरो राजा हतं मत्वा वृकोदरम्\n",
    "07025024c": "भगदत्तं सपाञ्चालः सर्वतः समवारयत्\n",
    "07025025a": "तं रथै रथिनां श्रेष्ठाः परिवार्य समन्ततः\n",
    "07025025c": "अवाकिरञ्शरैस्तीक्ष्णैः शतशोऽथ सहस्रशः\n",
    "07025026a": "स विघातं पृषत्कानामङ्कुशेन समाचरन्\n",
    "07025026c": "गजेन पाण्डुपाञ्चालान्व्यधमत्पर्वतेश्वरः\n",
    "07025027a": "तदद्भुतमपश्याम भगदत्तस्य संयुगे\n",
    "07025027c": "तथा वृद्धस्य चरितं कुञ्जरेण विशां पते\n",
    "07025028a": "ततो राजा दशार्णानां प्राग्ज्योतिषमुपाद्रवत्\n",
    "07025028c": "तिर्यग्यातेन नागेन समदेनाशुगामिना\n",
    "07025029a": "तयोर्युद्धं समभवन्नागयोर्भीमरूपयोः\n",
    "07025029c": "सपक्षयोः पर्वतयोर्यथा सद्रुमयोः पुरा\n",
    "07025030a": "प्राग्ज्योतिषपतेर्नागः संनिपत्यापवृत्य च\n",
    "07025030c": "पार्श्वे दशार्णाधिपतेर्भित्त्वा नागमपातयत्\n",
    "07025031a": "तोमरैः सूर्यरश्म्याभैर्भगदत्तोऽथ सप्तभिः\n",
    "07025031c": "जघान द्विरदस्थं तं शत्रुं प्रचलितासनम्\n",
    "07025032a": "उपसृत्य तु राजानं भगदत्तं युधिष्ठिरः\n",
    "07025032c": "रथानीकेन महता सर्वतः पर्यवारयत्\n",
    "07025033a": "स कुञ्जरस्थो रथिभिः शुशुभे सर्वतो वृतः\n",
    "07025033c": "पर्वते वनमध्यस्थो ज्वलन्निव हुताशनः\n",
    "07025034a": "मण्डलं सर्वतः श्लिष्टं रथिनामुग्रधन्विनाम्\n",
    "07025034c": "किरतां शरवर्षाणि स नागः पर्यवर्तत\n",
    "07025035a": "ततः प्राग्ज्योतिषो राजा परिगृह्य द्विपर्षभम्\n",
    "07025035c": "प्रेषयामास सहसा युयुधानरथं प्रति\n",
    "07025036a": "शिनेः पौत्रस्य तु रथं परिगृह्य महाद्विपः\n",
    "07025036c": "अभिचिक्षेप वेगेन युयुधानस्त्वपाक्रमत्\n",
    "07025037a": "बृहतः सैन्धवानश्वान्समुत्थाप्य तु सारथिः\n",
    "07025037c": "तस्थौ सात्यकिमासाद्य संप्लुतस्तं रथं पुनः\n",
    "07025038a": "स तु लब्ध्वान्तरं नागस्त्वरितो रथमण्डलात्\n",
    "07025038c": "निश्चक्राम ततः सर्वान्परिचिक्षेप पार्थिवान्\n",
    "07025039a": "ते त्वाशुगतिना तेन त्रास्यमाना नरर्षभाः\n",
    "07025039c": "तमेकं द्विरदं संख्ये मेनिरे शतशो नृपाः\n",
    "07025040a": "ते गजस्थेन काल्यन्ते भगदत्तेन पाण्डवाः\n",
    "07025040c": "ऐरावतस्थेन यथा देवराजेन दानवाः\n",
    "07025041a": "तेषां प्रद्रवतां भीमः पाञ्चालानामितस्ततः\n",
    "07025041c": "गजवाजिकृतः शब्दः सुमहान्समजायत\n",
    "07025042a": "भगदत्तेन समरे काल्यमानेषु पाण्डुषु\n",
    "07025042c": "प्राग्ज्योतिषमभिक्रुद्धः पुनर्भीमः समभ्ययात्\n",
    "07025043a": "तस्याभिद्रवतो वाहान्हस्तमुक्तेन वारिणा\n",
    "07025043c": "सिक्त्वा व्यत्रासयन्नागस्ते पार्थमहरंस्ततः\n",
    "07025044a": "ततस्तमभ्ययात्तूर्णं रुचिपर्वाकृतीसुतः\n",
    "07025044c": "समुक्षञ्शरवर्षेण रथस्थोऽन्तकसंनिभः\n",
    "07025045a": "ततो रुचिरपर्वाणं शरेण नतपर्वणा\n",
    "07025045c": "सुपर्वा पर्वतपतिर्निन्ये वैवस्वतक्षयम्\n",
    "07025046a": "तस्मिन्निपतिते वीरे सौभद्रो द्रौपदीसुताः\n",
    "07025046c": "चेकितानो धृष्टकेतुर्युयुत्सुश्चार्दयन्द्विपम्\n",
    "07025047a": "त एनं शरधाराभिर्धाराभिरिव तोयदाः\n",
    "07025047c": "सिषिचुर्भैरवान्नादान्विनदन्तो जिघांसवः\n",
    "07025048a": "ततः पार्ष्ण्यङ्कुशाङ्गुष्ठैः कृतिना चोदितो द्विपः\n",
    "07025048c": "प्रसारितकरः प्रायात्स्तब्धकर्णेक्षणो द्रुतम्\n",
    "07025049a": "सोऽधिष्ठाय पदा वाहान्युयुत्सोः सूतमारुजत्\n",
    "07025049c": "पुत्रस्तु तव संभ्रान्तः सौभद्रस्याप्लुतो रथम्\n",
    "07025050a": "स कुञ्जरस्थो विसृजन्निषूनरिषु पार्थिवः\n",
    "07025050c": "बभौ रश्मीनिवादित्यो भुवनेषु समुत्सृजन्\n",
    "07025051a": "तमार्जुनिर्द्वादशभिर्युयुत्सुर्दशभिः शरैः\n",
    "07025051c": "त्रिभिस्त्रिभिर्द्रौपदेया धृष्टकेतुश्च विव्यधुः\n",
    "07025052a": "सोऽरियत्नार्पितैर्बाणैराचितो द्विरदो बभौ\n",
    "07025052c": "संस्यूत इव सूर्यस्य रश्मिभिर्जलदो महान्\n",
    "07025053a": "नियन्तुः शिल्पयत्नाभ्यां प्रेषितोऽरिशरार्दितः\n",
    "07025053c": "परिचिक्षेप तान्नागः स रिपून्सव्यदक्षिणम्\n",
    "07025054a": "गोपाल इव दण्डेन यथा पशुगणान्वने\n",
    "07025054c": "आवेष्टयत तां सेनां भगदत्तस्तथा मुहुः\n",
    "07025055a": "क्षिप्रं श्येनाभिपन्नानां वायसानामिव स्वनः\n",
    "07025055c": "बभूव पाण्डवेयानां भृशं विद्रवतां स्वनः\n",
    "07025056a": "स नागराजः प्रवराङ्कुशाहतः; पुरा सपक्षोऽद्रिवरो यथा नृप\n",
    "07025056c": "भयं तथा रिपुषु समादधद्भृशं; वणिग्गणानां क्षुभितो यथार्णवः\n",
    "07025057a": "ततो ध्वनिर्द्विरदरथाश्वपार्थिवै;र्भयाद्द्रवद्भिर्जनितोऽतिभैरवः\n",
    "07025057c": "क्षितिं वियद्द्यां विदिशो दिशस्तथा; समावृणोत्पार्थिव संयुगे तदा\n",
    "07025058a": "स तेन नागप्रवरेण पार्थिवो; भृशं जगाहे द्विषतामनीकिनीम्\n",
    "07025058c": "पुरा सुगुप्तां विबुधैरिवाहवे; विरोचनो देववरूथिनीमिव\n",
    "07025059a": "भृशं ववौ ज्वलनसखो वियद्रजः; समावृणोन्मुहुरपि चैव सैनिकान्\n",
    "07025059c": "तमेकनागं गणशो यथा गजाः; समन्ततो द्रुतमिव मेनिरे जनाः\n",
    "07026001": "संजय उवाच\n",
    "07026001a": "यन्मां पार्थस्य संग्रामे कर्माणि परिपृच्छसि\n",
    "07026001c": "तच्छृणुष्व महाराज पार्थो यदकरोन्मृधे\n",
    "07026002a": "रजो दृष्ट्वा समुद्भूतं श्रुत्वा च गजनिस्वनम्\n",
    "07026002c": "भज्यतां भगदत्तेन कौन्तेयः कृष्णमब्रवीत्\n",
    "07026003a": "यथा प्राग्ज्योतिषो राजा गजेन मधुसूदन\n",
    "07026003c": "त्वरमाणोऽभ्यतिक्रान्तो ध्रुवं तस्यैष निस्वनः\n",
    "07026004a": "इन्द्रादनवरः संख्ये गजयानविशारदः\n",
    "07026004c": "प्रथमो वा द्वितीयो वा पृथिव्यामिति मे मतिः\n",
    "07026005a": "स चापि द्विरदश्रेष्ठः सदाप्रतिगजो युधि\n",
    "07026005c": "सर्वशब्दातिगः संख्ये कृतकर्मा जितक्लमः\n",
    "07026006a": "सहः शस्त्रनिपातानामग्निस्पर्शस्य चानघ\n",
    "07026006c": "स पाण्डवबलं व्यक्तमद्यैको नाशयिष्यति\n",
    "07026007a": "न चावाभ्यामृतेऽन्योऽस्ति शक्तस्तं प्रतिबाधितुम्\n",
    "07026007c": "त्वरमाणस्ततो याहि यतः प्राग्ज्योतिषाधिपः\n",
    "07026008a": "शक्रसख्याद्द्विपबलैर्वयसा चापि विस्मितम्\n",
    "07026008c": "अद्यैनं प्रेषयिष्यामि बलहन्तुः प्रियातिथिम्\n",
    "07026009a": "वचनादथ कृष्णस्तु प्रययौ सव्यसाचिनः\n",
    "07026009c": "दार्यते भगदत्तेन यत्र पाण्डववाहिनी\n",
    "07026010a": "तं प्रयान्तं ततः पश्चादाह्वयन्तो महारथाः\n",
    "07026010c": "संशप्तकाः समारोहन्सहस्राणि चतुर्दश\n",
    "07026011a": "दशैव तु सहस्राणि त्रिगर्तानां नराधिप\n",
    "07026011c": "चत्वारि तु सहस्राणि वासुदेवस्य येऽनुगाः\n",
    "07026012a": "दार्यमाणां चमूं दृष्ट्वा भगदत्तेन मारिष\n",
    "07026012c": "आहूयमानस्य च तैरभवद्धृदयं द्विधा\n",
    "07026013a": "किं नु श्रेयस्करं कर्म भवेदिति विचिन्तयन्\n",
    "07026013c": "इतो वा विनिवर्तेयं गच्छेयं वा युधिष्ठिरम्\n",
    "07026014a": "तस्य बुद्ध्या विचार्यैतदर्जुनस्य कुरूद्वह\n",
    "07026014c": "अभवद्भूयसी बुद्धिः संशप्तकवधे स्थिरा\n",
    "07026015a": "स संनिवृत्तः सहसा कपिप्रवरकेतनः\n",
    "07026015c": "एको रथसहस्राणि निहन्तुं वासवी रणे\n",
    "07026016a": "सा हि दुर्योधनस्यासीन्मतिः कर्णस्य चोभयोः\n",
    "07026016c": "अर्जुनस्य वधोपाये तेन द्वैधमकल्पयत्\n",
    "07026017a": "स तु संवर्तयामास द्वैधीभावेन पाण्डवः\n",
    "07026017c": "रथेन तु रथाग्र्याणामकरोत्तां मृषा तदा\n",
    "07026018a": "ततः शतसहस्राणि शराणां नतपर्वणाम्\n",
    "07026018c": "व्यसृजन्नर्जुने राजन्संशप्तकमहारथाः\n",
    "07026019a": "नैव कुन्तीसुतः पार्थो नैव कृष्णो जनार्दनः\n",
    "07026019c": "न हया न रथो राजन्दृश्यन्ते स्म शरैश्चिताः\n",
    "07026020a": "यदा मोहमनुप्राप्तः सस्वेदश्च जनार्दनः\n",
    "07026020c": "ततस्तान्प्रायशः पार्थो वज्रास्त्रेण निजघ्निवान्\n",
    "07026021a": "शतशः पाणयश्छिन्नाः सेषुज्यातलकार्मुकाः\n",
    "07026021c": "केतवो वाजिनः सूता रथिनश्चापतन्क्षितौ\n",
    "07026022a": "द्रुमाचलाग्राम्बुधरैः समरूपाः सुकल्पिताः\n",
    "07026022c": "हतारोहाः क्षितौ पेतुर्द्विपाः पार्थशराहताः\n",
    "07026023a": "विप्रविद्धकुथावल्गाश्छिन्नभाण्डाः परासवः\n",
    "07026023c": "सारोहास्तुरगाः पेतुर्मथिताः पार्थमार्गणैः\n",
    "07026024a": "सर्ष्टिचर्मासिनखराः समुद्गरपरश्वधाः\n",
    "07026024c": "संछिन्ना बाहवः पेतुर्नृणां भल्लैः किरीटिना\n",
    "07026025a": "बालादित्याम्बुजेन्दूनां तुल्यरूपाणि मारिष\n",
    "07026025c": "संछिन्नान्यर्जुनशरैः शिरांस्युर्वीं प्रपेदिरे\n",
    "07026026a": "जज्वालालंकृतैः सेना पत्रिभिः प्राणभोजनैः\n",
    "07026026c": "नानालिङ्गैस्तदामित्रान्क्रुद्धे निघ्नति फल्गुने\n",
    "07026027a": "क्षोभयन्तं तदा सेनां द्विरदं नलिनीमिव\n",
    "07026027c": "धनंजयं भूतगणाः साधु साध्वित्यपूजयन्\n",
    "07026028a": "दृष्ट्वा तत्कर्म पार्थस्य वासवस्येव माधवः\n",
    "07026028c": "विस्मयं परमं गत्वा तलमाहत्य पूजयत्\n",
    "07026029a": "ततः संशप्तकान्हत्वा भूयिष्ठं ये व्यवस्थिताः\n",
    "07026029c": "भगदत्ताय याहीति पार्थः कृष्णमचोदयत्\n",
    "07027001": "संजय उवाच\n",
    "07027001a": "यियासतस्ततः कृष्णः पार्थस्याश्वान्मनोजवान्\n",
    "07027001c": "अप्रैषीद्धेमसंछन्नान्द्रोणानीकाय पाण्डुरान्\n",
    "07027002a": "तं प्रयान्तं कुरुश्रेष्ठं स्वांस्त्रातुं द्रोणतापितान्\n",
    "07027002c": "सुशर्मा भ्रातृभिः सार्धं युद्धार्थी पृष्ठतोऽन्वयात्\n",
    "07027003a": "ततः श्वेतहयः कृष्णमब्रवीदजितं जयः\n",
    "07027003c": "एष मां भ्रातृभिः सार्धं सुशर्माह्वयतेऽच्युत\n",
    "07027004a": "दीर्यते चोत्तरेणैतत्सैन्यं नः शत्रुसूदन\n",
    "07027004c": "द्वैधीभूतं मनो मेऽद्य कृतं संशप्तकैरिदम्\n",
    "07027005a": "किं नु संशप्तकान्हन्मि स्वान्रक्षाम्यहितार्दितान्\n",
    "07027005c": "इति मे त्वं मतं वेत्थ तत्र किं सुकृतं भवेत्\n",
    "07027006a": "एवमुक्तस्तु दाशार्हः स्यन्दनं प्रत्यवर्तयत्\n",
    "07027006c": "येन त्रिगर्ताधिपतिः पाण्डवं समुपाह्वयत्\n",
    "07027007a": "ततोऽर्जुनः सुशर्माणं विद्ध्वा सप्तभिराशुगैः\n",
    "07027007c": "ध्वजं धनुश्चास्य तथा क्षुराभ्यां समकृन्तत\n",
    "07027008a": "त्रिगर्ताधिपतेश्चापि भ्रातरं षड्भिरायसैः\n",
    "07027008c": "साश्वं ससूतं त्वरितः पार्थः प्रैषीद्यमक्षयम्\n",
    "07027009a": "ततो भुजगसंकाशां सुशर्मा शक्तिमायसीम्\n",
    "07027009c": "चिक्षेपार्जुनमादिश्य वासुदेवाय तोमरम्\n",
    "07027010a": "शक्तिं त्रिभिः शरैश्छित्त्वा तोमरं त्रिभिरर्जुनः\n",
    "07027010c": "सुशर्माणं शरव्रातैर्मोहयित्वा न्यवर्तत\n",
    "07027011a": "तं वासवमिवायान्तं भूरिवर्षशरौघिणम्\n",
    "07027011c": "राजंस्तावकसैन्यानां नोग्रं कश्चिदवारयत्\n",
    "07027012a": "ततो धनंजयो बाणैस्तत एव महारथान्\n",
    "07027012c": "आयाद्विनिघ्नन्कौरव्यान्दहन्कक्षमिवानलः\n",
    "07027013a": "तस्य वेगमसह्यं तु कुन्तीपुत्रस्य धीमतः\n",
    "07027013c": "नाशक्नुवंस्ते संसोढुं स्पर्शमग्नेरिव प्रजाः\n",
    "07027014a": "संवेष्टयन्ननीकानि शरवर्षेण पाण्डवः\n",
    "07027014c": "सुपर्णपातवद्राजन्नायात्प्राग्ज्योतिषं प्रति\n",
    "07027015a": "यत्तदानामयज्जिष्णुर्भरतानामपायिनाम्\n",
    "07027015c": "धनुः क्षेमकरं संख्ये द्विषतामश्रुवर्धनम्\n",
    "07027016a": "तदेव तव पुत्रस्य राजन्दुर्द्यूतदेविनः\n",
    "07027016c": "कृते क्षत्रविनाशाय धनुरायच्छदर्जुनः\n",
    "07027017a": "तथा विक्षोभ्यमाणा सा पार्थेन तव वाहिनी\n",
    "07027017c": "व्यदीर्यत महाराज नौरिवासाद्य पर्वतम्\n",
    "07027018a": "ततो दश सहस्राणि न्यवर्तन्त धनुष्मताम्\n",
    "07027018c": "मतिं कृत्वा रणे क्रुद्धा वीरा जयपराजये\n",
    "07027019a": "व्यपेतहृदयत्रास आपद्धर्मातिगो रथः\n",
    "07027019c": "आर्छत्पार्थो गुरुं भारं सर्वभारसहो युधि\n",
    "07027020a": "यथा नडवनं क्रुद्धः प्रभिन्नः षष्टिहायनः\n",
    "07027020c": "मृद्नीयात्तद्वदायस्तः पार्थोऽमृद्नाच्चमूं तव\n",
    "07027021a": "तस्मिन्प्रमथिते सैन्ये भगदत्तो नराधिपः\n",
    "07027021c": "तेन नागेन सहसा धनंजयमुपाद्रवत्\n",
    "07027022a": "तं रथेन नरव्याघ्रः प्रत्यगृह्णादभीतवत्\n",
    "07027022c": "स संनिपातस्तुमुलो बभूव रथनागयोः\n",
    "07027023a": "कल्पिताभ्यां यथाशास्त्रं रथेन च गजेन च\n",
    "07027023c": "संग्रामे चेरतुर्वीरौ भगदत्तधनंजयौ\n",
    "07027024a": "ततो जीमूतसंकाशान्नागादिन्द्र इवाभिभूः\n",
    "07027024c": "अभ्यवर्षच्छरौघेण भगदत्तो धनंजयम्\n",
    "07027025a": "स चापि शरवर्षं तच्छरवर्षेण वासविः\n",
    "07027025c": "अप्राप्तमेव चिच्छेद भगदत्तस्य वीर्यवान्\n",
    "07027026a": "ततः प्राग्ज्योतिषो राजा शरवर्षं निवार्य तत्\n",
    "07027026c": "शरैर्जघ्ने महाबाहुं पार्थं कृष्णं च भारत\n",
    "07027027a": "ततः स शरजालेन महताभ्यवकीर्य तौ\n",
    "07027027c": "चोदयामास तं नागं वधायाच्युतपार्थयोः\n",
    "07027028a": "तमापतन्तं द्विरदं दृष्ट्वा क्रुद्धमिवान्तकम्\n",
    "07027028c": "चक्रेऽपसव्यं त्वरितः स्यन्दनेन जनार्दनः\n",
    "07027029a": "संप्राप्तमपि नेयेष परावृत्तं महाद्विपम्\n",
    "07027029c": "सारोहं मृत्युसात्कर्तुं स्मरन्धर्मं धनंजयः\n",
    "07027030a": "स तु नागो द्विपरथान्हयांश्चारुज्य मारिष\n",
    "07027030c": "प्राहिणोन्मृत्युलोकाय ततोऽक्रुध्यद्धनंजयः\n",
    "07028001": "धृतराष्ट्र उवाच\n",
    "07028001a": "तथा क्रुद्धः किमकरोद्भगदत्तस्य पाण्डवः\n",
    "07028001c": "प्राग्ज्योतिषो वा पार्थस्य तन्मे शंस यथातथम्\n",
    "07028002": "संजय उवाच\n",
    "07028002a": "प्राग्ज्योतिषेण संसक्तावुभौ दाशार्हपाण्डवौ\n",
    "07028002c": "मृत्योरिवान्तिकं प्राप्तौ सर्वभूतानि मेनिरे\n",
    "07028003a": "तथा हि शरवर्षाणि पातयत्यनिशं प्रभो\n",
    "07028003c": "भगदत्तो गजस्कन्धात्कृष्णयोः स्यन्दनस्थयोः\n",
    "07028004a": "अथ कार्ष्णायसैर्बाणैः पूर्णकार्मुकनिःसृतैः\n",
    "07028004c": "अविध्यद्देवकीपुत्रं हेमपुङ्खैः शिलाशितैः\n",
    "07028005a": "अग्निस्पर्शसमास्तीक्ष्णा भगदत्तेन चोदिताः\n",
    "07028005c": "निर्भिद्य देवकीपुत्रं क्षितिं जग्मुः शरास्ततः\n",
    "07028006a": "तस्य पार्थो धनुश्छित्त्वा शरावापं निहत्य च\n",
    "07028006c": "लाडयन्निव राजानं भगदत्तमयोधयत्\n",
    "07028007a": "सोऽर्करश्मिनिभांस्तीक्ष्णांस्तोमरान्वै चतुर्दश\n",
    "07028007c": "प्रेरयत्सव्यसाची तांस्त्रिधैकैकमथाच्छिनत्\n",
    "07028008a": "ततो नागस्य तद्वर्म व्यधमत्पाकशासनिः\n",
    "07028008c": "शरजालेन स बभौ व्यभ्रः पर्वतराडिव\n",
    "07028009a": "ततः प्राग्ज्योतिषः शक्तिं हेमदण्डामयस्मयीम्\n",
    "07028009c": "व्यसृजद्वासुदेवाय द्विधा तामर्जुनोऽच्छिनत्\n",
    "07028010a": "ततश्छत्रं ध्वजं चैव छित्त्वा राज्ञोऽर्जुनः शरैः\n",
    "07028010c": "विव्याध दशभिस्तूर्णमुत्स्मयन्पर्वताधिपम्\n",
    "07028011a": "सोऽतिविद्धोऽर्जुनशरैः सुपुङ्खैः कङ्कपत्रिभिः\n",
    "07028011c": "भगदत्तस्ततः क्रुद्धः पाण्डवस्य महात्मनः\n",
    "07028012a": "व्यसृजत्तोमरान्मूर्ध्नि श्वेताश्वस्योन्ननाद च\n",
    "07028012c": "तैरर्जुनस्य समरे किरीटं परिवर्तितम्\n",
    "07028013a": "परिवृत्तं किरीटं तं यमयन्नेव फल्गुनः\n",
    "07028013c": "सुदृष्टः क्रियतां लोक इति राजानमब्रवीत्\n",
    "07028014a": "एवमुक्तस्तु संक्रुद्धः शरवर्षेण पाण्डवम्\n",
    "07028014c": "अभ्यवर्षत्सगोविन्दं धनुरादाय भास्वरम्\n",
    "07028015a": "तस्य पार्थो धनुश्छित्त्वा तूणीरान्संनिकृत्य च\n",
    "07028015c": "त्वरमाणो द्विसप्तत्या सर्वमर्मस्वताडयत्\n",
    "07028016a": "विद्धस्तथाप्यव्यथितो वैष्णवास्त्रमुदीरयन्\n",
    "07028016c": "अभिमन्त्र्याङ्कुशं क्रुद्धो व्यसृजत्पाण्डवोरसि\n",
    "07028017a": "विसृष्टं भगदत्तेन तदस्त्रं सर्वघातकम्\n",
    "07028017c": "उरसा प्रतिजग्राह पार्थं संछाद्य केशवः\n",
    "07028018a": "वैजयन्त्यभवन्माला तदस्त्रं केशवोरसि\n",
    "07028018c": "ततोऽर्जुनः क्लान्तमनाः केशवं प्रत्यभाषत\n",
    "07028019a": "अयुध्यमानस्तुरगान्संयन्तास्मि जनार्दन\n",
    "07028019c": "इत्युक्त्वा पुण्डरीकाक्ष प्रतिज्ञां स्वां न रक्षसि\n",
    "07028020a": "यद्यहं व्यसनी वा स्यामशक्तो वा निवारणे\n",
    "07028020c": "ततस्त्वयैवं कार्यं स्यान्न तु कार्यं मयि स्थिते\n",
    "07028021a": "सबाणः सधनुश्चाहं ससुरासुरमानवान्\n",
    "07028021c": "शक्तो लोकानिमाञ्जेतुं तच्चापि विदितं तव\n",
    "07028022a": "ततोऽर्जुनं वासुदेवः प्रत्युवाचार्थवद्वचः\n",
    "07028022c": "शृणु गुह्यमिदं पार्थ यथा वृत्तं पुरानघ\n",
    "07028023a": "चतुर्मूर्तिरहं शश्वल्लोकत्राणार्थमुद्यतः\n",
    "07028023c": "आत्मानं प्रविभज्येह लोकानां हितमादधे\n",
    "07028024a": "एका मूर्तिस्तपश्चर्यां कुरुते मे भुवि स्थिता\n",
    "07028024c": "अपरा पश्यति जगत्कुर्वाणं साध्वसाधुनी\n",
    "07028025a": "अपरा कुरुते कर्म मानुषं लोकमाश्रिता\n",
    "07028025c": "शेते चतुर्थी त्वपरा निद्रां वर्षसहस्रिकाम्\n",
    "07028026a": "यासौ वर्षसहस्रान्ते मूर्तिरुत्तिष्ठते मम\n",
    "07028026c": "वरार्हेभ्यो वराञ्श्रेष्ठांस्तस्मिन्काले ददाति सा\n",
    "07028027a": "तं तु कालमनुप्राप्तं विदित्वा पृथिवी तदा\n",
    "07028027c": "प्रायाचत वरं यं मां नरकार्थाय तं शृणु\n",
    "07028028a": "देवानामसुराणां च अवध्यस्तनयोऽस्तु मे\n",
    "07028028c": "उपेतो वैष्णवास्त्रेण तन्मे त्वं दातुमर्हसि\n",
    "07028029a": "एवं वरमहं श्रुत्वा जगत्यास्तनये तदा\n",
    "07028029c": "अमोघमस्त्रमददं वैष्णवं तदहं पुरा\n",
    "07028030a": "अवोचं चैतदस्त्रं वै ह्यमोघं भवतु क्षमे\n",
    "07028030c": "नरकस्याभिरक्षार्थं नैनं कश्चिद्वधिष्यति\n",
    "07028031a": "अनेनास्त्रेण ते गुप्तः सुतः परबलार्दनः\n",
    "07028031c": "भविष्यति दुराधर्षः सर्वलोकेषु सर्वदा\n",
    "07028032a": "तथेत्युक्त्वा गता देवी कृतकामा मनस्विनी\n",
    "07028032c": "स चाप्यासीद्दुराधर्षो नरकः शत्रुतापनः\n",
    "07028033a": "तस्मात्प्राग्ज्योतिषं प्राप्तं तदस्त्रं पार्थ मामकम्\n",
    "07028033c": "नास्यावध्योऽस्ति लोकेषु सेन्द्ररुद्रेषु मारिष\n",
    "07028034a": "तन्मया त्वत्कृतेनैतदन्यथा व्यपनाशितम्\n",
    "07028034c": "वियुक्तं परमास्त्रेण जहि पार्थ महासुरम्\n",
    "07028035a": "वैरिणं युधि दुर्धर्षं भगदत्तं सुरद्विषम्\n",
    "07028035c": "यथाहं जघ्निवान्पूर्वं हितार्थं नरकं तथा\n",
    "07028036a": "एवमुक्तस्ततः पार्थः केशवेन महात्मना\n",
    "07028036c": "भगदत्तं शितैर्बाणैः सहसा समवाकिरत्\n",
    "07028037a": "ततः पार्थो महाबाहुरसंभ्रान्तो महामनाः\n",
    "07028037c": "कुम्भयोरन्तरे नागं नाराचेन समार्पयत्\n",
    "07028038a": "समासाद्य तु तं नागं बाणो वज्र इवाचलम्\n",
    "07028038c": "अभ्यगात्सह पुङ्खेन वल्मीकमिव पन्नगः\n",
    "07028039a": "स तु विष्टभ्य गात्राणि दन्ताभ्यामवनिं ययौ\n",
    "07028039c": "नदन्नार्तस्वरं प्राणानुत्ससर्ज महाद्विपः\n",
    "07028040a": "ततश्चन्द्रार्धबिम्बेन शरेण नतपर्वणा\n",
    "07028040c": "बिभेद हृदयं राज्ञो भगदत्तस्य पाण्डवः\n",
    "07028041a": "स भिन्नहृदयो राजा भगदत्तः किरीटिना\n",
    "07028041c": "शरासनं शरांश्चैव गतासुः प्रमुमोच ह\n",
    "07028042a": "शिरसस्तस्य विभ्रष्टः पपात च वराङ्कुशः\n",
    "07028042c": "नालताडनविभ्रष्टं पलाशं नलिनादिव\n",
    "07028043a": "स हेममाली तपनीयभाण्डा;त्पपात नागाद्गिरिसंनिकाशात्\n",
    "07028043c": "सुपुष्पितो मारुतवेगरुग्णो; महीधराग्रादिव कर्णिकारः\n",
    "07028044a": "निहत्य तं नरपतिमिन्द्रविक्रमं; सखायमिन्द्रस्य तथैन्द्रिराहवे\n",
    "07028044c": "ततोऽपरांस्तव जयकाङ्क्षिणो नरा;न्बभञ्ज वायुर्बलवान्द्रुमानिव\n",
    "07029001": "संजय उवाच\n",
    "07029001a": "प्रियमिन्द्रस्य सततं सखायममितौजसम्\n",
    "07029001c": "हत्वा प्राग्ज्योतिषं पार्थः प्रदक्षिणमवर्तत\n",
    "07029002a": "ततो गान्धारराजस्य सुतौ परपुरंजयौ\n",
    "07029002c": "आर्छेतामर्जुनं संख्ये भ्रातरौ वृषकाचलौ\n",
    "07029003a": "तौ समेत्यार्जुनं वीरौ पुरः पश्चाच्च धन्विनौ\n",
    "07029003c": "अविध्येतां महावेगैर्निशितैराशुगैर्भृशम्\n",
    "07029004a": "वृषकस्य हयान्सूतं धनुश्छत्रं रथं ध्वजम्\n",
    "07029004c": "तिलशो व्यधमत्पार्थः सौबलस्य शितैः शरैः\n",
    "07029005a": "ततोऽर्जुनः शरव्रातैर्नानाप्रहरणैरपि\n",
    "07029005c": "गान्धारान्व्याकुलांश्चक्रे सौबलप्रमुखान्पुनः\n",
    "07029006a": "ततः पञ्चशतान्वीरान्गान्धारानुद्यतायुधान्\n",
    "07029006c": "प्राहिणोन्मृत्युलोकाय क्रुद्धो बाणैर्धनंजयः\n",
    "07029007a": "हताश्वात्तु रथात्तूर्णमवतीर्य महाभुजः\n",
    "07029007c": "आरुरोह रथं भ्रातुरन्यच्च धनुराददे\n",
    "07029008a": "तावेकरथमारूढौ भ्रातरौ वृषकाचलौ\n",
    "07029008c": "शरवर्षेण बीभत्सुमविध्येतां पुनः पुनः\n",
    "07029009a": "स्यालौ तव महात्मानौ राजानौ वृषकाचलौ\n",
    "07029009c": "भृशं निजघ्नतुः पार्थमिन्द्रं वृत्रबलाविव\n",
    "07029010a": "लब्धलक्ष्यौ तु गान्धारावहतां पाण्डवं पुनः\n",
    "07029010c": "निदाघवार्षिकौ मासौ लोकं घर्माम्बुभिर्यथा\n",
    "07029011a": "तौ रथस्थौ नरव्याघ्रौ राजानौ वृषकाचलौ\n",
    "07029011c": "संश्लिष्टाङ्गौ स्थितौ राजञ्जघानैकेषुणार्जुनः\n",
    "07029012a": "तौ रथात्सिंहसंकाशौ लोहिताक्षौ महाभुजौ\n",
    "07029012c": "गतासू पेततुर्वीरौ सोदर्यावेकलक्षणौ\n",
    "07029013a": "तयोर्देहौ रथाद्भूमिं गतौ बन्धुजनप्रियौ\n",
    "07029013c": "यशो दश दिशः पुण्यं गमयित्वा व्यवस्थितौ\n",
    "07029014a": "दृष्ट्वा विनिहतौ संख्ये मातुलावपलायिनौ\n",
    "07029014c": "भृशं मुमुचुरश्रूणि पुत्रास्तव विशां पते\n",
    "07029015a": "निहतौ भ्रातरौ दृष्ट्वा मायाशतविशारदः\n",
    "07029015c": "कृष्णौ संमोहयन्मायां विदधे शकुनिस्ततः\n",
    "07029016a": "लगुडायोगुडाश्मानः शतघ्न्यश्च सशक्तयः\n",
    "07029016c": "गदापरिघनिस्त्रिंशशूलमुद्गरपट्टिशाः\n",
    "07029017a": "सकम्पनर्ष्टिनखरा मुसलानि परश्वधाः\n",
    "07029017c": "क्षुराः क्षुरप्रनालीका वत्सदन्तास्त्रिसंधिनः\n",
    "07029018a": "चक्राणि विशिखाः प्रासा विविधान्यायुधानि च\n",
    "07029018c": "प्रपेतुः सर्वतो दिग्भ्यः प्रदिग्भ्यश्चार्जुनं प्रति\n",
    "07029019a": "खरोष्ट्रमहिषाः सिंहा व्याघ्राः सृमरचिल्लिकाः\n",
    "07029019c": "ऋक्षाः सालावृका गृध्राः कपयोऽथ सरीसृपाः\n",
    "07029020a": "विविधानि च रक्षांसि क्षुधितान्यर्जुनं प्रति\n",
    "07029020c": "संक्रुद्धान्यभ्यधावन्त विविधानि वयांसि च\n",
    "07029021a": "ततो दिव्यास्त्रविच्छूरः कुन्तीपुत्रो धनंजयः\n",
    "07029021c": "विसृजन्निषुजालानि सहसा तान्यताडयत्\n",
    "07029022a": "ते हन्यमानाः शूरेण प्रवरैः सायकैर्दृढैः\n",
    "07029022c": "विरुवन्तो महारावान्विनेशुः सर्वतो हताः\n",
    "07029023a": "ततस्तमः प्रादुरभूदर्जुनस्य रथं प्रति\n",
    "07029023c": "तस्माच्च तमसो वाचः क्रूराः पार्थमभर्त्सयन्\n",
    "07029024a": "तत्तमोऽस्त्रेण महता ज्योतिषेणार्जुनोऽवधीत्\n",
    "07029024c": "हते तस्मिञ्जलौघास्तु प्रादुरासन्भयानकाः\n",
    "07029025a": "अम्भसस्तस्य नाशार्थमादित्यास्त्रमथार्जुनः\n",
    "07029025c": "प्रायुङ्क्ताम्भस्ततस्तेन प्रायशोऽस्त्रेण शोषितम्\n",
    "07029026a": "एवं बहुविधा मायाः सौबलस्य कृताः कृताः\n",
    "07029026c": "जघानास्त्रबलेनाशु प्रहसन्नर्जुनस्तदा\n",
    "07029027a": "तथा हतासु मायासु त्रस्तोऽर्जुनशराहतः\n",
    "07029027c": "अपायाज्जवनैरश्वैः शकुनिः प्राकृतो यथा\n",
    "07029028a": "ततोऽर्जुनोऽस्त्रविच्छ्रैष्ठ्यं दर्शयन्नात्मनोऽरिषु\n",
    "07029028c": "अभ्यवर्षच्छरौघेण कौरवाणामनीकिनीम्\n",
    "07029029a": "सा हन्यमाना पार्थेन पुत्रस्य तव वाहिनी\n",
    "07029029c": "द्वैधीभूता महाराज गङ्गेवासाद्य पर्वतम्\n",
    "07029030a": "द्रोणमेवान्वपद्यन्त केचित्तत्र महारथाः\n",
    "07029030c": "केचिद्दुर्योधनं राजन्नर्द्यमानाः किरीटिना\n",
    "07029031a": "नापश्याम ततस्त्वेतत्सैन्यं वै तमसावृतम्\n",
    "07029031c": "गाण्डीवस्य च निर्घोषः श्रुतो दक्षिणतो मया\n",
    "07029032a": "शङ्खदुन्दुभिनिर्घोषं वादित्राणां च निस्वनम्\n",
    "07029032c": "गाण्डीवस्य च निर्घोषो व्यतिक्रम्यास्पृशद्दिवम्\n",
    "07029033a": "ततः पुनर्दक्षिणतः संग्रामश्चित्रयोधिनाम्\n",
    "07029033c": "सुयुद्धमर्जुनस्यासीदहं तु द्रोणमन्वगाम्\n",
    "07029034a": "नानाविधान्यनीकानि पुत्राणां तव भारत\n",
    "07029034c": "अर्जुनो व्यधमत्काले दिवीवाभ्राणि मारुतः\n",
    "07029035a": "तं वासवमिवायान्तं भूरिवर्षशरौघिणम्\n",
    "07029035c": "महेष्वासं नरव्याघ्रं नोग्रं कश्चिदवारयत्\n",
    "07029036a": "ते हन्यमानाः पार्थेन त्वदीया व्यथिता भृशम्\n",
    "07029036c": "स्वानेव बहवो जघ्नुर्विद्रवन्तस्ततस्ततः\n",
    "07029037a": "तेऽर्जुनेन शरा मुक्ताः कङ्कपत्रास्तनुच्छिदः\n",
    "07029037c": "शलभा इव संपेतुः संवृण्वाना दिशो दश\n",
    "07029038a": "तुरगं रथिनं नागं पदातिमपि मारिष\n",
    "07029038c": "विनिर्भिद्य क्षितिं जग्मुर्वल्मीकमिव पन्नगाः\n",
    "07029039a": "न च द्वितीयं व्यसृजत्कुञ्जराश्वनरेषु सः\n",
    "07029039c": "पृथगेकशरारुग्णा निपेतुस्ते गतासवः\n",
    "07029040a": "हतैर्मनुष्यैस्तुरगैश्च सर्वतः; शराभिवृष्टैर्द्विरदैश्च पातितैः\n",
    "07029040c": "तदा श्वगोमायुबडाभिनादितं; विचित्रमायोधशिरो बभूव ह\n",
    "07029041a": "पिता सुतं त्यजति सुहृद्वरं सुहृ;त्तथैव पुत्रः पितरं शरातुरः\n",
    "07029041c": "स्वरक्षणे कृतमतयस्तदा जना;स्त्यजन्ति वाहानपि पार्थपीडिताः\n",
    "07030001": "धृतराष्ट्र उवाच\n",
    "07030001a": "तेष्वनीकेषु भग्नेषु पाण्डुपुत्रेण संजय\n",
    "07030001c": "चलितानां द्रुतानां च कथमासीन्मनो हि वः\n",
    "07030002a": "अनीकानां प्रभग्नानां व्यवस्थानमपश्यताम्\n",
    "07030002c": "दुष्करं प्रतिसंधानं तन्ममाचक्ष्व संजय\n",
    "07030003": "संजय उवाच\n",
    "07030003a": "तथापि तव पुत्रस्य प्रियकामा विशां पते\n",
    "07030003c": "यशः प्रवीरा लोकेषु रक्षन्तो द्रोणमन्वयुः\n",
    "07030004a": "समुद्यतेषु शस्त्रेषु संप्राप्ते च युधिष्ठिरे\n",
    "07030004c": "अकुर्वन्नार्यकर्माणि भैरवे सत्यभीतवत्\n",
    "07030005a": "अन्तरं भीमसेनस्य प्रापतन्नमितौजसः\n",
    "07030005c": "सात्यकेश्चैव शूरस्य धृष्टद्युम्नस्य चाभिभो\n",
    "07030006a": "द्रोणं द्रोणमिति क्रूराः पाञ्चालाः समचोदयन्\n",
    "07030006c": "मा द्रोणमिति पुत्रास्ते कुरून्सर्वानचोदयन्\n",
    "07030007a": "द्रोणं द्रोणमिति ह्येके मा द्रोणमिति चापरे\n",
    "07030007c": "कुरूणां पाण्डवानां च द्रोणद्यूतमवर्तत\n",
    "07030008a": "यं यं स्म भजते द्रोणः पाञ्चालानां रथव्रजम्\n",
    "07030008c": "तत्र तत्र स्म पाञ्चाल्यो धृष्टद्युम्नोऽथ धीयते\n",
    "07030009a": "यथाभागविपर्यासे संग्रामे भैरवे सति\n",
    "07030009c": "वीराः समासदन्वीरानगच्छन्भीरवः परान्\n",
    "07030010a": "अकम्पनीयाः शत्रूणां बभूवुस्तत्र पाण्डवाः\n",
    "07030010c": "अकम्पयंस्त्वनीकानि स्मरन्तः क्लेशमात्मनः\n",
    "07030011a": "ते त्वमर्षवशं प्राप्ता ह्रीमन्तः सत्त्वचोदिताः\n",
    "07030011c": "त्यक्त्वा प्राणान्न्यवर्तन्त घ्नन्तो द्रोणं महाहवे\n",
    "07030012a": "अयसामिव संपातः शिलानामिव चाभवत्\n",
    "07030012c": "दीव्यतां तुमुले युद्धे प्राणैरमिततेजसाम्\n",
    "07030013a": "न तु स्मरन्ति संग्राममपि वृद्धास्तथाविधम्\n",
    "07030013c": "दृष्टपूर्वं महाराज श्रुतपूर्वमथापि वा\n",
    "07030014a": "प्राकम्पतेव पृथिवी तस्मिन्वीरावसादने\n",
    "07030014c": "प्रवर्तता बलौघेन महता भारपीडिता\n",
    "07030015a": "घूर्णतो हि बलौघस्य दिवं स्तब्ध्वेव निस्वनः\n",
    "07030015c": "अजातशत्रोः क्रुद्धस्य पुत्रस्य तव चाभवत्\n",
    "07030016a": "समासाद्य तु पाण्डूनामनीकानि सहस्रशः\n",
    "07030016c": "द्रोणेन चरता संख्ये प्रभग्नानि शितैः शरैः\n",
    "07030017a": "तेषु प्रमथ्यमानेषु द्रोणेनाद्भुतकर्मणा\n",
    "07030017c": "पर्यवारयदासाद्य द्रोणं सेनापतिः स्वयम्\n",
    "07030018a": "तदद्भुतमभूद्युद्धं द्रोणपाञ्चाल्ययोस्तदा\n",
    "07030018c": "नैव तस्योपमा काचित्संभवेदिति मे मतिः\n",
    "07030019a": "ततो नीलोऽनलप्रख्यो ददाह कुरुवाहिनीम्\n",
    "07030019c": "शरस्फुलिङ्गश्चापार्चिर्दहन्कक्षमिवानलः\n",
    "07030020a": "तं दहन्तमनीकानि द्रोणपुत्रः प्रतापवान्\n",
    "07030020c": "पूर्वाभिभाषी सुश्लक्ष्णं स्मयमानोऽभ्यभाषत\n",
    "07030021a": "नील किं बहुभिर्दग्धैस्तव योधैः शरार्चिषा\n",
    "07030021c": "मयैकेन हि युध्यस्व क्रुद्धः प्रहर चाशुगैः\n",
    "07030022a": "तं पद्मनिकराकारं पद्मपत्रनिभेक्षणम्\n",
    "07030022c": "व्याकोशपद्माभमुखं नीलो विव्याध सायकैः\n",
    "07030023a": "तेनातिविद्धः सहसा द्रौणिर्भल्लैः शितैस्त्रिभिः\n",
    "07030023c": "धनुर्ध्वजं च छत्रं च द्विषतः स न्यकृन्तत\n",
    "07030024a": "सोत्प्लुत्य स्यन्दनात्तस्मान्नीलश्चर्मवरासिधृक्\n",
    "07030024c": "द्रोणायनेः शिरः कायाद्धर्तुमैच्छत्पतत्रिवत्\n",
    "07030025a": "तस्योद्यतासेः सुनसं शिरः कायात्सकुण्डलम्\n",
    "07030025c": "भल्लेनापाहरद्द्रौणिः स्मयमान इवानघ\n",
    "07030026a": "संपूर्णचन्द्राभमुखः पद्मपत्रनिभेक्षणः\n",
    "07030026c": "प्रांशुरुत्पलगर्भाभो निहतो न्यपतत्क्षितौ\n",
    "07030027a": "ततः प्रविव्यथे सेना पाण्डवी भृशमाकुला\n",
    "07030027c": "आचार्यपुत्रेण हते नीले ज्वलिततेजसि\n",
    "07030028a": "अचिन्तयंश्च ते सर्वे पाण्डवानां महारथाः\n",
    "07030028c": "कथं नो वासविस्त्रायाच्छत्रुभ्य इति मारिष\n",
    "07030029a": "दक्षिणेन तु सेनायाः कुरुते कदनं बली\n",
    "07030029c": "संशप्तकावशेषस्य नारायणबलस्य च\n",
    "07031001": "संजय उवाच\n",
    "07031001a": "प्रतिघातं तु सैन्यस्य नामृष्यत वृकोदरः\n",
    "07031001c": "सोऽभिनद्बाह्लिकं षष्ट्या कर्णं च दशभिः शरैः\n",
    "07031002a": "तस्य द्रोणः शितैर्बाणैस्तीक्ष्णधारैरयस्मयैः\n",
    "07031002c": "जीवितान्तमभिप्रेप्सुर्मर्मण्याशु जघान ह\n",
    "07031003a": "कर्णो द्वादशभिर्बाणैरश्वत्थामा च सप्तभिः\n",
    "07031003c": "षड्भिर्दुर्योधनो राजा तत एनमवाकिरत्\n",
    "07031004a": "भीमसेनोऽपि तान्सर्वान्प्रत्यविध्यन्महाबलः\n",
    "07031004c": "द्रोणं पञ्चाशतेषूणां कर्णं च दशभिः शरैः\n",
    "07031005a": "दुर्योधनं द्वादशभिर्द्रौणिं चाष्टाभिराशुगैः\n",
    "07031005c": "आरावं तुमुलं कुर्वन्नभ्यवर्तत तान्रणे\n",
    "07031006a": "तस्मिन्संत्यजति प्राणान्मृत्युसाधारणीकृते\n",
    "07031006c": "अजातशत्रुस्तान्योधान्भीमं त्रातेत्यचोदयत्\n",
    "07031007a": "ते ययुर्भीमसेनस्य समीपममितौजसः\n",
    "07031007c": "युयुधानप्रभृतयो माद्रीपुत्रौ च पाण्डवौ\n",
    "07031008a": "ते समेत्य सुसंरब्धाः सहिताः पुरुषर्षभाः\n",
    "07031008c": "महेष्वासवरैर्गुप्तं द्रोणानीकं बिभित्सवः\n",
    "07031009a": "समापेतुर्महावीर्या भीमप्रभृतयो रथाः\n",
    "07031009c": "तान्प्रत्यगृह्णादव्यग्रो द्रोणोऽपि रथिनां वरः\n",
    "07031010a": "महाबलानतिरथान्वीरान्समरशोभिनः\n",
    "07031010c": "बाह्यं मृत्युभयं कृत्वा तावकाः पाण्डवान्ययुः\n",
    "07031011a": "सादिनः सादिनोऽभ्यघ्नंस्तथैव रथिनो रथान्\n",
    "07031011c": "आसीच्छक्त्यसिसंपातो युद्धमासीत्परश्वधैः\n",
    "07031012a": "निकृष्टमसियुद्धं च बभूव कटुकोदयम्\n",
    "07031012c": "कुञ्जराणां च संघातैर्युद्धमासीत्सुदारुणम्\n",
    "07031013a": "अपतत्कुञ्जरादन्यो हयादन्यस्त्ववाक्शिराः\n",
    "07031013c": "नरो बाणेन निर्भिन्नो रथादन्यश्च मारिष\n",
    "07031014a": "तत्रान्यस्य च संमर्दे पतितस्य विवर्मणः\n",
    "07031014c": "शिरः प्रध्वंसयामास वक्षस्याक्रम्य कुञ्जरः\n",
    "07031015a": "अपरेऽप्यपराञ्जघ्नुर्वारणाः पतितान्नरान्\n",
    "07031015c": "विषाणैश्चावनिं गत्वा व्यभिन्दन्रथिनो बहून्\n",
    "07031016a": "नरान्त्रैः केचिदपरे विषाणालग्नसंस्रवैः\n",
    "07031016c": "बभ्रमुः शतशो नागा मृद्नन्तः शतशो नरान्\n",
    "07031017a": "कांस्यायसतनुत्राणान्नराश्वरथकुञ्जरान्\n",
    "07031017c": "पतितान्पोथयां चक्रुर्द्विपाः स्थूलनडानिव\n",
    "07031018a": "गृध्रपत्राधिवासांसि शयनानि नराधिपाः\n",
    "07031018c": "ह्रीमन्तः कालसंपक्वाः सुदुःखान्यधिशेरते\n",
    "07031019a": "हन्ति स्मात्र पिता पुत्रं रथेनाभ्यतिवर्तते\n",
    "07031019c": "पुत्रश्च पितरं मोहान्निर्मर्यादमवर्तत\n",
    "07031020a": "अक्षो भग्नो ध्वजश्छिन्नश्छत्रमुर्व्यां निपातितम्\n",
    "07031020c": "युगार्धं छिन्नमादाय प्रदुद्राव तथा हयः\n",
    "07031021a": "सासिर्बाहुर्निपतितः शिरश्छिन्नं सकुण्डलम्\n",
    "07031021c": "गजेनाक्षिप्य बलिना रथः संचूर्णितः क्षितौ\n",
    "07031022a": "रथिना ताडितो नागो नाराचेनापतद्व्यसुः\n",
    "07031022c": "सारोहश्चापतद्वाजी गजेनाताडितो भृशम्\n",
    "07031023a": "निर्मर्यादं महद्युद्धमवर्तत सुदारुणम्\n",
    "07031023c": "हा तात हा पुत्र सखे क्वासि तिष्ठ क्व धावसि\n",
    "07031024a": "प्रहराहर जह्येनं स्मितक्ष्वेडितगर्जितैः\n",
    "07031024c": "इत्येवमुच्चरन्त्यः स्म श्रूयन्ते विविधा गिरः\n",
    "07031025a": "नरस्याश्वस्य नागस्य समसज्जत शोणितम्\n",
    "07031025c": "उपाशाम्यद्रजो भौमं भीरून्कश्मलमाविशत्\n",
    "07031026a": "आसीत्केशपरामर्शो मुष्टियुद्धं च दारुणम्\n",
    "07031026c": "नखैर्दन्तैश्च शूराणामद्वीपे द्वीपमिच्छताम्\n",
    "07031027a": "तत्राच्छिद्यत वीरस्य सखड्गो बाहुरुद्यतः\n",
    "07031027c": "सधनुश्चापरस्यापि सशरः साङ्कुशस्तथा\n",
    "07031028a": "प्राक्रोशदन्यमन्योऽत्र तथान्यो विमुखोऽद्रवत्\n",
    "07031028c": "अन्यः प्राप्तस्य चान्यस्य शिरः कायादपाहरत्\n",
    "07031029a": "शब्दमभ्यद्रवच्चान्यः शब्दादन्योऽद्रवद्भृशम्\n",
    "07031029c": "स्वानन्योऽथ परानन्यो जघान निशितैः शरैः\n",
    "07031030a": "गिरिशृङ्गोपमश्चात्र नाराचेन निपातितः\n",
    "07031030c": "मातङ्गो न्यपतद्भूमौ नदीरोध इवोष्णगे\n",
    "07031031a": "तथैव रथिनं नागः क्षरन्गिरिरिवारुजत्\n",
    "07031031c": "अध्यतिष्ठत्पदा भूमौ सहाश्वं सहसारथिम्\n",
    "07031032a": "शूरान्प्रहरतो दृष्ट्वा कृतास्त्रान्रुधिरोक्षितान्\n",
    "07031032c": "बहूनप्याविशन्मोहो भीरून्हृदयदुर्बलान्\n",
    "07031033a": "सर्वमाविग्नमभवन्न प्राज्ञायत किंचन\n",
    "07031033c": "सैन्ये च रजसा ध्वस्ते निर्मर्यादमवर्तत\n",
    "07031034a": "ततः सेनापतिः शीघ्रमयं काल इति ब्रुवन्\n",
    "07031034c": "नित्याभित्वरितानेव त्वरयामास पाण्डवान्\n",
    "07031035a": "कुर्वन्तः शासनं तस्य पाण्डवेया यशस्विनः\n",
    "07031035c": "सरो हंसा इवापेतुर्घ्नन्तो द्रोणरथं प्रति\n",
    "07031036a": "गृह्णीताद्रवतान्योन्यं विभीता विनिकृन्तत\n",
    "07031036c": "इत्यासीत्तुमुलः शब्दो दुर्धर्षस्य रथं प्रति\n",
    "07031037a": "ततो द्रोणः कृपः कर्णो द्रौणी राजा जयद्रथः\n",
    "07031037c": "विन्दानुविन्दावावन्त्यौ शल्यश्चैनानवारयन्\n",
    "07031038a": "ते त्वार्यधर्मसंरब्धा दुर्निवार्या दुरासदाः\n",
    "07031038c": "शरार्ता न जहुर्द्रोणं पाञ्चालाः पाण्डवैः सह\n",
    "07031039a": "ततो द्रोणोऽभिसंक्रुद्धो विसृजञ्शतशः शरान्\n",
    "07031039c": "चेदिपाञ्चालपाण्डूनामकरोत्कदनं महत्\n",
    "07031040a": "तस्य ज्यातलनिर्घोषः शुश्रुवे दिक्षु मारिष\n",
    "07031040c": "वज्रसंघातसंकाशस्त्रासयन्पाण्डवान्बहून्\n",
    "07031041a": "एतस्मिन्नन्तरे जिष्णुर्हत्वा संशप्तकान्बली\n",
    "07031041c": "अभ्ययात्तत्र यत्र स्म द्रोणः पाण्डून्प्रमर्दति\n",
    "07031042a": "तं शरौघमहावर्तं शोणितोदं महाह्रदम्\n",
    "07031042c": "तीर्णः संशप्तकान्हत्वा प्रत्यदृश्यत फल्गुनः\n",
    "07031043a": "तस्य कीर्तिमतो लक्ष्म सूर्यप्रतिमतेजसः\n",
    "07031043c": "दीप्यमानमपश्याम तेजसा वानरध्वजम्\n",
    "07031044a": "संशप्तकसमुद्रं तमुच्छोष्यास्त्रगभस्तिभिः\n",
    "07031044c": "स पाण्डवयुगान्तार्कः कुरूनप्यभ्यतीतपत्\n",
    "07031045a": "प्रददाह कुरून्सर्वानर्जुनः शस्त्रतेजसा\n",
    "07031045c": "युगान्ते सर्वभूतानि धूमकेतुरिवोत्थितः\n",
    "07031046a": "तेन बाणसहस्रौघैर्गजाश्वरथयोधिनः\n",
    "07031046c": "ताड्यमानाः क्षितिं जग्मुर्मुक्तशस्त्राः शरार्दिताः\n",
    "07031047a": "केचिदार्तस्वरं चक्रुर्विनेदुरपरे पुनः\n",
    "07031047c": "पार्थबाणहताः केचिन्निपेतुर्विगतासवः\n",
    "07031048a": "तेषामुत्पततां कांश्चित्पतितांश्च पराङ्मुखान्\n",
    "07031048c": "न जघानार्जुनो योधान्योधव्रतमनुस्मरन्\n",
    "07031049a": "ते विशीर्णरथाश्वेभाः प्रायशश्च पराङ्मुखाः\n",
    "07031049c": "कुरवः कर्ण कर्णेति हा हेति च विचुक्रुशुः\n",
    "07031050a": "तमाधिरथिराक्रन्दं विज्ञाय शरणैषिणाम्\n",
    "07031050c": "मा भैष्टेति प्रतिश्रुत्य ययावभिमुखोऽर्जुनम्\n",
    "07031051a": "स भारतरथश्रेष्ठः सर्वभारतहर्षणः\n",
    "07031051c": "प्रादुश्चक्रे तदाग्नेयमस्त्रमस्त्रविदां वरः\n",
    "07031052a": "तस्य दीप्तशरौघस्य दीप्तचापधरस्य च\n",
    "07031052c": "शरौघाञ्शरजालेन विदुधाव धनंजयः\n",
    "07031052e": "अस्त्रमस्त्रेण संवार्य प्राणदद्विसृजञ्शरान्\n",
    "07031053a": "धृष्टद्युम्नश्च भीमश्च सात्यकिश्च महारथः\n",
    "07031053c": "विव्यधुः कर्णमासाद्य त्रिभिस्त्रिभिरजिह्मगैः\n",
    "07031054a": "अर्जुनास्त्रं तु राधेयः संवार्य शरवृष्टिभिः\n",
    "07031054c": "तेषां त्रयाणां चापानि चिच्छेद विशिखैस्त्रिभिः\n",
    "07031055a": "ते निकृत्तायुधाः शूरा निर्विषा भुजगा इव\n",
    "07031055c": "रथशक्तीः समुत्क्षिप्य भृशं सिंहा इवानदन्\n",
    "07031056a": "ता भुजाग्रैर्महावेगा विसृष्टा भुजगोपमाः\n",
    "07031056c": "दीप्यमाना महाशक्त्यो जग्मुराधिरथिं प्रति\n",
    "07031057a": "ता निकृत्य शितैर्बाणैस्त्रिभिस्त्रिभिरजिह्मगैः\n",
    "07031057c": "ननाद बलवान्कर्णः पार्थाय विसृजञ्शरान्\n",
    "07031058a": "अर्जुनश्चापि राधेयं विद्ध्वा सप्तभिराशुगैः\n",
    "07031058c": "कर्णादवरजं बाणैर्जघान निशितैस्त्रिभिः\n",
    "07031059a": "ततः शत्रुंजयं हत्वा पार्थः षड्भिरजिह्मगैः\n",
    "07031059c": "जहार सद्यो भल्लेन विपाटस्य शिरो रथात्\n",
    "07031060a": "पश्यतां धार्तराष्ट्राणामेकेनैव किरीटिना\n",
    "07031060c": "प्रमुखे सूतपुत्रस्य सोदर्या निहतास्त्रयः\n",
    "07031061a": "ततो भीमः समुत्पत्य स्वरथाद्वैनतेयवत्\n",
    "07031061c": "वरासिना कर्णपक्षाञ्जघान दश पञ्च च\n",
    "07031062a": "पुनः स्वरथमास्थाय धनुरादाय चापरम्\n",
    "07031062c": "विव्याध दशभिः कर्णं सूतमश्वांश्च पञ्चभिः\n",
    "07031063a": "धृष्टद्युम्नोऽप्यसिवरं चर्म चादाय भास्वरम्\n",
    "07031063c": "जघान चन्द्रवर्माणं बृहत्क्षत्रं च पौरवम्\n",
    "07031064a": "ततः स्वरथमास्थाय पाञ्चाल्योऽन्यच्च कार्मुकम्\n",
    "07031064c": "आदाय कर्णं विव्याध त्रिसप्तत्या नदन्रणे\n",
    "07031065a": "शैनेयोऽप्यन्यदादाय धनुरिन्द्रायुधद्युति\n",
    "07031065c": "सूतपुत्रं चतुःषष्ट्या विद्ध्वा सिंह इवानदत्\n",
    "07031066a": "भल्लभ्यां साधुमुक्ताभ्यां छित्त्वा कर्णस्य कार्मुकम्\n",
    "07031066c": "पुनः कर्णं त्रिभिर्बाणैर्बाह्वोरुरसि चार्पयत्\n",
    "07031067a": "ततो दुर्योधनो द्रोणो राजा चैव जयद्रथः\n",
    "07031067c": "निमज्जमानं राधेयमुज्जह्रुः सात्यकार्णवात्\n",
    "07031068a": "धृष्टद्युम्नश्च भीमश्च सौभद्रोऽर्जुन एव च\n",
    "07031068c": "नकुलः सहदेवश्च सात्यकिं जुगुपू रणे\n",
    "07031069a": "एवमेष महारौद्रः क्षयार्थं सर्वधन्विनाम्\n",
    "07031069c": "तावकानां परेषां च त्यक्त्वा प्राणानभूद्रणः\n",
    "07031070a": "पदातिरथनागाश्वैर्गजाश्वरथपत्तयः\n",
    "07031070c": "रथिनो नागपत्त्यश्वै रथपत्ती रथद्विपैः\n",
    "07031071a": "अश्वैरश्वा गजैर्नागा रथिनो रथिभिः सह\n",
    "07031071c": "संसक्ताः समदृश्यन्त पत्तयश्चापि पत्तिभिः\n",
    "07031072a": "एवं सुकलिलं युद्धमासीत्क्रव्यादहर्षणम्\n",
    "07031072c": "महद्भिस्तैरभीतानां यमराष्ट्रविवर्धनम्\n",
    "07031073a": "ततो हता नररथवाजिकुञ्जरै;रनेकशो द्विपरथवाजिपत्तयः\n",
    "07031073c": "गजैर्गजा रथिभिरुदायुधा रथा; हयैर्हयाः पत्तिगणैश्च पत्तयः\n",
    "07031074a": "रथैर्द्विपा द्विरदवरैर्महाहया; हयैर्नरा वररथिभिश्च वाजिनः\n",
    "07031074c": "निरस्तजिह्वादशनेक्षणाः क्षितौ; क्षयं गताः प्रमथितवर्मभूषणाः\n",
    "07031075a": "तथा परैर्बहुकरणैर्वरायुधै;र्हता गताः प्रतिभयदर्शनाः क्षितिम्\n",
    "07031075c": "विपोथिता हयगजपादताडिता; भृशाकुला रथखुरनेमिभिर्हताः\n",
    "07031076a": "प्रमोदने श्वापदपक्षिरक्षसां; जनक्षये वर्तति तत्र दारुणे\n",
    "07031076c": "महाबलास्ते कुपिताः परस्परं; निषूदयन्तः प्रविचेरुरोजसा\n",
    "07031077a": "ततो बले भृशलुलिते परस्परं; निरीक्षमाणे रुधिरौघसंप्लुते\n",
    "07031077c": "दिवाकरेऽस्तंगिरिमास्थिते शनै;रुभे प्रयाते शिबिराय भारत\n",
    "07032001": "संजय उवाच\n",
    "07032001a": "पूर्वमस्मासु भग्नेषु फल्गुनेनामितौजसा\n",
    "07032001c": "द्रोणे च मोघसंकल्पे रक्षिते च युधिष्ठिरे\n",
    "07032002a": "सर्वे विध्वस्तकवचास्तावका युधि निर्जिताः\n",
    "07032002c": "रजस्वला भृशोद्विग्ना वीक्षमाणा दिशो दश\n",
    "07032003a": "अवहारं ततः कृत्वा भारद्वाजस्य संमते\n",
    "07032003c": "लब्धलक्ष्यैः परैर्दीना भृशावहसिता रणे\n",
    "07032004a": "श्लाघमानेषु भूतेषु फल्गुनस्यामितान्गुणान्\n",
    "07032004c": "केशवस्य च सौहार्दे कीर्त्यमानेऽर्जुनं प्रति\n",
    "07032004e": "अभिशस्ता इवाभूवन्ध्यानमूकत्वमास्थिताः\n",
    "07032005a": "ततः प्रभातसमये द्रोणं दुर्योधनोऽब्रवीत्\n",
    "07032005c": "प्रणयादभिमानाच्च द्विषद्वृद्ध्या च दुर्मनाः\n",
    "07032005e": "शृण्वतां सर्वभूतानां संरब्धो वाक्यकोविदः\n",
    "07032006a": "नूनं वयं वध्यपक्षे भवतो ब्रह्मवित्तम\n",
    "07032006c": "तथा हि नाग्रहीः प्राप्तं समीपेऽद्य युधिष्ठिरम्\n",
    "07032007a": "इच्छतस्ते न मुच्येत चक्षुःप्राप्तो रणे रिपुः\n",
    "07032007c": "जिघृक्षतो रक्ष्यमाणः सामरैरपि पाण्डवैः\n",
    "07032008a": "वरं दत्त्वा मम प्रीतः पश्चाद्विकृतवानसि\n",
    "07032008c": "आशाभङ्गं न कुर्वन्ति भक्तस्यार्याः कथंचन\n",
    "07032009a": "ततोऽप्रीतस्तथोक्तः स भारद्वाजोऽब्रवीन्नृपम्\n",
    "07032009c": "नार्हसे मान्यथा ज्ञातुं घटमानं तव प्रिये\n",
    "07032010a": "ससुरासुरगन्धर्वाः सयक्षोरगराक्षसाः\n",
    "07032010c": "नालं लोका रणे जेतुं पाल्यमानं किरीटिना\n",
    "07032011a": "विश्वसृग्यत्र गोविन्दः पृतनारिस्तथार्जुनः\n",
    "07032011c": "तत्र कस्य बलं क्रामेदन्यत्र त्र्यम्बकात्प्रभोः\n",
    "07032012a": "सत्यं तु ते ब्रवीम्यद्य नैतज्जात्वन्यथा भवेत्\n",
    "07032012c": "अद्यैषां प्रवरं वीरं पातयिष्ये महारथम्\n",
    "07032013a": "तं च व्यूहं विधास्यामि योऽभेद्यस्त्रिदशैरपि\n",
    "07032013c": "योगेन केनचिद्राजन्नर्जुनस्त्वपनीयताम्\n",
    "07032014a": "न ह्यज्ञातमसाध्यं वा तस्य संख्येऽस्ति किंचन\n",
    "07032014c": "तेन ह्युपात्तं बलवत्सर्वज्ञानमितस्ततः\n",
    "07032015a": "द्रोणेन व्याहृते त्वेवं संशप्तकगणाः पुनः\n",
    "07032015c": "आह्वयन्नर्जुनं संख्ये दक्षिणामभितो दिशम्\n",
    "07032016a": "तत्रार्जुनस्याथ परैः सार्धं समभवद्रणः\n",
    "07032016c": "तादृशो यादृशो नान्यः श्रुतो दृष्टोऽपि वा क्वचित्\n",
    "07032017a": "ततो द्रोणेन विहितो राजन्व्यूहो व्यरोचत\n",
    "07032017c": "चरन्मध्यंदिने सूर्यः प्रतपन्निव दुर्दृशः\n",
    "07032018a": "तं चाभिमन्युर्वचनात्पितुर्ज्येष्ठस्य भारत\n",
    "07032018c": "बिभेद दुर्भिदं संख्ये चक्रव्यूहमनेकधा\n",
    "07032019a": "स कृत्वा दुष्करं कर्म हत्वा वीरान्सहस्रशः\n",
    "07032019c": "षट्सु वीरेषु संसक्तो दौःशासनिवशं गतः\n",
    "07032020a": "वयं परमसंहृष्टाः पाण्डवाः शोककर्शिताः\n",
    "07032020c": "सौभद्रे निहते राजन्नवहारमकुर्वत\n",
    "07032021": "धृतराष्ट्र उवाच\n",
    "07032021a": "पुत्रं पुरुषसिंहस्य संजयाप्राप्तयौवनम्\n",
    "07032021c": "रणे विनिहतं श्रुत्वा भृशं मे दीर्यते मनः\n",
    "07032022a": "दारुणः क्षत्रधर्मोऽयं विहितो धर्मकर्तृभिः\n",
    "07032022c": "यत्र राज्येप्सवः शूरा बाले शस्त्रमपातयन्\n",
    "07032023a": "बालमत्यन्तसुखिनं विचरन्तमभीतवत्\n",
    "07032023c": "कृतास्त्रा बहवो जघ्नुर्ब्रूहि गावल्गणे कथम्\n",
    "07032024a": "बिभित्सता रथानीकं सौभद्रेणामितौजसा\n",
    "07032024c": "विक्रीडितं यथा संख्ये तन्ममाचक्ष्व संजय\n",
    "07032025": "संजय उवाच\n",
    "07032025a": "यन्मां पृच्छसि राजेन्द्र सौभद्रस्य निपातनम्\n",
    "07032025c": "तत्ते कार्त्स्न्येन वक्ष्यामि शृणु राजन्समाहितः\n",
    "07032025e": "विक्रीडितं कुमारेण यथानीकं बिभित्सता\n",
    "07032026a": "दावाग्न्यभिपरीतानां भूरिगुल्मतृणद्रुमे\n",
    "07032026c": "वनौकसामिवारण्ये त्वदीयानामभूद्भयम्\n",
    "07033001": "संजय उवाच\n",
    "07033001a": "समरेऽत्युग्रकर्माणः कर्मभिर्व्यञ्जितश्रमाः\n",
    "07033001c": "सकृष्णाः पाण्डवाः पञ्च देवैरपि दुरासदाः\n",
    "07033002a": "सत्त्वकर्मान्वयैर्बुद्ध्या प्रकृत्या यशसा श्रिया\n",
    "07033002c": "नैव भूतो न भविता कृष्णतुल्यगुणः पुमान्\n",
    "07033003a": "सत्यधर्मपरो दाता विप्रपूजादिभिर्गुणैः\n",
    "07033003c": "सदैव त्रिदिवं प्राप्तो राजा किल युधिष्ठिरः\n",
    "07033004a": "युगान्ते चान्तको राजञ्जामदग्न्यश्च वीर्यवान्\n",
    "07033004c": "रणस्थो भीमसेनश्च कथ्यन्ते सदृशास्त्रयः\n",
    "07033005a": "प्रतिज्ञाकर्मदक्षस्य रणे गाण्डीवधन्वनः\n",
    "07033005c": "उपमां नाधिगच्छामि पार्थस्य सदृशीं क्षितौ\n",
    "07033006a": "गुरुवात्सल्यमत्यन्तं नैभृत्यं विनयो दमः\n",
    "07033006c": "नकुलेऽप्रातिरूप्यं च शौर्यं च नियतानि षट्\n",
    "07033007a": "श्रुतगाम्भीर्यमाधुर्यसत्त्ववीर्यपराक्रमैः\n",
    "07033007c": "सदृशो देवयोर्वीरः सहदेवः किलाश्विनोः\n",
    "07033008a": "ये च कृष्णे गुणाः स्फीताः पाण्डवेषु च ये गुणाः\n",
    "07033008c": "अभिमन्यौ किलैकस्था दृश्यन्ते गुणसंचयाः\n",
    "07033009a": "युधिष्ठिरस्य धैर्येण कृष्णस्य चरितेन च\n",
    "07033009c": "कर्मभिर्भीमसेनस्य सदृशो भीमकर्मणः\n",
    "07033010a": "धनंजयस्य रूपेण विक्रमेण श्रुतेन च\n",
    "07033010c": "विनयात्सहदेवस्य सदृशो नकुलस्य च\n",
    "07033011": "धृतराष्ट्र उवाच\n",
    "07033011a": "अभिमन्युमहं सूत सौभद्रमपराजितम्\n",
    "07033011c": "श्रोतुमिच्छामि कार्त्स्न्येन कथमायोधने हतः\n",
    "07033012": "संजय उवाच\n",
    "07033012a": "चक्रव्यूहो महाराज आचार्येणाभिकल्पितः\n",
    "07033012c": "तत्र शक्रोपमाः सर्वे राजानो विनिवेशिताः\n",
    "07033013a": "संघातो राजपुत्राणां सर्वेषामभवत्तदा\n",
    "07033013c": "कृताभिसमयाः सर्वे सुवर्णविकृतध्वजाः\n",
    "07033014a": "रक्ताम्बरधराः सर्वे सर्वे रक्तविभूषणाः\n",
    "07033014c": "सर्वे रक्तपताकाश्च सर्वे वै हेममालिनः\n",
    "07033015a": "तेषां दशसहस्राणि बभूवुर्दृढधन्विनाम्\n",
    "07033015c": "पौत्रं तव पुरस्कृत्य लक्ष्मणं प्रियदर्शनम्\n",
    "07033016a": "अन्योन्यसमदुःखास्ते अन्योन्यसमसाहसाः\n",
    "07033016c": "अन्योन्यं स्पर्धमानाश्च अन्योन्यस्य हिते रताः\n",
    "07033017a": "कर्णदुःशासनकृपैर्वृतो राजा महारथैः\n",
    "07033017c": "देवराजोपमः श्रीमाञ्श्वेतच्छत्राभिसंवृतः\n",
    "07033017e": "चामरव्यजनाक्षेपैरुदयन्निव भास्करः\n",
    "07033018a": "प्रमुखे तस्य सैन्यस्य द्रोणोऽवस्थितनायके\n",
    "07033018c": "सिन्धुराजस्तथातिष्ठच्छ्रीमान्मेरुरिवाचलः\n",
    "07033019a": "सिन्धुराजस्य पार्श्वस्था अश्वत्थामपुरोगमाः\n",
    "07033019c": "सुतास्तव महाराज त्रिंशत्त्रिदशसंनिभाः\n",
    "07033020a": "गान्धारराजः कितवः शल्यो भूरिश्रवास्तथा\n",
    "07033020c": "पार्श्वतः सिन्धुराजस्य व्यराजन्त महारथाः\n",
    "07034001": "संजय उवाच\n",
    "07034001a": "तदनीकमनाधृष्यं भारद्वाजेन रक्षितम्\n",
    "07034001c": "पार्थाः समभ्यवर्तन्त भीमसेनपुरोगमाः\n",
    "07034002a": "सात्यकिश्चेकितानश्च धृष्टद्युम्नश्च पार्षतः\n",
    "07034002c": "कुन्तिभोजश्च विक्रान्तो द्रुपदश्च महारथः\n",
    "07034003a": "आर्जुनिः क्षत्रधर्मा च बृहत्क्षत्रश्च वीर्यवान्\n",
    "07034003c": "चेदिपो धृष्टकेतुश्च माद्रीपुत्रौ घटोत्कचः\n",
    "07034004a": "युधामन्युश्च विक्रान्तः शिखण्डी चापराजितः\n",
    "07034004c": "उत्तमौजाश्च दुर्धर्षो विराटश्च महारथः\n",
    "07034005a": "द्रौपदेयाश्च संरब्धाः शैशुपालिश्च वीर्यवान्\n",
    "07034005c": "केकयाश्च महावीर्याः सृञ्जयाश्च सहस्रशः\n",
    "07034006a": "एते चान्ये च सगणाः कृतास्त्रा युद्धदुर्मदाः\n",
    "07034006c": "समभ्यधावन्सहसा भारद्वाजं युयुत्सवः\n",
    "07034007a": "समवेतांस्तु तान्सर्वान्भारद्वाजोऽपि वीर्यवान्\n",
    "07034007c": "असंभ्रान्तः शरौघेण महता समवारयत्\n",
    "07034008a": "महौघाः सलिलस्येव गिरिमासाद्य दुर्भिदम्\n",
    "07034008c": "द्रोणं ते नाभ्यवर्तन्त वेलामिव जलाशयाः\n",
    "07034009a": "पीड्यमानाः शरै राजन्द्रोणचापविनिःसृतैः\n",
    "07034009c": "न शेकुः प्रमुखे स्थातुं भारद्वाजस्य पाण्डवाः\n",
    "07034010a": "तदद्भुतमपश्याम द्रोणस्य भुजयोर्बलम्\n",
    "07034010c": "यदेनं नाभ्यवर्तन्त पाञ्चालाः सृञ्जयैः सह\n",
    "07034011a": "तमायान्तमभिक्रुद्धं द्रोणं दृष्ट्वा युधिष्ठिरः\n",
    "07034011c": "बहुधा चिन्तयामास द्रोणस्य प्रतिवारणम्\n",
    "07034012a": "अशक्यं तु तमन्येन द्रोणं मत्वा युधिष्ठिरः\n",
    "07034012c": "अविषह्यं गुरुं भारं सौभद्रे समवासृजत्\n",
    "07034013a": "वासुदेवादनवरं फल्गुनाच्चामितौजसम्\n",
    "07034013c": "अब्रवीत्परवीरघ्नमभिमन्युमिदं वचः\n",
    "07034014a": "एत्य नो नार्जुनो गर्हेद्यथा तात तथा कुरु\n",
    "07034014c": "चक्रव्यूहस्य न वयं विद्म भेदं कथंचन\n",
    "07034015a": "त्वं वार्जुनो वा कृष्णो वा भिन्द्यात्प्रद्युम्न एव वा\n",
    "07034015c": "चक्रव्यूहं महाबाहो पञ्चमोऽन्यो न विद्यते\n",
    "07034016a": "अभिमन्यो वरं तात याचतां दातुमर्हसि\n",
    "07034016c": "पितॄणां मातुलानां च सैन्यानां चैव सर्वशः\n",
    "07034017a": "धनंजयो हि नस्तात गर्हयेदेत्य संयुगात्\n",
    "07034017c": "क्षिप्रमस्त्रं समादाय द्रोणानीकं विशातय\n",
    "07034018": "अभिमन्युरुवाच\n",
    "07034018a": "द्रोणस्य दृढमव्यग्रमनीकप्रवरं युधि\n",
    "07034018c": "पितॄणां जयमाकाङ्क्षन्नवगाहे भिनद्मि च\n",
    "07034019a": "उपदिष्टो हि मे पित्रा योगोऽनीकस्य भेदने\n",
    "07034019c": "नोत्सहे तु विनिर्गन्तुमहं कस्यांचिदापदि\n",
    "07034020": "युधिष्ठिर उवाच\n",
    "07034020a": "भिन्ध्यनीकं युधा श्रेष्ठ द्वारं संजनयस्व नः\n",
    "07034020c": "वयं त्वानुगमिष्यामो येन त्वं तात यास्यसि\n",
    "07034021a": "धनंजयसमं युद्धे त्वां वयं तात संयुगे\n",
    "07034021c": "प्रणिधायानुयास्यामो रक्षन्तः सर्वतोमुखाः\n",
    "07034022": "भीम उवाच\n",
    "07034022a": "अहं त्वानुगमिष्यामि धृष्टद्युम्नोऽथ सात्यकिः\n",
    "07034022c": "पाञ्चालाः केकया मत्स्यास्तथा सर्वे प्रभद्रकाः\n",
    "07034023a": "सकृद्भिन्नं त्वया व्यूहं तत्र तत्र पुनः पुनः\n",
    "07034023c": "वयं प्रध्वंसयिष्यामो निघ्नमाना वरान्वरान्\n",
    "07034024": "अभिमन्युरुवाच\n",
    "07034024a": "अहमेतत्प्रवेक्ष्यामि द्रोणानीकं दुरासदम्\n",
    "07034024c": "पतंग इव संक्रुद्धो ज्वलितं जातवेदसम्\n",
    "07034025a": "तत्कर्माद्य करिष्यामि हितं यद्वंशयोर्द्वयोः\n",
    "07034025c": "मातुलस्य च या प्रीतिर्भविष्यति पितुश्च मे\n",
    "07034026a": "शिशुनैकेन संग्रामे काल्यमानानि संघशः\n",
    "07034026c": "अद्य द्रक्ष्यन्ति भूतानि द्विषत्सैन्यानि वै मया\n",
    "07034027": "युधिष्ठिर उवाच\n",
    "07034027a": "एवं ते भाषमाणस्य बलं सौभद्र वर्धताम्\n",
    "07034027c": "यस्त्वमुत्सहसे भेत्तुं द्रोणानीकं सुदुर्भिदम्\n",
    "07034028a": "रक्षितं पुरुषव्याघ्रैर्महेष्वासैः प्रहारिभिः\n",
    "07034028c": "साध्यरुद्रमरुत्कल्पैर्वस्वग्न्यादित्यविक्रमैः\n",
    "07034029": "संजय उवाच\n",
    "07034029a": "तस्य तद्वचनं श्रुत्वा स यन्तारमचोदयत्\n",
    "07034029c": "सुमित्राश्वान्रणे क्षिप्रं द्रोणानीकाय चोदय\n",
    "07035001": "संजय उवाच\n",
    "07035001a": "सौभद्रस्तु वचः श्रुत्वा धर्मराजस्य धीमतः\n",
    "07035001c": "अचोदयत यन्तारं द्रोणानीकाय भारत\n",
    "07035002a": "तेन संचोद्यमानस्तु याहि याहीति सारथिः\n",
    "07035002c": "प्रत्युवाच ततो राजन्नभिमन्युमिदं वचः\n",
    "07035003a": "अतिभारोऽयमायुष्मन्नाहितस्त्वयि पाण्डवैः\n",
    "07035003c": "संप्रधार्य क्षमं बुद्ध्या ततस्त्वं योद्धुमर्हसि\n",
    "07035004a": "आचार्यो हि कृती द्रोणः परमास्त्रे कृतश्रमः\n",
    "07035004c": "अत्यन्तसुखसंवृद्धस्त्वं च युद्धविशारदः\n",
    "07035005a": "ततोऽभिमन्युः प्रहसन्सारथिं वाक्यमब्रवीत्\n",
    "07035005c": "सारथे को न्वयं द्रोणः समग्रं क्षत्रमेव वा\n",
    "07035006a": "ऐरावतगतं शक्रं सहामरगणैरहम्\n",
    "07035006c": "योधयेयं रणमुखे न मे क्षत्रेऽद्य विस्मयः\n",
    "07035006e": "न ममैतद्द्विषत्सैन्यं कलामर्हति षोडशीम्\n",
    "07035007a": "अपि विश्वजितं विष्णुं मातुलं प्राप्य सूतज\n",
    "07035007c": "पितरं चार्जुनं संख्ये न भीर्मामुपयास्यति\n",
    "07035008a": "ततोऽभिमन्युस्तां वाचं कदर्थीकृत्य सारथेः\n",
    "07035008c": "याहीत्येवाब्रवीदेनं द्रोणानीकाय माचिरम्\n",
    "07035009a": "ततः संचोदयामास हयानस्य त्रिहायनान्\n",
    "07035009c": "नातिहृष्टमनाः सूतो हेमभाण्डपरिच्छदान्\n",
    "07035010a": "ते प्रेषिताः सुमित्रेण द्रोणानीकाय वाजिनः\n",
    "07035010c": "द्रोणमभ्यद्रवन्राजन्महावेगपराक्रमाः\n",
    "07035011a": "तमुदीक्ष्य तथायान्तं सर्वे द्रोणपुरोगमाः\n",
    "07035011c": "अभ्यवर्तन्त कौरव्याः पाण्डवाश्च तमन्वयुः\n",
    "07035012a": "स कर्णिकारप्रवरोच्छ्रितध्वजः; सुवर्णवर्मार्जुनिरर्जुनाद्वरः\n",
    "07035012c": "युयुत्सया द्रोणमुखान्महारथा;न्समासदत्सिंहशिशुर्यथा गजान्\n",
    "07035013a": "ते विंशतिपदे यत्ताः संप्रहारं प्रचक्रिरे\n",
    "07035013c": "आसीद्गाङ्ग इवावर्तो मुहूर्तमुदधेरिव\n",
    "07035014a": "शूराणां युध्यमानानां निघ्नतामितरेतरम्\n",
    "07035014c": "संग्रामस्तुमुलो राजन्प्रावर्तत सुदारुणः\n",
    "07035015a": "प्रवर्तमाने संग्रामे तस्मिन्नतिभयंकरे\n",
    "07035015c": "द्रोणस्य मिषतो व्यूहं भित्त्वा प्राविशदार्जुनिः\n",
    "07035016a": "तं प्रविष्टं परान्घ्नन्तं शत्रुमध्ये महाबलम्\n",
    "07035016c": "हस्त्यश्वरथपत्त्यौघाः परिवव्रुरुदायुधाः\n",
    "07035017a": "नानावादित्रनिनदैः क्ष्वेडितोत्क्रुष्टगर्जितैः\n",
    "07035017c": "हुंकारैः सिंहनादैश्च तिष्ठ तिष्ठेति निस्वनैः\n",
    "07035018a": "घोरैर्हलहलाशब्दैर्मा गास्तिष्ठैहि मामिति\n",
    "07035018c": "असावहममुत्रेति प्रवदन्तो मुहुर्मुहुः\n",
    "07035019a": "बृंहितैः शिञ्जितैर्हासैः खुरनेमिस्वनैरपि\n",
    "07035019c": "संनादयन्तो वसुधामभिदुद्रुवुरार्जुनिम्\n",
    "07035020a": "तेषामापततां वीरः पूर्वं शीघ्रमथो दृढम्\n",
    "07035020c": "क्षिप्रास्त्रो न्यवधीद्व्रातान्मर्मज्ञो मर्मभेदिभिः\n",
    "07035021a": "ते हन्यमानाश्च तथा नानालिङ्गैः शितैः शरैः\n",
    "07035021c": "अभिपेतुस्तमेवाजौ शलभा इव पावकम्\n",
    "07035022a": "ततस्तेषां शरीरैश्च शरीरावयवैश्च सः\n",
    "07035022c": "संतस्तार क्षितिं क्षिप्रं कुशैर्वेदिमिवाध्वरे\n",
    "07035023a": "बद्धगोधाङ्गुलित्राणान्सशरावरकार्मुकान्\n",
    "07035023c": "सासिचर्माङ्कुशाभीशून्सतोमरपरश्वधान्\n",
    "07035024a": "सगुडायोमुखप्रासान्सर्ष्टितोमरपट्टिशान्\n",
    "07035024c": "सभिण्डिपालपरिघान्सशक्तिवरकम्पनान्\n",
    "07035025a": "सप्रतोदमहाशङ्खान्सकुन्तान्सकचग्रहान्\n",
    "07035025c": "समुद्गरक्षेपणीयान्सपाशपरिघोपलान्\n",
    "07035026a": "सकेयूराङ्गदान्बाहून्हृद्यगन्धानुलेपनान्\n",
    "07035026c": "संचिच्छेदार्जुनिर्वृत्तांस्त्वदीयानां सहस्रशः\n",
    "07035027a": "तैः स्फुरद्भिर्महाराज शुशुभे लोहितोक्षितैः\n",
    "07035027c": "पञ्चास्यैः पन्नगैश्छिन्नैर्गरुडेनेव मारिष\n",
    "07035028a": "सुनासाननकेशान्तैरव्रणैश्चारुकुण्डलैः\n",
    "07035028c": "संदष्टौष्ठपुटैः क्रोधात्क्षरद्भिः शोणितं बहु\n",
    "07035029a": "चारुस्रङ्मुकुटोष्णीषैर्मणिरत्नविराजितैः\n",
    "07035029c": "विनालनलिनाकारैर्दिवाकरशशिप्रभैः\n",
    "07035030a": "हितप्रियंवदैः काले बहुभिः पुण्यगन्धिभिः\n",
    "07035030c": "द्विषच्छिरोभिः पृथिवीमवतस्तार फाल्गुणिः\n",
    "07035031a": "गन्धर्वनगराकारान्विधिवत्कल्पितान्रथान्\n",
    "07035031c": "वीषामुखान्वित्रिवेणून्व्यस्तदण्डकबन्धुरान्\n",
    "07035032a": "विजङ्घकूबराक्षांश्च विनेमीननरानपि\n",
    "07035032c": "विचक्रोपस्करोपस्थान्भग्नोपकरणानपि\n",
    "07035033a": "प्रशातितोपकरणान्हतयोधान्सहस्रशः\n",
    "07035033c": "शरैर्विशकलीकुर्वन्दिक्षु सर्वास्वदृश्यत\n",
    "07035034a": "पुनर्द्विपान्द्विपारोहान्वैजयन्त्यङ्कुशध्वजान्\n",
    "07035034c": "तूणान्वर्माण्यथो कक्ष्या ग्रैवेयानथ कम्बलान्\n",
    "07035035a": "घण्टाः शुण्डान्विषाणाग्रान्क्षुरपालान्पदानुगान्\n",
    "07035035c": "शरैर्निशितधाराग्रैः शात्रवाणामशातयत्\n",
    "07035036a": "वनायुजान्पार्वतीयान्काम्बोजारट्टबाह्लिकान्\n",
    "07035036c": "स्थिरवालधिकर्णाक्षाञ्जवनान्साधुवाहिनः\n",
    "07035037a": "स्वारूढाञ्शिक्षितैर्योधैः शक्त्यृष्टिप्रासयोधिभिः\n",
    "07035037c": "विध्वस्तचामरकुथान्विप्रकीर्णप्रकीर्णकान्\n",
    "07035038a": "निरस्तजिह्वानयनान्निष्कीर्णान्त्रयकृद्घनान्\n",
    "07035038c": "हतारोहान्भिन्नभाण्डान्क्रव्यादगणमोदनान्\n",
    "07035039a": "निकृत्तवर्मकवचाञ्शकृन्मूत्रासृगाप्लुतान्\n",
    "07035039c": "निपातयन्नश्ववरांस्तावकान्सोऽभ्यरोचत\n",
    "07035040a": "एको विष्णुरिवाचिन्त्यः कृत्वा प्राक्कर्म दुष्करम्\n",
    "07035040c": "तथा विमथितं तेन त्र्यङ्गं तव बलं महत्\n",
    "07035040e": "व्यहनत्स पदात्योघांस्त्वदीयानेव भारत\n",
    "07035041a": "एवमेकेन तां सेनां सौभद्रेण शितैः शरैः\n",
    "07035041c": "भृशं विप्रहतां दृष्ट्वा स्कन्देनेवासुरीं चमूम्\n",
    "07035042a": "त्वदीयास्तव पुत्राश्च वीक्षमाणा दिशो दश\n",
    "07035042c": "संशुष्कास्याश्चलन्नेत्राः प्रस्विन्ना लोमहर्षणाः\n",
    "07035043a": "पलायनकृतोत्साहा निरुत्साहा द्विषज्जये\n",
    "07035043c": "गोत्रनामभिरन्योन्यं क्रन्दन्तो जीवितैषिणः\n",
    "07035044a": "हतान्पुत्रांस्तथा पितॄन्सुहृत्संबन्धिबान्धवान्\n",
    "07035044c": "प्रातिष्ठन्त समुत्सृज्य त्वरयन्तो हयद्विपान्\n",
    "07036001": "संजय उवाच\n",
    "07036001a": "तां प्रभग्नां चमूं दृष्ट्वा सौभद्रेणामितौजसा\n",
    "07036001c": "दुर्योधनो भृशं क्रुद्धः स्वयं सौभद्रमभ्ययात्\n",
    "07036002a": "ततो राजानमावृत्तं सौभद्रं प्रति संयुगे\n",
    "07036002c": "दृष्ट्वा द्रोणोऽब्रवीद्योधान्पर्याप्नुत नराधिपम्\n",
    "07036003a": "पुराभिमन्युर्लक्ष्यं नः पश्यतां हन्ति वीर्यवान्\n",
    "07036003c": "तमाद्रवत मा भैष्ट क्षिप्रं रक्षत कौरवम्\n",
    "07036004a": "ततः कृतज्ञा बलिनः सुहृदो जितकाशिनः\n",
    "07036004c": "त्रास्यमाना भयाद्वीरं परिवव्रुस्तवात्मजम्\n",
    "07036005a": "द्रोणो द्रौणिः कृपः कर्णः कृतवर्मा च सौबलः\n",
    "07036005c": "बृहद्बलो मद्रराजो भूरिर्भूरिश्रवाः शलः\n",
    "07036006a": "पौरवो वृषसेनश्च विसृजन्तः शिताञ्शरान्\n",
    "07036006c": "सौभद्रं शरवर्षेण महता समवाकिरन्\n",
    "07036007a": "संमोहयित्वा तमथ दुर्योधनममोचयन्\n",
    "07036007c": "आस्याद्ग्रासमिवाक्षिप्तं ममृषे नार्जुनात्मजः\n",
    "07036008a": "ताञ्शरौघेण महता साश्वसूतान्महारथान्\n",
    "07036008c": "विमुखीकृत्य सौभद्रः सिंहनादमथानदत्\n",
    "07036009a": "तस्य नादं ततः श्रुत्वा सिंहस्येवामिषैषिणः\n",
    "07036009c": "नामृष्यन्त सुसंरब्धाः पुनर्द्रोणमुखा रथाः\n",
    "07036010a": "त एनं कोष्ठकीकृत्य रथवंशेन मारिष\n",
    "07036010c": "व्यसृजन्निषुजालानि नानालिङ्गानि संघशः\n",
    "07036011a": "तान्यन्तरिक्षे चिच्छेद पौत्रस्तव शितैः शरैः\n",
    "07036011c": "तांश्चैव प्रतिविव्याध तदद्भुतमिवाभवत्\n",
    "07036012a": "ततस्ते कोपितास्तेन शरैराशीविषोपमैः\n",
    "07036012c": "परिवव्रुर्जिघांसन्तः सौभद्रमपलायिनम्\n",
    "07036013a": "समुद्रमिव पर्यस्तं त्वदीयं तद्बलार्णवम्\n",
    "07036013c": "अभिमन्युर्दधारैको वेलेव मकरालयम्\n",
    "07036014a": "शूराणां युध्यमानानां निघ्नतामितरेतरम्\n",
    "07036014c": "अभिमन्योः परेषां च नासीत्कश्चित्पराङ्मुखः\n",
    "07036015a": "तस्मिंस्तु घोरे संग्रामे वर्तमाने भयंकरे\n",
    "07036015c": "दुःसहो नवभिर्बाणैरभिमन्युमविध्यत\n",
    "07036016a": "दुःशासनो द्वादशभिः कृपः शारद्वतस्त्रिभिः\n",
    "07036016c": "द्रोणस्तु सप्तदशभिः शरैराशीविषोपमैः\n",
    "07036017a": "विविंशतिस्तु विंशत्या कृतवर्मा च सप्तभिः\n",
    "07036017c": "बृहद्बलस्तथाष्टाभिरश्वत्थामा च सप्तभिः\n",
    "07036018a": "भूरिश्रवास्त्रिभिर्बाणैर्मद्रेशः षड्भिराशुगैः\n",
    "07036018c": "द्वाभ्यां शराभ्यां शकुनिस्त्रिभिर्दुर्योधनो नृपः\n",
    "07036019a": "स तु तान्प्रतिविव्याध त्रिभिस्त्रिभिरजिह्मगैः\n",
    "07036019c": "नृत्यन्निव महाराज चापहस्तः प्रतापवान्\n",
    "07036020a": "ततोऽभिमन्युः संक्रुद्धस्ताप्यमानस्तवात्मजैः\n",
    "07036020c": "विदर्शयन्वै सुमहच्छिक्षौरसकृतं बलम्\n",
    "07036021a": "गरुडानिलरंहोभिर्यन्तुर्वाक्यकरैर्हयैः\n",
    "07036021c": "दान्तैरश्मकदायादं त्वरमाणोऽभ्यहारयत्\n",
    "07036021e": "विव्याध चैनं दशभिर्बाणैस्तिष्ठेति चाब्रवीत्\n",
    "07036022a": "तस्याभिमन्युर्दशभिर्बाणैः सूतं हयान्ध्वजम्\n",
    "07036022c": "बाहू धनुः शिरश्चोर्व्यां स्मयमानोऽभ्यपातयत्\n",
    "07036023a": "ततस्तस्मिन्हते वीरे सौभद्रेणाश्मकेश्वरे\n",
    "07036023c": "संचचाल बलं सर्वं पलायनपरायणम्\n",
    "07036024a": "ततः कर्णः कृपो द्रोणो द्रौणिर्गान्धारराट्शलः\n",
    "07036024c": "शल्यो भूरिश्रवाः क्राथः सोमदत्तो विविंशतिः\n",
    "07036025a": "वृषसेनः सुषेणश्च कुण्डभेदी प्रतर्दनः\n",
    "07036025c": "वृन्दारको ललित्थश्च प्रबाहुर्दीर्घलोचनः\n",
    "07036025e": "दुर्योधनश्च संक्रुद्धः शरवर्षैरवाकिरन्\n",
    "07036026a": "सोऽतिक्रुद्धो महेष्वासैरभिमन्युरजिह्मगैः\n",
    "07036026c": "शरमादत्त कर्णाय परकायावभेदनम्\n",
    "07036027a": "तस्य भित्त्वा तनुत्राणं देहं निर्भिद्य चाशुगः\n",
    "07036027c": "प्राविशद्धरणीं राजन्वल्मीकमिव पन्नगः\n",
    "07036028a": "स तेनातिप्रहारेण व्यथितो विह्वलन्निव\n",
    "07036028c": "संचचाल रणे कर्णः क्षितिकम्पे यथाचलः\n",
    "07036029a": "अथान्यैर्निशितैर्बाणैः सुषेणं दीर्घलोचनम्\n",
    "07036029c": "कुण्डभेदिं च संक्रुद्धस्त्रिभिस्त्रीनवधीद्बली\n",
    "07036030a": "कर्णस्तं पञ्चविंशत्या नाराचानां समर्पयत्\n",
    "07036030c": "अश्वत्थामा च विंशत्या कृतवर्मा च सप्तभिः\n",
    "07036031a": "स शरार्दितसर्वाङ्गः क्रुद्धः शक्रात्मजात्मजः\n",
    "07036031c": "विचरन्दृश्यते सैन्ये पाशहस्त इवान्तकः\n",
    "07036032a": "शल्यं च बाणवर्षेण समीपस्थमवाकिरत्\n",
    "07036032c": "उदक्रोशन्महाबाहुस्तव सैन्यानि भीषयन्\n",
    "07036033a": "ततः स विद्धोऽस्त्रविदा मर्मभिद्भिरजिह्मगैः\n",
    "07036033c": "शल्यो राजन्रथोपस्थे निषसाद मुमोह च\n",
    "07036034a": "तं हि विद्धं तथा दृष्ट्वा सौभद्रेण यशस्विना\n",
    "07036034c": "संप्राद्रवच्चमूः सर्वा भारद्वाजस्य पश्यतः\n",
    "07036035a": "प्रेक्षन्तस्तं महाबाहुं रुक्मपुङ्खैः समावृतम्\n",
    "07036035c": "त्वदीयाश्च पलायन्ते मृगाः सिंहार्दिता इव\n",
    "07036036a": "स तु रणयशसाभिपूज्यमानः; पितृसुरचारणसिद्धयक्षसंघैः\n",
    "07036036c": "अवनितलगतैश्च भूतसंघै;रतिविबभौ हुतभुग्यथाज्यसिक्तः\n",
    "07037001": "धृतराष्ट्र उवाच\n",
    "07037001a": "तथा प्रमथमानं तं महेष्वासमजिह्मगैः\n",
    "07037001c": "आर्जुनिं मामकाः सर्वे के त्वेनं समवाकिरन्\n",
    "07037002": "संजय उवाच\n",
    "07037002a": "शृणु राजन्कुमारस्य रणे विक्रीडितं महत्\n",
    "07037002c": "बिभित्सतो रथानीकं भारद्वाजेन रक्षितम्\n",
    "07037003a": "मद्रेशं सादितं दृष्ट्वा सौभाद्रेणाशुगै रणे\n",
    "07037003c": "शल्यादवरजः क्रुद्धः किरन्बाणान्समभ्ययात्\n",
    "07037004a": "स विद्ध्वा दशभिर्बाणैः साश्वयन्तारमार्जुनिम्\n",
    "07037004c": "उदक्रोशन्महाशब्दं तिष्ठ तिष्ठेति चाब्रवीत्\n",
    "07037005a": "तस्यार्जुनिः शिरोग्रीवं पाणिपादं धनुर्हयान्\n",
    "07037005c": "छत्रं ध्वजं नियन्तारं त्रिवेणुं शम्युपस्करम्\n",
    "07037006a": "चक्रे युगेषां तूणीराननुकर्षं च सायकैः\n",
    "07037006c": "पताकां चक्रगोप्तारौ सर्वोपकरणानि च\n",
    "07037006e": "व्यधमल्लाघवात्तच्च ददृशे नास्य कश्चन\n",
    "07037007a": "स पपात क्षितौ क्षीणः प्रविद्धाभरणाम्बरः\n",
    "07037007c": "वायुनेव महाचैत्यः संभग्नोऽमिततेजसा\n",
    "07037007e": "अनुगाश्चास्य वित्रस्ताः प्राद्रवन्सर्वतोदिशम्\n",
    "07037008a": "आर्जुनेः कर्म तद्दृष्ट्व प्रणेदुश्च समन्ततः\n",
    "07037008c": "नादेन सर्वभूतानि साधु साध्विति भारत\n",
    "07037009a": "शल्यभ्रातर्यथारुग्णे बहुशस्तस्य सैनिकाः\n",
    "07037009c": "कुलाधिवासनामानि श्रावयन्तोऽर्जुनात्मजम्\n",
    "07037010a": "अभ्यवर्तन्त संक्रुद्धा विविधायुधपाणयः\n",
    "07037010c": "रथैरश्वैर्गजैश्चान्ये पादातैश्च बलोत्कटाः\n",
    "07037011a": "बाणशब्देन महता खुरनेमिस्वनेन च\n",
    "07037011c": "हुंकारैः क्ष्वेडितोत्क्रुष्टैः सिंहनादैः सगर्जितैः\n",
    "07037012a": "ज्यातलत्रस्वनैरन्ये गर्जन्तोऽर्जुननन्दनम्\n",
    "07037012c": "ब्रुवन्तश्च न नो जीवन्मोक्ष्यसे जीवतामिति\n",
    "07037013a": "तांस्तथा ब्रुवतो दृष्ट्वा सौभद्रः प्रहसन्निव\n",
    "07037013c": "यो यः स्म प्राहरत्पूर्वं तं तं विव्याध पत्रिभिः\n",
    "07037014a": "संदर्शयिष्यन्नस्त्राणि चित्राणि च लघूनि च\n",
    "07037014c": "आर्जुनिः समरे शूरो मृदुपूर्वमयुध्यत\n",
    "07037015a": "वासुदेवादुपात्तं यद्यदस्त्रं च धनंजयात्\n",
    "07037015c": "अदर्शयत तत्कार्ष्णिः कृष्णाभ्यामविशेषयन्\n",
    "07037016a": "दूरमस्यन्गुरुं भारं साधयंश्च पुनः पुनः\n",
    "07037016c": "संदधद्विसृजंश्चेषून्निर्विशेषमदृश्यत\n",
    "07037017a": "चापमण्डलमेवास्य विस्फुरद्दिक्ष्वदृश्यत\n",
    "07037017c": "तमो घ्नतः सुदीप्तस्य सवितुर्मण्डलं यथा\n",
    "07037018a": "ज्याशब्दः शुश्रुवे तस्य तलशब्दश्च दारुणः\n",
    "07037018c": "महाशनिमुचः काले पयोदस्येव निस्वनः\n",
    "07037019a": "ह्रीमानमर्षी सौभद्रो मानकृत्प्रियदर्शनः\n",
    "07037019c": "संमिमानयिषुर्वीरानिष्वासांश्चाप्ययुध्यत\n",
    "07037020a": "मृदुर्भूत्वा महाराज दारुणः समपद्यत\n",
    "07037020c": "वर्षाभ्यतीतो भगवाञ्शरदीव दिवाकरः\n",
    "07037021a": "शरान्विचित्रान्महतो रुक्मपुङ्खाञ्शिलाशितान्\n",
    "07037021c": "मुमोच शतशः क्रुद्धो गभस्तीनिव भास्करः\n",
    "07037022a": "क्षुरप्रैर्वत्सदन्तैश्च विपाठैश्च महायशाः\n",
    "07037022c": "नाराचैरर्धनाराचैर्भल्लैरज्ञलिकैरपि\n",
    "07037023a": "अवाकिरद्रथानीकं भारद्वाजस्य पश्यतः\n",
    "07037023c": "ततस्तत्सैन्यमभवद्विमुखं शरपीडितम्\n",
    "07038001": "धृतराष्ट्र उवाच\n",
    "07038001a": "द्वैधीभवति मे चित्तं ह्रिया तुष्ट्या च संजय\n",
    "07038001c": "मम पुत्रस्य यत्सैन्यं सौभद्रः समवारयत्\n",
    "07038002a": "विस्तरेणैव मे शंस सर्वं गावल्गणे पुनः\n",
    "07038002c": "विक्रीडितं कुमारस्य स्कन्दस्येवासुरैः सह\n",
    "07038003": "संजय उवाच\n",
    "07038003a": "हन्त ते संप्रवक्ष्यामि विमर्दमतिदारुणम्\n",
    "07038003c": "एकस्य च बहूनां च यथासीत्तुमुलो रणः\n",
    "07038004a": "अभिमन्युः कृतोत्साहः कृतोत्साहानरिंदमान्\n",
    "07038004c": "रथस्थो रथिनः सर्वांस्तावकानप्यहर्षयत्\n",
    "07038005a": "द्रोणं कर्णं कृपं शल्यं द्रौणिं भोजं बृहद्बलम्\n",
    "07038005c": "दुर्योधनं सौमदत्तिं शकुनिं च महाबलम्\n",
    "07038006a": "नानानृपान्नृपसुतान्सैन्यानि विविधानि च\n",
    "07038006c": "अलातचक्रवत्सर्वांश्चरन्बाणैः समभ्ययात्\n",
    "07038007a": "निघ्नन्नमित्रान्सौभद्रः परमास्त्रः प्रतापवान्\n",
    "07038007c": "अदर्शयत तेजस्वी दिक्षु सर्वासु भारत\n",
    "07038008a": "तद्दृष्ट्वा चरितं तस्य सौभद्रस्यामितौजसः\n",
    "07038008c": "समकम्पन्त सैन्यानि त्वदीयानि पुनः पुनः\n",
    "07038009a": "अथाब्रवीन्महाप्राज्ञो भारद्वाजः प्रतापवान्\n",
    "07038009c": "हर्षेणोत्फुल्लनयनः कृपमाभाष्य सत्वरम्\n",
    "07038010a": "घट्टयन्निव मर्माणि तव पुत्रस्य मारिष\n",
    "07038010c": "अभिमन्युं रणे दृष्ट्वा तदा रणविशारदम्\n",
    "07038011a": "एष गच्छति सौभद्रः पार्थानामग्रतो युवा\n",
    "07038011c": "नन्दयन्सुहृदः सर्वान्राजानं च युधिष्ठिरम्\n",
    "07038012a": "नकुलं सहदेवं च भीमसेनं च पाण्डवम्\n",
    "07038012c": "बन्धून्संबन्धिनश्चान्यान्मध्यस्थान्सुहृदस्तथा\n",
    "07038013a": "नास्य युद्धे समं मन्ये कंचिदन्यं धनुर्धरम्\n",
    "07038013c": "इच्छन्हन्यादिमां सेनां किमर्थमपि नेच्छति\n",
    "07038014a": "द्रोणस्य प्रीतिसंयुक्तं श्रुत्वा वाक्यं तवात्मजः\n",
    "07038014c": "आर्जुनिं प्रति संक्रुद्धो द्रोणं दृष्ट्वा स्मयन्निव\n",
    "07038015a": "अथ दुर्योधनः कर्णमब्रवीद्बाह्लिकं कृपम्\n",
    "07038015c": "दुःसासनं मद्रराजं तांस्तांश्चान्यान्महारथान्\n",
    "07038016a": "सर्वमूर्धावसिक्तानामाचार्यो ब्रह्मवित्तमः\n",
    "07038016c": "अर्जुनस्य सुतं मूढं नाभिहन्तुमिहेच्छति\n",
    "07038017a": "न ह्यस्य समरे मुच्येदन्तकोऽप्याततायिनः\n",
    "07038017c": "किमङ्ग पुनरेवान्यो मर्त्यः सत्यं ब्रवीमि वः\n",
    "07038018a": "अर्जुनस्य सुतं त्वेष शिष्यत्वादभिरक्षति\n",
    "07038018c": "पुत्राः शिष्याश्च दयितास्तदपत्यं च धर्मिणाम्\n",
    "07038019a": "संरक्ष्यमाणो द्रोणेन मन्यते वीर्यमात्मनः\n",
    "07038019c": "आत्मसंभावितो मूढस्तं प्रमथ्नीत माचिरम्\n",
    "07038020a": "एवमुक्तास्तु ते राज्ञा सात्वतीपुत्रमभ्ययुः\n",
    "07038020c": "संरब्धास्तं जिघांसन्तो भारद्वाजस्य पश्यतः\n",
    "07038021a": "दुःशासनस्तु तच्छ्रुत्वा दुर्योधनवचस्तदा\n",
    "07038021c": "अब्रवीत्कुरुशार्दूलो दुर्योधनमिदं वचः\n",
    "07038022a": "अहमेनं हनिष्यामि महाराज ब्रवीमि ते\n",
    "07038022c": "मिषतां पाण्डुपुत्राणां पाञ्चालानां च पश्यताम्\n",
    "07038022e": "ग्रसिष्याम्यद्य सौभद्रं यथा राहुर्दिवाकरम्\n",
    "07038023a": "उत्क्रुश्य चाब्रवीद्वाक्यं कुरुराजमिदं पुनः\n",
    "07038023c": "श्रुत्वा कृष्णौ मया ग्रस्तं सौभद्रमतिमानिनौ\n",
    "07038023e": "गमिष्यतः प्रेतलोकं जीवलोकान्न संशयः\n",
    "07038024a": "तौ च श्रुत्वा मृतौ व्यक्तं पाण्डोः क्षेत्रोद्भवाः सुताः\n",
    "07038024c": "एकाह्ना ससुहृद्वर्गाः क्लैब्याद्धास्यन्ति जीवितम्\n",
    "07038025a": "तस्मादस्मिन्हते शत्रौ हताः सर्वेऽहितास्तव\n",
    "07038025c": "शिवेन ध्याहि मा राजन्नेष हन्मि रिपुं तव\n",
    "07038026a": "एवमुक्त्वा नदन्राजन्पुत्रो दुःशासनस्तव\n",
    "07038026c": "सौभद्रमभ्ययात्क्रुद्धः शरवर्षैरवाकिरन्\n",
    "07038027a": "तमभिक्रुद्धमायान्तं तव पुत्रमरिंदमः\n",
    "07038027c": "अभिमन्युः शरैस्तीक्ष्णैः षड्विंशत्या समर्पयत्\n",
    "07038028a": "दुःशासनस्तु संक्रुद्धः प्रभिन्न इव कुञ्जरः\n",
    "07038028c": "अयोधयत सौभद्रमभिमन्युश्च तं रणे\n",
    "07038029a": "तौ मण्डलानि चित्राणि रथाभ्यां सव्यदक्षिणम्\n",
    "07038029c": "चरमाणावयुध्येतां रथशिक्षाविशारदौ\n",
    "07038030a": "अथ पणवमृदङ्गदुन्दुभीनां; कृकरमहानकभेरिझर्झराणाम्\n",
    "07038030c": "निनदमतिभृशं नराः प्रचक्रु;र्लवणजलोद्भवसिंहनादमिश्रम्\n",
    "07039001": "संजय उवाच\n",
    "07039001a": "शरविक्षतगात्रस्तु प्रत्यमित्रमवस्थितम्\n",
    "07039001c": "अभिमन्युः स्मयन्धीमान्दुःशासनमथाब्रवीत्\n",
    "07039002a": "दिष्ट्या पश्यामि संग्रामे मानिनं शत्रुमागतम्\n",
    "07039002c": "निष्ठुरं त्यक्तधर्माणमाक्रोशनपरायणम्\n",
    "07039003a": "यत्सभायां त्वया राज्ञो धृतराष्ट्रस्य शृण्वतः\n",
    "07039003c": "कोपितः परुषैर्वाक्यैर्धर्मराजो युधिष्ठिरः\n",
    "07039003e": "जयोन्मत्तेन भीमश्च बह्वबद्धं प्रभाषता\n",
    "07039004a": "परवित्तापहारस्य क्रोधस्याप्रशमस्य च\n",
    "07039004c": "लोभस्य ज्ञाननाशस्य द्रोहस्यात्याहितस्य च\n",
    "07039005a": "पितॄणां मम राज्यस्य हरणस्योग्रधन्विनाम्\n",
    "07039005c": "तत्त्वामिदमनुप्राप्तं तत्कोपाद्वै महात्मनाम्\n",
    "07039006a": "सद्यश्चोग्रमधर्मस्य फलं प्राप्नुहि दुर्मते\n",
    "07039006c": "शासितास्म्यद्य ते बाणैः सर्वसैन्यस्य पश्यतः\n",
    "07039007a": "अद्याहमनृणस्तस्य कोपस्य भविता रणे\n",
    "07039007c": "अमर्षितायाः कृष्णायाः काङ्क्षितस्य च मे पितुः\n",
    "07039008a": "अद्य कौरव्य भीमस्य भवितास्म्यनृणो युधि\n",
    "07039008c": "न हि मे मोक्ष्यसे जीवन्यदि नोत्सृजसे रणम्\n",
    "07039009a": "एवमुक्त्वा महाबाहुर्बाणं दुःशासनान्तकम्\n",
    "07039009c": "संदधे परवीरघ्नः कालाग्न्यनिलवर्चसम्\n",
    "07039010a": "तस्योरस्तूर्णमासाद्य जत्रुदेशे विभिद्य तम्\n",
    "07039010c": "अथैनं पञ्चविंशत्या पुनश्चैव समर्पयत्\n",
    "07039011a": "स गाढविद्धो व्यथितो रथोपस्थ उपाविशत्\n",
    "07039011c": "दुःशासनो महाराज कश्मलं चाविशन्महत्\n",
    "07039012a": "सारथिस्त्वरमाणस्तु दुःशासनमचेतसम्\n",
    "07039012c": "रणमध्यादपोवाह सौभद्रशरपीडितम्\n",
    "07039013a": "पाण्डवा द्रौपदेयाश्च विराटश्च समीक्ष्य तम्\n",
    "07039013c": "पाञ्चालाः केकयाश्चैव सिंहनादमथानदन्\n",
    "07039014a": "वादित्राणि च सर्वाणि नानालिङ्गानि सर्वशः\n",
    "07039014c": "प्रावादयन्त संहृष्टाः पाण्डूनां तत्र सैनिकाः\n",
    "07039015a": "पश्यन्तः स्मयमानाश्च सौभद्रस्य विचेष्टितम्\n",
    "07039015c": "अत्यन्तवैरिणं दृप्तं दृष्ट्वा शत्रुं पराजितम्\n",
    "07039016a": "धर्ममारुतशक्राणामाश्विनोः प्रतिमास्तथा\n",
    "07039016c": "धारयन्तो ध्वजाग्रेषु द्रौपदेया महारथाः\n",
    "07039017a": "सात्यकिश्चेकितानश्च धृष्टद्युम्नशिखण्डिनौ\n",
    "07039017c": "केकया धृष्टकेतुश्च मत्स्यपाञ्चालसृंजयाः\n",
    "07039018a": "पाण्डवाश्च मुदा युक्ता युधिष्ठिरपुरोगमाः\n",
    "07039018c": "अभ्यवर्तन्त सहिता द्रोणानीकं बिभित्सवः\n",
    "07039019a": "ततोऽभवन्महद्युद्धं त्वदीयानां परैः सह\n",
    "07039019c": "जयमाकाङ्क्षमाणानां शूराणामनिवर्तिनाम्\n",
    "07039020a": "दुर्योधनो महाराज राधेयमिदमब्रवीत्\n",
    "07039020c": "पश्य दुःशासनं वीरमभिमन्युवशं गतम्\n",
    "07039021a": "प्रतपन्तमिवादित्यं निघ्नन्तं शात्रवान्रणे\n",
    "07039021c": "सौभद्रमुद्यतास्त्रातुमभिधावन्ति पाण्डवाः\n",
    "07039022a": "ततः कर्णः शरैस्तीक्ष्णैरभिमन्युं दुरासदम्\n",
    "07039022c": "अभ्यवर्षत संक्रुद्धः पुत्रस्य हितकृत्तव\n",
    "07039023a": "तस्य चानुचरांस्तीक्ष्णैर्विव्याध परमेषुभिः\n",
    "07039023c": "अवज्ञापूर्वकं वीरः सौभद्रस्य रणाजिरे\n",
    "07039024a": "अभिमन्युस्तु राधेयं त्रिसप्तत्या शिलीमुखैः\n",
    "07039024c": "अविध्यत्त्वरितो राजन्द्रोणं प्रेप्सुर्महामनाः\n",
    "07039025a": "तं तदा नाशकत्कश्चिद्द्रोणाद्वारयितुं रणे\n",
    "07039025c": "आरुजन्तं रथश्रेष्ठान्वज्रहस्तमिवासुरान्\n",
    "07039026a": "ततः कर्णो जयप्रेप्सुर्मानी सर्वधनुर्भृताम्\n",
    "07039026c": "सौभद्रं शतशोऽविध्यदुत्तमास्त्राणि दर्शयन्\n",
    "07039027a": "सोऽस्त्रैरस्त्रविदां श्रेष्ठो रामशिष्यः प्रतापवान्\n",
    "07039027c": "समरे शत्रुदुर्धर्षमभिमन्युमपीडयत्\n",
    "07039028a": "स तथा पीड्यमानस्तु राधेयेनास्त्रवृष्टिभिः\n",
    "07039028c": "समरेऽमरसंकाशः सौभद्रो न व्यषीदत\n",
    "07039029a": "ततः शिलाशितैस्तीक्ष्णैर्भल्लैः संनतपर्वभिः\n",
    "07039029c": "छित्त्वा धनूंषि शूराणामार्जुनिः कर्णमार्दयत्\n",
    "07039029e": "स ध्वजं कार्मुकं चास्य छित्त्वा भूमौ न्यपातयत्\n",
    "07039030a": "ततः कृच्छ्रगतं कर्णं दृष्ट्वा कर्णादनन्तरः\n",
    "07039030c": "सौभद्रमभ्ययात्तूर्णं दृढमुद्यम्य कार्मुकम्\n",
    "07039031a": "तत उच्चुक्रुशुः पार्थास्तेषां चानुचरा जनाः\n",
    "07039031c": "वादित्राणि च संजघ्नुः सौभद्रं चापि तुष्टुवुः\n",
    "07040001": "संजय उवाच\n",
    "07040001a": "सोऽभिगर्जन्धनुष्पाणिर्ज्यां विकर्षन्पुनः पुनः\n",
    "07040001c": "तयोर्महात्मनोस्तूर्णं रथान्तरमवापतत्\n",
    "07040002a": "सोऽविध्यद्दशभिर्बाणैरभिमन्युं दुरासदम्\n",
    "07040002c": "सच्छत्रध्वजयन्तारं साश्वमाशु स्मयन्निव\n",
    "07040003a": "पितृपैतामहं कर्म कुर्वाणमतिमानुषम्\n",
    "07040003c": "दृष्ट्वार्दितं शरैः कार्ष्णिं त्वदीया हृषिताभवन्\n",
    "07040004a": "तस्याभिमन्युरायम्य स्मयन्नेकेन पत्रिणा\n",
    "07040004c": "शिरः प्रच्यावयामास स रथात्प्रापतद्भुवि\n",
    "07040005a": "कर्णिकारमिवोद्धूतं वातेन मथितं नगात्\n",
    "07040005c": "भ्रातरं निहतं दृष्ट्वा राजन्कर्णो व्यथां ययौ\n",
    "07040006a": "विमुखीकृत्य कर्णं तु सौभद्रः कङ्कपत्रिभिः\n",
    "07040006c": "अन्यानपि महेष्वासांस्तूर्णमेवाभिदुद्रुवे\n",
    "07040007a": "ततस्तद्विततं जालं हस्त्यश्वरथपत्तिमत्\n",
    "07040007c": "झषः क्रुद्ध इवाभिन्ददभिमन्युर्महायशाः\n",
    "07040008a": "कर्णस्तु बहुभिर्बाणैरर्द्यमानोऽभिमन्युना\n",
    "07040008c": "अपायाज्जवनैरश्वैस्ततोऽनीकमभिद्यत\n",
    "07040009a": "शलभैरिव चाकाशे धाराभिरिव चावृते\n",
    "07040009c": "अभिमन्योः शरै राजन्न प्राज्ञायत किंचन\n",
    "07040010a": "तावकानां तु योधानां वध्यतां निशितैः शरैः\n",
    "07040010c": "अन्यत्र सैन्धवाद्राजन्न स्म कश्चिदतिष्ठत\n",
    "07040011a": "सौभद्रस्तु ततः शङ्खं प्रध्माप्य पुरुषर्षभः\n",
    "07040011c": "शीघ्रमभ्यपतत्सेनां भारतीं भरतर्षभ\n",
    "07040012a": "स कक्षेऽग्निरिवोत्सृष्टो निर्दहंस्तरसा रिपून्\n",
    "07040012c": "मध्ये भारतसैन्यानामार्जुनिः पर्यवर्तत\n",
    "07040013a": "रथनागाश्वमनुजानर्दयन्निशितैः शरैः\n",
    "07040013c": "स प्रविश्याकरोद्भूमिं कबन्धगणसंकुलाम्\n",
    "07040014a": "सौभद्रचापप्रभवैर्निकृत्ताः परमेषुभिः\n",
    "07040014c": "स्वानेवाभिमुखान्घ्नन्तः प्राद्रवञ्जीवितार्थिनः\n",
    "07040015a": "ते घोरा रौद्रकर्माणो विपाठाः पृथवः शिताः\n",
    "07040015c": "निघ्नन्तो रथनागाश्वाञ्जग्मुराशु वसुंधराम्\n",
    "07040016a": "सायुधाः साङ्गुलित्राणाः सखड्गाः साङ्गदा रणे\n",
    "07040016c": "दृश्यन्ते बाहवश्छिन्ना हेमाभरणभूषिताः\n",
    "07040017a": "शराश्चापानि खड्गाश्च शरीराणि शिरांसि च\n",
    "07040017c": "सकुण्डलानि स्रग्वीणि भूमावासन्सहस्रशः\n",
    "07040018a": "अपस्करैरधिष्ठानैरीषादण्डकबन्धुरैः\n",
    "07040018c": "अक्षैर्विमथितैश्चक्रैर्भग्नैश्च बहुधा रथैः\n",
    "07040018e": "शक्तिचापायुधैश्चापि पतितैश्च महाध्वजैः\n",
    "07040019a": "निहतैः क्षत्रियैरश्वैर्वारणैश्च विशां पते\n",
    "07040019c": "अगम्यकल्पा पृथिवी क्षणेनासीत्सुदारुणा\n",
    "07040020a": "वध्यतां राजपुत्राणां क्रन्दतामितरेतरम्\n",
    "07040020c": "प्रादुरासीन्महाशब्दो भीरूणां भयवर्धनः\n",
    "07040020e": "स शब्दो भरतश्रेष्ठ दिशः सर्वा व्यनादयत्\n",
    "07040021a": "सौभद्रश्चाद्रवत्सेनां निघ्नन्नश्वरथद्विपान्\n",
    "07040021c": "व्यचरत्स दिशः सर्वाः प्रदिशश्चाहितान्रुजन्\n",
    "07040022a": "तं तदा नानुपश्याम सैन्येन रजसावृतम्\n",
    "07040022c": "आददानं गजाश्वानां नृणां चायूंषि भारत\n",
    "07040023a": "क्षणेन भूयोऽपश्याम सूर्यं मध्यंदिने यथा\n",
    "07040023c": "अभिमन्युं महाराज प्रतपन्तं द्विषद्गणान्\n",
    "07040024a": "स वासवसमः संख्ये वासवस्यात्मजात्मजः\n",
    "07040024c": "अभिमन्युर्महाराज सैन्यमध्ये व्यरोचत\n",
    "07041001": "धृतराष्ट्र उवाच\n",
    "07041001a": "बालमत्यन्तसुखिनमवार्यबलदर्पितम्\n",
    "07041001c": "युद्धेषु कुशलं वीरं कुलपुत्रं तनुत्यजम्\n",
    "07041002a": "गाहमानमनीकानि सदश्वैस्तं त्रिहायनैः\n",
    "07041002c": "अपि यौधिष्ठिरात्सैन्यात्कश्चिदन्वपतद्रथी\n",
    "07041003": "संजय उवाच\n",
    "07041003a": "युधिष्ठिरो भीमसेनः शिखण्डी सात्यकिर्यमौ\n",
    "07041003c": "धृष्टद्युम्नो विराटश्च द्रुपदश्च सकेकयः\n",
    "07041003e": "धृष्टकेतुश्च संरब्धो मत्स्याश्चान्वपतन्रणे\n",
    "07041004a": "अभ्यद्रवन्परीप्सन्तो व्यूढानीकाः प्रहारिणः\n",
    "07041004c": "तान्दृष्ट्वा द्रवतः शूरांस्त्वदीया विमुखाभवन्\n",
    "07041005a": "ततस्तद्विमुखं दृष्ट्वा तव सूनोर्महद्बलम्\n",
    "07041005c": "जामाता तव तेजस्वी विष्टम्भयिषुराद्रवत्\n",
    "07041006a": "सैन्धवस्य महाराज पुत्रो राजा जयद्रथः\n",
    "07041006c": "स पुत्रगृद्धिनः पार्थान्सहसैन्यानवारयत्\n",
    "07041007a": "उग्रधन्वा महेष्वासो दिव्यमस्त्रमुदीरयन्\n",
    "07041007c": "वार्धक्षत्रिरुपासेधत्प्रवणादिव कुञ्जरान्\n",
    "07041008": "धृतराष्ट्र उवाच\n",
    "07041008a": "अतिभारमहं मन्ये सैन्धवे संजयाहितम्\n",
    "07041008c": "यदेकः पाण्डवान्क्रुद्धान्पुत्रगृद्धीनवारयत्\n",
    "07041009a": "अत्यद्भुतमिदं मन्ये बलं शौर्यं च सैन्धवे\n",
    "07041009c": "तदस्य ब्रूहि मे वीर्यं कर्म चाग्र्यं महात्मनः\n",
    "07041010a": "किं दत्तं हुतमिष्टं वा सुतप्तमथ वा तपः\n",
    "07041010c": "सिन्धुराजेन येनैकः क्रुद्धान्पार्थानवारयत्\n",
    "07041011": "संजय उवाच\n",
    "07041011a": "द्रौपदीहरणे यत्तद्भीमसेनेन निर्जितः\n",
    "07041011c": "मानात्स तप्तवान्राजा वरार्थी सुमहत्तपः\n",
    "07041012a": "इन्द्रियाणीन्द्रियार्थेभ्यः प्रियेभ्यः संनिवर्त्य सः\n",
    "07041012c": "क्षुत्पिपासातपसहः कृशो धमनिसंततः\n",
    "07041012e": "देवमाराधयच्छर्वं गृणन्ब्रह्म सनातनम्\n",
    "07041013a": "भक्तानुकम्पी भगवांस्तस्य चक्रे ततो दयाम्\n",
    "07041013c": "स्वप्नान्तेऽप्यथ चैवाह हरः सिन्धुपतेः सुतम्\n",
    "07041013e": "वरं वृणीष्व प्रीतोऽस्मि जयद्रथ किमिच्छसि\n",
    "07041014a": "एवमुक्तस्तु शर्वेण सिन्धुराजो जयद्रथः\n",
    "07041014c": "उवाच प्रणतो रुद्रं प्राञ्जलिर्नियतात्मवान्\n",
    "07041015a": "पाण्डवेयानहं संख्ये भीमवीर्यपराक्रमान्\n",
    "07041015c": "एको रणे धारयेयं समस्तानिति भारत\n",
    "07041016a": "एवमुक्तस्तु देवेशो जयद्रथमथाब्रवीत्\n",
    "07041016c": "ददामि ते वरं सौम्य विना पार्थं धनंजयम्\n",
    "07041017a": "धारयिष्यसि संग्रामे चतुरः पाण्डुनन्दनान्\n",
    "07041017c": "एवमस्त्विति देवेशमुक्त्वाबुध्यत पार्थिवः\n",
    "07041018a": "स तेन वरदानेन दिव्येनास्त्रबलेन च\n",
    "07041018c": "एकः संधारयामास पाण्डवानामनीकिनीम्\n",
    "07041019a": "तस्य ज्यातलघोषेण क्षत्रियान्भयमाविशत्\n",
    "07041019c": "परांस्तु तव सैन्यस्य हर्षः परमकोऽभवत्\n",
    "07041020a": "दृष्ट्वा तु क्षत्रिया भारं सैन्धवे सर्वमर्पितम्\n",
    "07041020c": "उत्क्रुश्याभ्यद्रवन्राजन्येन यौधिष्ठिरं बलम्\n",
    "07042001": "संजय उवाच\n",
    "07042001a": "यन्मा पृच्छसि राजेन्द्र सिन्धुराजस्य विक्रमम्\n",
    "07042001c": "शृणु तत्सर्वमाख्यास्ये यथा पाण्डूनयोधयत्\n",
    "07042002a": "तमूहुः सारथेर्वश्याः सैन्धवाः साधुवाहिनः\n",
    "07042002c": "विकुर्वाणा बृहन्तोऽश्वाः श्वसनोपमरंहसः\n",
    "07042003a": "गन्धर्वनगराकारं विधिवत्कल्पितं रथम्\n",
    "07042003c": "तस्याभ्यशोभयत्केतुर्वाराहो राजतो महान्\n",
    "07042004a": "श्वेतच्छत्रपताकाभिश्चामरव्यजनेन च\n",
    "07042004c": "स बभौ राजलिङ्गैस्तैस्तारापतिरिवाम्बरे\n",
    "07042005a": "मुक्तावज्रमणिस्वर्णैर्भूषितं तदयस्मयम्\n",
    "07042005c": "वरूथं विबभौ तस्य ज्योतिर्भिः खमिवावृतम्\n",
    "07042006a": "स विस्फार्य महच्चापं किरन्निषुगणान्बहून्\n",
    "07042006c": "तत्खण्डं पूरयामास यद्व्यदारयदार्जुनिः\n",
    "07042007a": "स सात्यकिं त्रिभिर्बाणैरष्टभिश्च वृकोदरम्\n",
    "07042007c": "धृष्टद्युम्नं तथा षष्ट्या विराटं दशभिः शरैः\n",
    "07042008a": "द्रुपदं पञ्चभिस्तीक्ष्णैर्दशभिश्च शिखण्डिनम्\n",
    "07042008c": "केकयान्पञ्चविंशत्या द्रौपदेयांस्त्रिभिस्त्रिभिः\n",
    "07042009a": "युधिष्ठिरं च सप्तत्या ततः शेषानपानुदत्\n",
    "07042009c": "इषुजालेन महता तदद्भुतमिवाभवत्\n",
    "07042010a": "अथास्य शितपीतेन भल्लेनादिश्य कार्मुकम्\n",
    "07042010c": "चिच्छेद प्रहसन्राजा धर्मपुत्रः प्रतापवान्\n",
    "07042011a": "अक्ष्णोर्निमेषमात्रेण सोऽन्यदादाय कार्मुकम्\n",
    "07042011c": "विव्याध दशभिः पार्थ तांश्चैवान्यांस्त्रिभिस्त्रिभिः\n",
    "07042012a": "तस्य तल्लाघवं ज्ञात्वा भीमो भल्लैस्त्रिभिः पुनः\n",
    "07042012c": "धनुर्ध्वजं च छत्रं च क्षितौ क्षिप्रमपातयत्\n",
    "07042013a": "सोऽन्यदादाय बलवान्सज्यं कृत्वा च कार्मुकम्\n",
    "07042013c": "भीमस्यापोथयत्केतुं धनुरश्वांश्च मारिष\n",
    "07042014a": "स हताश्वादवप्लुत्य छिन्नधन्वा रथोत्तमात्\n",
    "07042014c": "सात्यकेराप्लुतो यानं गिर्यग्रमिव केसरी\n",
    "07042015a": "ततस्त्वदीयाः संहृष्टाः साधु साध्विति चुक्रुशुः\n",
    "07042015c": "सिन्धुराजस्य तत्कर्म प्रेक्ष्याश्रद्धेयमुत्तमम्\n",
    "07042016a": "संक्रुद्धान्पाण्डवानेको यद्दधारास्त्रतेजसा\n",
    "07042016c": "तत्तस्य कर्म भूतानि सर्वाण्येवाभ्यपूजयन्\n",
    "07042017a": "सौभद्रेण हतैः पूर्वं सोत्तरायुधिभिर्द्विपैः\n",
    "07042017c": "पाण्डूनां दर्शितः पन्थाः सैन्धवेन निवारितः\n",
    "07042018a": "यतमानास्तु ते वीरा मत्स्यपाञ्चालकेकयाः\n",
    "07042018c": "पाण्डवाश्चान्वपद्यन्त प्रत्यैकश्येन सैन्धवम्\n",
    "07042019a": "यो यो हि यतते भेत्तुं द्रोणानीकं तवाहितः\n",
    "07042019c": "तं तं देववरप्राप्त्या सैन्धवः प्रत्यवारयत्\n",
    "07043001": "संजय उवाच\n",
    "07043001a": "सैन्धवेन निरुद्धेषु जयगृद्धिषु पाण्डुषु\n",
    "07043001c": "सुघोरमभवद्युद्धं त्वदीयानां परैः सह\n",
    "07043002a": "प्रविश्य त्वार्जुनिः सेनां सत्यसंधो दुरासदाम्\n",
    "07043002c": "व्यक्षोभयत तेजस्वी मकरः सागरं यथा\n",
    "07043003a": "तं तथा शरवर्षेण क्षोभयन्तमरिंदमम्\n",
    "07043003c": "यथाप्रधानाः सौभद्रमभ्ययुः कुरुसत्तमाः\n",
    "07043004a": "तेषां तस्य च संमर्दो दारुणः समपद्यत\n",
    "07043004c": "सृजतां शरवर्षाणि प्रसक्तममितौजसाम्\n",
    "07043005a": "रथव्रजेन संरुद्धस्तैरमित्रैरथार्जुनिः\n",
    "07043005c": "वृषसेनस्य यन्तारं हत्वा चिच्छेद कार्मुकम्\n",
    "07043006a": "तस्य विव्याध बलवाञ्शरैरश्वानजिह्मगैः\n",
    "07043006c": "वातायमानैरथ तैरश्वैरपहृतो रणात्\n",
    "07043007a": "तेनान्तरेणाभिमन्योर्यन्तापासारयद्रथम्\n",
    "07043007c": "रथव्रजास्ततो हृष्टाः साधु साध्विति चुक्रुशुः\n",
    "07043008a": "तं सिंहमिव संक्रुद्धं प्रमथ्नन्तं शरैररीन्\n",
    "07043008c": "आरादायान्तमभ्येत्य वसातीयोऽभ्ययाद्द्रुतम्\n",
    "07043009a": "सोऽभिमन्युं शरैः षष्ट्या रुक्मपुङ्खैरवाकिरत्\n",
    "07043009c": "अब्रवीच्च न मे जीवञ्जीवतो युधि मोक्ष्यसे\n",
    "07043010a": "तमयस्मयवर्माणमिषुणा आशुपातिना\n",
    "07043010c": "विव्याध हृदि सौभद्रः स पपात व्यसुः क्षितौ\n",
    "07043011a": "वसात्यं निहतं दृष्ट्वा क्रुद्धाः क्षत्रियपुंगवाः\n",
    "07043011c": "परिवव्रुस्तदा राजंस्तव पौत्रं जिघांसवः\n",
    "07043012a": "विस्फारयन्तश्चापानि नानारूपाण्यनेकशः\n",
    "07043012c": "तद्युद्धमभवद्रौद्रं सौभद्रस्यारिभिः सह\n",
    "07043013a": "तेषां शरान्सेष्वसनाञ्शरीराणि शिरांसि च\n",
    "07043013c": "सकुण्डलानि स्रग्वीणि क्रुद्धश्चिच्छेद फाल्गुनिः\n",
    "07043014a": "सखड्गाः साङ्गुलित्राणाः सपट्टिशपरश्वधाः\n",
    "07043014c": "अदृश्यन्त भुजाश्छिन्ना हेमाभरणभूषिताः\n",
    "07043015a": "स्रग्भिराभरणैर्वस्त्रैः पतितैश्च महाध्वजैः\n",
    "07043015c": "वर्मभिश्चर्मभिर्हारैर्मुकुटैश्छत्रचामरैः\n",
    "07043016a": "अपस्करैरधिष्ठानैरीषादण्डकबन्धुरैः\n",
    "07043016c": "अक्षैर्विमथितैश्चक्रैर्भग्नैश्च बहुधा युगैः\n",
    "07043017a": "अनुकर्षैः पताकाभिस्तथा सारथिवाजिभिः\n",
    "07043017c": "रथैश्च भग्नैर्नागैश्च हतैः कीर्णाभवन्मही\n",
    "07043018a": "निहतैः क्षत्रियैः शूरैर्नानाजनपदेश्वरैः\n",
    "07043018c": "जयगृद्धैर्वृता भूमिर्दारुणा समपद्यत\n",
    "07043019a": "दिशो विचरतस्तस्य सर्वाश्च प्रदिशस्तथा\n",
    "07043019c": "रणेऽभिमन्योः क्रुद्धस्य रूपमन्तरधीयत\n",
    "07043020a": "काञ्चनं यद्यदस्यासीद्वर्म चाभरणानि च\n",
    "07043020c": "धनुषश्च शराणां च तदपश्याम केवलम्\n",
    "07043021a": "तं तदा नाशकत्कश्चिच्चक्षुर्भ्यामभिवीक्षितुम्\n",
    "07043021c": "आददानं शरैर्योधान्मध्ये सूर्यमिव स्थितम्\n",
    "07044001": "संजय उवाच\n",
    "07044001a": "आददानस्तु शूराणामायूंष्यभवदार्जुनिः\n",
    "07044001c": "अन्तकः सर्वभूतानां प्राणान्काल इवागते\n",
    "07044002a": "स शक्र इव विक्रान्तः शक्रसूनोः सुतो बली\n",
    "07044002c": "अभिमन्युस्तदानीकं लोडयन्बह्वशोभत\n",
    "07044003a": "प्रविश्यैव तु राजेन्द्र क्षत्रियेन्द्रान्तकोपमः\n",
    "07044003c": "सत्यश्रवसमादत्त व्याघ्रो मृगमिवोल्बणम्\n",
    "07044004a": "सत्यश्रवसि चाक्षिप्ते त्वरमाणा महारथाः\n",
    "07044004c": "प्रगृह्य विपुलं शस्त्रमभिमन्युमुपाद्रवन्\n",
    "07044005a": "अहं पूर्वमहं पूर्वमिति क्षत्रियपुंगवाः\n",
    "07044005c": "स्पर्धमानाः समाजग्मुर्जिघांसन्तोऽर्जुनात्मजम्\n",
    "07044006a": "क्षत्रियाणामनीकानि प्रद्रुतान्यभिधावताम्\n",
    "07044006c": "जग्रास तिमिरासाद्य क्षुद्रमत्स्यानिवार्णवे\n",
    "07044007a": "ये केचन गतास्तस्य समीपमपलायिनः\n",
    "07044007c": "न ते प्रतिन्यवर्तन्त समुद्रादिव सिन्धवः\n",
    "07044008a": "महाग्राहगृहीतेव वातवेगभयार्दिता\n",
    "07044008c": "समकम्पत सा सेना विभ्रष्टा नौरिवार्णवे\n",
    "07044009a": "अथ रुक्मरथो नाम मद्रेश्वरसुतो बली\n",
    "07044009c": "त्रस्तामाश्वासयन्सेनामत्रस्तो वाक्यमब्रवीत्\n",
    "07044010a": "अलं त्रासेन वः शूरा नैष कश्चिन्मयि स्थिते\n",
    "07044010c": "अहमेनं ग्रहीष्यामि जीवग्राहं न संशयः\n",
    "07044011a": "एवमुक्त्वा तु सौभद्रमभिदुद्राव वीर्यवान्\n",
    "07044011c": "सुकल्पितेनोह्यमानः स्यन्दनेन विराजता\n",
    "07044012a": "सोऽभिमन्युं त्रिभिर्बाणैर्विद्ध्वा वक्षस्यथानदत्\n",
    "07044012c": "त्रिभिश्च दक्षिणे बाहौ सव्ये च निशितैस्त्रिभिः\n",
    "07044013a": "स तस्येष्वसनं छित्त्वा फाल्गुणिः सव्यदक्षिणौ\n",
    "07044013c": "भुजौ शिरश्च स्वक्षिभ्रु क्षितौ क्षिप्रमपातयत्\n",
    "07044014a": "दृष्ट्वा रुक्मरथं रुग्णं पुत्रं शल्यस्य मानिनम्\n",
    "07044014c": "जीवग्राहं जिघृक्षन्तं सौभद्रेण यशस्विना\n",
    "07044015a": "संग्रामदुर्मदा राजन्राजपुत्राः प्रहारिणः\n",
    "07044015c": "वयस्याः शल्यपुत्रस्य सुवर्णविकृतध्वजाः\n",
    "07044016a": "तालमात्राणि चापानि विकर्षन्तो महारथाः\n",
    "07044016c": "आर्जुनिं शरवर्षेण समन्तात्पर्यवारयन्\n",
    "07044017a": "शूरैः शिक्षाबलोपेतैस्तरुणैरत्यमर्षणैः\n",
    "07044017c": "दृष्ट्वैकं समरे शूरं सौभद्रमपराजितम्\n",
    "07044018a": "छाद्यमानं शरव्रातैर्हृष्टो दुर्योधनोऽभवत्\n",
    "07044018c": "वैवस्वतस्य भवनं गतमेनममन्यत\n",
    "07044019a": "सुवर्णपुङ्खैरिषुभिर्नानालिङ्गैस्त्रिभिस्त्रिभिः\n",
    "07044019c": "अदृश्यमार्जुनिं चक्रुर्निमेषात्ते नृपात्मजाः\n",
    "07044020a": "ससूताश्वध्वजं तस्य स्यन्दनं तं च मारिष\n",
    "07044020c": "आचितं समपश्याम श्वाविधं शललैरिव\n",
    "07044021a": "स गाढविद्धः क्रुद्धश्च तोत्त्रैर्गज इवार्दितः\n",
    "07044021c": "गान्धर्वमस्त्रमायच्छद्रथमायां च योजयत्\n",
    "07044022a": "अर्जुनेन तपस्तप्त्वा गन्धर्वेभ्यो यदाहृतम्\n",
    "07044022c": "तुम्बुरुप्रमुखेभ्यो वै तेनामोहयताहितान्\n",
    "07044023a": "एकः स शतधा राजन्दृश्यते स्म सहस्रधा\n",
    "07044023c": "अलातचक्रवत्संख्ये क्षिप्रमस्त्राणि दर्शयन्\n",
    "07044024a": "रथचर्यास्त्रमायाभिर्मोहयित्वा परंतपः\n",
    "07044024c": "बिभेद शतधा राजञ्शरीराणि महीक्षिताम्\n",
    "07044025a": "प्राणाः प्राणभृतां संख्ये प्रेषिता निशितैः शरैः\n",
    "07044025c": "राजन्प्रापुरमुं लोकं शरीराण्यवनिं ययुः\n",
    "07044026a": "धनूंष्यश्वान्नियन्तॄंश्च ध्वजान्बाहूंश्च साङ्गदान्\n",
    "07044026c": "शिरांसि च शितैर्भल्लैस्तेषां चिच्छेद फाल्गुनिः\n",
    "07044027a": "चूतारामो यथा भग्नः पञ्चवर्षफलोपगः\n",
    "07044027c": "राजपुत्रशतं तद्वत्सौभद्रेणापतद्धतम्\n",
    "07044028a": "क्रुद्धाशीविषसंकाशान्सुकुमारान्सुखोचितान्\n",
    "07044028c": "एकेन निहतान्दृष्ट्वा भीतो दुर्योधनोऽभवत्\n",
    "07044029a": "रथिनः कुञ्जरानश्वान्पदातींश्चावमर्दितान्\n",
    "07044029c": "दृष्ट्वा दुर्योधनः क्षिप्रमुपायात्तममर्षितः\n",
    "07044030a": "तयोः क्षणमिवापूर्णः संग्रामः समपद्यत\n",
    "07044030c": "अथाभवत्ते विमुखः पुत्रः शरशतार्दितः\n",
    "07045001": "धृतराष्ट्र उवाच\n",
    "07045001a": "यथा वदसि मे सूत एकस्य बहुभिः सह\n",
    "07045001c": "संग्रामं तुमुलं घोरं जयं चैव महात्मनः\n",
    "07045002a": "अश्रद्धेयमिवाश्चर्यं सौभद्रस्याथ विक्रमम्\n",
    "07045002c": "किं तु नात्यद्भुतं तेषां येषां धर्मो व्यपाश्रयः\n",
    "07045003a": "दुर्योधनेऽथ विमुखे राजपुत्रशते हते\n",
    "07045003c": "सौभद्रे प्रतिपत्तिं कां प्रत्यपद्यन्त मामकाः\n",
    "07045004": "संजय उवाच\n",
    "07045004a": "संशुष्कास्याश्चलन्नेत्राः प्रस्विन्ना लोमहर्षिणः\n",
    "07045004c": "पलायनकृतोत्साहा निरुत्साहा द्विषज्जये\n",
    "07045005a": "हतान्भ्रातॄन्पितॄन्पुत्रान्सुहृत्संबन्धिबान्धवान्\n",
    "07045005c": "उत्सृज्योत्सृज्य समियुस्त्वरयन्तो हयद्विपान्\n",
    "07045006a": "तान्प्रभग्नांस्तथा दृष्ट्वा द्रोणो द्रौणिर्बृहद्बलः\n",
    "07045006c": "कृपो दुर्योधनः कर्णः कृतवर्माथ सौबलः\n",
    "07045007a": "अभिद्रुताः सुसंक्रुद्धाः सौभद्रमपराजितम्\n",
    "07045007c": "तेऽपि पौत्रेण ते राजन्प्रायशो विमुखीकृताः\n",
    "07045008a": "एकस्तु सुखसंवृद्धो बाल्याद्दर्पाच्च निर्भयः\n",
    "07045008c": "इष्वस्त्रविन्महातेजा लक्ष्मणोऽऽर्जुनिमभ्ययात्\n",
    "07045009a": "तमन्वगेवास्य पिता पुत्रगृद्धी न्यवर्तत\n",
    "07045009c": "अनु दुर्योधनं चान्ये न्यवर्तन्त महारथाः\n",
    "07045010a": "तं तेऽभिषिषिचुर्बाणैर्मेघा गिरिमिवाम्बुभिः\n",
    "07045010c": "स च तान्प्रममाथैको विष्वग्वातो यथाम्बुदान्\n",
    "07045011a": "पौत्रं तु तव दुर्धर्षं लक्ष्मणं प्रियदर्शनम्\n",
    "07045011c": "पितुः समीपे तिष्ठन्तं शूरमुद्यतकार्मुकम्\n",
    "07045012a": "अत्यन्तसुखसंवृद्धं धनेश्वरसुतोपमम्\n",
    "07045012c": "आससाद रणे कार्ष्णिर्मत्तो मत्तमिव द्विपम्\n",
    "07045013a": "लक्ष्मणेन तु संगम्य सौभद्रः परवीरहा\n",
    "07045013c": "शरैः सुनिशितैस्तीक्ष्णैर्बाह्वोरुरसि चार्पितः\n",
    "07045014a": "संक्रुद्धो वै महाबाहुर्दण्डाहत इवोरगः\n",
    "07045014c": "पौत्रस्तव महाराज तव पौत्रमभाषत\n",
    "07045015a": "सुदृष्टः क्रियतां लोको अमुं लोकं गमिष्यसि\n",
    "07045015c": "पश्यतां बान्धवानां त्वां नयामि यमसादनम्\n",
    "07045016a": "एवमुक्त्वा ततो भल्लं सौभद्रः परवीरहा\n",
    "07045016c": "उद्बबर्ह महाबाहुर्निर्मुक्तोरगसंनिभम्\n",
    "07045017a": "स तस्य भुजनिर्मुक्तो लक्ष्मणस्य सुदर्शनम्\n",
    "07045017c": "सुनसं सुभ्रु केशान्तं शिरोऽहार्षीत्सकुण्डलम्\n",
    "07045017e": "लक्ष्मणं निहतं दृष्ट्वा हा हेत्युच्चुक्रुशुर्जनाः\n",
    "07045018a": "ततो दुर्योधनः क्रुद्धः प्रिये पुत्रे निपातिते\n",
    "07045018c": "हतैनमिति चुक्रोश क्षत्रियान्क्षत्रियर्षभः\n",
    "07045019a": "ततो द्रोणः कृपः कर्णो द्रोणपुत्रो बृहद्बलः\n",
    "07045019c": "कृतवर्मा च हार्दिक्यः षड्रथाः पर्यवारयन्\n",
    "07045020a": "स तान्विद्ध्वा शितैर्बाणैर्विमुखीकृत्य चार्जुनिः\n",
    "07045020c": "वेगेनाभ्यपतत्क्रुद्धः सैन्धवस्य महद्बलम्\n",
    "07045021a": "आवव्रुस्तस्य पन्थानं गजानीकेन दंशिताः\n",
    "07045021c": "कलिङ्गाश्च निषादाश्च क्राथपुत्रश्च वीर्यवान्\n",
    "07045021e": "तत्प्रसक्तमिवात्यर्थं युद्धमासीद्विशां पते\n",
    "07045022a": "ततस्तत्कुञ्जरानीकं व्यधमद्धृष्टमार्जुनिः\n",
    "07045022c": "यथा विवान्नित्यगतिर्जलदाञ्शतशोऽम्बरे\n",
    "07045023a": "ततः क्राथः शरव्रातैरार्जुनिं समवाकिरत्\n",
    "07045023c": "अथेतरे संनिवृत्ताः पुनर्द्रोणमुखा रथाः\n",
    "07045023e": "परमास्त्राणि धुन्वानाः सौभद्रमभिदुद्रुवुः\n",
    "07045024a": "तान्निवार्यार्जुनिर्बाणैः क्राथपुत्रमथार्दयत्\n",
    "07045024c": "शरौघेणाप्रमेयेण त्वरमाणो जिघांसया\n",
    "07045025a": "सधनुर्बाणकेयूरौ बाहू समुकुटं शिरः\n",
    "07045025c": "छत्रं ध्वजं नियन्तारमश्वांश्चास्य न्यपातयत्\n",
    "07045026a": "कुलशीलश्रुतबलैः कीर्त्या चास्त्रबलेन च\n",
    "07045026c": "युक्ते तस्मिन्हते वीराः प्रायशो विमुखाभवन्\n",
    "07046001": "धृतराष्ट्र उवाच\n",
    "07046001a": "तथा प्रविष्टं तरुणं सौभद्रमपराजितम्\n",
    "07046001c": "कुलानुरूपं कुर्वाणं संग्रामेष्वपलायिनम्\n",
    "07046002a": "आजानेयैः सुबलिभिर्युक्तमश्वैस्त्रिहायनैः\n",
    "07046002c": "प्लवमानमिवाकाशे के शूराः समवारयन्\n",
    "07046003": "संजय उवाच\n",
    "07046003a": "अभिमन्युः प्रविश्यैव तावकान्निशितैः शरैः\n",
    "07046003c": "अकरोद्विमुखान्सर्वान्पार्थिवान्पाण्डुनन्दनः\n",
    "07046004a": "तं तु द्रोणः कृपः कर्णो द्रौणिश्च सबृहद्बलः\n",
    "07046004c": "कृतवर्मा च हार्दिक्यः षड्रथाः पर्यवारयन्\n",
    "07046005a": "दृष्ट्वा तु सैन्धवे भारमतिमात्रं समाहितम्\n",
    "07046005c": "सैन्यं तव महाराज युधिष्ठिरमुपाद्रवत्\n",
    "07046006a": "सौभद्रमितरे वीरमभ्यवर्षञ्शराम्बुभिः\n",
    "07046006c": "तालमात्राणि चापानि विकर्षन्तो महारथाः\n",
    "07046007a": "तांस्तु सर्वान्महेष्वासान्सर्वविद्यासु निष्ठितान्\n",
    "07046007c": "व्यष्टम्भयद्रणे बाणैः सौभद्रः परवीरहा\n",
    "07046008a": "द्रोणं पञ्चाशता विद्ध्वा विंशत्या च बृहद्बलम्\n",
    "07046008c": "अशीत्या कृतवर्माणं कृपं षष्ट्या शिलीमुखैः\n",
    "07046009a": "रुक्मपुङ्खैर्महावेगैराकर्णसमचोदितैः\n",
    "07046009c": "अविध्यद्दशभिर्बाणैरश्वत्थामानमार्जुनिः\n",
    "07046010a": "स कर्णं कर्णिना कर्णे पीतेन निशितेन च\n",
    "07046010c": "फाल्गुनिर्द्विषतां मध्ये विव्याध परमेषुणा\n",
    "07046011a": "पातयित्वा कृपस्याश्वांस्तथोभौ पार्ष्णिसारथी\n",
    "07046011c": "अथैनं दशभिर्बाणैः प्रत्यविध्यत्स्तनान्तरे\n",
    "07046012a": "ततो वृन्दारकं वीरं कुरूणां कीर्तिवर्धनम्\n",
    "07046012c": "पुत्राणां तव वीराणां पश्यतामवधीद्बली\n",
    "07046013a": "तं द्रौणिः पञ्चविंशत्या क्षुद्रकाणां समर्पयत्\n",
    "07046013c": "वरं वरममित्राणामारुजन्तमभीतवत्\n",
    "07046014a": "स तु बाणैः शितैस्तूर्णं प्रत्यविध्यत मारिष\n",
    "07046014c": "पश्यतां धार्तराष्ट्राणामश्वत्थामानमार्जुनिः\n",
    "07046015a": "षष्ट्या शराणां तं द्रौणिस्तिग्मधारैः सुतेजनैः\n",
    "07046015c": "उग्रैर्नाकम्पयद्विद्ध्वा मैनाकमिव पर्वतम्\n",
    "07046016a": "स तु द्रौणिं त्रिसप्तत्या हेमपुङ्खैरजिह्मगैः\n",
    "07046016c": "प्रत्यविध्यन्महातेजा बलवानपकारिणम्\n",
    "07046017a": "तस्मिन्द्रोणो बाणशतं पुत्रगृद्धी न्यपातयत्\n",
    "07046017c": "अश्वत्थामा तथाष्टौ च परीप्सन्पितरं रणे\n",
    "07046018a": "कर्णो द्वाविंशतिं भल्लान्कृतवर्मा चतुर्दश\n",
    "07046018c": "बृहद्बलस्तु पञ्चाशत्कृपः शारद्वतो दश\n",
    "07046019a": "तांस्तु प्रत्यवधीत्सर्वान्दशभिर्दशभिः शरैः\n",
    "07046019c": "तैरर्द्यमानः सौभद्रः सर्वतो निशितैः शरैः\n",
    "07046020a": "तं कोसलानामधिपः कर्णिनाताडयद्धृदि\n",
    "07046020c": "स तस्याश्वान्ध्वजं चापं सूतं चापातयत्क्षितौ\n",
    "07046021a": "अथ कोसलराजस्तु विरथः खड्गचर्मधृत्\n",
    "07046021c": "इयेष फाल्गुनेः कायाच्छिरो हर्तुं सकुण्डलम्\n",
    "07046022a": "स कोसलानां भर्तारं राजपुत्रं बृहद्बलम्\n",
    "07046022c": "हृदि विव्याध बाणेन स भिन्नहृदयोऽपतत्\n",
    "07046023a": "बभञ्ज च सहस्राणि दश राजन्महात्मनाम्\n",
    "07046023c": "सृजतामशिवा वाचः खड्गकार्मुकधारिणाम्\n",
    "07046024a": "तथा बृहद्बलं हत्वा सौभद्रो व्यचरद्रणे\n",
    "07046024c": "विष्टम्भयन्महेष्वासान्योधांस्तव शराम्बुभिः\n",
    "07047001": "संजय उवाच\n",
    "07047001a": "स कर्णं कर्णिना कर्णे पुनर्विव्याध फाल्गुनिः\n",
    "07047001c": "शरैः पञ्चाशता चैनमविध्यत्कोपयन्भृशम्\n",
    "07047002a": "प्रतिविव्याध राधेयस्तावद्भिरथ तं पुनः\n",
    "07047002c": "स तैराचितसर्वाङ्गो बह्वशोभत भारत\n",
    "07047003a": "कर्णं चाप्यकरोत्क्रुद्धो रुधिरोत्पीडवाहिनम्\n",
    "07047003c": "कर्णोऽपि विबभौ शूरः शरैश्चित्रोऽसृगाप्लुतः\n",
    "07047004a": "तावुभौ शरचित्राङ्गौ रुधिरेण समुक्षितौ\n",
    "07047004c": "बभूवतुर्महात्मानौ पुष्पिताविव किंशुकौ\n",
    "07047005a": "अथ कर्णस्य सचिवान्षट्शूरांश्चित्रयोधिनः\n",
    "07047005c": "साश्वसूतध्वजरथान्सौभद्रो निजघान ह\n",
    "07047006a": "अथेतरान्महेष्वासान्दशभिर्दशभिः शरैः\n",
    "07047006c": "प्रत्यविध्यदसंभ्रान्तस्तदद्भुतमिवाभवत्\n",
    "07047007a": "मागधस्य पुनः पुत्रं हत्वा षड्भिरजिह्मगैः\n",
    "07047007c": "साश्वं ससूतं तरुणमश्वकेतुमपातयत्\n",
    "07047008a": "मार्तिकावतकं भोजं ततः कुञ्जरकेतनम्\n",
    "07047008c": "क्षुरप्रेण समुन्मथ्य ननाद विसृजञ्शरान्\n",
    "07047009a": "तस्य दौःशासनिर्विद्ध्वा चतुर्भिश्चतुरो हयान्\n",
    "07047009c": "सूतमेकेन विव्याध दशभिश्चार्जुनात्मजम्\n",
    "07047010a": "ततो दौःशासनिं कार्ष्णिर्विद्ध्वा सप्तभिराशुगैः\n",
    "07047010c": "संरम्भाद्रक्तनयनो वाक्यमुच्चैरथाब्रवीत्\n",
    "07047011a": "पिता तवाहवं त्यक्त्वा गतः कापुरुषो यथा\n",
    "07047011c": "दिष्ट्या त्वमपि जानीषे योद्धुं न त्वद्य मोक्ष्यसे\n",
    "07047012a": "एतावदुक्त्वा वचनं कर्मारपरिमार्जितम्\n",
    "07047012c": "नाराचं विससर्जास्मै तं द्रौणिस्त्रिभिराच्छिनत्\n",
    "07047013a": "तस्यार्जुनिर्ध्वजं छित्त्वा शल्यं त्रिभिरताडयत्\n",
    "07047013c": "तं शल्यो नवभिर्बाणैर्गार्ध्रपत्रैरताडयत्\n",
    "07047014a": "तस्यार्जुनिर्ध्वजं छित्त्वा उभौ च पार्ष्णिसारथी\n",
    "07047014c": "तं विव्याधायसैः षड्भिः सोऽपक्रामद्रथान्तरम्\n",
    "07047015a": "शत्रुंजयं चन्द्रकेतुं मेघवेगं सुवर्चसम्\n",
    "07047015c": "सूर्यभासं च पञ्चैतान्हत्वा विव्याध सौबलम्\n",
    "07047016a": "तं सौबलस्त्रिभिर्विद्ध्वा दुर्योधनमथाब्रवीत्\n",
    "07047016c": "सर्व एनं प्रमथ्नीमः पुरैकैकं हिनस्ति नः\n",
    "07047017a": "अथाब्रवीत्तदा द्रोणं कर्णो वैकर्तनो वृषा\n",
    "07047017c": "पुरा सर्वान्प्रमथ्नाति ब्रूह्यस्य वधमाशु नः\n",
    "07047018a": "ततो द्रोणो महेष्वासः सर्वांस्तान्प्रत्यभाषत\n",
    "07047018c": "अस्ति वोऽस्यान्तरं कश्चित्कुमारस्य प्रपश्यति\n",
    "07047019a": "अन्वस्य पितरं ह्यद्य चरतः सर्वतोदिशम्\n",
    "07047019c": "शीघ्रतां नरसिंहस्य पाण्डवेयस्य पश्यत\n",
    "07047020a": "धनुर्मण्डलमेवास्य रथमार्गेषु दृश्यते\n",
    "07047020c": "संदधानस्य विशिखाञ्शीघ्रं चैव विमुञ्चतः\n",
    "07047021a": "आरुजन्निव मे प्राणान्मोहयन्नपि सायकैः\n",
    "07047021c": "प्रहर्षयति मा भूयः सौभद्रः परवीरहा\n",
    "07047022a": "अति मा नन्दयत्येष सौभद्रो विचरन्रणे\n",
    "07047022c": "अन्तरं यस्य संरब्धा न पश्यन्ति महारथाः\n",
    "07047023a": "अस्यतो लघुहस्तस्य दिशः सर्वा महेषुभिः\n",
    "07047023c": "न विशेषं प्रपश्यामि रणे गाण्डीवधन्वनः\n",
    "07047024a": "अथ कर्णः पुनर्द्रोणमाहार्जुनिशरार्दितः\n",
    "07047024c": "स्थातव्यमिति तिष्ठामि पीड्यमानोऽभिमन्युना\n",
    "07047025a": "तेजस्विनः कुमारस्य शराः परमदारुणाः\n",
    "07047025c": "क्षिण्वन्ति हृदयं मेऽद्य घोराः पावकतेजसः\n",
    "07047026a": "तमाचार्योऽब्रवीत्कर्णं शनकैः प्रहसन्निव\n",
    "07047026c": "अभेद्यमस्य कवचं युवा चाशुपराक्रमः\n",
    "07047027a": "उपदिष्टा मया अस्य पितुः कवचधारणा\n",
    "07047027c": "तामेष निखिलां वेत्ति ध्रुवं परपुरंजयः\n",
    "07047028a": "शक्यं त्वस्य धनुश्छेत्तुं ज्यां च बाणैः समाहितैः\n",
    "07047028c": "अभीशवो हयाश्चैव तथोभौ पार्ष्णिसारथी\n",
    "07047029a": "एतत्कुरु महेष्वास राधेय यदि शक्यते\n",
    "07047029c": "अथैनं विमुखीकृत्य पश्चात्प्रहरणं कुरु\n",
    "07047030a": "सधनुष्को न शक्योऽयमपि जेतुं सुरासुरैः\n",
    "07047030c": "विरथं विधनुष्कं च कुरुष्वैनं यदीच्छसि\n",
    "07047031a": "तदाचार्यवचः श्रुत्वा कर्णो वैकर्तनस्त्वरन्\n",
    "07047031c": "अस्यतो लघुहस्तस्य पृषत्कैर्धनुराच्छिनत्\n",
    "07047032a": "अश्वानस्यावधीद्भोजो गौतमः पार्ष्णिसारथी\n",
    "07047032c": "शेषास्तु छिन्नधन्वानं शरवर्षैरवाकिरन्\n",
    "07047033a": "त्वरमाणास्त्वराकाले विरथं षण्महारथाः\n",
    "07047033c": "शरवर्षैरकरुणा बालमेकमवाकिरन्\n",
    "07047034a": "स छिन्नधन्वा विरथः स्वधर्ममनुपालयन्\n",
    "07047034c": "खड्गचर्मधरः श्रीमानुत्पपात विहायसम्\n",
    "07047035a": "मार्गैः स कैशिकाद्यैश्च लाघवेन बलेन च\n",
    "07047035c": "आर्जुनिर्व्यचरद्व्योम्नि भृशं वै पक्षिराडिव\n",
    "07047036a": "मय्येव निपतत्येष सासिरित्यूर्ध्वदृष्टयः\n",
    "07047036c": "विव्यधुस्तं महेष्वासाः समरे छिद्रदर्शिनः\n",
    "07047037a": "तस्य द्रोणोऽच्छिनन्मुष्टौ खड्गं मणिमयत्सरुम्\n",
    "07047037c": "राधेयो निशितैर्बाणैर्व्यधमच्चर्म चोत्तमम्\n",
    "07047038a": "व्यसिचर्मेषुपूर्णाङ्गः सोऽन्तरिक्षात्पुनः क्षितिम्\n",
    "07047038c": "आस्थितश्चक्रमुद्यम्य द्रोणं क्रुद्धोऽभ्यधावत\n",
    "07047039a": "स चक्ररेणूज्ज्वलशोभिताङ्गो; बभावतीवोन्नतचक्रपाणिः\n",
    "07047039c": "रणेऽभिमन्युः क्षणदासुभद्रः; स वासुभद्रानुकृतिं प्रकुर्वन्\n",
    "07047040a": "स्रुतरुधिरकृतैकरागवक्त्रो; भ्रुकुटिपुटाकुटिलोऽतिसिंहनादः\n",
    "07047040c": "प्रभुरमितबलो रणेऽभिमन्यु;र्नृपवरमध्यगतो भृशं व्यराजत्\n",
    "07048001": "संजय उवाच\n",
    "07048001a": "विष्णोः स्वसानन्दिकरः स विष्ण्वायुधभूषितः\n",
    "07048001c": "रराजातिरथः संख्ये जनार्दन इवापरः\n",
    "07048002a": "मारुतोद्धूतकेशान्तमुद्यतारिवरायुधम्\n",
    "07048002c": "वपुः समीक्ष्य पृथ्वीशा दुःसमीक्ष्यं सुरैरपि\n",
    "07048003a": "तच्चक्रं भृशमुद्विग्नाः संचिच्छिदुरनेकधा\n",
    "07048003c": "महारथस्ततः कार्ष्णिः संजग्राह महागदाम्\n",
    "07048004a": "विधनुःस्यन्दनासिस्तैर्विचक्रश्चारिभिः कृतः\n",
    "07048004c": "अभिमन्युर्गदापाणिरश्वत्थामानमाद्रवत्\n",
    "07048005a": "स गदामुद्यतां दृष्ट्वा ज्वलन्तीमशनीमिव\n",
    "07048005c": "अपाक्रामद्रथोपस्थाद्विक्रमांस्त्रीन्नरर्षभः\n",
    "07048006a": "तस्याश्वान्गदया हत्वा तथोभौ पार्ष्णिसारथी\n",
    "07048006c": "शराचिताङ्गः सौभद्रः श्वाविद्वत्प्रत्यदृश्यत\n",
    "07048007a": "ततः सुबलदायादं कालकेयमपोथयत्\n",
    "07048007c": "जघान चास्यानुचरान्गान्धारान्सप्तसप्ततिम्\n",
    "07048008a": "पुनर्ब्रह्मवसातीयाञ्जघान रथिनो दश\n",
    "07048008c": "केकयानां रथान्सप्त हत्वा च दश कुञ्जरान्\n",
    "07048008e": "दौःशासनिरथं साश्वं गदया समपोथयत्\n",
    "07048009a": "ततो दौःशासनिः क्रुद्धो गदामुद्यम्य मारिष\n",
    "07048009c": "अभिदुद्राव सौभद्रं तिष्ठ तिष्ठेति चाब्रवीत्\n",
    "07048010a": "तावुद्यतगदौ वीरावन्योन्यवधकाङ्क्षिणौ\n",
    "07048010c": "भ्रातृव्यौ संप्रजह्राते पुरेव त्र्यम्बकान्तकौ\n",
    "07048011a": "तावन्योन्यं गदाग्राभ्यां संहत्य पतितौ क्षितौ\n",
    "07048011c": "इन्द्रध्वजाविवोत्सृष्टौ रणमध्ये परंतपौ\n",
    "07048012a": "दौःशासनिरथोत्थाय कुरूणां कीर्तिवर्धनः\n",
    "07048012c": "प्रोत्तिष्ठमानं सौभद्रं गदया मूर्ध्न्यताडयत्\n",
    "07048013a": "गदावेगेन महता व्यायामेन च मोहितः\n",
    "07048013c": "विचेता न्यपतद्भूमौ सौभद्रः परवीरहा\n",
    "07048013e": "एवं विनिहतो राजन्नेको बहुभिराहवे\n",
    "07048014a": "क्षोभयित्वा चमूं सर्वां नलिनीमिव कुञ्जरः\n",
    "07048014c": "अशोभत हतो वीरो व्याधैर्वनगजो यथा\n",
    "07048015a": "तं तथा पतितं शूरं तावकाः पर्यवारयन्\n",
    "07048015c": "दावं दग्ध्वा यथा शान्तं पावकं शिशिरात्यये\n",
    "07048016a": "विमृद्य तरुशृङ्गाणि संनिवृत्तमिवानिलम्\n",
    "07048016c": "अस्तं गतमिवादित्यं तप्त्वा भारतवाहिनीम्\n",
    "07048017a": "उपप्लुतं यथा सोमं संशुष्कमिव सागरम्\n",
    "07048017c": "पूर्णचन्द्राभवदनं काकपक्षवृताक्षकम्\n",
    "07048018a": "तं भूमौ पतितं दृष्ट्वा तावकास्ते महारथाः\n",
    "07048018c": "मुदा परमया युक्ताश्चुक्रुशुः सिंहवन्मुहुः\n",
    "07048019a": "आसीत्परमको हर्षस्तावकानां विशां पते\n",
    "07048019c": "इतरेषां तु वीराणां नेत्रेभ्यः प्रापतज्जलम्\n",
    "07048020a": "अभिक्रोशन्ति भूतानि अन्तरिक्षे विशां पते\n",
    "07048020c": "दृष्ट्वा निपतितं वीरं च्युतं चन्द्रमिवाम्बरात्\n",
    "07048021a": "द्रोणकर्णमुखैः षड्भिर्धार्तराष्ट्रैर्महारथैः\n",
    "07048021c": "एकोऽयं निहतः शेते नैष धर्मो मतो हि नः\n",
    "07048022a": "तस्मिंस्तु निहते वीरे बह्वशोभत मेदिनी\n",
    "07048022c": "द्यौर्यथा पूर्णचन्द्रेण नक्षत्रगणमालिनी\n",
    "07048023a": "रुक्मपुङ्खैश्च संपूर्णा रुधिरौघपरिप्लुता\n",
    "07048023c": "उत्तमाङ्गैश्च वीराणां भ्राजमानैः सकुण्डलैः\n",
    "07048024a": "विचित्रैश्च परिस्तोमैः पताकाभिश्च संवृता\n",
    "07048024c": "चामरैश्च कुथाभिश्च प्रविद्धैश्चाम्बरोत्तमैः\n",
    "07048025a": "रथाश्वनरनागानामलंकारैश्च सुप्रभैः\n",
    "07048025c": "खड्गैश्च निशितैः पीतैर्निर्मुक्तैर्भुजगैरिव\n",
    "07048026a": "चापैश्च विशिखैश्छिन्नैः शक्त्यृष्टिप्रासकम्पनैः\n",
    "07048026c": "विविधैरायुधैश्चान्यैः संवृता भूरशोभत\n",
    "07048027a": "वाजिभिश्चापि निर्जीवैः स्वपद्भिः शोणितोक्षितैः\n",
    "07048027c": "सारोहैर्विषमा भूमिः सौभद्रेण निपातितैः\n",
    "07048028a": "साङ्कुशैः समहामात्रैः सवर्मायुधकेतुभिः\n",
    "07048028c": "पर्वतैरिव विध्वस्तैर्विशिखोन्मथितैर्गजैः\n",
    "07048029a": "पृथिव्यामनुकीर्णैश्च व्यश्वसारथियोधिभिः\n",
    "07048029c": "ह्रदैरिव प्रक्षुभितैर्हतनागै रथोत्तमैः\n",
    "07048030a": "पदातिसंघैश्च हतैर्विविधायुधभूषणैः\n",
    "07048030c": "भीरूणां त्रासजननी घोररूपाभवन्मही\n",
    "07048031a": "तं दृष्ट्वा पतितं भूमौ चन्द्रार्कसदृशद्युतिम्\n",
    "07048031c": "तावकानां परा प्रीतिः पाण्डूनां चाभवद्व्यथा\n",
    "07048032a": "अभिमन्यौ हते राजञ्शिशुकेऽप्राप्तयौवने\n",
    "07048032c": "संप्राद्रवच्चमूः सर्वा धर्मराजस्य पश्यतः\n",
    "07048033a": "दीर्यमाणं बलं दृष्ट्वा सौभद्रे विनिपातिते\n",
    "07048033c": "अजातशत्रुः स्वान्वीरानिदं वचनमब्रवीत्\n",
    "07048034a": "स्वर्गमेष गतः शूरो यो हतो नपराङ्मुखः\n",
    "07048034c": "संस्तम्भयत मा भैष्ट विजेष्यामो रणे रिपून्\n",
    "07048035a": "इत्येवं स महातेजा दुःखितेभ्यो महाद्युतिः\n",
    "07048035c": "धर्मराजो युधां श्रेष्ठो ब्रुवन्दुःखमपानुदत्\n",
    "07048036a": "युद्धे ह्याशीविषाकारान्राजपुत्रान्रणे बहून्\n",
    "07048036c": "पूर्वं निहत्य संग्रामे पश्चादार्जुनिरन्वगात्\n",
    "07048037a": "हत्वा दशसहस्राणि कौसल्यं च महारथम्\n",
    "07048037c": "कृष्णार्जुनसमः कार्ष्णिः शक्रसद्म गतो ध्रुवम्\n",
    "07048038a": "रथाश्वनरमातङ्गान्विनिहत्य सहस्रशः\n",
    "07048038c": "अवितृप्तः स संग्रामादशोच्यः पुण्यकर्मकृत्\n",
    "07048039a": "वयं तु प्रवरं हत्वा तेषां तैः शरपीडिताः\n",
    "07048039c": "निवेशायाभ्युपायाम सायाह्ने रुधिरोक्षिताः\n",
    "07048040a": "निरीक्षमाणास्तु वयं परे चायोधनं शनैः\n",
    "07048040c": "अपयाता महाराज ग्लानिं प्राप्ता विचेतसः\n",
    "07048041a": "ततो निशाया दिवसस्य चाशिवः; शिवारुतः संधिरवर्तताद्भुतः\n",
    "07048041c": "कुशेशयापीडनिभे दिवाकरे; विलम्बमानेऽस्तमुपेत्य पर्वतम्\n",
    "07048042a": "वरासिशक्त्यृष्टिवरूथचर्मणां; विभूषणानां च समाक्षिपन्प्रभाम्\n",
    "07048042c": "दिवं च भूमिं च समानयन्निव; प्रियां तनुं भानुरुपैति पावकम्\n",
    "07048043a": "महाभ्रकूटाचलशृङ्गसंनिभै;र्गजैरनेकैरिव वज्रपातितैः\n",
    "07048043c": "सवैजयन्त्यङ्कुशवर्मयन्तृभि;र्निपातितैर्निष्टनतीव गौश्चिता\n",
    "07048044a": "हतेश्वरैश्चूर्णितपत्त्युपस्करै;र्हताश्वसूतैर्विपताककेतुभिः\n",
    "07048044c": "महारथैर्भूः शुशुभे विचूर्णितैः; पुरैरिवामित्रहतैर्नराधिप\n",
    "07048045a": "रथाश्ववृन्दैः सहसादिभिर्हतैः; प्रविद्धभाण्डाभरणैः पृथग्विधैः\n",
    "07048045c": "निरस्तजिह्वादशनान्त्रलोचनै;र्धरा बभौ घोरविरूपदर्शना\n",
    "07048046a": "प्रविद्धवर्माभरणा वरायुधा; विपन्नहस्त्यश्वरथानुगा नराः\n",
    "07048046c": "महार्हशय्यास्तरणोचिताः सदा; क्षितावनाथा इव शेरते हताः\n",
    "07048047a": "अतीव हृष्टाः श्वसृगालवायसा; बडाः सुपर्णाश्च वृकास्तरक्षवः\n",
    "07048047c": "वयांस्यसृक्पान्यथ रक्षसां गणाः; पिशाचसंघाश्च सुदारुणा रणे\n",
    "07048048a": "त्वचो विनिर्भिद्य पिबन्वसामसृ;क्तथैव मज्जां पिशितानि चाश्नुवन्\n",
    "07048048c": "वपां विलुम्पन्ति हसन्ति गान्ति च; प्रकर्षमाणाः कुणपान्यनेकशः\n",
    "07048049a": "शरीरसंघाटवहा असृग्जला; रथोडुपा कुञ्जरशैलसंकटा\n",
    "07048049c": "मनुष्यशीर्षोपलमांसकर्दमा; प्रविद्धनानाविधशस्त्रमालिनी\n",
    "07048050a": "महाभया वैतरणीव दुस्तरा; प्रवर्तिता योधवरैस्तदा नदी\n",
    "07048050c": "उवाह मध्येन रणाजिरं भृशं; भयावहा जीवमृतप्रवाहिनी\n",
    "07048051a": "पिबन्ति चाश्नन्ति च यत्र दुर्दृशाः; पिशाचसंघा विविधाः सुभैरवाः\n",
    "07048051c": "सुनन्दिताः प्राणभृतां भयंकराः; समानभक्षाः श्वसृगालपक्षिणः\n",
    "07048052a": "तथा तदायोधनमुग्रदर्शनं; निशामुखे पितृपतिराष्ट्रसंनिभम्\n",
    "07048052c": "निरीक्षमाणाः शनकैर्जहुर्नराः; समुत्थितारुण्डकुलोपसंकुलम्\n",
    "07048053a": "अपेतविध्वस्तमहार्हभूषणं; निपातितं शक्रसमं महारथम्\n",
    "07048053c": "रणेऽभिमन्युं ददृशुस्तदा जना; व्यपोढहव्यं सदसीव पावकम्\n",
    "07049001": "संजय उवाच\n",
    "07049001a": "तस्मिंस्तु निहते वीरे सौभद्रे रथयूथपे\n",
    "07049001c": "विमुक्तरथसंनाहाः सर्वे निक्षिप्तकार्मुकाः\n",
    "07049002a": "उपोपविष्टा राजानं परिवार्य युधिष्ठिरम्\n",
    "07049002c": "तदेव दुःखं ध्यायन्तः सौभद्रगतमानसाः\n",
    "07049003a": "ततो युधिष्ठिरो राजा विललाप सुदुःखितः\n",
    "07049003c": "अभिमन्यौ हते वीरे भ्रातुः पुत्रे महारथे\n",
    "07049004a": "द्रोणानीकमसंबाधं मम प्रियचिकीर्षया\n",
    "07049004c": "भित्त्वा व्यूहं प्रविष्टोऽसौ गोमध्यमिव केसरी\n",
    "07049005a": "यस्य शूरा महेष्वासाः प्रत्यनीकगता रणे\n",
    "07049005c": "प्रभग्ना विनिवर्तन्ते कृतास्त्रा युद्धदुर्मदाः\n",
    "07049006a": "अत्यन्तशत्रुरस्माकं येन दुःशासनः शरैः\n",
    "07049006c": "क्षिप्रं ह्यभिमुखः संख्ये विसंज्ञो विमुखीकृतः\n",
    "07049007a": "स तीर्त्वा दुस्तरं वीरो द्रोणानीकमहार्णवम्\n",
    "07049007c": "प्राप्य दौःशासनिं कार्ष्णिर्यातो वैवस्वतक्षयम्\n",
    "07049008a": "कथं द्रक्ष्यामि कौन्तेयं सौभद्रे निहतेऽर्जुनम्\n",
    "07049008c": "सुभद्रां वा महाभागां प्रियं पुत्रमपश्यतीम्\n",
    "07049009a": "किं स्विद्वयमपेतार्थमश्लिष्टमसमञ्जसम्\n",
    "07049009c": "तावुभौ प्रतिवक्ष्यामो हृषीकेशधनंजयौ\n",
    "07049010a": "अहमेव सुभद्रायाः केशवार्जुनयोरपि\n",
    "07049010c": "प्रियकामो जयाकाङ्क्षी कृतवानिदमप्रियम्\n",
    "07049011a": "न लुब्धो बुध्यते दोषान्मोहाल्लोभः प्रवर्तते\n",
    "07049011c": "मधु लिप्सुर्हि नापश्यं प्रपातमिदमीदृशम्\n",
    "07049012a": "यो हि भोज्ये पुरस्कार्यो यानेषु शयनेषु च\n",
    "07049012c": "भूषणेषु च सोऽस्माभिर्बालो युधि पुरस्कृतः\n",
    "07049013a": "कथं हि बालस्तरुणो युद्धानामविशारदः\n",
    "07049013c": "सदश्व इव संबाधे विषमे क्षेममर्हति\n",
    "07049014a": "नो चेद्धि वयमप्येनं महीमनुशयीमहि\n",
    "07049014c": "बीभत्सोः कोपदीप्तस्य दग्धाः कृपणचक्षुषा\n",
    "07049015a": "अलुब्धो मतिमान्ह्रीमान्क्षमावान्रूपवान्बली\n",
    "07049015c": "वपुष्मान्मानकृद्वीरः प्रियः सत्यपरायणः\n",
    "07049016a": "यस्य श्लाघन्ति विबुधाः कर्माण्यूर्जितकर्मणः\n",
    "07049016c": "निवातकवचाञ्जघ्ने कालकेयांश्च वीर्यवान्\n",
    "07049017a": "महेन्द्रशत्रवो येन हिरण्यपुरवासिनः\n",
    "07049017c": "अक्ष्णोर्निमेषमात्रेण पौलोमाः सगणा हताः\n",
    "07049018a": "परेभ्योऽप्यभयार्थिभ्यो यो ददात्यभयं विभुः\n",
    "07049018c": "तस्यास्माभिर्न शकितस्त्रातुमद्यात्मजो भयात्\n",
    "07049019a": "भयं तु सुमहत्प्राप्तं धार्तराष्ट्रं महद्बलम्\n",
    "07049019c": "पार्थः पुत्रवधात्क्रुद्धः कौरवाञ्शोषयिष्यति\n",
    "07049020a": "क्षुद्रः क्षुद्रसहायश्च स्वपक्षक्षयमातुरः\n",
    "07049020c": "व्यक्तं दुर्योधनो दृष्ट्वा शोचन्हास्यति जीवितम्\n",
    "07049021a": "न मे जयः प्रीतिकरो न राज्यं; न चामरत्वं न सुरैः सलोकता\n",
    "07049021c": "इमं समीक्ष्याप्रतिवीर्यपौरुषं; निपातितं देववरात्मजात्मजम्\n",
    "07050001": "संजय उवाच\n",
    "07050001a": "तस्मिन्नहनि निर्वृत्ते घोरे प्राणभृतां क्षये\n",
    "07050001c": "आदित्येऽस्तंगते श्रीमान्संध्याकाल उपस्थिते\n",
    "07050002a": "व्यपयातेषु सैन्येषु वासाय भरतर्षभ\n",
    "07050002c": "हत्वा संशप्तकव्रातान्दिव्यैरस्त्रैः कपिध्वजः\n",
    "07050003a": "प्रायात्स्वशिबिरं जिष्णुर्जैत्रमास्थाय तं रथम्\n",
    "07050003c": "गच्छन्नेव च गोविन्दं सन्नकण्ठोऽभ्यभाषत\n",
    "07050004a": "किं नु मे हृदयं त्रस्तं वाक्यं सज्जति केशव\n",
    "07050004c": "स्पन्दन्ति चाप्यनिष्टानि गात्रं सीदति चाच्युत\n",
    "07050005a": "अनिष्टं चैव मे श्लिष्टं हृदयान्नापसर्पति\n",
    "07050005c": "भुवि यद्दिक्षु चाप्युग्रा उत्पातास्त्रासयन्ति माम्\n",
    "07050006a": "बहुप्रकारा दृश्यन्ते सर्व एवाघशंसिनः\n",
    "07050006c": "अपि स्वस्ति भवेद्राज्ञः सामात्यस्य गुरोर्मम\n",
    "07050007": "वासुदेव उवाच\n",
    "07050007a": "व्यक्तं शिवं तव भ्रातुः सामात्यस्य भविष्यति\n",
    "07050007c": "मा शुचः किंचिदेवान्यत्तत्रानिष्टं भविष्यति\n",
    "07050008": "संजय उवाच\n",
    "07050008a": "ततः संध्यामुपास्यैव वीरौ वीरावसादने\n",
    "07050008c": "कथयन्तौ रणे वृत्तं प्रयातौ रथमास्थितौ\n",
    "07050009a": "ततः स्वशिबिरं प्राप्तौ हतानन्दं हतत्विषम्\n",
    "07050009c": "वासुदेवोऽर्जुनश्चैव कृत्वा कर्म सुदुष्करम्\n",
    "07050010a": "ध्वस्ताकारं समालक्ष्य शिबिरं परवीरहा\n",
    "07050010c": "बीभत्सुरब्रवीत्कृष्णमस्वस्थहृदयस्ततः\n",
    "07050011a": "नाद्य नन्दन्ति तूर्याणि मङ्गल्यानि जनार्दन\n",
    "07050011c": "मिश्रा दुन्दुभिनिर्घोषैः शङ्खाश्चाडम्बरैः सह\n",
    "07050011e": "वीणा वा नाद्य वाद्यन्ते शम्यातालस्वनैः सह\n",
    "07050012a": "मङ्गल्यानि च गीतानि न गायन्ति पठन्ति च\n",
    "07050012c": "स्तुतियुक्तानि रम्याणि ममानीकेषु बन्दिनः\n",
    "07050013a": "योधाश्चापि हि मां दृष्ट्वा निवर्तन्ते ह्यधोमुखाः\n",
    "07050013c": "कर्माणि च यथापूर्वं कृत्वा नाभिवदन्ति माम्\n",
    "07050014a": "अपि स्वस्ति भवेदद्य भ्रातृभ्यो मम माधव\n",
    "07050014c": "न हि शुध्यति मे भावो दृष्ट्वा स्वजनमाकुलम्\n",
    "07050015a": "अपि पाञ्चालराजस्य विराटस्य च मानद\n",
    "07050015c": "सर्वेषां चैव योधानां सामग्र्यं स्यान्ममाच्युत\n",
    "07050016a": "न च मामद्य सौभद्रः प्रहृष्टो भ्रातृभिः सह\n",
    "07050016c": "रणादायान्तमुचितं प्रत्युद्याति हसन्निव\n",
    "07050017a": "एवं संकथयन्तौ तौ प्रविष्टौ शिबिरं स्वकम्\n",
    "07050017c": "ददृशाते भृशास्वस्थान्पाण्डवान्नष्टचेतसः\n",
    "07050018a": "दृष्ट्वा भ्रातॄंश्च पुत्रांश्च विमना वानरध्वजः\n",
    "07050018c": "अपश्यंश्चैव सौभद्रमिदं वचनमब्रवीत्\n",
    "07050019a": "मुखवर्णोऽप्रसन्नो वः सर्वेषामेव लक्ष्यते\n",
    "07050019c": "न चाभिमन्युं पश्यामि न च मां प्रतिनन्दथ\n",
    "07050020a": "मया श्रुतश्च द्रोणेन चक्रव्यूहो विनिर्मितः\n",
    "07050020c": "न च वस्तस्य भेत्तास्ति ऋते सौभद्रमाहवे\n",
    "07050021a": "न चोपदिष्टस्तस्यासीन्मयानीकविनिर्गमः\n",
    "07050021c": "कच्चिन्न बालो युष्माभिः परानीकं प्रवेशितः\n",
    "07050022a": "भित्त्वानीकं महेष्वासः परेषां बहुशो युधि\n",
    "07050022c": "कच्चिन्न निहतः शेते सौभद्रः परवीरहा\n",
    "07050023a": "लोहिताक्षं महाबाहुं जातं सिंहमिवाद्रिषु\n",
    "07050023c": "उपेन्द्रसदृशं ब्रूत कथमायोधने हतः\n",
    "07050024a": "सुकुमारं महेष्वासं वासवस्यात्मजात्मजम्\n",
    "07050024c": "सदा मम प्रियं ब्रूत कथमायोधने हतः\n",
    "07050025a": "वार्ष्णेयीदयितं शूरं मया सततलालितम्\n",
    "07050025c": "अम्बायाश्च प्रियं नित्यं कोऽवधीत्कालचोदितः\n",
    "07050026a": "सदृशो वृष्णिसिंहस्य केशवस्य महात्मनः\n",
    "07050026c": "विक्रमश्रुतमाहात्म्यैः कथमायोधने हतः\n",
    "07050027a": "सुभद्रायाः प्रियं नित्यं द्रौपद्याः केशवस्य च\n",
    "07050027c": "यदि पुत्रं न पश्यामि यास्यामि यमसादनम्\n",
    "07050028a": "मृदुकुञ्चितकेशान्तं बालं बालमृगेक्षणम्\n",
    "07050028c": "मत्तद्विरदविक्रान्तं शालपोतमिवोद्गतम्\n",
    "07050029a": "स्मिताभिभाषिणं दान्तं गुरुवाक्यकरं सदा\n",
    "07050029c": "बाल्येऽप्यबालकर्माणं प्रियवाक्यममत्सरम्\n",
    "07050030a": "महोत्साहं महाबाहुं दीर्घराजीवलोचनम्\n",
    "07050030c": "भक्तानुकम्पिनं दान्तं न च नीचानुसारिणम्\n",
    "07050031a": "कृतज्ञं ज्ञानसंपन्नं कृतास्त्रमनिवर्तिनम्\n",
    "07050031c": "युद्धाभिनन्दिनं नित्यं द्विषतामघवर्धनम्\n",
    "07050032a": "स्वेषां प्रियहिते युक्तं पितॄणां जयगृद्धिनम्\n",
    "07050032c": "न च पूर्वप्रहर्तारं संग्रामे नष्टसंभ्रमम्\n",
    "07050032e": "यदि पुत्रं न पश्यामि यास्यामि यमसादनम्\n",
    "07050033a": "सुललाटं सुकेशान्तं सुभ्र्वक्षिदशनच्छदम्\n",
    "07050033c": "अपश्यतस्तद्वदनं का शान्तिर्हृदयस्य मे\n",
    "07050034a": "तन्त्रीस्वनसुखं रम्यं पुंस्कोकिलसमध्वनिम्\n",
    "07050034c": "अशृण्वतः स्वनं तस्य का शान्तिर्हृदयस्य मे\n",
    "07050035a": "रूपं चाप्रतिरूपं तत्त्रिदशेष्वपि दुर्लभम्\n",
    "07050035c": "अपश्यतोऽद्य वीरस्य का शान्तिर्हृदयस्य मे\n",
    "07050036a": "अभिवादनदक्षं तं पितॄणां वचने रतम्\n",
    "07050036c": "नाद्याहं यदि पश्यामि का शान्तिर्हृदयस्य मे\n",
    "07050037a": "सुकुमारः सदा वीरो महार्हशयनोचितः\n",
    "07050037c": "भूमावनाथवच्छेते नूनं नाथवतां वरः\n",
    "07050038a": "शयानं समुपासन्ति यं पुरा परमस्त्रियः\n",
    "07050038c": "तमद्य विप्रविद्धाङ्गमुपासन्त्यशिवाः शिवाः\n",
    "07050039a": "यः पुरा बोध्यते सुप्तः सूतमागधबन्दिभिः\n",
    "07050039c": "बोधयन्त्यद्य तं नूनं श्वापदा विकृतैः स्वरैः\n",
    "07050040a": "छत्रच्छायासमुचितं तस्य तद्वदनं शुभम्\n",
    "07050040c": "नूनमद्य रजोध्वस्तं रणे रेणुः करिष्यति\n",
    "07050041a": "हा पुत्रकावितृप्तस्य सततं पुत्रदर्शने\n",
    "07050041c": "भाग्यहीनस्य कालेन यथा मे नीयसे बलात्\n",
    "07050042a": "साद्य संयमनी नूनं सदा सुकृतिनां गतिः\n",
    "07050042c": "स्वभाभिर्भासिता रम्या त्वयात्यर्थं विराजते\n",
    "07050043a": "नूनं वैवस्वतश्च त्वा वरुणश्च प्रियातिथिः\n",
    "07050043c": "शतक्रतुर्धनेशश्च प्राप्तमर्चन्त्यभीरुकम्\n",
    "07050044a": "एवं विलप्य बहुधा भिन्नपोतो वणिग्यथा\n",
    "07050044c": "दुःखेन महताविष्टो युधिष्ठिरमपृच्छत\n",
    "07050045a": "कच्चित्स कदनं कृत्वा परेषां पाण्डुनन्दन\n",
    "07050045c": "स्वर्गतोऽभिमुखः संख्ये युध्यमानो नरर्षभः\n",
    "07050046a": "स नूनं बहुभिर्यत्तैर्युध्यमानो नरर्षभैः\n",
    "07050046c": "असहायः सहायार्थी मामनुध्यातवान्ध्रुवम्\n",
    "07050047a": "पीड्यमानः शरैर्बालस्तात साध्वभिधाव माम्\n",
    "07050047c": "इति विप्रलपन्मन्ये नृशंसैर्बहुभिर्हतः\n",
    "07050048a": "अथ वा मत्प्रसूतश्च स्वस्रीयो माधवस्य च\n",
    "07050048c": "सुभद्रायां च संभूतो नैवं वक्तुमिहार्हति\n",
    "07050049a": "वज्रसारमयं नूनं हृदयं सुदृढं मम\n",
    "07050049c": "अपश्यतो दीर्घबाहुं रक्ताक्षं यन्न दीर्यते\n",
    "07050050a": "कथं बाले महेष्वासे नृशंसा मर्मभेदिनः\n",
    "07050050c": "स्वस्रीये वासुदेवस्य मम पुत्रेऽक्षिपञ्शरान्\n",
    "07050051a": "यो मां नित्यमदीनात्मा प्रत्युद्गम्याभिनन्दति\n",
    "07050051c": "उपयान्तं रिपून्हत्वा सोऽद्य मां किं न पश्यति\n",
    "07050052a": "नूनं स पतितः शेते धरण्यां रुधिरोक्षितः\n",
    "07050052c": "शोभयन्मेदिनीं गात्रैरादित्य इव पातितः\n",
    "07050053a": "रणे विनिहतं श्रुत्वा शोकार्ता वै विनंक्ष्यति\n",
    "07050053c": "सुभद्रा वक्ष्यते किं मामभिमन्युमपश्यती\n",
    "07050053e": "द्रौपदी चैव दुःखार्ते ते च वक्ष्यामि किं न्वहम्\n",
    "07050054a": "वज्रसारमयं नूनं हृदयं यन्न यास्यति\n",
    "07050054c": "सहस्रधा वधूं दृष्ट्वा रुदतीं शोककर्शिताम्\n",
    "07050055a": "हृष्टानां धार्तराष्ट्राणां सिंहनादो मया श्रुतः\n",
    "07050055c": "युयुत्सुश्चापि कृष्णेन श्रुतो वीरानुपालभन्\n",
    "07050056a": "अशक्नुवन्तो बीभत्सुं बालं हत्वा महारथाः\n",
    "07050056c": "किं नदध्वमधर्मज्ञाः पार्थे वै दृश्यतां बलम्\n",
    "07050057a": "किं तयोर्विप्रियं कृत्वा केशवार्जुनयोर्मृधे\n",
    "07050057c": "सिंहवन्नदत प्रीताः शोककाल उपस्थिते\n",
    "07050058a": "आगमिष्यति वः क्षिप्रं फलं पापस्य कर्मणः\n",
    "07050058c": "अधर्मो हि कृतस्तीव्रः कथं स्यादफलश्चिरम्\n",
    "07050059a": "इति तान्प्रति भाषन्वै वैश्यापुत्रो महामतिः\n",
    "07050059c": "अपायाच्छस्त्रमुत्सृज्य कोपदुःखसमन्वितः\n",
    "07050060a": "किमर्थमेतन्नाख्यातं त्वया कृष्ण रणे मम\n",
    "07050060c": "अधक्ष्यं तानहं सर्वांस्तदा क्रूरान्महारथान्\n",
    "07050061a": "निगृह्य वासुदेवस्तं पुत्राधिभिरभिप्लुतम्\n",
    "07050061c": "मैवमित्यब्रवीत्कृष्णस्तीव्रशोकसमन्वितम्\n",
    "07050062a": "सर्वेषामेष वै पन्थाः शूराणामनिवर्तिनाम्\n",
    "07050062c": "क्षत्रियाणां विशेषेण येषां युद्धेन जीविका\n",
    "07050063a": "एषा वै युध्यमानानां शूराणामनिवर्तिनाम्\n",
    "07050063c": "विहिता धर्मशास्त्रज्ञैर्गतिर्गतिमतां वर\n",
    "07050064a": "ध्रुवं युद्धे हि मरणं शूराणामनिवर्तिनाम्\n",
    "07050064c": "गतः पुण्यकृतां लोकानभिमन्युर्न संशयः\n",
    "07050065a": "एतच्च सर्ववीराणां काङ्क्षितं भरतर्षभ\n",
    "07050065c": "संग्रामेऽभिमुखा मृत्युं प्राप्नुयामेति मानद\n",
    "07050066a": "स च वीरान्रणे हत्वा राजपुत्रान्महाबलान्\n",
    "07050066c": "वीरैराकाङ्क्षितं मृत्युं संप्राप्तोऽभिमुखो रणे\n",
    "07050067a": "मा शुचः पुरुषव्याघ्र पूर्वैरेष सनातनः\n",
    "07050067c": "धर्मकृद्भिः कृतो धर्मः क्षत्रियाणां रणे क्षयः\n",
    "07050068a": "इमे ते भ्रातरः सर्वे दीना भरतसत्तम\n",
    "07050068c": "त्वयि शोकसमाविष्टे नृपाश्च सुहृदस्तव\n",
    "07050069a": "एतांस्त्वं वचसा साम्ना समाश्वासय मानद\n",
    "07050069c": "विदितं वेदितव्यं ते न शोकं कर्तुमर्हसि\n",
    "07050070a": "एवमाश्वासितः पार्थः कृष्णेनाद्भुतकर्मणा\n",
    "07050070c": "ततोऽब्रवीत्तदा भ्रातॄन्सर्वान्पार्थः सगद्गदान्\n",
    "07050071a": "स दीर्घबाहुः पृथ्वंसो दीर्घराजीवलोचनः\n",
    "07050071c": "अभिमन्युर्यथा वृत्तः श्रोतुमिच्छाम्यहं तथा\n",
    "07050072a": "सनागस्यन्दनहयान्द्रक्ष्यध्वं निहतान्मया\n",
    "07050072c": "संग्रामे सानुबन्धांस्तान्मम पुत्रस्य वैरिणः\n",
    "07050073a": "कथं च वः कृतास्त्राणां सर्वेषां शस्त्रपाणिनाम्\n",
    "07050073c": "सौभद्रो निधनं गच्छेद्वज्रिणापि समागतः\n",
    "07050074a": "यद्येवमहमज्ञास्यमशक्तान्रक्षणे मम\n",
    "07050074c": "पुत्रस्य पाण्डुपाञ्चालान्मया गुप्तो भवेत्ततः\n",
    "07050075a": "कथं च वो रथस्थानां शरवर्षाणि मुञ्चताम्\n",
    "07050075c": "नीतोऽभिमन्युर्निधनं कदर्थीकृत्य वः परैः\n",
    "07050076a": "अहो वः पौरुषं नास्ति न च वोऽस्ति पराक्रमः\n",
    "07050076c": "यत्राभिमन्युः समरे पश्यतां वो निपातितः\n",
    "07050077a": "आत्मानमेव गर्हेयं यदहं वः सुदुर्बलान्\n",
    "07050077c": "युष्मानाज्ञाय निर्यातो भीरूनकृतनिश्रमान्\n",
    "07050078a": "आहोस्विद्भूषणार्थाय वर्मशस्त्रायुधानि वः\n",
    "07050078c": "वाचश्च वक्तुं संसत्सु मम पुत्रमरक्षताम्\n",
    "07050079a": "एवमुक्त्वा ततो वाक्यं तिष्ठंश्चापवरासिमान्\n",
    "07050079c": "न स्माशक्यत बीभत्सुः केनचित्प्रसमीक्षितुम्\n",
    "07050080a": "तमन्तकमिव क्रुद्धं निःश्वसन्तं मुहुर्मुहुः\n",
    "07050080c": "पुत्रशोकाभिसंतप्तमश्रुपूर्णमुखं तदा\n",
    "07050081a": "नाभिभाष्टुं शक्नुवन्ति द्रष्टुं वा सुहृदोऽर्जुनम्\n",
    "07050081c": "अन्यत्र वासुदेवाद्वा ज्येष्टाद्वा पाण्डुनन्दनात्\n",
    "07050082a": "सर्वास्ववस्थासु हितावर्जुनस्य मनोनुगौ\n",
    "07050082c": "बहुमानात्प्रियत्वाच्च तावेनं वक्तुमर्हतः\n",
    "07050083a": "ततस्तं पुत्रशोकेन भृशं पीडितमानसम्\n",
    "07050083c": "राजीवलोचनं क्रुद्धं राजा वचनमब्रवीत्\n",
    "07051001": "युधिष्ठिर उवाच\n",
    "07051001a": "त्वयि याते महाबाहो संशप्तकबलं प्रति\n",
    "07051001c": "प्रयत्नमकरोत्तीव्रमाचार्यो ग्रहणे मम\n",
    "07051002a": "व्यूढानीकं वयं द्रोणं वरयामः स्म सर्वशः\n",
    "07051002c": "प्रतिव्यूह्य रथानीकं यतमानं तथा रणे\n",
    "07051003a": "स वार्यमाणो रथिभी रक्षितेन मया तथा\n",
    "07051003c": "अस्मानपि जघानाशु पीडयन्निशितैः शरैः\n",
    "07051004a": "ते पीड्यमाना द्रोणेन द्रोणानीकं न शक्नुमः\n",
    "07051004c": "प्रतिवीक्षितुमप्याजौ भेत्तुं तत्कुत एव तु\n",
    "07051005a": "वयं त्वप्रतिमं वीर्ये सर्वे सौभद्रमात्मजम्\n",
    "07051005c": "उक्तवन्तः स्म ते तात भिन्ध्यनीकमिति प्रभो\n",
    "07051006a": "स तथा चोदितोऽस्माभिः सदश्व इव वीर्यवान्\n",
    "07051006c": "असह्यमपि तं भारं वोढुमेवोपचक्रमे\n",
    "07051007a": "स तवास्त्रोपदेशेन वीर्येण च समन्वितः\n",
    "07051007c": "प्राविशत्तद्बलं बालः सुपर्ण इव सागरम्\n",
    "07051008a": "तेऽनुयाता वयं वीरं सात्वतीपुत्रमाहवे\n",
    "07051008c": "प्रवेष्टुकामास्तेनैव येन स प्राविशच्चमूम्\n",
    "07051009a": "ततः सैन्धवको राजा क्षुद्रस्तात जयद्रथः\n",
    "07051009c": "वरदानेन रुद्रस्य सर्वान्नः समवारयत्\n",
    "07051010a": "ततो द्रोणः कृपः कर्णो द्रौणिश्च स बृहद्बलः\n",
    "07051010c": "कृतवर्मा च सौभद्रं षड्रथाः पर्यवारयन्\n",
    "07051011a": "परिवार्य तु तैः सर्वैर्युधि बालो महारथैः\n",
    "07051011c": "यतमानः परं शक्त्या बहुभिर्विरथीकृतः\n",
    "07051012a": "ततो दौःशासनिः क्षिप्रं तथा तैर्विरथीकृतम्\n",
    "07051012c": "संशयं परमं प्राप्य दिष्टान्तेनाभ्ययोजयत्\n",
    "07051013a": "स तु हत्वा सहस्राणि द्विपाश्वरथसादिनाम्\n",
    "07051013c": "राजपुत्रशतं चाग्र्यं वीरांश्चालक्षितान्बहून्\n",
    "07051014a": "बृहद्बलं च राजानं स्वर्गेणाजौ प्रयोज्य ह\n",
    "07051014c": "ततः परमधर्मात्मा दिष्टान्तमुपजग्मिवान्\n",
    "07051015a": "एतावदेव निर्वृत्तमस्माकं शोकवर्धनम्\n",
    "07051015c": "स चैवं पुरुषव्याघ्रः स्वर्गलोकमवाप्तवान्\n",
    "07051016": "संजय उवाच\n",
    "07051016a": "ततोऽर्जुनो वचः श्रुत्वा धर्मराजेन भाषितम्\n",
    "07051016c": "हा पुत्र इति निःश्वस्य व्यथितो न्यपतद्भुवि\n",
    "07051017a": "विषण्णवदनाः सर्वे परिगृह्य धनंजयम्\n",
    "07051017c": "नेत्रैरनिमिषैर्दीनाः प्रत्यवेक्षन्परस्परम्\n",
    "07051018a": "प्रतिलभ्य ततः संज्ञां वासविः क्रोधमूर्छितः\n",
    "07051018c": "कम्पमानो ज्वरेणेव निःश्वसंश्च मुहुर्मुहुः\n",
    "07051019a": "पाणिं पाणौ विनिष्पिष्य श्वसमानोऽश्रुनेत्रवान्\n",
    "07051019c": "उन्मत्त इव विप्रेक्षन्निदं वचनमब्रवीत्\n",
    "07051020a": "सत्यं वः प्रतिजानामि श्वोऽस्मि हन्ता जयद्रथम्\n",
    "07051020c": "न चेद्वधभयाद्भीतो धार्तराष्ट्रान्प्रहास्यति\n",
    "07051021a": "न चास्माञ्शरणं गच्छेत्कृष्णं वा पुरुषोत्तमम्\n",
    "07051021c": "भवन्तं वा महाराज श्वोऽस्मि हन्ता जयद्रथम्\n",
    "07051022a": "धार्तराष्ट्रप्रियकरं मयि विस्मृतसौहृदम्\n",
    "07051022c": "पापं बालवधे हेतुं श्वोऽस्मि हन्ता जयद्रथम्\n",
    "07051023a": "रक्षमाणाश्च तं संख्ये ये मां योत्स्यन्ति केचन\n",
    "07051023c": "अपि द्रोणकृपौ वीरौ छादयिष्यामि ताञ्शरैः\n",
    "07051024a": "यद्येतदेवं संग्रामे न कुर्यां पुरुषर्षभाः\n",
    "07051024c": "मा स्म पुण्यकृतां लोकान्प्राप्नुयां शूरसंमतान्\n",
    "07051025a": "ये लोका मातृहन्तॄणां ये चापि पितृघातिनाम्\n",
    "07051025c": "गुरुदारगामिनां ये च पिशुनानां च ये तथा\n",
    "07051026a": "साधूनसूयतां ये च ये चापि परिवादिनाम्\n",
    "07051026c": "ये च निक्षेपहर्तॄणां ये च विश्वासघातिनाम्\n",
    "07051027a": "भुक्तपूर्वां स्त्रियं ये च निन्दतामघशंसिनाम्\n",
    "07051027c": "ब्रह्मघ्नानां च ये लोका ये च गोघातिनामपि\n",
    "07051028a": "पायसं वा यवान्नं वा शाकं कृसरमेव वा\n",
    "07051028c": "संयावापूपमांसानि ये च लोका वृथाश्नताम्\n",
    "07051028e": "तानह्नैवाधिगच्छेयं न चेद्धन्यां जयद्रथम्\n",
    "07051029a": "वेदाध्यायिनमत्यर्थं संशितं वा द्विजोत्तमम्\n",
    "07051029c": "अवमन्यमानो यान्याति वृद्धान्साधूंस्तथा गुरून्\n",
    "07051030a": "स्पृशतां ब्राह्मणं गां च पादेनाग्निं च यां लभेत्\n",
    "07051030c": "याप्सु श्लेष्म पुरीषं वा मूत्रं वा मुञ्चतां गतिः\n",
    "07051030e": "तां गच्छेयं गतिं घोरां न चेद्धन्यां जयद्रथम्\n",
    "07051031a": "नग्नस्य स्नायमानस्य या च वन्ध्यातिथेर्गतिः\n",
    "07051031c": "उत्कोचिनां मृषोक्तीनां वञ्चकानां च या गतिः\n",
    "07051031e": "आत्मापहारिणां या च या च मिथ्याभिशंसिनाम्\n",
    "07051032a": "भृत्यैः संदृश्यमानानां पुत्रदाराश्रितैस्तथा\n",
    "07051032c": "असंविभज्य क्षुद्राणां या गतिर्मृष्टमश्नताम्\n",
    "07051032e": "तां गच्छेयं गतिं घोरां न चेद्धन्यां जयद्रथम्\n",
    "07051033a": "संश्रितं वापि यस्त्यक्त्वा साधुं तद्वचने रतम्\n",
    "07051033c": "न बिभर्ति नृशंसात्मा निन्दते चोपकारिणम्\n",
    "07051034a": "अर्हते प्रातिवेश्याय श्राद्धं यो न ददाति च\n",
    "07051034c": "अनर्हते च यो दद्याद्वृषलीपत्युरेव च\n",
    "07051035a": "मद्यपो भिन्नमर्यादः कृतघ्नो भ्रातृनिन्दकः\n",
    "07051035c": "तेषां गतिमियां क्षिप्रं न चेद्धन्यां जयद्रथम्\n",
    "07051036a": "धर्मादपेता ये चान्ये मया नात्रानुकीर्तिताः\n",
    "07051036c": "ये चानुकीर्तिताः क्षिप्रं तेषां गतिमवाप्नुयाम्\n",
    "07051036e": "यदि व्युष्टामिमां रात्रिं श्वो न हन्यां जयद्रथम्\n",
    "07051037a": "इमां चाप्यपरां भूयः प्रतिज्ञां मे निबोधत\n",
    "07051037c": "यद्यस्मिन्नहते पापे सूर्योऽस्तमुपयास्यति\n",
    "07051037e": "इहैव संप्रवेष्टाहं ज्वलितं जातवेदसम्\n",
    "07051038a": "असुरसुरमनुष्याः पक्षिणो वोरगा वा; पितृरजनिचरा वा ब्रह्मदेवर्षयो वा\n",
    "07051038c": "चरमचरमपीदं यत्परं चापि तस्मा;त्तदपि मम रिपुं तं रक्षितुं नैव शक्ताः\n",
    "07051039a": "यदि विशति रसातलं तदग्र्यं; वियदपि देवपुरं दितेः पुरं वा\n",
    "07051039c": "तदपि शरशतैरहं प्रभाते; भृशमभिपत्य रिपोः शिरोऽभिहर्ता\n",
    "07051040a": "एवमुक्त्वा विचिक्षेप गाण्डीवं सव्यदक्षिणम्\n",
    "07051040c": "तस्य शब्दमतिक्रम्य धनुःशब्दोऽस्पृशद्दिवम्\n",
    "07051041a": "अर्जुनेन प्रतिज्ञाते पाञ्चजन्यं जनार्दनः\n",
    "07051041c": "प्रदध्मौ तत्र संक्रुद्धो देवदत्तं धनंजयः\n",
    "07051042a": "स पाञ्चजन्योऽच्युतवक्त्रवायुना; भृशं सुपूर्णोदरनिःसृतध्वनिः\n",
    "07051042c": "जगत्सपातालवियद्दिगीश्वरं; प्रकम्पयामास युगात्यये यथा\n",
    "07051043a": "ततो वादित्रघोषाश्च प्रादुरासन्समन्ततः\n",
    "07051043c": "सिंहनादाश्च पाण्डूनां प्रतिज्ञाते महात्मना\n",
    "07052001": "संजय उवाच\n",
    "07052001a": "श्रुत्वा तु तं महाशब्दं पाण्डूनां पुत्रगृद्धिनाम्\n",
    "07052001c": "चारैः प्रवेदिते तत्र समुत्थाय जयद्रथः\n",
    "07052002a": "शोकसंमूढहृदयो दुःखेनाभिहतो भृशम्\n",
    "07052002c": "मज्जमान इवागाधे विपुले शोकसागरे\n",
    "07052003a": "जगाम समितिं राज्ञां सैन्धवो विमृशन्बहु\n",
    "07052003c": "स तेषां नरदेवानां सकाशे परिदेवयन्\n",
    "07052004a": "अभिमन्योः पितुर्भीतः सव्रीडो वाक्यमब्रवीत्\n",
    "07052004c": "योऽसौ पाण्डोः किल क्षेत्रे जातः शक्रेण कामिना\n",
    "07052005a": "स निनीषति दुर्बुद्धिर्मां किलैकं यमक्षयम्\n",
    "07052005c": "तत्स्वस्ति वोऽस्तु यास्यामि स्वगृहं जीवितेप्सया\n",
    "07052006a": "अथ वा स्थ प्रतिबलास्त्रातुं मां क्षत्रियर्षभाः\n",
    "07052006c": "पार्थेन प्रार्थितं वीरास्ते ददन्तु ममाभयम्\n",
    "07052007a": "द्रोणदुर्योधनकृपाः कर्णमद्रेशबाह्लिकाः\n",
    "07052007c": "दुःशासनादयः शक्तास्त्रातुमप्यन्तकार्दितम्\n",
    "07052008a": "किमङ्ग पुनरेकेन फल्गुनेन जिघांसता\n",
    "07052008c": "न त्रायेयुर्भवन्तो मां समस्ताः पतयः क्षितेः\n",
    "07052009a": "प्रहर्षं पाण्डवेयानां श्रुत्वा मम महद्भयम्\n",
    "07052009c": "सीदन्तीव च मेऽङ्गानि मुमूर्षोरिव पार्थिवाः\n",
    "07052010a": "वधो नूनं प्रतिज्ञातो मम गाण्डीवधन्वना\n",
    "07052010c": "तथा हि हृष्टाः क्रोशन्ति शोककालेऽपि पाण्डवाः\n",
    "07052011a": "न देवा न च गन्धर्वा नासुरोरगराक्षसाः\n",
    "07052011c": "उत्सहन्तेऽन्यथा कर्तुं कुत एव नराधिपाः\n",
    "07052012a": "तस्मान्मामनुजानीत भद्रं वोऽस्तु नरर्षभाः\n",
    "07052012c": "अदर्शनं गमिष्यामि न मां द्रक्ष्यन्ति पाण्डवाः\n",
    "07052013a": "एवं विलपमानं तं भयाद्व्याकुलचेतसम्\n",
    "07052013c": "आत्मकार्यगरीयस्त्वाद्राजा दुर्योधनोऽब्रवीत्\n",
    "07052014a": "न भेतव्यं नरव्याघ्र को हि त्वा पुरुषर्षभ\n",
    "07052014c": "मध्ये क्षत्रियवीराणां तिष्ठन्तं प्रार्थयेद्युधि\n",
    "07052015a": "अहं वैकर्तनः कर्णश्चित्रसेनो विविंशतिः\n",
    "07052015c": "भूरिश्रवाः शलः शल्यो वृषसेनो दुरासदः\n",
    "07052016a": "पुरुमित्रो जयो भोजः काम्बोजश्च सुदक्षिणः\n",
    "07052016c": "सत्यव्रतो महाबाहुर्विकर्णो दुर्मुखः सहः\n",
    "07052017a": "दुःशासनः सुबाहुश्च कलिङ्गश्चाप्युदायुधः\n",
    "07052017c": "विन्दानुविन्दावावन्त्यौ द्रोणो द्रौणिः ससौबलः\n",
    "07052018a": "त्वं चापि रथिनां श्रेष्ठः स्वयं शूरोऽमितद्युतिः\n",
    "07052018c": "स कथं पाण्डवेयेभ्यो भयं पश्यसि सैन्धव\n",
    "07052019a": "अक्षौहिण्यो दशैका च मदीयास्तव रक्षणे\n",
    "07052019c": "यत्ता योत्स्यन्ति मा भैस्त्वं सैन्धव व्येतु ते भयम्\n",
    "07052020a": "एवमाश्वासितो राजन्पुत्रेण तव सैन्धवः\n",
    "07052020c": "दुर्योधनेन सहितो द्रोणं रात्रावुपागमत्\n",
    "07052021a": "उपसंग्रहणं कृत्वा द्रोणाय स विशां पते\n",
    "07052021c": "उपोपविश्य प्रणतः पर्यपृच्छदिदं तदा\n",
    "07052022a": "निमित्ते दूरपातित्वे लघुत्वे दृढवेधने\n",
    "07052022c": "मम ब्रवीतु भगवान्विशेषं फल्गुनस्य च\n",
    "07052023a": "विद्याविशेषमिच्छामि ज्ञातुमाचार्य तत्त्वतः\n",
    "07052023c": "ममार्जुनस्य च विभो यथातत्त्वं प्रचक्ष्व मे\n",
    "07052024": "द्रोण उवाच\n",
    "07052024a": "सममाचार्यकं तात तव चैवार्जुनस्य च\n",
    "07052024c": "योगाद्दुःखोचितत्वाच्च तस्मात्त्वत्तोऽधिकोऽर्जुनः\n",
    "07052025a": "न तु ते युधि संत्रासः कार्यः पार्थात्कथंचन\n",
    "07052025c": "अहं हि रक्षिता तात भयात्त्वां नात्र संशयः\n",
    "07052026a": "न हि मद्बाहुगुप्तस्य प्रभवन्त्यमरा अपि\n",
    "07052026c": "व्यूहिष्यामि च तं व्यूहं यं पार्थो न तरिष्यति\n",
    "07052027a": "तस्माद्युध्यस्व मा भैस्त्वं स्वधर्ममनुपालय\n",
    "07052027c": "पितृपैतामहं मार्गमनुयाहि नराधिप\n",
    "07052028a": "अधीत्य विधिवद्वेदानग्नयः सुहुतास्त्वया\n",
    "07052028c": "इष्टं च बहुभिर्यज्ञैर्न ते मृत्युभयाद्भयम्\n",
    "07052029a": "दुर्लभं मानुषैर्मन्दैर्महाभाग्यमवाप्य तु\n",
    "07052029c": "भुजवीर्यार्जिताँल्लोकान्दिव्यान्प्राप्स्यस्यनुत्तमान्\n",
    "07052030a": "कुरवः पाण्डवाश्चैव वृष्णयोऽन्ये च मानवाः\n",
    "07052030c": "अहं च सह पुत्रेण अध्रुवा इति चिन्त्यताम्\n",
    "07052031a": "पर्यायेण वयं सर्वे कालेन बलिना हताः\n",
    "07052031c": "परलोकं गमिष्यामः स्वैः स्वैः कर्मभिरन्विताः\n",
    "07052032a": "तपस्तप्त्वा तु याँल्लोकान्प्राप्नुवन्ति तपस्विनः\n",
    "07052032c": "क्षत्रधर्माश्रिताः शूराः क्षत्रियाः प्राप्नुवन्ति तान्\n",
    "07052033": "संजय उवाच\n",
    "07052033a": "एवमाश्वासितो राजन्भारद्वाजेन सैन्धवः\n",
    "07052033c": "अपानुदद्भयं पार्थाद्युद्धाय च मनो दधे\n",
    "07053001": "संजय उवाच\n",
    "07053001a": "प्रतिज्ञाते तु पार्थेन सिन्धुराजवधे तदा\n",
    "07053001c": "वासुदेवो महाबाहुर्धनंजयमभाषत\n",
    "07053002a": "भ्रातॄणां मतमाज्ञाय त्वया वाचा प्रतिश्रुतम्\n",
    "07053002c": "सैन्धवं श्वोऽस्मि हन्तेति तत्साहसतमं कृतम्\n",
    "07053003a": "असंमन्त्र्य मया सार्धमतिभारोऽयमुद्यतः\n",
    "07053003c": "कथं नु सर्वलोकस्य नावहास्या भवेमहि\n",
    "07053004a": "धार्तराष्ट्रस्य शिबिरे मया प्रणिहिताश्चराः\n",
    "07053004c": "त इमे शीघ्रमागम्य प्रवृत्तिं वेदयन्ति नः\n",
    "07053005a": "त्वया वै संप्रतिज्ञाते सिन्धुराजवधे तदा\n",
    "07053005c": "सिंहनादः सवादित्रः सुमहानिह तैः श्रुतः\n",
    "07053006a": "तेन शब्देन वित्रस्ता धार्तराष्ट्राः ससैन्धवाः\n",
    "07053006c": "नाकस्मात्सिंहनादोऽयमिति मत्वा व्यवस्थिताः\n",
    "07053007a": "सुमहाञ्शब्दसंपातः कौरवाणां महाभुज\n",
    "07053007c": "आसीन्नागाश्वपत्तीनां रथघोषश्च भैरवः\n",
    "07053008a": "अभिमन्युवधं श्रुत्वा ध्रुवमार्तो धनंजयः\n",
    "07053008c": "रात्रौ निर्यास्यति क्रोधादिति मत्वा व्यवस्थिताः\n",
    "07053009a": "तैर्यतद्भिरियं सत्या श्रुता सत्यवतस्तव\n",
    "07053009c": "प्रतिज्ञा सिन्धुराजस्य वधे राजीवलोचन\n",
    "07053010a": "ततो विमनसः सर्वे त्रस्ताः क्षुद्रमृगा इव\n",
    "07053010c": "आसन्सुयोधनामात्याः स च राजा जयद्रथः\n",
    "07053011a": "अथोत्थाय सहामात्यैर्दीनः शिबिरमात्मनः\n",
    "07053011c": "आयात्सौवीरसिन्धूनामीश्वरो भृशदुःखितः\n",
    "07053012a": "स मन्त्रकाले संमन्त्र्य सर्वा नैःश्रेयसीः क्रियाः\n",
    "07053012c": "सुयोधनमिदं वाक्यमब्रवीद्राजसंसदि\n",
    "07053013a": "मामसौ पुत्रहन्तेति श्वोऽभियाता धनंजयः\n",
    "07053013c": "प्रतिज्ञातो हि सेनाया मध्ये तेन वधो मम\n",
    "07053014a": "तां न देवा न गन्धर्वा नासुरोरगराक्षसाः\n",
    "07053014c": "उत्सहन्तेऽन्यथा कर्तुं प्रतिज्ञां सव्यसाचिनः\n",
    "07053015a": "ते मां रक्षत संग्रामे मा वो मूर्ध्नि धनंजयः\n",
    "07053015c": "पदं कृत्वाप्नुयाल्लक्ष्यं तस्मादत्र विधीयताम्\n",
    "07053016a": "अथ रक्षा न मे संख्ये क्रियते कुरुनन्दन\n",
    "07053016c": "अनुजानीहि मां राजन्गमिष्यामि गृहान्प्रति\n",
    "07053017a": "एवमुक्तस्त्ववाक्शीर्षो विमनाः स सुयोधनः\n",
    "07053017c": "श्रुत्वाभिशप्तवन्तं त्वां ध्यानमेवान्वपद्यत\n",
    "07053018a": "तमार्तमभिसंप्रेक्ष्य राजा किल स सैन्धवः\n",
    "07053018c": "मृदु चात्महितं चैव सापेक्षमिदमुक्तवान्\n",
    "07053019a": "नाहं पश्यामि भवतां तथावीर्यं धनुर्धरम्\n",
    "07053019c": "योऽर्जुनस्यास्त्रमस्त्रेण प्रतिहन्यान्महाहवे\n",
    "07053020a": "वासुदेवसहायस्य गाण्डीवं धुन्वतो धनुः\n",
    "07053020c": "कोऽर्जुनस्याग्रतस्तिष्ठेत्साक्षादपि शतक्रतुः\n",
    "07053021a": "महेश्वरोऽपि पार्थेन श्रूयते योधितः पुरा\n",
    "07053021c": "पदातिना महातेजा गिरौ हिमवति प्रभुः\n",
    "07053022a": "दानवानां सहस्राणि हिरण्यपुरवासिनाम्\n",
    "07053022c": "जघानैकरथेनैव देवराजप्रचोदितः\n",
    "07053023a": "समायुक्तो हि कौन्तेयो वासुदेवेन धीमता\n",
    "07053023c": "सामरानपि लोकांस्त्रीन्निहन्यादिति मे मतिः\n",
    "07053024a": "सोऽहमिच्छाम्यनुज्ञातुं रक्षितुं वा महात्मना\n",
    "07053024c": "द्रोणेन सहपुत्रेण वीरेण यदि मन्यसे\n",
    "07053025a": "स राज्ञा स्वयमाचार्यो भृशमाक्रन्दितोऽर्जुन\n",
    "07053025c": "संविधानं च विहितं रथाश्च किल सज्जिताः\n",
    "07053026a": "कर्णो भूरिश्रवा द्रौणिर्वृषसेनश्च दुर्जयः\n",
    "07053026c": "कृपश्च मद्रराजश्च षडेतेऽस्य पुरोगमाः\n",
    "07053027a": "शकटः पद्मपश्चार्धो व्यूहो द्रोणेन कल्पितः\n",
    "07053027c": "पद्मकर्णिकमध्यस्थः सूचीपाशे जयद्रथः\n",
    "07053027e": "स्थास्यते रक्षितो वीरैः सिन्धुराड्युद्धदुर्मदैः\n",
    "07053028a": "धनुष्यस्त्रे च वीर्ये च प्राणे चैव तथोरसि\n",
    "07053028c": "अविषह्यतमा ह्येते निश्चिताः पार्थ षड्रथाः\n",
    "07053028e": "एतानजित्वा सगणान्नैव प्राप्यो जयद्रथः\n",
    "07053029a": "तेषामेकैकशो वीर्यं षण्णां त्वमनुचिन्तय\n",
    "07053029c": "सहिता हि नरव्याघ्रा न शक्या जेतुमञ्जसा\n",
    "07053030a": "भूयश्च चिन्तयिष्यामि नीतिमात्महिताय वै\n",
    "07053030c": "मन्त्रज्ञैः सचिवैः सार्धं सुहृद्भिः कार्यसिद्धये\n",
    "07053031": "अर्जुन उवाच\n",
    "07053031a": "षड्रथान्धार्तराष्ट्रस्य मन्यसे यान्बलाधिकान्\n",
    "07053031c": "तेषां वीर्यं ममार्धेन न तुल्यमिति लक्षये\n",
    "07053032a": "अस्त्रमस्त्रेण सर्वेषामेतेषां मधुसूदन\n",
    "07053032c": "मया द्रक्ष्यसि निर्भिन्नं जयद्रथवधैषिणा\n",
    "07053033a": "द्रोणस्य मिषतः सोऽहं सगणस्य विलप्यतः\n",
    "07053033c": "मूर्धानं सिन्धुराजस्य पातयिष्यामि भूतले\n",
    "07053034a": "यदि साध्याश्च रुद्राश्च वसवश्च सहाश्विनः\n",
    "07053034c": "मरुतश्च सहेन्द्रेण विश्वेदेवास्तथासुराः\n",
    "07053035a": "पितरः सहगन्धर्वाः सुपर्णाः सागराद्रयः\n",
    "07053035c": "द्यौर्वियत्पृथिवी चेयं दिशश्च सदिगीश्वराः\n",
    "07053036a": "ग्राम्यारण्यानि भूतानि स्थावराणि चराणि च\n",
    "07053036c": "त्रातारः सिन्धुराजस्य भवन्ति मधुसूदन\n",
    "07053037a": "तथापि बाणैर्निहतं श्वो द्रष्टासि रणे मया\n",
    "07053037c": "सत्येन ते शपे कृष्ण तथैवायुधमालभे\n",
    "07053038a": "यश्च गोप्ता महेष्वासस्तस्य पापस्य दुर्मतेः\n",
    "07053038c": "तमेव प्रथमं द्रोणमभियास्यामि केशव\n",
    "07053039a": "तस्मिन्द्यूतमिदं बद्धं मन्यते स्म सुयोधनः\n",
    "07053039c": "तस्मात्तस्यैव सेनाग्रं भित्त्वा यास्यामि सैन्धवम्\n",
    "07053040a": "द्रष्टासि श्वो महेष्वासान्नाराचैस्तिग्मतेजनैः\n",
    "07053040c": "शृङ्गाणीव गिरेर्वज्रैर्दार्यमाणान्मया युधि\n",
    "07053041a": "नरनागाश्वदेहेभ्यो विस्रविष्यति शोणितम्\n",
    "07053041c": "पतद्भ्यः पतितेभ्यश्च विभिन्नेभ्यः शितैः शरैः\n",
    "07053042a": "गाण्डीवप्रेषिता बाणा मनोनिलसमा जवे\n",
    "07053042c": "नृनागाश्वान्विदेहासून्कर्तारश्च सहस्रशः\n",
    "07053043a": "यमात्कुबेराद्वरुणाद्रुद्रादिन्द्राच्च यन्मया\n",
    "07053043c": "उपात्तमस्त्रं घोरं वै तद्द्रष्टारो नरा युधि\n",
    "07053044a": "ब्राह्मेणास्त्रेण चास्त्राणि हन्यमानानि संयुगे\n",
    "07053044c": "मया द्रष्टासि सर्वेषां सैन्धवस्याभिरक्षिणाम्\n",
    "07053045a": "शरवेगसमुत्कृत्तै राज्ञां केशव मूर्धभिः\n",
    "07053045c": "आस्तीर्यमाणां पृथिवीं द्रष्टासि श्वो मया युधि\n",
    "07053046a": "क्रव्यादांस्तर्पयिष्यामि द्रावयिष्यामि शात्रवान्\n",
    "07053046c": "सुहृदो नन्दयिष्यामि पातयिष्यामि सैन्धवम्\n",
    "07053047a": "बह्वागस्कृत्कुसंबन्धी पापदेशसमुद्भवः\n",
    "07053047c": "मया सैन्धवको राजा हतः स्वाञ्शोचयिष्यति\n",
    "07053048a": "सर्वक्षीरान्नभोक्तारः पापाचारा रणाजिरे\n",
    "07053048c": "मया सराजका बाणैर्नुन्ना नंक्ष्यन्ति सैन्धवाः\n",
    "07053049a": "तथा प्रभाते कर्तास्मि यथा कृष्ण सुयोधनः\n",
    "07053049c": "नान्यं धनुर्धरं लोके मंस्यते मत्समं युधि\n",
    "07053050a": "गाण्डीवं च धनुर्दिव्यं योद्धा चाहं नरर्षभ\n",
    "07053050c": "त्वं च यन्ता हृषीकेश किं नु स्यादजितं मया\n",
    "07053051a": "यथा हि लक्ष्म चन्द्रे वै समुद्रे च यथा जलम्\n",
    "07053051c": "एवमेतां प्रतिज्ञां मे सत्यां विद्धि जनार्दन\n",
    "07053052a": "मावमंस्था ममास्त्राणि मावमंस्था धनुर्दृढम्\n",
    "07053052c": "मावमंस्था बलं बाह्वोर्मावमंस्था धनंजयम्\n",
    "07053053a": "यथा हि यात्वा संग्रामे न जीये विजयामि च\n",
    "07053053c": "तेन सत्येन संग्रामे हतं विद्धि जयद्रथम्\n",
    "07053054a": "ध्रुवं वै ब्राह्मणे सत्यं ध्रुवा साधुषु संनतिः\n",
    "07053054c": "श्रीर्ध्रुवा चापि दक्षेषु ध्रुवो नारायणे जयः\n",
    "07053055": "संजय उवाच\n",
    "07053055a": "एवमुक्त्वा हृषीकेशं स्वयमात्मानमात्मना\n",
    "07053055c": "संदिदेशार्जुनो नर्दन्वासविः केशवं प्रभुम्\n",
    "07053056a": "यथा प्रभातां रजनीं कल्पितः स्याद्रथो मम\n",
    "07053056c": "तथा कार्यं त्वया कृष्ण कार्यं हि महदुद्यतम्\n",
    "07054001": "संजय उवाच\n",
    "07054001a": "तां निशां दुःखशोकार्तौ श्वसन्ताविव चोरगौ\n",
    "07054001c": "निद्रां नैवोपलेभाते वासुदेवधनंजयौ\n",
    "07054002a": "नरनारायणौ क्रुद्धौ ज्ञात्वा देवाः सवासवाः\n",
    "07054002c": "व्यथिताश्चिन्तयामासुः किं स्विदेतद्भविष्यति\n",
    "07054003a": "ववुश्च दारुणा वाता रूक्षा घोराभिशंसिनः\n",
    "07054003c": "सकबन्धस्तथादित्ये परिघः समदृश्यत\n",
    "07054004a": "शुष्काशन्यश्च निष्पेतुः सनिर्घाताः सविद्युतः\n",
    "07054004c": "चचाल चापि पृथिवी सशैलवनकानना\n",
    "07054005a": "चुक्षुभुश्च महाराज सागरा मकरालयाः\n",
    "07054005c": "प्रतिस्रोतः प्रवृत्ताश्च तथा गन्तुं समुद्रगाः\n",
    "07054006a": "रथाश्वनरनागानां प्रवृत्तमधरोत्तरम्\n",
    "07054006c": "क्रव्यादानां प्रमोदार्थं यमराष्ट्रविवृद्धये\n",
    "07054007a": "वाहनानि शकृन्मूत्रे मुमुचू रुरुदुश्च ह\n",
    "07054007c": "तान्दृष्ट्वा दारुणान्सर्वानुत्पाताँल्लोमहर्षणान्\n",
    "07054008a": "सर्वे ते व्यथिताः सैन्यास्त्वदीया भरतर्षभ\n",
    "07054008c": "श्रुत्वा महाबलस्योग्रां प्रतिज्ञां सव्यसाचिनः\n",
    "07054009a": "अथ कृष्णं महाबाहुरब्रवीत्पाकशासनिः\n",
    "07054009c": "आश्वासय सुभद्रां त्वं भगिनीं स्नुषया सह\n",
    "07054010a": "स्नुषा श्वश्र्वानघायस्ते विशोके कुरु माधव\n",
    "07054010c": "साम्ना सत्येन युक्तेन वचसाश्वासय प्रभो\n",
    "07054011a": "ततोऽर्जुनगृहं गत्वा वासुदेवः सुदुर्मनाः\n",
    "07054011c": "भगिनीं पुत्रशोकार्तामाश्वासयत दुःखिताम्\n",
    "07054012a": "मा शोकं कुरु वार्ष्णेयि कुमारं प्रति सस्नुषा\n",
    "07054012c": "सर्वेषां प्राणिनां भीरु निष्ठैषा कालनिर्मिता\n",
    "07054013a": "कुले जतस्य वीरस्य क्षत्रियस्य विशेषतः\n",
    "07054013c": "सदृशं मरणं ह्येतत्तव पुत्रस्य मा शुचः\n",
    "07054014a": "दिष्ट्या महारथो वीरः पितुस्तुल्यपराक्रमः\n",
    "07054014c": "क्षात्रेण विधिना प्राप्तो वीराभिलषितां गतिम्\n",
    "07054015a": "जित्वा सुबहुशः शत्रून्प्रेषयित्वा च मृत्यवे\n",
    "07054015c": "गतः पुण्यकृतां लोकान्सर्वकामदुहोऽक्षयान्\n",
    "07054016a": "तपसा ब्रह्मचर्येण श्रुतेन प्रज्ञयापि च\n",
    "07054016c": "सन्तो यां गतिमिच्छन्ति प्राप्तस्तां तव पुत्रकः\n",
    "07054017a": "वीरसूर्वीरपत्नी त्वं वीरश्वशुरबान्धवा\n",
    "07054017c": "मा शुचस्तनयं भद्रे गतः स परमां गतिम्\n",
    "07054018a": "प्राप्स्यते चाप्यसौ क्षुद्रः सैन्धवो बालघातकः\n",
    "07054018c": "अस्यावलेपस्य फलं ससुहृद्गणबान्धवः\n",
    "07054019a": "व्युष्टायां तु वरारोहे रजन्यां पापकर्मकृत्\n",
    "07054019c": "न हि मोक्ष्यति पार्थात्स प्रविष्टोऽप्यमरावतीम्\n",
    "07054020a": "श्वः शिरः श्रोष्यसे तस्य सैन्धवस्य रणे हृतम्\n",
    "07054020c": "समन्तपञ्चकाद्बाह्यं विशोका भव मा रुदः\n",
    "07054021a": "क्षत्रधर्मं पुरस्कृत्य गतः शूरः सतां गतिम्\n",
    "07054021c": "यां वयं प्राप्नुयामेह ये चान्ये शस्त्रजीविनः\n",
    "07054022a": "व्यूढोरस्को महाबाहुरनिवर्ती वरप्रणुत्\n",
    "07054022c": "गतस्तव वरारोहे पुत्रः स्वर्गं ज्वरं जहि\n",
    "07054023a": "अनु जातश्च पितरं मातृपक्षं च वीर्यवान्\n",
    "07054023c": "सहस्रशो रिपून्हत्वा हतः शूरो महारथः\n",
    "07054024a": "आश्वासय स्नुषां राज्ञि मा शुचः क्षत्रिये भृशम्\n",
    "07054024c": "श्वः प्रियं सुमहच्छ्रुत्वा विशोका भव नन्दिनि\n",
    "07054025a": "यत्पार्थेन प्रतिज्ञातं तत्तथा न तदन्यथा\n",
    "07054025c": "चिकीर्षितं हि ते भर्तुर्न भवेज्जातु निष्फलम्\n",
    "07054026a": "यदि च मनुजपन्नगाः पिशाचा; रजनिचराः पतगाः सुरासुराश्च\n",
    "07054026c": "रणगतमभियान्ति सिन्धुराजं; न स भविता सह तैरपि प्रभाते\n",
    "07055001": "संजय उवाच\n",
    "07055001a": "एतच्छ्रुत्वा वचस्तस्य केशवस्य महात्मनः\n",
    "07055001c": "सुभद्रा पुत्रशोकार्ता विललाप सुदुःखिता\n",
    "07055002a": "हा पुत्र मम मन्दायाः कथं संयुगमेत्य ह\n",
    "07055002c": "निधनं प्राप्तवांस्तात पितृतुल्यपराक्रमः\n",
    "07055003a": "कथमिन्दीवरश्यामं सुदंष्ट्रं चारुलोचनम्\n",
    "07055003c": "मुखं ते दृश्यते वत्स गुण्ठितं रणरेणुना\n",
    "07055004a": "नूनं शूरं निपतितं त्वां पश्यन्त्यनिवर्तिनम्\n",
    "07055004c": "सुशिरोग्रीवबाह्वंसं व्यूढोरस्कं निरूदरम्\n",
    "07055005a": "चारूपचितसर्वाङ्गं स्वक्षं शस्त्रक्षताचितम्\n",
    "07055005c": "भूतानि त्वा निरीक्षन्ते नूनं चन्द्रमिवोदितम्\n",
    "07055006a": "शयनीयं पुरा यस्य स्पर्ध्यास्तरणसंवृतम्\n",
    "07055006c": "भूमावद्य कथं शेषे विप्रविद्धः सुखोचितः\n",
    "07055007a": "योऽन्वास्यत पुरा वीरो वरस्त्रीभिर्महाभुजः\n",
    "07055007c": "कथमन्वास्यते सोऽद्य शिवाभिः पतितो मृधे\n",
    "07055008a": "योऽस्तूयत पुरा हृष्टैः सूतमागधबन्दिभिः\n",
    "07055008c": "सोऽद्य क्रव्याद्गणैर्घोरैर्विनदद्भिरुपास्यते\n",
    "07055009a": "पाण्डवेषु च नाथेषु वृष्णिवीरेषु चाभिभो\n",
    "07055009c": "पाञ्चालेषु च वीरेषु हतः केनास्यनाथवत्\n",
    "07055010a": "अतृप्तदर्शना पुत्र दर्शनस्य तवानघ\n",
    "07055010c": "मन्दभाग्या गमिष्यामि व्यक्तमद्य यमक्षयम्\n",
    "07055011a": "विशालाक्षं सुकेशान्तं चारुवाक्यं सुगन्धि च\n",
    "07055011c": "तव पुत्र कदा भूयो मुखं द्रक्ष्यामि निर्व्रणम्\n",
    "07055012a": "धिग्बलं भीमसेनस्य धिक्पार्थस्य धनुष्मताम्\n",
    "07055012c": "धिग्वीर्यं वृष्णिवीराणां पाञ्चालानां च धिग्बलम्\n",
    "07055013a": "धिक्केकयांस्तथा चेदीन्मत्स्यांश्चैवाथ सृञ्जयान्\n",
    "07055013c": "ये त्वा रणे गतं वीरं न जानन्ति निपातितम्\n",
    "07055014a": "अद्य पश्यामि पृथिवीं शून्यामिव हतत्विषम्\n",
    "07055014c": "अभिमन्युमपश्यन्ती शोकव्याकुललोचना\n",
    "07055015a": "स्वस्रीयं वासुदेवस्य पुत्रं गाण्डीवधन्वनः\n",
    "07055015c": "कथं त्वा विरथं वीरं द्रक्ष्याम्यन्यैर्निपातितम्\n",
    "07055016a": "हा वीर दृष्टो नष्टश्च धनं स्वप्न इवासि मे\n",
    "07055016c": "अहो ह्यनित्यं मानुष्यं जलबुद्बुदचञ्चलम्\n",
    "07055017a": "इमां ते तरुणीं भार्यां त्वदाधिभिरभिप्लुताम्\n",
    "07055017c": "कथं संधारयिष्यामि विवत्सामिव धेनुकाम्\n",
    "07055018a": "अहो ह्यकाले प्रस्थानं कृतवानसि पुत्रक\n",
    "07055018c": "विहाय फलकाले मां सुगृद्धां तव दर्शने\n",
    "07055019a": "नूनं गतिः कृतान्तस्य प्राज्ञैरपि सुदुर्विदा\n",
    "07055019c": "यत्र त्वं केशवे नाथे संग्रामेऽनाथवद्धतः\n",
    "07055020a": "यज्वनां दानशीलानां ब्राह्मणानां कृतात्मनाम्\n",
    "07055020c": "चरितब्रह्मचर्याणां पुण्यतीर्थावगाहिनाम्\n",
    "07055021a": "कृतज्ञानां वदान्यानां गुरुशुश्रूषिणामपि\n",
    "07055021c": "सहस्रदक्षिणानां च या गतिस्तामवाप्नुहि\n",
    "07055022a": "या गतिर्युध्यमानानां शूराणामनिवर्तिनाम्\n",
    "07055022c": "हत्वारीन्निहतानां च संग्रामे तां गतिं व्रज\n",
    "07055023a": "गोसहस्रप्रदातॄणां क्रतुदानां च या गतिः\n",
    "07055023c": "नैवेशिकं चाभिमतं ददतां या गतिः शुभा\n",
    "07055024a": "ब्रह्मचर्येण यां यान्ति मुनयः संशितव्रताः\n",
    "07055024c": "एकपत्न्यश्च यां यान्ति तां गतिं व्रज पुत्रक\n",
    "07055025a": "राज्ञां सुचरितैर्या च गतिर्भवति शाश्वती\n",
    "07055025c": "चतुराश्रमिणां पुण्यैः पावितानां सुरक्षितैः\n",
    "07055026a": "दीनानुकम्पिनां या च सततं संविभागिनाम्\n",
    "07055026c": "पैशुन्याच्च निवृत्तानां तां गतिं व्रज पुत्रक\n",
    "07055027a": "व्रतिनां धर्मशीलानां गुरुशुश्रूषिणामपि\n",
    "07055027c": "अमोघातिथिनां या च तां गतिं व्रज पुत्रक\n",
    "07055028a": "ऋतुकाले स्वकां पत्नीं गच्छतां या मनस्विनाम्\n",
    "07055028c": "न चान्यदारसेवीनां तां गतिं व्रज पुत्रक\n",
    "07055029a": "साम्ना ये सर्वभूतानि गच्छन्ति गतमत्सराः\n",
    "07055029c": "नारुंतुदानां क्षमिणां या गतिस्तामवाप्नुहि\n",
    "07055030a": "मधुमांसनिवृत्तानां मदाद्दम्भात्तथानृतात्\n",
    "07055030c": "परोपतापत्यक्तानां तां गतिं व्रज पुत्रक\n",
    "07055031a": "ह्रीमन्तः सर्वशास्त्रज्ञा ज्ञानतृप्ता जितेन्द्रियाः\n",
    "07055031c": "यां गतिं साधवो यान्ति तां गतिं व्रज पुत्रक\n",
    "07055032a": "एवं विलपतीं दीनां सुभद्रां शोककर्शिताम्\n",
    "07055032c": "अभ्यपद्यत पाञ्चाली वैराटीसहिता तदा\n",
    "07055033a": "ताः प्रकामं रुदित्वा च विलप्य च सुदुःखिताः\n",
    "07055033c": "उन्मत्तवत्तदा राजन्विसंज्ञा न्यपतन्क्षितौ\n",
    "07055034a": "सोपचारस्तु कृष्णस्तां दुःखितां भृशदुःखितः\n",
    "07055034c": "सिक्त्वाम्भसा समाश्वास्य तत्तदुक्त्वा हितं वचः\n",
    "07055035a": "विसंज्ञकल्पां रुदतीमपविद्धां प्रवेपतीम्\n",
    "07055035c": "भगिनीं पुण्डरीकाक्ष इदं वचनमब्रवीत्\n",
    "07055036a": "सुभद्रे मा शुचः पुत्रं पाञ्चाल्याश्वासयोत्तराम्\n",
    "07055036c": "गतोऽभिमन्युः प्रथितां गतिं क्षत्रियपुंगवः\n",
    "07055037a": "ये चान्येऽपि कुले सन्ति पुरुषा नो वरानने\n",
    "07055037c": "सर्वे ते वै गतिं यान्तु अभिमन्योर्यशस्विनः\n",
    "07055038a": "कुर्याम तद्वयं कर्म क्रियासुः सुहृदश्च नः\n",
    "07055038c": "कृतवान्यादृगद्यैकस्तव पुत्रो महारथः\n",
    "07055039a": "एवमाश्वास्य भगिनीं द्रौपदीमपि चोत्तराम्\n",
    "07055039c": "पार्थस्यैव महाबाहुः पार्श्वमागादरिंदमः\n",
    "07055040a": "ततोऽभ्यनुज्ञाय नृपान्कृष्णो बन्धूंस्तथाभिभूः\n",
    "07055040c": "विवेशान्तःपुरं राजंस्तेऽन्ये जग्मुर्यथालयम्\n",
    "07056001": "संजय उवाच\n",
    "07056001a": "ततोऽर्जुनस्य भवनं प्रविश्याप्रतिमं विभुः\n",
    "07056001c": "स्पृष्ट्वाम्भः पुण्डरीकाक्षः स्थण्डिले शुभलक्षणे\n",
    "07056001e": "संतस्तार शुभां शय्यां दर्भैर्वैडूर्यसंनिभैः\n",
    "07056002a": "ततो माल्येन विधिवल्लाजैर्गन्धैः सुमङ्गलैः\n",
    "07056002c": "अलंचकार तां शय्यां परिवार्यायुधोत्तमैः\n",
    "07056003a": "ततः स्पृष्टोदकं पार्थं विनीताः परिचारकाः\n",
    "07056003c": "दर्शयां नैत्यकं चक्रुर्नैशं त्रैयम्बकं बलिम्\n",
    "07056004a": "ततः प्रीतमनाः पार्थो गन्धैर्माल्यैश्च माधवम्\n",
    "07056004c": "अलंकृत्योपहारं तं नैशमस्मै न्यवेदयत्\n",
    "07056005a": "स्मयमानस्तु गोविन्दः फल्गुनं प्रत्यभाषत\n",
    "07056005c": "सुप्यतां पार्थ भद्रं ते कल्याणाय व्रजाम्यहम्\n",
    "07056006a": "स्थापयित्वा ततो द्वाःस्थान्गोप्तॄंश्चात्तायुधान्नरान्\n",
    "07056006c": "दारुकानुगतः श्रीमान्विवेश शिबिरं स्वकम्\n",
    "07056006e": "शिश्ये च शयने शुभ्रे बहुकृत्यं विचिन्तयन्\n",
    "07056007a": "न पाण्डवानां शिबिरे कश्चित्सुष्वाप तां निशाम्\n",
    "07056007c": "प्रजागरः सर्वजनमाविवेश विशां पते\n",
    "07056008a": "पुत्रशोकाभिभूतेन प्रतिज्ञातो महात्मना\n",
    "07056008c": "सहसा सिन्धुराजस्य वधो गाण्डीवधन्वना\n",
    "07056009a": "तत्कथं नु महाबाहुर्वासविः परवीरहा\n",
    "07056009c": "प्रतिज्ञां सफलां कुर्यादिति ते समचिन्तयन्\n",
    "07056010a": "कष्टं हीदं व्यवसितं पाण्डवेन महात्मना\n",
    "07056010c": "पुत्रशोकाभितप्तेन प्रतिज्ञा महती कृता\n",
    "07056011a": "भ्रातरश्चापि विक्रान्ता बहुलानि बलानि च\n",
    "07056011c": "धृतराष्ट्रस्य पुत्रेण सर्वं तस्मै निवेदितम्\n",
    "07056012a": "स हत्वा सैन्धवं संख्ये पुनरेतु धनंजयः\n",
    "07056012c": "जित्वा रिपुगणांश्चैव पारयत्वर्जुनो व्रतम्\n",
    "07056013a": "अहत्वा सिन्धुराजं हि धूमकेतुं प्रवेक्ष्यति\n",
    "07056013c": "न ह्येतदनृतं कर्तुमर्हः पार्थो धनंजयः\n",
    "07056014a": "धर्मपुत्रः कथं राजा भविष्यति मृतेऽर्जुने\n",
    "07056014c": "तस्मिन्हि विजयः कृत्स्नः पाण्डवेन समाहितः\n",
    "07056015a": "यदि नः सुकृतं किंचिद्यदि दत्तं हुतं यदि\n",
    "07056015c": "फलेन तस्य सर्वस्य सव्यसाची जयत्वरीन्\n",
    "07056016a": "एवं कथयतां तेषां जयमाशंसतां प्रभो\n",
    "07056016c": "कृच्छ्रेण महता राजन्रजनी व्यत्यवर्तत\n",
    "07056017a": "तस्यां रजन्यां मध्ये तु प्रतिबुद्धो जनार्दनः\n",
    "07056017c": "स्मृत्वा प्रतिज्ञां पार्थस्य दारुकं प्रत्यभाषत\n",
    "07056018a": "अर्जुनेन प्रतिज्ञातमार्तेन हतबन्धुना\n",
    "07056018c": "जयद्रथं हनिष्यामि श्वोभूत इति दारुक\n",
    "07056019a": "तत्तु दुर्योधनः श्रुत्वा मन्त्रिभिर्मन्त्रयिष्यति\n",
    "07056019c": "यथा जयद्रथं पार्थो न हन्यादिति संयुगे\n",
    "07056020a": "अक्षौहिण्यो हि ताः सर्वा रक्षिष्यन्ति जयद्रथम्\n",
    "07056020c": "द्रोणश्च सह पुत्रेण सर्वास्त्रविधिपारगः\n",
    "07056021a": "एको वीरः सहस्राक्षो दैत्यदानवमर्दिता\n",
    "07056021c": "सोऽपि तं नोत्सहेताजौ हन्तुं द्रोणेन रक्षितम्\n",
    "07056022a": "सोऽहं श्वस्तत्करिष्यामि यथा कुन्तीसुतोऽर्जुनः\n",
    "07056022c": "अप्राप्तेऽस्तं दिनकरे हनिष्यति जयद्रथम्\n",
    "07056023a": "न हि दारा न मित्राणि ज्ञातयो न च बान्धवाः\n",
    "07056023c": "कश्चिन्नान्यः प्रियतरः कुन्तीपुत्रान्ममार्जुनात्\n",
    "07056024a": "अनर्जुनमिमं लोकं मुहूर्तमपि दारुक\n",
    "07056024c": "उदीक्षितुं न शक्तोऽहं भविता न च तत्तथा\n",
    "07056025a": "अहं ध्वजिन्यः शत्रूणां सहयाः सरथद्विपाः\n",
    "07056025c": "अर्जुनार्थे हनिष्यामि सकर्णाः ससुयोधनाः\n",
    "07056026a": "श्वो निरीक्षन्तु मे वीर्यं त्रयो लोका महाहवे\n",
    "07056026c": "धनंजयार्थं समरे पराक्रान्तस्य दारुक\n",
    "07056027a": "श्वो नरेन्द्रसहस्राणि राजपुत्रशतानि च\n",
    "07056027c": "साश्वद्विपरथान्याजौ विद्रविष्यन्ति दारुक\n",
    "07056028a": "श्वस्तां चक्रप्रमथितां द्रक्ष्यसे नृपवाहिनीम्\n",
    "07056028c": "मया क्रुद्धेन समरे पाण्डवार्थे निपातिताम्\n",
    "07056029a": "श्वः सदेवाः सगन्धर्वाः पिशाचोरगराक्षसाः\n",
    "07056029c": "ज्ञास्यन्ति लोकाः सर्वे मां सुहृदं सव्यसाचिनः\n",
    "07056030a": "यस्तं द्वेष्टि स मां द्वेष्टि यस्तमनु स मामनु\n",
    "07056030c": "इति संकल्प्यतां बुद्ध्या शरीरार्धं ममार्जुनः\n",
    "07056031a": "यथा त्वमप्रभातायामस्यां निशि रथोत्तमम्\n",
    "07056031c": "कल्पयित्वा यथाशास्त्रमादाय व्रतसंयतः\n",
    "07056032a": "गदां कौमोदकीं दिव्यां शक्तिं चक्रं धनुः शरान्\n",
    "07056032c": "आरोप्य वै रथे सूत सर्वोपकरणानि च\n",
    "07056033a": "स्थानं हि कल्पयित्वा च रथोपस्थे ध्वजस्य मे\n",
    "07056033c": "वैनतेयस्य वीरस्य समरे रथशोभिनः\n",
    "07056034a": "छत्रं जाम्बूनदैर्जालैरर्कज्वलनसंनिभैः\n",
    "07056034c": "विश्वकर्मकृतैर्दिव्यैरश्वानपि च भूषितान्\n",
    "07056035a": "बलाहकं मेघपुष्पं सैन्यं सुग्रीवमेव च\n",
    "07056035c": "युक्त्वा वाजिवरान्यत्तः कवची तिष्ठ दारुक\n",
    "07056036a": "पाञ्चजन्यस्य निर्घोषमार्षभेणैव पूरितम्\n",
    "07056036c": "श्रुत्वा तु भैरवं नादमुपयाया जवेन माम्\n",
    "07056037a": "एकाह्नाहममर्षं च सर्वदुःखानि चैव ह\n",
    "07056037c": "भ्रातुः पितृष्वसेयस्य व्यपनेष्यामि दारुक\n",
    "07056038a": "सर्वोपायैर्यतिष्यामि यथा बीभत्सुराहवे\n",
    "07056038c": "पश्यतां धार्तराष्ट्राणां हनिष्यति जयद्रथम्\n",
    "07056039a": "यस्य यस्य च बीभत्सुर्वधे यत्नं करिष्यति\n",
    "07056039c": "आशंसे सारथे तत्र भवितास्य ध्रुवो जयः\n",
    "07056040": "दारुक उवाच\n",
    "07056040a": "जय एव ध्रुवस्तस्य कुत एव पराजयः\n",
    "07056040c": "यस्य त्वं पुरुषव्याघ्र सारथ्यमुपजग्मिवान्\n",
    "07056041a": "एवं चैतत्करिष्यामि यथा मामनुशाससि\n",
    "07056041c": "सुप्रभातामिमां रात्रिं जयाय विजयस्य हि\n",
    "07057001": "संजय उवाच\n",
    "07057001a": "कुन्तीपुत्रस्तु तं मन्त्रं स्मरन्नेव धनंजयः\n",
    "07057001c": "प्रतिज्ञामात्मनो रक्षन्मुमोहाचिन्त्यविक्रमः\n",
    "07057002a": "तं तु शोकेन संतप्तं स्वप्ने कपिवरध्वजम्\n",
    "07057002c": "आससाद महातेजा ध्यायन्तं गरुडध्वजः\n",
    "07057003a": "प्रत्युत्थानं तु कृष्णस्य सर्वावस्थं धनंजयः\n",
    "07057003c": "नालोपयत धर्मात्मा भक्त्या प्रेम्णा च सर्वदा\n",
    "07057004a": "प्रत्युत्थाय च गोविन्दं स तस्मायासनं ददौ\n",
    "07057004c": "न चासने स्वयं बुद्धिं बीभत्सुर्व्यदधात्तदा\n",
    "07057005a": "ततः कृष्णो महातेजा जानन्पार्थस्य निश्चयम्\n",
    "07057005c": "कुन्तीपुत्रमिदं वाक्यमासीनः स्थितमब्रवीत्\n",
    "07057006a": "मा विषादे मनः पार्थ कृथाः कालो हि दुर्जयः\n",
    "07057006c": "कालः सर्वाणि भूतानि नियच्छति परे विधौ\n",
    "07057007a": "किमर्थं च विषादस्ते तद्ब्रूहि वदतां वर\n",
    "07057007c": "न शोचितव्यं विदुषा शोकः कार्यविनाशनः\n",
    "07057008a": "शोचन्नन्दयते शत्रून्कर्शयत्यपि बान्धवान्\n",
    "07057008c": "क्षीयते च नरस्तस्मान्न त्वं शोचितुमर्हसि\n",
    "07057009a": "इत्युक्तो वासुदेवेन बीभत्सुरपराजितः\n",
    "07057009c": "आबभाषे तदा विद्वानिदं वचनमर्थवत्\n",
    "07057010a": "मया प्रतिज्ञा महती जयद्रथवधे कृता\n",
    "07057010c": "श्वोऽस्मि हन्ता दुरात्मानं पुत्रघ्नमिति केशव\n",
    "07057011a": "मत्प्रतिज्ञाविघातार्थं धार्तराष्ट्रैः किलाच्युत\n",
    "07057011c": "पृष्ठतः सैन्धवः कार्यः सर्वैर्गुप्तो महारथैः\n",
    "07057012a": "दश चैका च ताः कृष्ण अक्षौहिण्यः सुदुर्जयाः\n",
    "07057012c": "प्रतिज्ञायां च हीनायां कथं जीवेत मद्विधः\n",
    "07057013a": "दुःखोपायस्य मे वीर विकाङ्क्षा परिवर्तते\n",
    "07057013c": "द्रुतं च याति सविता तत एतद्ब्रवीम्यहम्\n",
    "07057014a": "शोकस्थानं तु तच्छ्रुत्वा पार्थस्य द्विजकेतनः\n",
    "07057014c": "संस्पृश्याम्भस्ततः कृष्णः प्राङ्मुखः समवस्थितः\n",
    "07057015a": "इदं वाक्यं महातेजा बभाषे पुष्करेक्षणः\n",
    "07057015c": "हितार्थं पाण्डुपुत्रस्य सैन्धवस्य वधे वृतः\n",
    "07057016a": "पार्थ पाशुपतं नाम परमास्त्रं सनातनम्\n",
    "07057016c": "येन सर्वान्मृधे दैत्याञ्जघ्ने देवो महेश्वरः\n",
    "07057017a": "यदि तद्विदितं तेऽद्य श्वो हन्तासि जयद्रथम्\n",
    "07057017c": "अथ ज्ञातुं प्रपद्यस्व मनसा वृषभध्वजम्\n",
    "07057018a": "तं देवं मनसा ध्यायञ्जोषमास्स्व धनंजय\n",
    "07057018c": "ततस्तस्य प्रसादात्त्वं भक्तः प्राप्स्यसि तन्महत्\n",
    "07057019a": "ततः कृष्णवचः श्रुत्वा संस्पृश्याम्भो धनंजयः\n",
    "07057019c": "भूमावासीन एकाग्रो जगाम मनसा भवम्\n",
    "07057020a": "ततः प्रणिहिते ब्राह्मे मुहूर्ते शुभलक्षणे\n",
    "07057020c": "आत्मानमर्जुनोऽपश्यद्गगने सहकेशवम्\n",
    "07057021a": "ज्योतिर्भिश्च समाकीर्णं सिद्धचारणसेवितम्\n",
    "07057021c": "वायुवेगगतिः पार्थः खं भेजे सहकेशवः\n",
    "07057022a": "केशवेन गृहीतः स दक्षिणे विभुना भुजे\n",
    "07057022c": "प्रेक्षमाणो बहून्भावाञ्जगामाद्भुतदर्शनान्\n",
    "07057023a": "उदीच्यां दिशि धर्मात्मा सोऽपश्यच्छ्वेतपर्वतम्\n",
    "07057023c": "कुबेरस्य विहारे च नलिनीं पद्मभूषिताम्\n",
    "07057024a": "सरिच्छ्रेष्ठां च तां गङ्गां वीक्षमाणो बहूदकाम्\n",
    "07057024c": "सदापुष्पफलैर्वृक्षैरुपेतां स्फटिकोपलाम्\n",
    "07057025a": "सिंहव्याघ्रसमाकीर्णां नानामृगगणाकुलाम्\n",
    "07057025c": "पुण्याश्रमवतीं रम्यां मनोज्ञाण्डजसेविताम्\n",
    "07057026a": "मन्दरस्य प्रदेशांश्च किंनरोद्गीतनादितान्\n",
    "07057026c": "हेमरूप्यमयैः शृङ्गैर्नानौषधिविदीपितान्\n",
    "07057026e": "तथा मन्दारवृक्षैश्च पुष्पितैरुपशोभितान्\n",
    "07057027a": "स्निग्धाञ्जनचयाकारं संप्राप्तः कालपर्वतम्\n",
    "07057027c": "पुण्यं हिमवतः पादं मणिमन्तं च पर्वतम्\n",
    "07057027e": "ब्रह्मतुङ्गं नदीश्चान्यास्तथा जनपदानपि\n",
    "07057028a": "सुशृङ्गं शतशृङ्गं च शर्यातिवनमेव च\n",
    "07057028c": "पुण्यमश्वशिरःस्थानं स्थानमाथर्वणस्य च\n",
    "07057029a": "वृषदंशं च शैलेन्द्रं महामन्दरमेव च\n",
    "07057029c": "अप्सरोभिः समाकीर्णं किंनरैश्चोपशोभितम्\n",
    "07057030a": "तांश्च शैलान्व्रजन्पार्थः प्रेक्षते सहकेशवः\n",
    "07057030c": "शुभैः प्रस्रवणैर्जुष्टान्हेमधातुविभूषितान्\n",
    "07057031a": "चन्द्ररश्मिप्रकाशाङ्गीं पृथिवीं पुरमालिनीम्\n",
    "07057031c": "समुद्रांश्चाद्भुताकारानपश्यद्बहुलाकरान्\n",
    "07057032a": "वियद्द्यां पृथिवीं चैव पश्यन्विष्णुपदे व्रजन्\n",
    "07057032c": "विस्मितः सह कृष्णेन क्षिप्तो बाण इवात्यगात्\n",
    "07057033a": "ग्रहनक्षत्रसोमानां सूर्याग्न्योश्च समत्विषम्\n",
    "07057033c": "अपश्यत तदा पार्थो ज्वलन्तमिव पर्वतम्\n",
    "07057034a": "समासाद्य तु तं शैलं शैलाग्रे समवस्थितम्\n",
    "07057034c": "तपोनित्यं महात्मानमपश्यद्वृषभध्वजम्\n",
    "07057035a": "सहस्रमिव सूर्याणां दीप्यमानं स्वतेजसा\n",
    "07057035c": "शूलिनं जटिलं गौरं वल्कलाजिनवाससम्\n",
    "07057036a": "नयनानां सहस्रैश्च विचित्राङ्गं महौजसम्\n",
    "07057036c": "पार्वत्या सहितं देवं भूतसंघैश्च भास्वरैः\n",
    "07057037a": "गीतवादित्रसंह्रादैस्ताललास्यसमन्वितम्\n",
    "07057037c": "वल्गितास्फोटितोत्क्रुष्टैः पुण्यगन्धैश्च सेवितम्\n",
    "07057038a": "स्तूयमानं स्तवैर्दिव्यैर्मुनिभिर्ब्रह्मवादिभिः\n",
    "07057038c": "गोप्तारं सर्वभूतानामिष्वासधरमच्युतम्\n",
    "07057039a": "वासुदेवस्तु तं दृष्ट्वा जगाम शिरसा क्षितिम्\n",
    "07057039c": "पार्थेन सह धर्मात्मा गृणन्ब्रह्म सनातनम्\n",
    "07057040a": "लोकादिं विश्वकर्माणमजमीशानमव्ययम्\n",
    "07057040c": "मनसः परमां योनिं खं वायुं ज्योतिषां निधिम्\n",
    "07057041a": "स्रष्टारं वारिधाराणां भुवश्च प्रकृतिं पराम्\n",
    "07057041c": "देवदानवयक्षाणां मानवानां च साधनम्\n",
    "07057042a": "योगिनां परमं ब्रह्म व्यक्तं ब्रह्मविदां निधिम्\n",
    "07057042c": "चराचरस्य स्रष्टारं प्रतिहर्तारमेव च\n",
    "07057043a": "कालकोपं महात्मानं शक्रसूर्यगुणोदयम्\n",
    "07057043c": "अवन्दत तदा कृष्णो वाङ्मनोबुद्धिकर्मभिः\n",
    "07057044a": "यं प्रपश्यन्ति विद्वांसः सूक्ष्माध्यात्मपदैषिणः\n",
    "07057044c": "तमजं कारणात्मानं जग्मतुः शरणं भवम्\n",
    "07057045a": "अर्जुनश्चापि तं देवं भूयो भूयोऽभ्यवन्दत\n",
    "07057045c": "ज्ञात्वैकं भूतभव्यादिं सर्वभूतभवोद्भवम्\n",
    "07057046a": "ततस्तावागतौ शर्वः प्रोवाच प्रहसन्निव\n",
    "07057046c": "स्वागतं वां नरश्रेष्ठावुत्तिष्ठेतां गतक्लमौ\n",
    "07057046e": "किं च वामीप्सितं वीरौ मनसः क्षिप्रमुच्यताम्\n",
    "07057047a": "येन कार्येण संप्राप्तौ युवां तत्साधयामि वाम्\n",
    "07057047c": "व्रियतामात्मनः श्रेयस्तत्सर्वं प्रददानि वाम्\n",
    "07057048a": "ततस्तद्वचनं श्रुत्वा प्रत्युत्थाय कृताञ्जली\n",
    "07057048c": "वासुदेवार्जुनौ शर्वं तुष्टुवाते महामती\n",
    "07057049a": "नमो भवाय शर्वाय रुद्राय वरदाय च\n",
    "07057049c": "पशूनां पतये नित्यमुग्राय च कपर्दिने\n",
    "07057050a": "महादेवाय भीमाय त्र्यम्बकाय च शंभवे\n",
    "07057050c": "ईशानाय भगघ्नाय नमोऽस्त्वन्धकघातिने\n",
    "07057051a": "कुमारगुरवे नित्यं नीलग्रीवाय वेधसे\n",
    "07057051c": "विलोहिताय धूम्राय व्याधायानपराजिते\n",
    "07057052a": "नित्यं नीलशिखण्डाय शूलिने दिव्यचक्षुषे\n",
    "07057052c": "हन्त्रे गोप्त्रे त्रिनेत्राय व्याधाय वसुरेतसे\n",
    "07057053a": "अचिन्त्यायाम्बिकाभर्त्रे सर्वदेवस्तुताय च\n",
    "07057053c": "वृषध्वजाय पिङ्गाय जटिने ब्रह्मचारिणे\n",
    "07057054a": "तप्यमानाय सलिले ब्रह्मण्यायाजिताय च\n",
    "07057054c": "विश्वात्मने विश्वसृजे विश्वमावृत्य तिष्ठते\n",
    "07057055a": "नमो नमस्ते सेव्याय भूतानां प्रभवे सदा\n",
    "07057055c": "ब्रह्मवक्त्राय शर्वाय शंकराय शिवाय च\n",
    "07057056a": "नमोऽस्तु वाचस्पतये प्रजानां पतये नमः\n",
    "07057056c": "नमो विश्वस्य पतये महतां पतये नमः\n",
    "07057057a": "नमः सहस्रशिरसे सहस्रभुजमन्यवे\n",
    "07057057c": "सहस्रनेत्रपादाय नमोऽसंख्येयकर्मणे\n",
    "07057058a": "नमो हिरण्यवर्णाय हिरण्यकवचाय च\n",
    "07057058c": "भक्तानुकम्पिने नित्यं सिध्यतां नौ वरः प्रभो\n",
    "07057059a": "एवं स्तुत्वा महादेवं वासुदेवः सहार्जुनः\n",
    "07057059c": "प्रसादयामास भवं तदा ह्यस्त्रोपलब्धये\n",
    "07057060a": "ततोऽर्जुनः प्रीतमना ववन्दे वृषभध्वजम्\n",
    "07057060c": "ददर्शोत्फुल्लनयनः समस्तं तेजसां निधिम्\n",
    "07057061a": "तं चोपहारं स्वकृतं नैशं नैत्यकमात्मनः\n",
    "07057061c": "ददर्श त्र्यम्बकाभ्याशे वासुदेवनिवेदितम्\n",
    "07057062a": "ततोऽभिपूज्य मनसा शर्वं कृष्णं च पाण्डवः\n",
    "07057062c": "इच्छाम्यहं दिव्यमस्त्रमित्यभाषत शंकरम्\n",
    "07057063a": "ततः पार्थस्य विज्ञाय वरार्थे वचनं प्रभुः\n",
    "07057063c": "वासुदेवार्जुनौ देवः स्मयमानोऽभ्यभाषत\n",
    "07057064a": "सरोऽमृतमयं दिव्यमभ्याशे शत्रुसूदनौ\n",
    "07057064c": "तत्र मे तद्धनुर्दिव्यं शरश्च निहितः पुरा\n",
    "07057065a": "येन देवारयः सर्वे मया युधि निपातिताः\n",
    "07057065c": "तत आनीयतां कृष्णौ सशरं धनुरुत्तमम्\n",
    "07057066a": "तथेत्युक्त्वा तु तौ वीरौ तं शर्वं पार्षदैः सह\n",
    "07057066c": "प्रस्थितौ तत्सरो दिव्यं दिव्याश्चर्यशतैर्वृतम्\n",
    "07057067a": "निर्दिष्टं यद्वृषाङ्केन पुण्यं सर्वार्थसाधकम्\n",
    "07057067c": "तज्जग्मतुरसंभ्रान्तौ नरनारायणावृषी\n",
    "07057068a": "ततस्तु तत्सरो गत्वा सूर्यमण्डलसंनिभम्\n",
    "07057068c": "नागमन्तर्जले घोरं ददृशातेऽर्जुनाच्युतौ\n",
    "07057069a": "द्वितीयं चापरं नागं सहस्रशिरसं वरम्\n",
    "07057069c": "वमन्तं विपुलां ज्वालां ददृशातेऽग्निवर्चसम्\n",
    "07057070a": "ततः कृष्णश्च पार्थश्च संस्पृश्यापः कृताञ्जली\n",
    "07057070c": "तौ नागावुपतस्थाते नमस्यन्तौ वृषध्वजम्\n",
    "07057071a": "गृणन्तौ वेदविदुषौ तद्ब्रह्म शतरुद्रियम्\n",
    "07057071c": "अप्रमेयं प्रणमन्तौ गत्वा सर्वात्मना भवम्\n",
    "07057072a": "ततस्तौ रुद्रमाहात्म्याद्धित्वा रूपं महोरगौ\n",
    "07057072c": "धनुर्बाणश्च शत्रुघ्नं तद्द्वंद्वं समपद्यत\n",
    "07057073a": "ततो जगृहतुः प्रीतौ धनुर्बाणं च सुप्रभम्\n",
    "07057073c": "आजह्रतुर्महात्मानौ ददतुश्च महात्मने\n",
    "07057074a": "ततः पार्श्वाद्वृषाङ्कस्य ब्रह्मचारी न्यवर्तत\n",
    "07057074c": "पिङ्गाक्षस्तपसः क्षेत्रं बलवान्नीललोहितः\n",
    "07057075a": "स तद्गृह्य धनुःश्रेष्ठं तस्थौ स्थानं समाहितः\n",
    "07057075c": "व्यकर्षच्चापि विधिवत्सशरं धनुरुत्तमम्\n",
    "07057076a": "तस्य मौर्वीं च मुष्टिं च स्थानं चालक्ष्य पाण्डवः\n",
    "07057076c": "श्रुत्वा मन्त्रं भवप्रोक्तं जग्राहाचिन्त्यविक्रमः\n",
    "07057077a": "सरस्येव च तं बाणं मुमोचातिबलः प्रभुः\n",
    "07057077c": "चकार च पुनर्वीरस्तस्मिन्सरसि तद्धनुः\n",
    "07057078a": "ततः प्रीतं भवं ज्ञात्वा स्मृतिमानर्जुनस्तदा\n",
    "07057078c": "वरमारण्यकं दत्तं दर्शनं शंकरस्य च\n",
    "07057078e": "मनसा चिन्तयामास तन्मे संपद्यतामिति\n",
    "07057079a": "तस्य तन्मतमाज्ञाय प्रीतः प्रादाद्वरं भवः\n",
    "07057079c": "तच्च पाशुपतं घोरं प्रतिज्ञायाश्च पारणम्\n",
    "07057080a": "संहृष्टरोमा दुर्धर्षः कृतं कार्यममन्यत\n",
    "07057080c": "ववन्दतुश्च संहृष्टौ शिरोभ्यां तौ महेश्वरम्\n",
    "07057081a": "अनुज्ञातौ क्षणे तस्मिन्भवेनार्जुनकेशवौ\n",
    "07057081c": "प्राप्तौ स्वशिबिरं वीरौ मुदा परमया युतौ\n",
    "07057081e": "इन्द्राविष्णू यथा प्रीतौ जम्भस्य वधकाङ्क्षिणौ\n",
    "07058001": "संजय उवाच\n",
    "07058001a": "तयोः संवदतोरेव कृष्णदारुकयोस्तदा\n",
    "07058001c": "सात्यगाद्रजनी राजन्नथ राजान्वबुध्यत\n",
    "07058002a": "पठन्ति पाणिस्वनिका मागधा मधुपर्किकाः\n",
    "07058002c": "वैतालिकाश्च सूताश्च तुष्टुवुः पुरुषर्षभम्\n",
    "07058003a": "नर्तकाश्चाप्यनृत्यन्त जगुर्गीतानि गायकाः\n",
    "07058003c": "कुरुवंशस्तवार्थानि मधुरं रक्तकण्ठिनः\n",
    "07058004a": "मृदङ्गा झर्झरा भेर्यः पणवानकगोमुखाः\n",
    "07058004c": "आडम्बराश्च शङ्खाश्च दुन्दुभ्यश्च महास्वनाः\n",
    "07058005a": "एवमेतानि सर्वाणि तथान्यान्यपि भारत\n",
    "07058005c": "वादयन्ति स्म संहृष्टाः कुशलाः साधुशिक्षिताः\n",
    "07058006a": "स मेघसमनिर्घोषो महाञ्शब्दोऽस्पृशद्दिवम्\n",
    "07058006c": "पार्थिवप्रवरं सुप्तं युधिष्ठिरमबोधयत्\n",
    "07058007a": "प्रतिबुद्धः सुखं सुप्तो महार्हे शयनोत्तमे\n",
    "07058007c": "उत्थायावश्यकार्यार्थं ययौ स्नानगृहं ततः\n",
    "07058008a": "ततः शुक्लाम्बराः स्नातास्तरुणाष्टोत्तरं शतम्\n",
    "07058008c": "स्नापकाः काञ्चनैः कुम्भैः पूर्णैः समुपतस्थिरे\n",
    "07058009a": "भद्रासने सूपविष्टः परिधायाम्बरं लघु\n",
    "07058009c": "सस्नौ चन्दनसंयुक्तैः पानीयैरभिमन्त्रितैः\n",
    "07058010a": "उत्सादितः कषायेण बलवद्भिः सुशिक्षितैः\n",
    "07058010c": "आप्लुतः साधिवासेन जलेन च सुगन्धिना\n",
    "07058011a": "हरिणा चन्दनेनाङ्गमनुलिप्य महाभुजः\n",
    "07058011c": "स्रग्वी चाक्लिष्टवसनः प्राङ्मुखः प्राञ्जलिः स्थितः\n",
    "07058012a": "जजाप जप्यं कौन्तेयः सतां मार्गमनुष्ठितः\n",
    "07058012c": "ततोऽग्निशरणं दीप्तं प्रविवेश विनीतवत्\n",
    "07058013a": "समिद्धं स पवित्राभिरग्निमाहुतिभिस्तथा\n",
    "07058013c": "मन्त्रपूताभिरर्चित्वा निश्चक्राम गृहात्ततः\n",
    "07058014a": "द्वितीयां पुरुषव्याघ्रः कक्ष्यां निष्क्रम्य पार्थिवः\n",
    "07058014c": "तत्र वेदविदो विप्रानपश्यद्ब्राह्मणर्षभान्\n",
    "07058015a": "दान्तान्वेदव्रतस्नातान्स्नातानवभृथेषु च\n",
    "07058015c": "सहस्रानुचरान्सौरानष्टौ दशशतानि च\n",
    "07058016a": "अक्षतैः सुमनोभिश्च वाचयित्वा महाभुजः\n",
    "07058016c": "तान्द्विजान्मधुसर्पिर्भ्यां फलैः श्रेष्ठैः सुमङ्गलैः\n",
    "07058017a": "प्रादात्काञ्चनमेकैकं निष्कं विप्राय पाण्डवः\n",
    "07058017c": "अलंकृतं चाश्वशतं वासांसीष्टाश्च दक्षिणाः\n",
    "07058018a": "तथा गाः कपिला दोग्ध्रीः सर्षभाः पाण्डुनन्दनः\n",
    "07058018c": "हेमशृङ्गी रूप्यखुरा दत्त्वा चक्रे प्रदक्षिणम्\n",
    "07058019a": "स्वस्तिकान्वर्धमानांश्च नन्द्यावर्तांश्च काञ्चनान्\n",
    "07058019c": "माल्यं च जलकुम्भांश्च ज्वलितं च हुताशनम्\n",
    "07058020a": "पूर्णान्यक्षतपात्राणि रुचकान्रोचनांस्तथा\n",
    "07058020c": "स्वलंकृताः शुभाः कन्या दधिसर्पिर्मधूदकम्\n",
    "07058021a": "मङ्गल्यान्पक्षिणश्चैव यच्चान्यदपि पूजितम्\n",
    "07058021c": "दृष्ट्वा स्पृष्ट्वा च कौन्तेयो बाह्यां कक्ष्यामगात्ततः\n",
    "07058022a": "ततस्तस्य महाबाहोस्तिष्ठतः परिचारकाः\n",
    "07058022c": "सौवर्णं सर्वतोभद्रं मुक्तावैडूर्यमण्डितम्\n",
    "07058023a": "परार्ध्यास्तरणास्तीर्णं सोत्तरच्छदमृद्धिमत्\n",
    "07058023c": "विश्वकर्मकृतं दिव्यमुपजह्रुर्वरासनम्\n",
    "07058024a": "तत्र तस्योपविष्टस्य भूषणानि महात्मनः\n",
    "07058024c": "उपजह्रुर्महार्हाणि प्रेष्याः शुभ्राणि सर्वशः\n",
    "07058025a": "युक्ताभरणवेषस्य कौन्तेयस्य महात्मनः\n",
    "07058025c": "रूपमासीन्महाराज द्विषतां शोकवर्धनम्\n",
    "07058026a": "पाण्डरैश्चन्द्ररश्म्याभैर्हेमदण्डैश्च चामरैः\n",
    "07058026c": "दोधूयमानः शुशुभे विद्युद्भिरिव तोयदः\n",
    "07058027a": "संस्तूयमानः सूतैश्च वन्द्यमानश्च बन्दिभिः\n",
    "07058027c": "उपगीयमानो गन्धर्वैरास्ते स्म कुरुनन्दनः\n",
    "07058028a": "ततो मुहूर्तादासीत्तु बन्दिनां निस्वनो महान्\n",
    "07058028c": "नेमिघोषश्च रथिनां खुरघोषश्च वाजिनाम्\n",
    "07058029a": "ह्रादेन गजघण्टानां शङ्खानां निनदेन च\n",
    "07058029c": "नराणां पदशब्दैश्च कम्पतीव स्म मेदिनी\n",
    "07058030a": "ततः शुद्धान्तमासाद्य जानुभ्यां भूतले स्थितः\n",
    "07058030c": "शिरसा वन्दनीयं तमभिवन्द्य जगत्पतिम्\n",
    "07058031a": "कुण्डली बद्धनिस्त्रिंशः संनद्धकवचो युवा\n",
    "07058031c": "अभिप्रणम्य शिरसा द्वाःस्थो धर्मात्मजाय वै\n",
    "07058031e": "न्यवेदयद्धृषीकेशमुपयातं महात्मने\n",
    "07058032a": "सोऽब्रवीत्पुरुषव्याघ्रः स्वागतेनैव माधवम्\n",
    "07058032c": "अर्घ्यं चैवासनं चास्मै दीयतां परमार्चितम्\n",
    "07058033a": "ततः प्रवेश्य वार्ष्णेयमुपवेश्य वरासने\n",
    "07058033c": "सत्कृत्य सत्कृतस्तेन पर्यपृच्छद्युधिष्ठिरः\n",
    "07059001": "युधिष्ठिर उवाच\n",
    "07059001a": "सुखेन रजनी व्युष्टा कच्चित्ते मधुसूदन\n",
    "07059001c": "कच्चिज्ज्ञानानि सर्वाणि प्रसन्नानि तवाच्युत\n",
    "07059002": "संजय उवाच\n",
    "07059002a": "वासुदेवोऽपि तद्युक्तं पर्यपृच्छद्युधिष्ठिरम्\n",
    "07059002c": "ततः क्षत्ता प्रकृतयो न्यवेदयदुपस्थिताः\n",
    "07059003a": "अनुज्ञातश्च राज्ञा स प्रावेशयत तं जनम्\n",
    "07059003c": "विराटं भीमसेनं च धृष्टद्युम्नं च सात्यकिम्\n",
    "07059004a": "शिखण्डिनं यमौ चैव चेकितानं च केकयान्\n",
    "07059004c": "युयुत्सुं चैव कौरव्यं पाञ्चाल्यं चोत्तमौजसम्\n",
    "07059005a": "एते चान्ये च बहवः क्षत्रियाः क्षत्रियर्षभम्\n",
    "07059005c": "उपतस्थुर्महात्मानं विविशुश्चासनेषु ते\n",
    "07059006a": "एकस्मिन्नासने वीरावुपविष्टौ महाबलौ\n",
    "07059006c": "कृष्णश्च युयुधानश्च महात्मानौ महाद्युती\n",
    "07059007a": "ततो युधिष्ठिरस्तेषां शृण्वतां मधुसूदनम्\n",
    "07059007c": "अब्रवीत्पुण्डरीकाक्षमाभाष्य मधुरं वचः\n",
    "07059008a": "एकं त्वां वयमाश्रित्य सहस्राक्षमिवामराः\n",
    "07059008c": "प्रार्थयामो जयं युद्धे शाश्वतानि सुखानि च\n",
    "07059009a": "त्वं हि राज्यविनाशं च द्विषद्भिश्च निराक्रियाम्\n",
    "07059009c": "क्लेशांश्च विविधान्कृष्ण सर्वांस्तानपि वेत्थ नः\n",
    "07059010a": "त्वयि सर्वेश सर्वेषामस्माकं भक्तवत्सल\n",
    "07059010c": "सुखमायत्तमत्यर्थं यात्रा च मधुसूदन\n",
    "07059011a": "स तथा कुरु वार्ष्णेय यथा त्वयि मनो मम\n",
    "07059011c": "अर्जुनस्य यथा सत्या प्रतिज्ञा स्याच्चिकीर्षिता\n",
    "07059012a": "स भवांस्तारयत्वस्माद्दुःखामर्षमहार्णवात्\n",
    "07059012c": "पारं तितीर्षतामद्य प्लवो नो भव माधव\n",
    "07059013a": "न हि तत्कुरुते संख्ये कार्तवीर्यसमस्त्वपि\n",
    "07059013c": "रथी यत्कुरुते कृष्ण सारथिर्यत्नमास्थितः\n",
    "07059014": "वासुदेव उवाच\n",
    "07059014a": "सामरेष्वपि लोकेषु सर्वेषु न तथाविधः\n",
    "07059014c": "शरासनधरः कश्चिद्यथा पार्थो धनंजयः\n",
    "07059015a": "वीर्यवानस्त्रसंपन्नः पराक्रान्तो महाबलः\n",
    "07059015c": "युद्धशौण्डः सदामर्षी तेजसा परमो नृणाम्\n",
    "07059016a": "स युवा वृषभस्कन्धो दीर्घबाहुर्महाबलः\n",
    "07059016c": "सिंहर्षभगतिः श्रीमान्द्विषतस्ते हनिष्यति\n",
    "07059017a": "अहं च तत्करिष्यामि यथा कुन्तीसुतोऽर्जुनः\n",
    "07059017c": "धार्तराष्ट्रस्य सैन्यानि धक्ष्यत्यग्निरिवोत्थितः\n",
    "07059018a": "अद्य तं पापकर्माणं क्षुद्रं सौभद्रघातिनम्\n",
    "07059018c": "अपुनर्दर्शनं मार्गमिषुभिः क्षेप्स्यतेऽर्जुनः\n",
    "07059019a": "तस्याद्य गृध्राः श्येनाश्च वडगोमायवस्तथा\n",
    "07059019c": "भक्षयिष्यन्ति मांसानि ये चान्ये पुरुषादकाः\n",
    "07059020a": "यद्यस्य देवा गोप्तारः सेन्द्राः सर्वे तथाप्यसौ\n",
    "07059020c": "राजधानीं यमस्याद्य हतः प्राप्स्यति संकुले\n",
    "07059021a": "निहत्य सैन्धवं जिष्णुरद्य त्वामुपयास्यति\n",
    "07059021c": "विशोको विज्वरो राजन्भव भूतिपुरस्कृतः\n",
    "07060001": "संजय उवाच\n",
    "07060001a": "तथा संभाषतां तेषां प्रादुरासीद्धनंजयः\n",
    "07060001c": "दिदृक्षुर्भरतश्रेष्ठं राजानं ससुहृद्गणम्\n",
    "07060002a": "तं प्रविष्टं शुभां कक्ष्यामभिवाद्याग्रतः स्थितम्\n",
    "07060002c": "समुत्थायार्जुनं प्रेम्णा सस्वजे पाण्डवर्षभः\n",
    "07060003a": "मूर्ध्नि चैनमुपाघ्राय परिष्वज्य च बाहुना\n",
    "07060003c": "आशिषः परमाः प्रोच्य स्मयमानोऽभ्यभाषत\n",
    "07060004a": "व्यक्तमर्जुन संग्रामे ध्रुवस्ते विजयो महान्\n",
    "07060004c": "यादृग्रूपा हि ते छाया प्रसन्नश्च जनार्दनः\n",
    "07060005a": "तमब्रवीत्ततो जिष्णुर्महदाश्चर्यमुत्तमम्\n",
    "07060005c": "दृष्टवानस्मि भद्रं ते केशवस्य प्रसादजम्\n",
    "07060006a": "ततस्तत्कथयामास यथादृष्टं धनंजयः\n",
    "07060006c": "आश्वासनार्थं सुहृदां त्र्यम्बकेन समागमम्\n",
    "07060007a": "ततः शिरोभिरवनिं स्पृष्ट्वा सर्वे च विस्मिताः\n",
    "07060007c": "नमस्कृत्य वृषाङ्काय साधु साध्वित्यथाब्रुवन्\n",
    "07060008a": "अनुज्ञातास्ततः सर्वे सुहृदो धर्मसूनुना\n",
    "07060008c": "त्वरमाणाः सुसंनद्धा हृष्टा युद्धाय निर्ययुः\n",
    "07060009a": "अभिवाद्य तु राजानं युयुधानाच्युतार्जुनाः\n",
    "07060009c": "हृष्टा विनिर्ययुस्ते वै युधिष्ठिरनिवेशनात्\n",
    "07060010a": "रथेनैकेन दुर्धर्षौ युयुधानजनार्दनौ\n",
    "07060010c": "जग्मतुः सहितौ वीरावर्जुनस्य निवेशनम्\n",
    "07060011a": "तत्र गत्वा हृषीकेशः कल्पयामास सूतवत्\n",
    "07060011c": "रथं रथवरस्याजौ वानरर्षभलक्षणम्\n",
    "07060012a": "स मेघसमनिर्घोषस्तप्तकाञ्चनसप्रभः\n",
    "07060012c": "बभौ रथवरः कॢप्तः शिशुर्दिवसकृद्यथा\n",
    "07060013a": "ततः पुरुषशार्दूलः सज्जः सज्जं पुरःसरः\n",
    "07060013c": "कृताह्निकाय पार्थाय न्यवेदयत तं रथम्\n",
    "07060014a": "तं तु लोके वरः पुंसां किरीटी हेमवर्मभृत्\n",
    "07060014c": "बाणबाणासनी वाहं प्रदक्षिणमवर्तत\n",
    "07060015a": "ततो विद्यावयोवृद्धैः क्रियावद्भिर्जितेन्द्रियैः\n",
    "07060015c": "स्तूयमानो जयाशीभिरारुरोह महारथम्\n",
    "07060016a": "जैत्रैः सांग्रामिकैर्मन्त्रैः पूर्वमेव रथोत्तमम्\n",
    "07060016c": "अभिमन्त्रितमर्चिष्मानुदयं भास्करो यथा\n",
    "07060017a": "स रथे रथिनां श्रेष्ठः काञ्चने काञ्चनावृतः\n",
    "07060017c": "विबभौ विमलोऽर्चिष्मान्मेराविव दिवाकरः\n",
    "07060018a": "अन्वारुरोहतुः पार्थं युयुधानजनार्दनौ\n",
    "07060018c": "शर्यातेर्यज्ञमायान्तं यथेन्द्रं देवमश्विनौ\n",
    "07060019a": "अथ जग्राह गोविन्दो रश्मीन्रश्मिवतां वरः\n",
    "07060019c": "मातलिर्वासवस्येव वृत्रं हन्तुं प्रयास्यतः\n",
    "07060020a": "स ताभ्यां सहितः पार्थो रथप्रवरमास्थितः\n",
    "07060020c": "सहितो बुधशुक्राभ्यां तमो निघ्नन्यथा शशी\n",
    "07060021a": "सैन्धवस्य वधप्रेप्सुः प्रयातः शत्रुपूगहा\n",
    "07060021c": "सहाम्बुपतिमित्राभ्यां यथेन्द्रस्तारकामये\n",
    "07060022a": "ततो वादित्रनिर्घोषैर्मङ्गल्यैश्च स्तवैः शुभैः\n",
    "07060022c": "प्रयान्तमर्जुनं सूता मागधाश्चैव तुष्टुवुः\n",
    "07060023a": "सजयाशीः सपुण्याहः सूतमागधनिस्वनः\n",
    "07060023c": "युक्तो वादित्रघोषेण तेषां रतिकरोऽभवत्\n",
    "07060024a": "तमनुप्रयतो वायुः पुण्यगन्धवहः शुचिः\n",
    "07060024c": "ववौ संहर्षयन्पार्थं द्विषतश्चापि शोषयन्\n",
    "07060025a": "प्रादुरासन्निमित्तानि विजयाय बहूनि च\n",
    "07060025c": "पाण्डवानां त्वदीयानां विपरीतानि मारिष\n",
    "07060026a": "दृष्ट्वार्जुनो निमित्तानि विजयाय प्रदक्षिणम्\n",
    "07060026c": "युयुधानं महेष्वासमिदं वचनमब्रवीत्\n",
    "07060027a": "युयुधानाद्य युद्धे मे दृश्यते विजयो ध्रुवः\n",
    "07060027c": "यथा हीमानि लिङ्गानि दृश्यन्ते शिनिपुंगव\n",
    "07060028a": "सोऽहं तत्र गमिष्यामि यत्र सैन्धवको नृपः\n",
    "07060028c": "यियासुर्यमलोकाय मम वीर्यं प्रतीक्षते\n",
    "07060029a": "यथा परमकं कृत्यं सैन्धवस्य वधे मम\n",
    "07060029c": "तथैव सुमहत्कृत्यं धर्मराजस्य रक्षणे\n",
    "07060030a": "स त्वमद्य महाबाहो राजानं परिपालय\n",
    "07060030c": "यथैव हि मया गुप्तस्त्वया गुप्तो भवेत्तथा\n",
    "07060031a": "त्वयि चाहं पराश्वस्य प्रद्युम्ने वा महारथे\n",
    "07060031c": "शक्नुयां सैन्धवं हन्तुमनपेक्षो नरर्षभ\n",
    "07060032a": "मय्यपेक्षा न कर्तव्या कथंचिदपि सात्वत\n",
    "07060032c": "राजन्येव परा गुप्तिः कार्या सर्वात्मना त्वया\n",
    "07060033a": "न हि यत्र महाबाहुर्वासुदेवो व्यवस्थितः\n",
    "07060033c": "किंचिद्व्यापद्यते तत्र यत्राहमपि च ध्रुवम्\n",
    "07060034a": "एवमुक्तस्तु पार्थेन सात्यकिः परवीरहा\n",
    "07060034c": "तथेत्युक्त्वागमत्तत्र यत्र राजा युधिष्ठिरः\n",
    "07061001": "धृतराष्ट्र उवाच\n",
    "07061001a": "श्वोभूते किमकार्षुस्ते दुःखशोकसमन्विताः\n",
    "07061001c": "अभिमन्यौ हते तत्र के वायुध्यन्त मामकाः\n",
    "07061002a": "जानन्तस्तस्य कर्माणि कुरवः सव्यसाचिनः\n",
    "07061002c": "कथं तत्किल्बिषं कृत्वा निर्भया ब्रूहि मामकाः\n",
    "07061003a": "पुत्रशोकाभिसंतप्तं क्रुद्धं मृत्युमिवान्तकम्\n",
    "07061003c": "आयान्तं पुरुषव्याघ्रं कथं ददृशुराहवे\n",
    "07061004a": "कपिराजध्वजं संख्ये विधुन्वानं महद्धनुः\n",
    "07061004c": "दृष्ट्वा पुत्रपरिद्यूनं किमकुर्वन्त मामकाः\n",
    "07061005a": "किं नु संजय संग्रामे वृत्तं दुर्योधनं प्रति\n",
    "07061005c": "परिदेवो महानत्र श्रुतो मे नाभिनन्दनम्\n",
    "07061006a": "बभूवुर्ये मनोग्राह्याः शब्दाः श्रुतिसुखावहाः\n",
    "07061006c": "न श्रूयन्तेऽद्य ते सर्वे सैन्धवस्य निवेशने\n",
    "07061007a": "स्तुवतां नाद्य श्रूयन्ते पुत्राणां शिबिरे मम\n",
    "07061007c": "सूतमागधसंघानां नर्तकानां च सर्वशः\n",
    "07061008a": "शब्देन नादिताभीक्ष्णमभवद्यत्र मे श्रुतिः\n",
    "07061008c": "दीनानामद्य तं शब्दं न शृणोमि समीरितम्\n",
    "07061009a": "निवेशने सत्यधृतेः सोमदत्तस्य संजय\n",
    "07061009c": "आसीनोऽहं पुरा तात शब्दमश्रौषमुत्तमम्\n",
    "07061010a": "तदद्य हीनपुण्योऽहमार्तस्वरनिनादितम्\n",
    "07061010c": "निवेशनं हतोत्साहं पुत्राणां मम लक्षये\n",
    "07061011a": "विविंशतेर्दुर्मुखस्य चित्रसेनविकर्णयोः\n",
    "07061011c": "अन्येषां च सुतानां मे न तथा श्रूयते ध्वनिः\n",
    "07061012a": "ब्राह्मणाः क्षत्रिया वैश्या यं शिष्याः पर्युपासते\n",
    "07061012c": "द्रोणपुत्रं महेष्वासं पुत्राणां मे परायणम्\n",
    "07061013a": "वितण्डालापसंलापैर्हुतयाचितवन्दितैः\n",
    "07061013c": "गीतैश्च विविधैरिष्टै रमते यो दिवानिशम्\n",
    "07061014a": "उपास्यमानो बहुभिः कुरुपाण्डवसात्वतैः\n",
    "07061014c": "सूत तस्य गृहे शब्दो नाद्य द्रौणेर्यथा पुरा\n",
    "07061015a": "द्रोणपुत्रं महेष्वासं गायना नर्तकाश्च ये\n",
    "07061015c": "अत्यर्थमुपतिष्ठन्ति तेषां न श्रूयते ध्वनिः\n",
    "07061016a": "विन्दानुविन्दयोः सायं शिबिरे यो महाध्वनिः\n",
    "07061016c": "श्रूयते सोऽद्य न तथा केकयानां च वेश्मसु\n",
    "07061017a": "नित्यप्रमुदितानां च तालगीतस्वनो महान्\n",
    "07061017c": "नृत्यतां श्रूयते तात गणानां सोऽद्य न ध्वनिः\n",
    "07061018a": "सप्ततन्तून्वितन्वाना यमुपासन्ति याजकाः\n",
    "07061018c": "सौमदत्तिं श्रुतनिधिं तेषां न श्रूयते ध्वनिः\n",
    "07061019a": "ज्याघोषो ब्रह्मघोषश्च तोमरासिरथध्वनिः\n",
    "07061019c": "द्रोणस्यासीदविरतो गृहे तन्न शृणोम्यहम्\n",
    "07061020a": "नानादेशसमुत्थानां गीतानां योऽभवत्स्वनः\n",
    "07061020c": "वादित्रनादितानां च सोऽद्य न श्रूयते महान्\n",
    "07061021a": "यदा प्रभृत्युपप्लव्याच्छान्तिमिच्छञ्जनार्दनः\n",
    "07061021c": "आगतः सर्वभूतानामनुकम्पार्थमच्युतः\n",
    "07061022a": "ततोऽहमब्रुवं सूत मन्दं दुर्योधनं तदा\n",
    "07061022c": "वासुदेवेन तीर्थेन पुत्र संशाम्य पाण्डवैः\n",
    "07061023a": "कालप्राप्तमहं मन्ये मा त्वं दुर्योधनातिगाः\n",
    "07061023c": "शमे चेद्याचमानं त्वं प्रत्याख्यास्यसि केशवम्\n",
    "07061023e": "हितार्थमभिजल्पन्तं न तथास्त्यपराजयः\n",
    "07061024a": "प्रत्याचष्ट स दाशार्हमृषभं सर्वधन्विनाम्\n",
    "07061024c": "अनुनेयानि जल्पन्तमनयान्नान्वपद्यत\n",
    "07061025a": "ततो दुःशासनस्यैव कर्णस्य च मतं द्वयोः\n",
    "07061025c": "अन्ववर्तत हित्वा मां कृष्टः कालेन दुर्मतिः\n",
    "07061026a": "न ह्यहं द्यूतमिच्छामि विदुरो न प्रशंसति\n",
    "07061026c": "सैन्धवो नेच्छते द्यूतं भीष्मो न द्यूतमिच्छति\n",
    "07061027a": "शल्यो भूरिश्रवाश्चैव पुरुमित्रो जयस्तथा\n",
    "07061027c": "अश्वत्थामा कृपो द्रोणो द्यूतं नेच्छन्ति संजय\n",
    "07061028a": "एतेषां मतमाज्ञाय यदि वर्तेत पुत्रकः\n",
    "07061028c": "सज्ञातिमित्रः ससुहृच्चिरं जीवेदनामयः\n",
    "07061029a": "श्लक्ष्णा मधुरसंभाषा ज्ञातिमध्ये प्रियंवदाः\n",
    "07061029c": "कुलीनाः संमताः प्राज्ञाः सुखं प्राप्स्यन्ति पाण्डवाः\n",
    "07061030a": "धर्मापेक्षो नरो नित्यं सर्वत्र लभते सुखम्\n",
    "07061030c": "प्रेत्यभावे च कल्याणं प्रसादं प्रतिपद्यते\n",
    "07061031a": "अर्हन्त्यर्धं पृथिव्यास्ते भोक्तुं सामर्थ्यसाधनाः\n",
    "07061031c": "तेषामपि समुद्रान्ता पितृपैतामही मही\n",
    "07061032a": "नियुज्यमानाः स्थास्यन्ति पाण्डवा धर्मवर्त्मनि\n",
    "07061032c": "सन्ति नो ज्ञातयस्तात येषां श्रोष्यन्ति पाण्डवाः\n",
    "07061033a": "शल्यस्य सोमदत्तस्य भीष्मस्य च महात्मनः\n",
    "07061033c": "द्रोणस्याथ विकर्णस्य बाह्लिकस्य कृपस्य च\n",
    "07061034a": "अन्येषां चैव वृद्धानां भरतानां महात्मनाम्\n",
    "07061034c": "त्वदर्थं ब्रुवतां तात करिष्यन्ति वचो हितम्\n",
    "07061035a": "कं वा त्वं मन्यसे तेषां यस्त्वा ब्रूयादतोऽन्यथा\n",
    "07061035c": "कृष्णो न धर्मं संजह्यात्सर्वे ते च त्वदन्वयाः\n",
    "07061036a": "मयापि चोक्तास्ते वीरा वचनं धर्मसंहितम्\n",
    "07061036c": "नान्यथा प्रकरिष्यन्ति धर्मात्मानो हि पाण्डवाः\n",
    "07061037a": "इत्यहं विलपन्सूत बहुशः पुत्रमुक्तवान्\n",
    "07061037c": "न च मे श्रुतवान्मूढो मन्ये कालस्य पर्ययम्\n",
    "07061038a": "वृकोदरार्जुनौ यत्र वृष्णिवीरश्च सात्यकिः\n",
    "07061038c": "उत्तमौजाश्च पाञ्चाल्यो युधामन्युश्च दुर्जयः\n",
    "07061039a": "धृष्टद्युम्नश्च दुर्धर्षः शिखण्डी चापराजितः\n",
    "07061039c": "अश्मकाः केकयाश्चैव क्षत्रधर्मा च सौमकिः\n",
    "07061040a": "चैद्यश्च चेकितानश्च पुत्रः काश्यस्य चाभिभुः\n",
    "07061040c": "द्रौपदेया विराटश्च द्रुपदश्च महारथः\n",
    "07061040e": "यमौ च पुरुषव्याघ्रौ मन्त्री च मधुसूदनः\n",
    "07061041a": "क एताञ्जातु युध्येत लोकेऽस्मिन्वै जिजीविषुः\n",
    "07061041c": "दिव्यमस्त्रं विकुर्वाणान्संहरेयुररिंदमाः\n",
    "07061042a": "अन्यो दुर्योधनात्कर्णाच्छकुनेश्चापि सौबलात्\n",
    "07061042c": "दुःशासनचतुर्थानां नान्यं पश्यामि पञ्चमम्\n",
    "07061043a": "येषामभीशुहस्तः स्याद्विष्वक्सेनो रथे स्थितः\n",
    "07061043c": "संनद्धश्चार्जुनो योद्धा तेषां नास्ति पराजयः\n",
    "07061044a": "तेषां मम विलापानां न हि दुर्योधनः स्मरेत्\n",
    "07061044c": "हतौ हि पुरुषव्याघ्रौ भीष्मद्रोणौ त्वमात्थ मे\n",
    "07061045a": "तेषां विदुरवाक्यानामुक्तानां दीर्घदर्शिनाम्\n",
    "07061045c": "दृष्ट्वेमां फलनिर्वृत्तिं मन्ये शोचन्ति पुत्रकाः\n",
    "07061046a": "हिमात्यये यथा कक्षं शुष्कं वातेरितो महान्\n",
    "07061046c": "अग्निर्दहेत्तथा सेनां मामिकां स धनंजयः\n",
    "07061047a": "आचक्ष्व तद्धि नः सर्वं कुशलो ह्यसि संजय\n",
    "07061047c": "यदुपायात्तु सायाह्ने कृत्वा पार्थस्य किल्बिषम्\n",
    "07061047e": "अभिमन्यौ हते तात कथमासीन्मनो हि वः\n",
    "07061048a": "न जातु तस्य कर्माणि युधि गाण्डीवधन्वनः\n",
    "07061048c": "अपकृत्वा महत्तात सोढुं शक्ष्यन्ति मामकाः\n",
    "07061049a": "किं नु दुर्योधनः कृत्यं कर्णः कृत्यं किमब्रवीत्\n",
    "07061049c": "दुःशासनः सौबलश्च तेषामेवं गते अपि\n",
    "07061049e": "सर्वेषां समवेतानां पुत्राणां मम संजय\n",
    "07061050a": "यद्वृत्तं तात संग्रामे मन्दस्यापनयैर्भृशम्\n",
    "07061050c": "लोभानुगतदुर्बुद्धेः क्रोधेन विकृतात्मनः\n",
    "07061051a": "राज्यकामस्य मूढस्य रागोपहतचेतसः\n",
    "07061051c": "दुर्नीतं वा सुनीतं वा तन्ममाचक्ष्व संजय\n",
    "07062001": "संजय उवाच\n",
    "07062001a": "हन्त ते संप्रवक्ष्यामि सर्वं प्रत्यक्षदर्शिवान्\n",
    "07062001c": "शुश्रूषस्व स्थिरो भूत्वा तव ह्यपनयो महान्\n",
    "07062002a": "गतोदके सेतुबन्धो यादृक्तादृगयं तव\n",
    "07062002c": "विलापो निष्फलो राजन्मा शुचो भरतर्षभ\n",
    "07062003a": "अनतिक्रमणीयोऽयं कृतान्तस्याद्भुतो विधिः\n",
    "07062003c": "मा शुचो भरतश्रेष्ठ दिष्टमेतत्पुरातनम्\n",
    "07062004a": "यदि हि त्वं पुरा द्यूतात्कुन्तीपुत्रं युधिष्ठिरम्\n",
    "07062004c": "निवर्तयेथाः पुत्रांश्च न त्वां व्यसनमाव्रजेत्\n",
    "07062005a": "युद्धकाले पुनः प्राप्ते तदैव भवता यदि\n",
    "07062005c": "निवर्तिताः स्युः संरब्धा न त्वां व्यसनमाव्रजेत्\n",
    "07062006a": "दुर्योधनं चाविधेयं बध्नीतेति पुरा यदि\n",
    "07062006c": "कुरूनचोदयिष्यस्त्वं न त्वां व्यसनमाव्रजेत्\n",
    "07062007a": "तत्ते बुद्धिव्यभीचारमुपलप्स्यन्ति पाण्डवाः\n",
    "07062007c": "पाञ्चाला वृष्णयः सर्वे ये चान्येऽपि महाजनाः\n",
    "07062008a": "स कृत्वा पितृकर्म त्वं पुत्रं संस्थाप्य सत्पथे\n",
    "07062008c": "वर्तेथा यदि धर्मेण न त्वां व्यसनमाव्रजेत्\n",
    "07062009a": "त्वं तु प्राज्ञतमो लोके हित्वा धर्मं सनातनम्\n",
    "07062009c": "दुर्योधनस्य कर्णस्य शकुनेश्चान्वगा मतम्\n",
    "07062010a": "तत्ते विलपितं सर्वं मया राजन्निशामितम्\n",
    "07062010c": "अर्थे निविशमानस्य विषमिश्रं यथा मधु\n",
    "07062011a": "न तथा मन्यते कृष्णो राजानं पाण्डवं पुरा\n",
    "07062011c": "न भीष्मं नैव च द्रोणं यथा त्वां मन्यते नृप\n",
    "07062012a": "व्यजानत यदा तु त्वां राजधर्मादधश्च्युतम्\n",
    "07062012c": "तदा प्रभृति कृष्णस्त्वां न तथा बहु मन्यते\n",
    "07062013a": "परुषाण्युच्यमानांश्च यथा पार्थानुपेक्षसे\n",
    "07062013c": "तस्यानुबन्धः प्राप्तस्त्वां पुत्राणां राज्यकामुकम्\n",
    "07062014a": "पितृपैतामहं राज्यमपवृत्तं तदानघ\n",
    "07062014c": "अथ पार्थैर्जितां कृत्स्नां पृथिवीं प्रत्यपद्यथाः\n",
    "07062015a": "पाण्डुनावर्जितं राज्यं कौरवाणां यशस्तथा\n",
    "07062015c": "ततश्चाभ्यधिकं भूयः पाण्डवैर्धर्मचारिभिः\n",
    "07062016a": "तेषां तत्तादृशं कर्म त्वामासाद्य सुनिष्फलम्\n",
    "07062016c": "यत्पित्र्याद्भ्रंशिता राज्यात्त्वयेहामिषगृद्धिना\n",
    "07062017a": "यत्पुनर्युद्धकाले त्वं पुत्रान्गर्हयसे नृप\n",
    "07062017c": "बहुधा व्याहरन्दोषान्न तदद्योपपद्यते\n",
    "07062018a": "न हि रक्षन्ति राजानो युध्यन्तो जीवितं रणे\n",
    "07062018c": "चमूं विगाह्य पार्थानां युध्यन्ते क्षत्रियर्षभाः\n",
    "07062019a": "यां तु कृष्णार्जुनौ सेनां यां सात्यकिवृकोदरौ\n",
    "07062019c": "रक्षेरन्को नु तां युध्येच्चमूमन्यत्र कौरवैः\n",
    "07062020a": "येषां योद्धा गुडाकेशो येषां मन्त्री जनार्दनः\n",
    "07062020c": "येषां च सात्यकिर्गोप्ता येषां गोप्ता वृकोदरः\n",
    "07062021a": "को हि तान्विषहेद्योद्धुं मर्त्यधर्मा धनुर्धरः\n",
    "07062021c": "अन्यत्र कौरवेयेभ्यो ये वा तेषां पदानुगाः\n",
    "07062022a": "यावत्तु शक्यते कर्तुमनुरक्तैर्जनाधिपैः\n",
    "07062022c": "क्षत्रधर्मरतैः शूरैस्तावत्कुर्वन्ति कौरवाः\n",
    "07062023a": "यथा तु पुरुषव्याघ्रैर्युद्धं परमसङ्कटम्\n",
    "07062023c": "कुरूणां पाण्डवैः सार्धं तत्सर्वं शृणु तत्त्वतः\n",
    "07063001": "संजय उवाच\n",
    "07063001a": "तस्यां निशायां व्युष्टायां द्रोणः शस्त्रभृतां वरः\n",
    "07063001c": "स्वान्यनीकानि सर्वाणि प्राक्रामद्व्यूहितुं ततः\n",
    "07063002a": "शूराणां गर्जतां राजन्संक्रुद्धानाममर्षिणाम्\n",
    "07063002c": "श्रूयन्ते स्म गिरश्चित्राः परस्परवधैषिणाम्\n",
    "07063003a": "विस्फार्य च धनूंष्याजौ ज्याः करैः परिमृज्य च\n",
    "07063003c": "विनिःश्वसन्तः प्राक्रोशन्क्वेदानीं स धनंजयः\n",
    "07063004a": "विकोशान्सुत्सरूनन्ये कृतधारान्समाहितान्\n",
    "07063004c": "पीतानाकाशसंकाशानसीन्केचिच्च चिक्षिपुः\n",
    "07063005a": "चरन्तस्त्वसिमार्गांश्च धनुर्मार्गांश्च शिक्षया\n",
    "07063005c": "संग्राममनसः शूरा दृश्यन्ते स्म सहस्रशः\n",
    "07063006a": "सघण्टाश्चन्दनादिग्धाः स्वर्णवज्रविभूषिताः\n",
    "07063006c": "समुत्क्षिप्य गदाश्चान्ये पर्यपृच्छन्त पाण्डवम्\n",
    "07063007a": "अन्ये बलमदोन्मत्ताः परिघैर्बाहुशालिनः\n",
    "07063007c": "चक्रुः संबाधमाकाशमुच्छ्रितेन्द्रध्वजोपमैः\n",
    "07063008a": "नानाप्रहरणैश्चान्ये विचित्रस्रगलंकृताः\n",
    "07063008c": "संग्राममनसः शूरास्तत्र तत्र व्यवस्थिताः\n",
    "07063009a": "क्वार्जुनः क्व च गोविन्दः क्व च मानी वृकोदरः\n",
    "07063009c": "क्व च ते सुहृदस्तेषामाह्वयन्तो रणे तदा\n",
    "07063010a": "ततः शङ्खमुपाध्माय त्वरयन्वाजिनः स्वयम्\n",
    "07063010c": "इतस्ततस्तान्रचयन्द्रोणश्चरति वेगितः\n",
    "07063011a": "तेष्वनीकेषु सर्वेषु स्थितेष्वाहवनन्दिषु\n",
    "07063011c": "भारद्वाजो महाराज जयद्रथमथाब्रवीत्\n",
    "07063012a": "त्वं चैव सौमदत्तिश्च कर्णश्चैव महारथः\n",
    "07063012c": "अश्वत्थामा च शल्यश्च वृषसेनः कृपस्तथा\n",
    "07063013a": "शतं चाश्वसहस्राणां रथानामयुतानि षट्\n",
    "07063013c": "द्विरदानां प्रभिन्नानां सहस्राणि चतुर्दश\n",
    "07063014a": "पदातीनां सहस्राणि दंशितान्येकविंशतिः\n",
    "07063014c": "गव्यूतिषु त्रिमात्रेषु मामनासाद्य तिष्ठत\n",
    "07063015a": "तत्रस्थं त्वां न संसोढुं शक्ता देवाः सवासवाः\n",
    "07063015c": "किं पुनः पाण्डवाः सर्वे समाश्वसिहि सैन्धव\n",
    "07063016a": "एवमुक्तः समाश्वस्तः सिन्धुराजो जयद्रथः\n",
    "07063016c": "संप्रायात्सह गान्धारैर्वृतस्तैश्च महारथैः\n",
    "07063016e": "वर्मिभिः सादिभिर्यत्तैः प्रासपाणिभिरास्थितैः\n",
    "07063017a": "चामरापीडिनः सर्वे जाम्बूनदविभूषिताः\n",
    "07063017c": "जयद्रथस्य राजेन्द्र हयाः साधुप्रवाहिनः\n",
    "07063017e": "ते चैव सप्तसाहस्रा द्विसाहस्राश्च सैन्धवाः\n",
    "07063018a": "मत्तानामधिरूढानां हस्त्यारोहैर्विशारदैः\n",
    "07063018c": "नागानां भीमरूपाणां वर्मिणां रौद्रकर्मिणाम्\n",
    "07063019a": "अध्यर्धेन सहस्रेण पुत्रो दुर्मर्षणस्तव\n",
    "07063019c": "अग्रतः सर्वसैन्यानां योत्स्यमानो व्यवस्थितः\n",
    "07063020a": "ततो दुःशासनश्चैव विकर्णश्च तवात्मजौ\n",
    "07063020c": "सिन्धुराजार्थसिद्ध्यर्थमग्रानीके व्यवस्थितौ\n",
    "07063021a": "दीर्घो द्वादशगव्यूतिः पश्चार्धे पञ्च विस्तृतः\n",
    "07063021c": "व्यूहः स चक्रशकटो भारद्वाजेन निर्मितः\n",
    "07063022a": "नानानृपतिभिर्वीरैस्तत्र तत्र व्यवस्थितैः\n",
    "07063022c": "रथाश्वगजपत्त्योघैर्द्रोणेन विहितः स्वयम्\n",
    "07063023a": "पश्चार्धे तस्य पद्मस्तु गर्भव्यूहः सुदुर्भिदः\n",
    "07063023c": "सूची पद्मस्य मध्यस्थो गूढो व्यूहः पुनः कृतः\n",
    "07063024a": "एवमेतं महाव्यूहं व्यूह्य द्रोणो व्यवस्थितः\n",
    "07063024c": "सूचीमुखे महेष्वासः कृतवर्मा व्यवस्थितः\n",
    "07063025a": "अनन्तरं च काम्बोजो जलसंधश्च मारिष\n",
    "07063025c": "दुर्योधनः सहामात्यस्तदनन्तरमेव च\n",
    "07063026a": "ततः शतसहस्राणि योधानामनिवर्तिनाम्\n",
    "07063026c": "व्यवस्थितानि सर्वाणि शकटे सूचिरक्षिणः\n",
    "07063027a": "तेषां च पृष्ठतो राज बलेन महता वृतः\n",
    "07063027c": "जयद्रथस्ततो राजन्सूचिपाशे व्यवस्थितः\n",
    "07063028a": "शकटस्य तु राजेन्द्र भारद्वाजो मुखे स्थितः\n",
    "07063028c": "अनु तस्याभवद्भोजो जुगोपैनं ततः स्वयम्\n",
    "07063029a": "श्वेतवर्माम्बरोष्णीषो व्यूढोरस्को महाभुजः\n",
    "07063029c": "धनुर्विस्फारयन्द्रोणस्तस्थौ क्रुद्ध इवान्तकः\n",
    "07063030a": "पताकिनं शोणहयं वेदीकृष्णाजिनध्वजम्\n",
    "07063030c": "द्रोणस्य रथमालोक्य प्रहृष्टाः कुरवोऽभवन्\n",
    "07063031a": "सिद्धचारणसंघानां विस्मयः सुमहानभूत्\n",
    "07063031c": "द्रोणेन विहितं दृष्ट्वा व्यूहं क्षुब्धार्णवोपमम्\n",
    "07063032a": "सशैलसागरवनां नानाजनपदाकुलाम्\n",
    "07063032c": "ग्रसेद्व्यूहः क्षितिं सर्वामिति भूतानि मेनिरे\n",
    "07063033a": "बहुरथमनुजाश्वपत्तिनागं; प्रतिभयनिस्वनमद्भुताभरूपम्\n",
    "07063033c": "अहितहृदयभेदनं महद्वै; शकटमवेक्ष्य कृतं ननन्द राजा\n",
    "07064001": "संजय उवाच\n",
    "07064001a": "ततो व्यूढेष्वनीकेषु समुत्क्रुष्टेषु मारिष\n",
    "07064001c": "ताड्यमानासु भेरीषु मृदङ्गेषु नदत्सु च\n",
    "07064002a": "अनीकानां च संह्रादे वादित्राणां च निस्वने\n",
    "07064002c": "प्रध्मापितेषु शङ्खेषु संनादे लोमहर्षणे\n",
    "07064003a": "अभिहारयत्सु शनकैर्भरतेषु युयुत्सुषु\n",
    "07064003c": "रौद्रे मुहूर्ते संप्राप्ते सव्यसाची व्यदृश्यत\n",
    "07064004a": "वडानां वायसानां च पुरस्तात्सव्यसाचिनः\n",
    "07064004c": "बहुलानि सहस्राणि प्राक्रीडंस्तत्र भारत\n",
    "07064005a": "मृगाश्च घोरसंनादाः शिवाश्चाशिवदर्शनाः\n",
    "07064005c": "दक्षिणेन प्रयातानामस्माकं प्राणदंस्तथा\n",
    "07064006a": "सनिर्घाता ज्वलन्त्यश्च पेतुरुल्काः समन्ततः\n",
    "07064006c": "चचाल च मही कृत्स्ना भये घोरे समुत्थिते\n",
    "07064007a": "विष्वग्वाताः सनिर्घाता रूक्षाः शर्करवर्षिणः\n",
    "07064007c": "ववुरायाति कौन्तेये संग्रामे समुपस्थिते\n",
    "07064008a": "नाकुलिस्तु शतानीको धृष्टद्युम्नश्च पार्षतः\n",
    "07064008c": "पाण्डवानामनीकानि प्राज्ञौ तौ व्यूहतुस्तदा\n",
    "07064009a": "ततो रथसहस्रेण द्विरदानां शतेन च\n",
    "07064009c": "त्रिभिरश्वसहस्रैश्च पदातीनां शतैः शतैः\n",
    "07064010a": "अध्यर्धमात्रे धनुषां सहस्रे तनयस्तव\n",
    "07064010c": "अग्रतः सर्वसैन्यानां स्थित्वा दुर्मर्षणोऽब्रवीत्\n",
    "07064011a": "अद्य गाण्डीवधन्वानं तपन्तं युद्धदुर्मदम्\n",
    "07064011c": "अहमावारयिष्यामि वेलेव मकरालयम्\n",
    "07064012a": "अद्य पश्यन्तु संग्रामे धनंजयममर्षणम्\n",
    "07064012c": "विषक्तं मयि दुर्धर्षमश्मकूटमिवाश्मनि\n",
    "07064013a": "एवं ब्रुवन्महाराज महात्मा स महामतिः\n",
    "07064013c": "महेष्वासैर्वृतो राजन्महेष्वासो व्यवस्थितः\n",
    "07064014a": "ततोऽन्तक इव क्रुद्धः सवज्र इव वासवः\n",
    "07064014c": "दण्डपाणिरिवासह्यो मृत्युः कालेन चोदितः\n",
    "07064015a": "शूलपाणिरिवाक्षोभ्यो वरुणः पाशवानिव\n",
    "07064015c": "युगान्ताग्निरिवार्चिष्मान्प्रधक्ष्यन्वै पुनः प्रजाः\n",
    "07064016a": "क्रोधामर्षबलोद्धूतो निवातकवचान्तकः\n",
    "07064016c": "जयो जेता स्थितः सत्ये पारयिष्यन्महाव्रतम्\n",
    "07064017a": "आमुक्तकवचः खड्गी जाम्बूनदकिरीटभृत्\n",
    "07064017c": "शुभ्रवर्माम्बरधरः स्वङ्गदी चारुकुण्डली\n",
    "07064018a": "रथप्रवरमास्थाय नरो नारायणानुगः\n",
    "07064018c": "विधुन्वन्गाण्डिवं संख्ये बभौ सूर्य इवोदितः\n",
    "07064019a": "सोऽग्रानीकस्य महत इषुपाते धनंजयः\n",
    "07064019c": "व्यवस्थाप्य रथं सज्जं शङ्खं दध्मौ प्रतापवान्\n",
    "07064020a": "अथ कृष्णोऽप्यसंभ्रान्तः पार्थेन सह मारिष\n",
    "07064020c": "प्राध्मापयत्पाञ्चजन्यं शङ्खप्रवरमोजसा\n",
    "07064021a": "तयोः शङ्खप्रणादेन तव सैन्ये विशां पते\n",
    "07064021c": "आसन्संहृष्टरोमाणः कम्पिता गतचेतसः\n",
    "07064022a": "यथा त्रसन्ति भूतानि सर्वाण्यशनिनिस्वनात्\n",
    "07064022c": "तथा शङ्खप्रणादेन वित्रेसुस्तव सैनिकाः\n",
    "07064023a": "प्रसुस्रुवुः शकृन्मूत्रं वाहनानि च सर्वशः\n",
    "07064023c": "एवं सवाहनं सर्वमाविग्नमभवद्बलम्\n",
    "07064024a": "व्यषीदन्त नरा राजञ्शङ्खशब्देन मारिष\n",
    "07064024c": "विसंज्ञाश्चाभवन्केचित्केचिद्राजन्वितत्रसुः\n",
    "07064025a": "ततः कपिर्महानादं सह भूतैर्ध्वजालयैः\n",
    "07064025c": "अकरोद्व्यादितास्यश्च भीषयंस्तव सैनिकान्\n",
    "07064026a": "ततः शङ्खाश्च भेर्यश्च मृदङ्गाश्चानकैः सह\n",
    "07064026c": "पुनरेवाभ्यहन्यन्त तव सैन्यप्रहर्षणाः\n",
    "07064027a": "नानावादित्रसंह्रादैः क्ष्वेडितास्फोटिताकुलैः\n",
    "07064027c": "सिंहनादैः सवादित्रैः समाहूतैर्महारथैः\n",
    "07064028a": "तस्मिन्सुतुमुले शब्दे भीरूणां भयवर्धने\n",
    "07064028c": "अतीव हृष्टो दाशार्हमब्रवीत्पाकशासनिः\n",
    "07064029a": "चोदयाश्वान्हृषीकेश यत्र दुर्मर्षणः स्थितः\n",
    "07064029c": "एतद्भित्त्वा गजानीकं प्रवेक्ष्याम्यरिवाहिनीम्\n",
    "07064030a": "एवमुक्तो महाबाहुः केशवः सव्यसाचिना\n",
    "07064030c": "अचोदयद्धयांस्तत्र यत्र दुर्मर्षणः स्थितः\n",
    "07064031a": "स संप्रहारस्तुमुलः संप्रवृत्तः सुदारुणः\n",
    "07064031c": "एकस्य च बहूनां च रथनागनरक्षयः\n",
    "07064032a": "ततः सायकवर्षेण पर्जन्य इव वृष्टिमान्\n",
    "07064032c": "परानवाकिरत्पार्थः पर्वतानिव नीरदः\n",
    "07064033a": "ते चापि रथिनः सर्वे त्वरिताः कृतहस्तवत्\n",
    "07064033c": "अवाकिरन्बाणजालैस्ततः कृष्णधनंजयौ\n",
    "07064034a": "ततः क्रुद्धो महाबाहुर्वार्यमाणः परैर्युधि\n",
    "07064034c": "शिरांसि रथिनां पार्थः कायेभ्योऽपाहरच्छरैः\n",
    "07064035a": "उद्भ्रान्तनयनैर्वक्त्रैः संदष्टोष्ठपुटैः शुभैः\n",
    "07064035c": "सकुण्डलशिरस्त्राणैर्वसुधा समकीर्यत\n",
    "07064036a": "पुण्डरीकवनानीव विध्वस्तानि समन्ततः\n",
    "07064036c": "विनिकीर्णानि योधानां वदनानि चकाशिरे\n",
    "07064037a": "तपनीयविचित्राणि सिक्तानि रुधिरेण च\n",
    "07064037c": "अदृश्यन्त यथा राजन्मेघसंघाः सविद्युतः\n",
    "07064038a": "शिरसां पततां राजञ्शब्दोऽभूत्पृथिवीतले\n",
    "07064038c": "कालेन परिपक्वानां तालानां पततामिव\n",
    "07064039a": "ततः कबन्धः कश्चित्तु धनुरालम्ब्य तिष्ठति\n",
    "07064039c": "कश्चित्खड्गं विनिष्कृष्य भुजेनोद्यम्य तिष्ठति\n",
    "07064040a": "नाजानन्त शिरांस्युर्व्यां पतितानि नरर्षभाः\n",
    "07064040c": "अमृष्यमाणाः कौन्तेयं संग्रामे जयगृद्धिनः\n",
    "07064041a": "हयानामुत्तमाङ्गैश्च हस्तिहस्तैश्च मेदिनी\n",
    "07064041c": "बाहुभिश्च शिरोभिश्च वीराणां समकीर्यत\n",
    "07064042a": "अयं पार्थः कुतः पार्थ एष पार्थ इति प्रभो\n",
    "07064042c": "तव सैन्येषु योधानां पार्थभूतमिवाभवत्\n",
    "07064043a": "अन्योन्यमपि चाजघ्नुरात्मानमपि चापरे\n",
    "07064043c": "पार्थभूतममन्यन्त जगत्कालेन मोहिताः\n",
    "07064044a": "निष्टनन्तः सरुधिरा विसंज्ञा गाढवेदनाः\n",
    "07064044c": "शयाना बहवो वीराः कीर्तयन्तः सुहृज्जनम्\n",
    "07064045a": "सभिण्डिपालाः सप्रासाः सशक्त्यृष्टिपरश्वधाः\n",
    "07064045c": "सनिर्यूहाः सनिस्त्रिंशाः सशरासनतोमराः\n",
    "07064046a": "सबाणवर्माभरणाः सगदाः साङ्गदा रणे\n",
    "07064046c": "महाभुजगसंकाशा बाहवः परिघोपमाः\n",
    "07064047a": "उद्वेष्टन्ति विचेष्टन्ति संवेष्टन्ति च सर्वशः\n",
    "07064047c": "वेगं कुर्वन्ति संरब्धा निकृत्ताः परमेषुभिः\n",
    "07064048a": "यो यः स्म समरे पार्थं प्रतिसंरभते नरः\n",
    "07064048c": "तस्य तस्यान्तको बाणः शरीरमुपसर्पति\n",
    "07064049a": "नृत्यतो रथमार्गेषु धनुर्व्यायच्छतस्तथा\n",
    "07064049c": "न कश्चित्तत्र पार्थस्य ददर्शान्तरमण्वपि\n",
    "07064050a": "यत्तस्य घटमानस्य क्षिप्रं विक्षिपतः शरान्\n",
    "07064050c": "लाघवात्पाण्डुपुत्रस्य व्यस्मयन्त परे जनाः\n",
    "07064051a": "हस्तिनं हस्तियन्तारमश्वमाश्विकमेव च\n",
    "07064051c": "अभिनत्फल्गुनो बाणै रथिनं च ससारथिम्\n",
    "07064052a": "आवर्तमानमावृत्तं युध्यमानं च पाण्डवः\n",
    "07064052c": "प्रमुखे तिष्ठमानं च न कंचिन्न निहन्ति सः\n",
    "07064053a": "यथोदयन्वै गगने सूर्यो हन्ति महत्तमः\n",
    "07064053c": "तथार्जुनो गजानीकमवधीत्कङ्कपत्रिभिः\n",
    "07064054a": "हस्तिभिः पतितैर्भिन्नैस्तव सैन्यमदृश्यत\n",
    "07064054c": "अन्तकाले यथा भूमिर्विनिकीर्णैर्महीधरैः\n",
    "07064055a": "यथा मध्यंदिने सूर्यो दुष्प्रेक्ष्यः प्राणिभिः सदा\n",
    "07064055c": "तथा धनंजयः क्रुद्धो दुष्प्रेक्ष्यो युधि शत्रुभिः\n",
    "07064056a": "तत्तथा तव पुत्रस्य सैन्यं युधि परंतप\n",
    "07064056c": "प्रभग्नं द्रुतमाविग्नमतीव शरपीडितम्\n",
    "07064057a": "मारुतेनेव महता मेघानीकं विधूयता\n",
    "07064057c": "प्रकाल्यमानं तत्सैन्यं नाशकत्प्रतिवीक्षितुम्\n",
    "07064058a": "प्रतोदैश्चापकोटीभिर्हुंकारैः साधुवाहितैः\n",
    "07064058c": "कशापार्ष्ण्यभिघातैश्च वाग्भिरुग्राभिरेव च\n",
    "07064059a": "चोदयन्तो हयांस्तूर्णं पलायन्ते स्म तावकाः\n",
    "07064059c": "सादिनो रथिनश्चैव पत्तयश्चार्जुनार्दिताः\n",
    "07064060a": "पार्ष्ण्यङ्गुष्ठाङ्कुशैर्नागांश्चोदयन्तस्तथापरे\n",
    "07064060c": "शरैः संमोहिताश्चान्ये तमेवाभिमुखा ययौ\n",
    "07064060e": "तव योधा हतोत्साहा विभ्रान्तमनसस्तदा\n",
    "07065001": "धृतराष्ट्र उवाच\n",
    "07065001a": "तस्मिन्प्रभग्ने सैन्याग्रे वध्यमाने किरीटिना\n",
    "07065001c": "के नु तत्र रणे वीराः प्रत्युदीयुर्धनंजयम्\n",
    "07065002a": "आहोस्विच्छकटव्यूहं प्रविष्टा मोघनिश्चयाः\n",
    "07065002c": "द्रोणमाश्रित्य तिष्ठन्तः प्राकारमकुतोभयाः\n",
    "07065003": "संजय उवाच\n",
    "07065003a": "तथार्जुनेन संभग्ने तस्मिंस्तव बले तदा\n",
    "07065003c": "हतवीरे हतोत्साहे पलायनकृतक्षणे\n",
    "07065004a": "पाकशासनिनाभीक्ष्णं वध्यमाने शरोत्तमैः\n",
    "07065004c": "न तत्र कश्चित्संग्रामे शशाकार्जुनमीक्षितुम्\n",
    "07065005a": "ततस्तव सुतो राजन्दृष्ट्वा सैन्यं तथागतम्\n",
    "07065005c": "दुःशासनो भृशं क्रुद्धो युद्धायार्जुनमभ्ययात्\n",
    "07065006a": "स काञ्चनविचित्रेण कवचेन समावृतः\n",
    "07065006c": "जाम्बूनदशिरस्त्राणः शूरस्तीव्रपराक्रमः\n",
    "07065007a": "नागानीकेन महता ग्रसन्निव महीमिमाम्\n",
    "07065007c": "दुःशासनो महाराज सव्यसाचिनमावृणोत्\n",
    "07065008a": "ह्रादेन गजघण्टानां शङ्खानां निनदेन च\n",
    "07065008c": "ज्याक्षेपनिनदैश्चैव विरावेण च दन्तिनाम्\n",
    "07065009a": "भूर्दिशश्चान्तरिक्षं च शब्देनासीत्समावृतम्\n",
    "07065009c": "स मुहूर्तं प्रतिभयो दारुणः समपद्यत\n",
    "07065010a": "तान्दृष्ट्वा पततस्तूर्णमङ्कुशैरभिचोदितान्\n",
    "07065010c": "व्यालम्बहस्तान्संरब्धान्सपक्षानिव पर्वतान्\n",
    "07065011a": "सिंहनादेन महता नरसिंहो धनंजयः\n",
    "07065011c": "गजानीकममित्राणामभितो व्यधमच्छरैः\n",
    "07065012a": "महोर्मिणमिवोद्धूतं श्वसनेन महार्णवम्\n",
    "07065012c": "किरीटी तद्गजानीकं प्राविशन्मकरो यथा\n",
    "07065013a": "काष्ठातीत इवादित्यः प्रतपन्युगसंक्षये\n",
    "07065013c": "ददृशे दिक्षु सर्वासु पार्थः परपुरंजयः\n",
    "07065014a": "खुरशब्देन चाश्वानां नेमिघोषेण तेन च\n",
    "07065014c": "तेन चोत्क्रुष्टशब्देन ज्यानिनादेन तेन च\n",
    "07065014e": "देवदत्तस्य घोषेण गाण्डीवनिनदेन च\n",
    "07065015a": "मन्दवेगतरा नागा बभूवुस्ते विचेतसः\n",
    "07065015c": "शरैराशीविषस्पर्शैर्निर्भिन्नाः सव्यसाचिना\n",
    "07065016a": "ते गजा विशिखैस्तीक्ष्णैर्युधि गाण्डीवचोदितैः\n",
    "07065016c": "अनेकशतसाहस्रैः सर्वाङ्गेषु समर्पिताः\n",
    "07065017a": "आरावं परमं कृत्वा वध्यमानाः किरीटिना\n",
    "07065017c": "निपेतुरनिशं भूमौ छिन्नपक्षा इवाद्रयः\n",
    "07065018a": "अपरे दन्तवेष्टेषु कुम्भेषु च कटेषु च\n",
    "07065018c": "शरैः समर्पिता नागाः क्रौञ्चवद्व्यनदन्मुहुः\n",
    "07065019a": "गजस्कन्धगतानां च पुरुषाणां किरीटिना\n",
    "07065019c": "आच्छिद्यन्तोत्तमाङ्गानि भल्लैः संनतपर्वभिः\n",
    "07065020a": "सकुण्डलानां पततां शिरसां धरणीतले\n",
    "07065020c": "पद्मानामिव संघातैः पार्थश्चक्रे निवेदनम्\n",
    "07065021a": "यन्त्रबद्धा विकवचा व्रणार्ता रुधिरोक्षिताः\n",
    "07065021c": "भ्रमत्सु युधि नागेषु मनुष्या विललम्बिरे\n",
    "07065022a": "केचिदेकेन बाणेन सुमुक्तेन पतत्रिणा\n",
    "07065022c": "द्वौ त्रयश्च विनिर्भिन्ना निपेतुर्धरणीतले\n",
    "07065023a": "मौर्वीं धनुर्ध्वजं चैव युगानीषास्तथैव च\n",
    "07065023c": "रथिनां कुट्टयामास भल्लैः संनतपर्वभिः\n",
    "07065024a": "न संदधन्न चाप्यस्यन्न विमुञ्चन्न चोद्धरन्\n",
    "07065024c": "मण्डलेनैव धनुषा नृत्यन्पार्थः स्म दृश्यते\n",
    "07065025a": "अतिविद्धाश्च नाराचैर्वमन्तो रुधिरं मुखैः\n",
    "07065025c": "मुहूर्तान्निपतन्त्यन्ये वारणा वसुधातले\n",
    "07065026a": "उत्थितान्यगणेयानि कबन्धानि समन्ततः\n",
    "07065026c": "अदृश्यन्त महाराज तस्मिन्परमसंकुले\n",
    "07065027a": "सचापाः साङ्गुलित्राणाः सखड्गाः साङ्गदा रणे\n",
    "07065027c": "अदृश्यन्त भुजाश्छिन्ना हेमाभरणभूषिताः\n",
    "07065028a": "सूपस्करैरधिष्ठानैरीषादण्डकबन्धुरैः\n",
    "07065028c": "चक्रैर्विमथितैरक्षै भग्नैश्च बहुधा युगैः\n",
    "07065029a": "वर्मचापशरैश्चैव व्यवकीर्णैस्ततस्ततः\n",
    "07065029c": "स्रग्भिराभरणैर्वस्त्रैः पतितैश्च महाध्वजैः\n",
    "07065030a": "निहतैर्वारणैरश्वैः क्षत्रियैश्च निपातितैः\n",
    "07065030c": "अदृश्यत मही तत्र दारुणप्रतिदर्शना\n",
    "07065031a": "एवं दुःशासनबलं वध्यमानं किरीटिना\n",
    "07065031c": "संप्राद्रवन्महाराज व्यथितं वै सनायकम्\n",
    "07065032a": "ततो दुःशासनस्त्रस्तः सहानीकः शरार्दितः\n",
    "07065032c": "द्रोणं त्रातारमाकाङ्क्षञ्शकटव्यूहमभ्यगात्\n",
    "07066001": "संजय उवाच\n",
    "07066001a": "दुःशासनबलं हत्वा सव्यसाची धनंजयः\n",
    "07066001c": "सिन्धुराजं परीप्सन्वै द्रोणानीकमुपाद्रवत्\n",
    "07066002a": "स तु द्रोणं समासाद्य व्यूहस्य प्रमुखे स्थितम्\n",
    "07066002c": "कृताञ्जलिरिदं वाक्यं कृष्णस्यानुमतेऽब्रवीत्\n",
    "07066003a": "शिवेन ध्याहि मां ब्रह्मन्स्वस्ति चैव वदस्व मे\n",
    "07066003c": "भवत्प्रसादादिच्छामि प्रवेष्टुं दुर्भिदां चमूम्\n",
    "07066004a": "भवान्पितृसमो मह्यं धर्मराजसमोऽपि च\n",
    "07066004c": "तथा कृष्णसमश्चैव सत्यमेतद्ब्रवीमि ते\n",
    "07066005a": "अश्वत्थामा यथा तात रक्षणीयस्तवानघ\n",
    "07066005c": "तथाहमपि ते रक्ष्यः सदैव द्विजसत्तम\n",
    "07066006a": "तव प्रसादादिच्छामि सिन्धुराजानमाहवे\n",
    "07066006c": "निहन्तुं द्विपदां श्रेष्ठ प्रतिज्ञां रक्ष मे विभो\n",
    "07066007a": "एवमुक्तस्तदाचार्यः प्रत्युवाच स्मयन्निव\n",
    "07066007c": "मामजित्वा न बीभत्सो शक्यो जेतुं जयद्रथः\n",
    "07066008a": "एतावदुक्त्वा तं द्रोणः शरव्रातैरवाकिरत्\n",
    "07066008c": "सरथाश्वध्वजं तीक्ष्णैः प्रहसन्वै ससारथिम्\n",
    "07066009a": "ततोऽर्जुनः शरव्रातान्द्रोणस्यावार्य सायकैः\n",
    "07066009c": "द्रोणमभ्यर्दयद्बाणैर्घोररूपैर्महत्तरैः\n",
    "07066010a": "विव्याध च रणे द्रोणमनुमान्य विशां पते\n",
    "07066010c": "क्षत्रधर्मं समास्थाय नवभिः सायकैः पुनः\n",
    "07066011a": "तस्येषूनिषुभिश्छित्त्वा द्रोणो विव्याध तावुभौ\n",
    "07066011c": "विषाग्निज्वलनप्रख्यैरिषुभिः कृष्णपाण्डवौ\n",
    "07066012a": "इयेष पाण्डवस्तस्य बाणैश्छेत्तुं शरासनम्\n",
    "07066012c": "तस्य चिन्तयतस्त्वेवं फल्गुनस्य महात्मनः\n",
    "07066012e": "द्रोणः शरैरसंभ्रान्तो ज्यां चिच्छेदाशु वीर्यवान्\n",
    "07066013a": "विव्याध च हयानस्य ध्वजं सारथिमेव च\n",
    "07066013c": "अर्जुनं च शरैर्वीरं स्मयमानोऽभ्यवाकिरत्\n",
    "07066014a": "एतस्मिन्नन्तरे पार्थः सज्जं कृत्वा महद्धनुः\n",
    "07066014c": "विशेषयिष्यन्नाचार्यं सर्वास्त्रविदुषां वरम्\n",
    "07066014e": "मुमोच षट्शतान्बाणान्गृहीत्वैकमिव द्रुतम्\n",
    "07066015a": "पुनः सप्त शतानन्यान्सहस्रं चानिवर्तिनाम्\n",
    "07066015c": "चिक्षेपायुतशश्चान्यांस्तेऽघ्नन्द्रोणस्य तां चमूम्\n",
    "07066016a": "तैः सम्यगस्तैर्बलिना कृतिना चित्रयोधिना\n",
    "07066016c": "मनुष्यवाजिमातङ्गा विद्धाः पेतुर्गतासवः\n",
    "07066017a": "विद्रुताश्च रणे पेतुः संछिन्नायुधजीविताः\n",
    "07066017c": "रथिनो रथमुख्येभ्यः सहयाः शरपीडिताः\n",
    "07066018a": "चूर्णिताक्षिप्तदग्धानां वज्रानिलहुताशनैः\n",
    "07066018c": "तुल्यरूपा गजाः पेतुर्गिर्यग्राम्बुदवेश्मनाम्\n",
    "07066019a": "पेतुरश्वसहस्राणि प्रहतान्यर्जुनेषुभिः\n",
    "07066019c": "हंसा हिमवतः पृष्ठे वारिविप्रहता इव\n",
    "07066020a": "रथाश्वद्विपपत्त्योघाः सलिलौघा इवाद्भुताः\n",
    "07066020c": "युगान्तादित्यरश्म्याभैः पाण्डवास्तशरैर्हताः\n",
    "07066021a": "तं पाण्डवादित्यशरांशुजालं; कुरुप्रवीरान्युधि निष्टपन्तम्\n",
    "07066021c": "स द्रोणमेघः शरवर्षवेगैः; प्राच्छादयन्मेघ इवार्करश्मीन्\n",
    "07066022a": "अथात्यर्थविसृष्टेन द्विषतामसुभोजिना\n",
    "07066022c": "आजघ्ने वक्षसि द्रोणो नाराचेन धनंजयम्\n",
    "07066023a": "स विह्वलितसर्वाङ्गः क्षितिकम्पे यथाचलः\n",
    "07066023c": "धैर्यमालम्ब्य बीभत्सुर्द्रोणं विव्याध पत्रिभिः\n",
    "07066024a": "द्रोणस्तु पञ्चभिर्बाणैर्वासुदेवमताडयत्\n",
    "07066024c": "अर्जुनं च त्रिसप्तत्या ध्वजं चास्य त्रिभिः शरैः\n",
    "07066025a": "विशेषयिष्यञ्शिष्यं च द्रोणो राजन्पराक्रमी\n",
    "07066025c": "अदृश्यमर्जुनं चक्रे निमेषाच्छरवृष्टिभिः\n",
    "07066026a": "प्रसक्तान्पततोऽद्राक्ष्म भारद्वाजस्य सायकान्\n",
    "07066026c": "मण्डलीकृतमेवास्य धनुश्चादृश्यताद्भुतम्\n",
    "07066027a": "तेऽभ्ययुः समरे राजन्वासुदेवधनंजयौ\n",
    "07066027c": "द्रोणसृष्टाः सुबहवः कङ्कपत्रपरिच्छदाः\n",
    "07066028a": "तद्दृष्ट्वा तादृशं युद्धं द्रोणपाण्डवयोस्तदा\n",
    "07066028c": "वासुदेवो महाबुद्धिः कार्यवत्तामचिन्तयत्\n",
    "07066029a": "ततोऽब्रवीद्वासुदेवो धनंजयमिदं वचः\n",
    "07066029c": "पार्थ पार्थ महाबाहो न नः कालात्ययो भवेत्\n",
    "07066030a": "द्रोणमुत्सृज्य गच्छामः कृत्यमेतन्महत्तरम्\n",
    "07066030c": "पार्थश्चाप्यब्रवीत्कृष्णं यथेष्टमिति केशव\n",
    "07066031a": "ततः प्रदक्षिणं कृत्वा द्रोणं प्रायान्महाभुजः\n",
    "07066031c": "परिवृत्तश्च बीभत्सुरगच्छद्विसृजञ्शरान्\n",
    "07066032a": "ततोऽब्रवीत्स्मयन्द्रोणः क्वेदं पाण्डव गम्यते\n",
    "07066032c": "ननु नाम रणे शत्रुमजित्वा न निवर्तसे\n",
    "07066033": "अर्जुन उवाच\n",
    "07066033a": "गुरुर्भवान्न मे शत्रुः शिष्यः पुत्रसमोऽस्मि ते\n",
    "07066033c": "न चास्ति स पुमाँल्लोके यस्त्वां युधि पराजयेत्\n",
    "07066034": "संजय उवाच\n",
    "07066034a": "एवं ब्रुवाणो बीभत्सुर्जयद्रथवधोत्सुकः\n",
    "07066034c": "त्वरायुक्तो महाबाहुस्तत्सैन्यं समुपाद्रवत्\n",
    "07066035a": "तं चक्ररक्षौ पाञ्चाल्यौ युधामन्यूत्तमौजसौ\n",
    "07066035c": "अन्वयातां महात्मानौ विशन्तं तावकं बलम्\n",
    "07066036a": "ततो जयो महाराज कृतवर्मा च सात्त्वतः\n",
    "07066036c": "काम्बोजश्च श्रुतायुश्च धनंजयमवारयन्\n",
    "07066037a": "तेषां दशसहस्राणि रथानामनुयायिनाम्\n",
    "07066037c": "अभीषाहाः शूरसेनाः शिबयोऽथ वसातयः\n",
    "07066038a": "माचेल्लका ललित्थाश्च केकया मद्रकास्तथा\n",
    "07066038c": "नारायणाश्च गोपालाः काम्बोजानां च ये गणाः\n",
    "07066039a": "कर्णेन विजिताः पूर्वं संग्रामे शूरसंमताः\n",
    "07066039c": "भारद्वाजं पुरस्कृत्य त्यक्तात्मानोऽर्जुनं प्रति\n",
    "07066040a": "पुत्रशोकाभिसंतप्तं क्रुद्धं मृत्युमिवान्तकम्\n",
    "07066040c": "त्यजन्तं तुमुले प्राणान्संनद्धं चित्रयोधिनम्\n",
    "07066041a": "गाहमानमनीकानि मातङ्गमिव यूथपम्\n",
    "07066041c": "महेष्वासं पराक्रान्तं नरव्याघ्रमवारयन्\n",
    "07066042a": "ततः प्रववृते युद्धं तुमुलं लोमहर्षणम्\n",
    "07066042c": "अन्योन्यं वै प्रार्थयतां योधानामर्जुनस्य च\n",
    "07066043a": "जयद्रथवधप्रेप्सुमायान्तं पुरुषर्षभम्\n",
    "07066043c": "न्यवारयन्त सहिताः क्रिया व्याधिमिवोत्थितम्\n",
    "07067001": "संजय उवाच\n",
    "07067001a": "संनिरुद्धस्तु तैः पार्थो महाबलपराक्रमः\n",
    "07067001c": "द्रुतं समनुयातश्च द्रोणेन रथिनां वरः\n",
    "07067002a": "किरन्निषुगणांस्तीक्ष्णान्स्वरश्मीनिव भास्करः\n",
    "07067002c": "तापयामास तत्सैन्यं देहं व्याधिगणो यथा\n",
    "07067003a": "अश्वो विद्धो ध्वजश्छिन्नः सारोहः पतितो गजः\n",
    "07067003c": "छत्राणि चापविद्धानि रथाश्चक्रैर्विना कृताः\n",
    "07067004a": "विद्रुतानि च सैन्यानि शरार्तानि समन्ततः\n",
    "07067004c": "इत्यासीत्तुमुलं युद्धं न प्राज्ञायत किंचन\n",
    "07067005a": "तेषामायच्छतां संख्ये परस्परमजिह्मगैः\n",
    "07067005c": "अर्जुनो ध्वजिनीं राजन्नभीक्ष्णं समकम्पयत्\n",
    "07067006a": "सत्यां चिकीर्षमाणस्तु प्रतिज्ञां सत्यसंगरः\n",
    "07067006c": "अभ्यद्रवद्रथश्रेष्ठं शोणाश्वं श्वेतवाहनः\n",
    "07067007a": "तं द्रोणः पञ्चविंशत्या मर्मभिद्भिरजिह्मगैः\n",
    "07067007c": "अन्तेवासिनमाचार्यो महेष्वासं समर्दयत्\n",
    "07067008a": "तं तूर्णमिव बीभत्सुः सर्वशस्त्रभृतां वरः\n",
    "07067008c": "अभ्यधावदिषूनस्यन्निषुवेगविघातकान्\n",
    "07067009a": "तस्याशु क्षिपतो भल्लान्भल्लैः संनतपर्वभिः\n",
    "07067009c": "प्रत्यविध्यदमेयात्मा ब्रह्मास्त्रं समुदीरयन्\n",
    "07067010a": "तदद्भुतमपश्याम द्रोणस्याचार्यकं युधि\n",
    "07067010c": "यतमानो युवा नैनं प्रत्यविध्यद्यदर्जुनः\n",
    "07067011a": "क्षरन्निव महामेघो वारिधाराः सहस्रशः\n",
    "07067011c": "द्रोणमेघः पार्थशैलं ववर्ष शरवृष्टिभिः\n",
    "07067012a": "अर्जुनः शरवर्षं तद्ब्रह्मास्त्रेणैव मारिष\n",
    "07067012c": "प्रतिजग्राह तेजस्वी बाणैर्बाणान्विशातयन्\n",
    "07067013a": "द्रोणस्तु पञ्चविंशत्या श्वेतवाहनमार्दयत्\n",
    "07067013c": "वासुदेवं च सप्तत्या बाह्वोरुरसि चाशुगैः\n",
    "07067014a": "पार्थस्तु प्रहसन्धीमानाचार्यं स शरौघिणम्\n",
    "07067014c": "विसृजन्तं शितान्बाणानवारयत तं युधि\n",
    "07067015a": "अथ तौ वध्यमानौ तु द्रोणेन रथसत्तमौ\n",
    "07067015c": "आवर्जयेतां दुर्धर्षं युगान्ताग्निमिवोत्थितम्\n",
    "07067016a": "वर्जयन्निशितान्बाणान्द्रोणचापविनिःसृतान्\n",
    "07067016c": "किरीटमाली कौन्तेयो भोजानीकं न्यपातयत्\n",
    "07067017a": "सोऽन्तरा कृतवर्माणं काम्बोजं च सुदक्षिणम्\n",
    "07067017c": "अभ्ययाद्वर्जयन्द्रोणं मैनाकमिव पर्वतम्\n",
    "07067018a": "ततो भोजो नरव्याघ्रं दुःसहः कुरुसत्तम\n",
    "07067018c": "अविध्यत्तूर्णमव्यग्रो दशभिः कङ्कपत्रिभिः\n",
    "07067019a": "तमर्जुनः शितेनाजौ राजन्विव्याध पत्रिणा\n",
    "07067019c": "पुनश्चान्यैस्त्रिभिर्बाणैर्मोहयन्निव सात्वतम्\n",
    "07067020a": "भोजस्तु प्रहसन्पार्थं वासुदेवं च माधवम्\n",
    "07067020c": "एकैकं पञ्चविंशत्या सायकानां समार्पयत्\n",
    "07067021a": "तस्यार्जुनो धनुश्छित्त्वा विव्याधैनं त्रिसप्तभिः\n",
    "07067021c": "शरैरग्निशिखाकारैः क्रुद्धाशीविषसंनिभैः\n",
    "07067022a": "अथान्यद्धनुरादाय कृतवर्मा महारथः\n",
    "07067022c": "पञ्चभिः सायकैस्तूर्णं विव्याधोरसि भारत\n",
    "07067023a": "पुनश्च निशितैर्बाणैः पार्थं विव्याध पञ्चभिः\n",
    "07067023c": "तं पार्थो नवभिर्बाणैराजघान स्तनान्तरे\n",
    "07067024a": "विषक्तं दृश्य कौन्तेयं कृतवर्मरथं प्रति\n",
    "07067024c": "चिन्तयामास वार्ष्णेयो न नः कालात्ययो भवेत्\n",
    "07067025a": "ततः कृष्णोऽब्रवीत्पार्थं कृतवर्मणि मा दयाम्\n",
    "07067025c": "कुरुसांबन्धिकं कृत्वा प्रमथ्यैनं विशातय\n",
    "07067026a": "ततः स कृतवर्माणं मोहयित्वार्जुनः शरैः\n",
    "07067026c": "अभ्यगाज्जवनैरश्वैः काम्बोजानामनीकिनीम्\n",
    "07067027a": "अमर्षितस्तु हार्दिक्यः प्रविष्टे श्वेतवाहने\n",
    "07067027c": "विधुन्वन्सशरं चापं पाञ्चाल्याभ्यां समागतः\n",
    "07067028a": "चक्ररक्षौ तु पाञ्चाल्यावर्जुनस्य पदानुगौ\n",
    "07067028c": "पर्यवारयदायान्तौ कृतवर्मा रथेषुभिः\n",
    "07067029a": "तावविध्यत्ततो भोजः सर्वपारशवैः शरैः\n",
    "07067029c": "त्रिभिरेव युधामन्युं चतुर्भिश्चोत्तमौजसम्\n",
    "07067030a": "तावप्येनं विव्यधतुर्दशभिर्दशभिः शरैः\n",
    "07067030c": "संचिच्छिदतुरप्यस्य ध्वजं कार्मुकमेव च\n",
    "07067031a": "अथान्यद्धनुरादाय हार्दिक्यः क्रोधमूर्छितः\n",
    "07067031c": "कृत्वा विधनुषौ वीरौ शरवर्षैरवाकिरत्\n",
    "07067032a": "तावन्ये धनुषी सज्ये कृत्वा भोजं विजघ्नतुः\n",
    "07067032c": "तेनान्तरेण बीभत्सुर्विवेशामित्रवाहिनीम्\n",
    "07067033a": "न लेभाते तु तौ द्वारं वारितौ कृतवर्मणा\n",
    "07067033c": "धार्तराष्ट्रेष्वनीकेषु यतमानौ नरर्षभौ\n",
    "07067034a": "अनीकान्यर्दयन्युद्धे त्वरितः श्वेतवाहनः\n",
    "07067034c": "नावधीत्कृतवर्माणं प्राप्तमप्यरिसूदनः\n",
    "07067035a": "तं दृष्ट्वा तु तथायान्तं शूरो राजा श्रुतायुधः\n",
    "07067035c": "अभ्यद्रवत्सुसंक्रुद्धो विधुन्वानो महद्धनुः\n",
    "07067036a": "स पार्थं त्रिभिरानर्छत्सप्तत्या च जनार्दनम्\n",
    "07067036c": "क्षुरप्रेण सुतीक्ष्णेन पार्थकेतुमताडयत्\n",
    "07067037a": "तमर्जुनो नवत्या तु शराणां नतपर्वणाम्\n",
    "07067037c": "आजघान भृशं क्रुद्धस्तोत्त्रैरिव महाद्विपम्\n",
    "07067038a": "स तन्न ममृषे राजन्पाण्डवेयस्य विक्रमम्\n",
    "07067038c": "अथैनं सप्तसप्तत्या नाराचानां समार्पयत्\n",
    "07067039a": "तस्यार्जुनो धनुश्छित्त्वा शरावापं निकृत्य च\n",
    "07067039c": "आजघानोरसि क्रुद्धः सप्तभिर्नतपर्वभिः\n",
    "07067040a": "अथान्यद्धनुरादाय स राजा क्रोधमूर्छितः\n",
    "07067040c": "वासविं नवभिर्बाणैर्बाह्वोरुरसि चार्पयत्\n",
    "07067041a": "ततोऽर्जुनः स्मयन्नेव श्रुतायुधमरिंदमः\n",
    "07067041c": "शरैरनेकसाहस्रैः पीडयामास भारत\n",
    "07067042a": "अश्वांश्चास्यावधीत्तूर्णं सारथिं च महारथः\n",
    "07067042c": "विव्याध चैनं सप्तत्या नाराचानां महाबलः\n",
    "07067043a": "हताश्वं रथमुत्सृज्य स तु राजा श्रुतायुधः\n",
    "07067043c": "अभ्यद्रवद्रणे पार्थं गदामुद्यम्य वीर्यवान्\n",
    "07067044a": "वरुणस्यात्मजो वीरः स तु राजा श्रुतायुधः\n",
    "07067044c": "पर्णाशा जननी यस्य शीततोया महानदी\n",
    "07067045a": "तस्य माताब्रवीद्वाक्यं वरुणं पुत्रकारणात्\n",
    "07067045c": "अवध्योऽयं भवेल्लोके शत्रूणां तनयो मम\n",
    "07067046a": "वरुणस्त्वब्रवीत्प्रीतो ददाम्यस्मै वरं हितम्\n",
    "07067046c": "दिव्यमस्त्रं सुतस्तेऽयं येनावध्यो भविष्यति\n",
    "07067047a": "नास्ति चाप्यमरत्वं वै मनुष्यस्य कथंचन\n",
    "07067047c": "सर्वेणावश्यमर्तव्यं जातेन सरितां वरे\n",
    "07067048a": "दुर्धर्षस्त्वेष शत्रूणां रणेषु भविता सदा\n",
    "07067048c": "अस्त्रस्यास्य प्रभावाद्वै व्येतु ते मानसो ज्वरः\n",
    "07067049a": "इत्युक्त्वा वरुणः प्रादाद्गदां मन्त्रपुरस्कृताम्\n",
    "07067049c": "यामासाद्य दुराधर्षः सर्वलोके श्रुतायुधः\n",
    "07067050a": "उवाच चैनं भगवान्पुनरेव जलेश्वरः\n",
    "07067050c": "अयुध्यति न मोक्तव्या सा त्वय्येव पतेदिति\n",
    "07067051a": "स तया वीरघातिन्या जनार्दनमताडयत्\n",
    "07067051c": "प्रतिजग्राह तां कृष्णः पीनेनांसेन वीर्यवान्\n",
    "07067052a": "नाकम्पयत शौरिं सा विन्ध्यं गिरिमिवानिलः\n",
    "07067052c": "प्रत्यभ्ययात्तं विप्रोढा कृत्येव दुरधिष्ठिता\n",
    "07067053a": "जघान चास्थितं वीरं श्रुतायुधममर्षणम्\n",
    "07067053c": "हत्वा श्रुतायुधं वीरं जगतीमन्वपद्यत\n",
    "07067054a": "हाहाकारो महांस्तत्र सैन्यानां समजायत\n",
    "07067054c": "स्वेनास्त्रेण हतं दृष्ट्वा श्रुतायुधमरिंदमम्\n",
    "07067055a": "अयुध्यमानाय हि सा केशवाय नराधिप\n",
    "07067055c": "क्षिप्ता श्रुतायुधेनाथ तस्मात्तमवधीद्गदा\n",
    "07067056a": "यथोक्तं वरुणेनाजौ तथा स निधनं गतः\n",
    "07067056c": "व्यसुश्चाप्यपतद्भूमौ प्रेक्षतां सर्वधन्विनाम्\n",
    "07067057a": "पतमानस्तु स बभौ पर्णाशायाः प्रियः सुतः\n",
    "07067057c": "संभग्न इव वातेन बहुशाखो वनस्पतिः\n",
    "07067058a": "ततः सर्वाणि सैन्यानि सेनामुख्याश्च सर्वशः\n",
    "07067058c": "प्राद्रवन्त हतं दृष्ट्वा श्रुतायुधमरिंदमम्\n",
    "07067059a": "तथ काम्बोजराजस्य पुत्रः शूरः सुदक्षिणः\n",
    "07067059c": "अभ्ययाज्जवनैरश्वैः फल्गुनं शत्रुसूदनम्\n",
    "07067060a": "तस्य पार्थः शरान्सप्त प्रेषयामास भारत\n",
    "07067060c": "ते तं शूरं विनिर्भिद्य प्राविशन्धरणीतलम्\n",
    "07067061a": "सोऽतिविद्धः शरैस्तीक्ष्णैर्गाण्डीवप्रेषितैर्मृधे\n",
    "07067061c": "अर्जुनं प्रतिविव्याध दशभिः कङ्कपत्रिभिः\n",
    "07067062a": "वासुदेवं त्रिभिर्विद्ध्वा पुनः पार्थं च पञ्चभिः\n",
    "07067062c": "तस्य पार्थो धनुश्छित्त्वा केतुं चिच्छेद मारिष\n",
    "07067063a": "भल्लाभ्यां भृशतीक्ष्णाभ्यां तं च विव्याध पाण्डवः\n",
    "07067063c": "स तु पार्थं त्रिभिर्विद्ध्वा सिंहनादमथानदत्\n",
    "07067064a": "सर्वपारशवीं चैव शक्तिं शूरः सुदक्षिणः\n",
    "07067064c": "सघण्टां प्राहिणोद्घोरां क्रुद्धो गाण्डीवधन्वने\n",
    "07067065a": "सा ज्वलन्ती महोल्केव तमासाद्य महारथम्\n",
    "07067065c": "सविस्फुलिङ्गा निर्भिद्य निपपात महीतले\n",
    "07067066a": "तं चतुर्दशभिः पार्थो नाराचैः कङ्कपत्रिभिः\n",
    "07067066c": "साश्वध्वजधनुःसूतं विव्याधाचिन्त्यविक्रमः\n",
    "07067066e": "रथं चान्यैः सुबहुभिश्चक्रे विशकलं शरैः\n",
    "07067067a": "सुदक्षिणं तु काम्बोजं मोघसंकल्पविक्रमम्\n",
    "07067067c": "बिभेद हृदि बाणेन पृथुधारेण पाण्डवः\n",
    "07067068a": "स भिन्नमर्मा स्रस्ताङ्गः प्रभ्रष्टमुकुटाङ्गदः\n",
    "07067068c": "पपाताभिमुखः शूरो यन्त्रमुक्त इव ध्वजः\n",
    "07067069a": "गिरेः शिखरजः श्रीमान्सुशाखः सुप्रतिष्ठितः\n",
    "07067069c": "निर्भग्न इव वातेन कर्णिकारो हिमात्यये\n",
    "07067070a": "शेते स्म निहतो भूमौ काम्बोजास्तरणोचितः\n",
    "07067070c": "सुदर्शनीयस्ताम्राक्षः कर्णिना स सुदक्षिणः\n",
    "07067070e": "पुत्रः काम्बोजराजस्य पार्थेन विनिपातितः\n",
    "07067071a": "ततः सर्वाणि सैन्यानि व्यद्रवन्त सुतस्य ते\n",
    "07067071c": "हतं श्रुतायुधं दृष्ट्वा काम्बोजं च सुदक्षिणम्\n",
    "07068001": "संजय उवाच\n",
    "07068001a": "हते सुदक्षिणे राजन्वीरे चैव श्रुतायुधे\n",
    "07068001c": "जवेनाभ्यद्रवन्पार्थं कुपिताः सैनिकास्तव\n",
    "07068002a": "अभीषाहाः शूरसेनाः शिबयोऽथ वसातयः\n",
    "07068002c": "अभ्यवर्षंस्ततो राजञ्शरवर्षैर्धनंजयम्\n",
    "07068003a": "तेषां षष्टिशतानार्यान्प्रामथ्नात्पाण्डवः शरैः\n",
    "07068003c": "ते स्म भीताः पलायन्त व्याघ्रात्क्षुद्रमृगा इव\n",
    "07068004a": "ते निवृत्य पुनः पार्थं सर्वतः पर्यवारयन्\n",
    "07068004c": "रणे सपत्नान्निघ्नन्तं जिगीषन्तṃ परान्युधि\n",
    "07068005a": "तेषामापततां तूर्णं गाण्डीवप्रेषितैः शरैः\n",
    "07068005c": "शिरांसि पातयामास बाहूंश्चैव धनंजयः\n",
    "07068006a": "शिरोभिः पतितैस्तत्र भूमिरासीन्निरन्तरा\n",
    "07068006c": "अभ्रच्छायेव चैवासीद्ध्वाङ्क्षगृध्रवडैर्युधि\n",
    "07068007a": "तेषु तूत्साद्यमानेषु क्रोधामर्षसमन्वितौ\n",
    "07068007c": "श्रुतायुश्चाच्युतायुश्च धनंजयमयुध्यताम्\n",
    "07068008a": "बलिनौ स्पर्धिनौ वीरौ कुलजौ बाहुशालिनौ\n",
    "07068008c": "तावेनं शरवर्षाणि सव्यदक्षिणमस्यताम्\n",
    "07068009a": "त्वरायुक्तौ महाराज प्रार्थयानौ महद्यशः\n",
    "07068009c": "अर्जुनस्य वधप्रेप्सू पुत्रार्थे तव धन्विनौ\n",
    "07068010a": "तावर्जुनं सहस्रेण पत्रिणां नतपर्वणाम्\n",
    "07068010c": "पूरयामासतुः क्रुद्धौ तडागं जलदौ यथा\n",
    "07068011a": "श्रुतायुश्च ततः क्रुद्धस्तोमरेण धनंजयम्\n",
    "07068011c": "आजघान रथश्रेष्ठः पीतेन निशितेन च\n",
    "07068012a": "सोऽतिविद्धो बलवता शत्रुणा शत्रुकर्शनः\n",
    "07068012c": "आजगाम परं मोहं मोहयन्केशवं रणे\n",
    "07068013a": "एतस्मिन्नेव काले तु सोऽच्युतायुर्महारथः\n",
    "07068013c": "शूलेन भृशतीक्ष्णेन ताडयामास पाण्डवम्\n",
    "07068014a": "क्षते क्षारं स हि ददौ पाण्डवस्य महात्मनः\n",
    "07068014c": "पार्थोऽपि भृशसंविद्धो ध्वजयष्टिं समाश्रितः\n",
    "07068015a": "ततः सर्वस्य सैन्यस्य तावकस्य विशां पते\n",
    "07068015c": "सिंहनादो महानासीद्धतं मत्वा धनंजयम्\n",
    "07068016a": "कृष्णश्च भृशसंतप्तो दृष्ट्वा पार्थं विचेतसम्\n",
    "07068016c": "आश्वासयत्सुहृद्याभिर्वाग्भिस्तत्र धनंजयम्\n",
    "07068017a": "ततस्तौ रथिनां श्रेष्ठौ लब्धलक्षौ धनंजयम्\n",
    "07068017c": "वासुदेवं च वार्ष्णेयं शरवर्षैः समन्ततः\n",
    "07068018a": "सचक्रकूबररथं साश्वध्वजपताकिनम्\n",
    "07068018c": "अदृश्यं चक्रतुर्युद्धे तदद्भुतमिवाभवत्\n",
    "07068019a": "प्रत्याश्वस्तस्तु बीभत्सुः शनकैरिव भारत\n",
    "07068019c": "प्रेतराजपुरं प्राप्य पुनः प्रत्यागतो यथा\n",
    "07068020a": "संछन्नं शरजालेन रथं दृष्ट्वा सकेशवम्\n",
    "07068020c": "शत्रू चाभिमुखौ दृष्ट्वा दीप्यमानाविवानलौ\n",
    "07068021a": "प्रादुश्चक्रे ततः पार्थः शाक्रमस्त्रं महारथः\n",
    "07068021c": "तस्मादासन्सहस्राणि शराणां नतपर्वणाम्\n",
    "07068022a": "ते जघ्नुस्तौ महेष्वासौ ताभ्यां सृष्टांश्च सायकान्\n",
    "07068022c": "विचेरुराकाशगताः पार्थबाणविदारिताः\n",
    "07068023a": "प्रतिहत्य शरांस्तूर्णं शरवेगेन पाण्डवः\n",
    "07068023c": "प्रतस्थे तत्र तत्रैव योधयन्वै महारथान्\n",
    "07068024a": "तौ च फल्गुनबाणौघैर्विबाहुशिरसौ कृतौ\n",
    "07068024c": "वसुधामन्वपद्येतां वातनुन्नाविव द्रुमौ\n",
    "07068025a": "श्रुतायुषश्च निधनं वधश्चैवाच्युतायुषः\n",
    "07068025c": "लोकविस्मापनमभूत्समुद्रस्येव शोषणम्\n",
    "07068026a": "तयोः पदानुगान्हत्वा पुनः पञ्चशतान्रथान्\n",
    "07068026c": "अभ्यगाद्भारतीं सेनां निघ्नन्पार्थो वरान्वरान्\n",
    "07068027a": "श्रुतायुषं च निहतं प्रेक्ष्य चैवाच्युतायुषम्\n",
    "07068027c": "अयुतायुश्च संक्रुद्धो दीर्घायुश्चैव भारत\n",
    "07068028a": "पुत्रौ तयोर्नरश्रेष्ठौ कौन्तेयं प्रतिजग्मतुः\n",
    "07068028c": "किरन्तौ विविधान्बाणान्पितृव्यसनकर्शितौ\n",
    "07068029a": "तावर्जुनो मुहूर्तेन शरैः संनतपर्वभिः\n",
    "07068029c": "प्रेषयत्परमक्रुद्धो यमस्य सदनं प्रति\n",
    "07068030a": "लोडयन्तमनीकानि द्विपं पद्मसरो यथा\n",
    "07068030c": "नाशक्नुवन्वारयितुं पार्थं क्षत्रियपुंगवाः\n",
    "07068031a": "अङ्गास्तु गजवारेण पाण्डवं पर्यवारयन्\n",
    "07068031c": "क्रुद्धाः सहस्रशो राजञ्शिक्षिता हस्तिसादिनः\n",
    "07068032a": "दुर्योधनसमादिष्टाः कुञ्जरैः पर्वतोपमैः\n",
    "07068032c": "प्राच्याश्च दाक्षिणात्याश्च कलिङ्गप्रमुखा नृपाः\n",
    "07068033a": "तेषामापततां शीघ्रं गाण्डीवप्रेषितैः शरैः\n",
    "07068033c": "निचकर्त शिरांस्युग्रौ बाहूनपि सुभूषणान्\n",
    "07068034a": "तैः शिरोभिर्मही कीर्णा बाहुभिश्च सहाङ्गदैः\n",
    "07068034c": "बभौ कनकपाषाणा भुजगैरिव संवृता\n",
    "07068035a": "बाहवो विशिखैश्छिन्नाः शिरांस्युन्मथितानि च\n",
    "07068035c": "च्यवमानान्यदृश्यन्त द्रुमेभ्य इव पक्षिणः\n",
    "07068036a": "शरैः सहस्रशो विद्धा द्विपाः प्रस्रुतशोणिताः\n",
    "07068036c": "व्यदृश्यन्ताद्रयः काले गैरिकाम्बुस्रवा इव\n",
    "07068037a": "निहताः शेरते स्मान्ये बीभत्सोर्निशितैः शरैः\n",
    "07068037c": "गजपृष्ठगता म्लेच्छा नानाविकृतदर्शनाः\n",
    "07068038a": "नानावेषधरा राजन्नानाशस्त्रौघसंवृताः\n",
    "07068038c": "रुधिरेणानुलिप्ताङ्गा भान्ति चित्रैः शरैर्हताः\n",
    "07068039a": "शोणितं निर्वमन्ति स्म द्विपाः पार्थशराहताः\n",
    "07068039c": "सहस्रशश्छिन्नगात्राः सारोहाः सपदानुगाः\n",
    "07068040a": "चुक्रुशुश्च निपेतुश्च बभ्रमुश्चापरे दिशः\n",
    "07068040c": "भृशं त्रस्ताश्च बहुधा स्वानेन ममृदुर्गजाः\n",
    "07068040e": "सान्तरायुधिका मत्ता द्विपास्तीक्ष्णविषोपमाः\n",
    "07068041a": "विदन्त्यसुरमायां ये सुघोरा घोरचक्षुषः\n",
    "07068041c": "यवनाः पारदाश्चैव शकाश्च सुनिकैः सह\n",
    "07068042a": "गोयोनिप्रभवा म्लेच्छाः कालकल्पाः प्रहारिणः\n",
    "07068042c": "दार्वाभिसारा दरदाः पुण्ड्राश्च सह बाह्लिकैः\n",
    "07068043a": "न ते स्म शक्याः संख्यातुं व्राताः शतसहस्रशः\n",
    "07068043c": "वृष्टिस्तथाविधा ह्यासीच्छलभानामिवायतिः\n",
    "07068044a": "अभ्रच्छायामिव शरैः सैन्ये कृत्वा धनंजयः\n",
    "07068044c": "मुण्डार्धमुण्डजटिलानशुचीञ्जटिलाननान्\n",
    "07068044e": "म्लेच्छानशातयत्सर्वान्समेतानस्त्रमायया\n",
    "07068045a": "शरैश्च शतशो विद्धास्ते संघाः संघचारिणः\n",
    "07068045c": "प्राद्रवन्त रणे भीता गिरिगह्वरवासिनः\n",
    "07068046a": "गजाश्वसादिम्लेच्छानां पतितानां शतैः शरैः\n",
    "07068046c": "वडाः कङ्का वृका भूमावपिबन्रुधिरं मुदा\n",
    "07068047a": "पत्त्यश्वरथनागैश्च प्रच्छन्नकृतसंक्रमाम्\n",
    "07068047c": "शरवर्षप्लवां घोरां केशशैवलशाड्वलाम्\n",
    "07068047e": "प्रावर्तयन्नदीमुग्रां शोणितौघतरङ्गिणीम्\n",
    "07068048a": "शिरस्त्राणक्षुद्रमत्स्यां युगान्ते कालसंभृताम्\n",
    "07068048c": "अकरोद्गजसंबाधां नदीमुत्तरशोणिताम्\n",
    "07068048e": "देहेभ्यो राजपुत्राणां नागाश्वरथसादिनाम्\n",
    "07068049a": "यथा स्थलं च निम्नं च न स्याद्वर्षति वासवे\n",
    "07068049c": "तथासीत्पृथिवी सर्वा शोणितेन परिप्लुता\n",
    "07068050a": "षट्सहस्रान्वरान्वीरान्पुनर्दशशतान्वरान्\n",
    "07068050c": "प्राहिणोन्मृत्युलोकाय क्षत्रियान्क्षत्रियर्षभः\n",
    "07068051a": "शरैः सहस्रशो विद्धा विधिवत्कल्पिता द्विपाः\n",
    "07068051c": "शेरते भूमिमासाद्य शैला वज्रहता इव\n",
    "07068052a": "स वाजिरथमातङ्गान्निघ्नन्व्यचरदर्जुनः\n",
    "07068052c": "प्रभिन्न इव मातङ्गो मृद्नन्नडवनं यथा\n",
    "07068053a": "भूरिद्रुमलतागुल्मं शुष्केन्धनतृणोलपम्\n",
    "07068053c": "निर्दहेदनलोऽरण्यं यथा वायुसमीरितः\n",
    "07068054a": "सैन्यारण्यं तव तथा कृष्णानिलसमीरितः\n",
    "07068054c": "शरार्चिरदहत्क्रुद्धः पाण्डवाग्निर्धनंजयः\n",
    "07068055a": "शून्यान्कुर्वन्रथोपस्थान्मानवैः संस्तरन्महीम्\n",
    "07068055c": "प्रानृत्यदिव संबाधे चापहस्तो धनंजयः\n",
    "07068056a": "वज्रकल्पैः शरैर्भूमिं कुर्वन्नुत्तरशोणिताम्\n",
    "07068056c": "प्राविशद्भारतीं सेनां संक्रुद्धो वै धनंजयः\n",
    "07068056e": "तं श्रुतायुस्तथाम्बष्ठो व्रजमानं न्यवारयत्\n",
    "07068057a": "तस्यार्जुनः शरैस्तीक्ष्णैः कङ्कपत्रपरिच्छदैः\n",
    "07068057c": "न्यपातयद्धयाञ्शीघ्रं यतमानस्य मारिष\n",
    "07068057e": "धनुश्चास्यापरैश्छित्त्वा शरैः पार्थो विचक्रमे\n",
    "07068058a": "अम्बष्ठस्तु गदां गृह्य क्रोधपर्याकुलेक्षणः\n",
    "07068058c": "आससाद रणे पार्थं केशवं च महारथम्\n",
    "07068059a": "ततः स प्रहसन्वीरो गदामुद्यम्य भारत\n",
    "07068059c": "रथमावार्य गदया केशवं समताडयत्\n",
    "07068060a": "गदया ताडितं दृष्ट्वा केशवं परवीरहा\n",
    "07068060c": "अर्जुनो भृशसंक्रुद्धः सोऽम्बष्ठं प्रति भारत\n",
    "07068061a": "ततः शरैर्हेमपुङ्खैः सगदं रथिनां वरम्\n",
    "07068061c": "छादयामास समरे मेघः सूर्यमिवोदितम्\n",
    "07068062a": "ततोऽपरैः शरैश्चापि गदां तस्य महात्मनः\n",
    "07068062c": "अचूर्णयत्तदा पार्थस्तदद्भुतमिवाभवत्\n",
    "07068063a": "अथ तां पतितां दृष्ट्वा गृह्यान्यां महतीं गदाम्\n",
    "07068063c": "अर्जुनं वासुदेवं च पुनः पुनरताडयत्\n",
    "07068064a": "तस्यार्जुनः क्षुरप्राभ्यां सगदावुद्यतौ भुजौ\n",
    "07068064c": "चिच्छेदेन्द्रध्वजाकारौ शिरश्चान्येन पत्रिणा\n",
    "07068065a": "स पपात हतो राजन्वसुधामनुनादयन्\n",
    "07068065c": "इन्द्रध्वज इवोत्सृष्टो यन्त्रनिर्मुक्तबन्धनः\n",
    "07068066a": "रथानीकावगाढश्च वारणाश्वशतैर्वृतः\n",
    "07068066c": "सोऽदृश्यत तदा पार्थो घनैः सूर्य इवावृतः\n",
    "07069001": "संजय उवाच\n",
    "07069001a": "ततः प्रविष्टे कौन्तेये सिन्धुराजजिघांसया\n",
    "07069001c": "द्रोणानीकं विनिर्भिद्य भोजानीकं च दुस्तरम्\n",
    "07069002a": "काम्बोजस्य च दायादे हते राजन्सुदक्षिणे\n",
    "07069002c": "श्रुतायुधे च विक्रान्ते निहते सव्यसाचिना\n",
    "07069003a": "विप्रद्रुतेष्वनीकेषु विध्वस्तेषु समन्ततः\n",
    "07069003c": "प्रभग्नं स्वबलं दृष्ट्वा पुत्रस्ते द्रोणमभ्ययात्\n",
    "07069004a": "त्वरन्नेकरथेनैव समेत्य द्रोणमब्रवीत्\n",
    "07069004c": "गतः स पुरुषव्याघ्रः प्रमथ्येमां महाचमूम्\n",
    "07069005a": "अत्र बुद्ध्या समीक्षस्व किं नु कार्यमनन्तरम्\n",
    "07069005c": "अर्जुनस्य विघाताय दारुणेऽस्मिञ्जनक्षये\n",
    "07069006a": "यथा स पुरुषव्याघ्रो न हन्येत जयद्रथः\n",
    "07069006c": "तथा विधत्स्व भद्रं ते त्वं हि नः परमा गतिः\n",
    "07069007a": "असौ धनंजयाग्निर्हि कोपमारुतचोदितः\n",
    "07069007c": "सेनाकक्षं दहति मे वह्निः कक्षमिवोत्थितः\n",
    "07069008a": "अतिक्रान्ते हि कौन्तेये भित्त्वा सैन्यं परंतप\n",
    "07069008c": "जयद्रथस्य गोप्तारः संशयं परमं गताः\n",
    "07069009a": "स्थिरा बुद्धिर्नरेन्द्राणामासीद्ब्रह्मविदां वर\n",
    "07069009c": "नातिक्रमिष्यति द्रोणं जातु जीवन्धनंजयः\n",
    "07069010a": "सोऽसौ पार्थो व्यतिक्रान्तो मिषतस्ते महाद्युते\n",
    "07069010c": "सर्वं ह्यद्यातुरं मन्ये नैतदस्ति बलं मम\n",
    "07069011a": "जानामि त्वां महाभाग पाण्डवानां हिते रतम्\n",
    "07069011c": "तथा मुह्यामि च ब्रह्मन्कार्यवत्तां विचिन्तयन्\n",
    "07069012a": "यथाशक्ति च ते ब्रह्मन्वर्तये वृत्तिमुत्तमाम्\n",
    "07069012c": "प्रीणामि च यथाशक्ति तच्च त्वं नावबुध्यसे\n",
    "07069013a": "अस्मान्न त्वं सदा भक्तानिच्छस्यमितविक्रम\n",
    "07069013c": "पाण्डवान्सततं प्रीणास्यस्माकं विप्रिये रतान्\n",
    "07069014a": "अस्मानेवोपजीवंस्त्वमस्माकं विप्रिये रतः\n",
    "07069014c": "न ह्यहं त्वां विजानामि मधुदिग्धमिव क्षुरम्\n",
    "07069015a": "नादास्यच्चेद्वरं मह्यं भवान्पाण्डवनिग्रहे\n",
    "07069015c": "नावारयिष्यं गच्छन्तमहं सिन्धुपतिं गृहान्\n",
    "07069016a": "मया त्वाशंसमानेन त्वत्तस्त्राणमबुद्धिना\n",
    "07069016c": "आश्वासितः सिन्धुपतिर्मोहाद्दत्तश्च मृत्यवे\n",
    "07069017a": "यमदंष्ट्रान्तरं प्राप्तो मुच्येतापि हि मानवः\n",
    "07069017c": "नार्जुनस्य वशं प्राप्तो मुच्येताजौ जयद्रथः\n",
    "07069018a": "स तथा कुरु शोणाश्व यथा रक्ष्येत सैन्धवः\n",
    "07069018c": "मम चार्तप्रलापानां मा क्रुधः पाहि सैन्धवम्\n",
    "07069019": "द्रोण उवाच\n",
    "07069019a": "नाभ्यसूयामि ते वाचमश्वत्थाम्नासि मे समः\n",
    "07069019c": "सत्यं तु ते प्रवक्ष्यामि तज्जुषस्व विशां पते\n",
    "07069020a": "सारथिः प्रवरः कृष्णः शीघ्राश्चास्य हयोत्तमाः\n",
    "07069020c": "अल्पं च विवरं कृत्वा तूर्णं याति धनंजयः\n",
    "07069021a": "किं नु पश्यसि बाणौघान्क्रोशमात्रे किरीटिनः\n",
    "07069021c": "पश्चाद्रथस्य पतितान्क्षिप्ताञ्शीघ्रं हि गच्छतः\n",
    "07069022a": "न चाहं शीघ्रयानेऽद्य समर्थो वयसान्वितः\n",
    "07069022c": "सेनामुखे च पार्थानामेतद्बलमुपस्थितम्\n",
    "07069023a": "युधिष्ठिरश्च मे ग्राह्यो मिषतां सर्वधन्विनाम्\n",
    "07069023c": "एवं मया प्रतिज्ञातं क्षत्रमध्ये महाभुज\n",
    "07069024a": "धनंजयेन चोत्सृष्टो वर्तते प्रमुखे मम\n",
    "07069024c": "तस्माद्व्यूहमुखं हित्वा नाहं यास्यामि फल्गुनम्\n",
    "07069025a": "तुल्याभिजनकर्माणं शत्रुमेकं सहायवान्\n",
    "07069025c": "गत्वा योधय मा भैस्त्वं त्वं ह्यस्य जगतः पतिः\n",
    "07069026a": "राजा शूरः कृती दक्षो वैरमुत्पाद्य पाण्डवैः\n",
    "07069026c": "वीर स्वयं प्रयाह्याशु यत्र यातो धनंजयः\n",
    "07069027": "दुर्योधन उवाच\n",
    "07069027a": "कथं त्वामप्यतिक्रान्तः सर्वशस्त्रभृतां वरः\n",
    "07069027c": "धनंजयो मया शक्य आचार्य प्रतिबाधितुम्\n",
    "07069028a": "अपि शक्यो रणे जेतुं वज्रहस्तः पुरंदरः\n",
    "07069028c": "नार्जुनः समरे शक्यो जेतुं परपुरंजयः\n",
    "07069029a": "येन भोजश्च हार्दिक्यो भवांश्च त्रिदशोपमः\n",
    "07069029c": "अस्त्रप्रतापेन जितौ श्रुतायुश्च निबर्हितः\n",
    "07069030a": "सुदक्षिणश्च निहतः स च राजा श्रुतायुधः\n",
    "07069030c": "श्रुतायुश्चाच्युतायुश्च म्लेच्छाश्च शतशो हताः\n",
    "07069031a": "तं कथं पाण्डवं युद्धे दहन्तमहितान्बहून्\n",
    "07069031c": "प्रतियोत्स्यामि दुर्धर्षं तन्मे शंसास्त्रकोविद\n",
    "07069032a": "क्षमं चेन्मन्यसे युद्धं मम तेनाद्य शाधि माम्\n",
    "07069032c": "परवानस्मि भवति प्रेष्यकृद्रक्ष मे यशः\n",
    "07069033": "द्रोण उवाच\n",
    "07069033a": "सत्यं वदसि कौरव्य दुराधर्षो धनंजयः\n",
    "07069033c": "अहं तु तत्करिष्यामि यथैनं प्रसहिष्यसि\n",
    "07069034a": "अद्भुतं चाद्य पश्यन्तु लोके सर्वधनुर्धराः\n",
    "07069034c": "विषक्तं त्वयि कौन्तेयं वासुदेवस्य पश्यतः\n",
    "07069035a": "एष ते कवचं राजंस्तथा बध्नामि काञ्चनम्\n",
    "07069035c": "यथा न बाणा नास्त्राणि विषहिष्यन्ति ते रणे\n",
    "07069036a": "यदि त्वां सासुरसुराः सयक्षोरगराक्षसाः\n",
    "07069036c": "योधयन्ति त्रयो लोकाः सनरा नास्ति ते भयम्\n",
    "07069037a": "न कृष्णो न च कौन्तेयो न चान्यः शस्त्रभृद्रणे\n",
    "07069037c": "शरानर्पयितुं कश्चित्कवचे तव शक्ष्यति\n",
    "07069038a": "स त्वं कवचमास्थाय क्रुद्धमद्य रणेऽर्जुनम्\n",
    "07069038c": "त्वरमाणः स्वयं याहि न चासौ त्वां सहिष्यते\n",
    "07069039": "संजय उवाच\n",
    "07069039a": "एवमुक्त्वा त्वरन्द्रोणः स्पृष्ट्वाम्भो वर्म भास्वरम्\n",
    "07069039c": "आबबन्धाद्भुततमं जपन्मन्त्रं यथाविधि\n",
    "07069040a": "रणे तस्मिन्सुमहति विजयाय सुतस्य ते\n",
    "07069040c": "विसिस्मापयिषुर्लोकं विद्यया ब्रह्मवित्तमः\n",
    "07069041": "द्रोण उवाच\n",
    "07069041a": "करोतु स्वस्ति ते ब्रह्मा स्वस्ति चापि द्विजातयः\n",
    "07069041c": "सरीसृपाश्च ये श्रेष्ठास्तेभ्यस्ते स्वस्ति भारत\n",
    "07069042a": "ययातिर्नहुषश्चैव धुन्धुमारो भगीरथः\n",
    "07069042c": "तुभ्यं राजर्षयः सर्वे स्वस्ति कुर्वन्तु सर्वशः\n",
    "07069043a": "स्वस्ति तेऽस्त्वेकपादेभ्यो बहुपादेभ्य एव च\n",
    "07069043c": "स्वस्त्यस्त्वपादकेभ्यश्च नित्यं तव महारणे\n",
    "07069044a": "स्वाहा स्वधा शची चैव स्वस्ति कुर्वन्तु ते सदा\n",
    "07069044c": "लक्ष्मीररुन्धती चैव कुरुतां स्वस्ति तेऽनघ\n",
    "07069045a": "असितो देवलश्चैव विश्वामित्रस्तथाङ्गिराः\n",
    "07069045c": "वसिष्ठः कश्यपश्चैव स्वस्ति कुर्वन्तु ते नृप\n",
    "07069046a": "धाता विधाता लोकेशो दिशश्च सदिगीश्वराः\n",
    "07069046c": "स्वस्ति तेऽद्य प्रयच्छन्तु कार्त्तिकेयश्च षण्मुखः\n",
    "07069047a": "विवस्वान्भगवान्स्वस्ति करोतु तव सर्वशः\n",
    "07069047c": "दिग्गजाश्चैव चत्वारः क्षितिः खं गगनं ग्रहाः\n",
    "07069048a": "अधस्ताद्धरणीं योऽसौ सदा धारयते नृप\n",
    "07069048c": "स शेषः पन्नगश्रेष्ठः स्वस्ति तुभ्यं प्रयच्छतु\n",
    "07069049a": "गान्धारे युधि विक्रम्य निर्जिताः सुरसत्तमाः\n",
    "07069049c": "पुरा वृत्रेण दैत्येन भिन्नदेहाः सहस्रशः\n",
    "07069050a": "हृततेजोबलाः सर्वे तदा सेन्द्रा दिवौकसः\n",
    "07069050c": "ब्रह्माणं शरणं जग्मुर्वृत्राद्भीता महासुरात्\n",
    "07069051": "देवा ऊचुः\n",
    "07069051a": "प्रमर्दितानां वृत्रेण देवानां देवसत्तम\n",
    "07069051c": "गतिर्भव सुरश्रेष्ठ त्राहि नो महतो भयात्\n",
    "07069052": "द्रोण उवाच\n",
    "07069052a": "अथ पार्श्वे स्थितं विष्णुं शक्रादींश्च सुरोत्तमान्\n",
    "07069052c": "प्राह तथ्यमिदं वाक्यं विषण्णान्सुरसत्तमान्\n",
    "07069053a": "रक्ष्या मे सततं देवाः सहेन्द्राः सद्विजातयः\n",
    "07069053c": "त्वष्टुः सुदुर्धरं तेजो येन वृत्रो विनिर्मितः\n",
    "07069054a": "त्वष्ट्रा पुरा तपस्तप्त्वा वर्षायुतशतं तदा\n",
    "07069054c": "वृत्रो विनिर्मितो देवाः प्राप्यानुज्ञां महेश्वरात्\n",
    "07069055a": "स तस्यैव प्रसादाद्वै हन्यादेव रिपुर्बली\n",
    "07069055c": "नागत्वा शंकरस्थानं भगवान्दृश्यते हरः\n",
    "07069056a": "दृष्ट्वा हनिष्यथ रिपुं क्षिप्रं गच्छत मन्दरम्\n",
    "07069056c": "यत्रास्ते तपसां योनिर्दक्षयज्ञविनाशनः\n",
    "07069056e": "पिनाकी सर्वभूतेशो भगनेत्रनिपातनः\n",
    "07069057a": "ते गत्वा सहिता देवा ब्रह्मणा सह मन्दरम्\n",
    "07069057c": "अपश्यंस्तेजसां राशिं सूर्यकोटिसमप्रभम्\n",
    "07069058a": "सोऽब्रवीत्स्वागतं देवा ब्रूत किं करवाण्यहम्\n",
    "07069058c": "अमोघं दर्शनं मह्यं कामप्राप्तिरतोऽस्तु वः\n",
    "07069059a": "एवमुक्तास्तु ते सर्वे प्रत्यूचुस्तं दिवौकसः\n",
    "07069059c": "तेजो हृतं नो वृत्रेण गतिर्भव दिवौकसाम्\n",
    "07069060a": "मूर्तीरीक्षष्व नो देव प्रहारैर्जर्जरीकृताः\n",
    "07069060c": "शरणं त्वां प्रपन्नाः स्म गतिर्भव महेश्वर\n",
    "07069061": "महेश्वर उवाच\n",
    "07069061a": "विदितं मे यथा देवाः कृत्येयं सुमहाबला\n",
    "07069061c": "त्वष्टुस्तेजोभवा घोरा दुर्निवार्याकृतात्मभिः\n",
    "07069062a": "अवश्यं तु मया कार्यं साह्यं सर्वदिवौकसाम्\n",
    "07069062c": "ममेदं गात्रजं शक्र कवचं गृह्य भास्वरम्\n",
    "07069062e": "बधानानेन मन्त्रेण मानसेन सुरेश्वर\n",
    "07069063": "द्रोण उवाच\n",
    "07069063a": "इत्युक्त्वा वरदः प्रादाद्वर्म तन्मन्त्रमेव च\n",
    "07069063c": "स तेन वर्मणा गुप्तः प्रायाद्वृत्रचमूं प्रति\n",
    "07069064a": "नानाविधैश्च शस्त्रौघैः पात्यमानैर्महारणे\n",
    "07069064c": "न संधिः शक्यते भेत्तुं वर्मबन्धस्य तस्य तु\n",
    "07069065a": "ततो जघान समरे वृत्रं देवपतिः स्वयम्\n",
    "07069065c": "तं च मन्त्रमयं बन्धं वर्म चाङ्गिरसे ददौ\n",
    "07069066a": "अङ्गिराः प्राह पुत्रस्य मन्त्रज्ञस्य बृहस्पतेः\n",
    "07069066c": "बृहस्पतिरथोवाच अग्निवेश्याय धीमते\n",
    "07069067a": "अग्निवेश्यो मम प्रादात्तेन बध्नामि वर्म ते\n",
    "07069067c": "तवाद्य देहरक्षार्थं मन्त्रेण नृपसत्तम\n",
    "07069068": "संजय उवाच\n",
    "07069068a": "एवमुक्त्वा ततो द्रोणस्तव पुत्रं महाद्युतिः\n",
    "07069068c": "पुनरेव वचः प्राह शनैराचार्यपुंगवः\n",
    "07069069a": "ब्रह्मसूत्रेण बध्नामि कवचं तव पार्थिव\n",
    "07069069c": "हिरण्यगर्भेण यथा बद्धं विष्णोः पुरा रणे\n",
    "07069070a": "यथा च ब्रह्मणा बद्धं संग्रामे तारकामये\n",
    "07069070c": "शक्रस्य कवचं दिव्यं तथा बध्नाम्यहं तव\n",
    "07069071a": "बद्ध्वा तु कवचं तस्य मन्त्रेण विधिपूर्वकम्\n",
    "07069071c": "प्रेषयामास राजानं युद्धाय महते द्विजः\n",
    "07069072a": "स संनद्धो महाबाहुराचार्येण महात्मना\n",
    "07069072c": "रथानां च सहस्रेण त्रिगर्तानां प्रहारिणाम्\n",
    "07069073a": "तथा दन्तिसहस्रेण मत्तानां वीर्यशालिनाम्\n",
    "07069073c": "अश्वानामयुतेनैव तथान्यैश्च महारथैः\n",
    "07069074a": "वृतः प्रायान्महाबाहुरर्जुनस्य रथं प्रति\n",
    "07069074c": "नानावादित्रघोषेण यथा वैरोचनिस्तथा\n",
    "07069075a": "ततः शब्दो महानासीत्सैन्यानां तव भारत\n",
    "07069075c": "अगाधं प्रस्थितं दृष्ट्वा समुद्रमिव कौरवम्\n",
    "07070001": "संजय उवाच\n",
    "07070001a": "प्रविष्टयोर्महाराज पार्थवार्ष्णेययोस्तदा\n",
    "07070001c": "दुर्योधने प्रयाते च पृष्ठतः पुरुषर्षभे\n",
    "07070002a": "जवेनाभ्यद्रवन्द्रोणं महता निस्वनेन च\n",
    "07070002c": "पाण्डवाः सोमकैः सार्धं ततो युद्धमवर्तत\n",
    "07070003a": "तद्युद्धमभवद्घोरं तुमुलं लोमहर्षणम्\n",
    "07070003c": "पाञ्चालानां कुरूणां च व्यूहस्य पुरतोऽद्भुतम्\n",
    "07070004a": "राजन्कदाचिन्नास्माभिर्दृष्टं तादृङ्न च श्रुतम्\n",
    "07070004c": "यादृङ्मध्यगते सूर्ये युद्धमासीद्विशां पते\n",
    "07070005a": "धृष्टद्युम्नमुखाः पार्था व्यूढानीकाः प्रहारिणः\n",
    "07070005c": "द्रोणस्य सैन्यं ते सर्वे शरवर्षैरवाकिरन्\n",
    "07070006a": "वयं द्रोणं पुरस्कृत्य सर्वशस्त्रभृतां वरम्\n",
    "07070006c": "पार्षतप्रमुखान्पार्थानभ्यवर्षाम सायकैः\n",
    "07070007a": "महामेघाविवोदीर्णौ मिश्रवातौ हिमात्यये\n",
    "07070007c": "सेनाग्रे विप्रकाशेते रुचिरे रथभूषिते\n",
    "07070008a": "समेत्य तु महासेने चक्रतुर्वेगमुत्तमम्\n",
    "07070008c": "जाह्नवीयमुने नद्यौ प्रावृषीवोल्बणोदके\n",
    "07070009a": "नानाशस्त्रपुरोवातो द्विपाश्वरथसंवृतः\n",
    "07070009c": "गदाविद्युन्महारौद्रः संग्रामजलदो महान्\n",
    "07070010a": "भारद्वाजानिलोद्धूतः शरधारासहस्रवान्\n",
    "07070010c": "अभ्यवर्षन्महारौद्रः पाण्डुसेनाग्निमुद्धतम्\n",
    "07070011a": "समुद्रमिव घर्मान्ते विवान्घोरो महानिलः\n",
    "07070011c": "व्यक्षोभयदनीकानि पाण्डवानां द्विजोत्तमः\n",
    "07070012a": "तेऽपि सर्वप्रयत्नेन द्रोणमेव समाद्रवन्\n",
    "07070012c": "बिभित्सन्तो महासेतुं वार्योघाः प्रबला इव\n",
    "07070013a": "वारयामास तान्द्रोणो जलौघानचलो यथा\n",
    "07070013c": "पाण्डवान्समरे क्रुद्धान्पाञ्चालांश्च सकेकयान्\n",
    "07070014a": "अथापरेऽपि राजानः परावृत्य समन्ततः\n",
    "07070014c": "महाबला रणे शूराः पाञ्चालानन्ववारयन्\n",
    "07070015a": "ततो रणे नरव्याघ्रः पार्षतः पाण्डवैः सह\n",
    "07070015c": "संजघानासकृद्द्रोणं बिभित्सुररिवाहिनीम्\n",
    "07070016a": "यथैव शरवर्षाणि द्रोणो वर्षति पार्षते\n",
    "07070016c": "तथैव शरवर्षाणि धृष्टद्युम्नोऽभ्यवर्षत\n",
    "07070017a": "सनिस्त्रिंशपुरोवातः शक्तिप्रासर्ष्टिसंवृतः\n",
    "07070017c": "ज्याविद्युच्चापसंह्रादो धृष्टद्युम्नबलाहकः\n",
    "07070018a": "शरधाराश्मवर्षाणि व्यसृजत्सर्वतोदिशम्\n",
    "07070018c": "निघ्नन्रथवराश्वौघांश्छादयामास वाहिनीम्\n",
    "07070019a": "यं यमार्छच्छरैर्द्रोणः पाण्डवानां रथव्रजम्\n",
    "07070019c": "ततस्ततः शरैर्द्रोणमपाकर्षत पार्षतः\n",
    "07070020a": "तथा तु यतमानस्य द्रोणस्य युधि भारत\n",
    "07070020c": "धृष्टद्युम्नं समासाद्य त्रिधा सैन्यमभिद्यत\n",
    "07070021a": "भोजमेके न्यवर्तन्त जलसंधमथापरे\n",
    "07070021c": "पाण्डवैर्हन्यमानाश्च द्रोणमेवापरेऽव्रजन्\n",
    "07070022a": "सैन्यान्यघटयद्यानि द्रोणस्तु रथिनां वरः\n",
    "07070022c": "व्यधमच्चापि तान्यस्य धृष्टद्युम्नो महारथः\n",
    "07070023a": "धार्तराष्ट्रास्त्रिधाभूता वध्यन्ते पाण्डुसृञ्जयैः\n",
    "07070023c": "अगोपाः पशवोऽरण्ये बहुभिः श्वापदैरिव\n",
    "07070024a": "कालः संग्रसते योधान्धृष्टद्युम्नेन मोहितान्\n",
    "07070024c": "संग्रामे तुमुले तस्मिन्निति संमेनिरे जनाः\n",
    "07070025a": "कुनृपस्य यथा राष्ट्रं दुर्भिक्षव्याधितस्करैः\n",
    "07070025c": "द्राव्यते तद्वदापन्ना पाण्डवैस्तव वाहिनी\n",
    "07070026a": "अर्करश्मिप्रभिन्नेषु शस्त्रेषु कवचेषु च\n",
    "07070026c": "चक्षूंषि प्रतिहन्यन्ते सैन्येन रजसा तथा\n",
    "07070027a": "त्रिधाभूतेषु सैन्येषु वध्यमानेषु पाण्डवैः\n",
    "07070027c": "अमर्षितस्ततो द्रोणः पाञ्चालान्व्यधमच्छरैः\n",
    "07070028a": "मृद्नतस्तान्यनीकानि निघ्नतश्चापि सायकैः\n",
    "07070028c": "बभूव रूपं द्रोणस्य कालाग्नेरिव दीप्यतः\n",
    "07070029a": "रथं नागं हयं चापि पत्तिनश्च विशां पते\n",
    "07070029c": "एकैकेनेषुणा संख्ये निर्बिभेद महारथः\n",
    "07070030a": "पाण्डवानां तु सैन्येषु नास्ति कश्चित्स भारत\n",
    "07070030c": "दधार यो रणे बाणान्द्रोणचापच्युताञ्शितान्\n",
    "07070031a": "तत्पच्यमानमर्केण द्रोणसायकतापितम्\n",
    "07070031c": "बभ्राम पार्षतं सैन्यं तत्र तत्रैव भारत\n",
    "07070032a": "तथैव पार्षतेनापि काल्यमानं बलं तव\n",
    "07070032c": "अभवत्सर्वतो दीप्तं शुष्कं वनमिवाग्निना\n",
    "07070033a": "वध्यमानेषु सैन्येषु द्रोणपार्षतसायकैः\n",
    "07070033c": "त्यक्त्वा प्राणान्परं शक्त्या प्रायुध्यन्त स्म सैनिकाः\n",
    "07070034a": "तावकानां परेषां च युध्यतां भरतर्षभ\n",
    "07070034c": "नासीत्कश्चिन्महाराज योऽत्याक्षीत्संयुगं भयात्\n",
    "07070035a": "भीमसेनं तु कौन्तेयं सोदर्याः पर्यवारयन्\n",
    "07070035c": "विविंशतिश्चित्रसेनो विकर्णश्च महारथः\n",
    "07070036a": "विन्दानुविन्दावावन्त्यौ क्षेमधूर्तिश्च वीर्यवान्\n",
    "07070036c": "त्रयाणां तव पुत्राणां त्रय एवानुयायिनः\n",
    "07070037a": "बाह्लीकराजस्तेजस्वी कुलपुत्रो महारथः\n",
    "07070037c": "सहसेनः सहामात्यो द्रौपदेयानवारयत्\n",
    "07070038a": "शैब्यो गोवासनो राजा योधैर्दशशतावरैः\n",
    "07070038c": "काश्यस्याभिभुवः पुत्रं पराक्रान्तमवारयत्\n",
    "07070039a": "अजातशत्रुं कौन्तेयं ज्वलन्तमिव पावकम्\n",
    "07070039c": "मद्राणामीश्वरः शल्यो राजा राजानमावृणोत्\n",
    "07070040a": "दुःशासनस्त्ववस्थाप्य स्वमनीकममर्षणः\n",
    "07070040c": "सात्यकिं प्रययौ क्रुद्धः शूरो रथवरं युधि\n",
    "07070041a": "स्वकेनाहमनीकेन संनद्धकवचावृतः\n",
    "07070041c": "चतुःशतैर्महेष्वासैश्चेकितानमवारयम्\n",
    "07070042a": "शकुनिस्तु सहानीको माद्रीपुत्रमवारयत्\n",
    "07070042c": "गान्धारकैः सप्तशतैश्चापशक्तिशरासिभिः\n",
    "07070043a": "विन्दानुविन्दावावन्त्यौ विराटं मत्स्यमार्छताम्\n",
    "07070043c": "प्राणांस्त्यक्त्वा महेष्वासौ मित्रार्थेऽभ्युद्यतौ युधि\n",
    "07070044a": "शिखण्डिनं याज्ञसेनिं रुन्धानमपराजितम्\n",
    "07070044c": "बाह्लिकः प्रतिसंयत्तः पराक्रान्तमवारयत्\n",
    "07070045a": "धृष्टद्युम्नं च पाञ्चाल्यं क्रूरैः सार्धं प्रभद्रकैः\n",
    "07070045c": "आवन्त्यः सह सौवीरैः क्रुद्धरूपमवारयत्\n",
    "07070046a": "घटोत्कचं तथा शूरं राक्षसं क्रूरयोधिनम्\n",
    "07070046c": "अलायुधोऽद्रवत्तूर्णं क्रुद्धमायान्तमाहवे\n",
    "07070047a": "अलम्बुसं राक्षसेन्द्रं कुन्तिभोजो महारथः\n",
    "07070047c": "सैन्येन महता युक्तः क्रुद्धरूपमवारयत्\n",
    "07070048a": "सैन्धवः पृष्ठतस्त्वासीत्सर्वसैन्यस्य भारत\n",
    "07070048c": "रक्षितः परमेष्वासैः कृपप्रभृतिभी रथैः\n",
    "07070049a": "तस्यास्तां चक्ररक्षौ द्वौ सैन्धवस्य बृहत्तमौ\n",
    "07070049c": "द्रौणिर्दक्षिणतो राजन्सूतपुत्रश्च वामतः\n",
    "07070050a": "पृष्ठगोपास्तु तस्यासन्सौमदत्तिपुरोगमाः\n",
    "07070050c": "कृपश्च वृषसेनश्च शलः शल्यश्च दुर्जयः\n",
    "07070051a": "नीतिमन्तो महेष्वासाः सर्वे युद्धविशारदाः\n",
    "07070051c": "सैन्धवस्य विधायैवं रक्षां युयुधिरे तदा\n",
    "07071001": "संजय उवाच\n",
    "07071001a": "राजन्संग्राममाश्चर्यं शृणु कीर्तयतो मम\n",
    "07071001c": "कुरूणां पाण्डवानां च यथा युद्धमवर्तत\n",
    "07071002a": "भारद्वाजं समासाद्य व्यूहस्य प्रमुखे स्थितम्\n",
    "07071002c": "अयोधयन्रणे पार्था द्रोणानीकं बिभित्सवः\n",
    "07071003a": "रक्षमाणाः स्वकं व्यूहं द्रोणस्यापि च सैनिकाः\n",
    "07071003c": "अयोधयन्रणे पार्थान्प्रार्थयन्तो महद्यशः\n",
    "07071004a": "विन्दानुविन्दावावन्त्यौ विराटं दशभिः शरैः\n",
    "07071004c": "आजघ्नतुः सुसंक्रुद्धौ तव पुत्रहितैषिणौ\n",
    "07071005a": "विराटश्च महाराज तावुभौ समरे स्थितौ\n",
    "07071005c": "पराक्रान्तौ पराक्रम्य योधयामास सानुगौ\n",
    "07071006a": "तेषां युद्धं समभवद्दारुणं शोणितोदकम्\n",
    "07071006c": "सिंहस्य द्विपमुख्याभ्यां प्रभिन्नाभ्यां यथा वने\n",
    "07071007a": "बाह्लीकं रभसं युद्धे याज्ञसेनिर्महाबलः\n",
    "07071007c": "आजघ्ने विशिखैस्तीक्ष्णैर्घोरैर्मर्मास्थिभेदिभिः\n",
    "07071008a": "बाह्लीको याज्ञसेनिं तु हेमपुङ्खैः शिलाशितैः\n",
    "07071008c": "आजघान भृशं क्रुद्धो नवभिर्नतपर्वभिः\n",
    "07071009a": "तद्युद्धमभवद्घोरं शरशक्तिसमाकुलम्\n",
    "07071009c": "भीरूणां त्रासजननं शूराणां हर्षवर्धनम्\n",
    "07071010a": "ताभ्यां तत्र शरैर्मुक्तैरन्तरिक्षं दिशस्तथा\n",
    "07071010c": "अभवत्संवृतं सर्वं न प्राज्ञायत किंचन\n",
    "07071011a": "शैब्यो गोवासनो युद्धे काश्यपुत्रं महारथम्\n",
    "07071011c": "ससैन्यो योधयामास गजः प्रतिगजं यथा\n",
    "07071012a": "बाह्लीकराजः संरब्धो द्रौपदेयान्महारथान्\n",
    "07071012c": "मनः पञ्चेन्द्रियाणीव शुशुभे योधयन्रणे\n",
    "07071013a": "अयोधयंस्ते च भृशं तं शरौघैः समन्ततः\n",
    "07071013c": "इन्द्रियार्था यथा देहं शश्वद्देहभृतां वर\n",
    "07071014a": "वार्ष्णेयं सात्यकिं युद्धे पुत्रो दुःशासनस्तव\n",
    "07071014c": "आजघ्ने सायकैस्तीक्ष्णैर्नवभिर्नतपर्वभिः\n",
    "07071015a": "सोऽतिविद्धो बलवता महेष्वासेन धन्विना\n",
    "07071015c": "ईषन्मूर्छां जगामाशु सात्यकिः सत्यविक्रमः\n",
    "07071016a": "समाश्वस्तस्तु वार्ष्णेयस्तव पुत्रं महारथम्\n",
    "07071016c": "विव्याध दशभिस्तूर्णं सायकैः कङ्कपत्रिभिः\n",
    "07071017a": "तावन्योन्यं दृढं विद्धावन्योन्यशरविक्षतौ\n",
    "07071017c": "रेजतुः समरे राजन्पुष्पिताविव किंशुकौ\n",
    "07071018a": "अलम्बुसस्तु संक्रुद्धः कुन्तिभोजशरार्दितः\n",
    "07071018c": "अशोभत परं लक्ष्म्या पुष्पाढ्य इव किंशुकः\n",
    "07071019a": "कुन्तिभोजं ततो रक्षो विद्ध्वा बहुभिरायसैः\n",
    "07071019c": "अनदद्भैरवं नादं वाहिन्याः प्रमुखे तव\n",
    "07071020a": "ततस्तौ समरे शूरौ योधयन्तौ परस्परम्\n",
    "07071020c": "ददृशुः सर्वभूतानि शक्रजम्भौ यथा पुरा\n",
    "07071021a": "शकुनिं रभसं युद्धे कृतवैरं च भारत\n",
    "07071021c": "माद्रीपुत्रौ च संरब्धौ शरैरर्दयतां मृधे\n",
    "07071022a": "तन्मूलः स महाराज प्रावर्तत जनक्षयः\n",
    "07071022c": "त्वया संजनितोऽत्यर्थं कर्णेन च विवर्धितः\n",
    "07071023a": "उद्धुक्षितश्च पुत्रेण तव क्रोधहुताशनः\n",
    "07071023c": "य इमां पृथिवीं राजन्दग्धुं सर्वां समुद्यतः\n",
    "07071024a": "शकुनिः पाण्डुपुत्राभ्यां कृतः स विमुखः शरैः\n",
    "07071024c": "नाभ्यजानत कर्तव्यं युधि किंचित्पराक्रमम्\n",
    "07071025a": "विमुखं चैनमालोक्य माद्रीपुत्रौ महारथौ\n",
    "07071025c": "ववर्षतुः पुनर्बाणैर्यथा मेघौ महागिरिम्\n",
    "07071026a": "स वध्यमानो बहुभिः शरैः संनतपर्वभिः\n",
    "07071026c": "संप्रायाज्जवनैरश्वैर्द्रोणानीकाय सौबलः\n",
    "07071027a": "घटोत्कचस्तथा शूरं राक्षसं तमलायुधम्\n",
    "07071027c": "अभ्ययाद्रभसं युद्धे वेगमास्थाय मध्यमम्\n",
    "07071028a": "तयोर्युद्धं महाराज चित्ररूपमिवाभवत्\n",
    "07071028c": "यादृशं हि पुरा वृत्तं रामरावणयोर्मृधे\n",
    "07071029a": "ततो युधिष्ठिरो राजा मद्रराजानमाहवे\n",
    "07071029c": "विद्ध्वा पञ्चाशता बाणैः पुनर्विव्याध सप्तभिः\n",
    "07071030a": "ततः प्रववृते युद्धं तयोरत्यद्भुतं नृप\n",
    "07071030c": "यथा पूर्वं महद्युद्धं शम्बरामरराजयोः\n",
    "07071031a": "विविंशतिश्चित्रसेनो विकर्णश्च तवात्मजः\n",
    "07071031c": "अयोधयन्भीमसेनं महत्या सेनया वृताः\n",
    "07072001": "संजय उवाच\n",
    "07072001a": "तथा तस्मिन्प्रवृत्ते तु संग्रामे लोमहर्षणे\n",
    "07072001c": "कौरवेयांस्त्रिधाभूतान्पाण्डवाः समुपाद्रवन्\n",
    "07072002a": "जलसंधं महाबाहुर्भीमसेनो न्यवारयत्\n",
    "07072002c": "युधिष्ठिरः सहानीकः कृतवर्माणमाहवे\n",
    "07072003a": "किरन्तं शरवर्षाणि रोचमान इवांशुमान्\n",
    "07072003c": "धृष्टद्युम्नो महाराज द्रोणमभ्यद्रवद्रणे\n",
    "07072004a": "ततः प्रववृते युद्धं त्वरतां सर्वधन्विनाम्\n",
    "07072004c": "कुरूणां सोमकानां च संक्रुद्धानां परस्परम्\n",
    "07072005a": "संक्षये तु तथा भूते वर्तमाने महाभये\n",
    "07072005c": "द्वंद्वीभूतेषु सैन्येषु युध्यमानेष्वभीतवत्\n",
    "07072006a": "द्रोणः पाञ्चालपुत्रेण बली बलवता सह\n",
    "07072006c": "विचिक्षेप पृषत्कौघांस्तदद्भुतमिवाभवत्\n",
    "07072007a": "पुण्डरीकवनानीव विध्वस्तानि समन्ततः\n",
    "07072007c": "चक्राते द्रोणपाञ्चाल्यौ नृणां शीर्षाण्यनेकशः\n",
    "07072008a": "विनिकीर्णानि वीराणामनीकेषु समन्ततः\n",
    "07072008c": "वस्त्राभरणशस्त्राणि ध्वजवर्मायुधानि च\n",
    "07072009a": "तपनीयविचित्राङ्गाः संसिक्ता रुधिरेण च\n",
    "07072009c": "संसक्ता इव दृश्यन्ते मेघसंघाः सविद्युतः\n",
    "07072010a": "कुञ्जराश्वनरान्संख्ये पातयन्तः पतत्रिभिः\n",
    "07072010c": "तालमात्राणि चापानि विकर्षन्तो महारथाः\n",
    "07072011a": "असिचर्माणि चापानि शिरांसि कवचानि च\n",
    "07072011c": "विप्रकीर्यन्त शूराणां संप्रहारे महात्मनाम्\n",
    "07072012a": "उत्थितान्यगणेयानि कबन्धानि समन्ततः\n",
    "07072012c": "अदृश्यन्त महाराज तस्मिन्परमसंकुले\n",
    "07072013a": "गृध्राः कङ्का वडाः श्येना वायसा जम्बुकास्तथा\n",
    "07072013c": "बहवः पिशिताशाश्च तत्रादृश्यन्त मारिष\n",
    "07072014a": "भक्षयन्तः स्म मांसानि पिबन्तश्चापि शोणितम्\n",
    "07072014c": "विलुम्पन्तः स्म केशांश्च मज्जाश्च बहुधा नृप\n",
    "07072015a": "आकर्षन्तः शरीराणि शरीरावयवांस्तथा\n",
    "07072015c": "नराश्वगजसंघानां शिरांसि च ततस्ततः\n",
    "07072016a": "कृतास्त्रा रणदीक्षाभिर्दीक्षिताः शरधारिणः\n",
    "07072016c": "रणे जयं प्रार्थयन्तो भृशं युयुधिरे तदा\n",
    "07072017a": "असिमार्गान्बहुविधान्विचेरुस्तावका रणे\n",
    "07072017c": "ऋष्टिभिः शक्तिभिः प्रासैः शूलतोमरपट्टिशैः\n",
    "07072018a": "गदाभिः परिघैश्चान्ये व्यायुधाश्च भुजैरपि\n",
    "07072018c": "अन्योन्यं जघ्निरे क्रुद्धा युद्धरङ्गगता नराः\n",
    "07072019a": "रथिनो रथिभिः सार्धमश्वारोहाश्च सादिभिः\n",
    "07072019c": "मातङ्गा वरमातङ्गैः पदाताश्च पदातिभिः\n",
    "07072020a": "क्षीबा इवान्ये चोन्मत्ता रङ्गेष्विव च चारणाः\n",
    "07072020c": "उच्चुक्रुशुस्तथान्योन्यं जघ्नुरन्योन्यमाहवे\n",
    "07072021a": "वर्तमाने तथा युद्धे निर्मर्यादे विशां पते\n",
    "07072021c": "धृष्टद्युम्नो हयानश्वैर्द्रोणस्य व्यत्यमिश्रयत्\n",
    "07072022a": "ते हया साध्वशोभन्त विमिश्रा वातरंहसः\n",
    "07072022c": "पारावतसवर्णाश्च रक्तशोणाश्च संयुगे\n",
    "07072022e": "हयाः शुशुभिरे राजन्मेघा इव सविद्युतः\n",
    "07072023a": "धृष्टद्युम्नश्च संप्रेक्ष्य द्रोणमभ्याशमागतम्\n",
    "07072023c": "असिचर्माददे वीरो धनुरुत्सृज्य भारत\n",
    "07072024a": "चिकीर्षुर्दुष्करं कर्म पार्षतः परवीरहा\n",
    "07072024c": "ईषया समतिक्रम्य द्रोणस्य रथमाविशत्\n",
    "07072025a": "अतिष्ठद्युगमध्ये स युगसंनहनेषु च\n",
    "07072025c": "जघानार्धेषु चाश्वानां तत्सैन्यान्यभ्यपूजयन्\n",
    "07072026a": "खड्गेन चरतस्तस्य शोणाश्वानधितिष्ठतः\n",
    "07072026c": "न ददर्शान्तरं द्रोणस्तदद्भुतमिवाभवत्\n",
    "07072027a": "यथा श्येनस्य पतनं वनेष्वामिषगृद्धिनः\n",
    "07072027c": "तथैवासीदभीसारस्तस्य द्रोणं जिघांसतः\n",
    "07072028a": "ततः शरशतेनास्य शतचन्द्रं समाक्षिपत्\n",
    "07072028c": "द्रोणो द्रुपदपुत्रस्य खड्गं च दशभिः शरैः\n",
    "07072029a": "हयांश्चैव चतुःषष्ट्या शराणां जघ्निवान्बली\n",
    "07072029c": "ध्वजं छत्रं च भल्लाभ्यां तथोभौ पार्ष्णिसारथी\n",
    "07072030a": "अथास्मै त्वरितो बाणमपरं जीवितान्तकम्\n",
    "07072030c": "आकर्णपूर्णं चिक्षेप वज्रं वज्रधरो यथा\n",
    "07072031a": "तं चतुर्दशभिर्बाणैर्बाणं चिच्छेद सात्यकिः\n",
    "07072031c": "ग्रस्तमाचार्यमुख्येन धृष्टद्युम्नममोचयत्\n",
    "07072032a": "सिंहेनेव मृगं ग्रस्तं नरसिंहेन मारिष\n",
    "07072032c": "द्रोणेन मोचयामास पाञ्चाल्यं शिनिपुंगवः\n",
    "07072033a": "सात्यकिं प्रेक्ष्य गोप्तारं पाञ्चाल्यस्य महाहवे\n",
    "07072033c": "शराणां त्वरितो द्रोणः षड्विंशत्या समर्पयत्\n",
    "07072034a": "ततो द्रोणं शिनेः पौत्रो ग्रसन्तमिव सृञ्जयान्\n",
    "07072034c": "प्रत्यविध्यच्छितैर्बाणैः षड्विंशत्या स्तनान्तरे\n",
    "07072035a": "ततः सर्वे रथास्तूर्णं पाञ्चाला जयगृद्धिनः\n",
    "07072035c": "सात्वताभिसृते द्रोणे धृष्टद्युम्नममोचयन्\n",
    "07073001": "धृतराष्ट्र उवाच\n",
    "07073001a": "बाणे तस्मिन्निकृत्ते तु धृष्टद्युम्ने च मोक्षिते\n",
    "07073001c": "तेन वृष्णिप्रवीरेण युयुधानेन संजय\n",
    "07073002a": "अमर्षितो महेष्वासः सर्वशस्त्रभृतां वरः\n",
    "07073002c": "नरव्याघ्रः शिनेः पौत्रे द्रोणः किमकरोद्युधि\n",
    "07073003": "संजय उवाच\n",
    "07073003a": "संप्रद्रुतः क्रोधविषो व्यादितास्यशरासनः\n",
    "07073003c": "तीक्ष्णधारेषुदशनः शितनाराचदंष्ट्रवान्\n",
    "07073004a": "संरम्भामर्षताम्राक्षो महाहिरिव निःश्वसन्\n",
    "07073004c": "नरवीरप्रमुदितैः शोणैरश्वैर्महाजवैः\n",
    "07073005a": "उत्पतद्भिरिवाकाशं क्रमद्भिरिव सर्वतः\n",
    "07073005c": "रुक्मपुङ्खाञ्शरानस्यन्युयुधानमुपाद्रवत्\n",
    "07073006a": "शरपातमहावर्षं रथघोषबलाहकम्\n",
    "07073006c": "कार्मुकाकर्षविक्षिप्तं नाराचबहुविद्युतम्\n",
    "07073007a": "शक्तिखड्गाशनिधरं क्रोधवेगसमुत्थितम्\n",
    "07073007c": "द्रोणमेघमनावार्यं हयमारुतचोदितम्\n",
    "07073008a": "दृष्ट्वैवाभिपतन्तं तं शूरः परपुरंजयः\n",
    "07073008c": "उवाच सूतं शैनेयः प्रहसन्युद्धदुर्मदः\n",
    "07073009a": "एतं वै ब्राह्मणं क्रूरं स्वकर्मण्यनवस्थितम्\n",
    "07073009c": "आश्रयं धार्तराष्ट्रस्य राज्ञो दुःखभयावहम्\n",
    "07073010a": "शीघ्रं प्रजवितैरश्वैः प्रत्युद्याहि प्रहृष्टवत्\n",
    "07073010c": "आचार्यं राजपुत्राणां सततं शूरमानिनम्\n",
    "07073011a": "ततो रजतसंकाशा माधवस्य हयोत्तमाः\n",
    "07073011c": "द्रोणस्याभिमुखाः शीघ्रमगच्छन्वातरंहसः\n",
    "07073012a": "इषुजालावृतं घोरमन्धकारमनन्तरम्\n",
    "07073012c": "अनाधृष्यमिवान्येषां शूराणामभवत्तदा\n",
    "07073013a": "ततः शीघ्रास्त्रविदुषोर्द्रोणसात्वतयोस्तदा\n",
    "07073013c": "नान्तरं शरवृष्टीनां दृश्यते नरसिंहयोः\n",
    "07073014a": "इषूणां संनिपातेन शब्दो धाराभिघातजः\n",
    "07073014c": "शुश्रुवे शक्रमुक्तानामशनीनामिव स्वनः\n",
    "07073015a": "नाराचैरतिविद्धानां शराणां रूपमाबभौ\n",
    "07073015c": "आशीविषविदष्टानां सर्पाणामिव भारत\n",
    "07073016a": "तयोर्ज्यातलनिर्घोषो व्यश्रूयत सुदारुणः\n",
    "07073016c": "अजस्रं शैलशृङ्गाणां वज्रेणाहन्यतामिव\n",
    "07073017a": "उभयोस्तौ रथौ राजंस्ते चाश्वास्तौ च सारथी\n",
    "07073017c": "रुक्मपुङ्खैः शरैश्छन्नाश्चित्ररूपा बभुस्तदा\n",
    "07073018a": "निर्मलानामजिह्मानां नाराचानां विशां पते\n",
    "07073018c": "निर्मुक्ताशीविषाभानां संपातोऽभूत्सुदारुणः\n",
    "07073019a": "उभयोः पतिते छत्रे तथैव पतितौ ध्वजौ\n",
    "07073019c": "उभौ रुधिरसिक्ताङ्गावुभौ च विजयैषिणौ\n",
    "07073020a": "स्रवद्भिः शोणितं गात्रैः प्रस्रुताविव वारणौ\n",
    "07073020c": "अन्योन्यमभिविध्येतां जीवितान्तकरैः शरैः\n",
    "07073021a": "गर्जितोत्क्रुष्टसंनादाः शङ्खदुन्दुभिनिस्वनाः\n",
    "07073021c": "उपारमन्महाराज व्याजहार न कश्चन\n",
    "07073022a": "तूष्णींभूतान्यनीकानि योधा युद्धादुपारमन्\n",
    "07073022c": "ददृशे द्वैरथं ताभ्यां जातकौतूहलो जनः\n",
    "07073023a": "रथिनो हस्तियन्तारो हयारोहाः पदातयः\n",
    "07073023c": "अवैक्षन्ताचलैर्नेत्रैः परिवार्य रथर्षभौ\n",
    "07073024a": "हस्त्यनीकान्यतिष्ठन्त तथानीकानि वाजिनाम्\n",
    "07073024c": "तथैव रथवाहिन्यः प्रतिव्यूह्य व्यवस्थिताः\n",
    "07073025a": "मुक्ताविद्रुमचित्रैश्च मणिकाञ्चनभूषितैः\n",
    "07073025c": "ध्वजैराभरणैश्चित्रैः कवचैश्च हिरण्मयैः\n",
    "07073026a": "वैजयन्तीपताकाभिः परिस्तोमाङ्गकम्बलैः\n",
    "07073026c": "विमलैर्निशितैः शस्त्रैर्हयानां च प्रकीर्णकैः\n",
    "07073027a": "जातरूपमयीभिश्च राजतीभिश्च मूर्धसु\n",
    "07073027c": "गजानां कुम्भमालाभिर्दन्तवेष्टैश्च भारत\n",
    "07073028a": "सबलाकाः सखद्योताः सैरावतशतह्रदाः\n",
    "07073028c": "अदृश्यन्तोष्णपर्याये मेघानामिव वागुराः\n",
    "07073029a": "अपश्यन्नस्मदीयाश्च ते च यौधिष्ठिराः स्थिताः\n",
    "07073029c": "तद्युद्धं युयुधानस्य द्रोणस्य च महात्मनः\n",
    "07073030a": "विमानाग्रगता देवा ब्रह्मशक्रपुरोगमाः\n",
    "07073030c": "सिद्धचारणसंघाश्च विद्याधरमहोरगाः\n",
    "07073031a": "गतप्रत्यागताक्षेपैश्चित्रैः शस्त्रविघातिभिः\n",
    "07073031c": "विविधैर्विस्मयं जग्मुस्तयोः पुरुषसिंहयोः\n",
    "07073032a": "हस्तलाघवमस्त्रेषु दर्शयन्तौ महाबलौ\n",
    "07073032c": "अन्योन्यं समविध्येतां शरैस्तौ द्रोणसात्यकी\n",
    "07073033a": "ततो द्रोणस्य दाशार्हः शरांश्चिच्छेद संयुगे\n",
    "07073033c": "पत्रिभिः सुदृढैराशु धनुश्चैव महाद्युते\n",
    "07073034a": "निमेषान्तरमात्रेण भारद्वाजोऽपरं धनुः\n",
    "07073034c": "सज्यं चकार तच्चाशु चिच्छेदास्य स सात्यकिः\n",
    "07073035a": "ततस्त्वरन्पुनर्द्रोणो धनुर्हस्तो व्यतिष्ठत\n",
    "07073035c": "सज्यं सज्यं पुनश्चास्य चिच्छेद निशितैः शरैः\n",
    "07073036a": "ततोऽस्य संयुगे द्रोणो दृष्ट्वा कर्मातिमानुषम्\n",
    "07073036c": "युयुधानस्य राजेन्द्र मनसेदमचिन्तयत्\n",
    "07073037a": "एतदस्त्रबलं रामे कार्तवीर्ये धनंजये\n",
    "07073037c": "भीष्मे च पुरुषव्याघ्रे यदिदं सात्वतां वरे\n",
    "07073038a": "तं चास्य मनसा द्रोणः पूजयामास विक्रमम्\n",
    "07073038c": "लाघवं वासवस्येव संप्रेक्ष्य द्विजसत्तमः\n",
    "07073039a": "तुतोषास्त्रविदां श्रेष्ठस्तथा देवाः सवासवाः\n",
    "07073039c": "न तामालक्षयामासुर्लघुतां शीघ्रकारिणः\n",
    "07073040a": "देवाश्च युयुधानस्य गन्धर्वाश्च विशां पते\n",
    "07073040c": "सिद्धचारणसंघाश्च विदुर्द्रोणस्य कर्म तत्\n",
    "07073041a": "ततोऽन्यद्धनुरादाय द्रोणः क्षत्रियमर्दनः\n",
    "07073041c": "अस्त्रैरस्त्रविदां श्रेष्ठो योधयामास भारत\n",
    "07073042a": "तस्यास्त्राण्यस्त्रमायाभिः प्रतिहन्य स सात्यकिः\n",
    "07073042c": "जघान निशितैर्बाणैस्तदद्भुतमिवाभवत्\n",
    "07073043a": "तस्यातिमानुषं कर्म दृष्ट्वान्यैरसमं रणे\n",
    "07073043c": "युक्तं योगेन योगज्ञास्तावकाः समपूजयन्\n",
    "07073044a": "यदस्त्रमस्यति द्रोणस्तदेवास्यति सात्यकिः\n",
    "07073044c": "तमाचार्योऽप्यसंभ्रान्तोऽयोधयच्छत्रुतापनः\n",
    "07073045a": "ततः क्रुद्धो महाराज धनुर्वेदस्य पारगः\n",
    "07073045c": "वधाय युयुधानस्य दिव्यमस्त्रमुदैरयत्\n",
    "07073046a": "तदाग्नेयं महाघोरं रिपुघ्नमुपलक्ष्य सः\n",
    "07073046c": "अस्त्रं दिव्यं महेष्वासो वारुणं समुदैरयत्\n",
    "07073047a": "हाहाकारो महानासीद्दृष्ट्वा दिव्यास्त्रधारिणौ\n",
    "07073047c": "न विचेरुस्तदाकाशे भूतान्याकाशगान्यपि\n",
    "07073048a": "अस्त्रे ते वारुणाग्नेये ताभ्यां बाणसमाहिते\n",
    "07073048c": "न तावदभिषज्येते व्यावर्तदथ भास्करः\n",
    "07073049a": "ततो युधिष्ठिरो राजा भीमसेनश्च पाण्डवः\n",
    "07073049c": "नकुलः सहदेवश्च पर्यरक्षन्त सात्यकिम्\n",
    "07073050a": "धृष्टद्युम्नमुखैः सार्धं विराटश्च सकेकयः\n",
    "07073050c": "मत्स्याः शाल्वेयसेनाश्च द्रोणमाजग्मुरञ्जसा\n",
    "07073051a": "दुःशासनं पुरस्कृत्य राजपुत्राः सहस्रशः\n",
    "07073051c": "द्रोणमभ्युपपद्यन्त सपत्नैः परिवारितम्\n",
    "07073052a": "ततो युद्धमभूद्राजंस्तव तेषां च धन्विनाम्\n",
    "07073052c": "रजसा संवृते लोके शरजालसमावृते\n",
    "07073053a": "सर्वमाविग्नमभवन्न प्राज्ञायत किंचन\n",
    "07073053c": "सैन्येन रजसा ध्वस्ते निर्मर्यादमवर्तत\n",
    "07074001": "संजय उवाच\n",
    "07074001a": "परिवर्तमाने त्वादित्ये तत्र सूर्यस्य रश्मिभिः\n",
    "07074001c": "रजसा कीर्यमाणाश्च मन्दीभूताश्च सैनिकाः\n",
    "07074002a": "तिष्ठतां युध्यमानानां पुनरावर्ततामपि\n",
    "07074002c": "भज्यतां जयतां चैव जगाम तदहः शनैः\n",
    "07074003a": "तथा तेषु विषक्तेषु सैन्येषु जयगृद्धिषु\n",
    "07074003c": "अर्जुनो वासुदेवश्च सैन्धवायैव जग्मतुः\n",
    "07074004a": "रथमार्गप्रमाणं तु कौन्तेयो निशितैः शरैः\n",
    "07074004c": "चकार तत्र पन्थानं ययौ येन जनार्दनः\n",
    "07074005a": "यत्र यत्र रथो याति पाण्डवस्य महात्मनः\n",
    "07074005c": "तत्र तत्रैव दीर्यन्ते सेनास्तव विशां पते\n",
    "07074006a": "रथशिक्षां तु दाशार्हो दर्शयामास वीर्यवान्\n",
    "07074006c": "उत्तमाधममध्यानि मण्डलानि विदर्शयन्\n",
    "07074007a": "ते तु नामाङ्किताः पीताः कालज्वलनसंनिभाः\n",
    "07074007c": "स्नायुनद्धाः सुपर्वाणः पृथवो दीर्घगामिनः\n",
    "07074008a": "वैणवायस्मयशराः स्वायता विविधाननाः\n",
    "07074008c": "रुधिरं पतगैः सार्धं प्राणिनां पपुराहवे\n",
    "07074009a": "रथस्थितः क्रोशमात्रे यानस्यत्यर्जुनः शरान्\n",
    "07074009c": "रथे क्रोशमतिक्रान्ते तस्य ते घ्नन्ति शात्रवान्\n",
    "07074010a": "तार्क्ष्यमारुतरंहोभिर्वाजिभिः साधुवाहिभिः\n",
    "07074010c": "तथागच्छद्धृषीकेशः कृत्स्नं विस्मापयञ्जगत्\n",
    "07074011a": "न तथा गच्छति रथस्तपनस्य विशां पते\n",
    "07074011c": "नेन्द्रस्य न च रुद्रस्य नापि वैश्रवणस्य च\n",
    "07074012a": "नान्यस्य समरे राजन्गतपूर्वस्तथा रथः\n",
    "07074012c": "यथा ययावर्जुनस्य मनोभिप्रायशीघ्रगः\n",
    "07074013a": "प्रविश्य तु रणे राजन्केशवः परवीरहा\n",
    "07074013c": "सेनामध्ये हयांस्तूर्णं चोदयामास भारत\n",
    "07074014a": "ततस्तस्य रथौघस्य मध्यं प्राप्य हयोत्तमाः\n",
    "07074014c": "कृच्छ्रेण रथमूहुस्तं क्षुत्पिपासाश्रमान्विताः\n",
    "07074015a": "क्षताश्च बहुभिः शस्त्रैर्युद्धशौण्डैरनेकशः\n",
    "07074015c": "मण्डलानि विचित्राणि विचेरुस्ते मुहुर्मुहुः\n",
    "07074016a": "हतानां वाजिनागानां रथानां च नरैः सह\n",
    "07074016c": "उपरिष्टादतिक्रान्ताः शैलाभानां सहस्रशः\n",
    "07074017a": "एतस्मिन्नन्तरे वीरावावन्त्यौ भ्रातरौ नृप\n",
    "07074017c": "सहसेनौ समार्छेतां पाण्डवं क्लान्तवाहनम्\n",
    "07074018a": "तावर्जुनं चतुःषष्ट्या सप्तत्या च जनार्दनम्\n",
    "07074018c": "शराणां च शतेनाश्वानविध्येतां मुदान्वितौ\n",
    "07074019a": "तावर्जुनो महाराज नवभिर्नतपर्वभिः\n",
    "07074019c": "आजघान रणे क्रुद्धो मर्मज्ञो मर्मभेदिभिः\n",
    "07074020a": "ततस्तौ तु शरौघेण बीभत्सुं सहकेशवम्\n",
    "07074020c": "आच्छादयेतां संरब्धौ सिंहनादं च नेदतुः\n",
    "07074021a": "तयोस्तु धनुषी चित्रे भल्लाभ्यां श्वेतवाहनः\n",
    "07074021c": "चिच्छेद समरे तूर्णं ध्वजौ च कनकोज्ज्वलौ\n",
    "07074022a": "अथान्ये धनुषी राजन्प्रगृह्य समरे तदा\n",
    "07074022c": "पाण्डवं भृशसंक्रुद्धावर्दयामासतुः शरैः\n",
    "07074023a": "तयोस्तु भृशसंक्रुद्धः शराभ्यां पाण्डुनन्दनः\n",
    "07074023c": "चिच्छेद धनुषी तूर्णं भूय एव धनंजयः\n",
    "07074024a": "तथान्यैर्विशिखैस्तूर्णं हेमपुङ्खैः शिलाशितैः\n",
    "07074024c": "जघानाश्वान्सपदातांस्तथोभौ पार्ष्णिसारथी\n",
    "07074025a": "ज्येष्ठस्य च शिरः कायात्क्षुरप्रेण न्यकृन्तत\n",
    "07074025c": "स पपात हतः पृथ्व्यां वातरुग्ण इव द्रुमः\n",
    "07074026a": "विन्दं तु निहतं दृष्ट्वा अनुविन्दः प्रतापवान्\n",
    "07074026c": "हताश्वं रथमुत्सृज्य गदां गृह्य महाबलः\n",
    "07074027a": "अभ्यद्रवत संग्रामे भ्रातुर्वधमनुस्मरन्\n",
    "07074027c": "गदया गदिनां श्रेष्ठो नृत्यन्निव महारथः\n",
    "07074028a": "अनुविन्दस्तु गदया ललाटे मधुसूदनम्\n",
    "07074028c": "स्पृष्ट्वा नाकम्पयत्क्रुद्धो मैनाकमिव पर्वतम्\n",
    "07074029a": "तस्यार्जुनः शरैः षड्भिर्ग्रीवां पादौ भुजौ शिरः\n",
    "07074029c": "निचकर्त स संछिन्नः पपाताद्रिचयो यथा\n",
    "07074030a": "ततस्तौ निहतौ दृष्ट्वा तयो राजन्पदानुगाः\n",
    "07074030c": "अभ्यद्रवन्त संक्रुद्धाः किरन्तः शतशः शरान्\n",
    "07074031a": "तानर्जुनः शरैस्तूर्णं निहत्य भरतर्षभ\n",
    "07074031c": "व्यरोचत यथा वह्निर्दावं दग्ध्वा हिमात्यये\n",
    "07074032a": "तयोः सेनामतिक्रम्य कृच्छ्रान्निर्याद्धनंजयः\n",
    "07074032c": "विबभौ जलदान्भित्त्वा दिवाकर इवोदितः\n",
    "07074033a": "तं दृष्ट्वा कुरवस्त्रस्ताः प्रहृष्टाश्चाभवन्पुनः\n",
    "07074033c": "अभ्यवर्षंस्तदा पार्थं समन्ताद्भरतर्षभ\n",
    "07074034a": "श्रान्तं चैनं समालक्ष्य ज्ञात्वा दूरे च सैन्धवम्\n",
    "07074034c": "सिंहनादेन महता सर्वतः पर्यवारयन्\n",
    "07074035a": "तांस्तु दृष्ट्वा सुसंरब्धानुत्स्मयन्पुरुषर्षभः\n",
    "07074035c": "शनकैरिव दाशार्हमर्जुनो वाक्यमब्रवीत्\n",
    "07074036a": "शरार्दिताश्च ग्लानाश्च हया दूरे च सैन्धवः\n",
    "07074036c": "किमिहानन्तरं कार्यं ज्यायिष्ठं तव रोचते\n",
    "07074037a": "ब्रूहि कृष्ण यथातत्त्वं त्वं हि प्राज्ञतमः सदा\n",
    "07074037c": "भवन्नेत्रा रणे शत्रून्विजेष्यन्तीह पाण्डवाः\n",
    "07074038a": "मम त्वनन्तरं कृत्यं यद्वै तत्संनिबोध मे\n",
    "07074038c": "हयान्विमुच्य हि सुखं विशल्यान्कुरु माधव\n",
    "07074039a": "एवमुक्तस्तु पार्थेन केशवः प्रत्युवाच तम्\n",
    "07074039c": "ममाप्येतन्मतं पार्थ यदिदं ते प्रभाषितम्\n",
    "07074040": "अर्जुन उवाच\n",
    "07074040a": "अहमावारयिष्यामि सर्वसैन्यानि केशव\n",
    "07074040c": "त्वमप्यत्र यथान्यायं कुरु कार्यमनन्तरम्\n",
    "07074041": "संजय उवाच\n",
    "07074041a": "सोऽवतीर्य रथोपस्थादसंभ्रान्तो धनंजयः\n",
    "07074041c": "गाण्डीवं धनुरादाय तस्थौ गिरिरिवाचलः\n",
    "07074042a": "तमभ्यधावन्क्रोशन्तः क्षत्रिया जयकाङ्क्षिणः\n",
    "07074042c": "इदं छिद्रमिति ज्ञात्वा धरणीस्थं धनंजयम्\n",
    "07074043a": "तमेकं रथवंशेन महता पर्यवारयन्\n",
    "07074043c": "विकर्षन्तश्च चापानि विसृजन्तश्च सायकान्\n",
    "07074044a": "अस्त्राणि च विचित्राणि क्रुद्धास्तत्र व्यदर्शयन्\n",
    "07074044c": "छादयन्तः शरैः पार्थं मेघा इव दिवाकरम्\n",
    "07074045a": "अभ्यद्रवन्त वेगेन क्षत्रियाः क्षत्रियर्षभम्\n",
    "07074045c": "रथसिंहं रथोदाराः सिंहं मत्ता इव द्विपाः\n",
    "07074046a": "तत्र पार्थस्य भुजयोर्महद्बलमदृश्यत\n",
    "07074046c": "यत्क्रुद्धो बहुलाः सेनाः सर्वतः समवारयत्\n",
    "07074047a": "अस्त्रैरस्त्राणि संवार्य द्विषतां सर्वतो विभुः\n",
    "07074047c": "इषुभिर्बहुभिस्तूर्णं सर्वानेव समावृणोत्\n",
    "07074048a": "तत्रान्तरिक्षे बाणानां प्रगाढानां विशां पते\n",
    "07074048c": "संघर्षेण महार्चिष्मान्पावकः समजायत\n",
    "07074049a": "तत्र तत्र महेष्वासैः श्वसद्भिः शोणितोक्षितैः\n",
    "07074049c": "हयैर्नागैश्च संभिन्नैर्नदद्भिश्चारिकर्शनैः\n",
    "07074050a": "संरब्धैश्चारिभिर्वीरैः प्रार्थयद्भिर्जयं मृधे\n",
    "07074050c": "एकस्थैर्बहुभिः क्रुद्धैरूष्मेव समजायत\n",
    "07074051a": "शरोर्मिणं ध्वजावर्तं नागनक्रं दुरत्ययम्\n",
    "07074051c": "पदातिमत्स्यकलिलं शङ्खदुन्दुभिनिस्वनम्\n",
    "07074052a": "असंख्येयमपारं च रजोऽऽभीलमतीव च\n",
    "07074052c": "उष्णीषकमठच्छन्नं पताकाफेनमालिनम्\n",
    "07074053a": "रथसागरमक्षोभ्यं मातङ्गाङ्गशिलाचितम्\n",
    "07074053c": "वेलाभूतस्तदा पार्थः पत्रिभिः समवारयत्\n",
    "07074054a": "ततो जनार्दनः संख्ये प्रियं पुरुषसत्तमम्\n",
    "07074054c": "असंभ्रान्तो महाबाहुरर्जुनं वाक्यमब्रवीत्\n",
    "07074055a": "उदपानमिहाश्वानां नालमस्ति रणेऽर्जुन\n",
    "07074055c": "परीप्सन्ते जलं चेमे पेयं न त्ववगाहनम्\n",
    "07074056a": "इदमस्तीत्यसंभ्रान्तो ब्रुवन्नस्त्रेण मेदिनीम्\n",
    "07074056c": "अभिहत्यार्जुनश्चक्रे वाजिपानं सरः शुभम्\n",
    "07074057a": "शरवंशं शरस्थूणं शराच्छादनमद्भुतम्\n",
    "07074057c": "शरवेश्माकरोत्पार्थस्त्वष्टेवाद्भुतकर्मकृत्\n",
    "07074058a": "ततः प्रहस्य गोविन्दः साधु साध्वित्यथाब्रवीत्\n",
    "07074058c": "शरवेश्मनि पार्थेन कृते तस्मिन्महारणे\n",
    "07075001": "संजय उवाच\n",
    "07075001a": "सलिले जनिते तस्मिन्कौन्तेयेन महात्मना\n",
    "07075001c": "निवारिते द्विषत्सैन्ये कृते च शरवेश्मनि\n",
    "07075002a": "वासुदेवो रथात्तूर्णमवतीर्य महाद्युतिः\n",
    "07075002c": "मोचयामास तुरगान्वितुन्नान्कङ्कपत्रिभिः\n",
    "07075003a": "अदृष्टपूर्वं तद्दृष्ट्वा सिंहनादो महानभूत्\n",
    "07075003c": "सिद्धचारणसंघानां सैनिकानां च सर्वशः\n",
    "07075004a": "पदातिनं तु कौन्तेयं युध्यमानं नरर्षभाः\n",
    "07075004c": "नाशक्नुवन्वारयितुं तदद्भुतमिवाभवत्\n",
    "07075005a": "आपतत्सु रथौघेषु प्रभूतगजवाजिषु\n",
    "07075005c": "नासंभ्रमत्तदा पार्थस्तदस्य पुरुषानति\n",
    "07075006a": "व्यसृजन्त शरौघांस्ते पाण्डवं प्रति पार्थिवाः\n",
    "07075006c": "न चाव्यथत धर्मात्मा वासविः परवीरहा\n",
    "07075007a": "स तानि शरजालानि गदाः प्रासांश्च वीर्यवान्\n",
    "07075007c": "आगतानग्रसत्पार्थः सरितः सागरो यथा\n",
    "07075008a": "अस्त्रवेगेन महता पार्थो बाहुबलेन च\n",
    "07075008c": "सर्वेषां पार्थिवेन्द्राणामग्रसत्ताञ्शरोत्तमान्\n",
    "07075009a": "तत्तु पार्थस्य विक्रान्तं वासुदेवस्य चोभयोः\n",
    "07075009c": "अपूजयन्महाराज कौरवाः परमाद्भुतम्\n",
    "07075010a": "किमद्भुततरं लोके भविताप्यथ वाप्यभूत्\n",
    "07075010c": "यदश्वान्पार्थगोविन्दौ मोचयामासतू रणे\n",
    "07075011a": "भयं विपुलमस्मासु तावधत्तां नरोत्तमौ\n",
    "07075011c": "तेजो विदधतुश्चोग्रं विस्रब्धौ रणमूर्धनि\n",
    "07075012a": "अथोत्स्मयन्हृषीकेशः स्त्रीमध्य इव भारत\n",
    "07075012c": "अर्जुनेन कृते संख्ये शरगर्भगृहे तदा\n",
    "07075013a": "उपावर्तयदव्यग्रस्तानश्वान्पुष्करेक्षणः\n",
    "07075013c": "मिषतां सर्वसैन्यानां त्वदीयानां विशां पते\n",
    "07075014a": "तेषां श्रमं च ग्लानिं च वेपथुं वमथुं व्रणान्\n",
    "07075014c": "सर्वं व्यपानुदत्कृष्णः कुशलो ह्यश्वकर्मणि\n",
    "07075015a": "शल्यानुद्धृत्य पाणिभ्यां परिमृज्य च तान्हयान्\n",
    "07075015c": "उपावृत्य यथान्यायं पाययामास वारि सः\n",
    "07075016a": "स ताँल्लब्धोदकान्स्नाताञ्जग्धान्नान्विगतक्लमान्\n",
    "07075016c": "योजयामास संहृष्टः पुनरेव रथोत्तमे\n",
    "07075017a": "स तं रथवरं शौरिः सर्वशस्त्रभृतां वरः\n",
    "07075017c": "समास्थाय महातेजाः सार्जुनः प्रययौ द्रुतम्\n",
    "07075018a": "रथं रथवरस्याजौ युक्तं लब्धोदकैर्हयैः\n",
    "07075018c": "दृष्ट्वा कुरुबलश्रेष्ठाः पुनर्विमनसोऽभवन्\n",
    "07075019a": "विनिःश्वसन्तस्ते राजन्भग्नदंष्ट्रा इवोरगाः\n",
    "07075019c": "धिगहो धिग्गतः पार्थः कृष्णश्चेत्यब्रुवन्पृथक्\n",
    "07075020a": "सर्वक्षत्रस्य मिषतो रथेनैकेन दंशितौ\n",
    "07075020c": "बालक्रीडनकेनेव कदर्थीकृत्य नो बलम्\n",
    "07075021a": "क्रोशतां यतमानानामसंसक्तौ परंतपौ\n",
    "07075021c": "दर्शयित्वात्मनो वीर्यं प्रयातौ सर्वराजसु\n",
    "07075022a": "तौ प्रयातौ पुनर्दृष्ट्वा तदान्ये सैनिकाब्रुवन्\n",
    "07075022c": "त्वरध्वं कुरवः सर्वे वधे कृष्णकिरीटिनोः\n",
    "07075023a": "रथं युक्त्वा हि दाशार्हो मिषतां सर्वधन्विनाम्\n",
    "07075023c": "जयद्रथाय यात्येष कदर्थीकृत्य नो रणे\n",
    "07075024a": "तत्र केचिन्मिथो राजन्समभाषन्त भूमिपाः\n",
    "07075024c": "अदृष्टपूर्वं संग्रामे तद्दृष्ट्वा महदद्भुतम्\n",
    "07075025a": "सर्वसैन्यानि राजा च धृतराष्ट्रोऽत्ययं गतः\n",
    "07075025c": "दुर्योधनापराधेन क्षत्रं कृत्स्ना च मेदिनी\n",
    "07075026a": "विलयं समनुप्राप्ता तच्च राजा न बुध्यते\n",
    "07075026c": "इत्येवं क्षत्रियास्तत्र ब्रुवन्त्यन्ये च भारत\n",
    "07075027a": "सिन्धुराजस्य यत्कृत्यं गतस्य यमसादनम्\n",
    "07075027c": "तत्करोतु वृथादृष्टिर्धार्तराष्ट्रोऽनुपायवित्\n",
    "07075028a": "ततः शीघ्रतरं प्रायात्पाण्डवः सैन्धवं प्रति\n",
    "07075028c": "निवर्तमाने तिग्मांशौ हृष्टैः पीतोदकैर्हयैः\n",
    "07075029a": "तं प्रयान्तं महाबाहुं सर्वशस्त्रभृतां वरम्\n",
    "07075029c": "नाशक्नुवन्वारयितुं योधाः क्रुद्धमिवान्तकम्\n",
    "07075030a": "विद्राव्य तु ततः सैन्यं पाण्डवः शत्रुतापनः\n",
    "07075030c": "यथा मृगगणान्सिंहः सैन्धवार्थे व्यलोडयत्\n",
    "07075031a": "गाहमानस्त्वनीकानि तूर्णमश्वानचोदयत्\n",
    "07075031c": "बलाकवर्णान्दाशार्हः पाञ्चजन्यं व्यनादयत्\n",
    "07075032a": "कौन्तेयेनाग्रतः सृष्टा न्यपतन्पृष्ठतः शराः\n",
    "07075032c": "तूर्णात्तूर्णतरं ह्यश्वास्तेऽवहन्वातरंहसः\n",
    "07075033a": "वातोद्धूतपताकान्तं रथं जलदनिस्वनम्\n",
    "07075033c": "घोरं कपिध्वजं दृष्ट्वा विषण्णा रथिनोऽभवन्\n",
    "07075034a": "दिवाकरेऽथ रजसा सर्वतः संवृते भृशम्\n",
    "07075034c": "शरार्ताश्च रणे योधा न कृष्णौ शेकुरीक्षितुम्\n",
    "07075035a": "ततो नृपतयः क्रुद्धाः परिवव्रुर्धनंजयम्\n",
    "07075035c": "क्षत्रिया बहवश्चान्ये जयद्रथवधैषिणम्\n",
    "07075036a": "अपनीयत्सु शल्येषु धिष्ठितं पुरुषर्षभम्\n",
    "07075036c": "दुर्योधनस्त्वगात्पार्थं त्वरमाणो महाहवे\n",
    "07076001": "संजय उवाच\n",
    "07076001a": "स्रंसन्त इव मज्जानस्तावकानां भयान्नृप\n",
    "07076001c": "तौ दृष्ट्वा समतिक्रान्तौ वासुदेवधनंजयौ\n",
    "07076002a": "सर्वे तु प्रतिसंरब्धा ह्रीमन्तः सत्त्वचोदिताः\n",
    "07076002c": "स्थिरीबूता महात्मानः प्रत्यगच्छन्धनंजयम्\n",
    "07076003a": "ये गताः पाण्डवं युद्धे क्रोधामर्षसमन्विताः\n",
    "07076003c": "तेऽद्यापि न निवर्तन्ते सिन्धवः सागरादिव\n",
    "07076004a": "असन्तस्तु न्यवर्तन्त वेदेभ्य इव नास्तिकाः\n",
    "07076004c": "नरकं भजमानास्ते प्रत्यपद्यन्त किल्बिषम्\n",
    "07076005a": "तावतीत्य रथानीकं विमुक्तौ पुरुषर्षभौ\n",
    "07076005c": "ददृशाते यथा राहोरास्यान्मुक्तौ प्रभाकरौ\n",
    "07076006a": "मत्स्याविव महाजालं विदार्य विगतज्वरौ\n",
    "07076006c": "तथा कृष्णावदृश्येतां सेनाजालं विदार्य तत्\n",
    "07076007a": "विमुक्तौ शस्त्रसंबाधाद्द्रोणानीकात्सुदुर्भिदात्\n",
    "07076007c": "अदृश्येतां महात्मानौ कालसूर्याविवोदितौ\n",
    "07076008a": "अस्त्रसंबाधनिर्मुक्तौ विमुक्तौ शस्त्रसंकटात्\n",
    "07076008c": "अदृश्येतां महात्मानौ शत्रुसंबाधकारिणौ\n",
    "07076009a": "विमुक्तौ ज्वलनस्पर्शान्मकरास्याज्झषाविव\n",
    "07076009c": "व्यक्षोभयेतां सेनां तौ समुद्रं मकराविव\n",
    "07076010a": "तावकास्तव पुत्राश्च द्रोणानीकस्थयोस्तयोः\n",
    "07076010c": "नैतौ तरिष्यतो द्रोणमिति चक्रुस्तदा मतिम्\n",
    "07076011a": "तौ तु दृष्ट्वा व्यतिक्रान्तौ द्रोणानीकं महाद्युती\n",
    "07076011c": "नाशशंसुर्महाराज सिन्धुराजस्य जीवितम्\n",
    "07076012a": "आशा बलवती राजन्पुत्राणामभवत्तव\n",
    "07076012c": "द्रोणहार्दिक्ययोः कृष्णौ न मोक्ष्येते इति प्रभो\n",
    "07076013a": "तामाशां विफलां कृत्वा निस्तीर्णौ तौ परंतपौ\n",
    "07076013c": "द्रोणानीकं महाराज भोजानीकं च दुस्तरम्\n",
    "07076014a": "अथ दृष्ट्वा व्यतिक्रान्तौ ज्वलिताविव पावकौ\n",
    "07076014c": "निराशाः सिन्धुराजस्य जीवितं नाशशंसिरे\n",
    "07076015a": "मिथश्च समभाषेतामभीतौ भयवर्धनौ\n",
    "07076015c": "जयद्रथवधे वाचस्तास्ताः कृष्णधनंजयौ\n",
    "07076016a": "असौ मध्ये कृतः षड्भिर्धार्तराष्ट्रैर्महारथैः\n",
    "07076016c": "चक्षुर्विषयसंप्राप्तो न नौ मोक्ष्यति सैन्धवः\n",
    "07076017a": "यद्यस्य समरे गोप्ता शक्रो देवगणैः सह\n",
    "07076017c": "तथाप्येनं हनिष्याव इति कृष्णावभाषताम्\n",
    "07076018a": "इति कृष्णौ महाबाहू मिथः कथयतां तदा\n",
    "07076018c": "सिन्धुराजमवेक्षन्तौ तत्पुत्रास्तव शुश्रुवुः\n",
    "07076019a": "अतीत्य मरुधन्वेव प्रयान्तौ तृषितौ गजौ\n",
    "07076019c": "पीत्वा वारि समाश्वस्तौ तथैवास्तामरिंदमौ\n",
    "07076020a": "व्याघ्रसिंहगजाकीर्णानतिक्रम्येव पर्वतान्\n",
    "07076020c": "अदृश्येतां महाबाहू यथा मृत्युजरातिगौ\n",
    "07076021a": "तथा हि मुखवर्णोऽयमनयोरिति मेनिरे\n",
    "07076021c": "तावका दृश्य मुक्तौ तौ विक्रोशन्ति स्म सर्वतः\n",
    "07076022a": "द्रोणादाशीविषाकाराज्ज्वलितादिव पावकात्\n",
    "07076022c": "अन्येभ्यः पार्थिवेभ्यश्च भास्वन्ताविव भास्करौ\n",
    "07076023a": "तौ मुक्तौ सागरप्रख्याद्द्रोणानीकादरिंदमौ\n",
    "07076023c": "अदृश्येतां मुदा युक्तौ समुत्तीर्यार्णवं यथा\n",
    "07076024a": "शस्त्रौघान्महतो मुक्तौ द्रोणहार्दिक्यरक्षितान्\n",
    "07076024c": "रोचमानावदृश्येतामिन्द्राग्न्योः सदृशौ रणे\n",
    "07076025a": "उद्भिन्नरुधिरौ कृष्णौ भारद्वाजस्य सायकैः\n",
    "07076025c": "शितैश्चितौ व्यरोचेतां कर्णिकारैरिवाचलौ\n",
    "07076026a": "द्रोणग्राहह्रदान्मुक्तौ शक्त्याशीविषसंकटात्\n",
    "07076026c": "अयःशरोग्रमकरात्क्षत्रियप्रवराम्भसः\n",
    "07076027a": "ज्याघोषतलनिर्ह्रादाद्गदानिस्त्रिंशविद्युतः\n",
    "07076027c": "द्रोणास्त्रमेघान्निर्मुक्तौ सूर्येन्दू तिमिरादिव\n",
    "07076028a": "बाहुभ्यामिव संतीर्णौ सिन्धुषष्ठाः समुद्रगाः\n",
    "07076028c": "तपान्ते सरितः पूर्णा महाग्राहसमाकुलाः\n",
    "07076029a": "इति कृष्णौ महेष्वासौ यशसा लोकविश्रुतौ\n",
    "07076029c": "सर्वभूतान्यमन्यन्त द्रोणास्त्रबलविस्मयात्\n",
    "07076030a": "जयद्रथं समीपस्थमवेक्षन्तौ जिघांसया\n",
    "07076030c": "रुरुं निपाने लिप्सन्तौ व्याघ्रवत्तावतिष्ठताम्\n",
    "07076031a": "यथा हि मुखवर्णोऽयमनयोरिति मेनिरे\n",
    "07076031c": "तव योधा महाराज हतमेव जयद्रथम्\n",
    "07076032a": "लोहिताक्षौ महाबाहू संयत्तौ कृष्णपाण्डवौ\n",
    "07076032c": "सिन्धुराजमभिप्रेक्ष्य हृष्टौ व्यनदतां मुहुः\n",
    "07076033a": "शौरेरभीशुहस्तस्य पार्थस्य च धनुष्मतः\n",
    "07076033c": "तयोरासीत्प्रतिभ्राजः सूर्यपावकयोरिव\n",
    "07076034a": "हर्ष एव तयोरासीद्द्रोणानीकप्रमुक्तयोः\n",
    "07076034c": "समीपे सैन्धवं दृष्ट्वा श्येनयोरामिषं यथा\n",
    "07076035a": "तौ तु सैन्धवमालोक्य वर्तमानमिवान्तिके\n",
    "07076035c": "सहसा पेततुः क्रुद्धौ क्षिप्रं श्येनाविवामिषे\n",
    "07076036a": "तौ तु दृष्ट्वा व्यतिक्रान्तौ हृषीकेशधनंजयौ\n",
    "07076036c": "सिन्धुराजस्य रक्षार्थं पराक्रान्तः सुतस्तव\n",
    "07076037a": "द्रोणेनाबद्धकवचो राजा दुर्योधनस्तदा\n",
    "07076037c": "ययावेकरथेनाजौ हयसंस्कारवित्प्रभो\n",
    "07076038a": "कृष्णपार्थौ महेष्वासौ व्यतिक्रम्याथ ते सुतः\n",
    "07076038c": "अग्रतः पुण्डरीकाक्षं प्रतीयाय नराधिप\n",
    "07076039a": "ततः सर्वेषु सैन्येषु वादित्राणि प्रहृष्टवत्\n",
    "07076039c": "प्रावाद्यन्समतिक्रान्ते तव पुत्रे धनंजयम्\n",
    "07076040a": "सिंहनादरवाश्चासञ्शङ्खदुन्दुभिमिश्रिताः\n",
    "07076040c": "दृष्ट्वा दुर्योधनं तत्र कृष्णयोः प्रमुखे स्थितम्\n",
    "07076041a": "ये च ते सिन्धुराजस्य गोप्तारः पावकोपमाः\n",
    "07076041c": "ते प्रहृष्यन्त समरे दृष्ट्वा पुत्रं तवाभिभो\n",
    "07076042a": "दृष्ट्वा दुर्योधनं कृष्णस्त्वतिक्रान्तं सहानुगम्\n",
    "07076042c": "अब्रवीदर्जुनं राजन्प्राप्तकालमिदं वचः\n",
    "07077001": "वासुदेव उवाच\n",
    "07077001a": "सुयोधनमतिक्रान्तमेनं पश्य धनंजय\n",
    "07077001c": "आपद्गतमिमं मन्ये नास्त्यस्य सदृशो रथः\n",
    "07077002a": "दूरपाती महेष्वासः कृतास्त्रो युद्धदुर्मदः\n",
    "07077002c": "दृढास्त्रश्चित्रयोधी च धार्तराष्ट्रो महाबलः\n",
    "07077003a": "अत्यन्तसुखसंवृद्धो मानितश्च महारथैः\n",
    "07077003c": "कृती च सततं पार्थ नित्यं द्वेष्टि च पाण्डवान्\n",
    "07077004a": "तेन युद्धमहं मन्ये प्राप्तकालं तवानघ\n",
    "07077004c": "अत्र वो द्यूतमायातं विजयायेतराय वा\n",
    "07077005a": "अत्र क्रोधविषं पार्थ विमुञ्च चिरसंभृतम्\n",
    "07077005c": "एष मूलमनर्थानां पाण्डवानां महारथः\n",
    "07077006a": "सोऽयं प्राप्तस्तवाक्षेपं पश्य साफल्यमात्मनः\n",
    "07077006c": "कथं हि राजा राज्यार्थी त्वया गच्छेत संयुगम्\n",
    "07077007a": "दिष्ट्या त्विदानीं संप्राप्त एष ते बाणगोचरम्\n",
    "07077007c": "स यथा जीवितं जह्यात्तथा कुरु धनंजय\n",
    "07077008a": "ऐश्वर्यमदसंमूढो नैष दुःखमुपेयिवान्\n",
    "07077008c": "न च ते संयुगे वीर्यं जानाति पुरुषर्षभ\n",
    "07077009a": "त्वां हि लोकास्त्रयः पार्थ ससुरासुरमानुषाः\n",
    "07077009c": "नोत्सहन्ते रणे जेतुं किमुतैकः सुयोधनः\n",
    "07077010a": "स दिष्ट्या समनुप्राप्तस्तव पार्थ रथान्तिकम्\n",
    "07077010c": "जह्येनं वै महाबाहो यथा वृत्रं पुरंदरः\n",
    "07077011a": "एष ह्यनर्थे सततं पराक्रान्तस्तवानघ\n",
    "07077011c": "निकृत्या धर्मराजं च द्यूते वञ्चितवानयम्\n",
    "07077012a": "बहूनि सुनृशंसानि कृतान्येतेन मानद\n",
    "07077012c": "युष्मासु पापमतिना अपापेष्वेव नित्यदा\n",
    "07077013a": "तमनार्यं सदा क्षुद्रं पुरुषं कामचारिणम्\n",
    "07077013c": "आर्यां युद्धे मतिं कृत्वा जहि पार्थाविचारयन्\n",
    "07077014a": "निकृत्या राज्यहरणं वनवासं च पाण्डव\n",
    "07077014c": "परिक्लेशं च कृष्णाया हृदि कृत्वा पराक्रम\n",
    "07077015a": "दिष्ट्यैष तव बाणानां गोचरे परिवर्तते\n",
    "07077015c": "प्रतिघाताय कार्यस्य दिष्ट्या च यततेऽग्रतः\n",
    "07077016a": "दिष्ट्या जानाति संग्रामे योद्धव्यं हि त्वया सह\n",
    "07077016c": "दिष्ट्या च सफलाः पार्थ सर्वे कामा हि कामिताः\n",
    "07077017a": "तस्माज्जहि रणे पार्थ धार्तराष्ट्रं कुलाधमम्\n",
    "07077017c": "यथेन्द्रेण हतः पूर्वं जम्भो देवासुरे मृधे\n",
    "07077018a": "अस्मिन्हते त्वया सैन्यमनाथं भिद्यतामिदम्\n",
    "07077018c": "वैरस्यास्यास्त्ववभृथो मूलं छिन्धि दुरात्मनाम्\n",
    "07077019": "संजय उवाच\n",
    "07077019a": "तं तथेत्यब्रवीत्पार्थः कृत्यरूपमिदं मम\n",
    "07077019c": "सर्वमन्यदनादृत्य गच्छ यत्र सुयोधनः\n",
    "07077020a": "येनैतद्दीर्घकालं नो भुक्तं राज्यमकण्टकम्\n",
    "07077020c": "अप्यस्य युधि विक्रम्य छिन्द्यां मूर्धानमाहवे\n",
    "07077021a": "अपि तस्या अनर्हायाः परिक्लेशस्य माधव\n",
    "07077021c": "कृष्णायाः शक्नुयां गन्तुं पदं केशप्रधर्षणे\n",
    "07077022a": "इत्येवं वादिनौ हृष्टौ कृष्णौ श्वेतान्हयोत्तमान्\n",
    "07077022c": "प्रेषयामासतुः संख्ये प्रेप्सन्तौ तं नराधिपम्\n",
    "07077023a": "तयोः समीपं संप्राप्य पुत्रस्ते भरतर्षभ\n",
    "07077023c": "न चकार भयं प्राप्ते भये महति मारिष\n",
    "07077024a": "तदस्य क्षत्रियास्तत्र सर्व एवाभ्यपूजयन्\n",
    "07077024c": "यदर्जुनहृषीकेशौ प्रत्युद्यातोऽविचारयन्\n",
    "07077025a": "ततः सर्वस्य सैन्यस्य तावकस्य विशां पते\n",
    "07077025c": "महान्नादो ह्यभूत्तत्र दृष्ट्वा राजानमाहवे\n",
    "07077026a": "तस्मिञ्जनसमुन्नादे प्रवृत्ते भैरवे सति\n",
    "07077026c": "कदर्थीकृत्य ते पुत्रः प्रत्यमित्रमवारयत्\n",
    "07077027a": "आवारितस्तु कौन्तेयस्तव पुत्रेण धन्विना\n",
    "07077027c": "संरम्भमगमद्भूयः स च तस्मिन्परंतपः\n",
    "07077028a": "तौ दृष्ट्वा प्रतिसंरब्धौ दुर्योधनधनंजयौ\n",
    "07077028c": "अभ्यवैक्षन्त राजानो भीमरूपाः समन्ततः\n",
    "07077029a": "दृष्ट्वा तु पार्थं संरब्धं वासुदेवं च मारिष\n",
    "07077029c": "प्रहसन्निव पुत्रस्ते योद्धुकामः समाह्वयत्\n",
    "07077030a": "ततः प्रहृष्टो दाशार्हः पाण्डवश्च धनंजयः\n",
    "07077030c": "व्याक्रोशेतां महानादं दध्मतुश्चाम्बुजोत्तमौ\n",
    "07077031a": "तौ हृष्टरूपौ संप्रेक्ष्य कौरवेयाश्च सर्वशः\n",
    "07077031c": "निराशाः समपद्यन्त पुत्रस्य तव जीविते\n",
    "07077032a": "शोकमीयुः परं चैव कुरवः सर्व एव ते\n",
    "07077032c": "अमन्यन्त च पुत्रं ते वैश्वानरमुखे हुतम्\n",
    "07077033a": "तथा तु दृष्ट्वा योधास्ते प्रहृष्टौ कृष्णपाण्डवौ\n",
    "07077033c": "हतो राजा हतो राजेत्यूचुरेवं भयार्दिताः\n",
    "07077034a": "जनस्य संनिनादं तु श्रुत्वा दुर्योधनोऽब्रवीत्\n",
    "07077034c": "व्येतु वो भीरहं कृष्णौ प्रेषयिष्यामि मृत्यवे\n",
    "07077035a": "इत्युक्त्वा सैनिकान्सर्वाञ्जयापेक्षी नराधिपः\n",
    "07077035c": "पार्थमाभाष्य संरम्भादिदं वचनमब्रवीत्\n",
    "07077036a": "पार्थ यच्छिक्षितं तेऽस्त्रं दिव्यं मानुषमेव च\n",
    "07077036c": "तद्दर्शय मयि क्षिप्रं यदि जातोऽसि पाण्डुना\n",
    "07077037a": "यद्बलं तव वीर्यं च केशवस्य तथैव च\n",
    "07077037c": "तत्कुरुष्व मयि क्षिप्रं पश्यामस्तव पौरुषम्\n",
    "07077038a": "अस्मत्परोक्षं कर्माणि प्रवदन्ति कृतानि ते\n",
    "07077038c": "स्वामिसत्कारयुक्तानि यानि तानीह दर्शय\n",
    "07078001": "संजय उवाच\n",
    "07078001a": "एवमुक्त्वार्जुनं राजा त्रिभिर्मर्मातिगैः शरैः\n",
    "07078001c": "प्रत्यविध्यन्महावेगैश्चतुर्भिश्चतुरो हयान्\n",
    "07078002a": "वासुदेवं च दशभिः प्रत्यविध्यत्स्तनान्तरे\n",
    "07078002c": "प्रतोदं चास्य भल्लेन छित्त्वा भूमावपातयत्\n",
    "07078003a": "तं चतुर्दशभिः पार्थश्चित्रपुङ्खैः शिलाशितैः\n",
    "07078003c": "अविध्यत्तूर्णमव्यग्रस्तेऽस्याभ्रश्यन्त वर्मणः\n",
    "07078004a": "तेषां वैफल्यमालोक्य पुनर्नव च पञ्च च\n",
    "07078004c": "प्राहिणोन्निशितान्बाणांस्ते चाभ्रश्यन्त वर्मणः\n",
    "07078005a": "अष्टाविंशत्तु तान्बाणानस्तान्विप्रेक्ष्य निष्फलान्\n",
    "07078005c": "अब्रवीत्परवीरघ्नः कृष्णोऽर्जुनमिदं वचः\n",
    "07078006a": "अदृष्टपूर्वं पश्यामि शिलानामिव सर्पणम्\n",
    "07078006c": "त्वया संप्रेषिताः पार्थ नार्थं कुर्वन्ति पत्रिणः\n",
    "07078007a": "कच्चिद्गाण्डीवतः प्राणास्तथैव भरतर्षभ\n",
    "07078007c": "मुष्टिश्च ते यथापूर्वं भुजयोश्च बलं तव\n",
    "07078008a": "न चेद्विधेरयं कालः प्राप्तः स्यादद्य पश्चिमः\n",
    "07078008c": "तव चैवास्य शत्रोश्च तन्ममाचक्ष्व पृच्छतः\n",
    "07078009a": "विस्मयो मे महान्पार्थ तव दृष्ट्वा शरानिमान्\n",
    "07078009c": "व्यर्थान्निपततः संख्ये दुर्योधनरथं प्रति\n",
    "07078010a": "वज्राशनिसमा घोराः परकायावभेदिनः\n",
    "07078010c": "शराः कुर्वन्ति ते नार्थं पार्थ काद्य विडम्बना\n",
    "07078011": "अर्जुन उवाच\n",
    "07078011a": "द्रोणेनैषा मतिः कृष्ण धार्तराष्ट्रे निवेशिता\n",
    "07078011c": "अन्ते विहितमस्त्राणामेतत्कवचधारणम्\n",
    "07078012a": "अस्मिन्नन्तर्हितं कृष्ण त्रैलोक्यमपि वर्मणि\n",
    "07078012c": "एको द्रोणो हि वेदैतदहं तस्माच्च सत्तमात्\n",
    "07078013a": "न शक्यमेतत्कवचं बाणैर्भेत्तुं कथंचन\n",
    "07078013c": "अपि वज्रेण गोविन्द स्वयं मघवता युधि\n",
    "07078014a": "जानंस्त्वमपि वै कृष्ण मां विमोहयसे कथम्\n",
    "07078014c": "यद्वृत्तं त्रिषु लोकेषु यच्च केशव वर्तते\n",
    "07078015a": "तथा भविष्यद्यच्चैव तत्सर्वं विदितं तव\n",
    "07078015c": "न त्वेवं वेद वै कश्चिद्यथा त्वं मधुसूदन\n",
    "07078016a": "एष दुर्योधनः कृष्ण द्रोणेन विहितामिमाम्\n",
    "07078016c": "तिष्ठत्यभीतवत्संख्ये बिभ्रत्कवचधारणाम्\n",
    "07078017a": "यत्त्वत्र विहितं कार्यं नैष तद्वेत्ति माधव\n",
    "07078017c": "स्त्रीवदेष बिभर्त्येतां युक्तां कवचधारणाम्\n",
    "07078018a": "पश्य बाह्वोश्च मे वीर्यं धनुषश्च जनार्दन\n",
    "07078018c": "पराजयिष्ये कौरव्यं कवचेनापि रक्षितम्\n",
    "07078019a": "इदमङ्गिरसे प्रादाद्देवेशो वर्म भास्वरम्\n",
    "07078019c": "पुनर्ददौ सुरपतिर्मह्यं वर्म ससंग्रहम्\n",
    "07078020a": "दैवं यद्यस्य वर्मैतद्ब्रह्मणा वा स्वयं कृतम्\n",
    "07078020c": "नैतद्गोप्स्यति दुर्बुद्धिमद्य बाणहतं मया\n",
    "07078021": "संजय उवाच\n",
    "07078021a": "एवमुक्त्वार्जुनो बाणानभिमन्त्र्य व्यकर्षयत्\n",
    "07078021c": "विकृष्यमाणांस्तेनैवं धनुर्मध्यगताञ्शरान्\n",
    "07078021e": "तानस्यास्त्रेण चिच्छेद द्रौणिः सर्वास्त्रघातिना\n",
    "07078022a": "तान्निकृत्तानिषून्दृष्ट्वा दूरतो ब्रह्मवादिना\n",
    "07078022c": "न्यवेदयत्केशवाय विस्मितः श्वेतवाहनः\n",
    "07078023a": "नैतदस्त्रं मया शक्यं द्विः प्रयोक्तुं जनार्दन\n",
    "07078023c": "अस्त्रं मामेव हन्याद्धि पश्य त्वद्य बलं मम\n",
    "07078024a": "ततो दुर्योधनः कृष्णौ नवभिर्नतपर्वभिः\n",
    "07078024c": "अविध्यत रणे राजञ्शरैराशीविषोपमैः\n",
    "07078024e": "भूय एवाभ्यवर्षच्च समरे कृष्णपाण्डवौ\n",
    "07078025a": "शरवर्षेण महता ततोऽहृष्यन्त तावकाः\n",
    "07078025c": "चक्रुर्वादित्रनिनदान्सिंहनादरवांस्तथा\n",
    "07078026a": "ततः क्रुद्धो रणे पार्थः सृक्कणी परिसंलिहन्\n",
    "07078026c": "नापश्यत ततोऽस्याङ्गं यन्न स्याद्वर्मरक्षितम्\n",
    "07078027a": "ततोऽस्य निशितैर्बाणैः सुमुक्तैरन्तकोपमैः\n",
    "07078027c": "हयांश्चकार निर्देहानुभौ च पार्ष्णिसारथी\n",
    "07078028a": "धनुरस्याच्छिनच्चित्रं हस्तावापं च वीर्यवान्\n",
    "07078028c": "रथं च शकलीकर्तुं सव्यसाची प्रचक्रमे\n",
    "07078029a": "दुर्योधनं च बाणाभ्यां तीक्ष्णाभ्यां विरथीकृतम्\n",
    "07078029c": "अविध्यद्धस्ततलयोरुभयोरर्जुनस्तदा\n",
    "07078030a": "तं कृच्छ्रामापदं प्राप्तं दृष्ट्वा परमधन्विनः\n",
    "07078030c": "समापेतुः परीप्सन्तो धनंजयशरार्दितम्\n",
    "07078031a": "ते रथैर्बहुसाहस्रैः कल्पितैः कुञ्जरैर्हयैः\n",
    "07078031c": "पदात्योघैश्च संरब्धैः परिवव्रुर्धनंजयम्\n",
    "07078032a": "अथ नार्जुनगोविन्दौ रथो वापि व्यदृश्यत\n",
    "07078032c": "अस्त्रवर्षेण महता जनौघैश्चापि संवृतौ\n",
    "07078033a": "ततोऽर्जुनोऽस्त्रवीर्येण निजघ्ने तां वरूथिनीम्\n",
    "07078033c": "तत्र व्यङ्गीकृताः पेतुः शतशोऽथ रथद्विपाः\n",
    "07078034a": "ते हता हन्यमानाश्च न्यगृह्णंस्तं रथोत्तमम्\n",
    "07078034c": "स रथस्तम्भितस्तस्थौ क्रोशमात्रं समन्ततः\n",
    "07078035a": "ततोऽर्जुनं वृष्णिवीरस्त्वरितो वाक्यमब्रवीत्\n",
    "07078035c": "धनुर्विस्फारयात्यर्थमहं ध्मास्यामि चाम्बुजम्\n",
    "07078036a": "ततो विस्फार्य बलवद्गाण्डीवं जघ्निवान्रिपून्\n",
    "07078036c": "महता शरवर्षेण तलशब्देन चार्जुनः\n",
    "07078037a": "पाञ्चजन्यं च बलवद्दध्मौ तारेण केशवः\n",
    "07078037c": "रजसा ध्वस्तपक्ष्मान्तः प्रस्विन्नवदनो भृशम्\n",
    "07078038a": "तस्य शङ्खस्य नादेन धनुषो निस्वनेन च\n",
    "07078038c": "निःसत्त्वाश्च ससत्त्वाश्च क्षितौ पेतुस्तदा जनाः\n",
    "07078039a": "तैर्विमुक्तो रथो रेजे वाय्वीरित इवाम्बुदः\n",
    "07078039c": "जयद्रथस्य गोप्तारस्ततः क्षुब्धाः सहानुगाः\n",
    "07078040a": "ते दृष्ट्वा सहसा पार्थं गोप्तारः सैन्धवस्य तु\n",
    "07078040c": "चक्रुर्नादान्बहुविधान्कम्पयन्तो वसुंधराम्\n",
    "07078041a": "बाणशब्दरवांश्चोग्रान्विमिश्राञ्शङ्खनिस्वनैः\n",
    "07078041c": "प्रादुश्चक्रुर्महात्मानः सिंहनादरवानपि\n",
    "07078042a": "तं श्रुत्वा निनदं घोरं तावकानां समुत्थितम्\n",
    "07078042c": "प्रदध्मतुस्तदा शङ्खौ वासुदेवधनंजयौ\n",
    "07078043a": "तेन शब्देन महता पूरितेयं वसुंधरा\n",
    "07078043c": "सशैला सार्णवद्वीपा सपाताला विशां पते\n",
    "07078044a": "स शब्दो भरतश्रेष्ठ व्याप्य सर्वा दिशो दश\n",
    "07078044c": "प्रतिसस्वान तत्रैव कुरुपाण्डवयोर्बले\n",
    "07078045a": "तावका रथिनस्तत्र दृष्ट्वा कृष्णधनंजयौ\n",
    "07078045c": "संरम्भं परमं प्राप्तास्त्वरमाणा महारथाः\n",
    "07078046a": "अथ कृष्णौ महाभागौ तावका दृश्य दंशितौ\n",
    "07078046c": "अभ्यद्रवन्त संक्रुद्धास्तदद्भुतमिवाभवत्\n",
    "07079001": "संजय उवाच\n",
    "07079001a": "तावकास्तु समीक्ष्यैव वृष्ण्यन्धककुरूत्तमौ\n",
    "07079001c": "प्रागत्वरञ्जिघांसन्तस्तथैव विजयः परान्\n",
    "07079002a": "सुवर्णचित्रैर्वैयाघ्रैः स्वनवद्भिर्महारथैः\n",
    "07079002c": "दीपयन्तो दिशः सर्वा ज्वलद्भिरिव पावकैः\n",
    "07079003a": "रुक्मपृष्ठैश्च दुष्प्रेक्ष्यैः कार्मुकैः पृथिवीपते\n",
    "07079003c": "कूजद्भिरतुलान्नादान्रोषितैरुरगैरिव\n",
    "07079004a": "भूरिश्रवाः शलः कर्णो वृषसेनो जयद्रथः\n",
    "07079004c": "कृपश्च मद्रराजश्च द्रौणिश्च रथिनां वरः\n",
    "07079005a": "ते पिबन्त इवाकाशमश्वैरष्टौ महारथाः\n",
    "07079005c": "व्यराजयन्दश दिशो वैयाघ्रैर्हेमचन्द्रकैः\n",
    "07079006a": "ते दंशिताः सुसंरब्धा रथैर्मेघौघनिस्वनैः\n",
    "07079006c": "समावृण्वन्दिशः सर्वाः पार्थं च विशिखैः शितैः\n",
    "07079007a": "कौलूतका हयाश्चित्रा वहन्तस्तान्महारथान्\n",
    "07079007c": "व्यशोभन्त तदा शीघ्रा दीपयन्तो दिशो दश\n",
    "07079008a": "आजानेयैर्महावेगैर्नानादेशसमुत्थितैः\n",
    "07079008c": "पार्वतीयैर्नदीजैश्च सैन्धवैश्च हयोत्तमैः\n",
    "07079009a": "कुरुयोधवरा राजंस्तव पुत्रं परीप्सवः\n",
    "07079009c": "धनंजयरथं शीघ्रं सर्वतः समुपाद्रवन्\n",
    "07079010a": "ते प्रगृह्य महाशङ्खान्दध्मुः पुरुषसत्तमाः\n",
    "07079010c": "पूरयन्तो दिवं राजन्पृथिवीं च ससागराम्\n",
    "07079011a": "तथैव दध्मतुः शङ्खौ वासुदेवधनंजयौ\n",
    "07079011c": "प्रवरौ सर्वभूतानां सर्वशङ्खवरौ भुवि\n",
    "07079011e": "देवदत्तं च कौन्तेयः पाञ्चजन्यं च केशवः\n",
    "07079012a": "शब्दस्तु देवदत्तस्य धनंजयसमीरितः\n",
    "07079012c": "पृथिवीं चान्तरिक्षं च दिशश्चैव समावृणोत्\n",
    "07079013a": "तथैव पाञ्चजन्योऽपि वासुदेवसमीरितः\n",
    "07079013c": "सर्वशब्दानतिक्रम्य पूरयामास रोदसी\n",
    "07079014a": "तस्मिंस्तथा वर्तमाने दारुणे नादसंकुले\n",
    "07079014c": "भीरूणां त्रासजनने शूराणां हर्षवर्धने\n",
    "07079015a": "प्रवादितासु भेरीषु झर्झरेष्वानकेषु च\n",
    "07079015c": "मृदङ्गेषु च राजेन्द्र वाद्यमानेष्वनेकशः\n",
    "07079016a": "महारथसमाख्याता दुर्योधनहितैषिणः\n",
    "07079016c": "अमृष्यमाणास्तं शब्दं क्रुद्धाः परमधन्विनः\n",
    "07079016e": "नानादेश्या महीपालाः स्वसैन्यपरिरक्षिणः\n",
    "07079017a": "अमर्षिता महाशङ्खान्दध्मुर्वीरा महारथाः\n",
    "07079017c": "कृते प्रतिकरिष्यन्तः केशवस्यार्जुनस्य च\n",
    "07079018a": "बभूव तव तत्सैन्यं शङ्खशब्दसमीरितम्\n",
    "07079018c": "उद्विग्नरथनागाश्वमस्वस्थमिव चाभिभो\n",
    "07079019a": "तत्प्रयुक्तमिवाकाशं शूरैः शङ्खनिनादितम्\n",
    "07079019c": "बभूव भृशमुद्विग्नं निर्घातैरिव नादितम्\n",
    "07079020a": "स शब्दः सुमहान्राजन्दिशः सर्वा व्यनादयत्\n",
    "07079020c": "त्रासयामास तत्सैन्यं युगान्त इव संभृतः\n",
    "07079021a": "ततो दुर्योधनोऽष्टौ च राजानस्ते महारथाः\n",
    "07079021c": "जयद्रथस्य रक्षार्थं पाण्डवं पर्यवारयन्\n",
    "07079022a": "ततो द्रौणिस्त्रिसप्तत्या वासुदेवमताडयत्\n",
    "07079022c": "अर्जुनं च त्रिभिर्भल्लैर्ध्वजमश्वांश्च पञ्चभिः\n",
    "07079023a": "तमर्जुनः पृषत्कानां शतैः षड्भिरताडयत्\n",
    "07079023c": "अत्यर्थमिव संक्रुद्धः प्रतिविद्धे जनार्दने\n",
    "07079024a": "कर्णं द्वादशभिर्विद्ध्वा वृषसेनं त्रिभिस्तथा\n",
    "07079024c": "शल्यस्य सशरं चापं मुष्टौ चिच्छेद वीर्यवान्\n",
    "07079025a": "गृहीत्वा धनुरन्यत्तु शल्यो विव्याध पाण्डवम्\n",
    "07079025c": "भूरिश्रवास्त्रिभिर्बाणैर्हेमपुङ्खैः शिलाशितैः\n",
    "07079026a": "कर्णो द्वात्रिंशता चैव वृषसेनश्च पञ्चभिः\n",
    "07079026c": "जयद्रथस्त्रिसप्तत्या कृपश्च दशभिः शरैः\n",
    "07079026e": "मद्रराजश्च दशभिर्विव्यधुः फल्गुनं रणे\n",
    "07079027a": "ततः शराणां षष्ट्या तु द्रौणिः पार्थमवाकिरत्\n",
    "07079027c": "वासुदेवं च सप्तत्या पुनः पार्थं च पञ्चभिः\n",
    "07079028a": "प्रहसंस्तु नरव्याघ्रः श्वेताश्वः कृष्णसारथिः\n",
    "07079028c": "प्रत्यविध्यत्स तान्सर्वान्दर्शयन्पाणिलाघवम्\n",
    "07079029a": "कर्णं द्वादशभिर्विद्ध्वा वृषसेनं त्रिभिः शरैः\n",
    "07079029c": "शल्यस्य समरे चापं मुष्टिदेशे न्यकृन्तत\n",
    "07079030a": "सौमदत्तिं त्रिभिर्विद्ध्वा शल्यं च दशभिः शरैः\n",
    "07079030c": "शितैरग्निशिखाकारैर्द्रौणिं विव्याध चाष्टभिः\n",
    "07079031a": "गौतमं पञ्चविंशत्या शैन्धवं च शतेन ह\n",
    "07079031c": "पुनर्द्रौणिं च सप्तत्या शराणां सोऽभ्यताडयत्\n",
    "07079032a": "भूरिश्रवास्तु संक्रुद्धः प्रतोदं चिच्छिदे हरेः\n",
    "07079032c": "अर्जुनं च त्रिसप्तत्या बाणानामाजघान ह\n",
    "07079033a": "ततः शरशतैस्तीक्ष्णैस्तानरीञ्श्वेतवाहनः\n",
    "07079033c": "प्रत्यषेधद्द्रुतं क्रुद्धो महावातो घनानिव\n",
    "07080001": "धृतराष्ट्र उवाच\n",
    "07080001a": "ध्वजान्बहुविधाकारान्भ्राजमानानतिश्रिया\n",
    "07080001c": "पार्थानां मामकानां च तान्ममाचक्ष्व संजय\n",
    "07080002": "संजय उवाच\n",
    "07080002a": "ध्वजान्बहुविधाकाराञ्शृणु तेषां महात्मनाम्\n",
    "07080002c": "रूपतो वर्णतश्चैव नामतश्च निबोध मे\n",
    "07080003a": "तेषां तु रथमुह्यानां रथेषु विविधा ध्वजाः\n",
    "07080003c": "प्रत्यदृश्यन्त राजेन्द्र ज्वलिता इव पावकाः\n",
    "07080004a": "काञ्चनाः काञ्चनापीडाः काञ्चनस्रगलंकृताः\n",
    "07080004c": "काञ्चनानीव शृङ्गाणि काञ्चनस्य महागिरेः\n",
    "07080005a": "ते ध्वजाः संवृतास्तेषां पताकाभिः समन्ततः\n",
    "07080005c": "नानावर्णविरागाभिर्विबभुः सर्वतो वृताः\n",
    "07080006a": "पताकाश्च ततस्तास्तु श्वसनेन समीरिताः\n",
    "07080006c": "नृत्यमानाः व्यदृश्यन्त रङ्गमध्ये विलासिकाः\n",
    "07080007a": "इन्द्रायुधसवर्णाभाः पताका भरतर्षभ\n",
    "07080007c": "दोधूयमाना रथिनां शोभयन्ति महारथान्\n",
    "07080008a": "सिंहलाङ्गूलमुग्रास्यं ध्वजं वानरलक्षणम्\n",
    "07080008c": "धनंजयस्य संग्रामे प्रत्यपश्याम भैरवम्\n",
    "07080009a": "स वानरवरो राजन्पताकाभिरलंकृतः\n",
    "07080009c": "त्रासयामास तत्सैन्यं ध्वजो गाण्डीवधन्वनः\n",
    "07080010a": "तथैव सिंहलाङ्गूलं द्रोणपुत्रस्य भारत\n",
    "07080010c": "ध्वजाग्रं समपश्याम बालसूर्यसमप्रभम्\n",
    "07080011a": "काञ्चनं पवनोद्धूतं शक्रध्वजसमप्रभम्\n",
    "07080011c": "नन्दनं कौरवेन्द्राणां द्रौणेर्लक्षणमुच्छ्रितम्\n",
    "07080012a": "हस्तिकक्ष्या पुनर्हैमी बभूवाधिरथेर्ध्वजे\n",
    "07080012c": "आहवे खं महाराज ददृशे पूरयन्निव\n",
    "07080013a": "पताकी काञ्चनस्रग्वी ध्वजः कर्णस्य संयुगे\n",
    "07080013c": "नृत्यतीव रथोपस्थे श्वसनेन समीरितः\n",
    "07080014a": "आचार्यस्य च पाण्डूनां ब्राह्मणस्य यशस्विनः\n",
    "07080014c": "गोवृषो गौतमस्यासीत्कृपस्य सुपरिष्कृतः\n",
    "07080015a": "स तेन भ्राजते राजन्गोवृषेण महारथः\n",
    "07080015c": "त्रिपुरघ्नरथो यद्वद्गोवृषेण विराजते\n",
    "07080016a": "मयूरो वृषसेनस्य काञ्चनो मणिरत्नवान्\n",
    "07080016c": "व्याहरिष्यन्निवातिष्ठत्सेनाग्रमपि शोभयन्\n",
    "07080017a": "तेन तस्य रथो भाति मयूरेण महात्मनः\n",
    "07080017c": "यथा स्कन्दस्य राजेन्द्र मयूरेण विराजता\n",
    "07080018a": "मद्रराजस्य शल्यस्य ध्वजाग्रेऽग्निशिखामिव\n",
    "07080018c": "सौवर्णीं प्रतिपश्याम सीतामप्रतिमां शुभाम्\n",
    "07080019a": "सा सीता भ्राजते तस्य रथमास्थाय मारिष\n",
    "07080019c": "सर्वबीजविरूढेव यथा सीता श्रिया वृता\n",
    "07080020a": "वराहः सिन्धुराजस्य राजतोऽभिविराजते\n",
    "07080020c": "ध्वजाग्रेऽलोहितार्काभो हेमजालपरिष्कृतः\n",
    "07080021a": "शुशुभे केतुना तेन राजतेन जयद्रथः\n",
    "07080021c": "यथा देवासुरे युद्धे पुरा पूषा स्म शोभते\n",
    "07080022a": "सौमदत्तेः पुनर्यूपो यज्ञशीलस्य धीमतः\n",
    "07080022c": "ध्वजः सूर्य इवाभाति सोमश्चात्र प्रदृश्यते\n",
    "07080023a": "स यूपः काञ्चनो राजन्सौमदत्तेर्विराजते\n",
    "07080023c": "राजसूये मखश्रेष्ठे यथा यूपः समुच्छ्रितः\n",
    "07080024a": "शलस्य तु महाराज राजतो द्विरदो महान्\n",
    "07080024c": "केतुः काञ्चनचित्राङ्गैर्मयूरैरुपशोभितः\n",
    "07080025a": "स केतुः शोभयामास सैन्यं ते भरतर्षभ\n",
    "07080025c": "यथा श्वेतो महानागो देवराजचमूं तथा\n",
    "07080026a": "नागो मणिमयो राज्ञो ध्वजः कनकसंवृतः\n",
    "07080026c": "किङ्किणीशतसंह्रादो भ्राजंश्चित्रे रथोत्तमे\n",
    "07080027a": "व्यभ्राजत भृशं राजन्पुत्रस्तव विशां पते\n",
    "07080027c": "ध्वजेन महता संख्ये कुरूणामृषभस्तदा\n",
    "07080028a": "नवैते तव वाहिन्यामुच्छ्रिताः परमध्वजाः\n",
    "07080028c": "व्यदीपयंस्ते पृतनां युगान्तादित्यसंनिभाः\n",
    "07080029a": "दशमस्त्वर्जुनस्यासीदेक एव महाकपिः\n",
    "07080029c": "अदीप्यतार्जुनो येन हिमवानिव वह्निना\n",
    "07080030a": "ततश्चित्राणि शुभ्राणि सुमहान्ति महारथाः\n",
    "07080030c": "कार्मुकाण्याददुस्तूर्णमर्जुनार्थे परंतपाः\n",
    "07080031a": "तथैव धनुरायच्छत्पार्थः शत्रुविनाशनः\n",
    "07080031c": "गाण्डीवं दिव्यकर्मा तद्राजन्दुर्मन्त्रिते तव\n",
    "07080032a": "तवापराधाद्धि नरा निहता बहुधा युधि\n",
    "07080032c": "नानादिग्भ्यः समाहूताः सहयाः सरथद्विपाः\n",
    "07080033a": "तेषामासीद्व्यतिक्षेपो गर्जतामितरेतरम्\n",
    "07080033c": "दुर्योधनमुखानां च पाण्डूनामृषभस्य च\n",
    "07080034a": "तत्राद्भुतं परं चक्रे कौन्तेयः कृष्णसारथिः\n",
    "07080034c": "यदेको बहुभिः सार्धं समागच्छदभीतवत्\n",
    "07080035a": "अशोभत महाबाहुर्गाण्डीवं विक्षिपन्धनुः\n",
    "07080035c": "जिगीषुस्तान्नरव्याघ्राञ्जिघांसुश्च जयद्रथम्\n",
    "07080036a": "तत्रार्जुनो महाराज शरैर्मुक्तैः सहस्रशः\n",
    "07080036c": "अदृश्यानकरोद्योधांस्तावकाञ्शत्रुतापनः\n",
    "07080037a": "ततस्तेऽपि नरव्याघ्राः पार्थं सर्वे महारथाः\n",
    "07080037c": "अदृश्यं समरे चक्रुः सायकौघैः समन्ततः\n",
    "07080038a": "संवृते नरसिंहैस्तैः कुरूणामृषभेऽर्जुने\n",
    "07080038c": "महानासीत्समुद्धूतस्तस्य सैन्यस्य निस्वनः\n",
    "07081001": "धृतराष्ट्र उवाच\n",
    "07081001a": "अर्जुने सैन्धवं प्राप्ते भारद्वाजेन संवृताः\n",
    "07081001c": "पाञ्चालाः कुरुभिः सार्धं किमकुर्वत संजय\n",
    "07081002": "संजय उवाच\n",
    "07081002a": "अपराह्णे महाराज संग्रामे लोमहर्षणे\n",
    "07081002c": "पाञ्चालानां कुरूणां च द्रोणे द्यूतमवर्तत\n",
    "07081003a": "पाञ्चाला हि जिघांसन्तो द्रोणं संहृष्टचेतसः\n",
    "07081003c": "अभ्यवर्षन्त गर्जन्तः शरवर्षाणि मारिष\n",
    "07081004a": "ततः सुतुमुलस्तेषां संग्रामोऽवर्तताद्भुतः\n",
    "07081004c": "पाञ्चालानां कुरूणां च घोरो देवासुरोपमः\n",
    "07081005a": "सर्वे द्रोणरथं प्राप्य पाञ्चालाः पाण्डवैः सह\n",
    "07081005c": "तदनीकं बिभित्सन्तो महास्त्राणि व्यदर्शयन्\n",
    "07081006a": "द्रोणस्य रथपर्यन्तं रथिनो रथमास्थिताः\n",
    "07081006c": "कम्पयन्तोऽभ्यवर्तन्त वेगमास्थाय मध्यमम्\n",
    "07081007a": "तमभ्यगाद्बृहत्क्षत्रः केकयानां महारथः\n",
    "07081007c": "प्रवपन्निशितान्बाणान्महेन्द्राशनिसंनिभान्\n",
    "07081008a": "तं तु प्रत्युदियाच्छीघ्रं क्षेमधूर्तिर्महायशाः\n",
    "07081008c": "विमुञ्चन्निशितान्बाणाञ्शतशोऽथ सहस्रशः\n",
    "07081009a": "धृष्टकेतुश्च चेदीनामृषभोऽतिबलोदितः\n",
    "07081009c": "त्वरितोऽभ्यद्रवद्द्रोणं महेन्द्र इव शम्बरम्\n",
    "07081010a": "तमापतन्तं सहसा व्यादितास्यमिवान्तकम्\n",
    "07081010c": "वीरधन्वा महेष्वासस्त्वरमाणः समभ्ययात्\n",
    "07081011a": "युधिष्ठिरं महाराज जिगीषुं समवस्थितम्\n",
    "07081011c": "सहानीकं ततो द्रोणो न्यवारयत वीर्यवान्\n",
    "07081012a": "नकुलं कुशलं युद्धे पराक्रान्तं पराक्रमी\n",
    "07081012c": "अभ्यगच्छत्समायान्तं विकर्णस्ते सुतः प्रभो\n",
    "07081013a": "सहदेवं तथायान्तं दुर्मुखः शत्रुकर्शनः\n",
    "07081013c": "शरैरनेकसाहस्रैः समवाकिरदाशुगैः\n",
    "07081014a": "सात्यकिं तु नरव्याघ्रं व्याघ्रदत्तस्त्ववारयत्\n",
    "07081014c": "शरैः सुनिशितैस्तीक्ष्णैः कम्पयन्वै मुहुर्मुहुः\n",
    "07081015a": "द्रौपदेयान्नरव्याघ्रान्मुञ्चतः सायकोत्तमान्\n",
    "07081015c": "संरब्धान्रथिनां श्रेष्ठान्सौमदत्तिरवारयत्\n",
    "07081016a": "भीमसेनं तथा क्रुद्धं भीमरूपो भयानकम्\n",
    "07081016c": "प्रत्यवारयदायान्तमार्ष्यशृङ्गिर्महारथः\n",
    "07081017a": "तयोः समभवद्युद्धं नरराक्षसयोर्मृधे\n",
    "07081017c": "यादृगेव पुरा वृत्तं रामरावणयोर्नृप\n",
    "07081018a": "ततो युधिष्ठिरो द्रोणं नवत्या नतपर्वणाम्\n",
    "07081018c": "आजघ्ने भरतश्रेष्ठ सर्वमर्मसु भारत\n",
    "07081019a": "तं द्रोणः पञ्चविंशत्या निजघान स्तनान्तरे\n",
    "07081019c": "रोषितो भरतश्रेष्ठ कौन्तेयेन यशस्विना\n",
    "07081020a": "भूय एव तु विंशत्या सायकानां समाचिनोत्\n",
    "07081020c": "साश्वसूतध्वजं द्रोणः पश्यतां सर्वधन्विनाम्\n",
    "07081021a": "ताञ्शरान्द्रोणमुक्तांस्तु शरवर्षेण पाण्डवः\n",
    "07081021c": "अवारयत धर्मात्मा दर्शयन्पाणिलाघवम्\n",
    "07081022a": "ततो द्रोणो भृशं क्रुद्धो धर्मराजस्य संयुगे\n",
    "07081022c": "चिच्छेद सहसा धन्वी धनुस्तस्य महात्मनः\n",
    "07081023a": "अथैनं छिन्नधन्वानं त्वरमाणो महारथः\n",
    "07081023c": "शरैरनेकसाहस्रैः पुरयामास सर्वतः\n",
    "07081024a": "अदृश्यं दृश्य राजानं भारद्वाजस्य सायकैः\n",
    "07081024c": "सर्वभूतान्यमन्यन्त हतमेव युधिष्ठिरम्\n",
    "07081025a": "केचिच्चैनममन्यन्त तथा वै विमुखीकृतम्\n",
    "07081025c": "हृतो राजेति राजेन्द्र ब्राह्मणेन यशस्विना\n",
    "07081026a": "स कृच्छ्रं परमं प्राप्तो धर्मराजो युधिष्ठिरः\n",
    "07081026c": "त्यक्त्वा तत्कार्मुकं छिन्नं भारद्वाजेन संयुगे\n",
    "07081026e": "आददेऽन्यद्धनुर्दिव्यं भारघ्नं वेगवत्तरम्\n",
    "07081027a": "ततस्तान्सायकान्सर्वान्द्रोणमुक्तान्सहस्रशः\n",
    "07081027c": "चिच्छेद समरे वीरस्तदद्भुतमिवाभवत्\n",
    "07081028a": "छित्त्वा च ताञ्शरान्राजा क्रोधसंरक्तलोचनः\n",
    "07081028c": "शक्तिं जग्राह समरे गिरीणामपि दारणीम्\n",
    "07081028e": "स्वर्णदण्डां महाघोरामष्टघण्टां भयावहाम्\n",
    "07081029a": "समुत्क्षिप्य च तां हृष्टो ननाद बलवद्बली\n",
    "07081029c": "नादेन सर्वभूतानि त्रासयन्निव भारत\n",
    "07081030a": "शक्तिं समुद्यतां दृष्ट्वा धर्मराजेन संयुगे\n",
    "07081030c": "स्वस्ति द्रोणाय सहसा सर्वभूतान्यथाब्रुवन्\n",
    "07081031a": "सा राजभुजनिर्मुक्ता निर्मुक्तोरगसंनिभा\n",
    "07081031c": "प्रज्वालयन्ती गगनं दिशश्च विदिशस्तथा\n",
    "07081031e": "द्रोणान्तिकमनुप्राप्ता दीप्तास्या पन्नगी यथा\n",
    "07081032a": "तामापतन्तीं सहसा प्रेक्ष्य द्रोणो विशां पते\n",
    "07081032c": "प्रादुश्चक्रे ततो ब्राह्ममस्त्रमस्त्रविदां वरः\n",
    "07081033a": "तदस्त्रं भस्मसात्कृत्वा तां शक्तिं घोरदर्शनाम्\n",
    "07081033c": "जगाम स्यन्दनं तूर्णं पाण्डवस्य यशस्विनः\n",
    "07081034a": "ततो युधिष्ठिरो राजा द्रोणास्त्रं तत्समुद्यतम्\n",
    "07081034c": "अशामयन्महाप्राज्ञो ब्रह्मास्त्रेणैव भारत\n",
    "07081035a": "विव्याध च रणे द्रोणं पञ्चभिर्नतपर्वभिः\n",
    "07081035c": "क्षुरप्रेण च तीक्ष्णेन चिच्छेदास्य महद्धनुः\n",
    "07081036a": "तदपास्य धनुश्छिन्नं द्रोणः क्षत्रियमर्दनः\n",
    "07081036c": "गदां चिक्षेप सहसा धर्मपुत्राय मारिष\n",
    "07081037a": "तामापतन्तीं सहसा गदां दृष्ट्वा युधिष्ठिरः\n",
    "07081037c": "गदामेवाग्रहीत्क्रुद्धश्चिक्षेप च परंतपः\n",
    "07081038a": "ते गदे सहसा मुक्ते समासाद्य परस्परम्\n",
    "07081038c": "संघर्षात्पावकं मुक्त्वा समेयातां महीतले\n",
    "07081039a": "ततो द्रोणो भृशं क्रुद्धो धर्मराजस्य मारिष\n",
    "07081039c": "चतुर्भिर्निशितैस्तीक्ष्णैर्हयाञ्जघ्ने शरोत्तमैः\n",
    "07081040a": "धनुश्चैकेन बाणेन चिच्छेदेन्द्रध्वजोपमम्\n",
    "07081040c": "केतुमेकेन चिच्छेद पाण्डवं चार्दयत्त्रिभिः\n",
    "07081041a": "हताश्वात्तु रथात्तूर्णमवप्लुत्य युधिष्ठिरः\n",
    "07081041c": "तस्थावूर्ध्वभुजो राजा व्यायुधो भरतर्षभ\n",
    "07081042a": "विरथं तं समालोक्य व्यायुधं च विशेषतः\n",
    "07081042c": "द्रोणो व्यमोहयच्छत्रून्सर्वसैन्यानि चाभिभो\n",
    "07081043a": "मुञ्चन्निषुगणांस्तीक्ष्णाँल्लघुहस्तो दृढव्रतः\n",
    "07081043c": "अभिदुद्राव राजानं सिंहो मृगमिवोल्बणः\n",
    "07081044a": "तमभिद्रुतमालोक्य द्रोणेनामित्रघातिना\n",
    "07081044c": "हा हेति सहसा शब्दः पाण्डूनां समजायत\n",
    "07081045a": "हृतो राजा हृतो राजा भारद्वाजेन मारिष\n",
    "07081045c": "इत्यासीत्सुमहाञ्शब्दः पाण्डुसैन्यस्य सर्वतः\n",
    "07081046a": "ततस्त्वरितमारुह्य सहदेवरथं नृपः\n",
    "07081046c": "अपायाज्जवनैरश्वैः कुन्तीपुत्रो युधिष्ठिरः\n",
    "07082001": "संजय उवाच\n",
    "07082001a": "बृहत्क्षत्रमथायान्तं केकयं दृढविक्रमम्\n",
    "07082001c": "क्षेमधूर्तिर्महाराज विव्याधोरसि मार्गणैः\n",
    "07082002a": "बृहत्क्षत्रस्तु तं राजा नवत्या नतपर्वणाम्\n",
    "07082002c": "आजघ्ने त्वरितो युद्धे द्रोणानीकबिभित्सया\n",
    "07082003a": "क्षेमधूर्तिस्तु संक्रुद्धः केकयस्य महात्मनः\n",
    "07082003c": "धनुश्चिच्छेद भल्लेन पीतेन निशितेन च\n",
    "07082004a": "अथैनं छिन्नधन्वानं शरेण नतपर्वणा\n",
    "07082004c": "विव्याध हृदये तूर्णं प्रवरं सर्वधन्विनाम्\n",
    "07082005a": "अथान्यद्धनुरादाय बृहत्क्षत्रो हसन्निव\n",
    "07082005c": "व्यश्वसूतध्वजं चक्रे क्षेमधूर्तिं महारथम्\n",
    "07082006a": "ततोऽपरेण भल्लेन पीतेन निशितेन च\n",
    "07082006c": "जहार नृपतेः कायाच्छिरो ज्वलितकुण्डलम्\n",
    "07082007a": "तच्छिन्नं सहसा तस्य शिरः कुञ्चितमूर्धजम्\n",
    "07082007c": "सकिरीटं महीं प्राप्य बभौ ज्योतिरिवाम्बरात्\n",
    "07082008a": "तं निहत्य रणे हृष्टो बृहत्क्षत्रो महारथः\n",
    "07082008c": "सहसाभ्यपतत्सैन्यं तावकं पार्थकारणात्\n",
    "07082009a": "धृष्टकेतुमथायान्तं द्रोणहेतोः पराक्रमी\n",
    "07082009c": "वीरधन्वा महेष्वासो वारयामास भारत\n",
    "07082010a": "तौ परस्परमासाद्य शरदंष्ट्रौ तरस्विनौ\n",
    "07082010c": "शरैरनेकसाहस्रैरन्योन्यमभिजघ्नतुः\n",
    "07082011a": "तावुभौ नरशार्दूलौ युयुधाते परस्परम्\n",
    "07082011c": "महावने तीव्रमदौ वारणाविव यूथपौ\n",
    "07082012a": "गिरिगह्वरमासाद्य शार्दूलाविव रोषितौ\n",
    "07082012c": "युयुधाते महावीर्यौ परस्परजिघांसया\n",
    "07082013a": "तद्युद्धमासीत्तुमुलं प्रेक्षणीयं विशां पते\n",
    "07082013c": "सिद्धचारणसंघानां विस्मयाद्भुतदर्शनम्\n",
    "07082014a": "वीरधन्वा ततः क्रुद्धो धृष्टकेतोः शरासनम्\n",
    "07082014c": "द्विधा चिच्छेद भल्लेन प्रहसन्निव भारत\n",
    "07082015a": "तदुत्सृज्य धनुश्छिन्नं चेदिराजो महारथः\n",
    "07082015c": "शक्तिं जग्राह विपुलां रुक्मदण्डामयस्मयीम्\n",
    "07082016a": "तां तु शक्तिं महावीर्यां दोर्भ्यामायम्य भारत\n",
    "07082016c": "चिक्षेप सहसा यत्तो वीरधन्वरथं प्रति\n",
    "07082017a": "स तया वीरघातिन्या शक्त्या त्वभिहतो भृशम्\n",
    "07082017c": "निर्भिन्नहृदयस्तूर्णं निपपात रथान्महीम्\n",
    "07082018a": "तस्मिन्विनिहते शूरे त्रिगर्तानां महारथे\n",
    "07082018c": "बलं तेऽभज्यत विभो पाण्डवेयैः समन्ततः\n",
    "07082019a": "सहदेवे ततः षष्टिं सायकान्दुर्मुखोऽक्षिपत्\n",
    "07082019c": "ननाद च महानादं तर्जयन्पाण्डवं रणे\n",
    "07082020a": "मद्रेयस्तु ततः क्रुद्धो दुर्मुखं दशभिः शरैः\n",
    "07082020c": "भ्राता भ्रातरमायान्तं विव्याध प्रहसन्निव\n",
    "07082021a": "तं रणे रभसं दृष्ट्वा सहदेवं महाबलम्\n",
    "07082021c": "दुर्मुखो नवभिर्बाणैस्ताडयामास भारत\n",
    "07082022a": "दुर्मुखस्य तु भल्लेन छित्त्वा केतुं महाबलः\n",
    "07082022c": "जघान चतुरो वाहांश्चतुर्भिर्निशितैः शरैः\n",
    "07082023a": "अथापरेण भल्लेन पीतेन निशितेन च\n",
    "07082023c": "चिच्छेद सारथेः कायाच्छिरो ज्वलितकुण्डलम्\n",
    "07082024a": "क्षुरप्रेण च तीक्ष्णेन कौरव्यस्य महद्धनुः\n",
    "07082024c": "सहदेवो रणे छित्त्वा तं च विव्याध पञ्चभिः\n",
    "07082025a": "हताश्वं तु रथं त्यक्त्वा दुर्मुखो विमनास्तदा\n",
    "07082025c": "आरुरोह रथं राजन्निरमित्रस्य भारत\n",
    "07082026a": "सहदेवस्ततः क्रुद्धो निरमित्रं महाहवे\n",
    "07082026c": "जघान पृतनामध्ये भल्लेन परवीरहा\n",
    "07082027a": "स पपात रथोपस्थान्निरमित्रो जनेश्वरः\n",
    "07082027c": "त्रिगर्तराजस्य सुतो व्यथयंस्तव वाहिनीम्\n",
    "07082028a": "तं तु हत्वा महाबाहुः सहदेवो व्यरोचत\n",
    "07082028c": "यथा दाशरथी रामः खरं हत्वा महाबलम्\n",
    "07082029a": "हाहाकारो महानासीत्त्रिगर्तानां जनेश्वर\n",
    "07082029c": "राजपुत्रं हतं दृष्ट्वा निरमित्रं महाबलम्\n",
    "07082030a": "नकुलस्ते सुतं राजन्विकर्णं पृथुलोचनम्\n",
    "07082030c": "मुहूर्ताज्जितवान्संख्ये तदद्भुतमिवाभवत्\n",
    "07082031a": "सात्यकिं व्याघ्रदत्तस्तु शरैः संनतपर्वभिः\n",
    "07082031c": "चक्रेऽदृश्यं साश्वसूतं सध्वजं पृतनान्तरे\n",
    "07082032a": "तान्निवार्य शराञ्शूरः शैनेयः कृतहस्तवत्\n",
    "07082032c": "साश्वसूतध्वजं बाणैर्व्याघ्रदत्तमपातयत्\n",
    "07082033a": "कुमारे निहते तस्मिन्मगधस्य सुते प्रभो\n",
    "07082033c": "मागधाः सर्वतो यत्ता युयुधानमुपाद्रवन्\n",
    "07082034a": "विसृजन्तः शरांश्चैव तोमरांश्च सहस्रशः\n",
    "07082034c": "भिण्डिपालांस्तथा प्रासान्मुद्गरान्मुसलानपि\n",
    "07082035a": "अयोधयन्रणे शूराः सात्वतं युद्धदुर्मदम्\n",
    "07082035c": "तांस्तु सर्वान्स बलवान्सात्यक्तिर्युद्धदुर्मदः\n",
    "07082035e": "नातिकृच्छ्राद्धसन्नेव विजिग्ये पुरुषर्षभ\n",
    "07082036a": "मागधान्द्रवतो दृष्ट्वा हतशेषान्समन्ततः\n",
    "07082036c": "बलं तेऽभज्यत विभो युयुधानशरार्दितम्\n",
    "07082037a": "नाशयित्वा रणे सैन्यं त्वदीयं माधवोत्तमः\n",
    "07082037c": "विधुन्वानो धनुःश्रेष्ठं व्यभ्राजत महायशाः\n",
    "07082038a": "भज्यमानं बलं राजन्सात्वतेन महात्मना\n",
    "07082038c": "नाभ्यवर्तत युद्धाय त्रासितं दीर्घबाहुना\n",
    "07082039a": "ततो द्रोणो भृशं क्रुद्धः सहसोद्वृत्य चक्षुषी\n",
    "07082039c": "सात्यकिं सत्यकर्माणं स्वयमेवाभिदुद्रुवे\n",
    "07083001": "संजय उवाच\n",
    "07083001a": "द्रौपदेयान्महेष्वासान्सौमदत्तिर्महायशाः\n",
    "07083001c": "एकैकं पञ्चभिर्विद्ध्वा पुनर्विव्याध सप्तभिः\n",
    "07083002a": "ते पीडिता भृशं तेन रौद्रेण सहसा विभो\n",
    "07083002c": "प्रमूढा नैव विविदुर्मृधे कृत्यं स्म किंचन\n",
    "07083003a": "नाकुलिस्तु शतानीकः सौमदत्तिं नरर्षभम्\n",
    "07083003c": "द्वाभ्यां विद्ध्वानदद्धृष्टः शराभ्यां शत्रुतापनः\n",
    "07083004a": "तथेतरे रणे यत्तास्त्रिभिस्त्रिभिरजिह्मगैः\n",
    "07083004c": "विव्यधुः समरे तूर्णं सौमदत्तिममर्षणम्\n",
    "07083005a": "स तान्प्रति महाराज चिक्षिपे पञ्च सायकान्\n",
    "07083005c": "एकैकं हृदि चाजघ्ने एकैकेन महायशाः\n",
    "07083006a": "ततस्ते भ्रातरः पञ्च शरैर्विद्धा महात्मना\n",
    "07083006c": "परिवार्य रथैर्वीरं विव्यधुः सायकैर्भृशम्\n",
    "07083007a": "आर्जुनिस्तु हयांस्तस्य चतुर्भिर्निशितैः शरैः\n",
    "07083007c": "प्रेषयामास संक्रुद्धो यमस्य सदनं प्रति\n",
    "07083008a": "भैमसेनिर्धनुश्छित्त्वा सौमदत्तेर्महात्मनः\n",
    "07083008c": "ननाद बलवन्नादं विव्याध च शितैः शरैः\n",
    "07083009a": "यौधिष्ठिरो ध्वजं तस्य छित्त्वा भूमावपातयत्\n",
    "07083009c": "नाकुलिश्चाश्वयन्तारं रथनीडादपाहरत्\n",
    "07083010a": "साहदेविस्तु तं ज्ञात्वा भ्रातृभिर्विमुखीकृतम्\n",
    "07083010c": "क्षुरप्रेण शिरो राजन्निचकर्त महामनाः\n",
    "07083011a": "तच्छिरो न्यपतद्भूमौ तपनीयविभूषितम्\n",
    "07083011c": "भ्राजयन्तं रणोद्देशं बालसूर्यसमप्रभम्\n",
    "07083012a": "सौमदत्तेः शिरो दृष्ट्वा निपतत्तन्महात्मनः\n",
    "07083012c": "वित्रस्तास्तावका राजन्प्रदुद्रुवुरनेकधा\n",
    "07083013a": "अलम्बुसस्तु समरे भीमसेनं महाबलम्\n",
    "07083013c": "योधयामास संक्रुद्धो लक्ष्मणं रावणिर्यथा\n",
    "07083014a": "संप्रयुद्धौ रणे दृष्ट्वा तावुभौ नरराक्षसौ\n",
    "07083014c": "विस्मयः सर्वभूतानां प्रहर्षश्चाभवत्तदा\n",
    "07083015a": "आर्ष्यशृङ्गिं ततो भीमो नवभिर्निशितैः शरैः\n",
    "07083015c": "विव्याध प्रहसन्राजन्राक्षसेन्द्रममर्षणम्\n",
    "07083016a": "तद्रक्षः समरे विद्धं कृत्वा नादं भयावहम्\n",
    "07083016c": "अभ्यद्रवत्ततो भीमं ये च तस्य पदानुगाः\n",
    "07083017a": "स भीमं पञ्चभिर्विद्ध्वा शरैः संनतपर्वभिः\n",
    "07083017c": "भीमानुगाञ्जघानाशु रथांस्त्रिंशदरिंदमः\n",
    "07083017e": "पुनश्चतुःशतान्हत्वा भीमं विव्याध पत्रिणा\n",
    "07083018a": "सोऽतिविद्धस्तदा भीमो राक्षसेन महाबलः\n",
    "07083018c": "निषसाद रथोपस्थे मूर्छयाभिपरिप्लुतः\n",
    "07083019a": "प्रतिलभ्य ततः संज्ञां मारुतिः क्रोधमूर्छितः\n",
    "07083019c": "विकृष्य कार्मुकं घोरं भारसाधनमुत्तमम्\n",
    "07083019e": "अलम्बुसं शरैस्तीक्ष्णैरर्दयामास सर्वतः\n",
    "07083020a": "स विद्धो बहुभिर्बाणैर्नीलाञ्जनचयोपमः\n",
    "07083020c": "शुशुभे सर्वतो राजन्प्रदीप्त इव किंशुकः\n",
    "07083021a": "स वध्यमानः समरे भीमचापच्युतैः शरैः\n",
    "07083021c": "स्मरन्भ्रातृवधं चैव पाण्डवेन महात्मना\n",
    "07083022a": "घोरं रूपमथो कृत्वा भीमसेनमभाषत\n",
    "07083022c": "तिष्ठेदानीं रणे पार्थ पश्य मेऽद्य पराक्रमम्\n",
    "07083023a": "बको नाम सुदुर्बुद्धे राक्षसप्रवरो बली\n",
    "07083023c": "परोक्षं मम तद्वृत्तं यद्भ्राता मे हतस्त्वया\n",
    "07083024a": "एवमुक्त्वा ततो भीममन्तर्धानगतस्तदा\n",
    "07083024c": "महाता शरवर्षेण भृशं तं समवाकिरत्\n",
    "07083025a": "भीमस्तु समरे राजन्नदृश्ये राक्षसे तदा\n",
    "07083025c": "आकाशं पूरयामास शरैः संनतपर्वभिः\n",
    "07083026a": "स वध्यमानो भीमेन निमेषाद्रथमास्थितः\n",
    "07083026c": "जगाम धरणीं क्षुद्रः खं चैव सहसागमत्\n",
    "07083027a": "उच्चावचानि रूपाणि चकार सुबहूनि च\n",
    "07083027c": "उच्चावचास्तथा वाचो व्याजहार समन्ततः\n",
    "07083028a": "तेन पाण्डवसैन्यानां मृदिता युधि वारणाः\n",
    "07083028c": "हयाश्च बहवो राजन्पत्तयश्च तथा पुनः\n",
    "07083028e": "रथेभ्यो रथिनः पेतुस्तस्य नुन्नाः स्म सायकैः\n",
    "07083029a": "शोणितोदां रथावर्तां हस्तिग्राहसमाकुलाम्\n",
    "07083029c": "छत्रहंसां कर्दमिनीं बाहुपन्नगसंकुलाम्\n",
    "07083030a": "नदीं प्रवर्तयामास रक्षोगणसमाकुलाम्\n",
    "07083030c": "वहन्तीं बहुधा राजंश्चेदिपाञ्चालसृञ्जयान्\n",
    "07083031a": "तं तथा समरे राजन्विचरन्तमभीतवत्\n",
    "07083031c": "पाण्डवा भृशसंविग्नाः प्रापश्यंस्तस्य विक्रमम्\n",
    "07083032a": "तावकानां तु सैन्यानां प्रहर्षः समजायत\n",
    "07083032c": "वादित्रनिनदश्चोग्रः सुमहाँल्लोमहर्षणः\n",
    "07083033a": "तं श्रुत्वा निनदं घोरं तव सैन्यस्य पाण्डवः\n",
    "07083033c": "नामृष्यत यथा नागस्तलशब्दं समीरितम्\n",
    "07083034a": "ततः क्रोधाभिताम्राक्षो निर्दहन्निव पावकः\n",
    "07083034c": "संदधे त्वाष्ट्रमस्त्रं स स्वयं त्वष्टेव मारिष\n",
    "07083035a": "ततः शरसहस्राणि प्रादुरासन्समन्ततः\n",
    "07083035c": "तैः शरैस्तव सैन्यस्य विद्रावः सुमहानभूत्\n",
    "07083036a": "तदस्त्रं प्रेषितं तेन भीमसेनेन संयुगे\n",
    "07083036c": "राक्षसस्य महामायां हत्वा राक्षसमार्दयत्\n",
    "07083037a": "स वध्यमानो बहुधा भीमसेनेन राक्षसः\n",
    "07083037c": "संत्यज्य संयुगे भीमं द्रोणानीकमुपाद्रवत्\n",
    "07083038a": "तस्मिंस्तु निर्जिते राजन्राक्षसेन्द्रे महात्मना\n",
    "07083038c": "अनादयन्सिंहनादैः पाण्डवाः सर्वतोदिशम्\n",
    "07083039a": "अपूजयन्मारुतिं च संहृष्टास्ते महाबलम्\n",
    "07083039c": "प्रह्रादं समरे जित्वा यथा शक्रं मरुद्गणाः\n",
    "07084001": "संजय उवाच\n",
    "07084001a": "अलम्बुसं तथा युद्धे विचरन्तमभीतवत्\n",
    "07084001c": "हैडिम्बः प्रययौ तूर्णं विव्याध च शितैः शरैः\n",
    "07084002a": "तयोः प्रतिभयं युद्धमासीद्राक्षससिंहयोः\n",
    "07084002c": "कुर्वतोर्विविधा मायाः शक्रशम्बरयोरिव\n",
    "07084003a": "अलम्बुसो भृशं क्रुद्धो घटोत्कचमताडयत्\n",
    "07084003c": "घटोत्कचस्तु विंशत्या नाराचानां स्तनान्तरे\n",
    "07084003e": "अलम्बुसमथो विद्ध्वा सिंहवद्व्यनदन्मुहुः\n",
    "07084004a": "तथैवालम्बुसो राजन्हैडिम्बं युद्धदुर्मदम्\n",
    "07084004c": "विद्ध्वा विद्ध्वानदद्धृष्टः पूरयन्खं समन्ततः\n",
    "07084005a": "तथा तौ भृशसंक्रुद्धौ राक्षसेन्द्रौ महाबलौ\n",
    "07084005c": "निर्विशेषमयुध्येतां मायाभिरितरेतरम्\n",
    "07084006a": "मायाशतसृजौ दृप्तौ मोहयन्तौ परस्परम्\n",
    "07084006c": "मायायुद्धे सुकुशलौ मायायुद्धमयुध्यताम्\n",
    "07084007a": "यां यां घटोत्कचो युद्धे मायां दर्शयते नृप\n",
    "07084007c": "तां तामलम्बुसो राजन्माययैव निजघ्निवान्\n",
    "07084008a": "तं तथा युध्यमानं तु मायायुद्धविशारदम्\n",
    "07084008c": "अलम्बुसं राक्षसेन्द्रं दृष्ट्वाक्रुध्यन्त पाण्डवाः\n",
    "07084009a": "त एनं भृशसंक्रुद्धाः सर्वतः प्रवरा रथैः\n",
    "07084009c": "अभ्यद्रवन्त संक्रुद्धा भीमसेनादयो नृप\n",
    "07084010a": "त एनं कोष्ठकीकृत्य रथवंशेन मारिष\n",
    "07084010c": "सर्वतो व्यकिरन्बाणैरुल्काभिरिव कुञ्जरम्\n",
    "07084011a": "स तेषामस्त्रवेगं तं प्रतिहत्यास्त्रमायया\n",
    "07084011c": "तस्माद्रथव्रजान्मुक्तो वनदाहादिव द्विपः\n",
    "07084012a": "स विस्फार्य धनुर्घोरमिन्द्राशनिसमस्वनम्\n",
    "07084012c": "मारुतिं पञ्चविंशत्या भैमसेनिं च पञ्चभिः\n",
    "07084012e": "युधिष्ठिरं त्रिभिर्विद्ध्वा सहदेवं च सप्तभिः\n",
    "07084013a": "नकुलं च त्रिसप्तत्या द्रौपदेयांश्च मारिष\n",
    "07084013c": "पञ्चभिः पञ्चभिर्विद्ध्वा घोरं नादं ननाद ह\n",
    "07084014a": "तं भीमसेनो नवभिः सहदेवश्च पञ्चभिः\n",
    "07084014c": "युधिष्ठिरः शतेनैव राक्षसं प्रत्यविध्यत\n",
    "07084014e": "नकुलश्च चतुःषष्ट्या द्रौपदेयास्त्रिभिस्त्रिभिः\n",
    "07084015a": "हैडिम्बो राक्षसं विद्ध्वा युद्धे पञ्चाशता शरैः\n",
    "07084015c": "पुनर्विव्याध सप्तत्या ननाद च महाबलः\n",
    "07084016a": "सोऽतिविद्धो महेष्वासः सर्वतस्तैर्महारथैः\n",
    "07084016c": "प्रतिविव्याध तान्सर्वान्पञ्चभिः पञ्चभिः शरैः\n",
    "07084017a": "तं क्रुद्धं राक्षसं युद्धे प्रतिक्रुद्धस्तु राक्षसः\n",
    "07084017c": "हैडिम्बो भरतश्रेष्ठ शरैर्विव्याध सप्तभिः\n",
    "07084018a": "सोऽतिविद्धो बलवता राक्षसेन्द्रो महाबलः\n",
    "07084018c": "व्यसृजत्सायकांस्तूर्णं स्वर्णपुङ्खाञ्शिलाशितान्\n",
    "07084019a": "ते शरा नतपर्वाणो विविशू राक्षसं तदा\n",
    "07084019c": "रुषिताः पन्नगा यद्वद्गिरिमुग्रा महाबलाः\n",
    "07084020a": "ततस्ते पाण्डवा राजन्समन्तान्निशिताञ्शरान्\n",
    "07084020c": "प्रेषयामासुरुद्विग्ना हैडिम्बश्च घटोत्कचः\n",
    "07084021a": "स वध्यमानः समरे पाण्डवैर्जितकाशिभिः\n",
    "07084021c": "दग्धाद्रिकूटशृङ्गाभं भिन्नाञ्जनचयोपमम्\n",
    "07084022a": "समुत्क्षिप्य च बाहुभ्यामाविध्य च पुनः पुनः\n",
    "07084022c": "निष्पिपेष क्षितौ क्षिप्रं पूर्णकुम्भमिवाश्मनि\n",
    "07084023a": "बललाघवसंपन्नः संपन्नो विक्रमेण च\n",
    "07084023c": "भैमसेनी रणे क्रुद्धः सर्वसैन्यान्यभीषयत्\n",
    "07084024a": "स विस्फुटितसर्वाङ्गश्चूर्णितास्थिविभूषणः\n",
    "07084024c": "घटोत्कचेन वीरेण हतः सालकटङ्कटः\n",
    "07084025a": "ततः सुमनसः पार्था हते तस्मिन्निशाचरे\n",
    "07084025c": "चुक्रुशुः सिंहनादांश्च वासांस्यादुधुवुश्च ह\n",
    "07084026a": "तावकाश्च हतं दृष्ट्वा राक्षसेन्द्रं महाबलम्\n",
    "07084026c": "अलम्बुसं भीमरूपं विशीर्णमिव पर्वतम्\n",
    "07084026e": "हाहाकारमकुर्वन्त सैन्यानि भरतर्षभ\n",
    "07084027a": "जनाश्च तद्ददृशिरे रक्षः कौतूहलान्विताः\n",
    "07084027c": "यदृच्छया निपतितं भूमावङ्गारकं यथा\n",
    "07084028a": "घटोत्कचस्तु तद्धत्वा रक्षो बलवतां वरम्\n",
    "07084028c": "मुमोच बलवन्नादं बलं हत्वेव वासवः\n",
    "07084029a": "स पूज्यमानः पितृभिः सबान्धवै;र्घटोत्कचः कर्मणि दुष्करे कृते\n",
    "07084029c": "रिपुं निहत्याभिननन्द वै तदा; अलम्बुसं पक्वमलम्बुसं यथा\n",
    "07084030a": "ततो निनादः सुमहान्समुत्थितः; सशङ्खनानाविधबाणघोषवान्\n",
    "07084030c": "निशम्य तं प्रत्यनदंस्तु कौरवा;स्ततो ध्वनिर्भुवनमथास्पृशद्भृशम्\n",
    "07085001": "धृतराष्ट्र उवाच\n",
    "07085001a": "भारद्वाजं कथं युद्धे युयुधानोऽभ्यवारयत्\n",
    "07085001c": "संजयाचक्ष्व तत्त्वेन परं कौतूहलं हि मे\n",
    "07085002": "संजय उवाच\n",
    "07085002a": "शृणु राजन्महाप्राज्ञ संग्रामं लोमहर्षणम्\n",
    "07085002c": "द्रोणस्य पाण्डवैः सार्धं युयुधानपुरोगमैः\n",
    "07085003a": "वध्यमानं बलं दृष्ट्वा युयुधानेन मारिष\n",
    "07085003c": "अभ्यद्रवत्स्वयं द्रोणः सात्यकिं सत्यविक्रमम्\n",
    "07085004a": "तमापतन्तं सहसा भारद्वाजं महारथम्\n",
    "07085004c": "सात्यकिः पञ्चविंशत्या क्षुद्रकाणां समार्पयत्\n",
    "07085005a": "द्रोणोऽपि युधि विक्रान्तो युयुधानं समाहितः\n",
    "07085005c": "अविध्यत्पञ्चभिस्तूर्णं हेमपुङ्खैः शिलाशितैः\n",
    "07085006a": "ते वर्म भित्त्वा सुदृढं द्विषत्पिशितभोजनाः\n",
    "07085006c": "अभ्यगुर्धरणीं राजञ्श्वसन्त इव पन्नगाः\n",
    "07085007a": "दीर्घबाहुरभिक्रुद्धस्तोत्त्रार्दित इव द्विपः\n",
    "07085007c": "द्रोणं पञ्चाशताविध्यन्नाराचैरग्निसंनिभैः\n",
    "07085008a": "भारद्वाजो रणे विद्धो युयुधानेन सत्वरम्\n",
    "07085008c": "सात्यकिं बहुभिर्बाणैर्यतमानमविध्यत\n",
    "07085009a": "ततः क्रुद्धो महेष्वासो भूय एव महाबलः\n",
    "07085009c": "सात्वतं पीडयामास शतेन नतपर्वणा\n",
    "07085010a": "स वध्यमानः समरे भारद्वाजेन सात्यकिः\n",
    "07085010c": "नाभ्यपद्यत कर्तव्यं किंचिदेव विशां पते\n",
    "07085011a": "विषण्णवदनश्चापि युयुधानोऽभवन्नृप\n",
    "07085011c": "भारद्वाजं रणे दृष्ट्वा विसृजन्तं शिताञ्शरान्\n",
    "07085012a": "तं तु संप्रेक्ष्य ते पुत्राः सैनिकाश्च विशां पते\n",
    "07085012c": "प्रहृष्टमनसो भूत्वा सिंहवद्व्यनदन्मुहुः\n",
    "07085013a": "तं श्रुत्वा निनदं घोरं पीड्यमानं च माधवम्\n",
    "07085013c": "युधिष्ठिरोऽब्रवीद्राजन्सर्वसैन्यानि भारत\n",
    "07085014a": "एष वृष्णिवरो वीरः सात्यकिः सत्यकर्मकृत्\n",
    "07085014c": "ग्रस्यते युधि वीरेण भानुमानिव राहुणा\n",
    "07085014e": "अभिद्रवत गच्छध्वं सात्यकिर्यत्र युध्यते\n",
    "07085015a": "धृष्टद्युम्नं च पाञ्चाल्यमिदमाह जनाधिप\n",
    "07085015c": "अभिद्रव द्रुतं द्रोणं किं नु तिष्ठसि पार्षत\n",
    "07085015e": "न पश्यसि भयं घोरं द्रोणान्नः समुपस्थितम्\n",
    "07085016a": "असौ द्रोणो महेष्वासो युयुधानेन संयुगे\n",
    "07085016c": "क्रीडते सूत्रबद्धेन पक्षिणा बालको यथा\n",
    "07085017a": "तत्रैव सर्वे गच्छन्तु भीमसेनमुखा रथाः\n",
    "07085017c": "त्वयैव सहिता यत्ता युयुधानरथं प्रति\n",
    "07085018a": "पृष्ठतोऽनुगमिष्यामि त्वामहं सहसैनिकः\n",
    "07085018c": "सात्यकिं मोक्षयस्वाद्य यमदंष्ट्रान्तरं गतम्\n",
    "07085019a": "एवमुक्त्वा ततो राजा सर्वसैन्येन पाण्डवः\n",
    "07085019c": "अभ्यद्रवद्रणे द्रोणं युयुधानस्य कारणात्\n",
    "07085020a": "तत्रारावो महानासीद्द्रोणमेकं युयुत्सताम्\n",
    "07085020c": "पाण्डवानां च भद्रं ते सृञ्जयानां च सर्वशः\n",
    "07085021a": "ते समेत्य नरव्याघ्रा भारद्वाजं महारथम्\n",
    "07085021c": "अभ्यवर्षञ्शरैस्तीक्ष्णैः कङ्कबर्हिणवाजितैः\n",
    "07085022a": "स्मयन्नेव तु तान्वीरान्द्रोणः प्रत्यग्रहीत्स्वयम्\n",
    "07085022c": "अतिथीनागतान्यद्वत्सलिलेनासनेन च\n",
    "07085023a": "तर्पितास्ते शरैस्तस्य भारद्वाजस्य धन्विनः\n",
    "07085023c": "आतिथेयगृहं प्राप्य नृपतेऽतिथयो यथा\n",
    "07085024a": "भारद्वाजं च ते सर्वे न शेकुः प्रतिवीक्षितुम्\n",
    "07085024c": "मध्यंदिनमनुप्राप्तं सहस्रांशुमिव प्रभो\n",
    "07085025a": "तांस्तु सर्वान्महेष्वासान्द्रोणः शस्त्रभृतां वरः\n",
    "07085025c": "अतापयच्छरव्रातैर्गभस्तिभिरिवांशुमान्\n",
    "07085026a": "वध्यमाना रणे राजन्पाण्डवाः सृञ्जयास्तथा\n",
    "07085026c": "त्रातारं नाध्यगच्छन्त पङ्कमग्ना इव द्विपाः\n",
    "07085027a": "द्रोणस्य च व्यदृश्यन्त विसर्पन्तो महाशराः\n",
    "07085027c": "गभस्तय इवार्कस्य प्रतपन्तः समन्ततः\n",
    "07085028a": "तस्मिन्द्रोणेन निहताः पाञ्चालाः पञ्चविंशतिः\n",
    "07085028c": "महारथसमाख्याता धृष्टद्युम्नस्य संमताः\n",
    "07085029a": "पाण्डूनां सर्वसैन्येषु पाञ्चालानां तथैव च\n",
    "07085029c": "द्रोणं स्म ददृशुः शूरं विनिघ्नन्तं वरान्वरान्\n",
    "07085030a": "केकयानां शतं हत्वा विद्राव्य च समन्ततः\n",
    "07085030c": "द्रोणस्तस्थौ महाराज व्यादितास्य इवान्तकः\n",
    "07085031a": "पाञ्चालान्सृञ्जयान्मत्स्यान्केकयान्पाण्डवानपि\n",
    "07085031c": "द्रोणोऽजयन्महाबाहुः शतशोऽथ सहस्रशः\n",
    "07085032a": "तेषां समभवच्छब्दो वध्यतां द्रोणसायकैः\n",
    "07085032c": "वनौकसामिवारण्ये दह्यतां धूमकेतुना\n",
    "07085033a": "तत्र देवाः सगन्धर्वाः पितरश्चाब्रुवन्नृप\n",
    "07085033c": "एते द्रवन्ति पाञ्चालाः पाण्डवाश्च ससैनिकाः\n",
    "07085034a": "तं तथा समरे द्रोणं निघ्नन्तं सोमकान्रणे\n",
    "07085034c": "न चाप्यभिययुः केचिदपरे नैव विव्यधुः\n",
    "07085035a": "वर्तमाने तथा रौद्रे तस्मिन्वीरवरक्षये\n",
    "07085035c": "अशृणोत्सहसा पार्थः पाञ्चजन्यस्य निस्वनम्\n",
    "07085036a": "पूरितो वासुदेवेन शङ्खराट्स्वनते भृशम्\n",
    "07085036c": "युध्यमानेषु वीरेषु सैन्धवस्याभिरक्षिषु\n",
    "07085036e": "नदत्सु धार्तराष्ट्रेषु विजयस्य रथं प्रति\n",
    "07085037a": "गाण्डीवस्य च निर्घोषे विप्रनष्टे समन्ततः\n",
    "07085037c": "कश्मलाभिहतो राजा चिन्तयामास पाण्डवः\n",
    "07085038a": "न नूनं स्वस्ति पार्थस्य यथा नदति शङ्खराट्\n",
    "07085038c": "कौरवाश्च यथा हृष्टा विनदन्ति मुहुर्मुहुः\n",
    "07085039a": "एवं संचिन्तयित्वा तु व्याकुलेनान्तरात्मना\n",
    "07085039c": "अजातशत्रुः कौन्तेयः सात्वतं प्रत्यभाषत\n",
    "07085040a": "बाष्पगद्गदया वाचा मुह्यमानो मुहुर्मुहुः\n",
    "07085040c": "कृत्यस्यानन्तरापेक्षी शैनेयं शिनिपुंगवम्\n",
    "07085041a": "यः स धर्मः पुरा दृष्टः सद्भिः शैनेय शाश्वतः\n",
    "07085041c": "सांपराये सुहृत्कृत्ये तस्य कालोऽयमागतः\n",
    "07085042a": "सर्वेष्वपि च योधेषु चिन्तयञ्शिनिपुंगव\n",
    "07085042c": "त्वत्तः सुहृत्तमं कंचिन्नाभिजानामि सात्यके\n",
    "07085043a": "यो हि प्रीतमना नित्यं यश्च नित्यमनुव्रतः\n",
    "07085043c": "स कार्ये सांपराये तु नियोज्य इति मे मतिः\n",
    "07085044a": "यथा च केशवो नित्यं पाण्डवानां परायणम्\n",
    "07085044c": "तथा त्वमपि वार्ष्णेय कृष्णतुल्यपराक्रमः\n",
    "07085045a": "सोऽहं भारं समाधास्ये त्वयि तं वोढुमर्हसि\n",
    "07085045c": "अभिप्रायं च मे नित्यं न वृथा कर्तुमर्हसि\n",
    "07085046a": "स त्वं भ्रातुर्वयस्यस्य गुरोरपि च संयुगे\n",
    "07085046c": "कुरु कृच्छ्रे सहायार्थमर्जुनस्य नरर्षभ\n",
    "07085047a": "त्वं हि सत्यव्रतः शूरो मित्राणामभयंकरः\n",
    "07085047c": "लोके विख्यायसे वीर कर्मभिः सत्यवागिति\n",
    "07085048a": "यो हि शैनेय मित्रार्थे युध्यमानस्त्यजेत्तनुम्\n",
    "07085048c": "पृथिवीं वा द्विजातिभ्यो यो दद्यात्सममेव तत्\n",
    "07085049a": "श्रुताश्च बहवोऽस्माभी राजानो ये दिवं गताः\n",
    "07085049c": "दत्त्वेमां पृथिवीं कृत्स्नां ब्राह्मणेभ्यो यथाविधि\n",
    "07085050a": "एवं त्वामपि धर्मात्मन्प्रयाचेऽहं कृताञ्जलिः\n",
    "07085050c": "पृथिवीदानतुल्यं स्यादधिकं वा फलं विभो\n",
    "07085051a": "एक एव सदा कृष्णो मित्राणामभयंकरः\n",
    "07085051c": "रणे संत्यजति प्राणान्द्वितीयस्त्वं च सात्यके\n",
    "07085052a": "विक्रान्तस्य च वीरस्य युद्धे प्रार्थयतो यशः\n",
    "07085052c": "शूर एव सहायः स्यान्नेतरः प्राकृतो जनः\n",
    "07085053a": "ईदृशे तु परामर्दे वर्तमानस्य माधव\n",
    "07085053c": "त्वदन्यो हि रणे गोप्ता विजयस्य न विद्यते\n",
    "07085054a": "श्लाघन्नेव हि कर्माणि शतशस्तव पाण्डवः\n",
    "07085054c": "मम संजनयन्हर्षं पुनः पुनरकीर्तयत्\n",
    "07085055a": "लघ्वस्त्रश्चित्रयोधी च तथा लघुपराक्रमः\n",
    "07085055c": "प्राज्ञः सर्वास्त्रविच्छूरो मुह्यते न च संयुगे\n",
    "07085056a": "महास्कन्धो महोरस्को महाबाहुर्महाधनुः\n",
    "07085056c": "महाबलो महावीर्यः स महात्मा महारथः\n",
    "07085057a": "शिष्यो मम सखा चैव प्रियोऽस्याहं प्रियश्च मे\n",
    "07085057c": "युयुधानः सहायो मे प्रमथिष्यति कौरवान्\n",
    "07085058a": "अस्मदर्थं च राजेन्द्र संनह्येद्यदि केशवः\n",
    "07085058c": "रामो वाप्यनिरुद्धो वा प्रद्युम्नो वा महारथः\n",
    "07085059a": "गदो वा सारणो वापि साम्बो वा सह वृष्णिभिः\n",
    "07085059c": "सहायार्थं महाराज संग्रामोत्तममूर्धनि\n",
    "07085060a": "तथाप्यहं नरव्याघ्रं शैनेयं सत्यविक्रमम्\n",
    "07085060c": "साहाय्ये विनियोक्ष्यामि नास्ति मेऽन्यो हि तत्समः\n",
    "07085061a": "इति द्वैतवने तात मामुवाच धनंजयः\n",
    "07085061c": "परोक्षं त्वद्गुणांस्तथ्यान्कथयन्नार्यसंसदि\n",
    "07085062a": "तस्य त्वमेवं संकल्पं न वृथा कर्तुमर्हसि\n",
    "07085062c": "धनंजयस्य वार्ष्णेय मम भीमस्य चोभयोः\n",
    "07085063a": "यच्चापि तीर्थानि चरन्नगच्छं द्वारकां प्रति\n",
    "07085063c": "तत्राहमपि ते भक्तिमर्जुनं प्रति दृष्टवान्\n",
    "07085064a": "न तत्सौहृदमन्येषु मया शैनेय लक्षितम्\n",
    "07085064c": "यथा त्वमस्मान्भजसे वर्तमानानुपप्लवे\n",
    "07085065a": "सोऽभिजात्या च भक्त्या च सख्यस्याचार्यकस्य च\n",
    "07085065c": "सौहृदस्य च वीर्यस्य कुलीनत्वस्य माधव\n",
    "07085066a": "सत्यस्य च महाबाहो अनुकम्पार्थमेव च\n",
    "07085066c": "अनुरूपं महेष्वास कर्म त्वं कर्तुमर्हसि\n",
    "07085067a": "सुयोधनो हि सहसा गतो द्रोणेन दंशितः\n",
    "07085067c": "पूर्वमेव तु यातास्ते कौरवाणां महारथाः\n",
    "07085068a": "सुमहान्निनदश्चैव श्रूयते विजयं प्रति\n",
    "07085068c": "स शैनेय जवेनात्र गन्तुमर्हसि माधव\n",
    "07085069a": "भीमसेनो वयं चैव संयत्ताः सहसैनिकाः\n",
    "07085069c": "द्रोणमावारयिष्यामो यदि त्वां प्रति यास्यति\n",
    "07085070a": "पश्य शैनेय सैन्यानि द्रवमाणानि संयुगे\n",
    "07085070c": "महान्तं च रणे शब्दं दीर्यमाणां च भारतीम्\n",
    "07085071a": "महामारुतवेगेन समुद्रमिव पर्वसु\n",
    "07085071c": "धार्तराष्ट्रबलं तात विक्षिप्तं सव्यसाचिना\n",
    "07085072a": "रथैर्विपरिधावद्भिर्मनुष्यैश्च हयैश्च ह\n",
    "07085072c": "सैन्यं रजःसमुद्धूतमेतत्संपरिवर्तते\n",
    "07085073a": "संवृतः सिन्धुसौवीरैर्नखरप्रासयोधिभिः\n",
    "07085073c": "अत्यन्तापचितैः शूरैः फल्गुनः परवीरहा\n",
    "07085074a": "नैतद्बलमसंवार्य शक्यो हन्तुं जयद्रथः\n",
    "07085074c": "एते हि सैन्धवस्यार्थे सर्वे संत्यक्तजीविताः\n",
    "07085075a": "शरशक्तिध्वजवनं हयनागसमाकुलम्\n",
    "07085075c": "पश्यैतद्धार्तराष्ट्राणामनीकं सुदुरासदम्\n",
    "07085076a": "शृणु दुन्दुभिनिर्घोषं शङ्खशब्दांश्च पुष्कलान्\n",
    "07085076c": "सिंहनादरवांश्चैव रथनेमिस्वनांस्तथा\n",
    "07085077a": "नागानां शृणु शब्दं च पत्तीनां च सहस्रशः\n",
    "07085077c": "सादिनां द्रवतां चैव शृणु कम्पयतां महीम्\n",
    "07085078a": "पुरस्तात्सैन्धवानीकं द्रोणानीकस्य पृष्ठतः\n",
    "07085078c": "बहुत्वाद्धि नरव्याघ्र देवेन्द्रमपि पीडयेत्\n",
    "07085079a": "अपर्यन्ते बले मग्नो जह्यादपि च जीवितम्\n",
    "07085079c": "तस्मिंश्च निहते युद्धे कथं जीवेत मादृशः\n",
    "07085079e": "सर्वथाहमनुप्राप्तः सुकृच्छ्रं बत जीवितम्\n",
    "07085080a": "श्यामो युवा गुडाकेशो दर्शनीयश्च पाण्डवः\n",
    "07085080c": "लघ्वस्त्रश्चित्रयोधी च प्रविष्टस्तात भारतीम्\n",
    "07085081a": "सूर्योदये महाबाहुर्दिवसश्चातिवर्तते\n",
    "07085081c": "तन्न जानामि वार्ष्णेय यदि जीवति वा न वा\n",
    "07085081e": "कुरूणां चापि तत्सैन्यं सागरप्रतिमं महत्\n",
    "07085082a": "एक एव च बीभत्सुः प्रविष्टस्तात भारतीम्\n",
    "07085082c": "अविषह्यां महाबाहुः सुरैरपि महामृधे\n",
    "07085083a": "न च मे वर्तते बुद्धिरद्य युद्धे कथंचन\n",
    "07085083c": "द्रोणोऽपि रभसो युद्धे मम पीडयते बलम्\n",
    "07085083e": "प्रत्यक्षं ते महाबाहो यथासौ चरति द्विजः\n",
    "07085084a": "युगपच्च समेतानां कार्याणां त्वं विचक्षणः\n",
    "07085084c": "महार्थं लघुसंयुक्तं कर्तुमर्हसि माधव\n",
    "07085085a": "तस्य मे सर्वकार्येषु कार्यमेतन्मतं सदा\n",
    "07085085c": "अर्जुनस्य परित्राणं कर्तव्यमिति संयुगे\n",
    "07085086a": "नाहं शोचामि दाशार्हं गोप्तारं जगतः प्रभुम्\n",
    "07085086c": "स हि शक्तो रणे तात त्रीँल्लोकानपि संगतान्\n",
    "07085087a": "विजेतुं पुरुषव्याघ्र सत्यमेतद्ब्रवीमि ते\n",
    "07085087c": "किं पुनर्धार्तराष्ट्रस्य बलमेतत्सुदुर्बलम्\n",
    "07085088a": "अर्जुनस्त्वेव वार्ष्णेय पीडितो बहुभिर्युधि\n",
    "07085088c": "प्रजह्यात्समरे प्राणांस्तस्माद्विन्दामि कश्मलम्\n",
    "07085089a": "तस्य त्वं पदवीं गच्छ गच्छेयुस्त्वादृशा यथा\n",
    "07085089c": "तादृशस्येदृशे काले मादृशेनाभिचोदितः\n",
    "07085090a": "रणे वृष्णिप्रवीराणां द्वावेवातिरथौ स्मृतौ\n",
    "07085090c": "प्रद्युम्नश्च महाबाहुस्त्वं च सात्वत विश्रुतः\n",
    "07085091a": "अस्त्रे नारायणसमः संकर्षणसमो बले\n",
    "07085091c": "वीरतायां नरव्याघ्र धनंजयसमो ह्यसि\n",
    "07085092a": "भीष्मद्रोणावतिक्रम्य सर्वयुद्धविशारदम्\n",
    "07085092c": "त्वामद्य पुरुषव्याघ्रं लोके सन्तः प्रचक्षते\n",
    "07085093a": "नासाध्यं विद्यते लोके सात्यकेरिति माधव\n",
    "07085093c": "तत्त्वां यदभिवक्ष्यामि तत्कुरुष्व महाबल\n",
    "07085094a": "संभावना हि लोकस्य तव पार्थस्य चोभयोः\n",
    "07085094c": "नान्यथा तां महाबाहो संप्रकर्तुमिहार्हसि\n",
    "07085095a": "परित्यज्य प्रियान्प्राणान्रणे विचर वीरवत्\n",
    "07085095c": "न हि शैनेय दाशार्हा रणे रक्षन्ति जीवितम्\n",
    "07085096a": "अयुद्धमनवस्थानं संग्रामे च पलायनम्\n",
    "07085096c": "भीरूणामसतां मार्गो नैष दाशार्हसेवितः\n",
    "07085097a": "तवार्जुनो गुरुस्तात धर्मात्मा शिनिपुंगव\n",
    "07085097c": "वासुदेवो गुरुश्चापि तव पार्थस्य धीमतः\n",
    "07085098a": "कारणद्वयमेतद्धि जानानस्त्वाहमब्रुवम्\n",
    "07085098c": "मावमंस्था वचो मह्यं गुरुस्तव गुरोर्ह्यहम्\n",
    "07085099a": "वासुदेवमतं चैतन्मम चैवार्जुनस्य च\n",
    "07085099c": "सत्यमेतन्मयोक्तं ते याहि यत्र धनंजयः\n",
    "07085100a": "एतद्वचनमाज्ञाय मम सत्यपराक्रम\n",
    "07085100c": "प्रविशैतद्बलं तात धार्तराष्ट्रस्य दुर्मतेः\n",
    "07085101a": "प्रविश्य च यथान्यायं संगम्य च महारथैः\n",
    "07085101c": "यथार्हमात्मनः कर्म रणे सात्वत दर्शय\n",
    "07086001": "संजय उवाच\n",
    "07086001a": "प्रीतियुक्तं च हृद्यं च मधुराक्षरमेव च\n",
    "07086001c": "कालयुक्तं च चित्रं च स्वतया चाभिभाषितम्\n",
    "07086002a": "धर्मराजस्य तद्वाक्यं निशम्य शिनिपुंगवः\n",
    "07086002c": "सात्यकिर्भरतश्रेष्ठ प्रत्युवाच युधिष्ठिरम्\n",
    "07086003a": "श्रुतं ते गदतो वाक्यं सर्वमेतन्मयाच्युत\n",
    "07086003c": "न्याययुक्तं च चित्रं च फल्गुनार्थे यशस्करम्\n",
    "07086004a": "एवंविधे तथा काले मादृशं प्रेक्ष्य संमतम्\n",
    "07086004c": "वक्तुमर्हसि राजेन्द्र यथा पार्थं तथैव माम्\n",
    "07086005a": "न मे धनंजयस्यार्थे प्राणा रक्ष्याः कथंचन\n",
    "07086005c": "त्वत्प्रयुक्तः पुनरहं किं न कुर्यां महाहवे\n",
    "07086006a": "लोकत्रयं योधयेयं सदेवासुरमानुषम्\n",
    "07086006c": "त्वत्प्रयुक्तो नरेन्द्रेह किमुतैतत्सुदुर्बलम्\n",
    "07086007a": "सुयोधनबलं त्वद्य योधयिष्ये समन्ततः\n",
    "07086007c": "विजेष्ये च रणे राजन्सत्यमेतद्ब्रवीमि ते\n",
    "07086008a": "कुशल्यहं कुशलिनं समासाद्य धनंजयम्\n",
    "07086008c": "हते जयद्रथे राजन्पुनरेष्यामि तेऽन्तिकम्\n",
    "07086009a": "अवश्यं तु मया सर्वं विज्ञाप्यस्त्वं नराधिप\n",
    "07086009c": "वासुदेवस्य यद्वाक्यं फल्गुनस्य च धीमतः\n",
    "07086010a": "दृढं त्वभिपरीतोऽहमर्जुनेन पुनः पुनः\n",
    "07086010c": "मध्ये सर्वस्य सैन्यस्य वासुदेवस्य शृण्वतः\n",
    "07086011a": "अद्य माधव राजानमप्रमत्तोऽनुपालय\n",
    "07086011c": "आर्यां युद्धे मतिं कृत्वा यावद्धन्मि जयद्रथम्\n",
    "07086012a": "त्वयि वाहं महाबाहो प्रद्युम्ने वा महारथे\n",
    "07086012c": "नृपं निक्षिप्य गच्छेयं निरपेक्षो जयद्रथम्\n",
    "07086013a": "जानीषे हि रणे द्रोणं रभसं श्रेष्ठसंमतम्\n",
    "07086013c": "प्रतिज्ञा चापि ते नित्यं श्रुता द्रोणस्य माधव\n",
    "07086014a": "ग्रहणं धर्मराजस्य भारद्वाजोऽनुगृध्यति\n",
    "07086014c": "शक्तश्चापि रणे द्रोणो निगृहीतुं युधिष्ठिरम्\n",
    "07086015a": "एवं त्वयि समाधाय धर्मराजं नरोत्तमम्\n",
    "07086015c": "अहमद्य गमिष्यामि सैन्धवस्य वधाय हि\n",
    "07086016a": "जयद्रथमहं हत्वा ध्रुवमेष्यामि माधव\n",
    "07086016c": "धर्मराजं यथा द्रोणो निगृह्णीयाद्रणे बलात्\n",
    "07086017a": "निगृहीते नरश्रेष्ठे भारद्वाजेन माधव\n",
    "07086017c": "सैन्धवस्य वधो न स्यान्ममाप्रीतिस्तथा भवेत्\n",
    "07086018a": "एवं गते नरश्रेष्ठ पाण्डवे सत्यवादिनि\n",
    "07086018c": "अस्माकं गमनं व्यक्तं वनं प्रति भवेत्पुनः\n",
    "07086019a": "सोऽयं मम जयो व्यक्तं व्यर्थ एव भविष्यति\n",
    "07086019c": "यदि द्रोणो रणे क्रुद्धो निगृह्णीयाद्युधिष्ठिरम्\n",
    "07086020a": "स त्वमद्य महाबाहो प्रियार्थं मम माधव\n",
    "07086020c": "जयार्थं च यशोर्थं च रक्ष राजानमाहवे\n",
    "07086021a": "स भवान्मयि निक्षेपो निक्षिप्तः सव्यसाचिना\n",
    "07086021c": "भारद्वाजाद्भयं नित्यं पश्यमानेन ते प्रभो\n",
    "07086022a": "तस्यापि च महाबाहो नित्यं पश्यति संयुगे\n",
    "07086022c": "नान्यं हि प्रतियोद्धारं रौक्मिणेयादृते प्रभो\n",
    "07086022e": "मां वापि मन्यते युद्धे भारद्वाजस्य धीमतः\n",
    "07086023a": "सोऽहं संभावनां चैतामाचार्यवचनं च तत्\n",
    "07086023c": "पृष्ठतो नोत्सहे कर्तुं त्वां वा त्यक्तुं महीपते\n",
    "07086024a": "आचार्यो लघुहस्तत्वादभेद्यकवचावृतः\n",
    "07086024c": "उपलभ्य रणे क्रीडेद्यथा शकुनिना शिशुः\n",
    "07086025a": "यदि कार्ष्णिर्धनुष्पाणिरिह स्यान्मकरध्वजः\n",
    "07086025c": "तस्मै त्वां विसृजेयं वै स त्वां रक्षेद्यथार्जुनः\n",
    "07086026a": "कुरु त्वमात्मनो गुप्तिं कस्ते गोप्ता गते मयि\n",
    "07086026c": "यः प्रतीयाद्रणे द्रोणं यावद्गच्छामि पाण्डवम्\n",
    "07086027a": "मा च ते भयमद्यास्तु राजन्नर्जुनसंभवम्\n",
    "07086027c": "न स जातु महाबाहुर्भारमुद्यम्य सीदति\n",
    "07086028a": "ये च सौवीरका योधास्तथा सैन्धवपौरवाः\n",
    "07086028c": "उदीच्या दाक्षिणात्याश्च ये चान्येऽपि महारथाः\n",
    "07086029a": "ये च कर्णमुखा राजन्रथोदाराः प्रकीर्तिताः\n",
    "07086029c": "एतेऽर्जुनस्य क्रुद्धस्य कलां नार्हन्ति षोडशीम्\n",
    "07086030a": "उद्युक्ता पृथिवी सर्वा ससुरासुरमानुषा\n",
    "07086030c": "सराक्षसगणा राजन्सकिंनरमहोरगा\n",
    "07086031a": "जङ्गमाः स्थावरैः सार्धं नालं पार्थस्य संयुगे\n",
    "07086031c": "एवं ज्ञात्वा महाराज व्येतु ते भीर्धनंजये\n",
    "07086032a": "यत्र वीरौ महेष्वासौ कृष्णौ सत्यपराक्रमौ\n",
    "07086032c": "न तत्र कर्मणो व्यापत्कथंचिदपि विद्यते\n",
    "07086033a": "दैवं कृतास्त्रतां योगममर्षमपि चाहवे\n",
    "07086033c": "कृतज्ञतां दयां चैव भ्रातुस्त्वमनुचिन्तय\n",
    "07086034a": "मयि चाप्यपयाते वै गच्छमानेऽर्जुनं प्रति\n",
    "07086034c": "द्रोणे चित्रास्त्रतां संख्ये राजंस्त्वमनुचिन्तय\n",
    "07086035a": "आचार्यो हि भृशं राजन्निग्रहे तव गृध्यति\n",
    "07086035c": "प्रतिज्ञामात्मनो रक्षन्सत्यां कर्तुं च भारत\n",
    "07086036a": "कुरुष्वाद्यात्मनो गुप्तिं कस्ते गोप्ता गते मयि\n",
    "07086036c": "यस्याहं प्रत्ययात्पार्थ गच्छेयं फल्गुनं प्रति\n",
    "07086037a": "न ह्यहं त्वा महाराज अनिक्षिप्य महाहवे\n",
    "07086037c": "क्वचिद्यास्यामि कौरव्य सत्यमेतद्ब्रवीमि ते\n",
    "07086038a": "एतद्विचार्य बहुशो बुद्ध्या बुद्धिमतां वर\n",
    "07086038c": "दृष्ट्वा श्रेयः परं बुद्ध्या ततो राजन्प्रशाधि माम्\n",
    "07086039": "युधिष्ठिर उवाच\n",
    "07086039a": "एवमेतन्महाबाहो यथा वदसि माधव\n",
    "07086039c": "न तु मे शुध्यते भावः श्वेताश्वं प्रति मारिष\n",
    "07086040a": "करिष्ये परमं यत्नमात्मनो रक्षणं प्रति\n",
    "07086040c": "गच्छ त्वं समनुज्ञातो यत्र यातो धनंजयः\n",
    "07086041a": "आत्मसंरक्षणं संख्ये गमनं चार्जुनं प्रति\n",
    "07086041c": "विचार्यैतद्द्वयं बुद्ध्या गमनं तत्र रोचये\n",
    "07086042a": "स त्वमातिष्ठ यानाय यत्र यातो धनंजयः\n",
    "07086042c": "ममापि रक्षणं भीमः करिष्यति महाबलः\n",
    "07086043a": "पार्षतश्च ससोदर्यः पार्थिवाश्च महाबलाः\n",
    "07086043c": "द्रौपदेयाश्च मां तात रक्षिष्यन्ति न संशयः\n",
    "07086044a": "केकया भ्रातरः पञ्च राक्षसश्च घटोत्कचः\n",
    "07086044c": "विराटो द्रुपदश्चैव शिखण्डी च महारथः\n",
    "07086045a": "धृष्टकेतुश्च बलवान्कुन्तिभोजश्च मारिष\n",
    "07086045c": "नकुलः सहदेवश्च पाञ्चालाः सृञ्जयास्तथा\n",
    "07086045e": "एते समाहितास्तात रक्षिष्यन्ति न संशयः\n",
    "07086046a": "न द्रोणः सह सैन्येन कृतवर्मा च संयुगे\n",
    "07086046c": "समासादयितुं शक्तो न च मां धर्षयिष्यति\n",
    "07086047a": "धृष्टद्युम्नश्च समरे द्रोणं क्रुद्धं परंतपः\n",
    "07086047c": "वारयिष्यति विक्रम्य वेलेव मकरालयम्\n",
    "07086048a": "यत्र स्थास्यति संग्रामे पार्षतः परवीरहा\n",
    "07086048c": "न द्रोणसैन्यं बलवत्क्रामेत्तत्र कथंचन\n",
    "07086049a": "एष द्रोणविनाशाय समुत्पन्नो हुताशनात्\n",
    "07086049c": "कवची स शरी खड्गी धन्वी च वरभूषणः\n",
    "07086050a": "विश्रब्धो गच्छ शैनेय मा कार्षीर्मयि संभ्रमम्\n",
    "07086050c": "धृष्टद्युम्नो रणे क्रुद्धो द्रोणमावारयिष्यति\n",
    "07087001": "संजय उवाच\n",
    "07087001a": "धर्मराजस्य तद्वाक्यं निशम्य शिनिपुंगवः\n",
    "07087001c": "पार्थाच्च भयमाशङ्कन्परित्यागान्महीपतेः\n",
    "07087002a": "अपवादं ह्यात्मनश्च लोकाद्रक्षन्विशेषतः\n",
    "07087002c": "न मां भीत इति ब्रूयुरायान्तं फल्गुनं प्रति\n",
    "07087003a": "निश्चित्य बहुधैवं स सात्यकिर्युद्धदुर्मदः\n",
    "07087003c": "धर्मराजमिदं वाक्यमब्रवीत्पुरुषर्षभ\n",
    "07087004a": "कृतां चेन्मन्यसे रक्षां स्वस्ति तेऽस्तु विशां पते\n",
    "07087004c": "अनुयास्यामि बीभत्सुं करिष्ये वचनं तव\n",
    "07087005a": "न हि मे पाण्डवात्कश्चित्त्रिषु लोकेषु विद्यते\n",
    "07087005c": "यो वै प्रियतरो राजन्सत्यमेतद्ब्रवीमि ते\n",
    "07087006a": "तस्याहं पदवीं यास्ये संदेशात्तव मानद\n",
    "07087006c": "त्वत्कृते न च मे किंचिदकर्तव्यं कथंचन\n",
    "07087007a": "यथा हि मे गुरोर्वाक्यं विशिष्टं द्विपदां वर\n",
    "07087007c": "तथा तवापि वचनं विशिष्टतरमेव मे\n",
    "07087008a": "प्रिये हि तव वर्तेते भ्रातरौ कृष्णपाण्डवौ\n",
    "07087008c": "तयोः प्रिये स्थितं चैव विद्धि मां राजपुंगव\n",
    "07087009a": "तवाज्ञां शिरसा गृह्य पाण्डवार्थमहं प्रभो\n",
    "07087009c": "भित्त्वेदं दुर्भिदं सैन्यं प्रयास्ये नरसत्तम\n",
    "07087010a": "द्रोणानीकं विशाम्येष क्रुद्धो झष इवार्णवम्\n",
    "07087010c": "तत्र यास्यामि यत्रासौ राजन्राजा जयद्रथः\n",
    "07087011a": "यत्र सेनां समाश्रित्य भीतस्तिष्ठति पाण्डवात्\n",
    "07087011c": "गुप्तो रथवरश्रेष्ठैर्द्रौणिकर्णकृपादिभिः\n",
    "07087012a": "इतस्त्रियोजनं मन्ये तमध्वानं विशां पते\n",
    "07087012c": "यत्र तिष्ठति पार्थोऽसौ जयद्रथवधोद्यतः\n",
    "07087013a": "त्रियोजनगतस्यापि तस्य यास्याम्यहं पदम्\n",
    "07087013c": "आसैन्धववधाद्राजन्सुदृढेनान्तरात्मना\n",
    "07087014a": "अनादिष्टस्तु गुरुणा को नु युध्येत मानवः\n",
    "07087014c": "आदिष्टस्तु त्वया राजन्को न युध्येत मादृशः\n",
    "07087014e": "अभिजानामि तं देशं यत्र यास्याम्यहं प्रभो\n",
    "07087015a": "हुडशक्तिगदाप्रासखड्गचर्मर्ष्टितोमरम्\n",
    "07087015c": "इष्वस्त्रवरसंबाधं क्षोभयिष्ये बलार्णवम्\n",
    "07087016a": "यदेतत्कुञ्जरानीकं साहस्रमनुपश्यसि\n",
    "07087016c": "कुलमञ्जनकं नाम यत्रैते वीर्यशालिनः\n",
    "07087017a": "आस्थिता बहुभिर्म्लेच्छैर्युद्धशौण्डैः प्रहारिभिः\n",
    "07087017c": "नागा मेघनिभा राजन्क्षरन्त इव तोयदाः\n",
    "07087018a": "नैते जातु निवर्तेरन्प्रेषिता हस्तिसादिभिः\n",
    "07087018c": "अन्यत्र हि वधादेषां नास्ति राजन्पराजयः\n",
    "07087019a": "अथ यान्रथिनो राजन्समन्तादनुपश्यसि\n",
    "07087019c": "एते रुक्मरथा नाम राजपुत्रा महारथाः\n",
    "07087020a": "रथेष्वस्त्रेषु निपुणा नागेषु च विशां पते\n",
    "07087020c": "धनुर्वेदे गताः पारं मुष्टियुद्धे च कोविदाः\n",
    "07087021a": "गदायुद्धविशेषज्ञा नियुद्धकुशलास्तथा\n",
    "07087021c": "खड्गप्रहरणे युक्ताः संपाते चासिचर्मणोः\n",
    "07087022a": "शूराश्च कृतविद्याश्च स्पर्धन्ते च परस्परम्\n",
    "07087022c": "नित्यं च समरे राजन्विजिगीषन्ति मानवान्\n",
    "07087023a": "कर्णेन विजिता राजन्दुःशासनमनुव्रताः\n",
    "07087023c": "एतांस्तु वासुदेवोऽपि रथोदारान्प्रशंसति\n",
    "07087024a": "सततं प्रियकामाश्च कर्णस्यैते वशे स्थिताः\n",
    "07087024c": "तस्यैव वचनाद्राजन्निवृत्ताः श्वेतवाहनात्\n",
    "07087025a": "ते न क्षता न च श्रान्ता दृढावरणकार्मुकाः\n",
    "07087025c": "मदर्थं विष्ठिता नूनं धार्तराष्ट्रस्य शासनात्\n",
    "07087026a": "एतान्प्रमथ्य संग्रामे प्रियार्थं तव कौरव\n",
    "07087026c": "प्रयास्यामि ततः पश्चात्पदवीं सव्यसाचिनः\n",
    "07087027a": "यांस्त्वेतानपरान्राजन्नागान्सप्तशतानि च\n",
    "07087027c": "प्रेक्षसे वर्मसंछन्नान्किरातैः समधिष्ठितान्\n",
    "07087028a": "किरातराजो यान्प्रादाद्गृहीतः सव्यसाचिना\n",
    "07087028c": "स्वलंकृतांस्तथा प्रेष्यानिच्छञ्जीवितमात्मनः\n",
    "07087029a": "आसन्नेते पुरा राजंस्तव कर्मकरा दृढम्\n",
    "07087029c": "त्वामेवाद्य युयुत्सन्ते पश्य कालस्य पर्ययम्\n",
    "07087030a": "तेषामेते महामात्राः किराता युद्धदुर्मदाः\n",
    "07087030c": "हस्तिशिक्षाविदश्चैव सर्वे चैवाग्नियोनयः\n",
    "07087031a": "एते विनिर्जिताः सर्वे संग्रामे सव्यसाचिना\n",
    "07087031c": "मदर्थमद्य संयत्ता दुर्योधनवशानुगाः\n",
    "07087032a": "एतान्भित्त्वा शरै राजन्किरातान्युद्धदुर्मदान्\n",
    "07087032c": "सैन्धवस्य वधे युक्तमनुयास्यामि पाण्डवम्\n",
    "07087033a": "ये त्वेते सुमहानागा अञ्जनस्य कुलोद्भवाः\n",
    "07087033c": "कर्कशाश्च विनीताश्च प्रभिन्नकरटामुखाः\n",
    "07087034a": "जाम्बूनदमयैः सर्वैर्वर्मभिः सुविभूषिताः\n",
    "07087034c": "लब्धलक्ष्या रणे राजन्नैरावणसमा युधि\n",
    "07087035a": "उत्तरात्पर्वतादेते तीक्ष्णैर्दस्युभिरास्थिताः\n",
    "07087035c": "कर्कशैः प्रवरैर्योधैः कार्ष्णायसतनुच्छदैः\n",
    "07087036a": "सन्ति गोयोनयश्चात्र सन्ति वानरयोनयः\n",
    "07087036c": "अनेकयोनयश्चान्ये तथा मानुषयोनयः\n",
    "07087037a": "अनीकमसतामेतद्धूमवर्णमुदीर्यते\n",
    "07087037c": "म्लेच्छानां पापकर्तॄणां हिमवद्दुर्गवासिनाम्\n",
    "07087038a": "एतद्दुर्योधनो लब्ध्वा समग्रं नागमण्डलम्\n",
    "07087038c": "कृपं च सौमदत्तिं च द्रोणं च रथिनां वरम्\n",
    "07087039a": "सिन्धुराजं तथा कर्णमवमन्यत पाण्डवान्\n",
    "07087039c": "कृतार्थमथ चात्मानं मन्यते कालचोदितः\n",
    "07087040a": "ते च सर्वेऽनुसंप्राप्ता मम नाराचगोचरम्\n",
    "07087040c": "न विमोक्ष्यन्ति कौन्तेय यद्यपि स्युर्मनोजवाः\n",
    "07087041a": "तेन संभाविता नित्यं परवीर्योपजीविना\n",
    "07087041c": "विनाशमुपयास्यन्ति मच्छरौघनिपीडिताः\n",
    "07087042a": "ये त्वेते रथिनो राजन्दृश्यन्ते काञ्चनध्वजाः\n",
    "07087042c": "एते दुर्वारणा नाम काम्बोजा यदि ते श्रुताः\n",
    "07087043a": "शूराश्च कृतविद्याश्च धनुर्वेदे च निष्ठिताः\n",
    "07087043c": "संहताश्च भृशं ह्येते अन्योन्यस्य हितैषिणः\n",
    "07087044a": "अक्षौहिण्यश्च संरब्धा धार्तराष्ट्रस्य भारत\n",
    "07087044c": "यत्ता मदर्थं तिष्ठन्ति कुरुवीराभिरक्षिताः\n",
    "07087045a": "अप्रमत्ता महाराज मामेव प्रत्युपस्थिताः\n",
    "07087045c": "तांस्त्वहं प्रमथिष्यामि तृणानीव हुताशनः\n",
    "07087046a": "तस्मात्सर्वानुपासङ्गान्सर्वोपकरणानि च\n",
    "07087046c": "रथे कुर्वन्तु मे राजन्यथावद्रथकल्पकाः\n",
    "07087047a": "अस्मिंस्तु खलु संग्रामे ग्राह्यं विविधमायुधम्\n",
    "07087047c": "यथोपदिष्टमाचार्यैः कार्यः पञ्चगुणो रथः\n",
    "07087048a": "काम्बोजैर्हि समेष्यामि क्रुद्धैराशीविषोपमैः\n",
    "07087048c": "नानाशस्त्रसमावापैर्विविधायुधयोधिभिः\n",
    "07087049a": "किरातैश्च समेष्यामि विषकल्पैः प्रहारिभिः\n",
    "07087049c": "लालितैः सततं राज्ञा दुर्योधनहितैषिभिः\n",
    "07087050a": "शकैश्चापि समेष्यामि शक्रतुल्यपराक्रमैः\n",
    "07087050c": "अग्निकल्पैर्दुराधर्षैः प्रदीप्तैरिव पावकैः\n",
    "07087051a": "तथान्यैर्विविधैर्योधैः कालकल्पैर्दुरासदैः\n",
    "07087051c": "समेष्यामि रणे राजन्बहुभिर्युद्धदुर्मदैः\n",
    "07087052a": "तस्माद्वै वाजिनो मुख्या विश्रान्ताः शुभलक्षणाः\n",
    "07087052c": "उपावृत्ताश्च पीताश्च पुनर्युज्यन्तु मे रथे\n",
    "07087053a": "तस्य सर्वानुपासङ्गान्सर्वोपकरणानि च\n",
    "07087053c": "रथे प्रास्थापयद्राजा शस्त्राणि विविधानि च\n",
    "07087054a": "ततस्तान्सर्वतो मुक्त्वा सदश्वांश्चतुरो जनाः\n",
    "07087054c": "रसवत्पाययामासुः पानं मदसमीरिणम्\n",
    "07087055a": "पीतोपवृत्तान्स्नातांश्च जग्धान्नान्समलंकृतान्\n",
    "07087055c": "विनीतशल्यांस्तुरगांश्चतुरो हेममालिनः\n",
    "07087056a": "तान्यत्तान्रुक्मवर्णाभान्विनीताञ्शीघ्रगामिनः\n",
    "07087056c": "संहृष्टमनसोऽव्यग्रान्विधिवत्कल्पिते रथे\n",
    "07087057a": "महाध्वजेन सिंहेन हेमकेसरमालिना\n",
    "07087057c": "संवृते केतनैर्हेमैर्मणिविद्रुमचित्रितैः\n",
    "07087057e": "पाण्डुराभ्रप्रकाशाभिः पताकाभिरलंकृते\n",
    "07087058a": "हेमदण्डोच्छ्रितच्छत्रे बहुशस्त्रपरिच्छदे\n",
    "07087058c": "योजयामास विधिवद्धेमभाण्डविभूषितान्\n",
    "07087059a": "दारुकस्यानुजो भ्राता सूतस्तस्य प्रियः सखा\n",
    "07087059c": "न्यवेदयद्रथं युक्तं वासवस्येव मातलिः\n",
    "07087060a": "ततः स्नातः शुचिर्भूत्वा कृतकौतुकमङ्गलः\n",
    "07087060c": "स्नातकानां सहस्रस्य स्वर्णनिष्कानदापयत्\n",
    "07087060e": "आशीर्वादैः परिष्वक्तः सात्यकिः श्रीमतां वरः\n",
    "07087061a": "ततः स मधुपर्कार्हः पीत्वा कैलावतं मधु\n",
    "07087061c": "लोहिताक्षो बभौ तत्र मदविह्वललोचनः\n",
    "07087062a": "आलभ्य वीरकांस्यं च हर्षेण महतान्वितः\n",
    "07087062c": "द्विगुणीकृततेजा हि प्रज्वलन्निव पावकः\n",
    "07087062e": "उत्सङ्गे धनुरादाय सशरं रथिनां वरः\n",
    "07087063a": "कृतस्वस्त्ययनो विप्रैः कवची समलंकृतः\n",
    "07087063c": "लाजैर्गन्धैस्तथा माल्यैः कन्याभिश्चाभिनन्दितः\n",
    "07087064a": "युधिष्ठिरस्य चरणावभिवाद्य कृताञ्जलिः\n",
    "07087064c": "तेन मूर्धन्युपाघ्रात आरुरोह महारथम्\n",
    "07087065a": "ततस्ते वाजिनो हृष्टाः सुपुष्टा वातरंहसः\n",
    "07087065c": "अजय्या जैत्रमूहुस्तं विकुर्वन्तः स्म सैन्धवाः\n",
    "07087066a": "अथ हर्षपरीताङ्गः सात्यकिर्भीममब्रवीत्\n",
    "07087066c": "त्वं भीम रक्ष राजानमेतत्कार्यतमं हि ते\n",
    "07087067a": "अहं भित्त्वा प्रवेक्ष्यामि कालपक्वमिदं बलम्\n",
    "07087067c": "आयत्यां च तदात्वे च श्रेयो राज्ञोऽभिरक्षणम्\n",
    "07087068a": "जानीषे मम वीर्यं त्वं तव चाहमरिंदम\n",
    "07087068c": "तस्माद्भीम निवर्तस्व मम चेदिच्छसि प्रियम्\n",
    "07087069a": "तथोक्तः सात्यकिं प्राह व्रज त्वं कार्यसिद्धये\n",
    "07087069c": "अहं राज्ञः करिष्यामि रक्षां पुरुषसत्तम\n",
    "07087070a": "एवमुक्तः प्रत्युवाच भीमसेनं स माधवः\n",
    "07087070c": "गच्छ गच्छ द्रुतं पार्थ ध्रुवोऽद्य विजयो मम\n",
    "07087071a": "यन्मे स्निग्धोऽनुरक्तश्च त्वमद्य वशगः स्थितः\n",
    "07087071c": "निमित्तानि च धन्यानि यथा भीम वदन्ति मे\n",
    "07087072a": "निहते सैन्धवे पापे पाण्डवेन महात्मना\n",
    "07087072c": "परिष्वजिष्ये राजानं धर्मात्मानं न संशयः\n",
    "07087073a": "एतावदुक्त्वा भीमं तु विसृज्य च महामनाः\n",
    "07087073c": "संप्रैक्षत्तावकं सैन्यं व्याघ्रो मृगगणानिव\n",
    "07087074a": "तं दृष्ट्वा प्रविविक्षन्तं सैन्यं तव जनाधिप\n",
    "07087074c": "भूय एवाभवन्मूढं सुभृशं चाप्यकम्पत\n",
    "07087075a": "ततः प्रयातः सहसा सैन्यं तव स सात्यकिः\n",
    "07087075c": "दिदृक्षुरर्जुनं राजन्धर्मराजस्य शासनात्\n",
    "07088001": "संजय उवाच\n",
    "07088001a": "प्रयाते तव सैन्यं तु युयुधाने युयुत्सया\n",
    "07088001c": "धर्मराजो महाराज स्वेनानीकेन संवृतः\n",
    "07088001e": "प्रायाद्द्रोणरथप्रेप्सुर्युयुधानस्य पृष्ठतः\n",
    "07088002a": "ततः पाञ्चालराजस्य पुत्रः समरदुर्मदः\n",
    "07088002c": "प्राक्रोशत्पाण्डवानीके वसुदानश्च पार्थिवः\n",
    "07088003a": "आगच्छत प्रहरत द्रुतं विपरिधावत\n",
    "07088003c": "यथा सुखेन गच्छेत सात्यकिर्युद्धदुर्मदः\n",
    "07088004a": "महारथा हि बहवो यतिष्यन्त्यस्य निर्जये\n",
    "07088004c": "इति ब्रुवन्तो वेगेन समापेतुर्बलं तव\n",
    "07088005a": "वयं प्रतिजिगीषन्तस्तत्र तान्समभिद्रुताः\n",
    "07088005c": "ततः शब्दो महानासीद्युयुधानरथं प्रति\n",
    "07088006a": "प्रकम्प्यमाना महती तव पुत्रस्य वाहिनी\n",
    "07088006c": "सात्वतेन महाराज शतधाभिव्यदीर्यत\n",
    "07088007a": "तस्यां विदीर्यमाणायां शिनेः पौत्रो महारथः\n",
    "07088007c": "सप्त वीरान्महेष्वासानग्रानीके व्यपोथयत्\n",
    "07088008a": "ते भीता मृद्यमानाश्च प्रमृष्टा दीर्घबाहुना\n",
    "07088008c": "आयोधनं जहुर्वीरा दृष्ट्वा तमतिमानुषम्\n",
    "07088009a": "रथैर्विमथिताक्षैश्च भग्ननीडैश्च मारिष\n",
    "07088009c": "चक्रैर्विमथितैश्छिन्नैर्ध्वजैश्च विनिपातितैः\n",
    "07088010a": "अनुकर्षैः पताकाभिः शिरस्त्राणैः सकाञ्चनैः\n",
    "07088010c": "बाहुभिश्चन्दनादिग्धैः साङ्गदैश्च विशां पते\n",
    "07088011a": "हस्तिहस्तोपमैश्चापि भुजगाभोगसंनिभैः\n",
    "07088011c": "ऊरुभिः पृथिवी छन्ना मनुजानां नरोत्तम\n",
    "07088012a": "शशाङ्कसंनिकाशैश्च वदनैश्चारुकुण्डलैः\n",
    "07088012c": "पतितैर्वृषभाक्षाणां बभौ भारत मेदिनी\n",
    "07088013a": "गजैश्च बहुधा छिन्नैः शयानैः पर्वतोपमैः\n",
    "07088013c": "रराजातिभृशं भूमिर्विकीर्णैरिव पर्वतैः\n",
    "07088014a": "तपनीयमयैर्योक्त्रैर्मुक्ताजालविभूषितैः\n",
    "07088014c": "उरश्छदैर्विचित्रैश्च व्यशोभन्त तुरंगमाः\n",
    "07088014e": "गतसत्त्वा महीं प्राप्य प्रमृष्टा दीर्घबाहुना\n",
    "07088015a": "नानाविधानि सैन्यानि तव हत्वा तु सात्वतः\n",
    "07088015c": "प्रविष्टस्तावकं सैन्यं द्रावयित्वा चमूं भृशम्\n",
    "07088016a": "ततस्तेनैव मार्गेण येन यातो धनंजयः\n",
    "07088016c": "इयेष सात्यकिर्गन्तुं ततो द्रोणेन वारितः\n",
    "07088017a": "भरद्वाजं समासाद्य युयुधानस्तु मारिष\n",
    "07088017c": "नाभ्यवर्तत संक्रुद्धो वेलामिव जलाशयः\n",
    "07088018a": "निवार्य तु रणे द्रोणो युयुधानं महारथम्\n",
    "07088018c": "विव्याध निशितैर्बाणैः पञ्चभिर्मर्मभेदिभिः\n",
    "07088019a": "सात्यकिस्तु रणे द्रोणं राजन्विव्याध सप्तभिः\n",
    "07088019c": "हेमपुङ्खैः शिलाधौतैः कङ्कबर्हिणवाजितैः\n",
    "07088020a": "तं षड्भिः सायकैर्द्रोणः साश्वयन्तारमार्दयत्\n",
    "07088020c": "स तं न ममृषे द्रोणं युयुधानो महारथः\n",
    "07088021a": "सिंहनादं ततः कृत्वा द्रोणं विव्याध सात्यकिः\n",
    "07088021c": "दशभिः सायकैश्चान्यैः षड्भिरष्टाभिरेव च\n",
    "07088022a": "युयुधानः पुनर्द्रोणं विव्याध दशभिः शरैः\n",
    "07088022c": "एकेन सारथिं चास्य चतुर्भिश्चतुरो हयान्\n",
    "07088022e": "ध्वजमेकेन बाणेन विव्याध युधि मारिष\n",
    "07088023a": "तं द्रोणः साश्वयन्तारं सरथध्वजमाशुगैः\n",
    "07088023c": "त्वरन्प्राच्छादयद्बाणैः शलभानामिव व्रजैः\n",
    "07088024a": "तथैव युयुधानोऽपि द्रोणं बहुभिराशुगैः\n",
    "07088024c": "प्राच्छादयदसंभ्रान्तस्ततो द्रोण उवाच ह\n",
    "07088025a": "तवाचार्यो रणं हित्वा गतः कापुरुषो यथा\n",
    "07088025c": "युध्यमानं हि मां हित्वा प्रदक्षिणमवर्तत\n",
    "07088026a": "त्वं हि मे युध्यतो नाद्य जीवन्मोक्ष्यसि माधव\n",
    "07088026c": "यदि मां त्वं रणे हित्वा न यास्याचार्यवद्द्रुतम्\n",
    "07088027": "सात्यकिरुवाच\n",
    "07088027a": "धनंजयस्य पदवीं धर्मराजस्य शासनात्\n",
    "07088027c": "गच्छामि स्वस्ति ते ब्रह्मन्न मे कालात्ययो भवेत्\n",
    "07088028": "संजय उवाच\n",
    "07088028a": "एतावदुक्त्वा शैनेय आचार्यं परिवर्जयन्\n",
    "07088028c": "प्रयातः सहसा राजन्सारथिं चेदमब्रवीत्\n",
    "07088029a": "द्रोणः करिष्यते यत्नं सर्वथा मम वारणे\n",
    "07088029c": "यत्तो याहि रणे सूत शृणु चेदं वचः परम्\n",
    "07088030a": "एतदालोक्यते सैन्यमावन्त्यानां महाप्रभम्\n",
    "07088030c": "अस्यानन्तरतस्त्वेतद्दाक्षिणात्यं महाबलम्\n",
    "07088031a": "तदनन्तरमेतच्च बाह्लिकानां बलं महत्\n",
    "07088031c": "बाह्लिकाभ्याशतो युक्तं कर्णस्यापि महद्बलम्\n",
    "07088032a": "अन्योन्येन हि सैन्यानि भिन्नान्येतानि सारथे\n",
    "07088032c": "अन्योन्यं समुपाश्रित्य न त्यक्ष्यन्ति रणाजिरम्\n",
    "07088033a": "एतदन्तरमासाद्य चोदयाश्वान्प्रहृष्टवत्\n",
    "07088033c": "मध्यमं जवमास्थाय वह मामत्र सारथे\n",
    "07088034a": "बाह्लिका यत्र दृश्यन्ते नानाप्रहरणोद्यताः\n",
    "07088034c": "दाक्षिणात्याश्च बहवः सूतपुत्रपुरोगमाः\n",
    "07088035a": "हस्त्यश्वरथसंबाधं यच्चानीकं विलोक्यते\n",
    "07088035c": "नानादेशसमुत्थैश्च पदातिभिरधिष्ठितम्\n",
    "07088036a": "एतावदुक्त्वा यन्तारं ब्रह्माणं परिवर्जयन्\n",
    "07088036c": "स व्यतीयाय यत्रोग्रं कर्णस्य सुमहद्बलम्\n",
    "07088037a": "तं द्रोणोऽनुययौ क्रुद्धो विकिरन्विशिखान्बहून्\n",
    "07088037c": "युयुधानं महाबाहुं गच्छन्तमनिवर्तिनम्\n",
    "07088038a": "कर्णस्य सैन्यं सुमहदभिहत्य शितैः शरैः\n",
    "07088038c": "प्राविशद्भारतीं सेनामपर्यन्तां स सात्यकिः\n",
    "07088039a": "प्रविष्टे युयुधाने तु सैनिकेषु द्रुतेषु च\n",
    "07088039c": "अमर्षी कृतवर्मा तु सात्यकिं पर्यवारयत्\n",
    "07088040a": "तमापतन्तं विशिखैः षड्भिराहत्य सात्यकिः\n",
    "07088040c": "चतुर्भिश्चतुरोऽस्याश्वानाजघानाशु वीर्यवान्\n",
    "07088041a": "ततः पुनः षोडशभिर्नतपर्वभिराशुगैः\n",
    "07088041c": "सात्यकिः कृतवर्माणं प्रत्यविध्यत्स्तनान्तरे\n",
    "07088042a": "स तुद्यमानो विशिखैर्बहुभिस्तिग्मतेजनैः\n",
    "07088042c": "सात्वतेन महाराज कृतवर्मा न चक्षमे\n",
    "07088043a": "स वत्सदन्तं संधाय जिह्मगानलसंनिभम्\n",
    "07088043c": "आकृष्य राजन्नाकर्णाद्विव्याधोरसि सात्यकिम्\n",
    "07088044a": "स तस्य देहावरणं भित्त्वा देहं च सायकः\n",
    "07088044c": "सपत्रपुङ्खः पृथिवीं विवेश रुधिरोक्षितः\n",
    "07088045a": "अथास्य बहुभिर्बाणैरच्छिनत्परमास्त्रवित्\n",
    "07088045c": "समार्गणगुणं राजन्कृतवर्मा शरासनम्\n",
    "07088046a": "विव्याध च रणे राजन्सात्यकिं सत्यविक्रमम्\n",
    "07088046c": "दशभिर्विशिखैस्तीक्ष्णैरभिक्रुद्धः स्तनान्तरे\n",
    "07088047a": "ततः प्रशीर्णे धनुषि शक्त्या शक्तिमतां वरः\n",
    "07088047c": "अभ्यहन्दक्षिणं बाहुं सात्यकिः कृतवर्मणः\n",
    "07088048a": "ततोऽन्यत्सुदृढं वीरो धनुरादाय सात्यकिः\n",
    "07088048c": "व्यसृजद्विशिखांस्तूर्णं शतशोऽथ सहस्रशः\n",
    "07088049a": "सरथं कृतवर्माणं समन्तात्पर्यवाकिरत्\n",
    "07088049c": "छादयित्वा रणेऽत्यर्थं हार्दिक्यं तु स सात्यकिः\n",
    "07088050a": "अथास्य भल्लेन शिरः सारथेः समकृन्तत\n",
    "07088050c": "स पपात हतः सूतो हार्दिक्यस्य महारथात्\n",
    "07088050e": "ततस्ते यन्तरि हते प्राद्रवंस्तुरगा भृशम्\n",
    "07088051a": "अथ भोजस्त्वसंभ्रान्तो निगृह्य तुरगान्स्वयम्\n",
    "07088051c": "तस्थौ शरधनुष्पाणिस्तत्सैन्यान्यभ्यपूजयन्\n",
    "07088052a": "स मुहूर्तमिवाश्वस्य सदश्वान्समचोदयत्\n",
    "07088052c": "व्यपेतभीरमित्राणामावहत्सुमहद्भयम्\n",
    "07088052e": "सात्यकिश्चाभ्यगात्तस्मात्स तु भीममुपाद्रवत्\n",
    "07088053a": "युयुधानोऽपि राजेन्द्र द्रोणानीकाद्विनिःसृतः\n",
    "07088053c": "प्रययौ त्वरितस्तूर्णं काम्बोजानां महाचमूम्\n",
    "07088054a": "स तत्र बहुभिः शूरैः संनिरुद्धो महारथैः\n",
    "07088054c": "न चचाल तदा राजन्सात्यकिः सत्यविक्रमः\n",
    "07088055a": "संधाय च चमूं द्रोणो भोजे भारं निवेश्य च\n",
    "07088055c": "अन्वधावद्रणे यत्तो युयुधानं युयुत्सया\n",
    "07088056a": "तथा तमनुधावन्तं युयुधानस्य पृष्ठतः\n",
    "07088056c": "न्यवारयन्त संक्रुद्धाः पाण्डुसैन्ये बृहत्तमाः\n",
    "07088057a": "समासाद्य तु हार्दिक्यं रथानां प्रवरं रथम्\n",
    "07088057c": "पाञ्चाला विगतोत्साहा भीमसेनपुरोगमाः\n",
    "07088057e": "विक्रम्य वारिता राजन्वीरेण कृतवर्मणा\n",
    "07088058a": "यतमानांस्तु तान्सर्वानीषद्विगतचेतसः\n",
    "07088058c": "अभितस्ताञ्शरौघेण क्लान्तवाहानवारयत्\n",
    "07088059a": "निगृहीतास्तु भोजेन भोजानीकेप्सवो रणे\n",
    "07088059c": "अतिष्ठन्नार्यवद्वीराः प्रार्थयन्तो महद्यशः\n",
    "07089001": "धृतराष्ट्र उवाच\n",
    "07089001a": "एवं बहुविधं सैन्यमेवं प्रविचितं वरम्\n",
    "07089001c": "व्यूढमेवं यथान्यायमेवं बहु च संजय\n",
    "07089002a": "नित्यं पूजितमस्माभिरभिकामं च नः सदा\n",
    "07089002c": "प्रौढमत्यद्भुताकारं पुरस्ताद्दृढविक्रमम्\n",
    "07089003a": "नातिवृद्धमबालं च न कृशं नातिपीवरम्\n",
    "07089003c": "लघुवृत्तायतप्राणं सारगात्रमनामयम्\n",
    "07089004a": "आत्तसंनाहसंपन्नं बहुशस्त्रपरिच्छदम्\n",
    "07089004c": "शस्त्रग्रहणविद्यासु बह्वीषु परिनिष्ठितम्\n",
    "07089005a": "आरोहे पर्यवस्कन्दे सरणे सान्तरप्लुते\n",
    "07089005c": "सम्यक्प्रहरणे याने व्यपयाने च कोविदम्\n",
    "07089006a": "नागेष्वश्वेषु बहुशो रथेषु च परीक्षितम्\n",
    "07089006c": "परीक्ष्य च यथान्यायं वेतनेनोपपादितम्\n",
    "07089007a": "न गोष्ठ्या नोपचारेण न संबन्धनिमित्ततः\n",
    "07089007c": "नानाहूतो न ह्यभृतो मम सैन्ये बभूव ह\n",
    "07089008a": "कुलीनार्यजनोपेतं तुष्टपुष्टमनुद्धतम्\n",
    "07089008c": "कृतमानोपकारं च यशस्वि च मनस्वि च\n",
    "07089009a": "सचिवैश्चापरैर्मुख्यैर्बहुभिर्मुख्यकर्मभिः\n",
    "07089009c": "लोकपालोपमैस्तात पालितं नरसत्तमैः\n",
    "07089010a": "बहुभिः पार्थिवैर्गुप्तमस्मत्प्रियचिकीर्षुभिः\n",
    "07089010c": "अस्मानभिसृतैः कामात्सबलैः सपदानुगैः\n",
    "07089011a": "महोदधिमिवापूर्णमापगाभिः समन्ततः\n",
    "07089011c": "अपक्षैः पक्षिसंकाशै रथैरश्वैश्च संवृतम्\n",
    "07089012a": "योधाक्षय्यजलं भीमं वाहनोर्मितरङ्गिणम्\n",
    "07089012c": "क्षेपण्यसिगदाशक्तिशरप्रासझषाकुलम्\n",
    "07089013a": "ध्वजभूषणसंबाधं रत्नपट्टेन संचितम्\n",
    "07089013c": "वाहनैरपि धावद्भिर्वायुवेगविकम्पितम्\n",
    "07089014a": "द्रोणगम्भीरपातालं कृतवर्ममहाह्रदम्\n",
    "07089014c": "जलसंधमहाग्राहं कर्णचन्द्रोदयोद्धतम्\n",
    "07089015a": "गते सैन्यार्णवं भित्त्वा तरसा पाण्डवर्षभे\n",
    "07089015c": "संजयैकरथेनैव युयुधाने च मामकम्\n",
    "07089016a": "तत्र शेषं न पश्यामि प्रविष्टे सव्यसाचिनि\n",
    "07089016c": "सात्वते च रथोदारे मम सैन्यस्य संजय\n",
    "07089017a": "तौ तत्र समतिक्रान्तौ दृष्ट्वाभीतौ तरस्विनौ\n",
    "07089017c": "सिन्धुराजं च संप्रेक्ष्य गाण्डीवस्येषुगोचरे\n",
    "07089018a": "किं तदा कुरवः कृत्यं विदधुः कालचोदिताः\n",
    "07089018c": "दारुणैकायने काले कथं वा प्रतिपेदिरे\n",
    "07089019a": "ग्रस्तान्हि कौरवान्मन्ये मृत्युना तात संगतान्\n",
    "07089019c": "विक्रमो हि रणे तेषां न तथा दृश्यतेऽद्य वै\n",
    "07089020a": "अक्षतौ संयुगे तत्र प्रविष्टौ कृष्णपाण्डवौ\n",
    "07089020c": "न च वारयिता कश्चित्तयोरस्तीह संजय\n",
    "07089021a": "भृताश्च बहवो योधाः परीक्ष्यैव महारथाः\n",
    "07089021c": "वेतनेन यथायोग्यं प्रियवादेन चापरे\n",
    "07089022a": "अकारणभृतस्तात मम सैन्ये न विद्यते\n",
    "07089022c": "कर्मणा ह्यनुरूपेण लभ्यते भक्तवेतनम्\n",
    "07089023a": "न च योधोऽभवत्कश्चिन्मम सैन्ये तु संजय\n",
    "07089023c": "अल्पदानभृतस्तात न कुप्यभृतको नरः\n",
    "07089024a": "पूजिता हि यथाशक्त्या दानमानासनैर्मया\n",
    "07089024c": "तथा पुत्रैश्च मे तात ज्ञातिभिश्च सबान्धवैः\n",
    "07089025a": "ते च प्राप्यैव संग्रामे निर्जिताः सव्यसाचिना\n",
    "07089025c": "शैनेयेन परामृष्टाः किमन्यद्भागधेयतः\n",
    "07089026a": "रक्ष्यते यश्च संग्रामे ये च संजय रक्षिणः\n",
    "07089026c": "एकः साधारणः पन्था रक्ष्यस्य सह रक्षिभिः\n",
    "07089027a": "अर्जुनं समरे दृष्ट्वा सैन्धवस्याग्रतः स्थितम्\n",
    "07089027c": "पुत्रो मम भृशं मूढः किं कार्यं प्रत्यपद्यत\n",
    "07089028a": "सात्यकिं च रणे दृष्ट्वा प्रविशन्तमभीतवत्\n",
    "07089028c": "किं नु दुर्योधनः कृत्यं प्राप्तकालममन्यत\n",
    "07089029a": "सर्वशस्त्रातिगौ सेनां प्रविष्टौ रथसत्तमौ\n",
    "07089029c": "दृष्ट्वा कां वै धृतिं युद्धे प्रत्यपद्यन्त मामकाः\n",
    "07089030a": "दृष्ट्वा कृष्णं तु दाशार्हमर्जुनार्थे व्यवस्थितम्\n",
    "07089030c": "शिनीनामृषभं चैव मन्ये शोचन्ति पुत्रकाः\n",
    "07089031a": "दृष्ट्वा सेनां व्यतिक्रान्तां सात्वतेनार्जुनेन च\n",
    "07089031c": "पलायमानांश्च कुरून्मन्ये शोचन्ति पुत्रकाः\n",
    "07089032a": "विद्रुतान्रथिनो दृष्ट्वा निरुत्साहान्द्विषज्जये\n",
    "07089032c": "पलायने कृतोत्साहान्मन्ये शोचन्ति पुत्रकाः\n",
    "07089033a": "शून्यान्कृतान्रथोपस्थान्सात्वतेनार्जुनेन च\n",
    "07089033c": "हतांश्च योधान्संदृश्य मन्ये शोचन्ति पुत्रकाः\n",
    "07089034a": "व्यश्वनागरथान्दृष्ट्वा तत्र वीरान्सहस्रशः\n",
    "07089034c": "धावमानान्रणे व्यग्रान्मन्ये शोचन्ति पुत्रकाः\n",
    "07089035a": "विवीरांश्च कृतानश्वान्विरथांश्च कृतान्नरान्\n",
    "07089035c": "तत्र सात्यकिपार्थाभ्यां मन्ये शोचन्ति पुत्रकाः\n",
    "07089036a": "पत्तिसंघान्रणे दृष्ट्वा धावमानांश्च सर्वशः\n",
    "07089036c": "निराशा विजये सर्वे मन्ये शोचन्ति पुत्रकाः\n",
    "07089037a": "द्रोणस्य समतिक्रान्तावनीकमपराजितौ\n",
    "07089037c": "क्षणेन दृष्ट्वा तौ वीरौ मन्ये शोचन्ति पुत्रकाः\n",
    "07089038a": "संमूढोऽस्मि भृशं तात श्रुत्वा कृष्णधनंजयौ\n",
    "07089038c": "प्रविष्टौ मामकं सैन्यं सात्वतेन सहाच्युतौ\n",
    "07089039a": "तस्मिन्प्रविष्टे पृतनां शिनीनां प्रवरे रथे\n",
    "07089039c": "भोजानीकं व्यतिक्रान्ते कथमासन्हि कौरवाः\n",
    "07089040a": "तथा द्रोणेन समरे निगृहीतेषु पाण्डुषु\n",
    "07089040c": "कथं युद्धमभूत्तत्र तन्ममाचक्ष्व संजय\n",
    "07089041a": "द्रोणो हि बलवाञ्शूरः कृतास्त्रो दृढविक्रमः\n",
    "07089041c": "पाञ्चालास्तं महेष्वासं प्रत्ययुध्यन्कथं रणे\n",
    "07089042a": "बद्धवैरास्तथा द्रोणे धर्मराजजयैषिणः\n",
    "07089042c": "भारद्वाजस्तथा तेषु कृतवैरो महारथः\n",
    "07089043a": "अर्जुनश्चापि यच्चक्रे सिन्धुराजवधं प्रति\n",
    "07089043c": "तन्मे सर्वं समाचक्ष्व कुशलो ह्यसि संजय\n",
    "07090001": "संजय उवाच\n",
    "07090001a": "आत्मापराधात्संभूतं व्यसनं भरतर्षभ\n",
    "07090001c": "प्राप्य प्राकृतवद्वीर न त्वं शोचितुमर्हसि\n",
    "07090002a": "तव निर्गुणतां ज्ञात्वा पक्षपातं सुतेषु च\n",
    "07090002c": "द्वैधीभावं तथा धर्मे पाण्डवेषु च मत्सरम्\n",
    "07090002e": "आर्तप्रलापांश्च बहून्मनुजाधिपसत्तम\n",
    "07090003a": "सर्वलोकस्य तत्त्वज्ञः सर्वलोकगुरुः प्रभुः\n",
    "07090003c": "वासुदेवस्ततो युद्धं कुरूणामकरोन्महत्\n",
    "07090004a": "आत्मापराधात्सुमहान्प्राप्तस्ते विपुलः क्षयः\n",
    "07090004c": "न हि ते सुकृतं किंचिदादौ मध्ये च भारत\n",
    "07090004e": "दृश्यते पृष्ठतश्चैव त्वन्मूलो हि पराजयः\n",
    "07090005a": "तस्मादद्य स्थिरो भूत्वा ज्ञात्वा लोकस्य निर्णयम्\n",
    "07090005c": "शृणु युद्धं यथा वृत्तं घोरं देवासुरोपमम्\n",
    "07090006a": "प्रविष्टे तव सैन्यं तु शैनेये सत्यविक्रमे\n",
    "07090006c": "भीमसेनमुखाः पार्थाः प्रतीयुर्वाहिनीं तव\n",
    "07090007a": "आगच्छतस्तान्सहसा क्रुद्धरूपान्सहानुगान्\n",
    "07090007c": "दधारैको रणे पाण्डून्कृतवर्मा महारथः\n",
    "07090008a": "यथोद्वृत्तं धारयते वेला वै सलिलार्णवम्\n",
    "07090008c": "पाण्डुसैन्यं तथा संख्ये हार्दिक्यः समवारयत्\n",
    "07090009a": "तत्राद्भुतममन्यन्त हार्दिक्यस्य पराक्रमम्\n",
    "07090009c": "यदेनं सहिताः पार्था नातिचक्रमुराहवे\n",
    "07090010a": "ततो भीमस्त्रिभिर्विद्ध्वा कृतवर्माणमायसैः\n",
    "07090010c": "शङ्खं दध्मौ महाबाहुर्हर्षयन्सर्वपाण्डवान्\n",
    "07090011a": "सहदेवस्तु विंशत्या धर्मराजश्च पञ्चभिः\n",
    "07090011c": "शतेन नकुलश्चापि हार्दिक्यं समविध्यत\n",
    "07090012a": "द्रौपदेयास्त्रिसप्तत्या सप्तभिश्च घटोत्कचः\n",
    "07090012c": "धृष्टद्युम्नस्त्रिभिश्चापि कृतवर्माणमार्दयत्\n",
    "07090012e": "विराटो द्रुपदश्चैव याज्ञसेनिश्च पञ्चभिः\n",
    "07090013a": "शिखण्डी चापि हार्दिक्यं विद्ध्वा पञ्चभिराशुगैः\n",
    "07090013c": "पुनर्विव्याध विंशत्या सायकानां हसन्निव\n",
    "07090014a": "कृतवर्मा ततो राजन्सर्वतस्तान्महारथान्\n",
    "07090014c": "एकैकं पञ्चभिर्विद्ध्वा भीमं विव्याध सप्तभिः\n",
    "07090014e": "धनुर्ध्वजं च संयत्तो रथाद्भूमावपातयत्\n",
    "07090015a": "अथैनं छिन्नधन्वानं त्वरमाणो महारथः\n",
    "07090015c": "आजघानोरसि क्रुद्धः सप्तत्या निशितैः शरैः\n",
    "07090016a": "स गाढविद्धो बलवान्हार्दिक्यस्य शरोत्तमैः\n",
    "07090016c": "चचाल रथमध्यस्थः क्षितिकम्पे यथाचलः\n",
    "07090017a": "भीमसेनं तथा दृष्ट्वा धर्मराजपुरोगमाः\n",
    "07090017c": "विसृजन्तः शरान्घोरान्कृतवर्माणमार्दयन्\n",
    "07090018a": "तं तथा कोष्ठकीकृत्य रथवंशेन मारिष\n",
    "07090018c": "विव्यधुः सायकैर्हृष्टा रक्षार्थं मारुतेर्मृधे\n",
    "07090019a": "प्रतिलभ्य ततः संज्ञां भीमसेनो महाबलः\n",
    "07090019c": "शक्तिं जग्राह समरे हेमदण्डामयस्मयीम्\n",
    "07090019e": "चिक्षेप च रथात्तूर्णं कृतवर्मरथं प्रति\n",
    "07090020a": "सा भीमभुजनिर्मुक्ता निर्मुक्तोरगसंनिभा\n",
    "07090020c": "कृतवर्माणमभितः प्रजज्वाल सुदारुणा\n",
    "07090021a": "तामापतन्तीं सहसा युगान्ताग्निसमप्रभाम्\n",
    "07090021c": "द्वाभ्यां शराभ्यां हार्दिक्यो निचकर्त द्विधा तदा\n",
    "07090022a": "सा छिन्ना पतिता भूमौ शक्तिः कनकभूषणा\n",
    "07090022c": "द्योतयन्ती दिशो राजन्महोल्केव दिवश्च्युता\n",
    "07090022e": "शक्तिं विनिहतां दृष्ट्वा भीमश्चुक्रोध वै भृशम्\n",
    "07090023a": "ततोऽन्यद्धनुरादाय वेगवत्सुमहास्वनम्\n",
    "07090023c": "भीमसेनो रणे क्रुद्धो हार्दिक्यं समवारयत्\n",
    "07090024a": "अथैनं पञ्चभिर्बाणैराजघान स्तनान्तरे\n",
    "07090024c": "भीमो भीमबलो राजंस्तव दुर्मन्त्रितेन ह\n",
    "07090025a": "भोजस्तु क्षतसर्वाङ्गो भीमसेनेन मारिष\n",
    "07090025c": "रक्ताशोक इवोत्फुल्लो व्यभ्राजत रणाजिरे\n",
    "07090026a": "ततः क्रुद्धस्त्रिभिर्बाणैर्भीमसेनं हसन्निव\n",
    "07090026c": "अभिहत्य दृढं युद्धे तान्सर्वान्प्रत्यविध्यत\n",
    "07090027a": "त्रिभिस्त्रिभिर्महेष्वासो यतमानान्महारथान्\n",
    "07090027c": "तेऽपि तं प्रत्यविध्यन्त सप्तभिः सप्तभिः शरैः\n",
    "07090028a": "शिखण्डिनस्ततः क्रुद्धः क्षुरप्रेण महारथः\n",
    "07090028c": "धनुश्चिच्छेद समरे प्रहसन्निव भारत\n",
    "07090029a": "शिखण्डी तु ततः क्रुद्धश्छिन्ने धनुषि सत्वरम्\n",
    "07090029c": "असिं जग्राह समरे शतचन्द्रं च भास्वरम्\n",
    "07090030a": "भ्रामयित्वा महाचर्म चामीकरविभूषितम्\n",
    "07090030c": "तमसिं प्रेषयामास कृतवर्मरथं प्रति\n",
    "07090031a": "स तस्य सशरं चापं छित्त्वा संख्ये महानसिः\n",
    "07090031c": "अभ्यगाद्धरणीं राजंश्च्युतं ज्योतिरिवाम्बरात्\n",
    "07090032a": "एतस्मिन्नेव काले तु त्वरमाणा महारथाः\n",
    "07090032c": "विव्यधुः सायकैर्गाढं कृतवर्माणमाहवे\n",
    "07090033a": "अथान्यद्धनुरादाय त्यक्त्वा तच्च महद्धनुः\n",
    "07090033c": "विशीर्णं भरतश्रेष्ठ हार्दिक्यः परवीरहा\n",
    "07090034a": "विव्याध पाण्डवान्युद्धे त्रिभिस्त्रिभिरजिह्मगैः\n",
    "07090034c": "शिखण्डिनं च विव्याध त्रिभिः पञ्चभिरेव च\n",
    "07090035a": "धनुरन्यत्समादाय शिखण्डी तु महायशाः\n",
    "07090035c": "अवारयत्कूर्मनखैराशुगैर्हृदिकात्मजम्\n",
    "07090036a": "ततः क्रुद्धो रणे राजन्हृदिकस्यात्मसंभवः\n",
    "07090036c": "अभिदुद्राव वेगेन याज्ञसेनिं महारथम्\n",
    "07090037a": "भीष्मस्य समरे राजन्मृत्योर्हेतुं महात्मनः\n",
    "07090037c": "विदर्शयन्बलं शूरः शार्दूल इव कुञ्जरम्\n",
    "07090038a": "तौ दिशागजसंकाशौ ज्वलिताविव पावकौ\n",
    "07090038c": "समासेदतुरन्योन्यं शरसंघैररिंदमौ\n",
    "07090039a": "विधुन्वानौ धनुःश्रेष्ठे संदधानौ च सायकान्\n",
    "07090039c": "विसृजन्तौ च शतशो गभस्तीनिव भास्करौ\n",
    "07090040a": "तापयन्तौ शरैस्तीक्ष्णैरन्योन्यं तौ महारथौ\n",
    "07090040c": "युगान्तप्रतिमौ वीरौ रेजतुर्भास्कराविव\n",
    "07090041a": "कृतवर्मा तु रभसं याज्ञसेनिं महारथम्\n",
    "07090041c": "विद्ध्वेषूणां त्रिसप्तत्या पुनर्विव्याध सप्तभिः\n",
    "07090042a": "स गाढविद्धो व्यथितो रथोपस्थ उपाविशत्\n",
    "07090042c": "विसृजन्सशरं चापं मूर्छयाभिपरिप्लुतः\n",
    "07090043a": "तं विषण्णं रथे दृष्ट्वा तावका भरतर्षभ\n",
    "07090043c": "हार्दिक्यं पूजयामासुर्वासांस्यादुधुवुश्च ह\n",
    "07090044a": "शिखण्डिनं तथा ज्ञात्वा हार्दिक्यशरपीडितम्\n",
    "07090044c": "अपोवाह रणाद्यन्ता त्वरमाणो महारथम्\n",
    "07090045a": "सादितं तु रथोपस्थे दृष्ट्वा पार्थाः शिखण्डिनम्\n",
    "07090045c": "परिवव्रू रथैस्तूर्णं कृतवर्माणमाहवे\n",
    "07090046a": "तत्राद्भुतं परं चक्रे कृतवर्मा महारथः\n",
    "07090046c": "यदेकः समरे पार्थान्वारयामास सानुगान्\n",
    "07090047a": "पार्थाञ्जित्वाजयच्चेदीन्पाञ्चालान्सृञ्जयानपि\n",
    "07090047c": "केकयांश्च महावीर्यान्कृतवर्मा महारथः\n",
    "07090048a": "ते वध्यमानाः समरे हार्दिक्येन स्म पाण्डवाः\n",
    "07090048c": "इतश्चेतश्च धावन्तो नैव चक्रुर्धृतिं रणे\n",
    "07090049a": "जित्वा पाण्डुसुतान्युद्धे भीमसेनपुरोगमान्\n",
    "07090049c": "हार्दिक्यः समरेऽतिष्ठद्विधूम इव पावकः\n",
    "07090050a": "ते द्राव्यमाणाः समरे हार्दिक्येन महारथाः\n",
    "07090050c": "विमुखाः समपद्यन्त शरवृष्टिभिरर्दिताः\n",
    "07091001": "संजय उवाच\n",
    "07091001a": "शृणुष्वैकमना राजन्यन्मां त्वं परिपृच्छसि\n",
    "07091001c": "द्राव्यमाणे बले तस्मिन्हार्दिक्येन महात्मना\n",
    "07091002a": "लज्जयावनते चापि प्रहृष्टैश्चैव तावकैः\n",
    "07091002c": "द्वीपो य आसीत्पाण्डूनामगाधे गाधमिच्छताम्\n",
    "07091003a": "श्रुत्वा तु निनदं भीमं तावकानां महाहवे\n",
    "07091003c": "शैनेयस्त्वरितो राजन्कृतवर्माणमभ्ययात्\n",
    "07091004a": "कृतवर्मा तु हार्दिक्यः शैनेयं निशितैः शरैः\n",
    "07091004c": "अवाकिरत्सुसंक्रुद्धस्ततोऽक्रुध्यत सात्यकिः\n",
    "07091005a": "ततः सुनिशितं भल्लं शैनेयः कृतवर्मणे\n",
    "07091005c": "प्रेषयामास समरे शरांश्च चतुरोऽपरान्\n",
    "07091006a": "ते तस्य जघ्निरे वाहान्भल्लेनास्याच्छिनद्धनुः\n",
    "07091006c": "पृष्ठरक्षं तथा सूतमविध्यन्निशितैः शरैः\n",
    "07091007a": "ततस्तं विरथं कृत्वा सात्यकिः सत्यविक्रमः\n",
    "07091007c": "सेनामस्यार्दयामास शरैः संनतपर्वभिः\n",
    "07091008a": "साभज्यताथ पृतना शैनेयशरपीडिता\n",
    "07091008c": "ततः प्रायाद्वै त्वरितः सात्यकिः सत्यविक्रमः\n",
    "07091009a": "शृणु राजन्यदकरोत्तव सैन्येषु वीर्यवान्\n",
    "07091009c": "अतीत्य स महाराज द्रोणानीकमहार्णवम्\n",
    "07091010a": "पराजित्य च संहृष्टः कृतवर्माणमाहवे\n",
    "07091010c": "यन्तारमब्रवीच्छूरः शनैर्याहीत्यसंभ्रमम्\n",
    "07091011a": "दृष्ट्वा तु तव तत्सैन्यं रथाश्वद्विपसंकुलम्\n",
    "07091011c": "पदातिजनसंपूर्णमब्रवीत्सारथिं पुनः\n",
    "07091012a": "यदेतन्मेघसंकाशं द्रोणानीकस्य सव्यतः\n",
    "07091012c": "सुमहत्कुञ्जरानीकं यस्य रुक्मरथो मुखम्\n",
    "07091013a": "एते हि बहवः सूत दुर्निवार्याश्च संयुगे\n",
    "07091013c": "दुर्योधनसमादिष्टा मदर्थे त्यक्तजीविताः\n",
    "07091013e": "राजपुत्रा महेष्वासाः सर्वे विक्रान्तयोधिनः\n",
    "07091014a": "त्रिगर्तानां रथोदाराः सुवर्णविकृतध्वजाः\n",
    "07091014c": "मामेवाभिमुखा वीरा योत्स्यमाना व्यवस्थिताः\n",
    "07091015a": "अत्र मां प्रापय क्षिप्रमश्वांश्चोदय सारथे\n",
    "07091015c": "त्रिगर्तैः सह योत्स्यामि भारद्वाजस्य पश्यतः\n",
    "07091016a": "ततः प्रायाच्छनैः सूतः सात्वतस्य मते स्थितः\n",
    "07091016c": "रथेनादित्यवर्णेन भास्वरेण पताकिना\n",
    "07091017a": "तमूहुः सारथेर्वश्या वल्गमाना हयोत्तमाः\n",
    "07091017c": "वायुवेगसमाः संख्ये कुन्देन्दुरजतप्रभाः\n",
    "07091018a": "आपतन्तं रथं तं तु शङ्खवर्णैर्हयोत्तमैः\n",
    "07091018c": "परिवव्रुस्ततः शूरा गजानीकेन सर्वतः\n",
    "07091018e": "किरन्तो विविधांस्तीक्ष्णान्सायकाँल्लघुवेधिनः\n",
    "07091019a": "सात्वतोऽपि शितैर्बाणैर्गजानीकमयोधयत्\n",
    "07091019c": "पर्वतानिव वर्षेण तपान्ते जलदो महान्\n",
    "07091020a": "वज्राशनिसमस्पर्शैर्वध्यमानाः शरैर्गजाः\n",
    "07091020c": "प्राद्रवन्रणमुत्सृज्य शिनिवीर्यसमीरितैः\n",
    "07091021a": "शीर्णदन्ता विरुधिरा भिन्नमस्तकपिण्डकाः\n",
    "07091021c": "विशीर्णकर्णास्यकरा विनियन्तृपताकिनः\n",
    "07091022a": "संभिन्नवर्मघण्टाश्च संनिकृत्तमहाध्वजाः\n",
    "07091022c": "हतारोहा दिशो राजन्भेजिरे भ्रष्टकम्बलाः\n",
    "07091023a": "रुवन्तो विविधान्रावाञ्जलदोपमनिस्वनाः\n",
    "07091023c": "नाराचैर्वत्सदन्तैश्च सात्वतेन विदारिताः\n",
    "07091024a": "तस्मिन्द्रुते गजानीके जलसंधो महारथः\n",
    "07091024c": "यत्तः संप्रापयन्नागं रजताश्वरथं प्रति\n",
    "07091025a": "रुक्मवर्णकरः शूरस्तपनीयाङ्गदः शुचिः\n",
    "07091025c": "कुण्डली मुकुटी शङ्खी रक्तचन्दनरूषितः\n",
    "07091026a": "शिरसा धारयन्दीप्तां तपनीयमयीं स्रजम्\n",
    "07091026c": "उरसा धारयन्निष्कं कण्ठसूत्रं च भास्वरम्\n",
    "07091027a": "चापं च रुक्मविकृतं विधुन्वन्गजमूर्धनि\n",
    "07091027c": "अशोभत महाराज सविद्युदिव तोयदः\n",
    "07091028a": "तमापतन्तं सहसा मागधस्य गजोत्तमम्\n",
    "07091028c": "सात्यकिर्वारयामास वेलेवोद्वृत्तमर्णवम्\n",
    "07091029a": "नागं निवारितं दृष्ट्वा शैनेयस्य शरोत्तमैः\n",
    "07091029c": "अक्रुध्यत रणे राजञ्जलसंधो महाबलः\n",
    "07091030a": "ततः क्रुद्धो महेष्वासो मार्गणैर्भारसाधनैः\n",
    "07091030c": "अविध्यत शिनेः पौत्रं जलसंधो महोरसि\n",
    "07091031a": "ततोऽपरेण भल्लेन पीतेन निशितेन च\n",
    "07091031c": "अस्यतो वृष्णिवीरस्य निचकर्त शरासनम्\n",
    "07091032a": "सात्यकिं छिन्नधन्वानं प्रहसन्निव भारत\n",
    "07091032c": "अविध्यन्मागधो वीरः पञ्चभिर्निशितैः शरैः\n",
    "07091033a": "स विद्धो बहुभिर्बाणैर्जलसंधेन वीर्यवान्\n",
    "07091033c": "नाकम्पत महाबाहुस्तदद्भुतमिवाभवत्\n",
    "07091034a": "अचिन्तयन्वै स शरान्नात्यर्थं संभ्रमाद्बली\n",
    "07091034c": "धनुरन्यत्समादाय तिष्ठ तिष्ठेत्युवाच ह\n",
    "07091035a": "एतावदुक्त्वा शैनेयो जलसंधं महोरसि\n",
    "07091035c": "विव्याध षष्ट्या सुभृशं शराणां प्रहसन्निव\n",
    "07091036a": "क्षुरप्रेण च पीतेन मुष्टिदेशे महद्धनुः\n",
    "07091036c": "जलसंधस्य चिच्छेद विव्याध च त्रिभिः शरैः\n",
    "07091037a": "जलसंधस्तु तत्त्यक्त्वा सशरं वै शरासनम्\n",
    "07091037c": "तोमरं व्यसृजत्तूर्णं सात्यकिं प्रति मारिष\n",
    "07091038a": "स निर्भिद्य भुजं सव्यं माधवस्य महारणे\n",
    "07091038c": "अभ्यगाद्धरणीं घोरः श्वसन्निव महोरगः\n",
    "07091039a": "निर्भिन्ने तु भुजे सव्ये सात्यकिः सत्यविक्रमः\n",
    "07091039c": "त्रिंशद्भिर्विशिखैस्तीक्ष्णैर्जलसंधमताडयत्\n",
    "07091040a": "प्रगृह्य तु ततः खड्गं जलसंधो महाबलः\n",
    "07091040c": "आर्षभं चर्म च महच्छतचन्द्रमलंकृतम्\n",
    "07091040e": "तत आविध्य तं खड्गं सात्वतायोत्ससर्ज ह\n",
    "07091041a": "शैनेयस्य धनुश्छित्त्वा स खड्गो न्यपतन्महीम्\n",
    "07091041c": "अलातचक्रवच्चैव व्यरोचत महीं गतः\n",
    "07091042a": "अथान्यद्धनुरादाय सर्वकायावदारणम्\n",
    "07091042c": "शालस्कन्धप्रतीकाशमिन्द्राशनिसमस्वनम्\n",
    "07091042e": "विस्फार्य विव्यधे क्रुद्धो जलसंधं शरेण ह\n",
    "07091043a": "ततः साभरणौ बाहू क्षुराभ्यां माधवोत्तमः\n",
    "07091043c": "साङ्गदौ जलसंधस्य चिच्छेद प्रहसन्निव\n",
    "07091044a": "तौ बाहू परिघप्रख्यौ पेततुर्गजसत्तमात्\n",
    "07091044c": "वसुंधराधराद्भ्रष्टौ पञ्चशीर्षाविवोरगौ\n",
    "07091045a": "ततः सुदंष्ट्रं सुहनु चारुकुण्डलमुन्नसम्\n",
    "07091045c": "क्षुरेणास्य तृतीयेन शिरश्चिच्छेद सात्यकिः\n",
    "07091046a": "तत्पातितशिरोबाहुकबन्धं भीमदर्शनम्\n",
    "07091046c": "द्विरदं जलसंधस्य रुधिरेणाभ्यषिञ्चत\n",
    "07091047a": "जलसंधं निहत्याजौ त्वरमाणस्तु सात्वतः\n",
    "07091047c": "नैषादिं पातयामास गजस्कन्धाद्विशां पते\n",
    "07091048a": "रुधिरेणावसिक्ताङ्गो जलसंधस्य कुञ्जरः\n",
    "07091048c": "विलम्बमानमवहत्संश्लिष्टं परमासनम्\n",
    "07091049a": "शरार्दितः सात्वतेन मर्दमानः स्ववाहिनीम्\n",
    "07091049c": "घोरमार्तस्वरं कृत्वा विदुद्राव महागजः\n",
    "07091050a": "हाहाकारो महानासीत्तव सैन्यस्य मारिष\n",
    "07091050c": "जलसंधं हतं दृष्ट्वा वृष्णीनामृषभेण ह\n",
    "07091051a": "विमुखाश्चाभ्यधावन्त तव योधाः समन्ततः\n",
    "07091051c": "पलायने कृतोत्साहा निरुत्साहा द्विषज्जये\n",
    "07091052a": "एतस्मिन्नन्तरे राजन्द्रोणः शस्त्रभृतां वरः\n",
    "07091052c": "अभ्ययाज्जवनैरश्वैर्युयुधानं महारथम्\n",
    "07091053a": "तमुदीर्णं तथा दृष्ट्वा शैनेयं कुरुपुंगवाः\n",
    "07091053c": "द्रोणेनैव सह क्रुद्धाः सात्यकिं पर्यवारयन्\n",
    "07091054a": "ततः प्रववृते युद्धं कुरूणां सात्वतस्य च\n",
    "07091054c": "द्रोणस्य च रणे राजन्घोरं देवासुरोपमम्\n",
    "07092001": "संजय उवाच\n",
    "07092001a": "ते किरन्तः शरव्रातान्सर्वे यत्ताः प्रहारिणः\n",
    "07092001c": "त्वरमाणा महाराज युयुधानमयोधयन्\n",
    "07092002a": "तं द्रोणः सप्तसप्तत्या जघान निशितैः शरैः\n",
    "07092002c": "दुर्मर्षणो द्वादशभिर्दुःसहो दशभिः शरैः\n",
    "07092003a": "विकर्णश्चापि निशितैस्त्रिंशद्भिः कङ्कपत्रिभिः\n",
    "07092003c": "विव्याध सव्ये पार्श्वे तु स्तनाभ्यामन्तरे तथा\n",
    "07092004a": "दुर्मुखो दशभिर्बाणैस्तथा दुःशासनोऽष्टभिः\n",
    "07092004c": "चित्रसेनश्च शैनेयं द्वाभ्यां विव्याध मारिष\n",
    "07092005a": "दुर्योधनश्च महता शरवर्षेण माधवम्\n",
    "07092005c": "अपीडयद्रणे राजञ्शूराश्चान्ये महारथाः\n",
    "07092006a": "सर्वतः प्रतिविद्धस्तु तव पुत्रैर्महारथैः\n",
    "07092006c": "तान्प्रत्यविध्यच्छैनेयः पृथक्पृथगजिह्मगैः\n",
    "07092007a": "भारद्वाजं त्रिभिर्बाणैर्दुःसहं नवभिस्तथा\n",
    "07092007c": "विकर्णं पञ्चविंशत्या चित्रसेनं च सप्तभिः\n",
    "07092008a": "दुर्मर्षणं द्वादशभिश्चतुर्भिश्च विविंशतिम्\n",
    "07092008c": "सत्यव्रतं च नवभिर्विजयं दशभिः शरैः\n",
    "07092009a": "ततो रुक्माङ्गदं चापं विधुन्वानो महारथः\n",
    "07092009c": "अभ्ययात्सात्यकिस्तूर्णं पुत्रं तव महारथम्\n",
    "07092010a": "राजानं सर्वलोकस्य सर्वशस्त्रभृतां वरम्\n",
    "07092010c": "शरैरभ्याहनद्गाढं ततो युद्धमभूत्तयोः\n",
    "07092011a": "विमुञ्चन्तौ शरांस्तीक्ष्णान्संदधानौ च सायकान्\n",
    "07092011c": "अदृश्यं समरेऽन्योन्यं चक्रतुस्तौ महारथौ\n",
    "07092012a": "सात्यकिः कुरुराजेन निर्विद्धो बह्वशोभत\n",
    "07092012c": "अस्रवद्रुधिरं भूरि स्वरसं चन्दनो यथा\n",
    "07092013a": "सात्वतेन च बाणौघैर्निर्विद्धस्तनयस्तव\n",
    "07092013c": "शातकुम्भमयापीडो बभौ यूप इवोच्छ्रितः\n",
    "07092014a": "माधवस्तु रणे राजन्कुरुराजस्य धन्विनः\n",
    "07092014c": "धनुश्चिच्छेद सहसा क्षुरप्रेण हसन्निव\n",
    "07092014e": "अथैनं छिन्नधन्वानं शरैर्बहुभिराचिनोत्\n",
    "07092015a": "निर्भिन्नश्च शरैस्तेन द्विषता क्षिप्रकारिणा\n",
    "07092015c": "नामृष्यत रणे राजा शत्रोर्विजयलक्षणम्\n",
    "07092016a": "अथान्यद्धनुरादाय हेमपृष्ठं दुरासदम्\n",
    "07092016c": "विव्याध सात्यकिं तूर्णं सायकानां शतेन ह\n",
    "07092017a": "सोऽतिविद्धो बलवता पुत्रेण तव धन्विना\n",
    "07092017c": "अमर्षवशमापन्नस्तव पुत्रमपीडयत्\n",
    "07092018a": "पीडितं नृपतिं दृष्ट्वा तव पुत्रा महारथाः\n",
    "07092018c": "सात्वतं शरवर्षेण छादयामासुरञ्जसा\n",
    "07092019a": "स छाद्यमानो बहुभिस्तव पुत्रैर्महारथैः\n",
    "07092019c": "एकैकं पञ्चभिर्विद्ध्वा पुनर्विव्याध सप्तभिः\n",
    "07092020a": "दुर्योधनं च त्वरितो विव्याधाष्टभिराशुगैः\n",
    "07092020c": "प्रहसंश्चास्य चिच्छेद कार्मुकं रिपुभीषणम्\n",
    "07092021a": "नागं मणिमयं चैव शरैर्ध्वजमपातयत्\n",
    "07092021c": "हत्वा तु चतुरो वाहांश्चतुर्भिर्निशितैः शरैः\n",
    "07092021e": "सारथिं पातयामास क्षुरप्रेण महायशाः\n",
    "07092022a": "एतस्मिन्नन्तरे चैव कुरुराजं महारथम्\n",
    "07092022c": "अवाकिरच्छरैर्हृष्टो बहुभिर्मर्मभेदिभिः\n",
    "07092023a": "स वध्यमानः समरे शैनेयस्य शरोत्तमैः\n",
    "07092023c": "प्राद्रवत्सहसा राजन्पुत्रो दुर्योधनस्तव\n",
    "07092023e": "आप्लुतश्च ततो यानं चित्रसेनस्य धन्विनः\n",
    "07092024a": "हाहाभूतं जगच्चासीद्दृष्ट्वा राजानमाहवे\n",
    "07092024c": "ग्रस्यमानं सात्यकिना खे सोममिव राहुणा\n",
    "07092025a": "तं तु शब्दं महच्छ्रुत्वा कृतवर्मा महारथः\n",
    "07092025c": "अभ्ययात्सहसा तत्र यत्रास्ते माधवः प्रभुः\n",
    "07092026a": "विधुन्वानो धनुःश्रेष्ठं चोदयंश्चैव वाजिनः\n",
    "07092026c": "भर्त्सयन्सारथिं चोग्रं याहि याहीति सत्वरः\n",
    "07092027a": "तमापतन्तं संप्रेक्ष्य व्यादितास्यमिवान्तकम्\n",
    "07092027c": "युयुधानो महाराज यन्तारमिदमब्रवीत्\n",
    "07092028a": "कृतवर्मा रथेनैष द्रुतमापतते शरी\n",
    "07092028c": "प्रत्युद्याहि रथेनैनं प्रवरं सर्वधन्विनाम्\n",
    "07092029a": "ततः प्रजविताश्वेन विधिवत्कल्पितेन च\n",
    "07092029c": "आससाद रणे भोजं प्रतिमानं धनुष्मताम्\n",
    "07092030a": "ततः परमसंक्रुद्धौ ज्वलन्ताविव पावकौ\n",
    "07092030c": "समेयातां नरव्याघ्रौ व्याघ्राविव तरस्विनौ\n",
    "07092031a": "कृतवर्मा तु शैनेयं षड्विंशत्या समार्पयत्\n",
    "07092031c": "निशितैः सायकैस्तीक्ष्णैर्यन्तारं चास्य सप्तभिः\n",
    "07092032a": "चतुरश्च हयोदारांश्चतुर्भिः परमेषुभिः\n",
    "07092032c": "अविध्यत्साधुदान्तान्वै सैन्धवान्सात्वतस्य ह\n",
    "07092033a": "रुक्मध्वजो रुक्मपृष्ठं महद्विस्फार्य कार्मुकम्\n",
    "07092033c": "रुक्माङ्गदी रुक्मवर्मा रुक्मपुङ्खानवाकिरत्\n",
    "07092034a": "ततोऽशीतिं शिनेः पौत्रः सायकान्कृतवर्मणे\n",
    "07092034c": "प्राहिणोत्त्वरया युक्तो द्रष्टुकामो धनंजयम्\n",
    "07092035a": "सोऽतिविद्धो बलवता शत्रुणा शत्रुतापनः\n",
    "07092035c": "समकम्पत दुर्धर्षः क्षितिकम्पे यथाचलः\n",
    "07092036a": "त्रिषष्ट्या चतुरोऽस्याश्वान्सप्तभिः सारथिं शरैः\n",
    "07092036c": "विव्याध निशितैस्तूर्णं सात्यकिः कृतवर्मणः\n",
    "07092037a": "सुवर्णपुङ्खं विशिखं समाधाय स सात्यकिः\n",
    "07092037c": "व्यसृजत्तं महाज्वालं संक्रुद्धमिव पन्नगम्\n",
    "07092038a": "सोऽविशत्कृतवर्माणं यमदण्डोपमः शरः\n",
    "07092038c": "जाम्बूनदविचित्रं च वर्म निर्भिद्य भानुमत्\n",
    "07092038e": "अभ्यगाद्धरणीमुग्रो रुधिरेण समुक्षितः\n",
    "07092039a": "संजातरुधिरश्चाजौ सात्वतेषुभिरर्दितः\n",
    "07092039c": "प्रचलन्धनुरुत्सृज्य न्यपतत्स्यन्दनोत्तमे\n",
    "07092040a": "स सिंहदंष्ट्रो जानुभ्यामापन्नोऽमितविक्रमः\n",
    "07092040c": "शरार्दितः सात्यकिना रथोपस्थे नरर्षभः\n",
    "07092041a": "सहस्रबाहोः सदृशमक्षोभ्यमिव सागरम्\n",
    "07092041c": "निवार्य कृतवर्माणं सात्यकिः प्रययौ ततः\n",
    "07092042a": "खड्गशक्तिधनुःकीर्णां गजाश्वरथसंकुलाम्\n",
    "07092042c": "प्रवर्तितोग्ररुधिरां शतशः क्षत्रियर्षभैः\n",
    "07092043a": "प्रेक्षतां सर्वसैन्यानां मध्येन शिनिपुंगवः\n",
    "07092043c": "अभ्यगाद्वाहिनीं भित्त्वा वृत्रहेवासुरीं चमूम्\n",
    "07092044a": "समाश्वास्य च हार्दिक्यो गृह्य चान्यन्महद्धनुः\n",
    "07092044c": "तस्थौ तत्रैव बलवान्वारयन्युधि पाण्डवान्\n",
    "07093001": "संजय उवाच\n",
    "07093001a": "काल्यमानेषु सैन्येषु शैनेयेन ततस्ततः\n",
    "07093001c": "भारद्वाजः शरव्रातैर्महद्भिः समवाकिरत्\n",
    "07093002a": "स संप्रहारस्तुमुलो द्रोणसात्वतयोरभूत्\n",
    "07093002c": "पश्यतां सर्वसैन्यानां बलिवासवयोरिव\n",
    "07093003a": "ततो द्रोणः शिनेः पौत्रं चित्रैः सर्वायसैः शरैः\n",
    "07093003c": "त्रिभिराशीविषाकारैर्ललाटे समविध्यत\n",
    "07093004a": "तैर्ललाटार्पितैर्बाणैर्युयुधानस्त्वजिह्मगैः\n",
    "07093004c": "व्यरोचत महाराज त्रिशृङ्ग इव पर्वतः\n",
    "07093005a": "ततोऽस्य बाणानपरानिन्द्राशनिसमस्वनान्\n",
    "07093005c": "भारद्वाजोऽन्तरप्रेक्षी प्रेषयामास संयुगे\n",
    "07093006a": "तान्द्रोणचापनिर्मुक्तान्दाशार्हः पततः शरान्\n",
    "07093006c": "द्वाभ्यां द्वाभ्यां सुपुङ्खाभ्यां चिच्छेद परमास्त्रवित्\n",
    "07093007a": "तामस्य लघुतां द्रोणः समवेक्ष्य विशां पते\n",
    "07093007c": "प्रहस्य सहसाविध्यद्विंशत्या शिनिपुंगवम्\n",
    "07093008a": "पुनः पञ्चाशतेषूणां शतेन च समार्पयत्\n",
    "07093008c": "लघुतां युयुधानस्य लाघवेन विशेषयन्\n",
    "07093009a": "समुत्पतन्ति वल्मीकाद्यथा क्रुद्धा महोरगाः\n",
    "07093009c": "तथा द्रोणरथाद्राजन्नुत्पतन्ति तनुच्छिदः\n",
    "07093010a": "तथैव युयुधानेन सृष्टाः शतसहस्रशः\n",
    "07093010c": "अवाकिरन्द्रोणरथं शरा रुधिरभोजनाः\n",
    "07093011a": "लाघवाद्द्विजमुख्यस्य सात्वतस्य च मारिष\n",
    "07093011c": "विशेषं नाध्यगच्छाम समावास्तां नरर्षभौ\n",
    "07093012a": "सात्यकिस्तु ततो द्रोणं नवभिर्नतपर्वभिः\n",
    "07093012c": "आजघान भृशं क्रुद्धो ध्वजं च निशितैः शरैः\n",
    "07093012e": "सारथिं च शतेनैव भारद्वाजस्य पश्यतः\n",
    "07093013a": "लाघवं युयुधानस्य दृष्ट्वा द्रोणो महारथः\n",
    "07093013c": "सप्तत्या सात्यकिं विद्ध्वा तुरगांश्च त्रिभिस्त्रिभिः\n",
    "07093013e": "ध्वजमेकेन विव्याध माधवस्य रथे स्थितम्\n",
    "07093014a": "अथापरेण भल्लेन हेमपुङ्खेन पत्रिणा\n",
    "07093014c": "धनुश्चिच्छेद समरे माधवस्य महात्मनः\n",
    "07093015a": "सात्यकिस्तु ततः क्रुद्धो धनुस्त्यक्त्वा महारथः\n",
    "07093015c": "गदां जग्राह महतीं भारद्वाजाय चाक्षिपत्\n",
    "07093016a": "तामापतन्तीं सहसा पट्टबद्धामयस्मयीम्\n",
    "07093016c": "न्यवारयच्छरैर्द्रोणो बहुभिर्बहुरूपिभिः\n",
    "07093017a": "अथान्यद्धनुरादाय सात्यकिः सत्यविक्रमः\n",
    "07093017c": "विव्याध बहुभिर्वीरं भारद्वाजं शिलाशितैः\n",
    "07093018a": "स विद्ध्वा समरे द्रोणं सिंहनादममुञ्चत\n",
    "07093018c": "तं वै न ममृषे द्रोणः सर्वशस्त्रभृतां वरः\n",
    "07093019a": "ततः शक्तिं गृहीत्वा तु रुक्मदण्डामयस्मयीम्\n",
    "07093019c": "तरसा प्रेषयामास माधवस्य रथं प्रति\n",
    "07093020a": "अनासाद्य तु शैनेयं सा शक्तिः कालसंनिभा\n",
    "07093020c": "भित्त्वा रथं जगामोग्रा धरणीं दारुणस्वना\n",
    "07093021a": "ततो द्रोणं शिनेः पौत्रो राजन्विव्याध पत्रिणा\n",
    "07093021c": "दक्षिणं भुजमासाद्य पीडयन्भरतर्षभ\n",
    "07093022a": "द्रोणोऽपि समरे राजन्माधवस्य महद्धनुः\n",
    "07093022c": "अर्धचन्द्रेण चिच्छेद रथशक्त्या च सारथिम्\n",
    "07093023a": "मुमोह सारथिस्तस्य रथशक्त्या समाहतः\n",
    "07093023c": "स रथोपस्थमासाद्य मुहूर्तं संन्यषीदत\n",
    "07093024a": "चकार सात्यकी राजंस्तत्र कर्मातिमानुषम्\n",
    "07093024c": "अयोधयच्च यद्द्रोणं रश्मीञ्जग्राह च स्वयम्\n",
    "07093025a": "ततः शरशतेनैव युयुधानो महारथः\n",
    "07093025c": "अविध्यद्ब्राह्मणं संख्ये हृष्टरूपो विशां पते\n",
    "07093026a": "तस्य द्रोणः शरान्पञ्च प्रेषयामास भारत\n",
    "07093026c": "ते तस्य कवचं भित्त्वा पपुः शोणितमाहवे\n",
    "07093027a": "निर्विद्धस्तु शरैर्घोरैरक्रुध्यत्सात्यकिर्भृशम्\n",
    "07093027c": "सायकान्व्यसृजच्चापि वीरो रुक्मरथं प्रति\n",
    "07093028a": "ततो द्रोणस्य यन्तारं निपात्यैकेषुणा भुवि\n",
    "07093028c": "अश्वान्व्यद्रावयद्बाणैर्हतसूतान्महात्मनः\n",
    "07093029a": "स रथः प्रद्रुतः संख्ये मण्डलानि सहस्रशः\n",
    "07093029c": "चकार राजतो राजन्भ्राजमान इवांशुमान्\n",
    "07093030a": "अभिद्रवत गृह्णीत हयान्द्रोणस्य धावत\n",
    "07093030c": "इति स्म चुक्रुशुः सर्वे राजपुत्राः सराजकाः\n",
    "07093031a": "ते सात्यकिमपास्याशु राजन्युधि महारथाः\n",
    "07093031c": "यतो द्रोणस्ततः सर्वे सहसा समुपाद्रवन्\n",
    "07093032a": "तान्दृष्ट्वा प्रद्रुतान्सर्वान्सात्वतेन शरार्दितान्\n",
    "07093032c": "प्रभग्नं पुनरेवासीत्तव सैन्यं समाकुलम्\n",
    "07093033a": "व्यूहस्यैव पुनर्द्वारं गत्वा द्रोणो व्यवस्थितः\n",
    "07093033c": "वातायमानैस्तैरश्वैर्हृतो वृष्णिशरार्दितैः\n",
    "07093034a": "पाण्डुपाञ्चालसंभग्नं व्यूहमालोक्य वीर्यवान्\n",
    "07093034c": "शैनेये नाकरोद्यत्नं व्यूहस्यैवाभिरक्षणे\n",
    "07093035a": "निवार्य पाण्डुपाञ्चालान्द्रोणाग्निः प्रदहन्निव\n",
    "07093035c": "तस्थौ क्रोधाग्निसंदीप्तः कालसूर्य इवोदितः\n",
    "07094001": "संजय उवाच\n",
    "07094001a": "द्रोणं स जित्वा पुरुषप्रवीर;स्तथैव हार्दिक्यमुखांस्त्वदीयान्\n",
    "07094001c": "प्रहस्य सूतं वचनं बभाषे; शिनिप्रवीरः कुरुपुंगवाग्र्य\n",
    "07094002a": "निमित्तमात्रं वयमत्र सूत; दग्धारयः केशवफल्गुनाभ्याम्\n",
    "07094002c": "हतान्निहन्मेह नरर्षभेण; वयं सुरेशात्मसमुद्भवेन\n",
    "07094003a": "तमेवमुक्त्वा शिनिपुंगवस्तदा; महामृधे सोऽग्र्यधनुर्धरोऽरिहा\n",
    "07094003c": "किरन्समन्तात्सहसा शरान्बली; समापतच्छ्येन इवामिषं यथा\n",
    "07094004a": "तं यान्तमश्वैः शशिशङ्खवर्णै;र्विगाह्य सैन्यं पुरुषप्रवीरम्\n",
    "07094004c": "नाशक्नुवन्वारयितुं समन्ता;दादित्यरश्मिप्रतिमं नराग्र्यम्\n",
    "07094005a": "असह्यविक्रान्तमदीनसत्त्वं; सर्वे गणा भारत दुर्विषह्यम्\n",
    "07094005c": "सहस्रनेत्रप्रतिमप्रभावं; दिवीव सूर्यं जलदव्यपाये\n",
    "07094006a": "अमर्षपूर्णस्त्वतिचित्रयोधी; शरासनी काञ्चनवर्मधारी\n",
    "07094006c": "सुदर्शनः सात्यकिमापतन्तं; न्यवारयद्राजवरः प्रसह्य\n",
    "07094007a": "तयोरभूद्भरत संप्रहारः; सुदारुणस्तं समभिप्रशंसन्\n",
    "07094007c": "योधास्त्वदीयाश्च हि सोमकाश्च; वृत्रेन्द्रयोर्युद्धमिवामरौघाः\n",
    "07094008a": "शरैः सुतीक्ष्णैः शतशोऽभ्यविध्य;त्सुदर्शनः सात्वतमुख्यमाजौ\n",
    "07094008c": "अनागतानेव तु तान्पृषत्कां;श्चिच्छेद बाणैः शिनिपुंगवोऽपि\n",
    "07094009a": "तथैव शक्रप्रतिमोऽपि सात्यकिः; सुदर्शने यान्क्षिपति स्म सायकान्\n",
    "07094009c": "द्विधा त्रिधा तानकरोत्सुदर्शनः; शरोत्तमैः स्यन्दनवर्यमास्थितः\n",
    "07094010a": "संप्रेक्ष्य बाणान्निहतांस्तदानीं; सुदर्शनः सात्यकिबाणवेगैः\n",
    "07094010c": "क्रोधाद्दिधक्षन्निव तिग्मतेजाः; शरानमुञ्चत्तपनीयचित्रान्\n",
    "07094011a": "पुनः स बाणैस्त्रिभिरग्निकल्पै;राकर्णपूर्णैर्निशितैः सुपुङ्खैः\n",
    "07094011c": "विव्याध देहावरणं विभिद्य; ते सात्यकेराविविशुः शरीरम्\n",
    "07094012a": "तथैव तस्यावनिपालपुत्रः; संधाय बाणैरपरैर्ज्वलद्भिः\n",
    "07094012c": "आजघ्निवांस्तान्रजतप्रकाशां;श्चतुर्भिरश्वांश्चतुरः प्रसह्य\n",
    "07094013a": "तथा तु तेनाभिहतस्तरस्वी; नप्ता शिनेरिन्द्रसमानवीर्यः\n",
    "07094013c": "सुदर्शनस्येषुगणैः सुतीक्ष्णै;र्हयान्निहत्याशु ननाद नादम्\n",
    "07094014a": "अथास्य सूतस्य शिरो निकृत्य; भल्लेन वज्राशनिसंनिभेन\n",
    "07094014c": "सुदर्शनस्यापि शिनिप्रवीरः; क्षुरेण चिच्छेद शिरः प्रसह्य\n",
    "07094015a": "सकुण्डलं पूर्णशशिप्रकाशं; भ्राजिष्णु वक्त्रं निचकर्त देहात्\n",
    "07094015c": "यथा पुरा वज्रधरः प्रसह्य; बलस्य संख्येऽतिबलस्य राजन्\n",
    "07094016a": "निहत्य तं पार्थिवपुत्रपौत्रं; रणे यदूनामृषभस्तरस्वी\n",
    "07094016c": "मुदा समेतः परया महात्मा; रराज राजन्सुरराजकल्पः\n",
    "07094017a": "ततो ययावर्जुनमेव येन; निवार्य सैन्यं तव मार्गणौघैः\n",
    "07094017c": "सदश्वयुक्तेन रथेन निर्या;ल्लोकान्विसिस्मापयिषुर्नृवीरः\n",
    "07094018a": "तत्तस्य विस्मापयनीयमग्र्य;मपूजयन्योधवराः समेताः\n",
    "07094018c": "यद्वर्तमानानिषुगोचरेऽरी;न्ददाह बाणैर्हुतभुग्यथैव\n",
    "07095001": "संजय उवाच\n",
    "07095001a": "ततः स सात्यकिर्धीमान्महात्मा वृष्णिपुंगवः\n",
    "07095001c": "सुदर्शनं निहत्याजौ यन्तारमिदमब्रवीत्\n",
    "07095002a": "रथाश्वनागकलिलं शरशक्त्यूर्मिमालिनम्\n",
    "07095002c": "खड्गमत्स्यं गदाग्राहं शूरायुधमहास्वनम्\n",
    "07095003a": "प्राणापहारिणं रौद्रं वादित्रोत्क्रुष्टनादितम्\n",
    "07095003c": "योधानामसुखस्पर्शं दुर्धर्षमजयैषिणाम्\n",
    "07095004a": "तीर्णाः स्म दुस्तरं तात द्रोणानीकमहार्णवम्\n",
    "07095004c": "जलसंधबलेनाजौ पुरुषादैरिवावृतम्\n",
    "07095005a": "अतोऽन्यं पृतनाशेषं मन्ये कुनदिकामिव\n",
    "07095005c": "तर्तव्यामल्पसलिलां चोदयाश्वानसंभ्रमम्\n",
    "07095006a": "हस्तप्राप्तमहं मन्ये सांप्रतं सव्यसाचिनम्\n",
    "07095006c": "निर्जित्य दुर्धरं द्रोणं सपदानुगमाहवे\n",
    "07095007a": "हार्दिक्यं योधवर्यं च प्राप्तं मन्ये धनंजयम्\n",
    "07095007c": "न हि मे जायते त्रासो दृष्ट्वा सैन्यान्यनेकशः\n",
    "07095007e": "वह्नेरिव प्रदीप्तस्य ग्रीष्मे शुष्कं तृणोलपम्\n",
    "07095008a": "पश्य पाण्डवमुख्येन यातां भूमिं किरीटिना\n",
    "07095008c": "पत्त्यश्वरथनागौघैः पतितैर्विषमीकृताम्\n",
    "07095009a": "अभ्याशस्थमहं मन्ये श्वेताश्वं कृष्णसारथिम्\n",
    "07095009c": "स एष श्रूयते शब्दो गाण्डीवस्यामितौजसः\n",
    "07095010a": "यादृशानि निमित्तानि मम प्रादुर्भवन्ति वै\n",
    "07095010c": "अनस्तंगत आदित्ये हन्ता सैन्धवमर्जुनः\n",
    "07095011a": "शनैर्विश्रम्भयन्नश्वान्याहि यत्तोऽरिवाहिनीम्\n",
    "07095011c": "यत्रैते सतनुत्राणाः सुयोधनपुरोगमाः\n",
    "07095012a": "दंशिताः क्रूरकर्माणः काम्बोजा युद्धदुर्मदाः\n",
    "07095012c": "शरबाणासनधरा यवनाश्च प्रहारिणः\n",
    "07095013a": "शकाः किराता दरदा बर्बरास्ताम्रलिप्तकाः\n",
    "07095013c": "अन्ये च बहवो म्लेच्छा विविधायुधपाणयः\n",
    "07095013e": "मामेवाभिमुखाः सर्वे तिष्ठन्ति समरार्थिनः\n",
    "07095014a": "एतान्सरथनागाश्वान्निहत्याजौ सपत्तिनः\n",
    "07095014c": "इदं दुर्गं महाघोरं तीर्णमेवोपधारय\n",
    "07095015": "सूत उवाच\n",
    "07095015a": "न संभ्रमो मे वार्ष्णेय विद्यते सत्यविक्रम\n",
    "07095015c": "यद्यपि स्यात्सुसंक्रुद्धो जामदग्न्योऽग्रतः स्थितः\n",
    "07095016a": "द्रोणो वा रथिनां श्रेष्ठः कृपो मद्रेश्वरोऽपि वा\n",
    "07095016c": "तथापि संभ्रमो न स्यात्त्वामाश्रित्य महाभुज\n",
    "07095017a": "त्वया सुबहवो युद्धे निर्जिताः शत्रुसूदन\n",
    "07095017c": "न च मे संभ्रमः कश्चिद्भूतपूर्वः कदाचन\n",
    "07095017e": "किमु चैतत्समासाद्य वीर संयुगगोष्पदम्\n",
    "07095018a": "आयुष्मन्कतरेण त्वा प्रापयामि धनंजयम्\n",
    "07095018c": "केषां क्रुद्धोऽसि वार्ष्णेय केषां मृत्युरुपस्थितः\n",
    "07095018e": "केषां संयमनीमद्य गन्तुमुत्सहते मनः\n",
    "07095019a": "के त्वां युधि पराक्रान्तं कालान्तकयमोपमम्\n",
    "07095019c": "दृष्ट्वा विक्रमसंपन्नं विद्रविष्यन्ति संयुगे\n",
    "07095019e": "केषां वैवस्वतो राजा स्मरतेऽद्य महाभुज\n",
    "07095020": "सात्यकिरुवाच\n",
    "07095020a": "मुण्डानेतान्हनिष्यामि दानवानिव वासवः\n",
    "07095020c": "प्रतिज्ञां पारयिष्यामि काम्बोजानेव मा वह\n",
    "07095020e": "अद्यैषां कदनं कृत्वा क्षिप्रं यास्यामि पाण्डवम्\n",
    "07095021a": "अद्य द्रक्ष्यन्ति मे वीर्यं कौरवाः ससुयोधनाः\n",
    "07095021c": "मुण्डानीके हते सूत सर्वसैन्येषु चासकृत्\n",
    "07095022a": "अद्य कौरवसैन्यस्य दीर्यमाणस्य संयुगे\n",
    "07095022c": "श्रुत्वा विरावं बहुधा संतप्स्यति सुयोधनः\n",
    "07095023a": "अद्य पाण्डवमुख्यस्य श्वेताश्वस्य महात्मनः\n",
    "07095023c": "आचार्यककृतं मार्गं दर्शयिष्यामि संयुगे\n",
    "07095024a": "अद्य मद्बाणनिहतान्योधमुख्यान्सहस्रशः\n",
    "07095024c": "दृष्ट्वा दुर्योधनो राजा पश्चात्तापं गमिष्यति\n",
    "07095025a": "अद्य मे क्षिप्रहस्तस्य क्षिपतः सायकोत्तमान्\n",
    "07095025c": "अलातचक्रप्रतिमं धनुर्द्रक्ष्यन्ति कौरवाः\n",
    "07095026a": "मत्सायकचिताङ्गानां रुधिरं स्रवतां बहु\n",
    "07095026c": "सैनिकानां वधं दृष्ट्वा संतप्स्यति सुयोधनः\n",
    "07095027a": "अद्य मे क्रुद्धरूपस्य निघ्नतश्च वरान्वरान्\n",
    "07095027c": "द्विरर्जुनमिमं लोकं मंस्यते स सुयोधनः\n",
    "07095028a": "अद्य राजसहस्राणि निहतानि मया रणे\n",
    "07095028c": "दृष्ट्वा दुर्योधनो राजा संतप्स्यति महामृधे\n",
    "07095029a": "अद्य स्नेहं च भक्तिं च पाण्डवेषु महात्मसु\n",
    "07095029c": "हत्वा राजसहस्राणि दर्शयिष्यामि राजसु\n",
    "07095030": "संजय उवाच\n",
    "07095030a": "एवमुक्तस्तदा सूतः शिक्षितान्साधुवाहिनः\n",
    "07095030c": "शशाङ्कसंनिकाशान्वै वाजिनोऽचूचुदद्भृशम्\n",
    "07095031a": "ते पिबन्त इवाकाशं युयुधानं हयोत्तमाः\n",
    "07095031c": "प्रापयन्यवनाञ्शीघ्रं मनःपवनरंहसः\n",
    "07095032a": "सात्यकिं ते समासाद्य पृतनास्वनिवर्तिनम्\n",
    "07095032c": "बहवो लघुहस्ताश्च शरवर्षैरवाकिरन्\n",
    "07095033a": "तेषामिषूनथास्त्राणि वेगवन्नतपर्वभिः\n",
    "07095033c": "अच्छिनत्सात्यकी राजन्नैनं ते प्राप्नुवञ्शराः\n",
    "07095034a": "रुक्मपुङ्खैः सुनिशितैर्गार्ध्रपत्रैरजिह्मगैः\n",
    "07095034c": "उच्चकर्त शिरांस्युग्रो यवनानां भुजानपि\n",
    "07095035a": "शैक्यायसानि वर्माणि कांस्यानि च समन्ततः\n",
    "07095035c": "भित्त्वा देहांस्तथा तेषां शरा जग्मुर्महीतलम्\n",
    "07095036a": "ते हन्यमाना वीरेण म्लेच्छाः सात्यकिना रणे\n",
    "07095036c": "शतशो न्यपतंस्तत्र व्यसवो वसुधातले\n",
    "07095037a": "सुपूर्णायतमुक्तैस्तानव्यवच्छिन्नपिण्डितैः\n",
    "07095037c": "पञ्च षट्सप्त चाष्टौ च बिभेद यवनाञ्शरैः\n",
    "07095038a": "काम्बोजानां सहस्रैस्तु शकानां च विशां पते\n",
    "07095038c": "शबराणां किरातानां बर्बराणां तथैव च\n",
    "07095039a": "अगम्यरूपां पृथिवीं मांसशोणितकर्दमाम्\n",
    "07095039c": "कृतवांस्तत्र शैनेयः क्षपयंस्तावकं बलम्\n",
    "07095040a": "दस्यूनां सशिरस्त्राणैः शिरोभिर्लूनमूर्धजैः\n",
    "07095040c": "तत्र तत्र मही कीर्णा विबर्हैरण्डजैरिव\n",
    "07095041a": "रुधिरोक्षितसर्वाङ्गैस्तैस्तदायोधनं बभौ\n",
    "07095041c": "कबन्धैः संवृतं सर्वं ताम्राभ्रैः खमिवावृतम्\n",
    "07095042a": "वज्राशनिसमस्पर्शैः सुपर्वभिरजिह्मगैः\n",
    "07095042c": "ते साश्वयाना निहताः समावव्रुर्वसुंधराम्\n",
    "07095043a": "अल्पावशिष्टाः संभग्नाः कृच्छ्रप्राणा विचेतसः\n",
    "07095043c": "जिताः संख्ये महाराज युयुधानेन दंशिताः\n",
    "07095044a": "पार्ष्णिभिश्च कशाभिश्च ताडयन्तस्तुरंगमान्\n",
    "07095044c": "जवमुत्तममास्थाय सर्वतः प्राद्रवन्भयात्\n",
    "07095045a": "काम्बोजसैन्यं विद्राव्य दुर्जयं युधि भारत\n",
    "07095045c": "यवनानां च तत्सैन्यं शकानां च महद्बलम्\n",
    "07095046a": "स ततः पुरुषव्याघ्रः सात्यकिः सत्यविक्रमः\n",
    "07095046c": "प्रहृष्टस्तावकाञ्जित्वा सूतं याहीत्यचोदयत्\n",
    "07095047a": "तं यान्तं पृष्ठगोप्तारमर्जुनस्य विशां पते\n",
    "07095047c": "चारणाः प्रेक्ष्य संहृष्टास्त्वदीयाश्चाप्यपूजयन्\n",
    "07096001": "संजय उवाच\n",
    "07096001a": "जित्वा यवनकाम्बोजान्युयुधानस्ततोऽर्जुनम्\n",
    "07096001c": "जगाम तव सैन्यस्य मध्येन रथिनां वरः\n",
    "07096002a": "शरदंष्ट्रो नरव्याघ्रो विचित्रकवचच्छविः\n",
    "07096002c": "मृगान्व्याघ्र इवाजिघ्रंस्तव सैन्यमभीषयत्\n",
    "07096003a": "स रथेन चरन्मार्गान्धनुरभ्रामयद्भृशम्\n",
    "07096003c": "रुक्मपृष्ठं महावेगं रुक्मचन्द्रकसंकुलम्\n",
    "07096004a": "रुक्माङ्गदशिरस्त्राणो रुक्मवर्मसमावृतः\n",
    "07096004c": "रुक्मध्वजवरः शूरो मेरुशृङ्ग इवाबभौ\n",
    "07096005a": "सधनुर्मण्डलः संख्ये तेजोभास्वररश्मिवान्\n",
    "07096005c": "शरदीवोदितः सूर्यो नृसूर्यो विरराज ह\n",
    "07096006a": "वृषभस्कन्धविक्रान्तो वृषभाक्षो नरर्षभः\n",
    "07096006c": "तावकानां बभौ मध्ये गवां मध्ये यथा वृषः\n",
    "07096007a": "मत्तद्विरदसंकाशं मत्तद्विरदगामिनम्\n",
    "07096007c": "प्रभिन्नमिव मातङ्गं यूथमध्ये व्यवस्थितम्\n",
    "07096007e": "व्याघ्रा इव जिघांसन्तस्त्वदीयाभ्यद्रवन्रणे\n",
    "07096008a": "द्रोणानीकमतिक्रान्तं भोजानीकं च दुस्तरम्\n",
    "07096008c": "जलसंधार्णवं तीर्त्वा काम्बोजानां च वाहिनीम्\n",
    "07096009a": "हार्दिक्यमकरान्मुक्तं तीर्णं वै सैन्यसागरम्\n",
    "07096009c": "परिवव्रुः सुसंक्रुद्धास्त्वदीयाः सात्यकिं रथाः\n",
    "07096010a": "दुर्योधनश्चित्रसेनो दुःशासनविविंशती\n",
    "07096010c": "शकुनिर्दुःसहश्चैव युवा दुर्मर्षणः क्रथः\n",
    "07096011a": "अन्ये च बहवः शूराः शस्त्रवन्तो दुरासदाः\n",
    "07096011c": "पृष्ठतः सात्यकिं यान्तमन्वधावन्नमर्षिताः\n",
    "07096012a": "अथ शब्दो महानासीत्तव सैन्यस्य मारिष\n",
    "07096012c": "मारुतोद्धूतवेगस्य सागरस्येव पर्वणि\n",
    "07096013a": "तानभिद्रवतः सर्वान्समीक्ष्य शिनिपुंगवः\n",
    "07096013c": "शनैर्याहीति यन्तारमब्रवीत्प्रहसन्निव\n",
    "07096014a": "इदमेति समुद्धूतं धार्तराष्ट्रस्य यद्बलम्\n",
    "07096014c": "मामेवाभिमुखं तूर्णं गजाश्वरथपत्तिमत्\n",
    "07096015a": "नादयन्वै दिशः सर्वा रथघोषेण सारथे\n",
    "07096015c": "पृथिवीं चान्तरिक्षं च कम्पयन्सागरानपि\n",
    "07096016a": "एतद्बलार्णवं तात वारयिष्ये महारणे\n",
    "07096016c": "पौर्णमास्यामिवोद्धूतं वेलेव सलिलाशयम्\n",
    "07096017a": "पश्य मे सूत विक्रान्तमिन्द्रस्येव महामृधे\n",
    "07096017c": "एष सैन्यानि शत्रूणां विधमामि शितैः शरैः\n",
    "07096018a": "निहतानाहवे पश्य पदात्यश्वरथद्विपान्\n",
    "07096018c": "मच्छरैरग्निसंकाशैर्विदेहासून्सहस्रशः\n",
    "07096019a": "इत्येवं ब्रुवतस्तस्य सात्यकेरमितौजसः\n",
    "07096019c": "समीपं सैनिकास्ते तु शीघ्रमीयुर्युयुत्सवः\n",
    "07096019e": "जह्याद्रवस्व तिष्ठेति पश्य पश्येति वादिनः\n",
    "07096020a": "तानेवं ब्रुवतो वीरान्सात्यकिर्निशितैः शरैः\n",
    "07096020c": "जघान त्रिशतानश्वान्कुञ्जरांश्च चतुःशतान्\n",
    "07096021a": "स संप्रहारस्तुमुलस्तस्य तेषां च धन्विनाम्\n",
    "07096021c": "देवासुररणप्रख्यः प्रावर्तत जनक्षयः\n",
    "07096022a": "मेघजालनिभं सैन्यं तव पुत्रस्य मारिष\n",
    "07096022c": "प्रत्यगृह्णाच्छिनेः पौत्रः शरैराशीविषोपमैः\n",
    "07096023a": "प्रच्छाद्यमानः समरे शरजालैः स वीर्यवान्\n",
    "07096023c": "असंभ्रमं महाराज तावकानवधीद्बहून्\n",
    "07096024a": "आश्चर्यं तत्र राजेन्द्र सुमहद्दृष्टवानहम्\n",
    "07096024c": "न मोघः सायकः कश्चित्सात्यकेरभवत्प्रभो\n",
    "07096025a": "रथनागाश्वकलिलः पदात्यूर्मिसमाकुलः\n",
    "07096025c": "शैनेयवेलामासाद्य स्थितः सैन्यमहार्णवः\n",
    "07096026a": "संभ्रान्तनरनागाश्वमावर्तत मुहुर्मुहुः\n",
    "07096026c": "तत्सैन्यमिषुभिस्तेन वध्यमानं समन्ततः\n",
    "07096026e": "बभ्राम तत्र तत्रैव गावः शीतार्दिता इव\n",
    "07096027a": "पदातिनं रथं नागं सादिनं तुरगं तथा\n",
    "07096027c": "अविद्धं तत्र नाद्राक्षं युयुधानस्य सायकैः\n",
    "07096028a": "न तादृक्कदनं राजन्कृतवांस्तत्र फल्गुनः\n",
    "07096028c": "यादृक्क्षयमनीकानामकरोत्सात्यकिर्नृप\n",
    "07096028e": "अत्यर्जुनं शिनेः पौत्रो युध्यते भरतर्षभ\n",
    "07096029a": "ततो दुर्योधनो राजा सात्वतस्य त्रिभिः शरैः\n",
    "07096029c": "विव्याध सूतं निशितैश्चतुर्भिश्चतुरो हयान्\n",
    "07096030a": "सात्यकिं च त्रिभिर्विद्ध्वा पुनर्विव्याध सोऽष्टभिः\n",
    "07096030c": "दुःशासनः षोडशभिर्विव्याध शिनिपुंगवम्\n",
    "07096031a": "शकुनिः पञ्चविंशत्या चित्रसेनश्च पञ्चभिः\n",
    "07096031c": "दुःसहः पञ्चदशभिर्विव्याधोरसि सात्यकिम्\n",
    "07096032a": "उत्स्मयन्वृष्णिशार्दूलस्तथा बाणैः समाहतः\n",
    "07096032c": "तानविध्यन्महाराज सर्वानेव त्रिभिस्त्रिभिः\n",
    "07096033a": "गाढविद्धानरीन्कृत्वा मार्गणैः सोऽतितेजनैः\n",
    "07096033c": "शैनेयः श्येनवत्संख्ये व्यचरल्लघुविक्रमः\n",
    "07096034a": "सौबलस्य धनुश्छित्त्वा हस्तावापं निकृत्य च\n",
    "07096034c": "दुर्योधनं त्रिभिर्बाणैरभ्यविध्यत्स्तनान्तरे\n",
    "07096035a": "चित्रसेनं शतेनैव दशभिर्दुःसहं तथा\n",
    "07096035c": "दुःशासनं च विंशत्या विव्याध शिनिपुंगवः\n",
    "07096036a": "अथान्यद्धनुरादाय स्यालस्तव विशां पते\n",
    "07096036c": "अष्टभिः सात्यकिं विद्ध्वा पुनर्विव्याध पञ्चभिः\n",
    "07096037a": "दुःशासनश्च दशभिर्दुःसहश्च त्रिभिः शरैः\n",
    "07096037c": "दुर्मुखश्च द्वादशभी राजन्विव्याध सात्यकिम्\n",
    "07096038a": "दुर्योधनस्त्रिसप्तत्या विद्ध्वा भारत माधवम्\n",
    "07096038c": "ततोऽस्य निशितैर्बाणैस्त्रिभिर्विव्याध सारथिम्\n",
    "07096039a": "तान्सर्वान्सहिताञ्शूरान्यतमानान्महारथान्\n",
    "07096039c": "पञ्चभिः पञ्चभिर्बाणैः पुनर्विव्याध सात्यकिः\n",
    "07096040a": "ततः स रथिनां श्रेष्ठस्तव पुत्रस्य सारथिम्\n",
    "07096040c": "आजघानाशु भल्लेन स हतो न्यपतद्भुवि\n",
    "07096041a": "पातिते सारथौ तस्मिंस्तव पुत्ररथः प्रभो\n",
    "07096041c": "वातायमानैस्तैरश्वैरपानीयत संगरात्\n",
    "07096042a": "ततस्तव सुता राजन्सैनिकाश्च विशां पते\n",
    "07096042c": "राज्ञो रथमभिप्रेक्ष्य विद्रुताः शतशोऽभवन्\n",
    "07096043a": "विद्रुतं तत्र तत्सैन्यं दृष्ट्वा भारत सात्यकिः\n",
    "07096043c": "अवाकिरच्छरैस्तीक्ष्णै रुक्मपुङ्खैः शिलाशितैः\n",
    "07096044a": "विद्राव्य सर्वसैन्यानि तावकानि समन्ततः\n",
    "07096044c": "प्रययौ सात्यकी राजञ्श्वेताश्वस्य रथं प्रति\n",
    "07096045a": "तं शरानाददानं च रक्षमाणं च सारथिम्\n",
    "07096045c": "आत्मानं मोचयन्तं च तावकाः समपूजयन्\n",
    "07097001": "धृतराष्ट्र उवाच\n",
    "07097001a": "संप्रमृद्य महत्सैन्यं यान्तं शैनेयमर्जुनम्\n",
    "07097001c": "निर्ह्रीका मम ते पुत्राः किमकुर्वत संजय\n",
    "07097002a": "कथं चैषां तथा युद्धे धृतिरासीन्मुमूर्षताम्\n",
    "07097002c": "शैनेयचरितं दृष्ट्वा सदृशं सव्यसाचिनः\n",
    "07097003a": "किं नु वक्ष्यन्ति ते क्षात्रं सैन्यमध्ये पराजिताः\n",
    "07097003c": "कथं च सात्यकिर्युद्धे व्यतिक्रान्तो महायशाः\n",
    "07097004a": "कथं च मम पुत्राणां जीवतां तत्र संजय\n",
    "07097004c": "शैनेयोऽभिययौ युद्धे तन्ममाचक्ष्व तत्त्वतः\n",
    "07097005a": "अत्यद्भुतमिदं तात त्वत्सकाशाच्छृणोम्यहम्\n",
    "07097005c": "एकस्य बहुभिर्युद्धं शत्रुभिर्वै महारथैः\n",
    "07097006a": "विपरीतमहं मन्ये मन्दभाग्यान्सुतान्प्रति\n",
    "07097006c": "यत्रावध्यन्त समरे सात्वतेन महात्मना\n",
    "07097007a": "एकस्य हि न पर्याप्तं मत्सैन्यं तस्य संजय\n",
    "07097007c": "क्रुद्धस्य युयुधानस्य सर्वे तिष्ठन्तु पाण्डवाः\n",
    "07097008a": "निर्जित्य समरे द्रोणं कृतिनं युद्धदुर्मदम्\n",
    "07097008c": "यथा पशुगणान्सिंहस्तद्वद्धन्ता सुतान्मम\n",
    "07097009a": "कृतवर्मादिभिः शूरैर्यत्तैर्बहुभिराहवे\n",
    "07097009c": "युयुधानो न शकितो हन्तुं यः पुरुषर्षभः\n",
    "07097010a": "नैतदीदृशकं युद्धं कृतवांस्तत्र फल्गुनः\n",
    "07097010c": "यादृशं कृतवान्युद्धं शिनेर्नप्ता महायशाः\n",
    "07097011": "संजय उवाच\n",
    "07097011a": "तव दुर्मन्त्रिते राजन्दुर्योधनकृतेन च\n",
    "07097011c": "शृणुष्वावहितो भूत्वा यत्ते वक्ष्यामि भारत\n",
    "07097012a": "ते पुनः संन्यवर्तन्त कृत्वा संशप्तकान्मिथः\n",
    "07097012c": "परां युद्धे मतिं कृत्वा पुत्रस्य तव शासनात्\n",
    "07097013a": "त्रीणि सादिसहस्राणि दुर्योधनपुरोगमाः\n",
    "07097013c": "शकाः काम्बोजबाह्लीका यवनाः पारदास्तथा\n",
    "07097014a": "कुणिन्दास्तङ्गणाम्बष्ठाः पैशाचाश्च समन्दराः\n",
    "07097014c": "अभ्यद्रवन्त शैनेयं शलभाः पावकं यथा\n",
    "07097015a": "युक्ताश्च पार्वतीयानां रथाः पाषाणयोधिनाम्\n",
    "07097015c": "शूराः पञ्चशता राजञ्शैनेयं समुपाद्रवन्\n",
    "07097016a": "ततो रथसहस्रेण महारथशतेन च\n",
    "07097016c": "द्विरदानां सहस्रेण द्विसाहस्रैश्च वाजिभिः\n",
    "07097017a": "शरवर्षाणि मुञ्चन्तो विविधानि महारथाः\n",
    "07097017c": "अभ्यद्रवन्त शैनेयमसंख्येयाश्च पत्तयः\n",
    "07097018a": "तांश्च संचोदयन्सर्वान्घ्नतैनमिति भारत\n",
    "07097018c": "दुःशासनो महाराज सात्यकिं पर्यवारयत्\n",
    "07097019a": "तत्राद्भुतमपश्याम शैनेयचरितं महत्\n",
    "07097019c": "यदेको बहुभिः सार्धमसंभ्रान्तमयुध्यत\n",
    "07097020a": "अवधीच्च रथानीकं द्विरदानां च तद्बलम्\n",
    "07097020c": "सादिनश्चैव तान्सर्वान्दस्यूनपि च सर्वशः\n",
    "07097021a": "तत्र चक्रैर्विमथितैर्भग्नैश्च परमायुधैः\n",
    "07097021c": "अक्षैश्च बहुधा भग्नैरीषादण्डकबन्धुरैः\n",
    "07097022a": "कूबरैर्मथितैश्चापि ध्वजैश्चापि निपातितैः\n",
    "07097022c": "वर्मभिश्चामरैश्चैव व्यवकीर्णा वसुंधरा\n",
    "07097023a": "स्रग्भिराभरणैर्वस्त्रैरनुकर्षैश्च मारिष\n",
    "07097023c": "संछन्ना वसुधा तत्र द्यौर्ग्रहैरिव भारत\n",
    "07097024a": "गिरिरूपधराश्चापि पतिताः कुञ्जरोत्तमाः\n",
    "07097024c": "अञ्जनस्य कुले जाता वामनस्य च भारत\n",
    "07097024e": "सुप्रतीककुले जाता महापद्मकुले तथा\n",
    "07097025a": "ऐरावणकुले चैव तथान्येषु कुलेषु च\n",
    "07097025c": "जाता दन्तिवरा राजञ्शेरते बहवो हताः\n",
    "07097026a": "वनायुजान्पार्वतीयान्काम्बोजारट्टबाह्लिकान्\n",
    "07097026c": "तथा हयवरान्राजन्निजघ्ने तत्र सात्यकिः\n",
    "07097027a": "नानादेशसमुत्थांश्च नानाजात्यांश्च पत्तिनः\n",
    "07097027c": "निजघ्ने तत्र शैनेयः शतशोऽथ सहस्रशः\n",
    "07097028a": "तेषु प्रकाल्यमानेषु दस्यून्दुःशासनोऽब्रवीत्\n",
    "07097028c": "निवर्तध्वमधर्मज्ञा युध्यध्वं किं सृतेन वः\n",
    "07097029a": "तांश्चापि सर्वान्संप्रेक्ष्य पुत्रो दुःशासनस्तव\n",
    "07097029c": "पाषाणयोधिनः शूरान्पार्वतीयानचोदयत्\n",
    "07097030a": "अश्मयुद्धेषु कुशला नैतज्जानाति सात्यकिः\n",
    "07097030c": "अश्मयुद्धमजानन्तं घ्नतैनं युद्धकामुकम्\n",
    "07097031a": "तथैव कुरवः सर्वे नाश्मयुद्धविशारदाः\n",
    "07097031c": "अभिद्रवत मा भैष्ट न वः प्राप्स्यति सात्यकिः\n",
    "07097032a": "ततो गजशिशुप्रख्यैरुपलैः शैलवासिनः\n",
    "07097032c": "उद्यतैर्युयुधानस्य स्थिता मरणकाङ्क्षिणः\n",
    "07097033a": "क्षेपणीयैस्तथाप्यन्ये सात्वतस्य वधैषिणः\n",
    "07097033c": "चोदितास्तव पुत्रेण रुरुधुः सर्वतोदिशम्\n",
    "07097034a": "तेषामापततामेव शिलायुद्धं चिकीर्षताम्\n",
    "07097034c": "सात्यकिः प्रतिसंधाय त्रिंशतं प्राहिणोच्छरान्\n",
    "07097035a": "तामश्मवृष्टिं तुमुलां पार्वतीयैः समीरिताम्\n",
    "07097035c": "बिभेदोरगसंकाशैर्नाराचैः शिनिपुंगवः\n",
    "07097036a": "तैरश्मचूर्णैर्दीप्यद्भिः खद्योतानामिव व्रजैः\n",
    "07097036c": "प्रायः सैन्यान्यवध्यन्त हाहाभूतानि मारिष\n",
    "07097037a": "ततः पञ्चशताः शूराः समुद्यतमहाशिलाः\n",
    "07097037c": "निकृत्तबाहवो राजन्निपेतुर्धरणीतले\n",
    "07097038a": "पाषाणयोधिनः शूरान्यतमानानवस्थितान्\n",
    "07097038c": "अवधीद्बहुसाहस्रांस्तदद्भुतमिवाभवत्\n",
    "07097039a": "ततः पुनर्बस्तमुखैरश्मवृष्टिं समन्ततः\n",
    "07097039c": "अयोहस्तैः शूलहस्तैर्दरदैः खशतङ्गणैः\n",
    "07097040a": "अम्बष्ठैश्च कुणिन्दैश्च क्षिप्तां क्षिप्तां स सात्यकिः\n",
    "07097040c": "नाराचैः प्रतिविव्याध प्रेक्षमाणो महाबलः\n",
    "07097041a": "अद्रीणां भिद्यमानानामन्तरिक्षे शितैः शरैः\n",
    "07097041c": "शब्देन प्राद्रवन्राजन्गजाश्वरथपत्तयः\n",
    "07097042a": "अश्मचूर्णैः समाकीर्णा मनुष्याश्च वयांसि च\n",
    "07097042c": "नाशक्नुवन्नवस्थातुं भ्रमरैरिव दंशिताः\n",
    "07097043a": "हतशिष्टा विरुधिरा भिन्नमस्तकपिण्डिकाः\n",
    "07097043c": "कुञ्जराः संन्यवर्तन्त युयुधानरथं प्रथि\n",
    "07097044a": "ततः शब्दः समभवत्तव सैन्यस्य मारिष\n",
    "07097044c": "माधवेनार्द्यमानस्य सागरस्येव दारुणः\n",
    "07097045a": "तं शब्दं तुमुलं श्रुत्वा द्रोणो यन्तारमब्रवीत्\n",
    "07097045c": "एष सूत रणे क्रुद्धः सात्वतानां महारथः\n",
    "07097046a": "दारयन्बहुधा सैन्यं रणे चरति कालवत्\n",
    "07097046c": "यत्रैष शब्दस्तुमुलस्तत्र सूत रथं नय\n",
    "07097047a": "पाषाणयोधिभिर्नूनं युयुधानः समागतः\n",
    "07097047c": "तथा हि रथिनः सर्वे ह्रियन्ते विद्रुतैर्हयैः\n",
    "07097048a": "विशस्त्रकवचा रुग्णास्तत्र तत्र पतन्ति च\n",
    "07097048c": "न शक्नुवन्ति यन्तारः संयन्तुं तुमुले हयान्\n",
    "07097049a": "इत्येवं ब्रुवतो राजन्भारद्वाजस्य धीमतः\n",
    "07097049c": "प्रत्युवाच ततो यन्ता द्रोणं शस्त्रभृतां वरम्\n",
    "07097050a": "आयुष्मन्द्रवते सैन्यं कौरवेयं समन्ततः\n",
    "07097050c": "पश्य योधान्रणे भिन्नान्धावमानांस्ततस्ततः\n",
    "07097051a": "एते च सहिताः शूराः पाञ्चालाः पाण्डवैः सह\n",
    "07097051c": "त्वामेव हि जिघांसन्तः प्राद्रवन्ति समन्ततः\n",
    "07097052a": "अत्र कार्यं समाधत्स्व प्राप्तकालमरिंदम\n",
    "07097052c": "स्थाने वा गमने वापि दूरं यातश्च सात्यकिः\n",
    "07097053a": "तथैवं वदतस्तस्य भारद्वाजस्य मारिष\n",
    "07097053c": "प्रत्यदृश्यत शैनेयो निघ्नन्बहुविधान्रथान्\n",
    "07097054a": "ते वध्यमानाः समरे युयुधानेन तावकाः\n",
    "07097054c": "युयुधानरथं त्यक्त्वा द्रोणानीकाय दुद्रुवुः\n",
    "07097055a": "यैस्तु दुःशासनः सार्धं रथैः पूर्वं न्यवर्तत\n",
    "07097055c": "ते भीतास्त्वभ्यधावन्त सर्वे द्रोणरथं प्रति\n",
    "07098001": "संजय उवाच\n",
    "07098001a": "दुःशासनरथं दृष्ट्वा समीपे पर्यवस्थितम्\n",
    "07098001c": "भारद्वाजस्ततो वाक्यं दुःशासनमथाब्रवीत्\n",
    "07098002a": "दुःशासन रथाः सर्वे कस्मादेते प्रविद्रुताः\n",
    "07098002c": "कच्चित्क्षेमं तु नृपतेः कच्चिज्जीवति सैन्धवः\n",
    "07098003a": "राजपुत्रो भवानत्र राजभ्राता महारथः\n",
    "07098003c": "किमर्थं द्रवसे युद्धे यौवराज्यमवाप्य हि\n",
    "07098004a": "स्वयं वैरं महत्कृत्वा पाञ्चालैः पाण्डवैः सह\n",
    "07098004c": "एकं सात्यकिमासाद्य कथं भीतोऽसि संयुगे\n",
    "07098005a": "न जानीषे पुरा त्वं तु गृह्णन्नक्षान्दुरोदरे\n",
    "07098005c": "शरा ह्येते भविष्यन्ति दारुणाशीविषोपमाः\n",
    "07098006a": "अप्रियाणां च वचनं पाण्डवेषु विशेषतः\n",
    "07098006c": "द्रौपद्याश्च परिक्लेशस्त्वन्मूलो ह्यभवत्पुरा\n",
    "07098007a": "क्व ते मानश्च दर्पश्च क्व च तद्वीर गर्जितम्\n",
    "07098007c": "आशीविषसमान्पार्थान्कोपयित्वा क्व यास्यसि\n",
    "07098008a": "शोच्येयं भारती सेना राजा चैव सुयोधनः\n",
    "07098008c": "यस्य त्वं कर्कशो भ्राता पलायनपरायणः\n",
    "07098009a": "ननु नाम त्वया वीर दीर्यमाणा भयार्दिता\n",
    "07098009c": "स्वबाहुबलमास्थाय रक्षितव्या ह्यनीकिनी\n",
    "07098009e": "स त्वमद्य रणं त्यक्त्वा भीतो हर्षयसे परान्\n",
    "07098010a": "विद्रुते त्वयि सैन्यस्य नायके शत्रुसूदन\n",
    "07098010c": "कोऽन्यः स्थास्यति संग्रामे भीतो भीते व्यपाश्रये\n",
    "07098011a": "एकेन सात्वतेनाद्य युध्यमानस्य चानघ\n",
    "07098011c": "पलायने तव मतिः संग्रामाद्धि प्रवर्तते\n",
    "07098012a": "यदा गाण्डीवधन्वानं भीमसेनं च कौरव\n",
    "07098012c": "यमौ च युधि द्रष्टासि तदा त्वं किं करिष्यसि\n",
    "07098013a": "युधि फल्गुनबाणानां सूर्याग्निसमतेजसाम्\n",
    "07098013c": "न तुल्याः सात्यकिशरा येषां भीतः पलायसे\n",
    "07098014a": "यदि तावत्कृता बुद्धिः पलायनपरायणा\n",
    "07098014c": "पृथिवी धर्मराजस्य शमेनैव प्रदीयताम्\n",
    "07098015a": "यावत्फल्गुननाराचा निर्मुक्तोरगसंनिभाः\n",
    "07098015c": "नाविशन्ति शरीरं ते तावत्संशाम्य पाण्डवैः\n",
    "07098016a": "यावत्ते पृथिवीं पार्था हत्वा भ्रातृशतं रणे\n",
    "07098016c": "नाक्षिपन्ति महात्मानस्तावत्संशाम्य पाण्डवैः\n",
    "07098017a": "यावन्न क्रुध्यते राजा धर्मपुत्रो युधिष्ठिरः\n",
    "07098017c": "कृष्णश्च समरश्लाघी तावत्संशाम्य पाण्डवैः\n",
    "07098018a": "यावद्भीमो महाबाहुर्विगाह्य महतीं चमूम्\n",
    "07098018c": "सोदरांस्ते न मृद्नाति तावत्संशाम्य पाण्डवैः\n",
    "07098019a": "पूर्वमुक्तश्च ते भ्राता भीष्मेण स सुयोधनः\n",
    "07098019c": "अजेयाः पाण्डवाः संख्ये सौम्य संशाम्य पाण्डवैः\n",
    "07098019e": "न च तत्कृतवान्मन्दस्तव भ्राता सुयोधनः\n",
    "07098020a": "स युद्धे धृतिमास्थाय यत्तो युध्यस्व पाण्डवैः\n",
    "07098020c": "गच्छ तूर्णं रथेनैव तत्र तिष्ठति सात्यकिः\n",
    "07098021a": "त्वया हीनं बलं ह्येतद्विद्रविष्यति भारत\n",
    "07098021c": "आत्मार्थं योधय रणे सात्यकिं सत्यविक्रमम्\n",
    "07098022a": "एवमुक्तस्तव सुतो नाब्रवीत्किंचिदप्यसौ\n",
    "07098022c": "श्रुतं चाश्रुतवत्कृत्वा प्रायाद्येन स सात्यकिः\n",
    "07098023a": "सैन्येन महता युक्तो म्लेच्छानामनिवर्तिनाम्\n",
    "07098023c": "आसाद्य च रणे यत्तो युयुधानमयोधयत्\n",
    "07098024a": "द्रोणोऽपि रथिनां श्रेष्ठः पाञ्चालान्पाण्डवांस्तथा\n",
    "07098024c": "अभ्यद्रवत संक्रुद्धो जवमास्थाय मध्यमम्\n",
    "07098025a": "प्रविश्य च रणे द्रोणः पाञ्चालानां वरूथिनीम्\n",
    "07098025c": "द्रावयामास योधान्वै शतशोऽथ सहस्रशः\n",
    "07098026a": "ततो द्रोणो महाराज नाम विश्राव्य संयुगे\n",
    "07098026c": "पाण्डुपाञ्चालमत्स्यानां प्रचक्रे कदनं महत्\n",
    "07098027a": "तं जयन्तमनीकानि भारद्वाजं ततस्ततः\n",
    "07098027c": "पाञ्चालपुत्रो द्युतिमान्वीरकेतुः समभ्ययात्\n",
    "07098028a": "स द्रोणं पञ्चभिर्विद्ध्वा शरैः संनतपर्वभिः\n",
    "07098028c": "ध्वजमेकेन विव्याध सारथिं चास्य सप्तभिः\n",
    "07098029a": "तत्राद्भुतं महाराज दृष्टवानस्मि संयुगे\n",
    "07098029c": "यद्द्रोणो रभसं युद्धे पाञ्चाल्यं नाभ्यवर्तत\n",
    "07098030a": "संनिरुद्धं रणे द्रोणं पाञ्चाला वीक्ष्य मारिष\n",
    "07098030c": "आवव्रुः सर्वतो राजन्धर्मपुत्रजयैषिणः\n",
    "07098031a": "ते शरैरग्निसंकाशैस्तोमरैश्च महाधनैः\n",
    "07098031c": "शस्त्रैश्च विविधै राजन्द्रोणमेकमवाकिरन्\n",
    "07098032a": "निहत्य तान्बाणगणान्द्रोणो राजन्समन्ततः\n",
    "07098032c": "महाजलधरान्व्योम्नि मातरिश्वा विवानिव\n",
    "07098033a": "ततः शरं महाघोरं सूर्यपावकसंनिभम्\n",
    "07098033c": "संदधे परवीरघ्नो वीरकेतुरथं प्रति\n",
    "07098034a": "स भित्त्वा तु शरो राजन्पाञ्चाल्यं कुलनन्दनम्\n",
    "07098034c": "अभ्यगाद्धरणीं तूर्णं लोहितार्द्रो ज्वलन्निव\n",
    "07098035a": "ततोऽपतद्रथात्तूर्णं पाञ्चाल्यः कुलनन्दनः\n",
    "07098035c": "पर्वताग्रादिव महांश्चम्पको वायुपीडितः\n",
    "07098036a": "तस्मिन्हते महेष्वासे राजपुत्रे महाबले\n",
    "07098036c": "पाञ्चालास्त्वरिता द्रोणं समन्तात्पर्यवारयन्\n",
    "07098037a": "चित्रकेतुः सुधन्वा च चित्रवर्मा च भारत\n",
    "07098037c": "तथा चित्ररथश्चैव भ्रातृव्यसनकर्षिताः\n",
    "07098038a": "अभ्यद्रवन्त सहिता भारद्वाजं युयुत्सवः\n",
    "07098038c": "मुञ्चन्तः शरवर्षाणि तपान्ते जलदा इव\n",
    "07098039a": "स वध्यमानो बहुधा राजपुत्रैर्महारथैः\n",
    "07098039c": "व्यश्वसूतरथांश्चक्रे कुमारान्कुपितो रणे\n",
    "07098040a": "तथापरैः सुनिशितैर्भल्लैस्तेषां महायशाः\n",
    "07098040c": "पुष्पाणीव विचिन्वन्हि सोत्तमाङ्गान्यपातयत्\n",
    "07098041a": "ते रथेभ्यो हताः पेतुः क्षितौ राजन्सुवर्चसः\n",
    "07098041c": "देवासुरे पुरा युद्धे यथा दैतेयदानवाः\n",
    "07098042a": "तान्निहत्य रणे राजन्भारद्वाजः प्रतापवान्\n",
    "07098042c": "कार्मुकं भ्रामयामास हेमपृष्ठं दुरासदम्\n",
    "07098043a": "पाञ्चालान्निहतान्दृष्ट्वा देवकल्पान्महारथान्\n",
    "07098043c": "धृष्टद्युम्नो भृशं क्रुद्धो नेत्राभ्यां पातयञ्जलम्\n",
    "07098043e": "अभ्यवर्तत संग्रामे क्रुद्धो द्रोणरथं प्रति\n",
    "07098044a": "ततो हा हेति सहसा नादः समभवन्नृप\n",
    "07098044c": "पाञ्चाल्येन रणे दृष्ट्वा द्रोणमावारितं शरैः\n",
    "07098045a": "संछाद्यमानो बहुधा पार्षतेन महात्मना\n",
    "07098045c": "न विव्यथे ततो द्रोणः स्मयन्नेवान्वयुध्यत\n",
    "07098046a": "ततो द्रोणं महाराज पाञ्चाल्यः क्रोधमूर्छितः\n",
    "07098046c": "आजघानोरसि क्रुद्धो नवत्या नतपर्वणाम्\n",
    "07098047a": "स गाढविद्धो बलिना भारद्वाजो महायशाः\n",
    "07098047c": "निषसाद रथोपस्थे कश्मलं च जगाम ह\n",
    "07098048a": "तं वै तथागतं दृष्ट्वा धृष्टद्युम्नः पराक्रमी\n",
    "07098048c": "समुत्सृज्य धनुस्तूर्णमसिं जग्राह वीर्यवान्\n",
    "07098049a": "अवप्लुत्य रथाच्चापि त्वरितः स महारथः\n",
    "07098049c": "आरुरोह रथं तूर्णं भारद्वाजस्य मारिष\n",
    "07098049e": "हर्तुमैच्छच्छिरः कायात्क्रोधसंरक्तलोचनः\n",
    "07098050a": "प्रत्याश्वस्तस्ततो द्रोणो धनुर्गृह्य महाबलः\n",
    "07098050c": "शरैर्वैतस्तिकै राजन्नित्यमासन्नयोधिभिः\n",
    "07098050e": "योधयामास समरे धृष्टद्युम्नं महारथम्\n",
    "07098051a": "ते हि वैतस्तिका नाम शरा आसन्नयोधिनः\n",
    "07098051c": "द्रोणस्य विदिता राजन्धृष्टद्युम्नमवाक्षिपन्\n",
    "07098052a": "स वध्यमानो बहुभिः सायकैस्तैर्महाबलः\n",
    "07098052c": "अवप्लुत्य रथात्तूर्णं भग्नवेगः पराक्रमी\n",
    "07098053a": "आरुह्य स्वरथं वीरः प्रगृह्य च महद्धनुः\n",
    "07098053c": "विव्याध समरे द्रोणं धृष्टद्युम्नो महारथः\n",
    "07098054a": "तदद्भुतं तयोर्युद्धं भूतसंघा ह्यपूजयन्\n",
    "07098054c": "क्षत्रियाश्च महाराज ये चान्ये तत्र सैनिकाः\n",
    "07098055a": "अवश्यं समरे द्रोणो धृष्टद्युम्नेन संगतः\n",
    "07098055c": "वशमेष्यति नो राज्ञः पाञ्चाला इति चुक्रुशुः\n",
    "07098056a": "द्रोणस्तु त्वरितो युद्धे धृष्टद्युम्नस्य सारथेः\n",
    "07098056c": "शिरः प्रच्यावयामास फलं पक्वं तरोरिव\n",
    "07098056e": "ततस्ते प्रद्रुता वाहा राजंस्तस्य महात्मनः\n",
    "07098057a": "तेषु प्रद्रवमाणेषु पाञ्चालान्सृञ्जयांस्तथा\n",
    "07098057c": "व्यद्रावयद्रणे द्रोणस्तत्र तत्र पराक्रमी\n",
    "07098058a": "विजित्य पाण्डुपाञ्चालान्भारद्वाजः प्रतापवान्\n",
    "07098058c": "स्वं व्यूहं पुनरास्थाय स्थिरोऽभवदरिंदमः\n",
    "07098058e": "न चैनं पाण्डवा युद्धे जेतुमुत्सहिरे प्रभो\n",
    "07099001": "संजय उवाच\n",
    "07099001a": "ततो दुःशासनो राजञ्शैनेयं समुपाद्रवत्\n",
    "07099001c": "किरञ्शरसहस्राणि पर्जन्य इव वृष्टिमान्\n",
    "07099002a": "स विद्ध्वा सात्यकिं षष्ट्या तथा षोडशभिः शरैः\n",
    "07099002c": "नाकम्पयत्स्थितं युद्धे मैनाकमिव पर्वतम्\n",
    "07099003a": "स तु दुःशासनं वीरः सायकैरावृणोद्भृशम्\n",
    "07099003c": "मशकं समनुप्राप्तमूर्णनाभिरिवोर्णया\n",
    "07099004a": "दृष्ट्वा दुःशासनं राजा तथा शरशताचितम्\n",
    "07099004c": "त्रिगर्तांश्चोदयामास युयुधानरथं प्रति\n",
    "07099005a": "तेऽगच्छन्युयुधानस्य समीपं क्रूरकारिणः\n",
    "07099005c": "त्रिगर्तानां त्रिसाहस्रा रथा युद्धविशारदाः\n",
    "07099006a": "ते तु तं रथवंशेन महता पर्यवारयन्\n",
    "07099006c": "स्थिरां कृत्वा मतिं युद्धे भूत्वा संशप्तका मिथः\n",
    "07099007a": "तेषां प्रयततां युद्धे शरवर्षाणि मुञ्चताम्\n",
    "07099007c": "योधान्पञ्चशतान्मुख्यानग्रानीके व्यपोथयत्\n",
    "07099008a": "तेऽपतन्त हतास्तूर्णं शिनिप्रवरसायकैः\n",
    "07099008c": "महामारुतवेगेन रुग्णा इव महाद्रुमाः\n",
    "07099009a": "रथैश्च बहुधा छिन्नैर्ध्वजैश्चैव विशां पते\n",
    "07099009c": "हयैश्च कनकापीडैः पतितैस्तत्र मेदिनी\n",
    "07099010a": "शैनेयशरसंकृत्तैः शोणितौघपरिप्लुतैः\n",
    "07099010c": "अशोभत महाराज किंशुकैरिव पुष्पितैः\n",
    "07099011a": "ते वध्यमानाः समरे युयुधानेन तावकाः\n",
    "07099011c": "त्रातारं नाध्यगच्छन्त पङ्कमग्ना इव द्विपाः\n",
    "07099012a": "ततस्ते पर्यवर्तन्त सर्वे द्रोणरथं प्रति\n",
    "07099012c": "भयात्पतगराजस्य गर्तानीव महोरगाः\n",
    "07099013a": "हत्वा पञ्चशतान्योधाञ्शरैराशीविषोपमैः\n",
    "07099013c": "प्रायात्स शनकैर्वीरो धनंजयरथं प्रति\n",
    "07099014a": "तं प्रयान्तं नरश्रेष्ठं पुत्रो दुःशासनस्तव\n",
    "07099014c": "विव्याध नवभिस्तूर्णं शरैः संनतपर्वभिः\n",
    "07099015a": "स तु तं प्रतिविव्याध पञ्चभिर्निशितैः शरैः\n",
    "07099015c": "रुक्मपुङ्खैर्महेष्वासो गार्ध्रपत्रैरजिह्मगैः\n",
    "07099016a": "सात्यकिं तु महाराज प्रहसन्निव भारत\n",
    "07099016c": "दुःशासनस्त्रिभिर्विद्ध्वा पुनर्विव्याध पञ्चभिः\n",
    "07099017a": "शैनेयस्तव पुत्रं तु विद्ध्वा पञ्चभिराशुगैः\n",
    "07099017c": "धनुश्चास्य रणे छित्त्वा विस्मयन्नर्जुनं ययौ\n",
    "07099018a": "ततो दुःशासनः क्रुद्धो वृष्णिवीराय गच्छते\n",
    "07099018c": "सर्वपारशवीं शक्तिं विससर्ज जिघांसया\n",
    "07099019a": "तां तु शक्तिं तदा घोरां तव पुत्रस्य सात्यकिः\n",
    "07099019c": "चिच्छेद शतधा राजन्निशितैः कङ्कपत्रिभिः\n",
    "07099020a": "अथान्यद्धनुरादाय पुत्रस्तव जनेश्वर\n",
    "07099020c": "सात्यकिं दशभिर्विद्ध्वा सिंहनादं ननाद ह\n",
    "07099021a": "सात्यकिस्तु रणे क्रुद्धो मोहयित्वा सुतं तव\n",
    "07099021c": "शरैरग्निशिखाकारैराजघान स्तनान्तरे\n",
    "07099021e": "सर्वायसैस्तीक्ष्णवक्त्रैरष्टाभिर्विव्यधे पुनः\n",
    "07099022a": "दुःशासनस्तु विंशत्या सात्यकिं प्रत्यविध्यत\n",
    "07099022c": "सात्वतोऽपि महाराज तं विव्याध स्तनान्तरे\n",
    "07099022e": "त्रिभिरेव महावेगैः शरैः संनतपर्वभिः\n",
    "07099023a": "ततोऽस्य वाहान्निशितैः शरैर्जघ्ने महारथः\n",
    "07099023c": "सारथिं च सुसंक्रुद्धः शरैः संनतपर्वभिः\n",
    "07099024a": "धनुरेकेन भल्लेन हस्तावापं च पञ्चभिः\n",
    "07099024c": "ध्वजं च रथशक्तिं च भल्लाभ्यां परमास्त्रवित्\n",
    "07099024e": "चिच्छेद विशिखैस्तीक्ष्णैस्तथोभौ पार्ष्णिसारथी\n",
    "07099025a": "स छिन्नधन्वा विरथो हताश्वो हतसारथिः\n",
    "07099025c": "त्रिगर्तसेनापतिना स्वरथेनापवाहितः\n",
    "07099026a": "तमभिद्रुत्य शैनेयो मुहूर्तमिव भारत\n",
    "07099026c": "न जघान महाबाहुर्भीमसेनवचः स्मरन्\n",
    "07099027a": "भीमसेनेन हि वधः सुतानां तव भारत\n",
    "07099027c": "प्रतिज्ञातः सभामध्ये सर्वेषामेव संयुगे\n",
    "07099028a": "तथा दुःशासनं जित्वा सात्यकिः संयुगे प्रभो\n",
    "07099028c": "जगाम त्वरितो राजन्येन यातो धनंजयः\n",
    "07100001": "धृतराष्ट्र उवाच\n",
    "07100001a": "किं तस्यां मम सेनायां नासन्केचिन्महारथाः\n",
    "07100001c": "ये तथा सात्यकिं यान्तं नैवाघ्नन्नाप्यवारयन्\n",
    "07100002a": "एको हि समरे कर्म कृतवान्सत्यविक्रमः\n",
    "07100002c": "शक्रतुल्यबलो युद्धे महेन्द्रो दानवेष्विव\n",
    "07100003a": "अथ वा शून्यमासीत्तद्येन यातः स सात्यकिः\n",
    "07100003c": "एको वै बहुलाः सेनाः प्रमृद्नन्पुरुषर्षभः\n",
    "07100004a": "कथं च युध्यमानानामपक्रान्तो महात्मनाम्\n",
    "07100004c": "एको बहूनां शैनेयस्तन्ममाचक्ष्व संजय\n",
    "07100005": "संजय उवाच\n",
    "07100005a": "राजन्सेनासमुद्योगो रथनागाश्वपत्तिमान्\n",
    "07100005c": "तुमुलस्तव सैन्यानां युगान्तसदृशोऽभवत्\n",
    "07100006a": "आह्णिकेषु समूहेषु तव सैन्यस्य मानद\n",
    "07100006c": "नास्ति लोके समः कश्चित्समूह इति मे मतिः\n",
    "07100007a": "तत्र देवाः स्म भाषन्ते चारणाश्च समागताः\n",
    "07100007c": "एतदन्ताः समूहा वै भविष्यन्ति महीतले\n",
    "07100008a": "न चैव तादृशः कश्चिद्व्यूह आसीद्विशां पते\n",
    "07100008c": "यादृग्जयद्रथवधे द्रोणेन विहितोऽभवत्\n",
    "07100009a": "चण्डवाताभिपन्नानां समुद्राणामिव स्वनः\n",
    "07100009c": "रणेऽभवद्बलौघानामन्योन्यमभिधावताम्\n",
    "07100010a": "पार्थिवानां समेतानां बहून्यासन्नरोत्तम\n",
    "07100010c": "त्वद्बले पाण्डवानां च सहस्राणि शतानि च\n",
    "07100011a": "संरब्धानां प्रवीराणां समरे दृढकर्मणाम्\n",
    "07100011c": "तत्रासीत्सुमहाञ्शब्दस्तुमुलो लोमहर्षणः\n",
    "07100012a": "अथाक्रन्दद्भीमसेनो धृष्टद्युम्नश्च मारिष\n",
    "07100012c": "नकुलः सहदेवश्च धर्मराजश्च पाण्डवः\n",
    "07100013a": "आगच्छत प्रहरत बलवत्परिधावत\n",
    "07100013c": "प्रविष्टावरिसेनां हि वीरौ माधवपाण्डवौ\n",
    "07100014a": "यथा सुखेन गच्छेतां जयद्रथवधं प्रति\n",
    "07100014c": "तथा प्रकुरुत क्षिप्रमिति सैन्यान्यचोदयत्\n",
    "07100014e": "तयोरभावे कुरवः कृतार्थाः स्युर्वयं जिताः\n",
    "07100015a": "ते यूयं सहिता भूत्वा तूर्णमेव बलार्णवम्\n",
    "07100015c": "क्षोभयध्वं महावेगाः पवनाः सागरं यथा\n",
    "07100016a": "भीमसेनेन ते राजन्पाञ्चाल्येन च चोदिताः\n",
    "07100016c": "आजघ्नुः कौरवान्संख्ये त्यक्त्वासूनात्मनः प्रियान्\n",
    "07100017a": "इच्छन्तो निधनं युद्धे शस्त्रैरुत्तमतेजसः\n",
    "07100017c": "स्वर्गार्थं मित्रकार्यार्थं नाभ्यरक्षन्त जीवितम्\n",
    "07100018a": "तथैव तावका राजन्प्रार्थयन्तो महद्यशः\n",
    "07100018c": "आर्यां युद्धे मतिं कृत्वा युद्धायैवोपतस्थिरे\n",
    "07100019a": "तस्मिंस्तु तुमुले युद्धे वर्तमाने महाभये\n",
    "07100019c": "हत्वा सर्वाणि सैन्यानि प्रायात्सात्यकिरर्जुनम्\n",
    "07100020a": "कवचानां प्रभास्तत्र सूर्यरश्मिविचित्रिताः\n",
    "07100020c": "दृष्टीः संख्ये सैनिकानां प्रतिजघ्नुः समन्ततः\n",
    "07100021a": "तथा प्रयतमानेषु पाण्डवेयेषु निर्भयः\n",
    "07100021c": "दुर्योधनो महाराज व्यगाहत महद्बलम्\n",
    "07100022a": "स संनिपातस्तुमुलस्तेषां तस्य च भारत\n",
    "07100022c": "अभवत्सर्वसैन्यानामभावकरणो महान्\n",
    "07100023": "धृतराष्ट्र उवाच\n",
    "07100023a": "तथा गतेषु सैन्येषु तथा कृच्छ्रगतः स्वयम्\n",
    "07100023c": "कच्चिद्दुर्योधनः सूत नाकार्षीत्पृष्ठतो रणम्\n",
    "07100024a": "एकस्य च बहूनां च संनिपातो महाहवे\n",
    "07100024c": "विशेषतो नृपतिना विषमः प्रतिभाति मे\n",
    "07100025a": "सोऽत्यन्तसुखसंवृद्धो लक्ष्म्या लोकस्य चेश्वरः\n",
    "07100025c": "एको बहून्समासाद्य कच्चिन्नासीत्पराङ्मुखः\n",
    "07100026": "संजय उवाच\n",
    "07100026a": "राजन्संग्राममाश्चर्यं तव पुत्रस्य भारत\n",
    "07100026c": "एकस्य च बहूनां च शृणुष्व गदतोऽद्भुतम्\n",
    "07100027a": "दुर्योधनेन सहसा पाण्डवी पृतना रणे\n",
    "07100027c": "नलिनी द्विरदेनेव समन्ताद्विप्रलोडिता\n",
    "07100028a": "तथा सेनां कृतां दृष्ट्वा तव पुत्रेण कौरव\n",
    "07100028c": "भीमसेनपुरोगास्तं पाञ्चालाः समुपाद्रवन्\n",
    "07100029a": "स भीमसेनं दशभिर्माद्रीपुत्रौ त्रिभिस्त्रिभिः\n",
    "07100029c": "विराटद्रुपदौ षड्भिः शतेन च शिखण्डिनम्\n",
    "07100030a": "धृष्टद्युम्नं च विंशत्या धर्मपुत्रं च सप्तभिः\n",
    "07100030c": "केकयान्दशभिर्विद्ध्वा द्रौपदेयांस्त्रिभिस्त्रिभिः\n",
    "07100031a": "शतशश्चापरान्योधान्सद्विपांश्च रथान्रणे\n",
    "07100031c": "शरैरवचकर्तोग्रैः क्रुद्धोऽन्तक इव प्रजाः\n",
    "07100032a": "न संदधन्विमुञ्चन्वा मण्डलीकृतकार्मुकः\n",
    "07100032c": "अदृश्यत रिपून्निघ्नञ्शिक्षयास्त्रबलेन च\n",
    "07100033a": "तस्य तान्निघ्नतः शत्रून्हेमपृष्ठं महद्धनुः\n",
    "07100033c": "भल्लाभ्यां पाण्डवो ज्येष्ठस्त्रिधा चिच्छेद मारिष\n",
    "07100034a": "विव्याध चैनं बहुभिः सम्यगस्तैः शितैः शरैः\n",
    "07100034c": "वर्माण्याशु समासाद्य ते भग्नाः क्षितिमाविशन्\n",
    "07100035a": "ततः प्रमुदिताः पार्थाः परिवव्रुर्युधिष्ठिरम्\n",
    "07100035c": "यथा वृत्रवधे देवा मुदा शक्रं महर्षिभिः\n",
    "07100036a": "अथ दुर्योधनो राजा दृढमादाय कार्मुकम्\n",
    "07100036c": "तिष्ठ तिष्ठेति राजानं ब्रुवन्पाण्डवमभ्ययात्\n",
    "07100037a": "तं तथा वादिनं राजंस्तव पुत्रं महारथम्\n",
    "07100037c": "प्रत्युद्ययुः प्रमुदिताः पाञ्चाला जयगृद्धिनः\n",
    "07100038a": "तान्द्रोणः प्रतिजग्राह परीप्सन्युधि पाण्डवम्\n",
    "07100038c": "चण्डवातोद्धुतान्मेघान्सजलानचलो यथा\n",
    "07100039a": "तत्र राजन्महानासीत्संग्रामो भूरिवर्धनः\n",
    "07100039c": "रुद्रस्याक्रीडसंकाशः संहारः सर्वदेहिनाम्\n",
    "07101001": "संजय उवाच\n",
    "07101001a": "अपराह्णे महाराज संग्रामः समपद्यत\n",
    "07101001c": "पर्जन्यसमनिर्घोषः पुनर्द्रोणस्य सोमकैः\n",
    "07101002a": "शोणाश्वं रथमास्थाय नरवीरः समाहितः\n",
    "07101002c": "समरेऽभ्यद्रवत्पाण्डूञ्जवमास्थाय मध्यमम्\n",
    "07101003a": "तव प्रियहिते युक्तो महेष्वासो महाबलः\n",
    "07101003c": "चित्रपुङ्खैः शितैर्बाणैः कलशोत्तमसंभवः\n",
    "07101004a": "वरान्वरान्हि योधानां विचिन्वन्निव भारत\n",
    "07101004c": "अक्रीडत रणे राजन्भारद्वाजः प्रतापवान्\n",
    "07101005a": "तमभ्ययाद्बृहत्क्षत्रः केकयानां महारथः\n",
    "07101005c": "भ्रातॄणां वीरपञ्चानां ज्येष्ठः समरकर्कशः\n",
    "07101006a": "विमुञ्चन्विशिखांस्तीक्ष्णानाचार्यं छादयन्भृशम्\n",
    "07101006c": "महामेघो यथा वर्षं विमुञ्चन्गन्धमादने\n",
    "07101007a": "तस्य द्रोणो महाराज स्वर्णपुङ्खाञ्शिलाशितान्\n",
    "07101007c": "प्रेषयामास संक्रुद्धः सायकान्दश सप्त च\n",
    "07101008a": "तांस्तु द्रोणधनुर्मुक्तान्घोरानाशीविषोपमान्\n",
    "07101008c": "एकैकं दशभिर्बाणैर्युधि चिच्छेद हृष्टवत्\n",
    "07101009a": "तस्य तल्लाघवं दृष्ट्वा प्रहसन्द्विजसत्तमः\n",
    "07101009c": "प्रेषयामास विशिखानष्टौ संनतपर्वणः\n",
    "07101010a": "तान्दृष्ट्वा पततः शीघ्रं द्रोणचापच्युताञ्शरान्\n",
    "07101010c": "अवारयच्छरैरेव तावद्भिर्निशितैर्दृढैः\n",
    "07101011a": "ततोऽभवन्महाराज तव सैन्यस्य विस्मयः\n",
    "07101011c": "बृहत्क्षत्रेण तत्कर्म कृतं दृष्ट्वा सुदुष्करम्\n",
    "07101012a": "ततो द्रोणो महाराज केकयं वै विशेषयन्\n",
    "07101012c": "प्रादुश्चक्रे रणे दिव्यं ब्राह्ममस्त्रं महातपाः\n",
    "07101013a": "तदस्य राजन्कैकेयः प्रत्यवारयदच्युतः\n",
    "07101013c": "ब्राह्मेणैव महाबाहुराहवे समुदीरितम्\n",
    "07101014a": "प्रतिहन्य तदस्त्रं तु भारद्वाजस्य संयुगे\n",
    "07101014c": "विव्याध ब्राह्मणं षष्ट्या स्वर्णपुङ्खैः शिलाशितैः\n",
    "07101015a": "तं द्रोणो द्विपदां श्रेष्ठो नाराचेन समर्पयत्\n",
    "07101015c": "स तस्य कवचं भित्त्वा प्राविशद्धरणीतलम्\n",
    "07101016a": "कृष्णसर्पो यथा मुक्तो वल्मीकं नृपसत्तम\n",
    "07101016c": "तथाभ्यगान्महीं बाणो भित्त्वा कैकेयमाहवे\n",
    "07101017a": "सोऽतिविद्धो महाराज द्रोणेनास्त्रविदा भृशम्\n",
    "07101017c": "क्रोधेन महताविष्टो व्यावृत्य नयने शुभे\n",
    "07101018a": "द्रोणं विव्याध सप्तत्या स्वर्णपुङ्खैः शिलाशितैः\n",
    "07101018c": "सारथिं चास्य भल्लेन बाह्वोरुरसि चार्पयत्\n",
    "07101019a": "द्रोणस्तु बहुधा विद्धो बृहत्क्षत्रेण मारिष\n",
    "07101019c": "असृजद्विशिखांस्तीक्ष्णान्केकयस्य रथं प्रति\n",
    "07101020a": "व्याकुलीकृत्य तं द्रोणो बृहत्क्षत्रं महारथम्\n",
    "07101020c": "व्यसृजत्सायकं तीक्ष्णं केकयं प्रति भारत\n",
    "07101021a": "स गाढविद्धस्तेनाशु महाराज स्तनान्तरे\n",
    "07101021c": "रथात्पुरुषशार्दूलः संभिन्नहृदयोऽपतत्\n",
    "07101022a": "बृहत्क्षत्रे हते राजन्केकयानां महारथे\n",
    "07101022c": "शैशुपालिः सुसंक्रुद्धो यन्तारमिदमब्रवीत्\n",
    "07101023a": "सारथे याहि यत्रैष द्रोणस्तिष्ठति दंशितः\n",
    "07101023c": "विनिघ्नन्केकयान्सर्वान्पाञ्चालानां च वाहिनीम्\n",
    "07101024a": "तस्य तद्वचनं श्रुत्वा सारथी रथिनां वरम्\n",
    "07101024c": "द्रोणाय प्रापयामास काम्बोजैर्जवनैर्हयैः\n",
    "07101025a": "धृष्टकेतुश्च चेदीनामृषभोऽतिबलोदितः\n",
    "07101025c": "सहसा प्रापतद्द्रोणं पतंग इव पावकम्\n",
    "07101026a": "सोऽभ्यविध्यत्ततो द्रोणं षष्ट्या साश्वरथध्वजम्\n",
    "07101026c": "पुनश्चान्यैः शरैस्तीक्ष्णैः सुप्तं व्याघ्रं तुदन्निव\n",
    "07101027a": "तस्य द्रोणो धनुर्मध्ये क्षुरप्रेण शितेन ह\n",
    "07101027c": "चिच्छेद राज्ञो बलिनो यतमानस्य संयुगे\n",
    "07101028a": "अथान्यद्धनुरादाय शैशुपालिर्महारथः\n",
    "07101028c": "विव्याध सायकैर्द्रोणं पुनः सुनिशितैर्दृढैः\n",
    "07101029a": "तस्य द्रोणो हयान्हत्वा सारथिं च महाबलः\n",
    "07101029c": "अथैनं पञ्चविंशत्या सायकानां समार्पयत्\n",
    "07101030a": "विरथो विधनुष्कश्च चेदिराजोऽपि संयुगे\n",
    "07101030c": "गदां चिक्षेप संक्रुद्धो भारद्वाजरथं प्रति\n",
    "07101031a": "तामापतन्तीं सहसा घोररूपां भयावहाम्\n",
    "07101031c": "अश्मसारमयीं गुर्वीं तपनीयविभूषिताम्\n",
    "07101031e": "शरैरनेकसाहस्रैर्भारद्वाजो न्यपातयत्\n",
    "07101032a": "सा पपात गदा भूमौ भारद्वाजेन सादिता\n",
    "07101032c": "रक्तमाल्याम्बरधरा तारेव नभसस्तलात्\n",
    "07101033a": "गदां विनिहतां दृष्ट्वा धृष्टकेतुरमर्षणः\n",
    "07101033c": "तोमरं व्यसृजत्तूर्णं शक्तिं च कनकोज्ज्वलाम्\n",
    "07101034a": "तोमरं तु त्रिभिर्बाणैर्द्रोणश्छित्त्वा महामृधे\n",
    "07101034c": "शक्तिं चिच्छेद सहसा कृतहस्तो महाबलः\n",
    "07101035a": "ततोऽस्य विशिखं तीक्ष्णं वधार्थं वधकाङ्क्षिणः\n",
    "07101035c": "प्रेषयामास समरे भारद्वाजः प्रतापवान्\n",
    "07101036a": "स तस्य कवचं भित्त्वा हृदयं चामितौजसः\n",
    "07101036c": "अभ्यगाद्धरणीं बाणो हंसः पद्मसरो यथा\n",
    "07101037a": "पतंगं हि ग्रसेच्चाषो यथा राजन्बुभुक्षितः\n",
    "07101037c": "तथा द्रोणोऽग्रसच्छूरो धृष्टकेतुं महामृधे\n",
    "07101038a": "निहते चेदिराजे तु तत्खण्डं पित्र्यमाविशत्\n",
    "07101038c": "अमर्षवशमापन्नः पुत्रोऽस्य परमास्त्रवित्\n",
    "07101039a": "तमपि प्रहसन्द्रोणः शरैर्निन्ये यमक्षयम्\n",
    "07101039c": "महाव्याघ्रो महारण्ये मृगशावं यथा बली\n",
    "07101040a": "तेषु प्रक्षीयमाणेषु पाण्डवेयेषु भारत\n",
    "07101040c": "जरासंधसुतो वीरः स्वयं द्रोणमुपाद्रवत्\n",
    "07101041a": "स तु द्रोणं महाराज छादयन्सायकैः शितैः\n",
    "07101041c": "अदृश्यमकरोत्तूर्णं जलदो भास्करं यथा\n",
    "07101042a": "तस्य तल्लाघवं दृष्ट्वा द्रोणः क्षत्रियमर्दनः\n",
    "07101042c": "व्यसृजत्सायकांस्तूर्णं शतशोऽथ सहस्रशः\n",
    "07101043a": "छादयित्वा रणे द्रोणो रथस्थं रथिनां वरम्\n",
    "07101043c": "जारासंधिमथो जघ्ने मिषतां सर्वधन्विनाम्\n",
    "07101044a": "यो यः स्म लीयते द्रोणं तं तं द्रोणोऽन्तकोपमः\n",
    "07101044c": "आदत्त सर्वभूतानि प्राप्ते काले यथान्तकः\n",
    "07101045a": "ततो द्रोणो महेष्वासो नाम विश्राव्य संयुगे\n",
    "07101045c": "शरैरनेकसाहस्रैः पाण्डवेयान्व्यमोहयत्\n",
    "07101046a": "ततो द्रोणाङ्किता बाणाः स्वर्णपुङ्खाः शिलाशिताः\n",
    "07101046c": "नरान्नागान्हयांश्चैव निजघ्नुः सर्वतो रणे\n",
    "07101047a": "ते वध्यमाना द्रोणेन शक्रेणेव महासुराः\n",
    "07101047c": "समकम्पन्त पाञ्चाला गावः शीतार्दिता इव\n",
    "07101048a": "ततो निष्टानको घोरः पाण्डवानामजायत\n",
    "07101048c": "द्रोणेन वध्यमानेषु सैन्येषु भरतर्षभ\n",
    "07101049a": "मोहिताः शरवर्षेण भारद्वाजस्य संयुगे\n",
    "07101049c": "ऊरुग्राहगृहीता हि पाञ्चालानां महारथाः\n",
    "07101050a": "चेदयश्च महाराज सृञ्जयाः सोमकास्तथा\n",
    "07101050c": "अभ्यद्रवन्त संहृष्टा भारद्वाजं युयुत्सया\n",
    "07101051a": "हत द्रोणं हत द्रोणमिति ते द्रोणमभ्ययुः\n",
    "07101051c": "यतन्तः पुरुषव्याघ्राः सर्वशक्त्या महाद्युतिम्\n",
    "07101051e": "निनीषन्तो रणे द्रोणं यमस्य सदनं प्रति\n",
    "07101052a": "यतमानांस्तु तान्वीरान्भारद्वाजः शिलीमुखैः\n",
    "07101052c": "यमाय प्रेषयामास चेदिमुख्यान्विशेषतः\n",
    "07101053a": "तेषु प्रक्षीयमाणेषु चेदिमुख्येषु भारत\n",
    "07101053c": "पाञ्चालाः समकम्पन्त द्रोणसायकपीडिताः\n",
    "07101054a": "प्राक्रोशन्भीमसेनं ते धृष्टद्युम्नरथं प्रति\n",
    "07101054c": "दृष्ट्वा द्रोणस्य कर्माणि तथारूपाणि मारिष\n",
    "07101055a": "ब्राह्मणेन तपो नूनं चरितं दुश्चरं महत्\n",
    "07101055c": "तथा हि युधि विक्रान्तो दहति क्षत्रियर्षभान्\n",
    "07101056a": "धर्मो युद्धं क्षत्रियस्य ब्राह्मणस्य परं तपः\n",
    "07101056c": "तपस्वी कृतविद्यश्च प्रेक्षितेनापि निर्दहेत्\n",
    "07101057a": "द्रोणास्त्रमग्निसंस्पर्शं प्रविष्टाः क्षत्रियर्षभाः\n",
    "07101057c": "बहवो दुस्तरं घोरं यत्रादह्यन्त भारत\n",
    "07101058a": "यथाबलं यथोत्साहं यथासत्त्वं महाद्युतिः\n",
    "07101058c": "मोहयन्सर्वभूतानि द्रोणो हन्ति बलानि नः\n",
    "07101059a": "तेषां तद्वचनं श्रुत्वा क्षत्रधर्मा व्यवस्थितः\n",
    "07101059c": "अर्धचन्द्रेण चिच्छेद द्रोणस्य सशरं धनुः\n",
    "07101060a": "स संरब्धतरो भूत्वा द्रोणः क्षत्रियमर्दनः\n",
    "07101060c": "अन्यत्कार्मुकमादाय भास्वरं वेगवत्तरम्\n",
    "07101061a": "तत्राधाय शरं तीक्ष्णं भारघ्नं विमलं दृढम्\n",
    "07101061c": "आकर्णपूर्णमाचार्यो बलवानभ्यवासृजत्\n",
    "07101062a": "स हत्वा क्षत्रधर्माणं जगाम धरणीतलम्\n",
    "07101062c": "स भिन्नहृदयो वाहादपतन्मेदिनीतले\n",
    "07101063a": "ततः सैन्यान्यकम्पन्त धृष्टद्युम्नसुते हते\n",
    "07101063c": "अथ द्रोणं समारोहच्चेकितानो महारथः\n",
    "07101064a": "स द्रोणं दशभिर्बाणैः प्रत्यविध्यत्स्तनान्तरे\n",
    "07101064c": "चतुर्भिः सारथिं चास्य चतुर्भिश्चतुरो हयान्\n",
    "07101065a": "तस्याचार्यः षोडशभिरविध्यद्दक्षिणं भुजम्\n",
    "07101065c": "ध्वजं षोडशभिर्बाणैर्यन्तारं चास्य सप्तभिः\n",
    "07101066a": "तस्य सूते हते तेऽश्वा रथमादाय विद्रुताः\n",
    "07101066c": "समरे शरसंवीता भारद्वाजेन मारिष\n",
    "07101067a": "चेकितानरथं दृष्ट्वा विद्रुतं हतसारथिम्\n",
    "07101067c": "पाञ्चालान्पाण्डवांश्चैव महद्भयमथाविशत्\n",
    "07101068a": "तान्समेतान्रणे शूरांश्चेदिपाञ्चालसृञ्जयान्\n",
    "07101068c": "समन्ताद्द्रावयन्द्रोणो बह्वशोभत मारिष\n",
    "07101069a": "आकर्णपलितः श्यामो वयसाशीतिकात्परः\n",
    "07101069c": "रणे पर्यचरद्द्रोणो वृद्धः षोडशवर्षवत्\n",
    "07101070a": "अथ द्रोणं महाराज विचरन्तमभीतवत्\n",
    "07101070c": "वज्रहस्तममन्यन्त शत्रवः शत्रुसूदनम्\n",
    "07101071a": "ततोऽब्रवीन्महाराज द्रुपदो बुद्धिमान्नृप\n",
    "07101071c": "लुब्धोऽयं क्षत्रियान्हन्ति व्याघ्रः क्षुद्रमृगानिव\n",
    "07101072a": "कृच्छ्रान्दुर्योधनो लोकान्पापः प्राप्स्यति दुर्मतिः\n",
    "07101072c": "यस्य लोभाद्विनिहताः समरे क्षत्रियर्षभाः\n",
    "07101073a": "शतशः शेरते भूमौ निकृत्ता गोवृषा इव\n",
    "07101073c": "रुधिरेण परीताङ्गाः श्वसृगालादनीकृताः\n",
    "07101074a": "एवमुक्त्वा महाराज द्रुपदोऽक्षौहिणीपतिः\n",
    "07101074c": "पुरस्कृत्य रणे पार्थान्द्रोणमभ्यद्रवद्द्रुतम्\n",
    "07102001": "संजय उवाच\n",
    "07102001a": "व्यूहेष्वालोड्यमानेषु पाण्डवानां ततस्ततः\n",
    "07102001c": "सुदूरमन्वयुः पार्थाः पाञ्चालाः सह सोमकैः\n",
    "07102002a": "वर्तमाने तथा रौद्रे संग्रामे लोमहर्षणे\n",
    "07102002c": "प्रक्षये जगतस्तीव्रे युगान्त इव भारत\n",
    "07102003a": "द्रोणे युधि पराक्रान्ते नर्दमाने मुहुर्मुहुः\n",
    "07102003c": "पाञ्चालेषु च क्षीणेषु वध्यमानेषु पाण्डुषु\n",
    "07102004a": "नापश्यच्छरणं किंचिद्धर्मराजो युधिष्ठिरः\n",
    "07102004c": "चिन्तयामास राजेन्द्र कथमेतद्भविष्यति\n",
    "07102005a": "तत्रावेक्ष्य दिशः सर्वाः सव्यसाचिदिदृक्षया\n",
    "07102005c": "युधिष्ठिरो ददर्शाथ नैव पार्थं न माधवम्\n",
    "07102006a": "सोऽपश्यन्नरशार्दूलं वानरर्षभलक्षणम्\n",
    "07102006c": "गाण्डीवस्य च निर्घोषमशृण्वन्व्यथितेन्द्रियः\n",
    "07102007a": "अपश्यन्सात्यकिं चापि वृष्णीनां प्रवरं रथम्\n",
    "07102007c": "चिन्तयाभिपरीताङ्गो धर्मराजो युधिष्ठिरः\n",
    "07102007e": "नाध्यगच्छत्तदा शान्तिं तावपश्यन्नरर्षभौ\n",
    "07102008a": "लोकोपक्रोशभीरुत्वाद्धर्मराजो महायशाः\n",
    "07102008c": "अचिन्तयन्महाबाहुः शैनेयस्य रथं प्रति\n",
    "07102009a": "पदवीं प्रेषितश्चैव फल्गुनस्य मया रणे\n",
    "07102009c": "शैनेयः सात्यकिः सत्यो मित्राणामभयंकरः\n",
    "07102010a": "तदिदं ह्येकमेवासीद्द्विधा जातं ममाद्य वै\n",
    "07102010c": "सात्यकिश्च हि मे ज्ञेयः पाण्डवश्च धनंजयः\n",
    "07102011a": "सात्यकिं प्रेषयित्वा तु पाण्डवस्य पदानुगम्\n",
    "07102011c": "सात्वतस्यापि कं युद्धे प्रेषयिष्ये पदानुगम्\n",
    "07102012a": "करिष्यामि प्रयत्नेन भ्रातुरन्वेषणं यदि\n",
    "07102012c": "युयुधानमनन्विष्य लोको मां गर्हयिष्यति\n",
    "07102013a": "भ्रातुरन्वेषणं कृत्वा धर्मराजो युधिष्ठिरः\n",
    "07102013c": "परित्यजति वार्ष्णेयं सात्यकिं सत्यविक्रमम्\n",
    "07102014a": "लोकापवादभीरुत्वात्सोऽहं पार्थं वृकोदरम्\n",
    "07102014c": "पदवीं प्रेषयिष्यामि माधवस्य महात्मनः\n",
    "07102015a": "यथैव च मम प्रीतिरर्जुने शत्रुसूदने\n",
    "07102015c": "तथैव वृष्णिवीरेऽपि सात्वते युद्धदुर्मदे\n",
    "07102016a": "अतिभारे नियुक्तश्च मया शैनेयनन्दनः\n",
    "07102016c": "स तु मित्रोपरोधेन गौरवाच्च महाबलः\n",
    "07102016e": "प्रविष्टो भारतीं सेनां मकरः सागरं यथा\n",
    "07102017a": "असौ हि श्रूयते शब्दः शूराणामनिवर्तिनाम्\n",
    "07102017c": "मिथः संयुध्यमानानां वृष्णिवीरेण धीमता\n",
    "07102018a": "प्राप्तकालं सुबलवन्निश्चित्य बहुधा हि मे\n",
    "07102018c": "तत्रैव पाण्डवेयस्य भीमसेनस्य धन्विनः\n",
    "07102018e": "गमनं रोचते मह्यं यत्र यातौ महारथौ\n",
    "07102019a": "न चाप्यसह्यं भीमस्य विद्यते भुवि किंचन\n",
    "07102019c": "शक्तो ह्येष रणे यत्तान्पृथिव्यां सर्वधन्विनः\n",
    "07102019e": "स्वबाहुबलमास्थाय प्रतिव्यूहितुमञ्जसा\n",
    "07102020a": "यस्य बाहुबलं सर्वे समाश्रित्य महात्मनः\n",
    "07102020c": "वनवासान्निवृत्ताः स्म न च युद्धेषु निर्जिताः\n",
    "07102021a": "इतो गते भीमसेने सात्वतं प्रति पाण्डवे\n",
    "07102021c": "सनाथौ भवितारौ हि युधि सात्वतफल्गुनौ\n",
    "07102022a": "कामं त्वशोचनीयौ तौ रणे सात्वतफल्गुनौ\n",
    "07102022c": "रक्षितौ वासुदेवेन स्वयं चास्त्रविशारदौ\n",
    "07102023a": "अवश्यं तु मया कार्यमात्मनः शोकनाशनम्\n",
    "07102023c": "तस्माद्भीमं नियोक्ष्यामि सात्वतस्य पदानुगम्\n",
    "07102023e": "ततः प्रतिकृतं मन्ये विधानं सात्यकिं प्रति\n",
    "07102024a": "एवं निश्चित्य मनसा धर्मपुत्रो युधिष्ठिरः\n",
    "07102024c": "यन्तारमब्रवीद्राजन्भीमं प्रति नयस्व माम्\n",
    "07102025a": "धर्मराजवचः श्रुत्वा सारथिर्हयकोविदः\n",
    "07102025c": "रथं हेमपरिष्कारं भीमान्तिकमुपानयत्\n",
    "07102026a": "भीमसेनमनुप्राप्य प्राप्तकालमनुस्मरन्\n",
    "07102026c": "कश्मलं प्राविशद्राजा बहु तत्र समादिशन्\n",
    "07102027a": "यः सदेवान्सगन्धर्वान्दैत्यांश्चैकरथोऽजयत्\n",
    "07102027c": "तस्य लक्ष्म न पश्यामि भीमसेनानुजस्य ते\n",
    "07102028a": "ततोऽब्रवीद्धर्मराजं भीमसेनस्तथागतम्\n",
    "07102028c": "नैवाद्राक्षं न चाश्रौषं तव कश्मलमीदृशम्\n",
    "07102029a": "पुरा हि दुःखदीर्णानां भवान्गतिरभूद्धि नः\n",
    "07102029c": "उत्तिष्ठोत्तिष्ठ राजेन्द्र शाधि किं करवाणि ते\n",
    "07102030a": "न ह्यसाध्यमकार्यं वा विद्यते मम मानद\n",
    "07102030c": "आज्ञापय कुरुश्रेष्ठ मा च शोके मनः कृथाः\n",
    "07102031a": "तमब्रवीदश्रुपूर्णः कृष्णसर्प इव श्वसन्\n",
    "07102031c": "भीमसेनमिदं वाक्यं प्रम्लानवदनो नृपः\n",
    "07102032a": "यथा शङ्खस्य निर्घोषः पाञ्चजन्यस्य श्रूयते\n",
    "07102032c": "प्रेरितो वासुदेवेन संरब्धेन यशस्विना\n",
    "07102032e": "नूनमद्य हतः शेते तव भ्राता धनंजयः\n",
    "07102033a": "तस्मिन्विनिहते नूनं युध्यतेऽसौ जनार्दनः\n",
    "07102033c": "यस्य सत्त्ववतो वीर्यमुपजीवन्ति पाण्डवाः\n",
    "07102034a": "यं भयेष्वभिगच्छन्ति सहस्राक्षमिवामराः\n",
    "07102034c": "स शूरः सैन्धवप्रेप्सुरन्वयाद्भारतीं चमूम्\n",
    "07102035a": "तस्य वै गमनं विद्मो भीम नावर्तनं पुनः\n",
    "07102035c": "श्यामो युवा गुडाकेशो दर्शनीयो महाभुजः\n",
    "07102036a": "व्यूढोरस्को महास्कन्धो मत्तद्विरदविक्रमः\n",
    "07102036c": "चकोरनेत्रस्ताम्राक्षो द्विषतामघवर्धनः\n",
    "07102037a": "तदिदं मम भद्रं ते शोकस्थानमरिंदम\n",
    "07102037c": "अर्जुनार्थं महाबाहो सात्वतस्य च कारणात्\n",
    "07102038a": "वर्धते हविषेवाग्निरिध्यमानः पुनः पुनः\n",
    "07102038c": "तस्य लक्ष्म न पश्यामि तेन विन्दामि कश्मलम्\n",
    "07102039a": "तं विद्धि पुरुषव्याघ्रं सात्वतं च महारथम्\n",
    "07102039c": "स तं महारथं पश्चादनुयातस्तवानुजम्\n",
    "07102039e": "तमपश्यन्महाबाहुमहं विन्दामि कश्मलम्\n",
    "07102040a": "तस्मात्कृष्णो रणे नूनं युध्यते युद्धकोविदः\n",
    "07102040c": "यस्य वीर्यवतो वीर्यमुपजीवन्ति पाण्डवाः\n",
    "07102041a": "स तत्र गच्छ कौन्तेय यत्र यातो धनंजयः\n",
    "07102041c": "सात्यकिश्च महावीर्यः कर्तव्यं यदि मन्यसे\n",
    "07102041e": "वचनं मम धर्मज्ञ ज्येष्ठो भ्राता भवामि ते\n",
    "07102042a": "न तेऽर्जुनस्तथा ज्ञेयो ज्ञातव्यः सात्यकिर्यथा\n",
    "07102042c": "चिकीर्षुर्मत्प्रियं पार्थ प्रयातः सव्यसाचिनः\n",
    "07102042e": "पदवीं दुर्गमां घोरामगम्यामकृतात्मभिः\n",
    "07102043": "भीमसेन उवाच\n",
    "07102043a": "ब्रह्मेशानेन्द्रवरुणानवहद्यः पुरा रथः\n",
    "07102043c": "तमास्थाय गतौ कृष्णौ न तयोर्विद्यते भयम्\n",
    "07102044a": "आज्ञां तु शिरसा बिभ्रदेष गच्छामि मा शुचः\n",
    "07102044c": "समेत्य तान्नरव्याघ्रांस्तव दास्यामि संविदम्\n",
    "07102045": "संजय उवाच\n",
    "07102045a": "एतावदुक्त्वा प्रययौ परिदाय युधिष्ठिरम्\n",
    "07102045c": "धृष्टद्युम्नाय बलवान्सुहृद्भ्यश्च पुनः पुनः\n",
    "07102045e": "धृष्टद्युम्नं चेदमाह भीमसेनो महाबलः\n",
    "07102046a": "विदितं ते महाबाहो यथा द्रोणो महारथः\n",
    "07102046c": "ग्रहणे धर्मराजस्य सर्वोपायेन वर्तते\n",
    "07102047a": "न च मे गमने कृत्यं तादृक्पार्षत विद्यते\n",
    "07102047c": "यादृशं रक्षणे राज्ञः कार्यमात्ययिकं हि नः\n",
    "07102048a": "एवमुक्तोऽस्मि पार्थेन प्रतिवक्तुं स्म नोत्सहे\n",
    "07102048c": "प्रयास्ये तत्र यत्रासौ मुमूर्षुः सैन्धवः स्थितः\n",
    "07102048e": "धर्मराजस्य वचने स्थातव्यमविशङ्कया\n",
    "07102049a": "सोऽद्य यत्तो रणे पार्थं परिरक्ष युधिष्ठिरम्\n",
    "07102049c": "एतद्धि सर्वकार्याणां परमं कृत्यमाहवे\n",
    "07102050a": "तमब्रवीन्महाराज धृष्टद्युम्नो वृकोदरम्\n",
    "07102050c": "ईप्सितेन महाबाहो गच्छ पार्थाविचारयन्\n",
    "07102051a": "नाहत्वा समरे द्रोणो धृष्टद्युम्नं कथंचन\n",
    "07102051c": "निग्रहं धर्मराजस्य प्रकरिष्यति संयुगे\n",
    "07102052a": "ततो निक्षिप्य राजानं धृष्टद्युम्नाय पाण्डवः\n",
    "07102052c": "अभिवाद्य गुरुं ज्येष्ठं प्रययौ यत्र फल्गुनः\n",
    "07102053a": "परिष्वक्तस्तु कौन्तेयो धर्मराजेन भारत\n",
    "07102053c": "आघ्रातश्च तथा मूर्ध्नि श्रावितश्चाशिषः शुभाः\n",
    "07102054a": "भीमसेनो महाबाहुः कवची शुभकुण्डली\n",
    "07102054c": "साङ्गदः सतनुत्राणः सशरी रथिनां वरः\n",
    "07102055a": "तस्य कार्ष्णायसं वर्म हेमचित्रं महर्द्धिमत्\n",
    "07102055c": "विबभौ पर्वतश्लिष्टः सविद्युदिव तोयदः\n",
    "07102056a": "पीतरक्तासितसितैर्वासोभिश्च सुवेष्टितः\n",
    "07102056c": "कण्ठत्राणेन च बभौ सेन्द्रायुध इवाम्बुदः\n",
    "07102057a": "प्रयाते भीमसेने तु तव सैन्यं युयुत्सया\n",
    "07102057c": "पाञ्चजन्यरवो घोरः पुनरासीद्विशां पते\n",
    "07102058a": "तं श्रुत्वा निनदं घोरं त्रैलोक्यत्रासनं महत्\n",
    "07102058c": "पुनर्भीमं महाबाहुर्धर्मपुत्रोऽभ्यभाषत\n",
    "07102059a": "एष वृष्णिप्रवीरेण ध्मातः सलिलजो भृशम्\n",
    "07102059c": "पृथिवीं चान्तरिक्षं च विनादयति शङ्खराट्\n",
    "07102060a": "नूनं व्यसनमापन्ने सुमहत्सव्यसाचिनि\n",
    "07102060c": "कुरुभिर्युध्यते सार्धं सर्वैश्चक्रगदाधरः\n",
    "07102061a": "नूनमार्या महत्कुन्ती पापमद्य निदर्शनम्\n",
    "07102061c": "द्रौपदी च सुभद्रा च पश्यन्ति सह बन्धुभिः\n",
    "07102062a": "स भीमस्त्वरया युक्तो याहि यत्र धनंजयः\n",
    "07102062c": "मुह्यन्तीव हि मे सर्वा धनंजयदिदृक्षया\n",
    "07102062e": "दिशः सप्रदिशः पार्थ सात्वतस्य च कारणात्\n",
    "07102063a": "गच्छ गच्छेति च पुनर्भीमसेनमभाषत\n",
    "07102063c": "भृशं स प्रहितो भ्रात्रा भ्राता भ्रातुः प्रियंकरः\n",
    "07102063e": "आहत्य दुन्दुभिं भीमः शङ्खं प्रध्माय चासकृत्\n",
    "07102064a": "विनद्य सिंहनादं च ज्यां विकर्षन्पुनः पुनः\n",
    "07102064c": "दर्शयन्घोरमात्मानममित्रान्सहसाभ्ययात्\n",
    "07102065a": "तमूहुर्जवना दान्ता विकुर्वाणा हयोत्तमाः\n",
    "07102065c": "विशोकेनाभिसंयत्ता मनोमारुतरंहसः\n",
    "07102066a": "आरुजन्विरुजन्पार्थो ज्यां विकर्षंश्च पाणिना\n",
    "07102066c": "सोऽवकर्षन्विकर्षंश्च सेनाग्रं समलोडयत्\n",
    "07102067a": "तं प्रयान्तं महाबाहुं पाञ्चालाः सहसोमकाः\n",
    "07102067c": "पृष्ठतोऽनुययुः शूरा मघवन्तमिवामराः\n",
    "07102068a": "तं ससेना महाराज सोदर्याः पर्यवारयन्\n",
    "07102068c": "दुःशलश्चित्रसेनश्च कुण्डभेदी विविंशतिः\n",
    "07102069a": "दुर्मुखो दुःसहश्चैव विकर्णश्च शलस्तथा\n",
    "07102069c": "विन्दानुविन्दौ सुमुखो दीर्घबाहुः सुदर्शनः\n",
    "07102070a": "वृन्दारकः सुहस्तश्च सुषेणो दीर्घलोचनः\n",
    "07102070c": "अभयो रौद्रकर्मा च सुवर्मा दुर्विमोचनः\n",
    "07102071a": "विविधै रथिनां श्रेष्ठाः सह सैन्यैः सहानुगैः\n",
    "07102071c": "संयत्ताः समरे शूरा भीमसेनमुपाद्रवन्\n",
    "07102072a": "तान्समीक्ष्य तु कौन्तेयो भीमसेनः पराक्रमी\n",
    "07102072c": "अभ्यवर्तत वेगेन सिंहः क्षुद्रमृगानिव\n",
    "07102073a": "ते महास्त्राणि दिव्यानि तत्र वीरा अदर्शयन्\n",
    "07102073c": "वारयन्तः शरैर्भीमं मेघाः सूर्यमिवोदितम्\n",
    "07102074a": "स तानतीत्य वेगेन द्रोणानीकमुपाद्रवत्\n",
    "07102074c": "अग्रतश्च गजानीकं शरवर्षैरवाकिरत्\n",
    "07102075a": "सोऽचिरेणैव कालेन तद्गजानीकमाशुगैः\n",
    "07102075c": "दिशः सर्वाः समभ्यस्य व्यधमत्पवनात्मजः\n",
    "07102076a": "त्रासिताः शरभस्येव गर्जितेन वने मृगाः\n",
    "07102076c": "प्राद्रवन्द्विरदाः सर्वे नदन्तो भैरवान्रवान्\n",
    "07102077a": "पुनश्चातीत्य वेगेन द्रोणानीकमुपाद्रवत्\n",
    "07102077c": "तमवारयदाचार्यो वेलेवोद्वृत्तमर्णवम्\n",
    "07102078a": "ललाटेऽताडयच्चैनं नाराचेन स्मयन्निव\n",
    "07102078c": "ऊर्ध्वरश्मिरिवादित्यो विबभौ तत्र पाण्डवः\n",
    "07102079a": "स मन्यमानस्त्वाचार्यो ममायं फल्गुनो यथा\n",
    "07102079c": "भीमः करिष्यते पूजामित्युवाच वृकोदरम्\n",
    "07102080a": "भीमसेन न ते शक्यं प्रवेष्टुमरिवाहिनीम्\n",
    "07102080c": "मामनिर्जित्य समरे शत्रुमध्ये महाबल\n",
    "07102081a": "यदि ते सोऽनुजः कृष्णः प्रविष्टोऽनुमते मम\n",
    "07102081c": "अनीकं न तु शक्यं भोः प्रवेष्टुमिह वै त्वया\n",
    "07102082a": "अथ भीमस्तु तच्छ्रुत्वा गुरोर्वाक्यमपेतभीः\n",
    "07102082c": "क्रुद्धः प्रोवाच वै द्रोणं रक्तताम्रेक्षणः श्वसन्\n",
    "07102083a": "तवार्जुनो नानुमते ब्रह्मबन्धो रणाजिरम्\n",
    "07102083c": "प्रविष्टः स हि दुर्धर्षः शक्रस्यापि विशेद्बलम्\n",
    "07102084a": "येन वै परमां पूजां कुर्वता मानितो ह्यसि\n",
    "07102084c": "नार्जुनोऽहं घृणी द्रोण भीमसेनोऽस्मि ते रिपुः\n",
    "07102085a": "पिता नस्त्वं गुरुर्बन्धुस्तथा पुत्रा हि ते वयम्\n",
    "07102085c": "इति मन्यामहे सर्वे भवन्तं प्रणताः स्थिताः\n",
    "07102086a": "अद्य तद्विपरीतं ते वदतोऽस्मासु दृश्यते\n",
    "07102086c": "यदि शत्रुं त्वमात्मानं मन्यसे तत्तथास्त्विह\n",
    "07102086e": "एष ते सदृशं शत्रोः कर्म भीमः करोम्यहम्\n",
    "07102087a": "अथोद्भ्राम्य गदां भीमः कालदण्डमिवान्तकः\n",
    "07102087c": "द्रोणायावसृजद्राजन्स रथादवपुप्लुवे\n",
    "07102088a": "साश्वसूतध्वजं यानं द्रोणस्यापोथयत्तदा\n",
    "07102088c": "प्रामृद्नाच्च बहून्योधान्वायुर्वृक्षानिवौजसा\n",
    "07102089a": "तं पुनः परिवव्रुस्ते तव पुत्रा रथोत्तमम्\n",
    "07102089c": "अन्यं च रथमास्थाय द्रोणः प्रहरतां वरः\n",
    "07102090a": "ततः क्रुद्धो महाराज भीमसेनः पराक्रमी\n",
    "07102090c": "अग्रतः स्यन्दनानीकं शरवर्षैरवाकिरत्\n",
    "07102091a": "ते वध्यमानाः समरे तव पुत्रा महारथाः\n",
    "07102091c": "भीमं भीमबलं युद्धेऽयोधयंस्तु जयैषिणः\n",
    "07102092a": "ततो दुःशासनः क्रुद्धो रथशक्तिं समाक्षिपत्\n",
    "07102092c": "सर्वपारशवीं तीक्ष्णां जिघांसुः पाण्डुनन्दनम्\n",
    "07102093a": "आपतन्तीं महाशक्तिं तव पुत्रप्रचोदिताम्\n",
    "07102093c": "द्विधा चिच्छेद तां भीमस्तदद्भुतमिवाभवत्\n",
    "07102094a": "अथान्यैर्निशितैर्बाणैः संक्रुद्धः कुण्डभेदिनम्\n",
    "07102094c": "सुषेणं दीर्घनेत्रं च त्रिभिस्त्रीनवधीद्बली\n",
    "07102095a": "ततो वृन्दारकं वीरं कुरूणां कीर्तिवर्धनम्\n",
    "07102095c": "पुत्राणां तव वीराणां युध्यतामवधीत्पुनः\n",
    "07102096a": "अभयं रौद्रकर्माणं दुर्विमोचनमेव च\n",
    "07102096c": "त्रिभिस्त्रीनवधीद्भीमः पुनरेव सुतांस्तव\n",
    "07102097a": "वध्यमाना महाराज पुत्रास्तव बलीयसा\n",
    "07102097c": "भीमं प्रहरतां श्रेष्ठं समन्तात्पर्यवारयन्\n",
    "07102098a": "विन्दानुविन्दौ सहितौ सुवर्माणं च ते सुतम्\n",
    "07102098c": "प्रहसन्निव कौन्तेयः शरैर्निन्ये यमक्षयम्\n",
    "07102099a": "ततः सुदर्शनं वीरं पुत्रं ते भरतर्षभ\n",
    "07102099c": "विव्याध समरे तूर्णं स पपात ममार च\n",
    "07102100a": "सोऽचिरेणैव कालेन तद्रथानीकमाशुगैः\n",
    "07102100c": "दिशः सर्वाः समभ्यस्य व्यधमत्पाण्डुनन्दनः\n",
    "07102101a": "ततो वै रथघोषेण गर्जितेन मृगा इव\n",
    "07102101c": "वध्यमानाश्च समरे पुत्रास्तव विशां पते\n",
    "07102101e": "प्राद्रवन्सरथाः सर्वे भीमसेनभयार्दिताः\n",
    "07102102a": "अनुयाय तु कौन्तेयः पुत्राणां ते महद्बलम्\n",
    "07102102c": "विव्याध समरे राजन्कौरवेयान्समन्ततः\n",
    "07102103a": "वध्यमाना महाराज भीमसेनेन तावकाः\n",
    "07102103c": "त्यक्त्वा भीमं रणे यान्ति चोदयन्तो हयोत्तमान्\n",
    "07102104a": "तांस्तु निर्जित्य समरे भीमसेनो महाबलः\n",
    "07102104c": "सिंहनादरवं चक्रे बाहुशब्दं च पाण्डवः\n",
    "07102105a": "तलशब्दं च सुमहत्कृत्वा भीमो महाबलः\n",
    "07102105c": "व्यतीत्य रथिनश्चापि द्रोणानीकमुपाद्रवत्\n",
    "07103001": "संजय उवाच\n",
    "07103001a": "तमुत्तीर्णं रथानीकात्तमसो भास्करं यथा\n",
    "07103001c": "दिधारयिषुराचार्यः शरवर्षैरवाकिरत्\n",
    "07103002a": "पिबन्निव शरौघांस्तान्द्रोणचापवरातिगान्\n",
    "07103002c": "सोऽभ्यवर्तत सोदर्यान्मायया मोहयन्बलम्\n",
    "07103003a": "तं मृधे वेगमास्थाय परं परमधन्विनः\n",
    "07103003c": "चोदितास्तव पुत्रैश्च सर्वतः पर्यवारयन्\n",
    "07103004a": "स तथा संवृतो भीमः प्रहसन्निव भारत\n",
    "07103004c": "उदयच्छद्गदां तेभ्यो घोरां तां सिंहवन्नदन्\n",
    "07103004e": "अवासृजच्च वेगेन तेषु तान्प्रमथद्बली\n",
    "07103005a": "सेन्द्राशनिरिवेन्द्रेण प्रविद्धा संहतात्मना\n",
    "07103005c": "घोषेण महता राजन्पूरयित्वेव मेदिनीम्\n",
    "07103005e": "ज्वलन्ती तेजसा भीमा त्रासयामास ते सुतान्\n",
    "07103006a": "तां पतन्तीं महावेगां दृष्ट्वा तेजोभिसंवृताम्\n",
    "07103006c": "प्राद्रवंस्तावकाः सर्वे नदन्तो भैरवान्रवान्\n",
    "07103007a": "तं च शब्दमसंसह्यं तस्याः संलक्ष्य मारिष\n",
    "07103007c": "प्रापतन्मनुजास्तत्र रथेभ्यो रथिनस्तदा\n",
    "07103008a": "स तान्विद्राव्य कौन्तेयः संख्येऽमित्रान्दुरासदः\n",
    "07103008c": "सुपर्ण इव वेगेन पक्षिराडत्यगाच्चमूम्\n",
    "07103009a": "तथा तं विप्रकुर्वाणं रथयूथपयूथपम्\n",
    "07103009c": "भारद्वाजो महाराज भीमसेनं समभ्ययात्\n",
    "07103010a": "द्रोणस्तु समरे भीमं वारयित्वा शरोर्मिभिः\n",
    "07103010c": "अकरोत्सहसा नादं पाण्डूनां भयमादधत्\n",
    "07103011a": "तद्युद्धमासीत्सुमहद्घोरं देवासुरोपमम्\n",
    "07103011c": "द्रोणस्य च महाराज भीमस्य च महात्मनः\n",
    "07103012a": "यदा तु विशिखैस्तीक्ष्णैर्द्रोणचापविनिःसृतैः\n",
    "07103012c": "वध्यन्ते समरे वीराः शतशोऽथ सहस्रशः\n",
    "07103013a": "ततो रथादवप्लुत्य वेगमास्थाय पाण्डवः\n",
    "07103013c": "निमील्य नयने राजन्पदातिर्द्रोणमभ्ययात्\n",
    "07103014a": "यथा हि गोवृषो वर्षं प्रतिगृह्णाति लीलया\n",
    "07103014c": "तथा भीमो नरव्याघ्रः शरवर्षं समग्रहीत्\n",
    "07103015a": "स वध्यमानः समरे रथं द्रोणस्य मारिष\n",
    "07103015c": "ईषायां पाणिना गृह्य प्रचिक्षेप महाबलः\n",
    "07103016a": "द्रोणस्तु सत्वरो राजन्क्षिप्तो भीमेन संयुगे\n",
    "07103016c": "रथमन्यं समास्थाय व्यूहद्वारमुपाययौ\n",
    "07103017a": "तस्मिन्क्षणे तस्य यन्ता तूर्णमश्वानचोदयत्\n",
    "07103017c": "भीमसेनस्य कौरव्य तदद्भुतमिवाभवत्\n",
    "07103018a": "ततः स्वरथमास्थाय भीमसेनो महाबलः\n",
    "07103018c": "अभ्यवर्तत वेगेन तव पुत्रस्य वाहिनीम्\n",
    "07103019a": "स मृद्नन्क्षत्रियानाजौ वातो वृक्षानिवोद्धतः\n",
    "07103019c": "अगच्छद्दारयन्सेनां सिन्धुवेगो नगानिव\n",
    "07103020a": "भोजानीकं समासाद्य हार्दिक्येनाभिरक्षितम्\n",
    "07103020c": "प्रमथ्य बहुधा राजन्भीमसेनः समभ्ययात्\n",
    "07103021a": "संत्रासयन्ननीकानि तलशब्देन मारिष\n",
    "07103021c": "अजयत्सर्वसैन्यानि शार्दूल इव गोवृषान्\n",
    "07103022a": "भोजानीकमतिक्रम्य काम्बोजानां च वाहिनीम्\n",
    "07103022c": "तथा म्लेच्छगणांश्चान्यान्बहून्युद्धविशारदान्\n",
    "07103023a": "सात्यकिं चापि संप्रेक्ष्य युध्यमानं नरर्षभम्\n",
    "07103023c": "रथेन यत्तः कौन्तेयो वेगेन प्रययौ तदा\n",
    "07103024a": "भीमसेनो महाराज द्रष्टुकामो धनंजयम्\n",
    "07103024c": "अतीत्य समरे योधांस्तावकान्पाण्डुनन्दनः\n",
    "07103025a": "सोऽपश्यदर्जुनं तत्र युध्यमानं नरर्षभम्\n",
    "07103025c": "सैन्धवस्य वधार्थं हि पराक्रान्तं पराक्रमी\n",
    "07103026a": "अर्जुनं तत्र दृष्ट्वाथ चुक्रोश महतो रवान्\n",
    "07103026c": "तं तु तस्य महानादं पार्थः शुश्राव नर्दतः\n",
    "07103027a": "ततः पार्थो महानादं मुञ्चन्वै माधवश्च ह\n",
    "07103027c": "अभ्ययातां महाराज नर्दन्तौ गोवृषाविव\n",
    "07103028a": "वासुदेवार्जुनौ श्रुत्वा निनादं तस्य शुष्मिणः\n",
    "07103028c": "पुनः पुनः प्रणदतां दिदृक्षन्तौ वृकोदरम्\n",
    "07103029a": "भीमसेनरवं श्रुत्वा फल्गुनस्य च धन्विनः\n",
    "07103029c": "अप्रीयत महाराज धर्मपुत्रो युधिष्ठिरः\n",
    "07103030a": "विशोकश्चाभवद्राजा श्रुत्वा तं निनदं महत्\n",
    "07103030c": "धनंजयस्य च रणे जयमाशास्तवान्विभुः\n",
    "07103031a": "तथा तु नर्दमाने वै भीमसेने रणोत्कटे\n",
    "07103031c": "स्मितं कृत्वा महाबाहुर्धर्मपुत्रो युधिष्ठिरः\n",
    "07103032a": "हृद्गतं मनसा प्राह ध्यात्वा धर्मभृतां वरः\n",
    "07103032c": "दत्ता भीम त्वया संवित्कृतं गुरुवचस्तथा\n",
    "07103033a": "न हि तेषां जयो युद्धे येषां द्वेष्टासि पाण्डव\n",
    "07103033c": "दिष्ट्या जीवति संग्रामे सव्यसाची धनंजयः\n",
    "07103034a": "दिष्ट्या च कुशली वीरः सात्यकिः सत्यविक्रमः\n",
    "07103034c": "दिष्ट्या शृणोमि गर्जन्तौ वासुदेवधनंजयौ\n",
    "07103035a": "येन शक्रं रणे जित्वा तर्पितो हव्यवाहनः\n",
    "07103035c": "स हन्ता द्विषतां संख्ये दिष्ट्या जीवति फल्गुनः\n",
    "07103036a": "यस्य बाहुबलं सर्वे वयमाश्रित्य जीविताः\n",
    "07103036c": "स हन्ता रिपुसैन्यानां दिष्ट्या जीवति फल्गुनः\n",
    "07103037a": "निवातकवचा येन देवैरपि सुदुर्जयाः\n",
    "07103037c": "निर्जिता रथिनैकेन दिष्ट्या पार्थः स जीवति\n",
    "07103038a": "कौरवान्सहितान्सर्वान्गोग्रहार्थे समागतान्\n",
    "07103038c": "योऽजयन्मत्स्यनगरे दिष्ट्या पार्थः स जीवति\n",
    "07103039a": "कालकेयसहस्राणि चतुर्दश महारणे\n",
    "07103039c": "योऽवधीद्भुजवीर्येण दिष्ट्या पार्थः स जीवति\n",
    "07103040a": "गन्धर्वराजं बलिनं दुर्योधनकृतेन वै\n",
    "07103040c": "जितवान्योऽस्त्रवीर्येण दिष्ट्या पार्थः स जीवति\n",
    "07103041a": "किरीटमाली बलवाञ्श्वेताश्वः कृष्णसारथिः\n",
    "07103041c": "मम प्रियश्च सततं दिष्ट्या जीवति फल्गुनः\n",
    "07103042a": "पुत्रशोकाभिसंतप्तश्चिकीर्षुः कर्म दुष्करम्\n",
    "07103042c": "जयद्रथवधान्वेषी प्रतिज्ञां कृतवान्हि यः\n",
    "07103042e": "कच्चित्स सैन्धवं संख्ये हनिष्यति धनंजयः\n",
    "07103043a": "कच्चित्तीर्णप्रतिज्ञं हि वासुदेवेन रक्षितम्\n",
    "07103043c": "अनस्तमित आदित्ये समेष्याम्यहमर्जुनम्\n",
    "07103044a": "कच्चित्सैन्धवको राजा दुर्योधनहिते रतः\n",
    "07103044c": "नन्दयिष्यत्यमित्राणि फल्गुनेन निपातितः\n",
    "07103045a": "कच्चिद्दुर्योधनो राजा फल्गुनेन निपातितम्\n",
    "07103045c": "दृष्ट्वा सैन्धवकं संख्ये शममस्मासु धास्यति\n",
    "07103046a": "दृष्ट्वा विनिहतान्भ्रातॄन्भीमसेनेन संयुगे\n",
    "07103046c": "कच्चिद्दुर्योधनो मन्दः शममस्मासु धास्यति\n",
    "07103047a": "दृष्ट्वा चान्यान्बहून्योधान्पातितान्धरणीतले\n",
    "07103047c": "कच्चिद्दुर्योधनो मन्दः पश्चात्तापं करिष्यति\n",
    "07103048a": "कच्चिद्भीष्मेण नो वैरमेकेनैव प्रशाम्यति\n",
    "07103048c": "शेषस्य रक्षणार्थं च संधास्यति सुयोधनः\n",
    "07103049a": "एवं बहुविधं तस्य चिन्तयानस्य पार्थिव\n",
    "07103049c": "कृपयाभिपरीतस्य घोरं युद्धमवर्तत\n",
    "07104001": "धृतराष्ट्र उवाच\n",
    "07104001a": "तथा तु नर्दमानं तं भीमसेनं महाबलम्\n",
    "07104001c": "मेघस्तनितनिर्घोषं के वीराः पर्यवारयन्\n",
    "07104002a": "न हि पश्याम्यहं तं वै त्रिषु लोकेषु संजय\n",
    "07104002c": "क्रुद्धस्य भीमसेनस्य यस्तिष्ठेदग्रतो रणे\n",
    "07104003a": "गदामुद्यच्छमानस्य कालस्येव महामृधे\n",
    "07104003c": "न हि पश्याम्यहं तात यस्तिष्ठेत रणाजिरे\n",
    "07104004a": "रथं रथेन यो हन्यात्कुञ्जरं कुञ्जरेण च\n",
    "07104004c": "कस्तस्य समरे स्थाता साक्षादपि शतक्रतुः\n",
    "07104005a": "क्रुद्धस्य भीमसेनस्य मम पुत्राञ्जिघांसतः\n",
    "07104005c": "दुर्योधनहिते युक्ताः समतिष्ठन्त केऽग्रतः\n",
    "07104006a": "भीमसेनदवाग्नेस्तु मम पुत्रतृणोलपम्\n",
    "07104006c": "प्रधक्ष्यतो रणमुखे के वीराः प्रमुखे स्थिताः\n",
    "07104007a": "काल्यमानान्हि मे पुत्रान्भीमेनावेक्ष्य संयुगे\n",
    "07104007c": "कालेनेव प्रजाः सर्वाः के भीमं पर्यवारयन्\n",
    "07104008a": "भीमवह्नेः प्रदीप्तस्य मम पुत्रान्दिधक्षतः\n",
    "07104008c": "के शूराः पर्यवर्तन्त तन्ममाचक्ष्व संजय\n",
    "07104009": "संजय उवाच\n",
    "07104009a": "तथा तु नर्दमानं तं भीमसेनं महारथम्\n",
    "07104009c": "तुमुलेनैव शब्देन कर्णोऽप्यभ्यपतद्बली\n",
    "07104010a": "व्याक्षिपन्बलवच्चापमतिमात्रममर्षणः\n",
    "07104010c": "कर्णस्तु युद्धमाकाङ्क्षन्दर्शयिष्यन्बलं बली\n",
    "07104011a": "प्रावेपन्निव गात्राणि कर्णभीमसमागमे\n",
    "07104011c": "रथिनां सादिनां चैव तयोः श्रुत्वा तलस्वनम्\n",
    "07104012a": "भीमसेनस्य निनदं घोरं श्रुत्वा रणाजिरे\n",
    "07104012c": "खं च भूमिं च संबद्धां मेनिरे क्षत्रियर्षभाः\n",
    "07104013a": "पुनर्घोरेण नादेन पाण्डवस्य महात्मनः\n",
    "07104013c": "समरे सर्वयोधानां धनूंष्यभ्यपतन्क्षितौ\n",
    "07104014a": "वित्रस्तानि च सर्वाणि शकृन्मूत्रं प्रसुस्रुवुः\n",
    "07104014c": "वाहनानि महाराज बभूवुर्विमनांसि च\n",
    "07104015a": "प्रादुरासन्निमित्तानि घोराणि च बहूनि च\n",
    "07104015c": "तस्मिंस्तु तुमुले राजन्भीमकर्णसमागमे\n",
    "07104016a": "ततः कर्णस्तु विंशत्या शराणां भीममार्दयत्\n",
    "07104016c": "विव्याध चास्य त्वरितः सूतं पञ्चभिराशुगैः\n",
    "07104017a": "प्रहस्य भीमसेनस्तु कर्णं प्रत्यर्पयद्रणे\n",
    "07104017c": "सायकानां चतुःषष्ट्या क्षिप्रकारी महाबलः\n",
    "07104018a": "तस्य कर्णो महेष्वासः सायकांश्चतुरोऽक्षिपत्\n",
    "07104018c": "असंप्राप्तांस्तु तान्भीमः सायकैर्नतपर्वभिः\n",
    "07104018e": "चिच्छेद बहुधा राजन्दर्शयन्पाणिलाघवम्\n",
    "07104019a": "तं कर्णश्छादयामास शरव्रातैरनेकशः\n",
    "07104019c": "संछाद्यमानः कर्णेन बहुधा पाण्डुनन्दनः\n",
    "07104020a": "चिच्छेद चापं कर्णस्य मुष्टिदेशे महारथः\n",
    "07104020c": "विव्याध चैनं बहुभिः सायकैर्नतपर्वभिः\n",
    "07104021a": "अथान्यद्धनुरादाय सज्यं कृत्वा च सूतजः\n",
    "07104021c": "विव्याध समरे भीमं भीमकर्मा महारथः\n",
    "07104022a": "तस्य भीमो भृशं क्रुद्धस्त्रीञ्शरान्नतपर्वणः\n",
    "07104022c": "निचखानोरसि तदा सूतपुत्रस्य वेगितः\n",
    "07104023a": "तैः कर्णोऽभ्राजत शरैरुरोमध्यगतैस्तदा\n",
    "07104023c": "महीधर इवोदग्रस्त्रिशृङ्गो भरतर्षभ\n",
    "07104024a": "सुस्राव चास्य रुधिरं विद्धस्य परमेषुभिः\n",
    "07104024c": "धातुप्रस्यन्दिनः शैलाद्यथा गैरिकराजयः\n",
    "07104025a": "किंचिद्विचलितः कर्णः सुप्रहाराभिपीडितः\n",
    "07104025c": "ससायकं धनुः कृत्वा भीमं विव्याध मारिष\n",
    "07104025e": "चिक्षेप च पुनर्बाणाञ्शतशोऽथ सहस्रशः\n",
    "07104026a": "स छाद्यमानः सहसा कर्णेन दृढधन्विना\n",
    "07104026c": "धनुर्ज्यामच्छिनत्तूर्णमुत्स्मयन्पाण्डुनन्दनः\n",
    "07104027a": "सारथिं चास्य भल्लेन प्राहिणोद्यमसादनम्\n",
    "07104027c": "वाहांश्च चतुरः संख्ये व्यसूंश्चक्रे महारथः\n",
    "07104028a": "हताश्वात्तु रथात्कर्णः समाप्लुत्य विशां पते\n",
    "07104028c": "स्यन्दनं वृषसेनस्य समारोहन्महारथः\n",
    "07104029a": "निर्जित्य तु रणे कर्णं भीमसेनः प्रतापवान्\n",
    "07104029c": "ननाद सुमहानादं पर्जन्यनिनदोपमम्\n",
    "07104030a": "तस्य तं निनदं श्रुत्वा प्रहृष्टोऽभूद्युधिष्ठिरः\n",
    "07104030c": "कर्णं च निर्जितं मत्वा भीमसेनेन भारत\n",
    "07104031a": "समन्ताच्छङ्खनिनदं पाण्डुसेनाकरोत्तदा\n",
    "07104031c": "शत्रुसेनाध्वनिं श्रुत्वा तावका ह्यपि नानदन्\n",
    "07104031e": "गाण्डीवं प्राक्षिपत्पार्थः कृष्णोऽप्यब्जमवादयत्\n",
    "07104032a": "तमन्तर्धाय निनदं ध्वनिर्भीमस्य नर्दतः\n",
    "07104032c": "अश्रूयत महाराज सर्वसैन्येषु भारत\n",
    "07104033a": "ततो व्यायच्छतामस्त्रैः पृथक्पृथगरिंदमौ\n",
    "07104033c": "मृदुपूर्वं च राधेयो दृढपूर्वं च पाण्डवः\n",
    "07105001": "संजय उवाच\n",
    "07105001a": "तस्मिन्विलुलिते सैन्ये सैन्धवायार्जुने गते\n",
    "07105001c": "सात्वते भीमसेने च पुत्रस्ते द्रोणमभ्ययात्\n",
    "07105001e": "त्वरन्नेकरथेनैव बहुकृत्यं विचिन्तयन्\n",
    "07105002a": "स रथस्तव पुत्रस्य त्वरया परया युतः\n",
    "07105002c": "तूर्णमभ्यपतद्द्रोणं मनोमारुतवेगवान्\n",
    "07105003a": "उवाच चैनं पुत्रस्ते संरम्भाद्रक्तलोचनः\n",
    "07105003c": "अर्जुनो भीमसेनश्च सात्यकिश्चापराजितः\n",
    "07105004a": "विजित्य सर्वसैन्यानि सुमहान्ति महारथाः\n",
    "07105004c": "संप्राप्ताः सिन्धुराजस्य समीपमरिकर्शनाः\n",
    "07105004e": "व्यायच्छन्ति च तत्रापि सर्व एवापराजिताः\n",
    "07105005a": "यदि तावद्रणे पार्थो व्यतिक्रान्तो महारथः\n",
    "07105005c": "कथं सात्यकिभीमाभ्यां व्यतिक्रान्तोऽसि मानद\n",
    "07105006a": "आश्चर्यभूतं लोकेऽस्मिन्समुद्रस्येव शोषणम्\n",
    "07105006c": "निर्जयं तव विप्राग्र्य सात्वतेनार्जुनेन च\n",
    "07105007a": "तथैव भीमसेनेन लोकः संवदते भृशम्\n",
    "07105007c": "कथं द्रोणो जितः संख्ये धनुर्वेदस्य पारगः\n",
    "07105008a": "नाश एव तु मे नूनं मन्दभाग्यस्य संयुगे\n",
    "07105008c": "यत्र त्वां पुरुषव्याघ्रमतिक्रान्तास्त्रयो रथाः\n",
    "07105009a": "एवं गते तु कृत्येऽस्मिन्ब्रूहि यत्ते विवक्षितम्\n",
    "07105009c": "यद्गतं गतमेवेह शेषं चिन्तय मानद\n",
    "07105010a": "यत्कृत्यं सिन्धुराजस्य प्राप्तकालमनन्तरम्\n",
    "07105010c": "तद्ब्रवीतु भवान्क्षिप्रं साधु तत्संविधीयताम्\n",
    "07105011": "द्रोण उवाच\n",
    "07105011a": "चिन्त्यं बहु महाराज कृत्यं यत्तत्र मे शृणु\n",
    "07105011c": "त्रयो हि समतिक्रान्ताः पाण्डवानां महारथाः\n",
    "07105011e": "यावदेव भयं पश्चात्तावदेषां पुरःसरम्\n",
    "07105012a": "तद्गरीयस्तरं मन्ये यत्र कृष्णधनंजयौ\n",
    "07105012c": "सा पुरस्ताच्च पश्चाच्च गृहीता भारती चमूः\n",
    "07105013a": "तत्र कृत्यमहं मन्ये सैन्धवस्याभिरक्षणम्\n",
    "07105013c": "स नो रक्ष्यतमस्तात क्रुद्धाद्भीतो धनंजयात्\n",
    "07105014a": "गतौ हि सैन्धवं वीरौ युयुधानवृकोदरौ\n",
    "07105014c": "संप्राप्तं तदिदं द्यूतं यत्तच्छकुनिबुद्धिजम्\n",
    "07105015a": "न सभायां जयो वृत्तो नापि तत्र पराजयः\n",
    "07105015c": "इह नो ग्लहमानानामद्य तात जयाजयौ\n",
    "07105016a": "यान्स्म तान्ग्लहते घोराञ्शकुनिः कुरुसंसदि\n",
    "07105016c": "अक्षान्संमन्यमानः स प्राक्शरास्ते दुरासदाः\n",
    "07105017a": "यत्र ते बहवस्तात कुरवः पर्यवस्थिताः\n",
    "07105017c": "सेनां दुरोदरं विद्धि शरानक्षान्विशां पते\n",
    "07105018a": "ग्लहं च सैन्धवं राजन्नत्र द्यूतस्य निश्चयः\n",
    "07105018c": "सैन्धवे हि महाद्यूतं समासक्तं परैः सह\n",
    "07105019a": "अत्र सर्वे महाराज त्यक्त्वा जीवितमात्मनः\n",
    "07105019c": "सैन्धवस्य रणे रक्षां विधिवत्कर्तुमर्हथ\n",
    "07105019e": "तत्र नो ग्लहमानानां ध्रुवौ तात जयाजयौ\n",
    "07105020a": "यत्र ते परमेष्वासा यत्ता रक्षन्ति सैन्धवम्\n",
    "07105020c": "तत्र याहि स्वयं शीघ्रं तांश्च रक्षस्व रक्षिणः\n",
    "07105021a": "इहैव त्वहमासिष्ये प्रेषयिष्यामि चापरान्\n",
    "07105021c": "निरोत्स्यामि च पाञ्चालान्सहितान्पाण्डुसृञ्जयैः\n",
    "07105022a": "ततो दुर्योधनः प्रायात्तूर्णमाचार्यशासनात्\n",
    "07105022c": "उद्यम्यात्मानमुग्राय कर्मणे सपदानुगः\n",
    "07105023a": "चक्ररक्षौ तु पाञ्चाल्यौ युधामन्यूत्तमौजसौ\n",
    "07105023c": "बाह्येन सेनामभ्येत्य जग्मतुः सव्यसाचिनम्\n",
    "07105024a": "तौ हि पूर्वं महाराज वारितौ कृतवर्मणा\n",
    "07105024c": "प्रविष्टे त्वर्जुने राजंस्तव सैन्यं युयुत्सया\n",
    "07105025a": "ताभ्यां दुर्योधनः सार्धमगच्छद्युद्धमुत्तमम्\n",
    "07105025c": "त्वरितस्त्वरमाणाभ्यां भ्रातृभ्यां भारतो बली\n",
    "07105026a": "तावभिद्रवतामेनमुभावुद्यतकार्मुकौ\n",
    "07105026c": "महारथसमाख्यातौ क्षत्रियप्रवरौ युधि\n",
    "07105027a": "युधामन्युस्तु संक्रुद्धः शरांस्त्रिंशतमायसान्\n",
    "07105027c": "व्यसृजत्तव पुत्रस्य त्वरमाणः स्तनान्तरे\n",
    "07105028a": "दुर्योधनोऽपि राजेन्द्र पाञ्चाल्यस्योत्तमौजसः\n",
    "07105028c": "जघान चतुरश्चाश्वानुभौ च पार्ष्णिसारथी\n",
    "07105029a": "उत्तमौजा हताश्वस्तु हतसूतश्च संयुगे\n",
    "07105029c": "आरुरोह रथं भ्रातुर्युधामन्योरभित्वरन्\n",
    "07105030a": "स रथं प्राप्य तं भ्रातुर्दुर्योधनहयाञ्शरैः\n",
    "07105030c": "बहुभिस्ताडयामास ते हताः प्रापतन्भुवि\n",
    "07105031a": "हयेषु पतितेष्वस्य चिच्छेद परमेषुणा\n",
    "07105031c": "युधामन्युर्धनुः शीघ्रं शरावापं च संयुगे\n",
    "07105032a": "हताश्वसूतात्स रथादवप्लुत्य महारथः\n",
    "07105032c": "गदामादाय ते पुत्रः पाञ्चाल्यावभ्यधावत\n",
    "07105033a": "तमापतन्तं संप्रेक्ष्य क्रुद्धं परपुरंजयम्\n",
    "07105033c": "अवप्लुतौ रथोपस्थाद्युधामन्यूत्तमौजसौ\n",
    "07105034a": "ततः स हेमचित्रं तं स्यन्दनप्रवरं गदी\n",
    "07105034c": "गदया पोथयामास साश्वसूतध्वजं रणे\n",
    "07105035a": "हत्वा चैनं स पुत्रस्ते हताश्वो हतसारथिः\n",
    "07105035c": "मद्रराजरथं तूर्णमारुरोह परंतपः\n",
    "07105036a": "पाञ्चालानां तु मुख्यौ तौ राजपुत्रौ महाबलौ\n",
    "07105036c": "रथमन्यं समारुह्य धनंजयमभीयतुः\n",
    "07106001": "धृतराष्ट्र उवाच\n",
    "07106001a": "यौ तौ कर्णश्च भीमश्च संप्रयुद्धौ महाबलौ\n",
    "07106001c": "अर्जुनस्य रथोपान्ते कीदृशः सोऽभवद्रणः\n",
    "07106002a": "पूर्वं हि निर्जितः कर्णो भीमसेनेन संयुगे\n",
    "07106002c": "कथं भूयस्तु राधेयो भीममागान्महारथः\n",
    "07106003a": "भीमो वा सूततनयं प्रत्युद्यातः कथं रणे\n",
    "07106003c": "महारथसमाख्यातं पृथिव्यां प्रवरं रथम्\n",
    "07106004a": "भीष्मद्रोणावतिक्रम्य धर्मपुत्रो युधिष्ठिरः\n",
    "07106004c": "नान्यतो भयमादत्त विना कर्णं धनुर्धरम्\n",
    "07106005a": "भयान्न शेते सततं चिन्तयन्वै महारथम्\n",
    "07106005c": "तं कथं सूतपुत्रं हि भीमोऽयुध्यत संयुगे\n",
    "07106006a": "ब्रह्मण्यं वीर्यसंपन्नं समरेष्वनिवर्तिनम्\n",
    "07106006c": "कथं कर्णं युधां श्रेष्ठं भीमोऽयुध्यत संयुगे\n",
    "07106007a": "यौ तौ समीयतुर्वीरावर्जुनस्य रथं प्रति\n",
    "07106007c": "कथं नु तावयुध्येतां सूतपुत्रवृकोदरौ\n",
    "07106008a": "भ्रातृत्वं दर्शितं पूर्वं घृणी चापि स सूतजः\n",
    "07106008c": "कथं भीमेन युयुधे कुन्त्या वाक्यमनुस्मरन्\n",
    "07106009a": "भीमो वा सूतपुत्रेण स्मरन्वैरं पुरा कृतम्\n",
    "07106009c": "सोऽयुध्यत कथं वीरः कर्णेन सह संयुगे\n",
    "07106010a": "आशास्ते च सदा सूत पुत्रो दुर्योधनो मम\n",
    "07106010c": "कर्णो जेष्यति संग्रामे सहितान्पाण्डवानिति\n",
    "07106011a": "जयाशा यत्र मन्दस्य पुत्रस्य मम संयुगे\n",
    "07106011c": "स कथं भीमकर्माणं भीमसेनमयुध्यत\n",
    "07106012a": "यं समाश्रित्य पुत्रैर्मे कृतं वैरं महारथैः\n",
    "07106012c": "तं सूततनयं तात कथं भीमो ह्ययोधयत्\n",
    "07106013a": "अनेकान्विप्रकारांश्च सूतपुत्रसमुद्भवान्\n",
    "07106013c": "स्मरमाणः कथं भीमो युयुधे सूतसूनुना\n",
    "07106014a": "योऽजयत्पृथिवीं सर्वां रथेनैकेन वीर्यवान्\n",
    "07106014c": "तं सूततनयं युद्धे कथं भीमो ह्ययोधयत्\n",
    "07106015a": "यो जातः कुण्डलाभ्यां च कवचेन सहैव च\n",
    "07106015c": "तं सूतपुत्रं समरे भीमः कथमयोधयत्\n",
    "07106016a": "यथा तयोर्युद्धमभूद्यश्चासीद्विजयी तयोः\n",
    "07106016c": "तन्ममाचक्ष्व तत्त्वेन कुशलो ह्यसि संजय\n",
    "07106017": "संजय उवाच\n",
    "07106017a": "भीमसेनस्तु राधेयमुत्सृज्य रथिनां वरम्\n",
    "07106017c": "इयेष गन्तुं यत्रास्तां वीरौ कृष्णधनंजयौ\n",
    "07106018a": "तं प्रयान्तमभिद्रुत्य राधेयः कङ्कपत्रिभिः\n",
    "07106018c": "अभ्यवर्षन्महाराज मेघो वृष्ट्येव पर्वतम्\n",
    "07106019a": "फुल्लता पङ्कजेनेव वक्त्रेणाभ्युत्स्मयन्बली\n",
    "07106019c": "आजुहाव रणे यान्तं भीममाधिरथिस्तदा\n",
    "07106020a": "भीमसेनस्तदाह्वानं कर्णान्नामर्षयद्युधि\n",
    "07106020c": "अर्धमण्डलमावृत्य सूतपुत्रमयोधयत्\n",
    "07106021a": "अवक्रगामिभिर्बाणैरभ्यवर्षन्महायसैः\n",
    "07106021c": "द्वैरथे दंशितं यत्तं सर्वशस्त्रभृतां वरम्\n",
    "07106022a": "विधित्सुः कलहस्यान्तं जिघांसुः कर्णमक्षिणोत्\n",
    "07106022c": "तं च हत्वेतरान्सर्वान्हन्तुकामो महाबलः\n",
    "07106023a": "तस्मै प्रासृजदुग्राणि विविधानि परंतपः\n",
    "07106023c": "अमर्षी पाण्डवः क्रुद्धः शरवर्षाणि मारिष\n",
    "07106024a": "तस्य तानीषुवर्षाणि मत्तद्विरदगामिनः\n",
    "07106024c": "सूतपुत्रोऽस्त्रमायाभिरग्रसत्सुमहायशाः\n",
    "07106025a": "स यथावन्महाराज विद्यया वै सुपूजितः\n",
    "07106025c": "आचार्यवन्महेष्वासः कर्णः पर्यचरद्रणे\n",
    "07106026a": "संरम्भेण तु युध्यन्तं भीमसेनं स्मयन्निव\n",
    "07106026c": "अभ्यपद्यत राधेयस्तममर्षी वृकोदरम्\n",
    "07106027a": "तन्नामृष्यत कौन्तेयः कर्णस्य स्मितमाहवे\n",
    "07106027c": "युध्यमानेषु वीरेषु पश्यत्सु च समन्ततः\n",
    "07106028a": "तं भीमसेनः संप्राप्तं वत्सदन्तैः स्तनान्तरे\n",
    "07106028c": "विव्याध बलवान्क्रुद्धस्तोत्त्रैरिव महाद्विपम्\n",
    "07106029a": "सूतं तु सूतपुत्रस्य सुपुङ्खैर्निशितैः शरैः\n",
    "07106029c": "सुमुक्तैश्चित्रवर्माणं निर्बिभेद त्रिसप्तभिः\n",
    "07106030a": "कर्णो जाम्बूनदैर्जालैः संछन्नान्वातरंहसः\n",
    "07106030c": "विव्याध तुरगान्वीरः पञ्चभिः पञ्चभिः शरैः\n",
    "07106031a": "ततो बाणमयं जालं भीमसेनरथं प्रति\n",
    "07106031c": "कर्णेन विहितं राजन्निमेषार्धाददृश्यत\n",
    "07106032a": "सरथः सध्वजस्तत्र ससूतः पाण्डवस्तदा\n",
    "07106032c": "प्राच्छाद्यत महाराज कर्णचापच्युतैः शरैः\n",
    "07106033a": "तस्य कर्णश्चतुःषष्ट्या व्यधमत्कवचं दृढम्\n",
    "07106033c": "क्रुद्धश्चाप्यहनत्पार्श्वे नाराचैर्मर्मभेदिभिः\n",
    "07106034a": "ततोऽचिन्त्य महावेगान्कर्णकार्मुकनिःसृतान्\n",
    "07106034c": "समाश्लिष्यदसंभ्रान्तः सूतपुत्रं वृकोदरः\n",
    "07106035a": "स कर्णचापप्रभवानिषूनाशीविषोपमान्\n",
    "07106035c": "बिभ्रद्भीमो महाराज न जगाम व्यथां रणे\n",
    "07106036a": "ततो द्वात्रिंशता भल्लैर्निशितैस्तिग्मतेजनैः\n",
    "07106036c": "विव्याध समरे कर्णं भीमसेनः प्रतापवान्\n",
    "07106037a": "अयत्नेनैव तं कर्णः शरैरुप समाकिरत्\n",
    "07106037c": "भीमसेनं महाबाहुं सैन्धवस्य वधैषिणम्\n",
    "07106038a": "मृदुपूर्वं च राधेयो भीममाजावयोधयत्\n",
    "07106038c": "क्रोधपूर्वं तथा भीमः पूर्ववैरमनुस्मरन्\n",
    "07106039a": "तं भीमसेनो नामृष्यदवमानममर्षणः\n",
    "07106039c": "स तस्मै व्यसृजत्तूर्णं शरवर्षममित्रजित्\n",
    "07106040a": "ते शराः प्रेषिता राजन्भीमसेनेन संयुगे\n",
    "07106040c": "निपेतुः सर्वतो भीमाः कूजन्त इव पक्षिणः\n",
    "07106041a": "हेमपुङ्खा महाराज भीमसेनधनुश्च्युताः\n",
    "07106041c": "अभ्यद्रवंस्ते राधेयं वृकाः क्षुद्रमृगं यथा\n",
    "07106042a": "कर्णस्तु रथिनां श्रेष्ठश्छाद्यमानः समन्ततः\n",
    "07106042c": "राजन्व्यसृजदुग्राणि शरवर्षाणि संयुगे\n",
    "07106043a": "तस्य तानशनिप्रख्यानिषून्समरशोभिनः\n",
    "07106043c": "चिच्छेद बहुभिर्भल्लैरसंप्राप्तान्वृकोदरः\n",
    "07106044a": "पुनश्च शरवर्षेण छादयामास भारत\n",
    "07106044c": "कर्णो वैकर्तनो युद्धे भीमसेनं महारथम्\n",
    "07106045a": "तत्र भारत भीमं तु दृष्टवन्तः स्म सायकैः\n",
    "07106045c": "समाचिततनुं संख्ये श्वाविधं शललैरिव\n",
    "07106046a": "हेमपुङ्खाञ्शिलाधौतान्कर्णचापच्युताञ्शरान्\n",
    "07106046c": "दधार समरे वीरः स्वरश्मीनिव भास्करः\n",
    "07106047a": "रुधिरोक्षितसर्वाङ्गो भीमसेनो व्यरोचत\n",
    "07106047c": "तपनीयनिभैः पुष्पैः पलाश इव कानने\n",
    "07106048a": "तत्तु भीमो महाराज कर्णस्य चरितं रणे\n",
    "07106048c": "नामृष्यत महेष्वासः क्रोधादुद्वृत्य चक्षुषी\n",
    "07106049a": "स कर्णं पञ्चविंशत्या नाराचानां समार्पयत्\n",
    "07106049c": "महीधरमिव श्वेतं गूढपादैर्विषोल्बणैः\n",
    "07106050a": "तं विव्याध पुनर्भीमः षड्भिरष्टाभिरेव च\n",
    "07106050c": "मर्मस्वमरविक्रान्तः सूतपुत्रं महारणे\n",
    "07106051a": "ततः कर्णस्य संक्रुद्धो भीमसेनः प्रतापवान्\n",
    "07106051c": "चिच्छेद कार्मुकं तूर्णं सर्वोपकरणानि च\n",
    "07106052a": "जघान चतुरश्चाश्वान्सूतं च त्वरितः शरैः\n",
    "07106052c": "नाराचैरर्करश्म्याभैः कर्णं विव्याध चोरसि\n",
    "07106053a": "ते जग्मुर्धरणीं सर्वे कर्णं निर्भिद्य मारिष\n",
    "07106053c": "यथा हि जलदं भित्त्वा राजन्सूर्यस्य रश्मयः\n",
    "07106054a": "स वैकल्यं महत्प्राप्य छिन्नधन्वा शरार्दितः\n",
    "07106054c": "तथा पुरुषमानी स प्रत्यपायाद्रथान्तरम्\n",
    "07107001": "धृतराष्ट्र उवाच\n",
    "07107001a": "यस्मिञ्जयाशा सततं पुत्राणां मम संजय\n",
    "07107001c": "तं दृष्ट्वा विमुखं संख्ये किं नु दुर्योधनोऽब्रवीत्\n",
    "07107001e": "कर्णो वा समरे तात किमकार्षीदतः परम्\n",
    "07107002": "संजय उवाच\n",
    "07107002a": "भीमसेनं रणे दृष्ट्वा ज्वलन्तमिव पावकम्\n",
    "07107002c": "रथमन्यं समास्थाय विधिवत्कल्पितं पुनः\n",
    "07107002e": "अभ्ययात्पाण्डवं कर्णो वातोद्धूत इवार्णवः\n",
    "07107003a": "क्रुद्धमाधिरथिं दृष्ट्वा पुत्रास्तव विशां पते\n",
    "07107003c": "भीमसेनममन्यन्त वैवस्वतमुखे हुतम्\n",
    "07107004a": "चापशब्दं महत्कृत्वा तलशब्दं च भैरवम्\n",
    "07107004c": "अभ्यवर्तत राधेयो भीमसेनरथं प्रति\n",
    "07107005a": "पुनरेव ततो राजन्महानासीत्सुदारुणः\n",
    "07107005c": "विमर्दः सूतपुत्रस्य भीमस्य च विशां पते\n",
    "07107006a": "संरब्धौ हि महाबाहू परस्परवधैषिणौ\n",
    "07107006c": "अन्योन्यमीक्षां चक्राते दहन्ताविव लोचनैः\n",
    "07107007a": "क्रोधरक्तेक्षणौ क्रुद्धौ निःश्वसन्तौ महारथौ\n",
    "07107007c": "युद्धेऽन्योन्यं समासाद्य ततक्षतुररिंदमौ\n",
    "07107008a": "व्याघ्राविव सुसंरब्धौ श्येनाविव च शीघ्रगौ\n",
    "07107008c": "शरभाविव संक्रुद्धौ युयुधाते परस्परम्\n",
    "07107009a": "ततो भीमः स्मरन्क्लेशानक्षद्यूते वनेऽपि च\n",
    "07107009c": "विराटनगरे चैव प्राप्तं दुःखमरिंदमः\n",
    "07107010a": "राष्ट्राणां स्फीतरत्नानां हरणं च तवात्मजैः\n",
    "07107010c": "सततं च परिक्लेशान्सपुत्रेण त्वया कृतान्\n",
    "07107011a": "दग्धुमैच्छश्च यत्कुन्तीं सपुत्रां त्वमनागसम्\n",
    "07107011c": "कृष्णायाश्च परिक्लेशं सभामध्ये दुरात्मभिः\n",
    "07107012a": "पतिमन्यं परीप्सस्व न सन्ति पतयस्तव\n",
    "07107012c": "नरकं पतिताः पार्थाः सर्वे षण्ढतिलोपमाः\n",
    "07107013a": "समक्षं तव कौरव्य यदूचुः कुरवस्तदा\n",
    "07107013c": "दासीभोगेन कृष्णां च भोक्तुकामाः सुतास्तव\n",
    "07107014a": "यच्चापि तान्प्रव्रजतः कृष्णाजिननिवासिनः\n",
    "07107014c": "परुषाण्युक्तवान्कर्णः सभायां संनिधौ तव\n",
    "07107015a": "तृणीकृत्य च यत्पार्थांस्तव पुत्रो ववल्ग ह\n",
    "07107015c": "विषमस्थान्समस्थो हि संरम्भाद्गतचेतसः\n",
    "07107016a": "बाल्यात्प्रभृति चारिघ्नस्तानि दुःखानि चिन्तयन्\n",
    "07107016c": "निरविद्यत धर्मात्मा जीवितेन वृकोदरः\n",
    "07107017a": "ततो विस्फार्य सुमहद्धेमपृष्ठं दुरासदम्\n",
    "07107017c": "चापं भरतशार्दूलस्त्यक्तात्मा कर्णमभ्ययात्\n",
    "07107018a": "स सायकमयैर्जालैर्भीमः कर्णरथं प्रति\n",
    "07107018c": "भानुमद्भिः शिलाधौतैर्भानोः प्रच्छादयत्प्रभाम्\n",
    "07107019a": "ततः प्रहस्याधिरथिस्तूर्णमस्यञ्शिताञ्शरान्\n",
    "07107019c": "व्यधमद्भीमसेनस्य शरजालानि पत्रिभिः\n",
    "07107020a": "महारथो महाबाहुर्महावेगैर्महाबलः\n",
    "07107020c": "विव्याधाधिरथिर्भीमं नवभिर्निशितैः शरैः\n",
    "07107021a": "स तोत्त्रैरिव मातङ्गो वार्यमाणः पतत्रिभिः\n",
    "07107021c": "अभ्यधावदसंभ्रान्तः सूतपुत्रं वृकोदरः\n",
    "07107022a": "तमापतन्तं वेगेन रभसं पाण्डवर्षभम्\n",
    "07107022c": "कर्णः प्रत्युद्ययौ योद्धुं मत्तो मत्तमिव द्विपम्\n",
    "07107023a": "ततः प्रध्माप्य जलजं भेरीशतनिनादितम्\n",
    "07107023c": "अक्षुभ्यत बलं हर्षादुद्धूत इव सागरः\n",
    "07107024a": "तदुद्धूतं बलं दृष्ट्व रथनागाश्वपत्तिमत्\n",
    "07107024c": "भीमः कर्णं समासाद्य छादयामास सायकैः\n",
    "07107025a": "अश्वानृश्यसवर्णांस्तु हंसवर्णैर्हयोत्तमैः\n",
    "07107025c": "व्यामिश्रयद्रणे कर्णः पाण्डवं छादयञ्शरैः\n",
    "07107026a": "ऋश्यवर्णान्हयान्कर्कैर्मिश्रान्मारुतरंहसः\n",
    "07107026c": "निरीक्ष्य तव पुत्राणां हाहाकृतमभूद्बलम्\n",
    "07107027a": "ते हया बह्वशोभन्त मिश्रिता वातरंहसः\n",
    "07107027c": "सितासिता महाराज यथा व्योम्नि बलाहकाः\n",
    "07107028a": "संरब्धौ क्रोधताम्राक्षौ प्रेक्ष्य कर्णवृकोदरौ\n",
    "07107028c": "संत्रस्ताः समकम्पन्त त्वदीयानां महारथाः\n",
    "07107029a": "यमराष्ट्रोपमं घोरमासीदायोधनं तयोः\n",
    "07107029c": "दुर्दर्शं भरतश्रेष्ठ प्रेतराजपुरं यथा\n",
    "07107030a": "समाजमिव तच्चित्रं प्रेक्षमाणा महारथाः\n",
    "07107030c": "नालक्षयञ्जयं व्यक्तमेकैकस्य निवारणे\n",
    "07107031a": "तयोः प्रैक्षन्त संमर्दं संनिकृष्टमहास्त्रयोः\n",
    "07107031c": "तव दुर्मन्त्रिते राजन्सपुत्रस्य विशां पते\n",
    "07107032a": "छादयन्तौ हि शत्रुघ्नावन्योन्यं सायकैः शितैः\n",
    "07107032c": "शरजालावृतं व्योम चक्राते शरवृष्टिभिः\n",
    "07107033a": "तावन्योन्यं जिघांसन्तौ शरैस्तीक्ष्णैर्महारथौ\n",
    "07107033c": "प्रेक्षणीयतरावास्तां वृष्टिमन्ताविवाम्बुदौ\n",
    "07107034a": "सुवर्णविकृतान्बाणान्प्रमुञ्चन्तावरिंदमौ\n",
    "07107034c": "भास्वरं व्योम चक्राते वह्न्युल्काभिरिव प्रभो\n",
    "07107035a": "ताभ्यां मुक्ता व्यकाशन्त कङ्कबर्हिणवाससः\n",
    "07107035c": "पङ्क्त्यः शरदि मत्तानां सारसानामिवाम्बरे\n",
    "07107036a": "संसक्तं सूतपुत्रेण दृष्ट्वा भीममरिंदमम्\n",
    "07107036c": "अतिभारममन्येतां भीमे कृष्णधनंजयौ\n",
    "07107037a": "तत्राधिरथिभीमाभ्यां शरैर्मुक्तैर्दृढाहताः\n",
    "07107037c": "इषुपातमतिक्रम्य पेतुरश्वनरद्विपाः\n",
    "07107038a": "पतद्भिः पतितैश्चान्यैर्गतासुभिरनेकशः\n",
    "07107038c": "कृतो महान्महाराज पुत्राणां ते जनक्षयः\n",
    "07107039a": "मनुष्याश्वगजानां च शरीरैर्गतजीवितैः\n",
    "07107039c": "क्षणेन भूमिः संजज्ञे संवृता भरतर्षभ\n",
    "07108001": "धृतराष्ट्र उवाच\n",
    "07108001a": "अत्यद्भुतमहं मन्ये भीमसेनस्य विक्रमम्\n",
    "07108001c": "यत्कर्णं योधयामास समरे लघुविक्रमम्\n",
    "07108002a": "त्रिदशानपि चोद्युक्तान्सर्वशस्त्रधरान्युधि\n",
    "07108002c": "वारयेद्यो रणे कर्णः सयक्षासुरमानवान्\n",
    "07108003a": "स कथं पाण्डवं युद्धे भ्राजमानमिव श्रिया\n",
    "07108003c": "नातरत्संयुगे तात तन्ममाचक्ष्व संजय\n",
    "07108004a": "कथं च युद्धं भूयोऽभूत्तयोः प्राणदुरोदरे\n",
    "07108004c": "अत्र मन्ये समायत्तो जयो वाजय एव वा\n",
    "07108005a": "कर्णं प्राप्य रणे सूत मम पुत्रः सुयोधनः\n",
    "07108005c": "जेतुमुत्सहते पार्थान्सगोविन्दान्ससात्वतान्\n",
    "07108006a": "श्रुत्वा तु निर्जितं कर्णमसकृद्भीमकर्मणा\n",
    "07108006c": "भीमसेनेन समरे मोह आविशतीव माम्\n",
    "07108007a": "विनष्टान्कौरवान्मन्ये मम पुत्रस्य दुर्नयैः\n",
    "07108007c": "न हि कर्णो महेष्वासान्पार्थाञ्जेष्यति संजय\n",
    "07108008a": "कृतवान्यानि युद्धानि कर्णः पाण्डुसुतैः सह\n",
    "07108008c": "सर्वत्र पाण्डवाः कर्णमजयन्त रणाजिरे\n",
    "07108009a": "अजय्याः पाण्डवास्तात देवैरपि सवासवैः\n",
    "07108009c": "न च तद्बुध्यते मन्दः पुत्रो दुर्योधनो मम\n",
    "07108010a": "धनं धनेश्वरस्येव हृत्वा पार्थस्य मे सुतः\n",
    "07108010c": "मधुप्रेप्सुरिवाबुद्धिः प्रपातं नावबुध्यते\n",
    "07108011a": "निकृत्या निकृतिप्रज्ञो राज्यं हृत्वा महात्मनाम्\n",
    "07108011c": "जितानित्येव मन्वानः पाण्डवानवमन्यते\n",
    "07108012a": "पुत्रस्नेहाभिभूतेन मया चाप्यकृतात्मना\n",
    "07108012c": "धर्मे स्थिता महात्मानो निकृताः पाण्डुनन्दनाः\n",
    "07108013a": "शमकामः सदा पार्थो दीर्घप्रेक्षी युधिष्ठिरः\n",
    "07108013c": "अशक्त इति मन्वानैः पुत्रैर्मम निराकृतः\n",
    "07108014a": "तानि दुःखान्यनेकानि विप्रकारांश्च सर्वशः\n",
    "07108014c": "हृदि कृत्वा महाबाहुर्भीमोऽयुध्यत सूतजम्\n",
    "07108015a": "तस्मान्मे संजय ब्रूहि कर्णभीमौ यथा रणे\n",
    "07108015c": "अयुध्येतां युधि श्रेष्ठौ परस्परवधैषिणौ\n",
    "07108016": "संजय उवाच\n",
    "07108016a": "शृणु राजन्यथा वृत्तः संग्रामः कर्णभीमयोः\n",
    "07108016c": "परस्परवधप्रेप्स्वोर्वने कुञ्जरयोरिव\n",
    "07108017a": "राजन्वैकर्तनो भीमं क्रुद्धः क्रुद्धमरिंदमम्\n",
    "07108017c": "पराक्रान्तं पराक्रम्य विव्याध त्रिंशता शरैः\n",
    "07108018a": "महावेगैः प्रसन्नाग्रैः शातकुम्भपरिष्कृतैः\n",
    "07108018c": "आहनद्भरतश्रेष्ठ भीमं वैकर्तनः शरैः\n",
    "07108019a": "तस्यास्यतो धनुर्भीमश्चकर्त निशितैस्त्रिभिः\n",
    "07108019c": "रथनीडाच्च यन्तारं भल्लेनापातयत्क्षितौ\n",
    "07108020a": "स काङ्क्षन्भीमसेनस्य वधं वैकर्तनो वृषः\n",
    "07108020c": "शक्तिं कनकवैडूर्यचित्रदण्डां परामृशत्\n",
    "07108021a": "प्रगृह्य च महाशक्तिं कालशक्तिमिवापराम्\n",
    "07108021c": "समुत्क्षिप्य च राधेयः संधाय च महाबलः\n",
    "07108021e": "चिक्षेप भीमसेनाय जीवितान्तकरीमिव\n",
    "07108022a": "शक्तिं विसृज्य राधेयः पुरंदर इवाशनिम्\n",
    "07108022c": "ननाद सुमहानादं बलवान्सूतनन्दनः\n",
    "07108022e": "तं च नादं ततः श्रुत्वा पुत्रास्ते हृषिताभवन्\n",
    "07108023a": "तां कर्णभुजनिर्मुक्तामर्कवैश्वानरप्रभाम्\n",
    "07108023c": "शक्तिं वियति चिच्छेद भीमः सप्तभिराशुगैः\n",
    "07108024a": "छित्त्वा शक्तिं ततो भीमो निर्मुक्तोरगसंनिभाम्\n",
    "07108024c": "मार्गमाण इव प्राणान्सूतपुत्रस्य मारिष\n",
    "07108025a": "प्राहिणोन्नव संरब्धः शरान्बर्हिणवाससः\n",
    "07108025c": "स्वर्णपुङ्खाञ्शिलाधौतान्यमदण्डोपमान्मृधे\n",
    "07108026a": "कर्णोऽप्यन्यद्धनुर्गृह्य हेमपृष्ठं दुरासदम्\n",
    "07108026c": "विकृष्य च महातेजा व्यसृजत्सायकान्नव\n",
    "07108027a": "तान्पाण्डुपुत्रश्चिच्छेद नवभिर्नतपर्वभिः\n",
    "07108027c": "वसुषेणेन निर्मुक्तान्नव राजन्महाशरान्\n",
    "07108027e": "छित्त्वा भीमो महाराज नादं सिंह इवानदत्\n",
    "07108028a": "तौ वृषाविव नर्दन्तौ बलिनौ वाशितान्तरे\n",
    "07108028c": "शार्दूलाविव चान्योन्यमत्यर्थं च ह्यगर्जताम्\n",
    "07108029a": "अन्योन्यं प्रजिहीर्षन्तावन्योन्यस्यान्तरैषिणौ\n",
    "07108029c": "अन्योन्यमभिवीक्षन्तौ गोष्ठेष्विव महर्षभौ\n",
    "07108030a": "महागजाविवासाद्य विषाणाग्रैः परस्परम्\n",
    "07108030c": "शरैः पूर्णायतोत्सृष्टैरन्योन्यमभिजघ्नतुः\n",
    "07108031a": "निर्दहन्तौ महाराज शरवृष्ट्या परस्परम्\n",
    "07108031c": "अन्योन्यमभिवीक्षन्तौ कोपाद्विवृतलोचनौ\n",
    "07108032a": "प्रहसन्तौ तथान्योन्यं भर्त्सयन्तौ मुहुर्मुहुः\n",
    "07108032c": "शङ्खशब्दं च कुर्वाणौ युयुधाते परस्परम्\n",
    "07108033a": "तस्य भीमः पुनश्चापं मुष्टौ चिच्छेद मारिष\n",
    "07108033c": "शङ्खवर्णांश्च तानश्वान्बाणैर्निन्ये यमक्षयम्\n",
    "07108034a": "तथा कृच्छ्रगतं दृष्ट्वा कर्णं दुर्योधनो नृपः\n",
    "07108034c": "वेपमान इव क्रोधाद्व्यादिदेशाथ दुर्जयम्\n",
    "07108035a": "गच्छ दुर्जय राधेयं पुरा ग्रसति पाण्डवः\n",
    "07108035c": "जहि तूबरकं क्षिप्रं कर्णस्य बलमादधत्\n",
    "07108036a": "एवमुक्तस्तथेत्युक्त्वा तव पुत्रस्तवात्मजम्\n",
    "07108036c": "अभ्यद्रवद्भीमसेनं व्यासक्तं विकिरञ्शरान्\n",
    "07108037a": "स भीमं नवभिर्बाणैरश्वानष्टभिरर्दयत्\n",
    "07108037c": "षड्भिः सूतं त्रिभिः केतुं पुनस्तं चापि सप्तभिः\n",
    "07108038a": "भीमसेनोऽपि संक्रुद्धः साश्वयन्तारमाशुगैः\n",
    "07108038c": "दुर्जयं भिन्नमर्माणमनयद्यमसादनम्\n",
    "07108039a": "स्वलंकृतं क्षितौ क्षुण्णं चेष्टमानं यथोरगम्\n",
    "07108039c": "रुदन्नार्तस्तव सुतं कर्णश्चक्रे प्रदक्षिणम्\n",
    "07108040a": "स तु तं विरथं कृत्वा स्मयन्नत्यन्तवैरिणम्\n",
    "07108040c": "समाचिनोद्बाणगणैः शतघ्नीमिव शङ्कुभिः\n",
    "07108041a": "तथाप्यतिरथः कर्णो भिद्यमानः स्म सायकैः\n",
    "07108041c": "न जहौ समरे भीमं क्रुद्धरूपं परंतपः\n",
    "07109001": "संजय उवाच\n",
    "07109001a": "स तथा विरथः कर्णः पुनर्भीमेन निर्जितः\n",
    "07109001c": "रथमन्यं समास्थाय सद्यो विव्याध पाण्डवम्\n",
    "07109002a": "महागजाविवासाद्य विषाणाग्रैः परस्परम्\n",
    "07109002c": "शरैः पूर्णायतोत्सृष्टैरन्योन्यमभिजघ्नतुः\n",
    "07109003a": "अथ कर्णः शरव्रातैर्भीमं बलवदर्दयत्\n",
    "07109003c": "ननाद बलवन्नादं पुनर्विव्याध चोरसि\n",
    "07109004a": "तं भीमो दशभिर्बाणैः प्रत्यविध्यदजिह्मगैः\n",
    "07109004c": "पुनर्विव्याध विंशत्या शराणां नतपर्वणाम्\n",
    "07109005a": "कर्णस्तु नवभिर्भीमं विद्ध्वा राजन्स्तनान्तरे\n",
    "07109005c": "ध्वजमेकेन विव्याध सायकेन शितेन ह\n",
    "07109006a": "सायकानां ततः पार्थस्त्रिषष्ट्या प्रत्यविध्यत\n",
    "07109006c": "तोत्त्रैरिव महानागं कशाभिरिव वाजिनम्\n",
    "07109007a": "सोऽतिविद्धो महाराज पाण्डवेन यशस्विना\n",
    "07109007c": "सृक्विणी लेलिहन्वीरः क्रोधसंरक्तलोचनः\n",
    "07109008a": "ततः शरं महाराज सर्वकायावदारणम्\n",
    "07109008c": "प्राहिणोद्भीमसेनाय बलायेन्द्र इवाशनिम्\n",
    "07109009a": "स निर्भिद्य रणे पार्थं सूतपुत्रधनुश्च्युतः\n",
    "07109009c": "अगच्छद्दारयन्भूमिं चित्रपुङ्खः शिलीमुखः\n",
    "07109010a": "सर्वशैक्यां चतुष्किष्कुं गुर्वीं रुक्माङ्गदां गदाम्\n",
    "07109010c": "प्राहिणोत्सूतपुत्राय षडस्रामविचारयन्\n",
    "07109011a": "तया जघानाधिरथेः सदश्वान्साधुवाहिनः\n",
    "07109011c": "गदया भारतः क्रुद्धो वज्रेणेन्द्र इवासुरान्\n",
    "07109012a": "ततो भीमो महाबाहुः क्षुराभ्यां भरतर्षभ\n",
    "07109012c": "ध्वजमाधिरथेश्छित्त्वा सूतमभ्यहनत्तदा\n",
    "07109013a": "हताश्वसूतमुत्सृज्य रथं स पतितध्वजम्\n",
    "07109013c": "विस्फारयन्धनुः कर्णस्तस्थौ भारत दुर्मनाः\n",
    "07109014a": "तत्राद्भुतमपश्याम राधेयस्य पराक्रमम्\n",
    "07109014c": "विरथो रथिनां श्रेष्ठो वारयामास यद्रिपुम्\n",
    "07109015a": "विरथं तं रथश्रेष्ठं दृष्ट्वाधिरथिमाहवे\n",
    "07109015c": "दुर्योधनस्ततो राजन्नभ्यभाषत दुर्मुखम्\n",
    "07109016a": "एष दुर्मुख राधेयो भीमेन विरथीकृतः\n",
    "07109016c": "तं रथेन नरश्रेष्ठं संपादय महारथम्\n",
    "07109017a": "दुर्योधनवचः श्रुत्वा ततो भारत दुर्मुखः\n",
    "07109017c": "त्वरमाणोऽभ्ययात्कर्णं भीमं चावारयच्छरैः\n",
    "07109018a": "दुर्मुखं प्रेक्ष्य संग्रामे सूतपुत्रपदानुगम्\n",
    "07109018c": "वायुपुत्रः प्रहृष्टोऽभूत्सृक्किणी परिलेलिहन्\n",
    "07109019a": "ततः कर्णं महाराज वारयित्वा शिलीमुखैः\n",
    "07109019c": "दुर्मुखाय रथं शीघ्रं प्रेषयामास पाण्डवः\n",
    "07109020a": "तस्मिन्क्षणे महाराज नवभिर्नतपर्वभिः\n",
    "07109020c": "सुपुङ्खैर्दुर्मुखं भीमः शरैर्निन्ये यमक्षयम्\n",
    "07109021a": "ततस्तमेवाधिरथिः स्यन्दनं दुर्मुखे हते\n",
    "07109021c": "आस्थितः प्रबभौ राजन्दीप्यमान इवांशुमान्\n",
    "07109022a": "शयानं भिन्नमर्माणं दुर्मुखं शोणितोक्षितम्\n",
    "07109022c": "दृष्ट्वा कर्णोऽश्रुपूर्णाक्षो मुहूर्तं नाभ्यवर्तत\n",
    "07109023a": "तं गतासुमतिक्रम्य कृत्वा कर्णः प्रदक्षिणम्\n",
    "07109023c": "दीर्घमुष्णं श्वसन्वीरो न किंचित्प्रत्यपद्यत\n",
    "07109024a": "तस्मिंस्तु विवरे राजन्नाराचान्गार्ध्रवाससः\n",
    "07109024c": "प्राहिणोत्सूतपुत्राय भीमसेनश्चतुर्दश\n",
    "07109025a": "ते तस्य कवचं भित्त्वा स्वर्णपुङ्खा महौजसः\n",
    "07109025c": "हेमचित्रा महाराज द्योतयन्तो दिशो दश\n",
    "07109026a": "अपिबन्सूतपुत्रस्य शोणितं रक्तभोजनाः\n",
    "07109026c": "क्रुद्धा इव मनुष्येन्द्र भुजगाः कालचोदिताः\n",
    "07109027a": "प्रसर्पमाणा मेदिन्यां ते व्यरोचन्त मार्गणाः\n",
    "07109027c": "अर्धप्रविष्टाः संरब्धा बिलानीव महोरगाः\n",
    "07109028a": "तं प्रत्यविध्यद्राधेयो जाम्बूनदविभूषितैः\n",
    "07109028c": "चतुर्दशभिरत्युग्रैर्नाराचैरविचारयन्\n",
    "07109029a": "ते भीमसेनस्य भुजं सव्यं निर्भिद्य पत्रिणः\n",
    "07109029c": "प्राविशन्मेदिनीं भीमाः क्रौञ्चं पत्ररथा इव\n",
    "07109030a": "ते व्यरोचन्त नाराचाः प्रविशन्तो वसुंधराम्\n",
    "07109030c": "गच्छत्यस्तं दिनकरे दीप्यमाना इवांशवः\n",
    "07109031a": "स निर्भिन्नो रणे भीमो नाराचैर्मर्मभेदिभिः\n",
    "07109031c": "सुस्राव रुधिरं भूरि पर्वतः सलिलं यथा\n",
    "07109032a": "स भीमस्त्रिभिरायस्तः सूतपुत्रं पतत्रिभिः\n",
    "07109032c": "सुपर्णवेगैर्विव्याध सारथिं चास्य सप्तभिः\n",
    "07109033a": "स विह्वलो महाराज कर्णो भीमबलार्दितः\n",
    "07109033c": "प्राद्रवज्जवनैरश्वै रणं हित्वा महायशाः\n",
    "07109034a": "भीमसेनस्तु विस्फार्य चापं हेमपरिष्कृतम्\n",
    "07109034c": "आहवेऽतिरथोऽतिष्ठज्ज्वलन्निव हुताशनः\n",
    "07110001": "धृतराष्ट्र उवाच\n",
    "07110001a": "दैवमेव परं मन्ये धिक्पौरुषमनर्थकम्\n",
    "07110001c": "यत्राधिरथिरायस्तो नातरत्पाण्डवं रणे\n",
    "07110002a": "कर्णः पार्थान्सगोविन्दाञ्जेतुमुत्सहते रणे\n",
    "07110002c": "न च कर्णसमं योधं लोके पश्यामि कंचन\n",
    "07110002e": "इति दुर्योधनस्याहमश्रौषं जल्पतो मुहुः\n",
    "07110003a": "कर्णो हि बलवाञ्शूरो दृढधन्वा जितक्लमः\n",
    "07110003c": "इति मामब्रवीत्सूत मन्दो दुर्योधनः पुरा\n",
    "07110004a": "वसुषेणसहायं मां नालं देवापि संयुगे\n",
    "07110004c": "किमु पाण्डुसुता राजन्गतसत्त्वा विचेतसः\n",
    "07110005a": "तत्र तं निर्जितं दृष्ट्वा भुजंगमिव निर्विषम्\n",
    "07110005c": "युद्धात्कर्णमपक्रान्तं किं स्विद्दुर्योधनोऽब्रवीत्\n",
    "07110006a": "अहो दुर्मुखमेवैकं युद्धानामविशारदम्\n",
    "07110006c": "प्रावेशयद्धुतवहं पतंगमिव मोहितः\n",
    "07110007a": "अश्वत्थामा मद्रराजः कृपः कर्णश्च संगताः\n",
    "07110007c": "न शक्ताः प्रमुखे स्थातुं नूनं भीमस्य संजय\n",
    "07110008a": "तेऽपि चास्य महाघोरं बलं नागायुतोपमम्\n",
    "07110008c": "जानन्तो व्यवसायं च क्रूरं मारुततेजसः\n",
    "07110009a": "किमर्थं क्रूरकर्माणं यमकालान्तकोपमम्\n",
    "07110009c": "बलसंरम्भवीर्यज्ञाः कोपयिष्यन्ति संयुगे\n",
    "07110010a": "कर्णस्त्वेको महाबाहुः स्वबाहुबलमाश्रितः\n",
    "07110010c": "भीमसेनमनादृत्य रणेऽयुध्यत सूतजः\n",
    "07110011a": "योऽजयत्समरे कर्णं पुरंदर इवासुरम्\n",
    "07110011c": "न स पाण्डुसुतो जेतुं शक्यः केनचिदाहवे\n",
    "07110012a": "द्रोणं यः संप्रमथ्यैकः प्रविष्टो मम वाहिनीम्\n",
    "07110012c": "भीमो धनंजयान्वेषी कस्तमर्छेज्जिजीविषुः\n",
    "07110013a": "को हि संजय भीमस्य स्थातुमुत्सहतेऽग्रतः\n",
    "07110013c": "उद्यताशनिवज्रस्य महेन्द्रस्येव दानवः\n",
    "07110014a": "प्रेतराजपुरं प्राप्य निवर्तेतापि मानवः\n",
    "07110014c": "न भीमसेनं संप्राप्य निवर्तेत कदाचन\n",
    "07110015a": "पतंगा इव वह्निं ते प्राविशन्नल्पचेतसः\n",
    "07110015c": "ये भीमसेनं संक्रुद्धमभ्यधावन्विमोहिताः\n",
    "07110016a": "यत्तत्सभायां भीमेन मम पुत्रवधाश्रयम्\n",
    "07110016c": "शप्तं संरम्भिणोग्रेण कुरूणां शृण्वतां तदा\n",
    "07110017a": "तन्नूनमभिसंचिन्त्य दृष्ट्वा कर्णं च निर्जितम्\n",
    "07110017c": "दुःशासनः सह भ्रात्रा भयाद्भीमादुपारमत्\n",
    "07110018a": "यश्च संजय दुर्बुद्धिरब्रवीत्समितौ मुहुः\n",
    "07110018c": "कर्णो दुःशासनोऽहं च जेष्यामो युधि पाण्डवान्\n",
    "07110019a": "स नूनं विरथं दृष्ट्वा कर्णं भीमेन निर्जितम्\n",
    "07110019c": "प्रत्याख्यानाच्च कृष्णस्य भृशं तप्यति संजय\n",
    "07110020a": "दृष्ट्वा भ्रातॄन्हतान्युद्धे भीमसेनेन दंशितान्\n",
    "07110020c": "आत्मापराधात्सुमहन्नूनं तप्यति पुत्रकः\n",
    "07110021a": "को हि जीवितमन्विच्छन्प्रतीपं पाण्डवं व्रजेत्\n",
    "07110021c": "भीमं भीमायुधं क्रुद्धं साक्षात्कालमिव स्थितम्\n",
    "07110022a": "वडवामुखमध्यस्थो मुच्येतापि हि मानवः\n",
    "07110022c": "न भीममुखसंप्राप्तो मुच्येतेति मतिर्मम\n",
    "07110023a": "न पाण्डवा न पाञ्चाला न च केशवसात्यकी\n",
    "07110023c": "जानन्ति युधि संरब्धा जीवितं परिरक्षितुम्\n",
    "07110024": "संजय उवाच\n",
    "07110024a": "यत्संशोचसि कौरव्य वर्तमाने जनक्षये\n",
    "07110024c": "त्वमस्य जगतो मूलं विनाशस्य न संशयः\n",
    "07110025a": "स्वयं वैरं महत्कृत्वा पुत्राणां वचने स्थितः\n",
    "07110025c": "उच्यमानो न गृह्णीषे मर्त्यः पथ्यमिवौषधम्\n",
    "07110026a": "स्वयं पीत्वा महाराज कालकूटं सुदुर्जरम्\n",
    "07110026c": "तस्येदानीं फलं कृत्स्नमवाप्नुहि नरोत्तम\n",
    "07110027a": "यत्तु कुत्सयसे योधान्युध्यमानान्यथाबलम्\n",
    "07110027c": "अत्र ते वर्णयिष्यामि यथा युद्धमवर्तत\n",
    "07110028a": "दृष्ट्वा कर्णं तु पुत्रास्ते भीमसेनपराजितम्\n",
    "07110028c": "नामृष्यन्त महेष्वासाः सोदर्याः पञ्च मारिष\n",
    "07110029a": "दुर्मर्षणो दुःसहश्च दुर्मदो दुर्धरो जयः\n",
    "07110029c": "पाण्डवं चित्रसंनाहास्तं प्रतीपमुपाद्रवन्\n",
    "07110030a": "ते समन्तान्महाबाहुं परिवार्य वृकोदरम्\n",
    "07110030c": "दिशः शरैः समावृण्वञ्शलभानामिव व्रजैः\n",
    "07110031a": "आगच्छतस्तान्सहसा कुमारान्देवरूपिणः\n",
    "07110031c": "प्रतिजग्राह समरे भीमसेनो हसन्निव\n",
    "07110032a": "तव दृष्ट्वा तु तनयान्भीमसेनसमीपगान्\n",
    "07110032c": "अभ्यवर्तत राधेयो भीमसेनं महाबलम्\n",
    "07110033a": "विसृजन्विशिखान्राजन्स्वर्णपुङ्खाञ्शिलाशितान्\n",
    "07110033c": "तं तु भीमोऽभ्ययात्तूर्णं वार्यमाणः सुतैस्तव\n",
    "07110034a": "कुरवस्तु ततः कर्णं परिवार्य समन्ततः\n",
    "07110034c": "अवाकिरन्भीमसेनं शरैः संनतपर्वभिः\n",
    "07110035a": "तान्बाणैः पञ्चविंशत्या साश्वान्राजन्नरर्षभान्\n",
    "07110035c": "ससूतान्भीमधनुषो भीमो निन्ये यमक्षयम्\n",
    "07110036a": "प्रापतन्स्यन्दनेभ्यस्ते सार्धं सूतैर्गतासवः\n",
    "07110036c": "चित्रपुष्पधरा भग्ना वातेनेव महाद्रुमाः\n",
    "07110037a": "तत्राद्भुतमपश्याम भीमसेनस्य विक्रमम्\n",
    "07110037c": "संवार्याधिरथिं बाणैर्यज्जघान तवात्मजान्\n",
    "07110038a": "स वार्यमाणो भीमेन शितैर्बाणैः समन्ततः\n",
    "07110038c": "सूतपुत्रो महाराज भीमसेनमवैक्षत\n",
    "07110039a": "तं भीमसेनः संरम्भात्क्रोधसंरक्तलोचनः\n",
    "07110039c": "विस्फार्य सुमहच्चापं मुहुः कर्णमवैक्षत\n",
    "07111001": "संजय उवाच\n",
    "07111001a": "तवात्मजांस्तु पतितान्दृष्ट्वा कर्णः प्रतापवान्\n",
    "07111001c": "क्रोधेन महताविष्टो निर्विण्णोऽभूत्स जीवितात्\n",
    "07111002a": "आगस्कृतमिवात्मानं मेने चाधिरथिस्तदा\n",
    "07111002c": "भीमसेनं ततः क्रुद्धः समाद्रवत संभ्रमात्\n",
    "07111003a": "स भीमं पञ्चभिर्विद्ध्वा राधेयः प्रहसन्निव\n",
    "07111003c": "पुनर्विव्याध सप्तत्या स्वर्णपुङ्खैः शिलाशितैः\n",
    "07111004a": "अवहासं तु तं पार्थो नामृष्यत वृकोदरः\n",
    "07111004c": "ततो विव्याध राधेयं शतेन नतपर्वणाम्\n",
    "07111005a": "पुनश्च विशिखैस्तीक्ष्णैर्विद्ध्वा पञ्चभिराशुगैः\n",
    "07111005c": "धनुश्चिच्छेद भल्लेन सूतपुत्रस्य मारिष\n",
    "07111006a": "अथान्यद्धनुरादाय कर्णो भारत दुर्मनाः\n",
    "07111006c": "इषुभिश्छादयामास भीमसेनं समन्ततः\n",
    "07111007a": "तस्य भीमो हयान्हत्वा विनिहत्य च सारथिम्\n",
    "07111007c": "प्रजहास महाहासं कृते प्रतिकृतं पुनः\n",
    "07111008a": "इषुभिः कार्मुकं चास्य चकर्त पुरुषर्षभः\n",
    "07111008c": "तत्पपात महाराज स्वर्णपृष्ठं महास्वनम्\n",
    "07111009a": "अवारोहद्रथात्तस्मादथ कर्णो महारथः\n",
    "07111009c": "गदां गृहीत्वा समरे भीमसेनाय चाक्षिपत्\n",
    "07111010a": "तामापतन्तीं सहसा गदां दृष्ट्वा वृकोदरः\n",
    "07111010c": "शरैरवारयद्राजन्सर्वसैन्यस्य पश्यतः\n",
    "07111011a": "ततो बाणसहस्राणि प्रेषयामास पाण्डवः\n",
    "07111011c": "सूतपुत्रवधाकाङ्क्षी त्वरमाणः पराक्रमी\n",
    "07111012a": "तानिषूनिषुभिः कर्णो वारयित्वा महामृधे\n",
    "07111012c": "कवचं भीमसेनस्य पातयामास सायकैः\n",
    "07111013a": "अथैनं पञ्चविंशत्या क्षुद्रकाणां समार्पयत्\n",
    "07111013c": "पश्यतां सर्वभूतानां तदद्भुतमिवाभवत्\n",
    "07111014a": "ततो भीमो महाराज नवभिर्नतपर्वणाम्\n",
    "07111014c": "रणेऽप्रेषयत क्रुद्धः सूतपुत्रस्य मारिष\n",
    "07111015a": "ते तस्य कवचं भित्त्वा तथा बाहुं च दक्षिणम्\n",
    "07111015c": "अभ्यगुर्धरणीं तीक्ष्णा वल्मीकमिव पन्नगाः\n",
    "07111016a": "राधेयं तु रणे दृष्ट्वा पदातिनमवस्थितम्\n",
    "07111016c": "भीमसेनेन संरब्धं राजा दुर्योधनोऽब्रवीत्\n",
    "07111016e": "त्वरध्वं सर्वतो यत्ता राधेयस्य रथं प्रति\n",
    "07111017a": "ततस्तव सुता राजञ्श्रुत्वा भ्रातुर्वचो द्रुतम्\n",
    "07111017c": "अभ्ययुः पाण्डवं युद्धे विसृजन्तः शिताञ्शरान्\n",
    "07111018a": "चित्रोपचित्रश्चित्राक्षश्चारुचित्रः शरासनः\n",
    "07111018c": "चित्रायुधश्चित्रवर्मा समरे चित्रयोधिनः\n",
    "07111019a": "आगच्छतस्तान्सहसा भीमो राजन्महारथः\n",
    "07111019c": "साश्वसूतध्वजान्यत्तान्पातयामास संयुगे\n",
    "07111019e": "ते हता न्यपतन्भूमौ वातनुन्ना इव द्रुमाः\n",
    "07111020a": "दृष्ट्वा विनिहतान्पुत्रांस्तव राजन्महारथान्\n",
    "07111020c": "अश्रुपूर्णमुखः कर्णः कश्मलं समपद्यत\n",
    "07111021a": "रथमन्यं समास्थाय विधिवत्कल्पितं पुनः\n",
    "07111021c": "अभ्ययात्पाण्डवं युद्धे त्वरमाणः पराक्रमी\n",
    "07111022a": "तावन्योन्यं शरैर्विद्ध्वा स्वर्णपुङ्खैः शिलाशितैः\n",
    "07111022c": "व्यभ्राजेतां महाराज पुष्पिताविव किंशुकौ\n",
    "07111023a": "षट्त्रिंशद्भिस्ततो भल्लैर्निशितैस्तिग्मतेजनैः\n",
    "07111023c": "व्यधमत्कवचं क्रुद्धः सूतपुत्रस्य पाण्डवः\n",
    "07111024a": "रक्तचन्दनदिग्धाङ्गौ शरैः कृतमहाव्रणौ\n",
    "07111024c": "शोणिताक्तौ व्यराजेतां कालसूर्याविवोदितौ\n",
    "07111025a": "तौ शोणितोक्षितैर्गात्रैः शरैश्छिन्नतनुच्छदौ\n",
    "07111025c": "विवर्माणौ व्यराजेतां निर्मुक्ताविव पन्नगौ\n",
    "07111026a": "व्याघ्राविव नरव्याघ्रौ दंष्ट्राभिरितरेतरम्\n",
    "07111026c": "शरदंष्ट्रा विधुन्वानौ ततक्षतुररिंदमौ\n",
    "07111027a": "वारणाविव संसक्तौ रङ्गमध्ये विरेजतुः\n",
    "07111027c": "तुदन्तौ विशिखैस्तीक्ष्णैर्मत्तवारणविक्रमौ\n",
    "07111028a": "प्रच्छादयन्तौ समरे शरजालैः परस्परम्\n",
    "07111028c": "रथाभ्यां नादयन्तौ च दिशः सर्वा विचेरतुः\n",
    "07111029a": "तौ रथाभ्यां महाराज मण्डलावर्तनादिषु\n",
    "07111029c": "व्यरोचेतां महात्मानौ वृत्रवज्रधराविव\n",
    "07111030a": "सहस्ताभरणाभ्यां तु भुजाभ्यां विक्षिपन्धनुः\n",
    "07111030c": "व्यरोचत रणे भीमः सविद्युदिव तोयदः\n",
    "07111031a": "स चापघोषस्तनितः शरधाराम्बुदो महान्\n",
    "07111031c": "भीममेघो महाराज कर्णपर्वतमभ्ययात्\n",
    "07111032a": "ततः शरसहस्रेण धनुर्मुक्तेन भारत\n",
    "07111032c": "पाण्डवो व्यकिरत्कर्णं घनोऽद्रिमिव वृष्टिभिः\n",
    "07111033a": "तत्रावैक्षन्त पुत्रास्ते भीमसेनस्य विक्रमम्\n",
    "07111033c": "सुपुङ्खैः कङ्कवासोभिर्यत्कर्णं छादयच्छरैः\n",
    "07111034a": "स नन्दयन्रणे पार्थं केशवं च यशस्विनम्\n",
    "07111034c": "सात्यकिं चक्ररक्षौ च भीमः कर्णमयोधयत्\n",
    "07111035a": "विक्रमं भुजयोर्वीर्यं धैर्यं च विदितात्मनः\n",
    "07111035c": "पुत्रास्तव महाराज ददृशुः पाण्डवस्य ह\n",
    "07112001": "संजय उवाच\n",
    "07112001a": "भीमसेनस्य राधेयः श्रुत्वा ज्यातलनिस्वनम्\n",
    "07112001c": "नामृष्यत यथा मत्तो गजः प्रतिगजस्वनम्\n",
    "07112002a": "अपक्रम्य स भीमस्य मुहूर्तं शरगोचरात्\n",
    "07112002c": "तव चाधिरथिर्दृष्ट्वा स्यन्दनेभ्यश्च्युतान्सुतान्\n",
    "07112003a": "भीमसेनेन निहतान्विमना दुःखितोऽभवत्\n",
    "07112003c": "निःश्वसन्दीर्घमुष्णं च पुनः पाण्डवमभ्ययात्\n",
    "07112004a": "स ताम्रनयनः क्रोधाच्छ्वसन्निव महोरगः\n",
    "07112004c": "बभौ कर्णः शरानस्यन्रश्मिवानिव भास्करः\n",
    "07112005a": "रश्मिजालैरिवार्कस्य विततैर्भरतर्षभ\n",
    "07112005c": "कर्णचापच्युतैर्बाणैः प्राच्छाद्यत वृकोदरः\n",
    "07112006a": "कर्णचापच्युताश्चित्राः शरा बर्हिणवाससः\n",
    "07112006c": "विविशुः सर्वतः पार्थं वासायेवाण्डजा द्रुमम्\n",
    "07112007a": "कर्णचापच्युता बाणाः संपतन्तस्ततस्ततः\n",
    "07112007c": "रुक्मपुङ्खा व्यराजन्त हंसाः श्रेणीकृता इव\n",
    "07112008a": "चापध्वजोपस्करेभ्यश्छत्रादीषामुखाद्युगात्\n",
    "07112008c": "प्रभवन्तो व्यदृश्यन्त राजन्नाधिरथेः शराः\n",
    "07112009a": "खं पूरयन्महावेगान्खगमान्खगवाससः\n",
    "07112009c": "सुवर्णविकृतांश्चित्रान्मुमोचाधिरथिः शरान्\n",
    "07112010a": "तमन्तकमिवायस्तमापतन्तं वृकोदरः\n",
    "07112010c": "त्यक्त्वा प्राणानभिक्रुध्य विव्याध नवभिः शरैः\n",
    "07112011a": "तस्य वेगमसंसह्यं दृष्ट्वा कर्णस्य पाण्डवः\n",
    "07112011c": "महतश्च शरौघांस्तान्नैवाव्यथत वीर्यवान्\n",
    "07112012a": "ततो विधम्याधिरथेः शरजालानि पाण्डवः\n",
    "07112012c": "विव्याध कर्णं विंशत्या पुनरन्यैः शितैः शरैः\n",
    "07112013a": "यथैव हि शरैः पार्थः सूतपुत्रेण छादितः\n",
    "07112013c": "तथैव कर्णं समरे छादयामास पाण्डवः\n",
    "07112014a": "दृष्ट्वा तु भीमसेनस्य विक्रमं युधि भारत\n",
    "07112014c": "अभ्यनन्दंस्त्वदीयाश्च संप्रहृष्टाश्च चारणाः\n",
    "07112015a": "भूरिश्रवाः कृपो द्रौणिर्मद्रराजो जयद्रथः\n",
    "07112015c": "उत्तमौजा युधामन्युः सात्यकिः केशवार्जुनौ\n",
    "07112016a": "कुरुपाण्डवानां प्रवरा दश राजन्महारथाः\n",
    "07112016c": "साधु साध्विति वेगेन सिंहनादमथानदन्\n",
    "07112017a": "तस्मिंस्तु तुमुले शब्दे प्रवृत्ते लोमहर्षणे\n",
    "07112017c": "अभ्यभाषत पुत्रांस्ते राजन्दुर्योधनस्त्वरन्\n",
    "07112018a": "राज्ञश्च राजपुत्रांश्च सोदर्यांश्च विशेषतः\n",
    "07112018c": "कर्णं गच्छत भद्रं वः परीप्सन्तो वृकोदरात्\n",
    "07112019a": "पुरा निघ्नन्ति राधेयं भीमचापच्युताः शराः\n",
    "07112019c": "ते यतध्वं महेष्वासाः सूतपुत्रस्य रक्षणे\n",
    "07112020a": "दुर्योधनसमादिष्टाः सोदर्याः सप्त मारिष\n",
    "07112020c": "भीमसेनमभिद्रुत्य संरब्धाः पर्यवारयन्\n",
    "07112021a": "ते समासाद्य कौन्तेयमावृण्वञ्शरवृष्टिभिः\n",
    "07112021c": "पर्वतं वारिधाराभिः प्रावृषीव बलाहकाः\n",
    "07112022a": "तेऽपीडयन्भीमसेनं क्रुद्धाः सप्त महारथाः\n",
    "07112022c": "प्रजासंहरणे राजन्सोमं सप्त ग्रहा इव\n",
    "07112023a": "ततो वामेन कौन्तेयः पीडयित्वा शरासनम्\n",
    "07112023c": "मुष्टिना पाण्डवो राजन्दृढेन सुपरिष्कृतम्\n",
    "07112024a": "मनुष्यसमतां ज्ञात्वा सप्त संधाय सायकान्\n",
    "07112024c": "तेभ्यो व्यसृजदायस्तः सूर्यरश्मिनिभान्प्रभुः\n",
    "07112025a": "निरस्यन्निव देहेभ्यस्तनयानामसूंस्तव\n",
    "07112025c": "भीमसेनो महाराज पूर्ववैरमनुस्मरन्\n",
    "07112026a": "ते क्षिप्ता भीमसेनेन शरा भारत भारतान्\n",
    "07112026c": "विदार्य खं समुत्पेतुः स्वर्णपुङ्खाः शिलाशिताः\n",
    "07112027a": "तेषां विदार्य चेतांसि शरा हेमविभूषिताः\n",
    "07112027c": "व्यराजन्त महाराज सुपर्णा इव खेचराः\n",
    "07112028a": "शोणितादिग्धवाजाग्राः सप्त हेमपरिष्कृताः\n",
    "07112028c": "पुत्राणां तव राजेन्द्र पीत्वा शोणितमुद्गताः\n",
    "07112029a": "ते शरैर्भिन्नमर्माणो रथेभ्यः प्रापतन्क्षितौ\n",
    "07112029c": "गिरिसानुरुहा भग्ना द्विपेनेव महाद्रुमाः\n",
    "07112030a": "शत्रुंजयः शत्रुसहश्चित्रश्चित्रायुधो दृढः\n",
    "07112030c": "चित्रसेनो विकर्णश्च सप्तैते विनिपातिताः\n",
    "07112031a": "तान्निहत्य महाबाहू राधेयस्यैव पश्यतः\n",
    "07112031c": "सिंहनादरवं घोरमसृजत्पाण्डुनन्दनः\n",
    "07112032a": "स रवस्तस्य शूरस्य धर्मराजस्य भारत\n",
    "07112032c": "आचख्याविव तद्युद्धं विजयं चात्मनो महत्\n",
    "07112033a": "तं श्रुत्वा सुमहानादं भीमसेनस्य धन्विनः\n",
    "07112033c": "बभूव परमा प्रीतिर्धर्मराजस्य संयुगे\n",
    "07112034a": "ततो हृष्टो महाराज वादित्राणां महास्वनैः\n",
    "07112034c": "भीमसेनरवं पार्थः प्रतिजग्राह सर्वशः\n",
    "07112035a": "अभ्ययाच्चैव समरे द्रोणमस्त्रभृतां वरम्\n",
    "07112035c": "हर्षेण महता युक्तः कृतसंज्ञे वृकोदरे\n",
    "07112036a": "एकत्रिंशन्महाराज पुत्रांस्तव महारथान्\n",
    "07112036c": "हतान्दुर्योधनो दृष्ट्वा क्षत्तुः सस्मार तद्वचः\n",
    "07112037a": "तदिदं समनुप्राप्तं क्षत्तुर्हितकरं वचः\n",
    "07112037c": "इति संचिन्त्य राजासौ नोत्तरं प्रत्यपद्यत\n",
    "07112038a": "यद्द्यूतकाले दुर्बुद्धिरब्रवीत्तनयस्तव\n",
    "07112038c": "यच्च कर्णोऽब्रवीत्कृष्णां सभायां परुषं वचः\n",
    "07112039a": "प्रमुखे पाण्डुपुत्राणां तव चैव विशां पते\n",
    "07112039c": "कौरवाणां च सर्वेषामाचार्यस्य च संनिधौ\n",
    "07112040a": "विनष्टाः पाण्डवाः कृष्णे शाश्वतं नरकं गताः\n",
    "07112040c": "पतिमन्यं वृणीष्वेति तस्येदं फलमागतम्\n",
    "07112041a": "यत्स्म तां परुषाण्याहुः सभामानाय्य द्रौपदीम्\n",
    "07112041c": "पाण्डवानुग्रधनुषः क्रोधयन्तस्तवात्मजाः\n",
    "07112042a": "तं भीमसेनः क्रोधाग्निं त्रयोदश समाः स्थितम्\n",
    "07112042c": "विसृजंस्तव पुत्राणामन्तं गच्छति कौरव\n",
    "07112043a": "विलपंश्च बहु क्षत्ता शमं नालभत त्वयि\n",
    "07112043c": "सपुत्रो भरतश्रेष्ठ तस्य भुङ्क्ष्व फलोदयम्\n",
    "07112043e": "हतो विकर्णो राजेन्द्र चित्रसेनश्च वीर्यवान्\n",
    "07112044a": "प्रवरानात्मजानां ते सुतांश्चान्यान्महारथान्\n",
    "07112044c": "यान्यांश्च ददृशे भीमश्चक्षुर्विषयमागतान्\n",
    "07112044e": "पुत्रांस्तव महाबाहो त्वरया ताञ्जघान ह\n",
    "07112045a": "त्वत्कृते ह्यहमद्राक्षं दह्यमानां वरूथिनीम्\n",
    "07112045c": "सहस्रशः शरैर्मुक्तैः पाण्डवेन वृषेण च\n",
    "07113001": "धृतराष्ट्र उवाच\n",
    "07113001a": "महानपनयः सूत ममैवात्र विशेषतः\n",
    "07113001c": "स इदानीमनुप्राप्तो मन्ये संजय शोचतः\n",
    "07113002a": "यद्गतं तद्गतमिति ममासीन्मनसि स्थितम्\n",
    "07113002c": "इदानीमत्र किं कार्यं प्रकरिष्यामि संजय\n",
    "07113003a": "यथा त्वेष क्षयो वृत्तो ममापनयसंभवः\n",
    "07113003c": "वीराणां तन्ममाचक्ष्व स्थिरीभूतोऽस्मि संजय\n",
    "07113004": "संजय उवाच\n",
    "07113004a": "कर्णभीमौ महाराज पराक्रान्तौ महाहवे\n",
    "07113004c": "बाणवर्षाण्यवर्षेतां वृष्टिमन्ताविवाम्बुदौ\n",
    "07113005a": "भीमनामाङ्किता बाणाः स्वर्णपुङ्खाः शिलाशिताः\n",
    "07113005c": "विविशुः कर्णमासाद्य भिन्दन्त इव जीवितम्\n",
    "07113006a": "तथैव कर्णनिर्मुक्तैः सविषैरिव पन्नगैः\n",
    "07113006c": "आकीर्यत रणे भीमः शतशोऽथ सहस्रशः\n",
    "07113007a": "तयोः शरैर्महाराज संपतद्भिः समन्ततः\n",
    "07113007c": "बभूव तव सैन्यानां संक्षोभः सागरोपमः\n",
    "07113008a": "भीमचापच्युतैर्बाणैस्तव सैन्यमरिंदम\n",
    "07113008c": "अवध्यत चमूमध्ये घोरैराशीविषोपमैः\n",
    "07113009a": "वारणैः पतितै राजन्वाजिभिश्च नरैः सह\n",
    "07113009c": "अदृश्यत मही कीर्णा वातनुन्नैर्द्रुमैरिव\n",
    "07113010a": "ते वध्यमानाः समरे भीमचापच्युतैः शरैः\n",
    "07113010c": "प्राद्रवंस्तावका योधाः किमेतदिति चाब्रुवन्\n",
    "07113011a": "ततो व्युदस्तं तत्सैन्यं सिन्धुसौवीरकौरवम्\n",
    "07113011c": "प्रोत्सारितं महावेगैः कर्णपाण्डवयोः शरैः\n",
    "07113012a": "ते शरातुरभूयिष्ठा हताश्वनरवाहनाः\n",
    "07113012c": "उत्सृज्य कर्णं भीमं च प्राद्रवन्सर्वतोदिशम्\n",
    "07113013a": "नूनं पार्थार्थमेवास्मान्मोहयन्ति दिवौकसः\n",
    "07113013c": "यत्कर्णभीमप्रभवैर्वध्यते नो बलं शरैः\n",
    "07113014a": "एवं ब्रुवन्तो योधास्ते तावका भयपीडिताः\n",
    "07113014c": "शरपातं समुत्सृज्य स्थिता युद्धदिदृक्षवः\n",
    "07113015a": "ततः प्रावर्तत नदी घोररूपा महाहवे\n",
    "07113015c": "बभूव च विशेषेण भीरूणां भयवर्धिनी\n",
    "07113016a": "वारणाश्वमनुष्याणां रुधिरौघसमुद्भवा\n",
    "07113016c": "संवृता गतसत्त्वैश्च मनुष्यगजवाजिभिः\n",
    "07113017a": "सानुकर्षपताकैश्च द्विपाश्वरथभूषणैः\n",
    "07113017c": "स्यन्दनैरपविद्धैश्च भग्नचक्राक्षकूबरैः\n",
    "07113018a": "जातरूपपरिष्कारैर्धनुर्भिः सुमहाधनैः\n",
    "07113018c": "सुवर्णपुङ्खैरिषुभिर्नाराचैश्च सहस्रशः\n",
    "07113019a": "कर्णपाण्डवनिर्मुक्तैर्निर्मुक्तैरिव पन्नगैः\n",
    "07113019c": "प्रासतोमरसंघातैः खड्गैश्च सपरश्वधैः\n",
    "07113020a": "सुवर्णविकृतैश्चापि गदामुसलपट्टिशैः\n",
    "07113020c": "वज्रैश्च विविधाकारैः शक्तिभिः परिघैरपि\n",
    "07113020e": "शतघ्नीभिश्च चित्राभिर्बभौ भारत मेदिनी\n",
    "07113021a": "कनकाङ्गदकेयूरैः कुण्डलैर्मणिभिः शुभैः\n",
    "07113021c": "तनुत्रैः सतलत्रैश्च हारैर्निष्कैश्च भारत\n",
    "07113022a": "वस्त्रैश्छत्रैश्च विध्वस्तैश्चामरव्यजनैरपि\n",
    "07113022c": "गजाश्वमनुजैर्भिन्नैः शस्त्रैः स्यन्दनभूषणैः\n",
    "07113023a": "तैस्तैश्च विविधैर्भावैस्तत्र तत्र वसुंधरा\n",
    "07113023c": "पतितैरपविद्धैश्च संबभौ द्यौरिव ग्रहैः\n",
    "07113024a": "अचिन्त्यमद्भुतं चैव तयोः कर्मातिमानुषम्\n",
    "07113024c": "दृष्ट्वा चारणसिद्धानां विस्मयः समपद्यत\n",
    "07113025a": "अग्नेर्वायुसहायस्य गतिः कक्ष इवाहवे\n",
    "07113025c": "आसीद्भीमसहायस्य रौद्रमाधिरथेर्गतम्\n",
    "07113025e": "निपातितध्वजरथं हतवाजिनरद्विपम्\n",
    "07113026a": "गजाभ्यां संप्रयुक्ताभ्यामासीन्नडवनं यथा\n",
    "07113026c": "तथाभूतं महत्सैन्यमासीद्भारत संयुगे\n",
    "07113026e": "विमर्दः कर्णभीमाभ्यामासीच्च परमो रणे\n",
    "07114001": "संजय उवाच\n",
    "07114001a": "ततः कर्णो महाराज भीमं विद्ध्वा त्रिभिः शरैः\n",
    "07114001c": "मुमोच शरवर्षाणि चित्राणि च बहूनि च\n",
    "07114002a": "वध्यमानो महाराज सूतपुत्रेण पाण्डवः\n",
    "07114002c": "न विव्यथे भीमसेनो भिद्यमान इवाचलः\n",
    "07114003a": "स कर्णं कर्णिना कर्णे पीतेन निशितेन च\n",
    "07114003c": "विव्याध युधि राजेन्द्र भीमसेनः पतत्रिणा\n",
    "07114004a": "स कुण्डलं महत्कर्णात्कर्णस्यापातयद्भुवि\n",
    "07114004c": "तपनीयं महाराज दीप्तं ज्योतिरिवाम्बरात्\n",
    "07114005a": "अथापरेण भल्लेन सूतपुत्रं स्तनान्तरे\n",
    "07114005c": "आजघान भृशं भीमः स्मयन्निव महाबलः\n",
    "07114006a": "पुनरस्य त्वरन्भीमो नाराचान्दश भारत\n",
    "07114006c": "रणे प्रैषीन्महावेगान्यमदण्डोपमांस्तथा\n",
    "07114007a": "ते ललाटं समासाद्य सूतपुत्रस्य मारिष\n",
    "07114007c": "विविशुश्चोदितास्तेन वल्मीकमिव पन्नगाः\n",
    "07114008a": "ललाटस्थैस्तु तैर्बाणैः सूतपुत्रो व्यरोचत\n",
    "07114008c": "नीलोत्पलमयीं मालां धारयन्स पुरा यथा\n",
    "07114009a": "ततः क्रुद्धो रणे कर्णः पीडितो दृढधन्वना\n",
    "07114009c": "वेगं चक्रे महावेगो भीमसेनवधं प्रति\n",
    "07114010a": "तस्मै कर्णः शतं राजन्निषूणां गार्ध्रवाससाम्\n",
    "07114010c": "अमर्षी बलवान्क्रुद्धः प्रेषयामास भारत\n",
    "07114011a": "ततः प्रासृजदुग्राणि शरवर्षाणि पाण्डवः\n",
    "07114011c": "समरे तमनादृत्य नास्य वीर्यमचिन्तयत्\n",
    "07114012a": "ततः कर्णो महाराज पाण्डवं निशितैः शरैः\n",
    "07114012c": "आजघानोरसि क्रुद्धः क्रुद्धरूपं परंतपः\n",
    "07114013a": "जीमूताविव चान्योन्यं तौ ववर्षतुराहवे\n",
    "07114013c": "तलशब्दरवैश्चैव त्रासयन्तौ परस्परम्\n",
    "07114014a": "शरजालैश्च विविधैश्छादयामासतुर्मृधे\n",
    "07114014c": "अन्योन्यं समरे क्रुद्धौ कृतप्रतिकृतैषिणौ\n",
    "07114015a": "ततो भीमो महाबाहू राधेयस्य महात्मनः\n",
    "07114015c": "क्षुरप्रेण धनुश्छित्त्वा कर्णं विव्याध पत्रिणा\n",
    "07114016a": "तदपास्य धनुश्छिन्नं सूतपुत्रो महामनाः\n",
    "07114016c": "अन्यत्कार्मुकमादत्त वेगघ्नं भारसाधनम्\n",
    "07114017a": "दृष्ट्वा च कुरुसौवीरसैन्धवानां बलक्षयम्\n",
    "07114017c": "सवर्मध्वजशस्त्रैश्च पतितैः संवृतां महीम्\n",
    "07114018a": "हस्त्यश्वनरदेहांश्च गतासून्प्रेक्ष्य सर्वतः\n",
    "07114018c": "सूतपुत्रस्य संरम्भाद्दीप्तं वपुरजायत\n",
    "07114019a": "स विस्फार्य महच्चापं कार्तस्वरविभूषितम्\n",
    "07114019c": "भीमं प्रैक्षत राधेयो राजन्घोरेण चक्षुषा\n",
    "07114020a": "ततः क्रुद्धः शरानस्यन्सूतपुत्रो व्यरोचत\n",
    "07114020c": "मध्यंदिनगतोऽर्चिष्माञ्शरदीव दिवाकरः\n",
    "07114021a": "मरीचिविकचस्येव राजन्भानुमतो वपुः\n",
    "07114021c": "आसीदाधिरथेर्घोरं वपुः शरशतार्चिषः\n",
    "07114022a": "कराभ्यामाददानस्य संदधानस्य चाशुगान्\n",
    "07114022c": "विकर्षतो मुञ्चतो वा नान्तरं ददृशू रणे\n",
    "07114023a": "अग्निचक्रोपमं घोरं मण्डलीकृतमायुधम्\n",
    "07114023c": "कर्णस्यासीन्महाराज सव्यदक्षिणमस्यतः\n",
    "07114024a": "स्वर्णपुङ्खाः सुनिशिताः कर्णचापच्युताः शराः\n",
    "07114024c": "प्राच्छादयन्महाराज दिशः सूर्यस्य च प्रभाम्\n",
    "07114025a": "ततः कनकपुङ्खानां शराणां नतपर्वणाम्\n",
    "07114025c": "धनुश्च्युतानां वियति ददृशे बहुधा व्रजः\n",
    "07114026a": "शरासनादाधिरथेः प्रभवन्तः स्म सायकाः\n",
    "07114026c": "श्रेणीकृता व्यराजन्त राजन्क्रौञ्चा इवाम्बरे\n",
    "07114027a": "गार्ध्रपत्राञ्शिलाधौतान्कार्तस्वरविभूषितान्\n",
    "07114027c": "महावेगान्प्रदीप्ताग्रान्मुमोचाधिरथिः शरान्\n",
    "07114028a": "ते तु चापबलोद्धूताः शातकुम्भविभूषिताः\n",
    "07114028c": "अजस्रमन्वकीर्यन्त शराः पार्थरथं प्रति\n",
    "07114029a": "ते व्योम्नि रत्नविकृता व्यकाशन्त सहस्रशः\n",
    "07114029c": "शलभानामिव व्राताः शराः कर्णसमीरिताः\n",
    "07114030a": "चापादाधिरथेर्मुक्ताः प्रपतन्तः स्म सायकाः\n",
    "07114030c": "एको दीर्घ इव प्रांशुः प्रभवन्दृश्यते शरः\n",
    "07114031a": "पर्वतं वारिधाराभिश्छादयन्निव तोयदः\n",
    "07114031c": "कर्णः प्राच्छादयत्क्रुद्धो भीमं सायकवृष्टिभिः\n",
    "07114032a": "तत्र भारत भीमस्य बलवीर्यपराक्रमम्\n",
    "07114032c": "व्यवसायं च पुत्रास्ते प्रैक्षन्त कुरुभिः सह\n",
    "07114033a": "तां समुद्रमिवोद्धूतां शरवृष्टिं समुत्थिताम्\n",
    "07114033c": "अचिन्तयित्वा भीमस्तु क्रुद्धः कर्णमुपाद्रवत्\n",
    "07114034a": "रुक्मपृष्ठं महच्चापं भीमस्यासीद्विशां पते\n",
    "07114034c": "आकर्षान्मण्डलीभूतं शक्रचापमिवापरम्\n",
    "07114034e": "तस्माच्छराः प्रादुरासन्पूरयन्त इवाम्बरम्\n",
    "07114035a": "सुवर्णपुङ्खैर्भीमेन सायकैर्नतपर्वभिः\n",
    "07114035c": "गगने रचिता माला काञ्चनीव व्यराजत\n",
    "07114036a": "ततो व्योम्नि विषक्तानि शरजालानि भागशः\n",
    "07114036c": "आहतानि व्यशीर्यन्त भीमसेनस्य पत्रिभिः\n",
    "07114037a": "कर्णस्य शरजालौघैर्भीमसेनस्य चोभयोः\n",
    "07114037c": "अग्निस्फुलिङ्गसंस्पर्शैरञ्जोगतिभिराहवे\n",
    "07114037e": "तैस्तैः कनकपुङ्खानां द्यौरासीत्संवृता व्रजैः\n",
    "07114038a": "स भीमं छादयन्बाणैः सूतपुत्रः पृथग्विधैः\n",
    "07114038c": "उपारोहदनादृत्य तस्य वीर्यं महात्मनः\n",
    "07114039a": "तयोर्विसृजतोस्तत्र शरजालानि मारिष\n",
    "07114039c": "वायुभूतान्यदृश्यन्त संसक्तानीतरेतरम्\n",
    "07114040a": "तस्मै कर्णः शितान्बाणान्कर्मारपरिमार्जितान्\n",
    "07114040c": "सुवर्णविकृतान्क्रुद्धः प्राहिणोद्वधकाङ्क्षया\n",
    "07114041a": "तानन्तरिक्षे विशिखैस्त्रिधैकैकमशातयत्\n",
    "07114041c": "विशेषयन्सूतपुत्रं भीमस्तिष्ठेति चाब्रवीत्\n",
    "07114042a": "पुनश्चासृजदुग्राणि शरवर्षाणि पाण्डवः\n",
    "07114042c": "अमर्षी बलवान्क्रुद्धो दिधक्षन्निव पावकः\n",
    "07114043a": "तस्य तान्याददे कर्णः सर्वाण्यस्त्राण्यभीतवत्\n",
    "07114043c": "युध्यतः पाण्डुपुत्रस्य सूतपुत्रोऽस्त्रमायया\n",
    "07114044a": "तस्येषुधी धनुर्ज्यां च बाणैः संनतपर्वभिः\n",
    "07114044c": "रश्मीन्योक्त्राणि चाश्वानां कर्णो वैकर्तनोऽच्छिनत्\n",
    "07114045a": "अथास्याश्वान्पुनर्हत्वा त्रिभिर्विव्याध सारथिम्\n",
    "07114045c": "सोऽवप्लुत्य द्रुतं सूतो युयुधानरथं ययौ\n",
    "07114046a": "उत्स्मयन्निव भीमस्य क्रुद्धः कालानलप्रभः\n",
    "07114046c": "ध्वजं चिच्छेद राधेयः पताकाश्च न्यपातयत्\n",
    "07114047a": "स विधन्वा महाराज रथशक्तिं परामृशत्\n",
    "07114047c": "तामवासृजदाविध्य क्रुद्धः कर्णरथं प्रति\n",
    "07114048a": "तामाधिरथिरायस्तः शक्तिं हेमपरिष्कृताम्\n",
    "07114048c": "आपतन्तीं महोल्काभां चिच्छेद दशभिः शरैः\n",
    "07114049a": "सापतद्दशधा राजन्निकृत्ता कर्णसायकैः\n",
    "07114049c": "अस्यतः सूतपुत्रस्य मित्रार्थे चित्रयोधिनः\n",
    "07114050a": "स चर्मादत्त कौन्तेयो जातरूपपरिष्कृतम्\n",
    "07114050c": "खड्गं चान्यतरप्रेप्सुर्मृत्योरग्रे जयस्य वा\n",
    "07114050e": "तदस्य सहसा कर्णो व्यधमत्प्रहसन्निव\n",
    "07114051a": "स विचर्मा महाराज विरथः क्रोधमूर्छितः\n",
    "07114051c": "असिं प्रासृजदाविध्य त्वरन्कर्णरथं प्रति\n",
    "07114052a": "स धनुः सूतपुत्रस्य छित्त्वा ज्यां च सुसंशितः\n",
    "07114052c": "अपतद्भुवि निस्त्रिंशश्च्युतः सर्प इवाम्बरात्\n",
    "07114053a": "ततः प्रहस्याधिरथिरन्यदादत्त कार्मुकम्\n",
    "07114053c": "शत्रुघ्नं समरे क्रुद्धो दृढज्यं वेगवत्तरम्\n",
    "07114054a": "स भीमसेनः कुपितो बलवान्सत्यविक्रमः\n",
    "07114054c": "विहायसं प्राक्रमद्वै कर्णस्य व्यथयन्मनः\n",
    "07114055a": "तस्य तच्चरितं दृष्ट्वा संग्रामे विजयैषिणः\n",
    "07114055c": "लयमास्थाय राधेयो भीमसेनमवञ्चयत्\n",
    "07114056a": "तमदृष्ट्वा रथोपस्थे निलीनं व्यथितेन्द्रियम्\n",
    "07114056c": "ध्वजमस्य समासाद्य तस्थौ स धरणीतले\n",
    "07114057a": "तदस्य कुरवः सर्वे चारणाश्चाभ्यपूजयन्\n",
    "07114057c": "यदियेष रथात्कर्णं हन्तुं तार्क्ष्य इवोरगम्\n",
    "07114058a": "स छिन्नधन्वा विरथः स्वधर्ममनुपालयन्\n",
    "07114058c": "स्वरथं पृष्ठतः कृत्वा युद्धायैव व्यवस्थितः\n",
    "07114059a": "तद्विहत्यास्य राधेयस्तत एनं समभ्ययात्\n",
    "07114059c": "संरब्धः पाण्डवं संख्ये युद्धाय समुपस्थितम्\n",
    "07114060a": "तौ समेतौ महारङ्गे स्पर्धमानौ महाबलौ\n",
    "07114060c": "जीमूताविव घर्मान्ते गर्जमानौ नभस्तले\n",
    "07114061a": "तयोरासीत्संप्रहारः क्रुद्धयोर्नरसिंहयोः\n",
    "07114061c": "अमृष्यमाणयोः संख्ये देवदानवयोरिव\n",
    "07114062a": "क्षीणशस्त्रस्तु कौन्तेयः कर्णेन समभिद्रुतः\n",
    "07114062c": "दृष्ट्वार्जुनहतान्नागान्पतितान्पर्वतोपमान्\n",
    "07114062e": "रथमार्गविघातार्थं व्यायुधः प्रविवेश ह\n",
    "07114063a": "हस्तिनां व्रजमासाद्य रथदुर्गं प्रविश्य च\n",
    "07114063c": "पाण्डवो जीविताकाङ्क्षी राधेयं नाभ्यहारयत्\n",
    "07114064a": "व्यवस्थानमथाकाङ्क्षन्धनंजयशरैर्हतम्\n",
    "07114064c": "उद्यम्य कुञ्जरं पार्थस्तस्थौ परपुरंजयः\n",
    "07114065a": "तमस्य विशिखैः कर्णो व्यधमत्कुञ्जरं पुनः\n",
    "07114065c": "हस्त्यङ्गान्यथ कर्णाय प्राहिणोत्पाण्डवो नदन्\n",
    "07114066a": "चक्राण्यश्वांस्तथा वाहान्यद्यत्पश्यति भूतले\n",
    "07114066c": "तत्तदादाय चिक्षेप क्रुद्धः कर्णाय पाण्डवः\n",
    "07114067a": "तदस्य सर्वं चिच्छेद क्षिप्तं क्षिप्तं शितैः शरैः\n",
    "07114067c": "व्यायुधं नावधीच्चैनं कर्णः कुन्त्या वचः स्मरन्\n",
    "07114068a": "धनुषोऽग्रेण तं कर्णस्त्वभिद्रुत्य परामृशत्\n",
    "07114068c": "उत्स्मयन्निव राधेयो भीमसेनमुवाच ह\n",
    "07114069a": "पुनः पुनस्तूबरक मूढ औदरिकेति च\n",
    "07114069c": "अकृतास्त्रक मा योत्सीर्बाल संग्रामकातर\n",
    "07114070a": "यत्र भोज्यं बहुविधं भक्ष्यं पेयं च पाण्डव\n",
    "07114070c": "तत्र त्वं दुर्मते योग्यो न युद्धेषु कथंचन\n",
    "07114071a": "मुनिर्भूत्वाथ वा भीम फलान्यद्धि सुदुर्मते\n",
    "07114071c": "वनाय व्रज कौन्तेय न त्वं युद्धविशारदः\n",
    "07114072a": "फलमूलाशने युक्तस्त्वं तथातिथिभोजने\n",
    "07114072c": "न त्वां शस्त्रसमुद्योगे योग्यं मन्ये वृकोदर\n",
    "07114073a": "पुष्पमूलफलाहारो व्रतेषु नियमेषु च\n",
    "07114073c": "उचितस्त्वं वने भीम न त्वं युद्धविशारदः\n",
    "07114074a": "क्व युद्धं क्व मुनित्वं च वनं गच्छ वृकोदर\n",
    "07114074c": "न त्वं युद्धोचितस्तात वनवासरतिर्भव\n",
    "07114075a": "सूदान्भृत्यजनान्दासांस्त्वं गृहे त्वरयन्भृशम्\n",
    "07114075c": "योग्यस्ताडयितुं क्रोधाद्भोजनार्थं वृकोदर\n",
    "07114076a": "कौमारे यानि चाप्यासन्नप्रियाणि विशां पते\n",
    "07114076c": "पूर्ववृत्तानि चाप्येनं रूक्षाण्यश्रावयद्भृशम्\n",
    "07114077a": "अथैनं तत्र संलीनमस्पृशद्धनुषा पुनः\n",
    "07114077c": "प्रहसंश्च पुनर्वाक्यं भीममाह वृषस्तदा\n",
    "07114078a": "योद्धव्यमाविशान्यत्र न योद्धव्यं तु मादृशैः\n",
    "07114078c": "मादृशैर्युध्यमानानामेतच्चान्यच्च विद्यते\n",
    "07114079a": "गच्छ वा यत्र तौ कृष्णौ तौ त्वा रक्षिष्यतो रणे\n",
    "07114079c": "गृहं वा गच्छ कौन्तेय किं ते युद्धेन बालक\n",
    "07114080a": "एवं तं विरथं कृत्वा कर्णो राजन्व्यकत्थत\n",
    "07114080c": "प्रमुखे वृष्णिसिंहस्य पार्थस्य च महात्मनः\n",
    "07114081a": "ततो राजञ्शिलाधौताञ्शराञ्शाखामृगध्वजः\n",
    "07114081c": "प्राहिणोत्सूतपुत्राय केशवेन प्रचोदितः\n",
    "07114082a": "ततः पार्थभुजोत्सृष्टाः शराः काञ्चनभूषणाः\n",
    "07114082c": "गाण्डीवप्रभवाः कर्णं हंसाः क्रौञ्चमिवाविशन्\n",
    "07114083a": "स भुजंगैरिवायस्तैर्गाण्डीवप्रेषितैः शरैः\n",
    "07114083c": "भीमसेनादपासेधत्सूतपुत्रं धनंजयः\n",
    "07114084a": "स छिन्नधन्वा भीमेन धनंजयशराहतः\n",
    "07114084c": "कर्णो भीमादपायासीद्रथेन महता द्रुतम्\n",
    "07114085a": "भीमोऽपि सात्यकेर्वाहं समारुह्य नरर्षभः\n",
    "07114085c": "अन्वयाद्भ्रातरं संख्ये पाण्डवं सव्यसाचिनम्\n",
    "07114086a": "ततः कर्णं समुद्दिश्य त्वरमाणो धनंजयः\n",
    "07114086c": "नाराचं क्रोधताम्राक्षः प्रैषीन्मृत्युमिवान्तकः\n",
    "07114087a": "स गरुत्मानिवाकाशे प्रार्थयन्भुजगोत्तमम्\n",
    "07114087c": "नाराचोऽभ्यपतत्कर्णं तूर्णं गाण्डीवचोदितः\n",
    "07114088a": "तमन्तरिक्षे नाराचं द्रौणिश्चिच्छेद पत्रिणा\n",
    "07114088c": "धनंजयभयात्कर्णमुज्जिहीर्षुर्महारथः\n",
    "07114089a": "ततो द्रौणिं चतुःषष्ट्या विव्याध कुपितोऽर्जुनः\n",
    "07114089c": "शिलीमुखैर्महाराज मा गास्तिष्ठेति चाब्रवीत्\n",
    "07114090a": "स तु मत्तगजाकीर्णमनीकं रथसंकुलम्\n",
    "07114090c": "तूर्णमभ्याविशद्द्रौणिर्धनंजयशरार्दितः\n",
    "07114091a": "ततः सुवर्णपृष्ठानां धनुषां कूजतां रणे\n",
    "07114091c": "शब्दं गाण्डीवघोषेण कौन्तेयोऽभ्यभवद्बली\n",
    "07114092a": "धनंजयस्तथा यान्तं पृष्ठतो द्रौणिमभ्ययात्\n",
    "07114092c": "नातिदीर्घमिवाध्वानं शरैः संत्रासयन्बलम्\n",
    "07114093a": "विदार्य देहान्नाराचैर्नरवारणवाजिनाम्\n",
    "07114093c": "कङ्कबर्हिणवासोभिर्बलं व्यधमदर्जुनः\n",
    "07114094a": "तद्बलं भरतश्रेष्ठ सवाजिद्विपमानवम्\n",
    "07114094c": "पाकशासनिरायस्तः पार्थः संनिजघान ह\n",
    "07115001": "धृतराष्ट्र उवाच\n",
    "07115001a": "अहन्यहनि मे दीप्तं यशः पतति संजय\n",
    "07115001c": "हता मे बहवो योधा मन्ये कालस्य पर्ययम्\n",
    "07115002a": "धनंजयस्तु संक्रुद्धः प्रविष्टो मामकं बलम्\n",
    "07115002c": "रक्षितं द्रोणकर्णाभ्यामप्रवेश्यं सुरैरपि\n",
    "07115003a": "ताभ्यामूर्जितवीर्याभ्यामाप्यायितपराक्रमः\n",
    "07115003c": "सहितः कृष्णभीमाभ्यां शिनीनामृषभेण च\n",
    "07115004a": "तदा प्रभृति मा शोको दहत्यग्निरिवाशयम्\n",
    "07115004c": "ग्रस्तान्हि प्रतिपश्यामि भूमिपालान्ससैन्धवान्\n",
    "07115005a": "अप्रियं सुमहत्कृत्वा सिन्धुराजः किरीटिनः\n",
    "07115005c": "चक्षुर्विषयमापन्नः कथं मुच्येत जीवितः\n",
    "07115006a": "अनुमानाच्च पश्यामि नास्ति संजय सैन्धवः\n",
    "07115006c": "युद्धं तु तद्यथा वृत्तं तन्ममाचक्ष्व पृच्छतः\n",
    "07115007a": "यच्च विक्षोभ्य महतीं सेनां संलोड्य चासकृत्\n",
    "07115007c": "एकः प्रविष्टः संक्रुद्धो नलिनीमिव कुञ्जरः\n",
    "07115008a": "तस्य वृष्णिप्रवीरस्य ब्रूहि युद्धं यथातथम्\n",
    "07115008c": "धनंजयार्थे यत्तस्य कुशलो ह्यसि संजय\n",
    "07115009": "संजय उवाच\n",
    "07115009a": "तथा तु वैकर्तनपीडितं तं; भीमं प्रयान्तं पुरुषप्रवीरम्\n",
    "07115009c": "समीक्ष्य राजन्नरवीरमध्ये; शिनिप्रवीरोऽनुययौ रथेन\n",
    "07115010a": "नदन्यथा वज्रधरस्तपान्ते; ज्वलन्यथा जलदान्ते च सूर्यः\n",
    "07115010c": "निघ्नन्नमित्रान्धनुषा दृढेन; संकम्पयंस्तव पुत्रस्य सेनाम्\n",
    "07115011a": "तं यान्तमश्वै रजतप्रकाशै;रायोधने नरवीरं चरन्तम्\n",
    "07115011c": "नाशक्नुवन्वारयितुं त्वदीयाः; सर्वे रथा भारत माधवाग्र्यम्\n",
    "07115012a": "अमर्षपूर्णस्त्वनिवृत्तयोधी; शरासनी काञ्चनवर्मधारी\n",
    "07115012c": "अलम्बुसः सात्यकिं माधवाग्र्य;मवारयद्राजवरोऽभिपत्य\n",
    "07115013a": "तयोरभूद्भारत संप्रहार;स्तथागतो नैव बभूव कश्चित्\n",
    "07115013c": "प्रैक्षन्त एवाहवशोभिनौ तौ; योधास्त्वदीयाश्च परे च सर्वे\n",
    "07115014a": "अविध्यदेनं दशभिः पृषत्कै;रलम्बुसो राजवरः प्रसह्य\n",
    "07115014c": "अनागतानेव तु तान्पृषत्कां;श्चिच्छेद बाणैः शिनिपुंगवोऽपि\n",
    "07115015a": "पुनः स बाणैस्त्रिभिरग्निकल्पै;राकर्णपूर्णैर्निशितैः सुपुङ्खैः\n",
    "07115015c": "विव्याध देहावरणं विदार्य; ते सात्यकेराविविशुः शरीरम्\n",
    "07115016a": "तैः कायमस्याग्न्यनिलप्रभावै;र्विदार्य बाणैरपरैर्ज्वलद्भिः\n",
    "07115016c": "आजघ्निवांस्तान्रजतप्रकाशा;नश्वांश्चतुर्भिश्चतुरः प्रसह्य\n",
    "07115017a": "तथा तु तेनाभिहतस्तरस्वी; नप्ता शिनेश्चक्रधरप्रभावः\n",
    "07115017c": "अलम्बुसस्योत्तमवेगवद्भि;र्हयांश्चतुर्भिर्निजघान बाणैः\n",
    "07115018a": "अथास्य सूतस्य शिरो निकृत्य; भल्लेन कालानलसंनिभेन\n",
    "07115018c": "सकुण्डलं पूर्णशशिप्रकाशं; भ्राजिष्णु वक्त्रं निचकर्त देहात्\n",
    "07115019a": "निहत्य तं पार्थिवपुत्रपौत्रं; संख्ये मधूनामृषभः प्रमाथी\n",
    "07115019c": "ततोऽन्वयादर्जुनमेव वीरः; सैन्यानि राजंस्तव संनिवार्य\n",
    "07115020a": "अन्वागतं वृष्णिवरं समीक्ष्य; तथारिमध्ये परिवर्तमानम्\n",
    "07115020c": "घ्नन्तं कुरूणामिषुभिर्बलानि; पुनः पुनर्वायुरिवाभ्रपूगान्\n",
    "07115021a": "ततोऽवहन्सैन्धवाः साधु दान्ता; गोक्षीरकुन्देन्दुहिमप्रकाशाः\n",
    "07115021c": "सुवर्णजालावतताः सदश्वा; यतो यतः कामयते नृसिंहः\n",
    "07115022a": "अथात्मजास्ते सहिताभिपेतु;रन्ये च योधास्त्वरितास्त्वदीयाः\n",
    "07115022c": "कृत्वा मुखं भारत योधमुख्यं; दुःशासनं त्वत्सुतमाजमीढ\n",
    "07115023a": "ते सर्वतः संपरिवार्य संख्ये; शैनेयमाजघ्नुरनीकसाहाः\n",
    "07115023c": "स चापि तान्प्रवरः सात्वतानां; न्यवारयद्बाणजालेन वीरः\n",
    "07115024a": "निवार्य तांस्तूर्णममित्रघाती; नप्ता शिनेः पत्रिभिरग्निकल्पैः\n",
    "07115024c": "दुःशासनस्यापि जघान वाहा;नुद्यम्य बाणासनमाजमीढ\n",
    "07116001": "संजय उवाच\n",
    "07116001a": "तमुद्यतं महाबाहुं दुःशासनरथं प्रति\n",
    "07116001c": "त्वरितं त्वरणीयेषु धनंजयहितैषिणम्\n",
    "07116002a": "त्रिगर्तानां महेष्वासाः सुवर्णविकृतध्वजाः\n",
    "07116002c": "सेनासमुद्रमाविष्टमानर्तं पर्यवारयन्\n",
    "07116003a": "अथैनं रथवंशेन सर्वतः संनिवार्य ते\n",
    "07116003c": "अवाकिरञ्शरव्रातैः क्रुद्धाः परमधन्विनः\n",
    "07116004a": "अजयद्राजपुत्रांस्तान्यतमानान्महारणे\n",
    "07116004c": "एकः पञ्चाशतं शत्रून्सात्यकिः सत्यविक्रमः\n",
    "07116005a": "संप्राप्य भारतीमध्यं तलघोषसमाकुलम्\n",
    "07116005c": "असिशक्तिगदापूर्णमप्लवं सलिलं यथा\n",
    "07116006a": "तत्राद्भुतमपश्याम शैनेयचरितं रणे\n",
    "07116006c": "प्रतीच्यां दिशि तं दृष्ट्वा प्राच्यां पश्याम लाघवात्\n",
    "07116007a": "उदीचीं दक्षिणां प्राचीं प्रतीचीं प्रसृतस्तथा\n",
    "07116007c": "नृत्यन्निवाचरच्छूरो यथा रथशतं तथा\n",
    "07116008a": "तद्दृष्ट्वा चरितं तस्य सिंहविक्रान्तगामिनः\n",
    "07116008c": "त्रिगर्ताः संन्यवर्तन्त संतप्ताः स्वजनं प्रति\n",
    "07116009a": "तमन्ये शूरसेनानां शूराः संख्ये न्यवारयन्\n",
    "07116009c": "नियच्छन्तः शरव्रातैर्मत्तं द्विपमिवाङ्कुशैः\n",
    "07116010a": "तान्न्यवारयदायस्तान्मुहूर्तमिव सात्यकिः\n",
    "07116010c": "ततः कलिङ्गैर्युयुधे सोऽचिन्त्यबलविक्रमः\n",
    "07116011a": "तां च सेनामतिक्रम्य कलिङ्गानां दुरत्ययाम्\n",
    "07116011c": "अथ पार्थं महाबाहुर्धनंजयमुपासदत्\n",
    "07116012a": "तरन्निव जले श्रान्तो यथा स्थलमुपेयिवान्\n",
    "07116012c": "तं दृष्ट्वा पुरुषव्याघ्रं युयुधानः समाश्वसत्\n",
    "07116013a": "तमायान्तमभिप्रेक्ष्य केशवोऽर्जुनमब्रवीत्\n",
    "07116013c": "असावायाति शैनेयस्तव पार्थ पदानुगः\n",
    "07116014a": "एष शिष्यः सखा चैव तव सत्यपराक्रमः\n",
    "07116014c": "सर्वान्योधांस्तृणीकृत्य विजिग्ये पुरुषर्षभः\n",
    "07116015a": "एष कौरवयोधानां कृत्वा घोरमुपद्रवम्\n",
    "07116015c": "तव प्राणैः प्रियतरः किरीटिन्नेति सात्यकिः\n",
    "07116016a": "एष द्रोणं तथा भोजं कृतवर्माणमेव च\n",
    "07116016c": "कदर्थीकृत्य विशिखैः फल्गुनाभ्येति सात्यकिः\n",
    "07116017a": "धर्मराजप्रियान्वेषी हत्वा योधान्वरान्वरान्\n",
    "07116017c": "शूरश्चैव कृतास्त्रश्च फल्गुनाभ्येति सात्यकिः\n",
    "07116018a": "कृत्वा सुदुष्करं कर्म सैन्यमध्ये महाबलः\n",
    "07116018c": "तव दर्शनमन्विच्छन्पाण्डवाभ्येति सात्यकिः\n",
    "07116019a": "बहूनेकरथेनाजौ योधयित्वा महारथान्\n",
    "07116019c": "आचार्यप्रमुखान्पार्थ आयात्येष हि सात्यकिः\n",
    "07116020a": "स्वबाहुबलमाश्रित्य विदार्य च वरूथिनीम्\n",
    "07116020c": "प्रेषितो धर्मपुत्रेण पार्थैषोऽभ्येति सात्यकिः\n",
    "07116021a": "यस्य नास्ति समो योधः कौरवेषु कथंचन\n",
    "07116021c": "सोऽयमायाति कौन्तेय सात्यकिः सत्यविक्रमः\n",
    "07116022a": "कुरुसैन्याद्विमुक्तो वै सिंहो मध्याद्गवामिव\n",
    "07116022c": "निहत्य बहुलाः सेनाः पार्थैषोऽभ्येति सात्यकिः\n",
    "07116023a": "एष राजसहस्राणां वक्त्रैः पङ्कजसंनिभैः\n",
    "07116023c": "आस्तीर्य वसुधां पार्थ क्षिप्रमायाति सात्यकिः\n",
    "07116024a": "एष दुर्योधनं जित्वा भ्रातृभिः सहितं रणे\n",
    "07116024c": "निहत्य जलसंधं च क्षिप्रमायाति सात्यकिः\n",
    "07116025a": "रुधिरौघवतीं कृत्वा नदीं शोणितकर्दमाम्\n",
    "07116025c": "तृणवन्न्यस्य कौरव्यानेष आयाति सात्यकिः\n",
    "07116026a": "ततोऽप्रहृष्टः कौन्तेयः केशवं वाक्यमब्रवीत्\n",
    "07116026c": "न मे प्रियं महाबाहो यन्मामभ्येति सात्यकिः\n",
    "07116027a": "न हि जानामि वृत्तान्तं धर्मराजस्य केशव\n",
    "07116027c": "सात्वतेन विहीनः स यदि जीवति वा न वा\n",
    "07116028a": "एतेन हि महाबाहो रक्षितव्यः स पार्थिवः\n",
    "07116028c": "तमेष कथमुत्सृज्य मम कृष्ण पदानुगः\n",
    "07116029a": "राजा द्रोणाय चोत्सृष्टः सैन्धवश्चानिपातितः\n",
    "07116029c": "प्रत्युद्यातश्च शैनेयमेष भूरिश्रवा रणे\n",
    "07116030a": "सोऽयं गुरुतरो भारः सैन्धवान्मे समाहितः\n",
    "07116030c": "ज्ञातव्यश्च हि मे राजा रक्षितव्यश्च सात्यकिः\n",
    "07116031a": "जयद्रथश्च हन्तव्यो लम्बते च दिवाकरः\n",
    "07116031c": "श्रान्तश्चैष महाबाहुरल्पप्राणश्च सांप्रतम्\n",
    "07116032a": "परिश्रान्ता हयाश्चास्य हययन्ता च माधव\n",
    "07116032c": "न च भूरिश्रवाः श्रान्तः ससहायश्च केशव\n",
    "07116033a": "अपीदानीं भवेदस्य क्षेममस्मिन्समागमे\n",
    "07116033c": "कच्चिन्न सागरं तीर्त्वा सात्यकिः सत्यविक्रमः\n",
    "07116033e": "गोष्पदं प्राप्य सीदेत महौजाः शिनिपुंगवः\n",
    "07116034a": "अपि कौरवमुख्येन कृतास्त्रेण महात्मना\n",
    "07116034c": "समेत्य भूरिश्रवसा स्वस्तिमान्सात्यकिर्भवेत्\n",
    "07116035a": "व्यतिक्रममिमं मन्ये धर्मराजस्य केशव\n",
    "07116035c": "आचार्याद्भयमुत्सृज्य यः प्रेषयति सात्यकिम्\n",
    "07116036a": "ग्रहणं धर्मराजस्य खगः श्येन इवामिषम्\n",
    "07116036c": "नित्यमाशंसते द्रोणः कच्चित्स्यात्कुशली नृपः\n",
    "07117001": "संजय उवाच\n",
    "07117001a": "तमापतन्तं संप्रेक्ष्य सात्वतं युद्धदुर्मदम्\n",
    "07117001c": "क्रोधाद्भूरिश्रवा राजन्सहसा समुपाद्रवत्\n",
    "07117002a": "तमब्रवीन्महाबाहुः कौरव्यः शिनिपुंगवम्\n",
    "07117002c": "अद्य प्राप्तोऽसि दिष्ट्या मे चक्षुर्विषयमित्युत\n",
    "07117003a": "चिराभिलषितं काममद्य प्राप्स्यामि संयुगे\n",
    "07117003c": "न हि मे मोक्ष्यसे जीवन्यदि नोत्सृजसे रणम्\n",
    "07117004a": "अद्य त्वां समरे हत्वा नित्यं शूराभिमानिनम्\n",
    "07117004c": "नन्दयिष्यामि दाशार्ह कुरुराजं सुयोधनम्\n",
    "07117005a": "अद्य मद्बाणनिर्दग्धं पतितं धरणीतले\n",
    "07117005c": "द्रक्ष्यतस्त्वां रणे वीरौ सहितौ केशवार्जुनौ\n",
    "07117006a": "अद्य धर्मसुतो राजा श्रुत्वा त्वां निहतं मया\n",
    "07117006c": "सव्रीडो भविता सद्यो येनासीह प्रवेशितः\n",
    "07117007a": "अद्य मे विक्रमं पार्थो विज्ञास्यति धनंजयः\n",
    "07117007c": "त्वयि भूमौ विनिहते शयाने रुधिरोक्षिते\n",
    "07117008a": "चिराभिलषितो ह्यद्य त्वया सह समागमः\n",
    "07117008c": "पुरा देवासुरे युद्धे शक्रस्य बलिना यथा\n",
    "07117009a": "अद्य युद्धं महाघोरं तव दास्यामि सात्वत\n",
    "07117009c": "ततो ज्ञास्यसि तत्त्वेन मद्वीर्यबलपौरुषम्\n",
    "07117010a": "अद्य संयमनीं याता मया त्वं निहतो रणे\n",
    "07117010c": "यथा रामानुजेनाजौ रावणिर्लक्ष्मणेन वै\n",
    "07117011a": "अद्य कृष्णश्च पार्थश्च धर्मराजश्च माधव\n",
    "07117011c": "हते त्वयि निरुत्साहा रणं त्यक्ष्यन्त्यसंशयम्\n",
    "07117012a": "अद्य तेऽपचितिं कृत्वा शितैर्माधव सायकैः\n",
    "07117012c": "तत्स्त्रियो नन्दयिष्यामि ये त्वया निहता रणे\n",
    "07117013a": "चक्षुर्विषयसंप्राप्तो न त्वं माधव मोक्ष्यसे\n",
    "07117013c": "सिंहस्य विषयं प्राप्तो यथा क्षुद्रमृगस्तथा\n",
    "07117014a": "युयुधानस्तु तं राजन्प्रत्युवाच हसन्निव\n",
    "07117014c": "कौरवेय न संत्रासो विद्यते मम संयुगे\n",
    "07117015a": "स मां निहन्यात्संग्रामे यो मां कुर्यान्निरायुधम्\n",
    "07117015c": "समास्तु शाश्वतीर्हन्याद्यो मां हन्याद्धि संयुगे\n",
    "07117016a": "किं मृषोक्तेन बहुना कर्मणा तु समाचर\n",
    "07117016c": "शारदस्येव मेघस्य गर्जितं निष्फलं हि ते\n",
    "07117017a": "श्रुत्वैतद्गर्जितं वीर हास्यं हि मम जायते\n",
    "07117017c": "चिरकालेप्सितं लोके युद्धमद्यास्तु कौरव\n",
    "07117018a": "त्वरते मे मतिस्तात त्वयि युद्धाभिकाङ्क्षिणि\n",
    "07117018c": "नाहत्वा संनिवर्तिष्ये त्वामद्य पुरुषाधम\n",
    "07117019a": "अन्योन्यं तौ तदा वाग्भिस्तक्षन्तौ नरपुंगवौ\n",
    "07117019c": "जिघांसू परमक्रुद्धावभिजघ्नतुराहवे\n",
    "07117020a": "समेतौ तौ नरव्याघ्रौ शुष्मिणौ स्पर्धिनौ रणे\n",
    "07117020c": "द्विरदाविव संक्रुद्धौ वाशितार्थे मदोत्कटौ\n",
    "07117021a": "भूरिश्रवाः सात्यकिश्च ववर्षतुररिंदमौ\n",
    "07117021c": "शरवर्षाणि भीमानि मेघाविव परस्परम्\n",
    "07117022a": "सौमदत्तिस्तु शैनेयं प्रच्छाद्येषुभिराशुगैः\n",
    "07117022c": "जिघांसुर्भरतश्रेष्ठ विव्याध निशितैः शरैः\n",
    "07117023a": "दशभिः सात्यकिं विद्ध्वा सौमदत्तिरथापरान्\n",
    "07117023c": "मुमोच निशितान्बाणाञ्जिघांसुः शिनिपुंगवम्\n",
    "07117024a": "तानस्य विशिखांस्तीक्ष्णानन्तरिक्षे विशां पते\n",
    "07117024c": "अप्राप्तानस्त्रमायाभिरग्रसत्सात्यकिः प्रभो\n",
    "07117025a": "तौ पृथक्शरवर्षाभ्यामवर्षेतां परस्परम्\n",
    "07117025c": "उत्तमाभिजनौ वीरौ कुरुवृष्णियशस्करौ\n",
    "07117026a": "तौ नखैरिव शार्दूलौ दन्तैरिव महाद्विपौ\n",
    "07117026c": "रथशक्तिभिरन्योन्यं विशिखैश्चाप्यकृन्तताम्\n",
    "07117027a": "निर्भिदन्तौ हि गात्राणि विक्षरन्तौ च शोणितम्\n",
    "07117027c": "व्यष्टम्भयेतामन्योन्यं प्राणद्यूताभिदेविनौ\n",
    "07117028a": "एवमुत्तमकर्माणौ कुरुवृष्णियशस्करौ\n",
    "07117028c": "परस्परमयुध्येतां वारणाविव यूथपौ\n",
    "07117029a": "तावदीर्घेण कालेन ब्रह्मलोकपुरस्कृतौ\n",
    "07117029c": "जिगीषन्तौ परं स्थानमन्योन्यमभिजघ्नतुः\n",
    "07117030a": "सात्यकिः सौमदत्तिश्च शरवृष्ट्या परस्परम्\n",
    "07117030c": "हृष्टवद्धार्तराष्ट्राणां पश्यतामभ्यवर्षताम्\n",
    "07117031a": "संप्रैक्षन्त जनास्तत्र युध्यमानौ युधां पती\n",
    "07117031c": "यूथपौ वाशिताहेतोः प्रयुद्धाविव कुञ्जरौ\n",
    "07117032a": "अन्योन्यस्य हयान्हत्वा धनुषी विनिकृत्य च\n",
    "07117032c": "विरथावसियुद्धाय समेयातां महारणे\n",
    "07117033a": "आर्षभे चर्मणी चित्रे प्रगृह्य विपुले शुभे\n",
    "07117033c": "विकोशौ चाप्यसी कृत्वा समरे तौ विचेरतुः\n",
    "07117034a": "चरन्तौ विविधान्मार्गान्मण्डलानि च भागशः\n",
    "07117034c": "मुहुराजघ्नतुः क्रुद्धावन्योन्यमरिमर्दनौ\n",
    "07117035a": "सखड्गौ चित्रवर्माणौ सनिष्काङ्गदभूषणौ\n",
    "07117035c": "रणे रणोत्कटौ राजन्नन्योन्यं पर्यकर्षताम्\n",
    "07117036a": "मुहूर्तमिव राजेन्द्र परिकृष्य परस्परम्\n",
    "07117036c": "पश्यतां सर्वसैन्यानां वीरावाश्वसतां पुनः\n",
    "07117037a": "असिभ्यां चर्मणी शुभ्रे विपुले च शरावरे\n",
    "07117037c": "निकृत्य पुरुषव्याघ्रौ बाहुयुद्धं प्रचक्रतुः\n",
    "07117038a": "व्यूढोरस्कौ दीर्घभुजौ नियुद्धकुशलावुभौ\n",
    "07117038c": "बाहुभिः समसज्जेतामायसैः परिघैरिव\n",
    "07117039a": "तयोरासन्भुजाघाता निग्रहप्रग्रहौ तथा\n",
    "07117039c": "शिक्षाबलसमुद्भूताः सर्वयोधप्रहर्षणाः\n",
    "07117040a": "तयोर्नृवरयो राजन्समरे युध्यमानयोः\n",
    "07117040c": "भीमोऽभवन्महाशब्दो वज्रपर्वतयोरिव\n",
    "07117041a": "द्विपाविव विषाणाग्रैः शृङ्गैरिव महर्षभौ\n",
    "07117041c": "युयुधाते महात्मानौ कुरुसात्वतपुंगवौ\n",
    "07117042a": "क्षीणायुधे सात्वते युध्यमाने; ततोऽब्रवीदर्जुनं वासुदेवः\n",
    "07117042c": "पश्यस्वैनं विरथं युध्यमानं; रणे केतुं सर्वधनुर्धराणाम्\n",
    "07117043a": "प्रविष्टो भारतीं सेनां तव पाण्डव पृष्ठतः\n",
    "07117043c": "योधितश्च महावीर्यैः सर्वैर्भारत भारतैः\n",
    "07117044a": "परिश्रान्तो युधां श्रेष्ठः संप्राप्तो भूरिदक्षिणम्\n",
    "07117044c": "युद्धकाङ्क्षिणमायान्तं नैतत्सममिवार्जुन\n",
    "07117045a": "ततो भूरिश्रवाः क्रुद्धः सात्यकिं युद्धदुर्मदम्\n",
    "07117045c": "उद्यम्य न्यहनद्राजन्मत्तो मत्तमिव द्विपम्\n",
    "07117046a": "रथस्थयोर्द्वयोर्युद्धे क्रुद्धयोर्योधमुख्ययोः\n",
    "07117046c": "केशवार्जुनयो राजन्समरे प्रेक्षमाणयोः\n",
    "07117047a": "अथ कृष्णो महाबाहुरर्जुनं प्रत्यभाषत\n",
    "07117047c": "पश्य वृष्ण्यन्धकव्याघ्रं सौमदत्तिवशं गतम्\n",
    "07117048a": "परिश्रान्तं गतं भूमौ कृत्वा कर्म सुदुष्करम्\n",
    "07117048c": "तवान्तेवासिनं शूरं पालयार्जुन सात्यकिम्\n",
    "07117049a": "न वशं यज्ञशीलस्य गच्छेदेष वरारिहन्\n",
    "07117049c": "त्वत्कृते पुरुषव्याघ्र तदाशु क्रियतां विभो\n",
    "07117050a": "अथाब्रवीद्धृष्टमना वासुदेवं धनंजयः\n",
    "07117050c": "पश्य वृष्णिप्रवीरेण क्रीडन्तं कुरुपुंगवम्\n",
    "07117050e": "महाद्विपेनेव वने मत्तेन हरियूथपम्\n",
    "07117051a": "हाहाकारो महानासीत्सैन्यानां भरतर्षभ\n",
    "07117051c": "यदुद्यम्य महाबाहुः सात्यकिं न्यहनद्भुवि\n",
    "07117052a": "स सिंह इव मातङ्गं विकर्षन्भूरिदक्षिणः\n",
    "07117052c": "व्यरोचत कुरुश्रेष्ठः सात्वतप्रवरं युधि\n",
    "07117053a": "अथ कोशाद्विनिष्कृष्य खड्गं भूरिश्रवा रणे\n",
    "07117053c": "मूर्धजेषु निजग्राह पदा चोरस्यताडयत्\n",
    "07117054a": "तथा तु परिकृष्यन्तं दृष्ट्वा सात्वतमाहवे\n",
    "07117054c": "वासुदेवस्ततो राजन्भूयोऽर्जुनमभाषत\n",
    "07117055a": "पश्य वृष्ण्यन्धकव्याघ्रं सौमदत्तिवशं गतम्\n",
    "07117055c": "तव शिष्यं महाबाहो धनुष्यनवरं त्वया\n",
    "07117056a": "असत्यो विक्रमः पार्थ यत्र भूरिश्रवा रणे\n",
    "07117056c": "विशेषयति वार्ष्णेयं सात्यकिं सत्यविक्रमम्\n",
    "07117057a": "एवमुक्तो महाबाहुर्वासुदेवेन पाण्डवः\n",
    "07117057c": "मनसा पूजयामास भूरिश्रवसमाहवे\n",
    "07117058a": "विकर्षन्सात्वतश्रेष्ठं क्रीडमान इवाहवे\n",
    "07117058c": "संहर्षयति मां भूयः कुरूणां कीर्तिवर्धनः\n",
    "07117059a": "प्रवरं वृष्णिवीराणां यन्न हन्याद्धि सात्यकिम्\n",
    "07117059c": "महाद्विपमिवारण्ये मृगेन्द्र इव कर्षति\n",
    "07117060a": "एवं तु मनसा राजन्पार्थः संपूज्य कौरवम्\n",
    "07117060c": "वासुदेवं महाबाहुरर्जुनः प्रत्यभाषत\n",
    "07117061a": "सैन्धवासक्तदृष्टित्वान्नैनं पश्यामि माधव\n",
    "07117061c": "एष त्वसुकरं कर्म यादवार्थे करोम्यहम्\n",
    "07117062a": "इत्युक्त्वा वचनं कुर्वन्वासुदेवस्य पाण्डवः\n",
    "07117062c": "सखड्गं यज्ञशीलस्य पत्रिणा बाहुमच्छिनत्\n",
    "07118001": "संजय उवाच\n",
    "07118001a": "स बाहुरपतद्भूमौ सखड्गः सशुभाङ्गदः\n",
    "07118001c": "आदधज्जीवलोकस्य दुःखमुत्तममुत्तमः\n",
    "07118002a": "प्रहरिष्यन्हृतो बाहुरदृश्येन किरीटिना\n",
    "07118002c": "वेगेनाभ्यपतद्भूमौ पञ्चास्य इव पन्नगः\n",
    "07118003a": "स मोघं कृतमात्मानं दृष्ट्वा पार्थेन कौरवः\n",
    "07118003c": "उत्सृज्य सात्यकिं क्रोधाद्गर्हयामास पाण्डवम्\n",
    "07118004a": "नृशंसं बत कौन्तेय कर्मेदं कृतवानसि\n",
    "07118004c": "अपश्यतो विषक्तस्य यन्मे बाहुमचिच्छिदः\n",
    "07118005a": "किं नु वक्ष्यसि राजानं धर्मपुत्रं युधिष्ठिरम्\n",
    "07118005c": "किं कुर्वाणो मया संख्ये हतो भूरिश्रवा इति\n",
    "07118006a": "इदमिन्द्रेण ते साक्षादुपदिष्टं महात्मना\n",
    "07118006c": "अस्त्रं रुद्रेण वा पार्थ द्रोणेनाथ कृपेण वा\n",
    "07118007a": "ननु नाम स्वधर्मज्ञस्त्वं लोकेऽभ्यधिकः परैः\n",
    "07118007c": "अयुध्यमानस्य कथं रणे प्रहृतवानसि\n",
    "07118008a": "न प्रमत्ताय भीताय विरथाय प्रयाचते\n",
    "07118008c": "व्यसने वर्तमानाय प्रहरन्ति मनस्विनः\n",
    "07118009a": "इदं तु नीचाचरितमसत्पुरुषसेवितम्\n",
    "07118009c": "कथमाचरितं पार्थ त्वया कर्म सुदुष्करम्\n",
    "07118010a": "आर्येण सुकरं ह्याहुरार्यकर्म धनंजय\n",
    "07118010c": "अनार्यकर्म त्वार्येण सुदुष्करतरं भुवि\n",
    "07118011a": "येषु येषु नरः पार्थ यत्र यत्र च वर्तते\n",
    "07118011c": "आशु तच्छीलतामेति तदिदं त्वयि दृश्यते\n",
    "07118012a": "कथं हि राजवंश्यस्त्वं कौरवेयो विशेषतः\n",
    "07118012c": "क्षत्रधर्मादपक्रान्तः सुवृत्तश्चरितव्रतः\n",
    "07118013a": "इदं तु यदतिक्षुद्रं वार्ष्णेयार्थे कृतं त्वया\n",
    "07118013c": "वासुदेवमतं नूनं नैतत्त्वय्युपपद्यते\n",
    "07118014a": "को हि नाम प्रमत्ताय परेण सह युध्यते\n",
    "07118014c": "ईदृशं व्यसनं दद्याद्यो न कृष्णसखो भवेत्\n",
    "07118015a": "व्रात्याः संश्लिष्टकर्माणः प्रकृत्यैव विगर्हिताः\n",
    "07118015c": "वृष्ण्यन्धकाः कथं पार्थ प्रमाणं भवता कृताः\n",
    "07118016a": "एवमुक्त्वा महाबाहुर्यूपकेतुर्महायशाः\n",
    "07118016c": "युयुधानं परित्यज्य रणे प्रायमुपाविशत्\n",
    "07118017a": "शरानास्तीर्य सव्येन पाणिना पुण्यलक्षणः\n",
    "07118017c": "यियासुर्ब्रह्मलोकाय प्राणान्प्राणेष्वथाजुहोत्\n",
    "07118018a": "सूर्ये चक्षुः समाधाय प्रसन्नं सलिले मनः\n",
    "07118018c": "ध्यायन्महोपनिषदं योगयुक्तोऽभवन्मुनिः\n",
    "07118019a": "ततः स सर्वसेनायां जनः कृष्णधनंजयौ\n",
    "07118019c": "गर्हयामास तं चापि शशंस पुरुषर्षभम्\n",
    "07118020a": "निन्द्यमानौ तथा कृष्णौ नोचतुः किंचिदप्रियम्\n",
    "07118020c": "प्रशस्यमानश्च तथा नाहृष्यद्यूपकेतनः\n",
    "07118021a": "तांस्तथा वादिनो राजन्पुत्रांस्तव धनंजयः\n",
    "07118021c": "अमृष्यमाणो मनसा तेषां तस्य च भाषितम्\n",
    "07118022a": "असंक्रुद्धमना वाचा स्मारयन्निव भारत\n",
    "07118022c": "उवाच पाण्डुतनयः साक्षेपमिव फल्गुनः\n",
    "07118023a": "मम सर्वेऽपि राजानो जानन्त्येतन्महाव्रतम्\n",
    "07118023c": "न शक्यो मामको हन्तुं यो मे स्याद्बाणगोचरे\n",
    "07118024a": "यूपकेतो समीक्ष्य त्वं न मां गर्हितुमर्हसि\n",
    "07118024c": "न हि धर्ममविज्ञाय युक्तं गर्हयितुं परम्\n",
    "07118025a": "आत्तशस्त्रस्य हि रणे वृष्णिवीरं जिघांसतः\n",
    "07118025c": "यदहं बाहुमच्छैत्सं न स धर्मो विगर्हितः\n",
    "07118026a": "न्यस्तशस्त्रस्य बालस्य विरथस्य विवर्मणः\n",
    "07118026c": "अभिमन्योर्वधं तात धार्मिकः को न पूजयेत्\n",
    "07118027a": "एवमुक्तस्तु पार्थेन शिरसा भूमिमस्पृशत्\n",
    "07118027c": "पाणिना चैव सव्येन प्राहिणोदस्य दक्षिणम्\n",
    "07118028a": "एतत्पार्थस्य तु वचस्ततः श्रुत्वा महाद्युतिः\n",
    "07118028c": "यूपकेतुर्महाराज तूष्णीमासीदवाङ्मुखः\n",
    "07118029": "अर्जुन उवाच\n",
    "07118029a": "या प्रीतिर्धर्मराजे मे भीमे च वदतां वरे\n",
    "07118029c": "नकुले सहदेवे च सा मे त्वयि शलाग्रज\n",
    "07118030a": "मया तु समनुज्ञातः कृष्णेन च महात्मना\n",
    "07118030c": "गच्छ पुण्यकृताँल्लोकाञ्शिबिरौशीनरो यथा\n",
    "07118031": "संजय उवाच\n",
    "07118031a": "तत उत्थाय शैनेयो विमुक्तः सौमदत्तिना\n",
    "07118031c": "खड्गमादाय चिच्छित्सुः शिरस्तस्य महात्मनः\n",
    "07118032a": "निहतं पाण्डुपुत्रेण प्रमत्तं भूरिदक्षिणम्\n",
    "07118032c": "इयेष सात्यकिर्हन्तुं शलाग्रजमकल्मषम्\n",
    "07118033a": "निकृत्तभुजमासीनं छिन्नहस्तमिव द्विपम्\n",
    "07118033c": "क्रोशतां सर्वसैन्यानां निन्द्यमानः सुदुर्मनाः\n",
    "07118034a": "वार्यमाणः स कृष्णेन पार्थेन च महात्मना\n",
    "07118034c": "भीमेन चक्ररक्षाभ्यामश्वत्थाम्ना कृपेण च\n",
    "07118035a": "कर्णेन वृषसेनेन सैन्धवेन तथैव च\n",
    "07118035c": "विक्रोशतां च सैन्यानामवधीत्तं यतव्रतम्\n",
    "07118036a": "प्रायोपविष्टाय रणे पार्थेन छिन्नबाहवे\n",
    "07118036c": "सात्यकिः कौरवेन्द्राय खड्गेनापाहरच्छिरः\n",
    "07118037a": "नाभ्यनन्दन्त तत्सैन्याः सात्यकिं तेन कर्मणा\n",
    "07118037c": "अर्जुनेन हतं पूर्वं यज्जघान कुरूद्वहम्\n",
    "07118038a": "सहस्राक्षसमं तत्र सिद्धचारणमानवाः\n",
    "07118038c": "भूरिश्रवसमालोक्य युद्धे प्रायगतं हतम्\n",
    "07118039a": "अपूजयन्त तं देवा विस्मितास्तस्य कर्मभिः\n",
    "07118039c": "पक्षवादांश्च बहुशः प्रावदंस्तस्य सैनिकाः\n",
    "07118040a": "न वार्ष्णेयस्यापराधो भवितव्यं हि तत्तथा\n",
    "07118040c": "तस्मान्मन्युर्न वः कार्यः क्रोधो दुःखकरो नृणाम्\n",
    "07118041a": "हन्तव्यश्चैष वीरेण नात्र कार्या विचारणा\n",
    "07118041c": "विहितो ह्यस्य धात्रैव मृत्युः सात्यकिराहवे\n",
    "07118042": "सात्यकिरुवाच\n",
    "07118042a": "न हन्तव्यो न हन्तव्य इति यन्मां प्रभाषथ\n",
    "07118042c": "धर्मवादैरधर्मिष्ठा धर्मकञ्चुकमास्थिताः\n",
    "07118043a": "यदा बालः सुभद्रायाः सुतः शस्त्रविनाकृतः\n",
    "07118043c": "युष्माभिर्निहतो युद्धे तदा धर्मः क्व वो गतः\n",
    "07118044a": "मया त्वेतत्प्रतिज्ञातं क्षेपे कस्मिंश्चिदेव हि\n",
    "07118044c": "यो मां निष्पिष्य संग्रामे जीवन्हन्यात्पदा रुषा\n",
    "07118044e": "स मे वध्यो भवेच्छत्रुर्यद्यपि स्यान्मुनिव्रतः\n",
    "07118045a": "चेष्टमानं प्रतीघाते सभुजं मां सचक्षुषः\n",
    "07118045c": "मन्यध्वं मृतमित्येवमेतद्वो बुद्धिलाघवम्\n",
    "07118045e": "युक्तो ह्यस्य प्रतीघातः कृतो मे कुरुपुंगवाः\n",
    "07118046a": "यत्तु पार्थेन मत्स्नेहात्स्वां प्रतिज्ञां च रक्षता\n",
    "07118046c": "सखड्गोऽस्य हृतो बाहुरेतेनैवास्मि वञ्चितः\n",
    "07118047a": "भवितव्यं च यद्भावि दैवं चेष्टयतीव च\n",
    "07118047c": "सोऽयं हतो विमर्देऽस्मिन्किमत्राधर्मचेष्टितम्\n",
    "07118048a": "अपि चायं पुरा गीतः श्लोको वाल्मीकिना भुवि\n",
    "07118048c": "पीडाकरममित्राणां यत्स्यात्कर्तव्यमेव तत्\n",
    "07118049": "संजय उवाच\n",
    "07118049a": "एवमुक्ते महाराज सर्वे कौरवपाण्डवाः\n",
    "07118049c": "न स्म किंचिदभाषन्त मनसा समपूजयन्\n",
    "07118050a": "मन्त्रैर्हि पूतस्य महाध्वरेषु; यशस्विनो भूरिसहस्रदस्य\n",
    "07118050c": "मुनेरिवारण्यगतस्य तस्य; न तत्र कश्चिद्वधमभ्यनन्दत्\n",
    "07118051a": "सुनीलकेशं वरदस्य तस्य; शूरस्य पारावतलोहिताक्षम्\n",
    "07118051c": "अश्वस्य मेध्यस्य शिरो निकृत्तं; न्यस्तं हविर्धानमिवोत्तरेण\n",
    "07118052a": "स तेजसा शस्त्रहतेन पूतो; महाहवे देहवरं विसृज्य\n",
    "07118052c": "आक्रामदूर्ध्वं वरदो वरार्हो; व्यावृत्य धर्मेण परेण रोदसी\n",
    "07119001": "धृतराष्ट्र उवाच\n",
    "07119001a": "अजितो द्रोणराधेयविकर्णकृतवर्मभिः\n",
    "07119001c": "तीर्णः सैन्यार्णवं वीरः प्रतिश्रुत्य युधिष्ठिरे\n",
    "07119002a": "स कथं कौरवेयेण समरेष्वनिवारितः\n",
    "07119002c": "निगृह्य भूरिश्रवसा बलाद्भुवि निपातितः\n",
    "07119003": "संजय उवाच\n",
    "07119003a": "शृणु राजन्निहोत्पत्तिं शैनेयस्य यथा पुरा\n",
    "07119003c": "यथा च भूरिश्रवसो यत्र ते संशयो नृप\n",
    "07119004a": "अत्रेः पुत्रोऽभवत्सोमः सोमस्य तु बुधः स्मृतः\n",
    "07119004c": "बुधस्यासीन्महेन्द्राभः पुत्र एकः पुरूरवाः\n",
    "07119005a": "पुरूरवस आयुस्तु आयुषो नहुषः स्मृतः\n",
    "07119005c": "नहुषस्य ययातिस्तु राजर्षिर्देवसंमितः\n",
    "07119006a": "ययातेर्देवयान्यां तु यदुर्ज्येष्ठोऽभवत्सुतः\n",
    "07119006c": "यदोरभूदन्ववाये देवमीढ इति श्रुतः\n",
    "07119007a": "यादवस्तस्य च सुतः शूरस्त्रैलोक्यसंमतः\n",
    "07119007c": "शूरस्य शौरिर्नृवरो वसुदेवो महायशाः\n",
    "07119008a": "धनुष्यनवरः शूरः कार्तवीर्यसमो युधि\n",
    "07119008c": "तद्वीर्यश्चापि तत्रैव कुले शिनिरभून्नृपः\n",
    "07119009a": "एतस्मिन्नेव काले तु देवकस्य महात्मनः\n",
    "07119009c": "दुहितुः स्वयंवरे राजन्सर्वक्षत्रसमागमे\n",
    "07119010a": "तत्र वै देवकीं देवीं वसुदेवार्थमाप्तवान्\n",
    "07119010c": "निर्जित्य पार्थिवान्सर्वान्रथमारोपयच्छिनिः\n",
    "07119011a": "तां दृष्ट्वा देवकीं शौरे रथस्थां पुरुषर्षभः\n",
    "07119011c": "नामृष्यत महातेजाः सोमदत्तः शिनेर्नृप\n",
    "07119012a": "तयोर्युद्धमभूद्राजन्दिनार्धं चित्रमद्भुतम्\n",
    "07119012c": "बाहुयुद्धं सुबलिनोः शक्रप्रह्रादयोरिव\n",
    "07119013a": "शिनिना सोमदत्तस्तु प्रसह्य भुवि पातितः\n",
    "07119013c": "असिमुद्यम्य केशेषु प्रगृह्य च पदा हतः\n",
    "07119014a": "मध्ये राजसहस्राणां प्रेक्षकाणां समन्ततः\n",
    "07119014c": "कृपया च पुनस्तेन जीवेति स विसर्जितः\n",
    "07119015a": "तदवस्थः कृतस्तेन सोमदत्तोऽथ मारिष\n",
    "07119015c": "प्रसादयन्महादेवममर्षवशमास्थितः\n",
    "07119016a": "तस्य तुष्टो महादेवो वराणां वरदः प्रभुः\n",
    "07119016c": "वरेण छन्दयामास स तु वव्रे वरं नृपः\n",
    "07119017a": "पुत्रमिच्छामि भगवन्यो निहन्याच्छिनेः सुतम्\n",
    "07119017c": "मध्ये राजसहस्राणां पदा हन्याच्च संयुगे\n",
    "07119018a": "तस्य तद्वचनं श्रुत्वा सोमदत्तस्य पार्थिव\n",
    "07119018c": "एवमस्त्विति तत्रोक्त्वा स देवोऽन्तरधीयत\n",
    "07119019a": "स तेन वरदानेन लब्धवान्भूरिदक्षिणम्\n",
    "07119019c": "न्यपातयच्च समरे सौमदत्तिः शिनेः सुतम्\n",
    "07119020a": "एतत्ते कथितं राजन्यन्मां त्वं परिपृच्छसि\n",
    "07119020c": "न हि शक्या रणे जेतुं सात्वता मनुजर्षभ\n",
    "07119021a": "लब्धलक्ष्याश्च संग्रामे बहवश्चित्रयोधिनः\n",
    "07119021c": "देवदानवगन्धर्वान्विजेतारो ह्यविस्मिताः\n",
    "07119021e": "स्ववीर्यविजये युक्ता नैते परपरिग्रहाः\n",
    "07119022a": "न तुल्यं वृष्णिभिरिह दृश्यते किंचन प्रभो\n",
    "07119022c": "भूतं भव्यं भविष्यच्च बलेन भरतर्षभ\n",
    "07119023a": "न ज्ञातिमवमन्यन्ते वृद्धानां शासने रताः\n",
    "07119023c": "न देवासुरगन्धर्वा न यक्षोरगराक्षसाः\n",
    "07119023e": "जेतारो वृष्णिवीराणां न पुनर्मानुषा रणे\n",
    "07119024a": "ब्रह्मद्रव्ये गुरुद्रव्ये ज्ञातिद्रव्येऽप्यहिंसकाः\n",
    "07119024c": "एतेषां रक्षितारश्च ये स्युः कस्यांचिदापदि\n",
    "07119025a": "अर्थवन्तो न चोत्सिक्ता ब्रह्मण्याः सत्यवादिनः\n",
    "07119025c": "समर्थान्नावमन्यन्ते दीनानभ्युद्धरन्ति च\n",
    "07119026a": "नित्यं देवपरा दान्ता दातारश्चाविकत्थनाः\n",
    "07119026c": "तेन वृष्णिप्रवीराणां चक्रं न प्रतिहन्यते\n",
    "07119027a": "अपि मेरुं वहेत्कश्चित्तरेद्वा मकरालयम्\n",
    "07119027c": "न तु वृष्णिप्रवीराणां समेत्यान्तं व्रजेन्नृप\n",
    "07119028a": "एतत्ते सर्वमाख्यातं यत्र ते संशयो विभो\n",
    "07119028c": "कुरुराज नरश्रेष्ठ तव ह्यपनयो महान्\n",
    "07120001": "धृतराष्ट्र उवाच\n",
    "07120001a": "तदवस्थे हते तस्मिन्भूरिश्रवसि कौरवे\n",
    "07120001c": "यथा भूयोऽभवद्युद्धं तन्ममाचक्ष्व संजय\n",
    "07120002": "संजय उवाच\n",
    "07120002a": "भूरिश्रवसि संक्रान्ते परलोकाय भारत\n",
    "07120002c": "वासुदेवं महाबाहुरर्जुनः समचूचुदत्\n",
    "07120003a": "चोदयाश्वान्भृशं कृष्ण यतो राजा जयद्रथः\n",
    "07120003c": "अस्तमेति महाबाहो त्वरमाणो दिवाकरः\n",
    "07120004a": "एतद्धि पुरुषव्याघ्र महदभ्युद्यतं मया\n",
    "07120004c": "कार्यं संरक्ष्यते चैष कुरुसेनामहारथैः\n",
    "07120005a": "नास्तमेति यथा सूर्यो यथा सत्यं भवेद्वचः\n",
    "07120005c": "चोदयाश्वांस्तथा कृष्ण यथा हन्यां जयद्रथम्\n",
    "07120006a": "ततः कृष्णो महाबाहू रजतप्रतिमान्हयान्\n",
    "07120006c": "हयज्ञश्चोदयामास जयद्रथरथं प्रति\n",
    "07120007a": "तं प्रयान्तममोघेषुमुत्पतद्भिरिवाशुगैः\n",
    "07120007c": "त्वरमाणा महाराज सेनामुख्याः समाव्रजन्\n",
    "07120008a": "दुर्योधनश्च कर्णश्च वृषसेनोऽथ मद्रराट्\n",
    "07120008c": "अश्वत्थामा कृपश्चैव स्वयमेव च सैन्धवः\n",
    "07120009a": "समासाद्य तु बीभत्सुः सैन्धवं प्रमुखे स्थितम्\n",
    "07120009c": "नेत्राभ्यां क्रोधदीप्ताभ्यां संप्रैक्षन्निर्दहन्निव\n",
    "07120010a": "ततो दुर्योधनो राजा राधेयं त्वरितोऽब्रवीत्\n",
    "07120010c": "अर्जुनं वीक्ष्य संयान्तं जयद्रथरथं प्रति\n",
    "07120011a": "अयं स वैकर्तन युद्धकालो; विदर्शयस्वात्मबलं महात्मन्\n",
    "07120011c": "यथा न वध्येत रणेऽर्जुनेन; जयद्रथः कर्ण तथा कुरुष्व\n",
    "07120012a": "अल्पावशिष्टं दिवसं नृवीर; विघातयस्वाद्य रिपुं शरौघैः\n",
    "07120012c": "दिनक्षयं प्राप्य नरप्रवीर; ध्रुवं हि नः कर्ण जयो भविष्यति\n",
    "07120013a": "सैन्धवे रक्ष्यमाणे तु सूर्यस्यास्तमयं प्रति\n",
    "07120013c": "मिथ्याप्रतिज्ञः कौन्तेयः प्रवेक्ष्यति हुताशनम्\n",
    "07120014a": "अनर्जुनायां च भुवि मुहूर्तमपि मानद\n",
    "07120014c": "जीवितुं नोत्सहेरन्वै भ्रातरोऽस्य सहानुगाः\n",
    "07120015a": "विनष्टैः पाण्डवेयैश्च सशैलवनकाननाम्\n",
    "07120015c": "वसुंधरामिमां कर्ण भोक्ष्यामो हतकण्टकाम्\n",
    "07120016a": "दैवेनोपहतः पार्थो विपरीतश्च मानद\n",
    "07120016c": "कार्याकार्यमजानन्वै प्रतिज्ञां कृतवान्रणे\n",
    "07120017a": "नूनमात्मविनाशाय पाण्डवेन किरीटिना\n",
    "07120017c": "प्रतिज्ञेयं कृता कर्ण जयद्रथवधं प्रति\n",
    "07120018a": "कथं जीवति दुर्धर्षे त्वयि राधेय फल्गुनः\n",
    "07120018c": "अनस्तंगत आदित्ये हन्यात्सैन्धवकं नृपम्\n",
    "07120019a": "रक्षितं मद्रराजेन कृपेण च महात्मना\n",
    "07120019c": "जयद्रथं रणमुखे कथं हन्याद्धनंजयः\n",
    "07120020a": "द्रौणिना रक्ष्यमाणं च मया दुःशासनेन च\n",
    "07120020c": "कथं प्राप्स्यति बीभत्सुः सैन्धवं कालचोदितः\n",
    "07120021a": "युध्यन्ते बहवः शूरा लम्बते च दिवाकरः\n",
    "07120021c": "शङ्के जयद्रथं पार्थो नैव प्राप्स्यति मानद\n",
    "07120022a": "स त्वं कर्ण मया सार्धं शूरैश्चान्यैर्महारथैः\n",
    "07120022c": "युध्यस्व यत्नमास्थाय परं पार्थेन संयुगे\n",
    "07120023a": "एवमुक्तस्तु राधेयस्तव पुत्रेण मारिष\n",
    "07120023c": "दुर्योधनमिदं वाक्यं प्रत्युवाच कुरूत्तमम्\n",
    "07120024a": "दृढलक्ष्येण शूरेण भीमसेनेन धन्विना\n",
    "07120024c": "भृशमुद्वेजितः संख्ये शरजालैरनेकशः\n",
    "07120025a": "स्थातव्यमिति तिष्ठामि रणे संप्रति मानद\n",
    "07120025c": "नैवाङ्गमिङ्गति किंचिन्मे संतप्तस्य रणेषुभिः\n",
    "07120026a": "योत्स्यामि तु तथा राजञ्शक्त्याहं परया रणे\n",
    "07120026c": "यथा पाण्डवमुख्योऽसौ न हनिष्यति सैन्धवम्\n",
    "07120027a": "न हि मे युध्यमानस्य सायकांश्चास्यतः शितान्\n",
    "07120027c": "सैन्धवं प्राप्स्यते वीरः सव्यसाची धनंजयः\n",
    "07120028a": "यत्तु शक्तिमता कार्यं सततं हितकारिणा\n",
    "07120028c": "तत्करिष्यामि कौरव्य जयो दैवे प्रतिष्ठितः\n",
    "07120029a": "अद्य योत्स्येऽर्जुनमहं पौरुषं स्वं व्यपाश्रितः\n",
    "07120029c": "त्वदर्थं पुरुषव्याघ्र जयो दैवे प्रतिष्ठितः\n",
    "07120030a": "अद्य युद्धं कुरुश्रेष्ठ मम पार्थस्य चोभयोः\n",
    "07120030c": "पश्यन्तु सर्वभूतानि दारुणं लोमहर्षणम्\n",
    "07120031a": "कर्णकौरवयोरेवं रणे संभाषमाणयोः\n",
    "07120031c": "अर्जुनो निशितैर्बाणैर्जघान तव वाहिनीम्\n",
    "07120032a": "चिच्छेद तीक्ष्णाग्रमुखैः शूराणामनिवर्तिनाम्\n",
    "07120032c": "भुजान्परिघसंकाशान्हस्तिहस्तोपमान्रणे\n",
    "07120033a": "शिरांसि च महाबाहुश्चिच्छेद निशितैः शरैः\n",
    "07120033c": "हस्तिहस्तान्हयग्रीवा रथाक्षांश्च समन्ततः\n",
    "07120034a": "शोणिताक्तान्हयारोहान्गृहीतप्रासतोमरान्\n",
    "07120034c": "क्षुरैश्चिच्छेद बीभत्सुर्द्विधैकैकं त्रिधैव च\n",
    "07120035a": "हयवारणमुख्याश्च प्रापतन्त सहस्रशः\n",
    "07120035c": "ध्वजाश्छत्राणि चापानि चामराणि शिरांसि च\n",
    "07120036a": "कक्षमग्निमिवोद्धूतः प्रदहंस्तव वाहिनीम्\n",
    "07120036c": "अचिरेण महीं पार्थश्चकार रुधिरोत्तराम्\n",
    "07120037a": "हतभूयिष्ठयोधं तत्कृत्वा तव बलं बली\n",
    "07120037c": "आससाद दुराधर्षः सैन्धवं सत्यविक्रमः\n",
    "07120038a": "बीभत्सुर्भीमसेनेन सात्वतेन च रक्षितः\n",
    "07120038c": "स बभौ भरतश्रेष्ठ ज्वलन्निव हुताशनः\n",
    "07120039a": "तं तथावस्थितं दृष्ट्वा त्वदीया वीर्यसंमताः\n",
    "07120039c": "नामृष्यन्त महेष्वासाः फल्गुनं पुरुषर्षभाः\n",
    "07120040a": "दुर्योधनश्च कर्णश्च वृषसेनोऽथ मद्रराट्\n",
    "07120040c": "अश्वत्थामा कृपश्चैव स्वयमेव च सैन्धवः\n",
    "07120041a": "संरब्धाः सैन्धवस्यार्थे समावृण्वन्किरीटिनम्\n",
    "07120041c": "नृत्यन्तं रथमार्गेषु धनुर्ज्यातलनिस्वनैः\n",
    "07120042a": "संग्रामकोविदं पार्थं सर्वे युद्धविशारदाः\n",
    "07120042c": "अभीताः पर्यवर्तन्त व्यादितास्यमिवान्तकम्\n",
    "07120043a": "सैन्धवं पृष्ठतः कृत्वा जिघांसन्तोऽर्जुनाच्युतौ\n",
    "07120043c": "सूर्यास्तमयमिच्छन्तो लोहितायति भास्करे\n",
    "07120044a": "ते भुजैर्भोगिभोगाभैर्धनूंष्यायम्य सायकान्\n",
    "07120044c": "मुमुचुः सूर्यरश्म्याभाञ्शतशः फल्गुनं प्रति\n",
    "07120045a": "तानस्तानस्यमानांश्च किरीटी युद्धदुर्मदः\n",
    "07120045c": "द्विधा त्रिधाष्टधैकैकं छित्त्वा विव्याध तान्रणे\n",
    "07120046a": "सिंहलाङ्गूलकेतुस्तु दर्शयञ्शक्तिमात्मनः\n",
    "07120046c": "शारद्वतीसुतो राजन्नर्जुनं प्रत्यवारयत्\n",
    "07120047a": "स विद्ध्वा दशभिः पार्थं वासुदेवं च सप्तभिः\n",
    "07120047c": "अतिष्ठद्रथमार्गेषु सैन्धवं परिपालयन्\n",
    "07120048a": "अथैनं कौरवश्रेष्ठाः सर्व एव महारथाः\n",
    "07120048c": "महता रथवंशेन सर्वतः पर्यवारयन्\n",
    "07120049a": "विस्फारयन्तश्चापानि विसृजन्तश्च सायकान्\n",
    "07120049c": "सैन्धवं पर्यरक्षन्त शासनात्तनयस्य ते\n",
    "07120050a": "तत्र पार्थस्य शूरस्य बाह्वोर्बलमदृश्यत\n",
    "07120050c": "इषूणामक्षयत्वं च धनुषो गाण्डिवस्य च\n",
    "07120051a": "अस्त्रैरस्त्राणि संवार्य द्रौणेः शारद्वतस्य च\n",
    "07120051c": "एकैकं नवभिर्बाणैः सर्वानेव समर्पयत्\n",
    "07120052a": "तं द्रौणिः पञ्चविंशत्या वृषसेनश्च सप्तभिः\n",
    "07120052c": "दुर्योधनश्च विंशत्या कर्णशल्यौ त्रिभिस्त्रिभिः\n",
    "07120053a": "त एनमभिगर्जन्तो विध्यन्तश्च पुनः पुनः\n",
    "07120053c": "विधुन्वन्तश्च चापानि सर्वतः पर्यवारयन्\n",
    "07120054a": "श्लिष्टं तु सर्वतश्चक्रू रथमण्डलमाशु ते\n",
    "07120054c": "सूर्यास्तमयमिच्छन्तस्त्वरमाणा महारथाः\n",
    "07120055a": "त एनमभिनर्दन्तो विधुन्वाना धनूंषि च\n",
    "07120055c": "सिषिचुर्मार्गणैर्घोरैर्गिरिं मेघा इवाम्बुभिः\n",
    "07120056a": "ते महास्त्राणि दिव्यानि तत्र राजन्व्यदर्शयन्\n",
    "07120056c": "धनंजयस्य गात्रेषु शूराः परिघबाहवः\n",
    "07120057a": "हतभूयिष्ठयोधं तत्कृत्वा तव बलं बली\n",
    "07120057c": "आससाद दुराधर्षः सैन्धवं सत्यविक्रमः\n",
    "07120058a": "तं कर्णः संयुगे राजन्प्रत्यवारयदाशुगैः\n",
    "07120058c": "मिषतो भीमसेनस्य सात्वतस्य च भारत\n",
    "07120059a": "तं पार्थो दशभिर्बाणैः प्रत्यविध्यद्रणाजिरे\n",
    "07120059c": "सूतपुत्रं महाबाहुः सर्वसैन्यस्य पश्यतः\n",
    "07120060a": "सात्वतश्च त्रिभिर्बाणैः कर्णं विव्याध मारिष\n",
    "07120060c": "भीमसेनस्त्रिभिश्चैव पुनः पार्थश्च सप्तभिः\n",
    "07120061a": "तान्कर्णः प्रतिविव्याध षष्ट्या षष्ट्या महारथः\n",
    "07120061c": "तद्युद्धमभवद्राजन्कर्णस्य बहुभिः सह\n",
    "07120062a": "तत्राद्भुतमपश्याम सूतपुत्रस्य मारिष\n",
    "07120062c": "यदेकः समरे क्रुद्धस्त्रीन्रथान्पर्यवारयत्\n",
    "07120063a": "फल्गुनस्तु महाबाहुः कर्णं वैकर्तनं रणे\n",
    "07120063c": "सायकानां शतेनैव सर्वमर्मस्वताडयत्\n",
    "07120064a": "रुधिरोक्षितसर्वाङ्गः सूतपुत्रः प्रतापवान्\n",
    "07120064c": "शरैः पञ्चाशता वीरः फल्गुनं प्रत्यविध्यत\n",
    "07120064e": "तस्य तल्लाघवं दृष्ट्वा नामृष्यत रणेऽर्जुनः\n",
    "07120065a": "ततः पार्थो धनुश्छित्त्वा विव्याधैनं स्तनान्तरे\n",
    "07120065c": "सायकैर्नवभिर्वीरस्त्वरमाणो धनंजयः\n",
    "07120066a": "वधार्थं चास्य समरे सायकं सूर्यवर्चसम्\n",
    "07120066c": "चिक्षेप त्वरया युक्तस्त्वराकाले धनंजयः\n",
    "07120067a": "तमापतन्तं वेगेन द्रौणिश्चिच्छेद सायकम्\n",
    "07120067c": "अर्धचन्द्रेण तीक्ष्णेन स छिन्नः प्रापतद्भुवि\n",
    "07120068a": "अथान्यद्धनुरादाय सूतपुत्रः प्रतापवान्\n",
    "07120068c": "कर्णोऽपि द्विषतां हन्ता छादयामास फल्गुनम्\n",
    "07120068e": "सायकैर्बहुसाहस्रैः कृतप्रतिकृतेप्सया\n",
    "07120069a": "तौ वृषाविव नर्दन्तौ नरसिंहौ महारथौ\n",
    "07120069c": "सायकौघप्रतिच्छन्नं चक्रतुः खमजिह्मगैः\n",
    "07120069e": "अदृश्यौ च शरौघैस्तौ निघ्नतामितरेतरम्\n",
    "07120070a": "पार्थोऽहमस्मि तिष्ठ त्वं कर्णोऽहं तिष्ठ फल्गुन\n",
    "07120070c": "इत्येवं तर्जयन्तौ तौ वाक्शल्यैस्तुदतां तथा\n",
    "07120071a": "युध्येतां समरे वीरौ चित्रं लघु च सुष्ठु च\n",
    "07120071c": "प्रेक्षणीयौ चाभवतां सर्वयोधसमागमे\n",
    "07120072a": "प्रशस्यमानौ समरे सिद्धचारणवातिकैः\n",
    "07120072c": "अयुध्येतां महाराज परस्परवधैषिणौ\n",
    "07120073a": "ततो दुर्योधनो राजंस्तावकानभ्यभाषत\n",
    "07120073c": "यत्ता रक्षत राधेयं नाहत्वा समरेऽर्जुनम्\n",
    "07120073e": "निवर्तिष्यति राधेय इति मामुक्तवान्वृषः\n",
    "07120074a": "एतस्मिन्नन्तरे राजन्दृष्ट्वा कर्णस्य विक्रमम्\n",
    "07120074c": "आकर्णमुक्तैरिषुभिः कर्णस्य चतुरो हयान्\n",
    "07120074e": "अनयन्मृत्युलोकाय चतुर्भिः सायकोत्तमैः\n",
    "07120075a": "सारथिं चास्य भल्लेन रथनीडादपाहरत्\n",
    "07120075c": "छादयामास च शरैस्तव पुत्रस्य पश्यतः\n",
    "07120076a": "स छाद्यमानः समरे हताश्वो हतसारथिः\n",
    "07120076c": "मोहितः शरजालेन कर्तव्यं नाभ्यपद्यत\n",
    "07120077a": "तं तथा विरथं दृष्ट्वा रथमारोप्य स्वं तदा\n",
    "07120077c": "अश्वत्थामा महाराज भूयोऽर्जुनमयोधयत्\n",
    "07120078a": "मद्रराजस्तु कौन्तेयमविध्यत्त्रिंशता शरैः\n",
    "07120078c": "शारद्वतस्तु विंशत्या वासुदेवं समार्पयत्\n",
    "07120078e": "धनंजयं द्वादशभिराजघान शिलीमुखैः\n",
    "07120079a": "चतुर्भिः सिन्धुराजश्च वृषसेनश्च सप्तभिः\n",
    "07120079c": "पृथक्पृथङ्महाराज कृष्णपार्थावविध्यताम्\n",
    "07120080a": "तथैव तान्प्रत्यविध्यत्कुन्तीपुत्रो धनंजयः\n",
    "07120080c": "द्रोणपुत्रं चतुःषष्ट्या मद्रराजं शतेन च\n",
    "07120081a": "सैन्धवं दशभिर्भल्लैर्वृषसेनं त्रिभिः शरैः\n",
    "07120081c": "शारद्वतं च विंशत्या विद्ध्वा पार्थः समुन्नदत्\n",
    "07120082a": "ते प्रतिज्ञाप्रतीघातमिच्छन्तः सव्यसाचिनः\n",
    "07120082c": "सहितास्तावकास्तूर्णमभिपेतुर्धनंजयम्\n",
    "07120083a": "अथार्जुनः सर्वतोधारमस्त्रं; प्रादुश्चक्रे त्रासयन्धार्तराष्ट्रान्\n",
    "07120083c": "तं प्रत्युदीयुः कुरवः पाण्डुसूनुं; रथैर्महार्हैः शरवर्षाण्यवर्षन्\n",
    "07120084a": "ततस्तु तस्मिंस्तुमुले समुत्थिते; सुदारुणे भारत मोहनीये\n",
    "07120084c": "नामुह्यत प्राप्य स राजपुत्रः; किरीटमाली विसृजन्पृषत्कान्\n",
    "07120085a": "राज्यप्रेप्सुः सव्यसाची कुरूणां; स्मरन्क्लेशान्द्वादशवर्षवृत्तान्\n",
    "07120085c": "गाण्डीवमुक्तैरिषुभिर्महात्मा; सर्वा दिशो व्यावृणोदप्रमेयैः\n",
    "07120086a": "प्रदीप्तोल्कमभवच्चान्तरिक्षं; देहेषु भूरीण्यपतन्वयांसि\n",
    "07120086c": "यत्पिङ्गलज्येन किरीटमाली; क्रुद्धो रिपूनाजगवेन हन्ति\n",
    "07120087a": "किरीटमाली महता महायशाः; शरासनेनास्य शराननीकजित्\n",
    "07120087c": "हयप्रवेकोत्तमनागधूर्गता;न्कुरुप्रवीरानिषुभिर्न्यपातयत्\n",
    "07120088a": "गदाश्च गुर्वीः परिघानयस्मया;नसींश्च शक्तीश्च रणे नराधिपाः\n",
    "07120088c": "महान्ति शस्त्राणि च भीमदर्शनाः; प्रगृह्य पार्थं सहसाभिदुद्रुवुः\n",
    "07120089a": "स तानुदीर्णान्सरथाश्ववारणा;न्पदातिसंघांश्च महाधनुर्धरः\n",
    "07120089c": "विपन्नसर्वायुधजीवितान्रणे; चकार वीरो यमराष्ट्रवर्धनान्\n",
    "07121001": "संजय उवाच\n",
    "07121001a": "स रणे व्यचरत्पार्थः प्रेक्षणीयो धनंजयः\n",
    "07121001c": "युगपद्दिक्षु सर्वासु चित्राण्यस्त्राणि दर्शयन्\n",
    "07121002a": "मध्यंदिनगतं सूर्यं प्रतपन्तमिवाम्बरे\n",
    "07121002c": "न शेकुः सर्वभूतानि पाण्डवं प्रतिवीक्षितुम्\n",
    "07121003a": "प्रसृतांस्तस्य गाण्डीवाच्छरव्रातान्महात्मनः\n",
    "07121003c": "संग्रामे समपश्याम हंसपङ्क्तीरिवाम्बरे\n",
    "07121004a": "विनिवार्य स वीराणामस्त्रैरस्त्राणि सर्वशः\n",
    "07121004c": "दर्शयन्रौद्रमात्मानमुग्रे कर्मणि धिष्ठितः\n",
    "07121005a": "स तान्रथवरान्राजन्नभ्यतिक्रामदर्जुनः\n",
    "07121005c": "मोहयन्निव नाराचैर्जयद्रथवधेप्सया\n",
    "07121006a": "विसृजन्दिक्षु सर्वासु शरानसितसारथिः\n",
    "07121006c": "स रणे व्यचरत्तूर्णं प्रेक्षणीयो धनंजयः\n",
    "07121007a": "भ्रमन्त इव शूरस्य शरव्राता महात्मनः\n",
    "07121007c": "अदृश्यन्तान्तरिक्षस्थाः शतशोऽथ सहस्रशः\n",
    "07121008a": "आददानं महेष्वासं संदधानं च पाण्डवम्\n",
    "07121008c": "विसृजन्तं च कौन्तेयं नानुपश्यामहे तदा\n",
    "07121009a": "तथा सर्वा दिशो राजन्सर्वांश्च रथिनो रणे\n",
    "07121009c": "आकुलीकृत्य कौन्तेयो जयद्रथमुपाद्रवत्\n",
    "07121009e": "विव्याध च चतुःषष्ट्या शराणां नतपर्वणाम्\n",
    "07121010a": "सैन्धवस्तु तथा विद्धः शरैर्गाण्डीवधन्वना\n",
    "07121010c": "न चक्षमे सुसंक्रुद्धस्तोत्त्रार्दित इव द्विपः\n",
    "07121011a": "स वराहध्वजस्तूर्णं गार्ध्रपत्रानजिह्मगान्\n",
    "07121011c": "आशीविषसमप्रख्यान्कर्मारपरिमार्जितान्\n",
    "07121011e": "मुमोच निशितान्संख्ये सायकान्सव्यसाचिनि\n",
    "07121012a": "त्रिभिस्तु विद्ध्वा गाण्डीवं नाराचैः षड्भिरर्जुनम्\n",
    "07121012c": "अष्टाभिर्वाजिनोऽविध्यद्ध्वजं चैकेन पत्रिणा\n",
    "07121013a": "स विक्षिप्यार्जुनस्तीक्ष्णान्सैन्धवप्रेषिताञ्शरान्\n",
    "07121013c": "युगपत्तस्य चिच्छेद शराभ्यां सैन्धवस्य ह\n",
    "07121013e": "सारथेश्च शिरः कायाद्ध्वजं च समलंकृतम्\n",
    "07121014a": "स छिन्नयष्टिः सुमहाञ्शीर्यमाणः शराहतः\n",
    "07121014c": "वराहः सिन्धुराजस्य पपाताग्निशिखोपमः\n",
    "07121015a": "एतस्मिन्नेव काले तु द्रुतं गच्छति भास्करे\n",
    "07121015c": "अब्रवीत्पाण्डवं तत्र त्वरमाणो जनार्दनः\n",
    "07121016a": "धनंजय शिरश्छिन्धि सैन्धवस्य दुरात्मनः\n",
    "07121016c": "अस्तं महीधरश्रेष्ठं यियासति दिवाकरः\n",
    "07121016e": "शृणुष्वैव च मे वाक्यं जयद्रथवधं प्रति\n",
    "07121017a": "वृद्धक्षत्रः सैन्धवस्य पिता जगति विश्रुतः\n",
    "07121017c": "स कालेनेह महता सैन्धवं प्राप्तवान्सुतम्\n",
    "07121018a": "जयद्रथममित्रघ्नं तं चोवाच ततो नृपम्\n",
    "07121018c": "अन्तर्हिता तदा वाणी मेघदुन्दुभिनिस्वना\n",
    "07121019a": "तवात्मजोऽयं मर्त्येषु कुलशीलदमादिभिः\n",
    "07121019c": "गुणैर्भविष्यति विभो सदृशो वंशयोर्द्वयोः\n",
    "07121019e": "क्षत्रियप्रवरो लोके नित्यं शूराभिसत्कृतः\n",
    "07121020a": "शत्रुभिर्युध्यमानस्य संग्रामे त्वस्य धन्विनः\n",
    "07121020c": "शिरश्छेत्स्यति संक्रुद्धः शत्रुर्नालक्षितो भुवि\n",
    "07121021a": "एतच्छ्रुत्वा सिन्धुराजो ध्यात्वा चिरमरिंदम\n",
    "07121021c": "ज्ञातीन्सर्वानुवाचेदं पुत्रस्नेहाभिपीडितः\n",
    "07121022a": "संग्रामे युध्यमानस्य वहतो महतीं धुरम्\n",
    "07121022c": "धरण्यां मम पुत्रस्य पातयिष्यति यः शिरः\n",
    "07121022e": "तस्यापि शतधा मूर्धा फलिष्यति न संशयः\n",
    "07121023a": "एवमुक्त्वा ततो राज्ये स्थापयित्वा जयद्रथम्\n",
    "07121023c": "वृद्धक्षत्रो वनं यातस्तपश्चेष्टं समास्थितः\n",
    "07121024a": "सोऽयं तप्यति तेजस्वी तपो घोरं दुरासदम्\n",
    "07121024c": "समन्तपञ्चकादस्माद्बहिर्वानरकेतन\n",
    "07121025a": "तस्माज्जयद्रथस्य त्वं शिरश्छित्त्वा महामृधे\n",
    "07121025c": "दिव्येनास्त्रेण रिपुहन्घोरेणाद्भुतकर्मणा\n",
    "07121026a": "सकुण्डलं सिन्धुपतेः प्रभञ्जनसुतानुज\n",
    "07121026c": "उत्सङ्गे पातयस्वाशु वृद्धक्षत्रस्य भारत\n",
    "07121027a": "अथ त्वमस्य मूर्धानं पातयिष्यसि भूतले\n",
    "07121027c": "तवापि शतधा मूर्धा फलिष्यति न संशयः\n",
    "07121028a": "यथा चैतन्न जानीयात्स राजा पृथिवीपतिः\n",
    "07121028c": "तथा कुरु कुरुश्रेष्ठ दिव्यमस्त्रमुपाश्रितः\n",
    "07121029a": "न ह्यसाध्यमकार्यं वा विद्यते तव किंचन\n",
    "07121029c": "समस्तेष्वपि लोकेषु त्रिषु वासवनन्दन\n",
    "07121030a": "एतच्छ्रुत्वा तु वचनं सृक्किणी परिसंलिहन्\n",
    "07121030c": "इन्द्राशनिसमस्पर्शं दिव्यमन्त्राभिमन्त्रितम्\n",
    "07121031a": "सर्वभारसहं शश्वद्गन्धमाल्यार्चितं शरम्\n",
    "07121031c": "विससर्जार्जुनस्तूर्णं सैन्धवस्य वधे वृतः\n",
    "07121032a": "स तु गाण्डीवनिर्मुक्तः शरः श्येन इवाशुगः\n",
    "07121032c": "शकुन्तमिव वृक्षाग्रात्सैन्धवस्य शिरोऽहरत्\n",
    "07121033a": "अहरत्तत्पुनश्चैव शरैरूर्ध्वं धनंजयः\n",
    "07121033c": "दुर्हृदामप्रहर्षाय सुहृदां हर्षणाय च\n",
    "07121034a": "शरैः कदम्बकीकृत्य काले तस्मिंश्च पाण्डवः\n",
    "07121034c": "समन्तपञ्चकाद्बाह्यं शिरस्तद्व्यहरत्ततः\n",
    "07121035a": "एतस्मिन्नेव काले तु वृद्धक्षत्रो महीपतिः\n",
    "07121035c": "संध्यामुपास्ते तेजस्वी संबन्धी तव मारिष\n",
    "07121036a": "उपासीनस्य तस्याथ कृष्णकेशं सकुण्डलम्\n",
    "07121036c": "सिन्धुराजस्य मूर्धानमुत्सङ्गे समपातयत्\n",
    "07121037a": "तस्योत्सङ्गे निपतितं शिरस्तच्चारुकुण्डलम्\n",
    "07121037c": "वृद्धक्षत्रस्य नृपतेरलक्षितमरिंदम\n",
    "07121038a": "कृतजप्यस्य तस्याथ वृद्धक्षत्रस्य धीमतः\n",
    "07121038c": "उत्तिष्ठतस्तत्सहसा शिरोऽगच्छद्धरातलम्\n",
    "07121039a": "ततस्तस्य नरेन्द्रस्य पुत्रमूर्धनि भूतलम्\n",
    "07121039c": "गते तस्यापि शतधा मूर्धागच्छदरिंदम\n",
    "07121040a": "ततः सर्वाणि भूतानि विस्मयं जग्मुरुत्तमम्\n",
    "07121040c": "वासुदेवश्च बीभत्सुं प्रशशंस महारथम्\n",
    "07121041a": "ततो दृष्ट्वा विनिहतं सिन्धुराजं जयद्रथम्\n",
    "07121041c": "पुत्राणां तव नेत्रेभ्यो दुःखाद्बह्वपतज्जलम्\n",
    "07121042a": "भीमसेनोऽपि संग्रामे बोधयन्निव पाण्डवम्\n",
    "07121042c": "सिंहनादेन महता पूरयामास रोदसी\n",
    "07121043a": "तं श्रुत्वा तु महानादं धर्मपुत्रो युधिष्ठिरः\n",
    "07121043c": "सैन्धवं निहतं मेने फल्गुनेन महात्मना\n",
    "07121044a": "ततो वादित्रघोषेण स्वान्योधानभिहर्षयन्\n",
    "07121044c": "अभ्यवर्तत संग्रामे भारद्वाजं युयुत्सया\n",
    "07121045a": "ततः प्रववृते राजन्नस्तं गच्छति भास्करे\n",
    "07121045c": "द्रोणस्य सोमकैः सार्धं संग्रामो लोमहर्षणः\n",
    "07121046a": "ते तु सर्वप्रयत्नेन भारद्वाजं जिघांसवः\n",
    "07121046c": "सैन्धवे निहते राजन्नयुध्यन्त महारथाः\n",
    "07121047a": "पाण्डवास्तु जयं लब्ध्वा सैन्धवं विनिहत्य च\n",
    "07121047c": "अयोधयंस्ततो द्रोणं जयोन्मत्तास्ततस्ततः\n",
    "07121048a": "अर्जुनोऽपि रणे योधांस्तावकान्रथसत्तमान्\n",
    "07121048c": "अयोधयन्महाराज हत्वा सैन्धवकं नृपम्\n",
    "07121049a": "स देवशत्रूनिव देवराजः; किरीटमाली व्यधमत्समन्तात्\n",
    "07121049c": "यथा तमांस्यभ्युदितस्तमोघ्नः; पूर्वां प्रतिज्ञां समवाप्य वीरः\n",
    "07122001": "धृतराष्ट्र उवाच\n",
    "07122001a": "तस्मिन्विनिहते वीरे सैन्धवे सव्यसाचिना\n",
    "07122001c": "मामका यदकुर्वन्त तन्ममाचक्ष्व संजय\n",
    "07122002": "संजय उवाच\n",
    "07122002a": "सैन्धवं निहतं दृष्ट्वा रणे पार्थेन मारिष\n",
    "07122002c": "अमर्षवशमापन्नः कृपः शारद्वतस्तदा\n",
    "07122003a": "महता शरवर्षेण पाण्डवं समवाकिरत्\n",
    "07122003c": "द्रौणिश्चाभ्यद्रवत्पार्थं रथमास्थाय फल्गुनम्\n",
    "07122004a": "तावेनं रथिनां श्रेष्ठौ रथाभ्यां रथसत्तमम्\n",
    "07122004c": "उभावुभयतस्तीक्ष्णैर्विशिखैरभ्यवर्षताम्\n",
    "07122005a": "स तथा शरवर्षाभ्यां सुमहद्भ्यां महाभुजः\n",
    "07122005c": "पीड्यमानः परामार्तिमगमद्रथिनां वरः\n",
    "07122006a": "सोऽजिघांसुर्गुरुं संख्ये गुरोस्तनयमेव च\n",
    "07122006c": "चकाराचार्यकं तत्र कुन्तीपुत्रो धनंजयः\n",
    "07122007a": "अस्त्रैरस्त्राणि संवार्य द्रौणेः शारद्वतस्य च\n",
    "07122007c": "मन्दवेगानिषूंस्ताभ्यामजिघांसुरवासृजत्\n",
    "07122008a": "ते नातिभृशमभ्यघ्नन्विशिखा जयचोदिताः\n",
    "07122008c": "बहुत्वात्तु परामार्तिं शराणां तावगच्छताम्\n",
    "07122009a": "अथ शारद्वतो राजन्कौन्तेयशरपीडितः\n",
    "07122009c": "अवासीदद्रथोपस्थे मूर्च्छामभिजगाम ह\n",
    "07122010a": "विह्वलं तमभिज्ञाय भर्तारं शरपीडितम्\n",
    "07122010c": "हतोऽयमिति च ज्ञात्वा सारथिस्तमपावहत्\n",
    "07122011a": "तस्मिन्सन्ने महाराज कृपे शारद्वते युधि\n",
    "07122011c": "अश्वत्थामाप्यपायासीत्पाण्डवेयाद्रथान्तरम्\n",
    "07122012a": "दृष्ट्वा शारद्वतं पार्थो मूर्छितं शरपीडितम्\n",
    "07122012c": "रथ एव महेष्वासः कृपणं पर्यदेवयत्\n",
    "07122013a": "पश्यन्निदं महाप्राज्ञः क्षत्ता राजानमुक्तवान्\n",
    "07122013c": "कुलान्तकरणे पापे जातमात्रे सुयोधने\n",
    "07122014a": "नीयतां परलोकाय साध्वयं कुलपांसनः\n",
    "07122014c": "अस्माद्धि कुरुमुख्यानां महदुत्पत्स्यते भयम्\n",
    "07122015a": "तदिदं समनुप्राप्तं वचनं सत्यवादिनः\n",
    "07122015c": "तत्कृते ह्यद्य पश्यामि शरतल्पगतं कृपम्\n",
    "07122016a": "धिगस्तु क्षात्रमाचारं धिगस्तु बलपौरुषम्\n",
    "07122016c": "को हि ब्राह्मणमाचार्यमभिद्रुह्येत मादृशः\n",
    "07122017a": "ऋषिपुत्रो ममाचार्यो द्रोणस्य दयितः सखा\n",
    "07122017c": "एष शेते रथोपस्थे मद्बाणैरभिपीडितः\n",
    "07122018a": "अकामयानेन मया विशिखैरर्दितो भृशम्\n",
    "07122018c": "अवासीदद्रथोपस्थे प्राणान्पीडयतीव मे\n",
    "07122019a": "शरार्दितेन हि मया प्रेक्षणीयो महाद्युतिः\n",
    "07122019c": "प्रत्यस्तो बहुभिर्बाणैर्दशधर्मगतेन वै\n",
    "07122020a": "शोचयत्येष निपतन्भूयः पुत्रवधाद्धि माम्\n",
    "07122020c": "कृपणं स्वरथे सन्नं पश्य कृष्ण यथा गतम्\n",
    "07122021a": "उपाकृत्य तु वै विद्यामाचार्येभ्यो नरर्षभाः\n",
    "07122021c": "प्रयच्छन्तीह ये कामान्देवत्वमुपयान्ति ते\n",
    "07122022a": "ये तु विद्यामुपादाय गुरुभ्यः पुरुषाधमाः\n",
    "07122022c": "घ्नन्ति तानेव दुर्वृत्तास्ते वै निरयगामिनः\n",
    "07122023a": "तदिदं नरकायाद्य कृतं कर्म मया ध्रुवम्\n",
    "07122023c": "आचार्यं शरवर्षेण रथे सादयता कृपम्\n",
    "07122024a": "यत्तत्पूर्वमुपाकुर्वन्नस्त्रं मामब्रवीत्कृपः\n",
    "07122024c": "न कथंचन कौरव्य प्रहर्तव्यं गुराविति\n",
    "07122025a": "तदिदं वचनं साधोराचार्यस्य महात्मनः\n",
    "07122025c": "नानुष्ठितं तमेवाजौ विशिखैरभिवर्षता\n",
    "07122026a": "नमस्तस्मै सुपूज्याय गौतमायापलायिने\n",
    "07122026c": "धिगस्तु मम वार्ष्णेय यो ह्यस्मै प्रहराम्यहम्\n",
    "07122027a": "तथा विलपमाने तु सव्यसाचिनि तं प्रति\n",
    "07122027c": "सैन्धवं निहतं दृष्ट्वा राधेयः समुपाद्रवत्\n",
    "07122028a": "उपायान्तं तु राधेयं दृष्ट्वा पार्थो महारथः\n",
    "07122028c": "प्रहसन्देवकीपुत्रमिदं वचनमब्रवीत्\n",
    "07122029a": "एष प्रयात्याधिरथिः सात्यकेः स्यन्दनं प्रति\n",
    "07122029c": "न मृष्यति हतं नूनं भूरिश्रवसमाहवे\n",
    "07122030a": "यत्र यात्येष तत्र त्वं चोदयाश्वाञ्जनार्दन\n",
    "07122030c": "मा सोमदत्तेः पदवीं गमयेत्सात्यकिं वृषः\n",
    "07122031a": "एवमुक्तो महाबाहुः केशवः सव्यसाचिना\n",
    "07122031c": "प्रत्युवाच महातेजाः कालयुक्तमिदं वचः\n",
    "07122032a": "अलमेष महाबाहुः कर्णायैको हि पाण्डव\n",
    "07122032c": "किं पुनर्द्रौपदेयाभ्यां सहितः सात्वतर्षभः\n",
    "07122033a": "न च तावत्क्षमः पार्थ कर्णेन तव संगरः\n",
    "07122033c": "प्रज्वलन्ती महोल्केव तिष्ठत्यस्य हि वासवी\n",
    "07122033e": "त्वदर्थं पूज्यमानैषा रक्ष्यते परवीरहन्\n",
    "07122034a": "अतः कर्णः प्रयात्वत्र सात्वतस्य यथा तथा\n",
    "07122034c": "अहं ज्ञास्यामि कौरव्य कालमस्य दुरात्मनः\n",
    "07122035": "धृतराष्ट्र उवाच\n",
    "07122035a": "योऽसौ कर्णेन वीरेण वार्ष्णेयस्य समागमः\n",
    "07122035c": "हते तु भूरिश्रवसि सैन्धवे च निपातिते\n",
    "07122036a": "सात्यकिश्चापि विरथः कं समारूढवान्रथम्\n",
    "07122036c": "चक्ररक्षौ च पाञ्चाल्यौ तन्ममाचक्ष्व संजय\n",
    "07122037": "संजय उवाच\n",
    "07122037a": "हन्त ते वर्णयिष्यामि यथावृत्तं महारणे\n",
    "07122037c": "शुश्रूषस्व स्थिरो भूत्वा दुराचरितमात्मनः\n",
    "07122038a": "पूर्वमेव हि कृष्णस्य मनोगतमिदं प्रभो\n",
    "07122038c": "विजेतव्यो यथा वीरः सात्यकिर्यूपकेतुना\n",
    "07122039a": "अतीतानागतं राजन्स हि वेत्ति जनार्दनः\n",
    "07122039c": "अतः सूतं समाहूय दारुकं संदिदेश ह\n",
    "07122039e": "रथो मे युज्यतां काल्यमिति राजन्महाबलः\n",
    "07122040a": "न हि देवा न गन्धर्वा न यक्षोरगराक्षसाः\n",
    "07122040c": "मानवा वा विजेतारः कृष्णयोः सन्ति केचन\n",
    "07122041a": "पितामहपुरोगाश्च देवाः सिद्धाश्च तं विदुः\n",
    "07122041c": "तयोः प्रभावमतुलं शृणु युद्धं च तद्यथा\n",
    "07122042a": "सात्यकिं विरथं दृष्ट्वा कर्णं चाभ्युद्यतायुधम्\n",
    "07122042c": "दध्मौ शङ्खं महावेगमार्षभेणाथ माधवः\n",
    "07122043a": "दारुकोऽवेत्य संदेशं श्रुत्वा शङ्खस्य च स्वनम्\n",
    "07122043c": "रथमन्वानयत्तस्मै सुपर्णोच्छ्रितकेतनम्\n",
    "07122044a": "स केशवस्यानुमते रथं दारुकसंयुतम्\n",
    "07122044c": "आरुरोह शिनेः पौत्रो ज्वलनादित्यसंनिभम्\n",
    "07122045a": "कामगैः सैन्यसुग्रीवमेघपुष्पबलाहकैः\n",
    "07122045c": "हयोदग्रैर्महावेगैर्हेमभाण्डविभूषितैः\n",
    "07122046a": "युक्तं समारुह्य च तं विमानप्रतिमं रथम्\n",
    "07122046c": "अभ्यद्रवत राधेयं प्रवपन्सायकान्बहून्\n",
    "07122047a": "चक्ररक्षावपि तदा युधामन्यूत्तमौजसौ\n",
    "07122047c": "धनंजयरथं हित्वा राधेयं प्रत्युदीययुः\n",
    "07122048a": "राधेयोऽपि महाराज शरवर्षं समुत्सृजन्\n",
    "07122048c": "अभ्यद्रवत्सुसंक्रुद्धो रणे शैनेयमच्युतम्\n",
    "07122049a": "नैव दैवं न गान्धर्वं नासुरोरगराक्षसम्\n",
    "07122049c": "तादृशं भुवि वा युद्धं दिवि वा श्रुतमित्युत\n",
    "07122050a": "उपारमत तत्सैन्यं सरथाश्वनरद्विपम्\n",
    "07122050c": "तयोर्दृष्ट्वा महाराज कर्म संमूढचेतनम्\n",
    "07122051a": "सर्वे च समपश्यन्त तद्युद्धमतिमानुषम्\n",
    "07122051c": "तयोर्नृवरयो राजन्सारथ्यं दारुकस्य च\n",
    "07122052a": "गतप्रत्यागतावृत्तैर्मण्डलैः संनिवर्तनैः\n",
    "07122052c": "सारथेस्तु रथस्थस्य काश्यपेयस्य विस्मिताः\n",
    "07122053a": "नभस्तलगताश्चैव देवगन्धर्वदानवाः\n",
    "07122053c": "अतीवावहिता द्रष्टुं कर्णशैनेययो रणम्\n",
    "07122054a": "मित्रार्थे तौ पराक्रान्तौ स्पर्धिनौ शुष्मिणौ रणे\n",
    "07122054c": "कर्णश्चामरसंकाशो युयुधानश्च सात्यकिः\n",
    "07122055a": "अन्योन्यं तौ महाराज शरवर्षैरवर्षताम्\n",
    "07122055c": "प्रममाथ शिनेः पौत्रं कर्णः सायकवृष्टिभिः\n",
    "07122056a": "अमृष्यमाणो निधनं कौरव्यजलसंधयोः\n",
    "07122056c": "कर्णः शोकसमाविष्टो महोरग इव श्वसन्\n",
    "07122057a": "स शैनेयं रणे क्रुद्धः प्रदहन्निव चक्षुषा\n",
    "07122057c": "अभ्यद्रवत वेगेन पुनः पुनररिंदमः\n",
    "07122058a": "तं तु संप्रेक्ष्य संक्रुद्धं सात्यकिः प्रत्यविध्यत\n",
    "07122058c": "महता शरवर्षेण गजः प्रतिगजं यथा\n",
    "07122059a": "तौ समेत्य नरव्याघ्रौ व्याघ्राविव तरस्विनौ\n",
    "07122059c": "अन्योन्यं संततक्षाते रणेऽनुपमविक्रमौ\n",
    "07122060a": "ततः कर्णं शिनेः पौत्रः सर्वपारशवैः शरैः\n",
    "07122060c": "बिभेद सर्वगात्रेषु पुनः पुनररिंदमः\n",
    "07122061a": "सारथिं चास्य भल्लेन रथनीडादपाहरत्\n",
    "07122061c": "अश्वांश्च चतुरः श्वेतान्निजघ्ने निशितैः शरैः\n",
    "07122062a": "छित्त्वा ध्वजं शतेनैव शतधा पुरुषर्षभः\n",
    "07122062c": "चकार विरथं कर्णं तव पुत्रस्य पश्यतः\n",
    "07122063a": "ततो विमनसो राजंस्तावकाः पुरुषर्षभाः\n",
    "07122063c": "वृषसेनः कर्णसुतः शल्यो मद्राधिपस्तथा\n",
    "07122064a": "द्रोणपुत्रश्च शैनेयं सर्वतः पर्यवारयन्\n",
    "07122064c": "ततः पर्याकुलं सर्वं न प्राज्ञायत किंचन\n",
    "07122065a": "तथा सात्यकिना वीरे विरथे सूतजे कृते\n",
    "07122065c": "हाहाकारस्ततो राजन्सर्वसैन्येषु चाभवत्\n",
    "07122066a": "कर्णोऽपि विह्वलो राजन्सात्वतेनार्दितः शरैः\n",
    "07122066c": "दुर्योधनरथं राजन्नारुरोह विनिःश्वसन्\n",
    "07122067a": "मानयंस्तव पुत्रस्य बाल्यात्प्रभृति सौहृदम्\n",
    "07122067c": "कृतां राज्यप्रदानेन प्रतिज्ञां परिपालयन्\n",
    "07122068a": "तथा तु विरथे कर्णे पुत्रान्वै तव पार्थिव\n",
    "07122068c": "दुःशासनमुखाञ्शूरान्नावधीत्सात्यकिर्वशी\n",
    "07122069a": "रक्षन्प्रतिज्ञां च पुनर्भीमसेनकृतां पुरा\n",
    "07122069c": "विरथान्विह्वलांश्चक्रे न तु प्राणैर्व्ययोजयत्\n",
    "07122070a": "भीमसेनेन तु वधः पुत्राणां ते प्रतिश्रुतः\n",
    "07122070c": "पुनर्द्यूते च पार्थेन वधः कर्णस्य संश्रुतः\n",
    "07122071a": "वधे त्वकुर्वन्यत्नं ते तस्य कर्णमुखास्तदा\n",
    "07122071c": "नाशक्नुवंश्च तं हन्तुं सात्यकिं प्रवरा रथाः\n",
    "07122072a": "द्रौणिश्च कृतवर्मा च तथैवान्ये महारथाः\n",
    "07122072c": "निर्जिता धनुषैकेन शतशः क्षत्रियर्षभाः\n",
    "07122072e": "काङ्क्षता परलोकं च धर्मराजस्य च प्रियम्\n",
    "07122073a": "कृष्णयोः सदृशो वीर्ये सात्यकिः शत्रुकर्शनः\n",
    "07122073c": "कृष्णो वापि भवेल्लोके पार्थो वापि धनुर्धरः\n",
    "07122073e": "शैनेयो वा नरव्याघ्रश्चतुर्थो नोपलभ्यते\n",
    "07122074": "धृतराष्ट्र उवाच\n",
    "07122074a": "अजय्यं रथमास्थाय वासुदेवस्य सात्यकिः\n",
    "07122074c": "विरथं कृतवान्कर्णं वासुदेवसमो युवा\n",
    "07122075a": "दारुकेण समायुक्तं स्वबाहुबलदर्पितः\n",
    "07122075c": "कच्चिदन्यं समारूढः स रथं सात्यकिः पुनः\n",
    "07122076a": "एतदिच्छाम्यहं श्रोतुं कुशलो ह्यसि भाषितुम्\n",
    "07122076c": "असह्यं तमहं मन्ये तन्ममाचक्ष्व संजय\n",
    "07122077": "संजय उवाच\n",
    "07122077a": "शृणु राजन्यथा तस्य रथमन्यं महामतिः\n",
    "07122077c": "दारुकस्यानुजस्तूर्णं कल्पनाविधिकल्पितम्\n",
    "07122078a": "आयसैः काञ्चनैश्चापि पट्टैर्नद्धं सकूबरम्\n",
    "07122078c": "तारासहस्रखचितं सिंहध्वजपताकिनम्\n",
    "07122079a": "अश्वैर्वातजवैर्युक्तं हेमभाण्डपरिच्छदैः\n",
    "07122079c": "पाण्डुरैरिन्दुसंकाशैः सर्वशब्दातिगैर्दृढैः\n",
    "07122080a": "चित्रकाञ्चनसंनाहैर्वाजिमुख्यैर्विशां पते\n",
    "07122080c": "घण्टाजालाकुलरवं शक्तितोमरविद्युतम्\n",
    "07122081a": "वृतं सांग्रामिकैर्द्रव्यैर्बहुशस्त्रपरिच्छदम्\n",
    "07122081c": "रथं संपादयामास मेघगम्भीरनिस्वनम्\n",
    "07122082a": "तं समारुह्य शैनेयस्तव सैन्यमुपाद्रवत्\n",
    "07122082c": "दारुकोऽपि यथाकामं प्रययौ केशवान्तिकम्\n",
    "07122083a": "कर्णस्यापि महाराज शङ्खगोक्षीरपाण्डुरैः\n",
    "07122083c": "चित्रकाञ्चनसंनाहैः सदश्वैर्वेगवत्तरैः\n",
    "07122084a": "हेमकक्ष्याध्वजोपेतं कॢप्तयन्त्रपताकिनम्\n",
    "07122084c": "अग्र्यं रथं सुयन्तारं बहुशस्त्रपरिच्छदम्\n",
    "07122085a": "उपाजह्रुस्तमास्थाय कर्णोऽप्यभ्यद्रवद्रिपून्\n",
    "07122085c": "एतत्ते सर्वमाख्यातं यन्मां त्वं परिपृच्छसि\n",
    "07122086a": "भूयश्चापि निबोध त्वं तवापनयजं क्षयम्\n",
    "07122086c": "एकत्रिंशत्तव सुता भीमसेनेन पातिताः\n",
    "07122087a": "दुर्मुखं प्रमुखे कृत्वा सततं चित्रयोधिनम्\n",
    "07122087c": "शतशो निहताः शूराः सात्वतेनार्जुनेन च\n",
    "07122088a": "भीष्मं प्रमुखतः कृत्वा भगदत्तं च मारिष\n",
    "07122088c": "एवमेष क्षयो वृत्तो राजन्दुर्मन्त्रिते तव\n",
    "07123001": "धृतराष्ट्र उवाच\n",
    "07123001a": "तथा गतेषु शूरेषु तेषां मम च संजय\n",
    "07123001c": "किं वै भीमस्तदाकार्षीत्तन्ममाचक्ष्व संजय\n",
    "07123002": "संजय उवाच\n",
    "07123002a": "विरथो भीमसेनो वै कर्णवाक्शल्यपीडितः\n",
    "07123002c": "अमर्षवशमापन्नः फल्गुनं वाक्यमब्रवीत्\n",
    "07123003a": "पुनः पुनस्तूबरक मूढ औदरिकेति च\n",
    "07123003c": "अकृतास्त्रक मा योधीर्बाल संग्रामकातर\n",
    "07123004a": "इति मामब्रवीत्कर्णः पश्यतस्ते धनंजय\n",
    "07123004c": "एवं वक्ता च मे वध्यस्तेन चोक्तोऽस्मि भारत\n",
    "07123005a": "एतद्व्रतं महाबाहो त्वया सह कृतं मया\n",
    "07123005c": "यथैतन्मम कौन्तेय तथा तव न संशयः\n",
    "07123006a": "तद्वधाय नरश्रेष्ठ स्मरैतद्वचनं मम\n",
    "07123006c": "यथा भवति तत्सत्यं तथा कुरु धनंजय\n",
    "07123007a": "तच्छ्रुत्वा वचनं तस्य भीमस्यामितविक्रमः\n",
    "07123007c": "ततोऽर्जुनोऽब्रवीत्कर्णं किंचिदभ्येत्य संयुगे\n",
    "07123008a": "कर्ण कर्ण वृथादृष्टे सूतपुत्रात्मसंस्तुत\n",
    "07123008c": "अधर्मबुद्धे शृणु मे यत्त्वा वक्ष्यामि सांप्रतम्\n",
    "07123009a": "द्विविधं कर्म शूराणां युद्धे जयपराजयौ\n",
    "07123009c": "तौ चाप्यनित्यौ राधेय वासवस्यापि युध्यतः\n",
    "07123010a": "मुमूर्षुर्युयुधानेन विरथोऽसि विसर्जितः\n",
    "07123010c": "यदृच्छया भीमसेनं विरथं कृतवानसि\n",
    "07123011a": "अधर्मस्त्वेष राधेय यत्त्वं भीममवोचथाः\n",
    "07123011c": "युद्धधर्मं विजानन्वै युध्यन्तमपलायिनम्\n",
    "07123011e": "पूरयन्तं यथाशक्ति शूरकर्माहवे तथा\n",
    "07123012a": "पश्यतां सर्वसैन्यानां केशवस्य ममैव च\n",
    "07123012c": "विरथो भीमसेनेन कृतोऽसि बहुशो रणे\n",
    "07123012e": "न च त्वां परुषं किंचिदुक्तवान्पण्डुनन्दनः\n",
    "07123013a": "यस्मात्तु बहु रूक्षं च श्रावितस्ते वृकोदरः\n",
    "07123013c": "परोक्षं यच्च सौभद्रो युष्माभिर्निहतो मम\n",
    "07123014a": "तस्मादस्यावलेपस्य सद्यः फलमवाप्नुहि\n",
    "07123014c": "त्वया तस्य धनुश्छिन्नमात्मनाशाय दुर्मते\n",
    "07123015a": "तस्माद्वध्योऽसि मे मूढ सभृत्यबलवाहनः\n",
    "07123015c": "कुरु त्वं सर्वकृत्यानि महत्ते भयमागतम्\n",
    "07123016a": "हन्तास्मि वृषसेनं ते प्रेक्षमाणस्य संयुगे\n",
    "07123016c": "ये चान्येऽप्युपयास्यन्ति बुद्धिमोहेन मां नृपाः\n",
    "07123016e": "तांश्च सर्वान्हनिष्यामि सत्येनायुधमालभे\n",
    "07123017a": "त्वां च मूढाकृतप्रज्ञमतिमानिनमाहवे\n",
    "07123017c": "दृष्ट्वा दुर्योधनो मन्दो भृशं तप्स्यति पातितम्\n",
    "07123018a": "अर्जुनेन प्रतिज्ञाते वधे कर्णसुतस्य तु\n",
    "07123018c": "महान्सुतुमुलः शब्दो बभूव रथिनां तदा\n",
    "07123019a": "तस्मिन्नाकुलसंग्रामे वर्तमाने महाभये\n",
    "07123019c": "मन्दरश्मिः सहस्रांशुरस्तं गिरिमुपागमत्\n",
    "07123020a": "ततो राजन्हृषीकेशः संग्रामशिरसि स्थितम्\n",
    "07123020c": "तीर्णप्रतिज्ञं बीभत्सुं परिष्वज्येदमब्रवीत्\n",
    "07123021a": "दिष्ट्या संपादिता जिष्णो प्रतिज्ञा महती त्वया\n",
    "07123021c": "दिष्ट्या च निहतः पापो वृद्धक्षत्रः सहात्मजः\n",
    "07123022a": "धार्तराष्ट्रबलं प्राप्य देवसेनापि भारत\n",
    "07123022c": "सीदेत समरे जिष्णो नात्र कार्या विचारणा\n",
    "07123023a": "न तं पश्यामि लोकेषु चिन्तयन्पुरुषं क्वचित्\n",
    "07123023c": "त्वदृते पुरुषव्याघ्र य एतद्योधयेद्बलम्\n",
    "07123024a": "महाप्रभावा बहवस्त्वया तुल्याधिकापि वा\n",
    "07123024c": "समेताः पृथिवीपाला धार्तराष्ट्रस्य कारणात्\n",
    "07123024e": "ते त्वां प्राप्य रणे क्रुद्धं नाभ्यवर्तन्त दंशिताः\n",
    "07123025a": "तव वीर्यं बलं चैव रुद्रशक्रान्तकोपमम्\n",
    "07123025c": "नेदृशं शक्नुयात्कश्चिद्रणे कर्तुं पराक्रमम्\n",
    "07123025e": "यादृशं कृतवानद्य त्वमेकः शत्रुतापनः\n",
    "07123026a": "एवमेव हते कर्णे सानुबन्धे दुरात्मनि\n",
    "07123026c": "वर्धयिष्यामि भूयस्त्वां विजितारिं हतद्विषम्\n",
    "07123027a": "तमर्जुनः प्रत्युवाच प्रसादात्तव माधव\n",
    "07123027c": "प्रतिज्ञेयं मयोत्तीर्णा विबुधैरपि दुस्तरा\n",
    "07123028a": "अनाश्चर्यो जयस्तेषां येषां नाथोऽसि माधव\n",
    "07123028c": "त्वत्प्रसादान्महीं कृत्स्नां संप्राप्स्यति युधिष्ठिरः\n",
    "07123029a": "तवैव भारो वार्ष्णेय तवैव विजयः प्रभो\n",
    "07123029c": "वर्धनीयास्तव वयं प्रेष्याश्च मधुसूदन\n",
    "07123030a": "एवमुक्तः स्मयन्कृष्णः शनकैर्वाहयन्हयान्\n",
    "07123030c": "दर्शयामास पार्थाय क्रूरमायोधनं महत्\n",
    "07123031": "श्रीकृष्ण उवाच\n",
    "07123031a": "प्रार्थयन्तो जयं युद्धे प्रथितं च महद्यशः\n",
    "07123031c": "पृथिव्यां शेरते शूराः पार्थिवास्त्वच्छरैर्हताः\n",
    "07123032a": "विकीर्णशस्त्राभरणा विपन्नाश्वरथद्विपाः\n",
    "07123032c": "संछिन्नभिन्नवर्माणो वैक्लव्यं परमं गताः\n",
    "07123033a": "ससत्त्वा गतसत्त्वाश्च प्रभया परया युताः\n",
    "07123033c": "सजीवा इव लक्ष्यन्ते गतसत्त्वा नराधिपाः\n",
    "07123034a": "तेषां शरैः स्वर्णपुङ्खैः शस्त्रैश्च विविधैः शितैः\n",
    "07123034c": "वाहनैरायुधैश्चैव संपूर्णां पश्य मेदिनीम्\n",
    "07123035a": "वर्मभिश्चर्मभिर्हारैः शिरोभिश्च सकुण्डलैः\n",
    "07123035c": "उष्णीषैर्मुकुटैः स्रग्भिश्चूडामणिभिरम्बरैः\n",
    "07123036a": "कण्ठसूत्रैरङ्गदैश्च निष्कैरपि च सुप्रभैः\n",
    "07123036c": "अन्यैश्चाभरणैश्चित्रैर्भाति भारत मेदिनी\n",
    "07123037a": "चामरैर्व्यजनैश्चित्रैर्ध्वजैश्चाश्वरथद्विपैः\n",
    "07123037c": "विविधैश्च परिस्तोमैरश्वानां च प्रकीर्णकैः\n",
    "07123038a": "कुथाभिश्च विचित्राभिर्वरूथैश्च महाधनैः\n",
    "07123038c": "संस्तीर्णां वसुधां पश्य चित्रपट्टैरिवावृताम्\n",
    "07123039a": "नागेभ्यः पतितानन्यान्कल्पितेभ्यो द्विपैः सह\n",
    "07123039c": "सिंहान्वज्रप्रणुन्नेभ्यो गिर्यग्रेभ्य इव च्युतान्\n",
    "07123040a": "संस्यूतान्वाजिभिः सार्धं धरण्यां पश्य चापरान्\n",
    "07123040c": "पदातिसादिसंघांश्च क्षतजौघपरिप्लुतान्\n",
    "07123041": "संजय उवाच\n",
    "07123041a": "एवं संदर्शयन्कृष्णो रणभूमिं किरीटिनः\n",
    "07123041c": "स्वैः समेतः स मुदितः पाञ्चजन्यं व्यनादयत्\n",
    "07124001": "संजय उवाच\n",
    "07124001a": "ततो युधिष्ठिरो राजा रथादाप्लुत्य भारत\n",
    "07124001c": "पर्यष्वजत्तदा कृष्णावानन्दाश्रुपरिप्लुतः\n",
    "07124002a": "प्रमृज्य वदनं शुभ्रं पुण्डरीकसमप्रभम्\n",
    "07124002c": "अब्रवीद्वासुदेवं च पाण्डवं च धनंजयम्\n",
    "07124003a": "दिष्ट्या पश्यामि संग्रामे तीर्णभारौ महारथौ\n",
    "07124003c": "दिष्ट्या च निहतः पापः सैन्धवः पुरुषाधमः\n",
    "07124004a": "कृष्ण दिष्ट्या मम प्रीतिर्महती प्रतिपादिता\n",
    "07124004c": "दिष्ट्या शत्रुगणाश्चैव निमग्नाः शोकसागरे\n",
    "07124005a": "न तेषां दुष्करं किंचित्त्रिषु लोकेषु विद्यते\n",
    "07124005c": "सर्वलोकगुरुर्येषां त्वं नाथो मधुसूदन\n",
    "07124006a": "तव प्रसादाद्गोविन्द वयं जेष्यामहे रिपून्\n",
    "07124006c": "यथा पूर्वं प्रसादात्ते दानवान्पाकशासनः\n",
    "07124007a": "पृथिवीविजयो वापि त्रैलोक्यविजयोऽपि वा\n",
    "07124007c": "ध्रुवो हि तेषां वार्ष्णेय येषां तुष्टोऽसि माधव\n",
    "07124008a": "न तेषां विद्यते पापं संग्रामे वा पराजयः\n",
    "07124008c": "त्रिदशेश्वरनाथस्त्वं येषां तुष्टोऽसि माधव\n",
    "07124009a": "त्वत्प्रसादाद्धृषीकेश शक्रः सुरगणेश्वरः\n",
    "07124009c": "त्रैलोक्यविजयं श्रीमान्प्राप्तवान्रणमूर्धनि\n",
    "07124010a": "तव चैव प्रसादेन त्रिदशास्त्रिदशेश्वर\n",
    "07124010c": "अमरत्वं गताः कृष्ण लोकांश्चाश्नुवतेऽक्षयान्\n",
    "07124011a": "त्वत्प्रसादसमुत्थेन विक्रमेणारिसूदन\n",
    "07124011c": "सुरेशत्वं गतः शक्रो हत्वा दैत्यान्सहस्रशः\n",
    "07124012a": "त्वत्प्रसादाद्धृषीकेश जगत्स्थावरजङ्गमम्\n",
    "07124012c": "स्ववर्त्मनि स्थितं वीर जपहोमेषु वर्तते\n",
    "07124013a": "एकार्णवमिदं पूर्वं सर्वमासीत्तमोमयम्\n",
    "07124013c": "त्वत्प्रसादात्प्रकाशत्वं जगत्प्राप्तं नरोत्तम\n",
    "07124014a": "स्रष्टारं सर्वलोकानां परमात्मानमच्युतम्\n",
    "07124014c": "ये प्रपन्ना हृषीकेशं न ते मुह्यन्ति कर्हिचित्\n",
    "07124015a": "अनादिनिधनं देवं लोककर्तारमव्ययम्\n",
    "07124015c": "त्वां भक्ता ये हृषीकेश दुर्गाण्यतितरन्ति ते\n",
    "07124016a": "परं पुराणं पुरुषं पुराणानां परं च यत्\n",
    "07124016c": "प्रपद्यतस्तं परमं परा भूतिर्विधीयते\n",
    "07124017a": "योऽगात चतुरो वेदान्यश्च वेदेषु गीयते\n",
    "07124017c": "तं प्रपद्य महात्मानं भूतिमाप्नोत्यनुत्तमाम्\n",
    "07124018a": "धनंजयसखा यश्च धनंजयहितश्च यः\n",
    "07124018c": "तं धनंजयगोप्तारं प्रपद्य सुखमेधते\n",
    "07124019a": "इत्युक्तौ तौ महात्मानावुभौ केशवपाण्डवौ\n",
    "07124019c": "तावब्रूतां तदा हृष्टौ राजानं पृथिवीपतिम्\n",
    "07124020a": "तव कोपाग्निना दग्धः पापो राजा जयद्रथः\n",
    "07124020c": "उदीर्णं चापि सुमहद्धार्तराष्ट्रबलं रणे\n",
    "07124021a": "हन्यते निहतं चैव विनङ्क्ष्यति च भारत\n",
    "07124021c": "तव क्रोधहता ह्येते कौरवाः शत्रुसूदन\n",
    "07124022a": "त्वां हि चक्षुर्हणं वीरं कोपयित्वा सुयोधनः\n",
    "07124022c": "समित्रबन्धुः समरे प्राणांस्त्यक्ष्यति दुर्मतिः\n",
    "07124023a": "तव क्रोधहतः पूर्वं देवैरपि सुदुर्जयः\n",
    "07124023c": "शरतल्पगतः शेते भीष्मः कुरुपितामहः\n",
    "07124024a": "दुर्लभो हि जयस्तेषां संग्रामे रिपुसूदन\n",
    "07124024c": "याता मृत्युवशं ते वै येषां क्रुद्धोऽसि पाण्डव\n",
    "07124025a": "राज्यं प्राणाः प्रियाः पुत्राः सौख्यानि विविधानि च\n",
    "07124025c": "अचिरात्तस्य नश्यन्ति येषां क्रुद्धोऽसि मानद\n",
    "07124026a": "विनष्टान्कौरवान्मन्ये सपुत्रपशुबान्धवान्\n",
    "07124026c": "राजधर्मपरे नित्यं त्वयि क्रुद्धे युधिष्ठिर\n",
    "07124027a": "ततो भीमो महाबाहुः सात्यकिश्च महारथः\n",
    "07124027c": "अभिवाद्य गुरुं ज्येष्ठं मार्गणैः क्षतविक्षतौ\n",
    "07124027e": "स्थितावास्तां महेष्वासौ पाञ्चाल्यैः परिवारितौ\n",
    "07124028a": "तौ दृष्ट्व मुदितौ वीरौ प्राञ्जली चाग्रतः स्थितौ\n",
    "07124028c": "अभ्यनन्दत कौन्तेयस्तावुभौ भीमसात्यकी\n",
    "07124029a": "दिष्ट्या पश्यामि वां वीरौ विमुक्तौ सैन्यसागरात्\n",
    "07124029c": "द्रोणग्राहाद्दुराधर्षाद्धार्दिक्यमकरालयात्\n",
    "07124029e": "दिष्ट्या च निर्जिताः संख्ये पृथिव्यां सर्वपार्थिवाः\n",
    "07124030a": "युवां विजयिनौ चापि दिष्ट्या पश्यामि संयुगे\n",
    "07124030c": "दिष्ट्या द्रोणो जितः संख्ये हार्दिक्यश्च महाबलः\n",
    "07124031a": "सैन्यार्णवं समुत्तीर्णौ दिष्ट्या पश्यामि चानघौ\n",
    "07124031c": "समरश्लाघिनौ वीरौ समरेष्वपलायिनौ\n",
    "07124031e": "मम प्राणसमौ चैव दिष्ट्या पश्यामि वामहम्\n",
    "07124032a": "इत्युक्त्वा पाण्डवो राजा युयुधानवृकोदरौ\n",
    "07124032c": "सस्वजे पुरुषव्याघ्रौ हर्षाद्बाष्पं मुमोच ह\n",
    "07124033a": "ततः प्रमुदितं सर्वं बलमासीद्विशां पते\n",
    "07124033c": "पाण्डवानां जयं दृष्ट्वा युद्धाय च मनो दधे\n",
    "07125001": "संजय उवाच\n",
    "07125001a": "सैन्धवे निहते राजन्पुत्रस्तव सुयोधनः\n",
    "07125001c": "अश्रुक्लिन्नमुखो दीनो निरुत्साहो द्विषज्जये\n",
    "07125001e": "अमन्यतार्जुनसमो योधो भुवि न विद्यते\n",
    "07125002a": "न द्रोणो न च राधेयो नाश्वत्थामा कृपो न च\n",
    "07125002c": "क्रुद्धस्य प्रमुखे स्थातुं पर्याप्ता इति मारिष\n",
    "07125003a": "निर्जित्य हि रणे पार्थः सर्वान्मम महारथान्\n",
    "07125003c": "अवधीत्सैन्धवं संख्ये नैनं कश्चिदवारयत्\n",
    "07125004a": "सर्वथा हतमेवैतत्कौरवाणां महद्बलम्\n",
    "07125004c": "न ह्यस्य विद्यते त्राता साक्षादपि पुरंदरः\n",
    "07125005a": "यमुपाश्रित्य संग्रामे कृतः शस्त्रसमुद्यमः\n",
    "07125005c": "स कर्णो निर्जितः संख्ये हतश्चैव जयद्रथः\n",
    "07125006a": "परुषाणि सभामध्ये प्रोक्तवान्यः स्म पाण्डवान्\n",
    "07125006c": "स कर्णो निर्जितः संख्ये सैन्धवश्च निपातितः\n",
    "07125007a": "यस्य वीर्यं समाश्रित्य शमं याचन्तमच्युतम्\n",
    "07125007c": "तृणवत्तमहं मन्ये स कर्णो निर्जितो युधि\n",
    "07125008a": "एवं क्लान्तमना राजन्नुपायाद्द्रोणमीक्षितुम्\n",
    "07125008c": "आगस्कृत्सर्वलोकस्य पुत्रस्ते भरतर्षभ\n",
    "07125009a": "ततस्तत्सर्वमाचख्यौ कुरूणां वैशसं महत्\n",
    "07125009c": "परान्विजयतश्चापि धार्तराष्ट्रान्निमज्जतः\n",
    "07125010": "दुर्योधन उवाच\n",
    "07125010a": "पश्य मूर्धावसिक्तानामाचार्य कदनं कृतम्\n",
    "07125010c": "कृत्वा प्रमुखतः शूरं भीष्मं मम पितामहम्\n",
    "07125011a": "तं निहत्य प्रलुब्धोऽयं शिखण्डी पूर्णमानसः\n",
    "07125011c": "पाञ्चालैः सहितः सर्वैः सेनाग्रमभिकर्षति\n",
    "07125012a": "अपरश्चापि दुर्धर्षः शिष्यस्ते सव्यसाचिना\n",
    "07125012c": "अक्षौहिणीः सप्त हत्वा हतो राजा जयद्रथः\n",
    "07125013a": "अस्मद्विजयकामानां सुहृदामुपकारिणाम्\n",
    "07125013c": "गन्तास्मि कथमानृण्यं गतानां यमसादनम्\n",
    "07125014a": "ये मदर्थं परीप्सन्ति वसुधां वसुधाधिपाः\n",
    "07125014c": "ते हित्वा वसुधैश्वर्यं वसुधामधिशेरते\n",
    "07125015a": "सोऽहं कापुरुषः कृत्वा मित्राणां क्षयमीदृशम्\n",
    "07125015c": "नाश्वमेधसहस्रेण पातुमात्मानमुत्सहे\n",
    "07125016a": "मम लुब्धस्य पापस्य तथा धर्मापचायिनः\n",
    "07125016c": "व्यायच्छन्तो जिगीषन्तः प्राप्ता वैवस्वतक्षयम्\n",
    "07125017a": "कथं पतितवृत्तस्य पृथिवी सुहृदां द्रुहः\n",
    "07125017c": "विवरं नाशकद्दातुं मम पार्थिवसंसदि\n",
    "07125018a": "सोऽहं रुधिरसिक्ताङ्गं राज्ञां मध्ये पितामहम्\n",
    "07125018c": "शयानं नाशकं त्रातुं भीष्ममायोधने हतम्\n",
    "07125019a": "तं मामनार्यपुरुषं मित्रद्रुहमधार्मिकम्\n",
    "07125019c": "किं स वक्ष्यति दुर्धर्षः समेत्य परलोकजित्\n",
    "07125020a": "जलसंधं महेष्वासं पश्य सात्यकिना हतम्\n",
    "07125020c": "मदर्थमुद्यतं शूरं प्राणांस्त्यक्त्वा महारथम्\n",
    "07125021a": "काम्बोजं निहतं दृष्ट्वा तथालम्बुसमेव च\n",
    "07125021c": "अन्यान्बहूंश्च सुहृदो जीवितार्थोऽद्य को मम\n",
    "07125022a": "व्यायच्छन्तो हताः शूरा मदर्थे येऽपराङ्मुखाः\n",
    "07125022c": "यतमानाः परं शक्त्या विजेतुमहितान्मम\n",
    "07125023a": "तेषां गत्वाहमानृण्यमद्य शक्त्या परंतप\n",
    "07125023c": "तर्पयिष्यामि तानेव जलेन यमुनामनु\n",
    "07125024a": "सत्यं ते प्रतिजानामि सर्वशस्त्रभृतां वर\n",
    "07125024c": "इष्टापूर्तेन च शपे वीर्येण च सुतैरपि\n",
    "07125025a": "निहत्य तान्रणे सर्वान्पाञ्चालान्पाण्डवैः सह\n",
    "07125025c": "शान्तिं लब्धास्मि तेषां वा रणे गन्ता सलोकताम्\n",
    "07125026a": "न हीदानीं सहाया मे परीप्सन्त्यनुपस्कृताः\n",
    "07125026c": "श्रेयो हि पाण्डून्मन्यन्ते न तथास्मान्महाभुज\n",
    "07125027a": "स्वयं हि मृत्युर्विहितः सत्यसंधेन संयुगे\n",
    "07125027c": "भवानुपेक्षां कुरुते सुशिष्यत्वाद्धनंजये\n",
    "07125028a": "अतो विनिहताः सर्वे येऽस्मज्जयचिकीर्षवः\n",
    "07125028c": "कर्णमेव तु पश्यामि संप्रत्यस्मज्जयैषिणम्\n",
    "07125029a": "यो हि मित्रमविज्ञाय याथातथ्येन मन्दधीः\n",
    "07125029c": "मित्रार्थे योजयत्येनं तस्य सोऽर्थोऽवसीदति\n",
    "07125030a": "तादृग्रूपमिदं कार्यं कृतं मम सुहृद्ब्रुवैः\n",
    "07125030c": "मोहाल्लुब्धस्य पापस्य जिह्माचारैस्ततस्ततः\n",
    "07125031a": "हतो जयद्रथश्चैव सौमदत्तिश्च वीर्यवान्\n",
    "07125031c": "अभीषाहाः शूरसेनाः शिबयोऽथ वसातयः\n",
    "07125032a": "सोऽहमद्य गमिष्यामि यत्र ते पुरुषर्षभाः\n",
    "07125032c": "हता मदर्थं संग्रामे युध्यमानाः किरीटिना\n",
    "07125033a": "न हि मे जीवितेनार्थस्तानृते पुरुषर्षभान्\n",
    "07125033c": "आचार्यः पाण्डुपुत्राणामनुजानातु नो भवान्\n",
    "07126001": "धृतराष्ट्र उवाच\n",
    "07126001a": "सिन्धुराजे हते तात समरे सव्यसाचिना\n",
    "07126001c": "तथैव भूरिश्रवसि किमासीद्वो मनस्तदा\n",
    "07126002a": "दुर्योधनेन च द्रोणस्तथोक्तः कुरुसंसदि\n",
    "07126002c": "किमुक्तवान्परं तस्मात्तन्ममाचक्ष्व संजय\n",
    "07126003": "संजय उवाच\n",
    "07126003a": "निष्टानको महानासीत्सैन्यानां तव भारत\n",
    "07126003c": "सैन्धवं निहतं दृष्ट्वा भूरिश्रवसमेव च\n",
    "07126004a": "मन्त्रितं तव पुत्रस्य ते सर्वमवमेनिरे\n",
    "07126004c": "येन मन्त्रेण निहताः शतशः क्षत्रियर्षभाः\n",
    "07126005a": "द्रोणस्तु तद्वचः श्रुत्वा पुत्रस्य तव दुर्मनाः\n",
    "07126005c": "मुहूर्तमिव तु ध्यात्वा भृशमार्तोऽभ्यभाषत\n",
    "07126006a": "दुर्योधन किमेवं मां वाक्शरैरभिकृन्तसि\n",
    "07126006c": "अजय्यं समरे नित्यं ब्रुवाणं सव्यसाचिनम्\n",
    "07126007a": "एतेनैवार्जुनं ज्ञातुमलं कौरव संयुगे\n",
    "07126007c": "यच्छिखण्ड्यवधीद्भीष्मं पाल्यमानः किरीटिना\n",
    "07126008a": "अवध्यं निहतं दृष्ट्वा संयुगे देवमानुषैः\n",
    "07126008c": "तदैवाज्ञासिषमहं नेयमस्तीति भारती\n",
    "07126009a": "यं पुंसां त्रिषु लोकेषु सर्वशूरममंस्महि\n",
    "07126009c": "तस्मिन्विनिहते शूरे किं शेषं पर्युपास्महे\n",
    "07126010a": "यान्स्म तान्ग्लहते तातः शकुनिः कुरुसंसदि\n",
    "07126010c": "अक्षान्न तेऽक्षा निशिता बाणास्ते शत्रुतापनाः\n",
    "07126011a": "त एते घ्नन्ति नस्तात विशिखा जयचोदिताः\n",
    "07126011c": "यांस्तदा ख्याप्यमानांस्त्वं विदुरेण न बुध्यसे\n",
    "07126012a": "तास्ता विलपतश्चापि विदुरस्य महात्मनः\n",
    "07126012c": "धीरस्य वाचो नाश्रौषीः क्षेमाय वदतः शिवाः\n",
    "07126013a": "तदिदं वर्तते घोरमागतं वैशसं महत्\n",
    "07126013c": "तस्यावमानाद्वाक्यस्य दुर्योधन कृते तव\n",
    "07126014a": "यच्च नः प्रेक्षमाणानां कृष्णामानाययः सभाम्\n",
    "07126014c": "अनर्हतीं कुले जातां सर्वधर्मानुचारिणीम्\n",
    "07126015a": "तस्याधर्मस्य गान्धारे फलं प्राप्तमिदं त्वया\n",
    "07126015c": "नो चेत्पापं परे लोके त्वमर्च्छेथास्ततोऽधिकम्\n",
    "07126016a": "यच्च तान्पाण्डवान्द्यूते विषमेण विजित्य ह\n",
    "07126016c": "प्राव्राजयस्तदारण्ये रौरवाजिनवाससः\n",
    "07126017a": "पुत्राणामिव चैतेषां धर्ममाचरतां सदा\n",
    "07126017c": "द्रुह्येत्को नु नरो लोके मदन्यो ब्राह्मणब्रुवः\n",
    "07126018a": "पाण्डवानामयं कोपस्त्वया शकुनिना सह\n",
    "07126018c": "आहृतो धृतराष्ट्रस्य संमते कुरुसंसदि\n",
    "07126019a": "दुःशासनेन संयुक्तः कर्णेन परिवर्धितः\n",
    "07126019c": "क्षत्तुर्वाक्यमनादृत्य त्वयाभ्यस्तः पुनः पुनः\n",
    "07126020a": "यत्तत्सर्वे पराभूय पर्यवारयतार्जुनिम्\n",
    "07126020c": "सिन्धुराजानमाश्रित्य स वो मध्ये कथं हतः\n",
    "07126021a": "कथं त्वयि च कर्णे च कृपे शल्ये च जीवति\n",
    "07126021c": "अश्वत्थाम्नि च कौरव्य निधनं सैन्धवोऽगमत्\n",
    "07126022a": "यद्वस्तत्सर्वराजानस्तेजस्तिग्ममुपासते\n",
    "07126022c": "सिन्धुराजं परित्रातुं स वो मध्ये कथं हतः\n",
    "07126023a": "मय्येव हि विशेषेण तथा दुर्योधन त्वयि\n",
    "07126023c": "आशंसत परित्राणमर्जुनात्स महीपतिः\n",
    "07126024a": "ततस्तस्मिन्परित्राणमलब्धवति फल्गुनात्\n",
    "07126024c": "न किंचिदनुपश्यामि जीवितत्राणमात्मनः\n",
    "07126025a": "मज्जन्तमिव चात्मानं धृष्टद्युम्नस्य किल्बिषे\n",
    "07126025c": "पश्याम्यहत्वा पाञ्चालान्सह तेन शिखण्डिना\n",
    "07126026a": "तन्मा किमभितप्यन्तं वाक्शरैरभिकृन्तसि\n",
    "07126026c": "अशक्तः सिन्धुराजस्य भूत्वा त्राणाय भारत\n",
    "07126027a": "सौवर्णं सत्यसंधस्य ध्वजमक्लिष्टकर्मणः\n",
    "07126027c": "अपश्यन्युधि भीष्मस्य कथमाशंससे जयम्\n",
    "07126028a": "मध्ये महारथानां च यत्राहन्यत सैन्धवः\n",
    "07126028c": "हतो भूरिश्रवाश्चैव किं शेषं तत्र मन्यसे\n",
    "07126029a": "कृप एव च दुर्धर्षो यदि जीवति पार्थिव\n",
    "07126029c": "यो नागात्सिन्धुराजस्य वर्त्म तं पूजयाम्यहम्\n",
    "07126030a": "यच्चापश्यं हतं भीष्मं पश्यतस्तेऽनुजस्य वै\n",
    "07126030c": "दुःशासनस्य कौरव्य कुर्वाणं कर्म दुष्करम्\n",
    "07126030e": "अवध्यकल्पं संग्रामे देवैरपि सवासवैः\n",
    "07126031a": "न ते वसुंधरास्तीति तदहं चिन्तये नृप\n",
    "07126031c": "इमानि पाण्डवानां च सृञ्जयानां च भारत\n",
    "07126031e": "अनीकान्याद्रवन्ते मां सहितान्यद्य मारिष\n",
    "07126032a": "नाहत्वा सर्वपाञ्चालान्कवचस्य विमोक्षणम्\n",
    "07126032c": "कर्तास्मि समरे कर्म धार्तराष्ट्र हितं तव\n",
    "07126033a": "राजन्ब्रूयाः सुतं मे त्वमश्वत्थामानमाहवे\n",
    "07126033c": "न सोमकाः प्रमोक्तव्या जीवितं परिरक्षता\n",
    "07126034a": "यच्च पित्रानुशिष्टोऽसि तद्वचः परिपालय\n",
    "07126034c": "आनृशंस्ये दमे सत्ये आर्जवे च स्थिरो भव\n",
    "07126035a": "धर्मार्थकामकुशलो धर्मार्थावप्यपीडयन्\n",
    "07126035c": "धर्मप्रधानः कार्याणि कुर्याश्चेति पुनः पुनः\n",
    "07126036a": "चक्षुर्मनोभ्यां संतोष्या विप्राः सेव्याश्च शक्तितः\n",
    "07126036c": "न चैषां विप्रियं कार्यं ते हि वह्निशिखोपमाः\n",
    "07126037a": "एष त्वहमनीकानि प्रविशाम्यरिसूदन\n",
    "07126037c": "रणाय महते राजंस्त्वया वाक्शल्यपीडितः\n",
    "07126038a": "त्वं च दुर्योधन बलं यदि शक्नोषि धारय\n",
    "07126038c": "रात्रावपि हि योत्स्यन्ते संरब्धाः कुरुसृञ्जयाः\n",
    "07126039a": "एवमुक्त्वा ततः प्रायाद्द्रोणः पाण्डवसृञ्जयान्\n",
    "07126039c": "मुष्णन्क्षत्रियतेजांसि नक्षत्राणामिवांशुमान्\n",
    "07127001": "संजय उवाच\n",
    "07127001a": "ततो दुर्योधनो राजा द्रोणेनैवं प्रचोदितः\n",
    "07127001c": "अमर्षवशमापन्नो युद्धायैव मनो दधे\n",
    "07127002a": "अब्रवीच्च तदा कर्णं पुत्रो दुर्योधनस्तव\n",
    "07127002c": "पश्य कृष्णसहायेन पाण्डवेन किरीटिना\n",
    "07127002e": "आचार्यविहितं व्यूहं भिन्नं देवैः सुदुर्भिदम्\n",
    "07127003a": "तव व्यायच्छमानस्य द्रोणस्य च महात्मनः\n",
    "07127003c": "मिषतां योधमुख्यानां सैन्धवो विनिपातितः\n",
    "07127004a": "पश्य राधेय राजानः पृथिव्यां प्रवरा युधि\n",
    "07127004c": "पार्थेनैकेन निहताः सिंहेनेवेतरा मृगाः\n",
    "07127005a": "मम व्यायच्छमानस्य समरे शत्रुसूदन\n",
    "07127005c": "अल्पावशेषं सैन्यं मे कृतं शक्रात्मजेन ह\n",
    "07127006a": "कथं ह्यनिच्छमानस्य द्रोणस्य युधि फल्गुनः\n",
    "07127006c": "भिन्द्यात्सुदुर्भिदं व्यूहं यतमानोऽपि संयुगे\n",
    "07127007a": "प्रियो हि फल्गुनो नित्यमाचार्यस्य महात्मनः\n",
    "07127007c": "ततोऽस्य दत्तवान्द्वारं नयुद्धेनारिमर्दन\n",
    "07127008a": "अभयं सैन्धवस्याजौ दत्त्वा द्रोणः परंतपः\n",
    "07127008c": "प्रादात्किरीटिने द्वारं पश्य निर्गुणतां मम\n",
    "07127009a": "यद्यदास्यमनुज्ञां वै पूर्वमेव गृहान्प्रति\n",
    "07127009c": "सिन्धुराजस्य समरे नाभविष्यज्जनक्षयः\n",
    "07127010a": "जयद्रथो जीवितार्थी गच्छमानो गृहान्प्रति\n",
    "07127010c": "मयानार्येण संरुद्धो द्रोणात्प्राप्याभयं रणे\n",
    "07127011a": "अद्य मे भ्रातरः क्षीणाश्चित्रसेनादयो युधि\n",
    "07127011c": "भीमसेनं समासाद्य पश्यतां नो दुरात्मनाम्\n",
    "07127012": "कर्ण उवाच\n",
    "07127012a": "आचार्यं मा विगर्हस्व शक्त्या युध्यत्यसौ द्विजः\n",
    "07127012c": "अजय्यान्पाण्डवान्मन्ये द्रोणेनास्त्रविदा मृधे\n",
    "07127013a": "तथा ह्येनमतिक्रम्य प्रविष्टः श्वेतवाहनः\n",
    "07127013c": "दैवदृष्टोऽन्यथाभावो न मन्ये विद्यते क्वचित्\n",
    "07127014a": "ततो नो युध्यमानानां परं शक्त्या सुयोधन\n",
    "07127014c": "सैन्धवो निहतो राजन्दैवमत्र परं स्मृतम्\n",
    "07127015a": "परं यत्नं कुर्वतां च त्वया सार्धं रणाजिरे\n",
    "07127015c": "हत्वास्माकं पौरुषं हि दैवं पश्चात्करोति नः\n",
    "07127015e": "सततं चेष्टमानानां निकृत्या विक्रमेण च\n",
    "07127016a": "दैवोपसृष्टः पुरुषो यत्कर्म कुरुते क्वचित्\n",
    "07127016c": "कृतं कृतं स्म तत्तस्य दैवेन विनिहन्यते\n",
    "07127017a": "यत्कर्तव्यं मनुष्येण व्यवसायवता सता\n",
    "07127017c": "तत्कार्यमविशङ्केन सिद्धिर्दैवे प्रतिष्ठिता\n",
    "07127018a": "निकृत्या निकृताः पार्था विषयोगैश्च भारत\n",
    "07127018c": "दग्धा जतुगृहे चापि द्यूतेन च पराजिताः\n",
    "07127019a": "राजनीतिं व्यपाश्रित्य प्रहिताश्चैव काननम्\n",
    "07127019c": "यत्नेन च कृतं यत्ते दैवेन विनिपातितम्\n",
    "07127020a": "युध्यस्व यत्नमास्थाय मृत्युं कृत्वा निवर्तनम्\n",
    "07127020c": "यततस्तव तेषां च दैवं मार्गेण यास्यति\n",
    "07127021a": "न तेषां मतिपूर्वं हि सुकृतं दृश्यते क्वचित्\n",
    "07127021c": "दुष्कृतं तव वा वीर बुद्ध्या हीनं कुरूद्वह\n",
    "07127022a": "दैवं प्रमाणं सर्वस्य सुकृतस्येतरस्य वा\n",
    "07127022c": "अनन्यकर्म दैवं हि जागर्ति स्वपतामपि\n",
    "07127023a": "बहूनि तव सैन्यानि योधाश्च बहवस्तथा\n",
    "07127023c": "न तथा पाण्डुपुत्राणामेवं युद्धमवर्तत\n",
    "07127024a": "तैरल्पैर्बहवो यूयं क्षयं नीताः प्रहारिणः\n",
    "07127024c": "शङ्के दैवस्य तत्कर्म पौरुषं येन नाशितम्\n",
    "07127025": "संजय उवाच\n",
    "07127025a": "एवं संभाषमाणानां बहु तत्तज्जनाधिप\n",
    "07127025c": "पाण्डवानामनीकानि समदृश्यन्त संयुगे\n",
    "07127026a": "ततः प्रववृते युद्धं व्यतिषक्तरथद्विपम्\n",
    "07127026c": "तावकानां परैः सार्धं राजन्दुर्मन्त्रिते तव\n",
    "07128001": "संजय उवाच\n",
    "07128001a": "तदुदीर्णगजाश्वौघं बलं तव जनाधिप\n",
    "07128001c": "पाण्डुसेनामभिद्रुत्य योधयामास सर्वतः\n",
    "07128002a": "पाञ्चालाः कुरवश्चैव योधयन्तः परस्परम्\n",
    "07128002c": "यमराष्ट्राय महते परलोकाय दीक्षिताः\n",
    "07128003a": "शूराः शूरैः समागम्य शरतोमरशक्तिभिः\n",
    "07128003c": "विव्यधुः समरे तूर्णं निन्युश्चैव यमक्षयम्\n",
    "07128004a": "रथिनां रथिभिः सार्धं रुधिरस्रावि दारुणम्\n",
    "07128004c": "प्रावर्तत महद्युद्धं निघ्नतामितरेतरम्\n",
    "07128005a": "वारणाश्च महाराज समासाद्य परस्परम्\n",
    "07128005c": "विषाणैर्दारयामासुः संक्रुद्धाश्च मदोत्कटाः\n",
    "07128006a": "हयारोहान्हयारोहाः प्रासशक्तिपरश्वधैः\n",
    "07128006c": "बिभिदुस्तुमुले युद्धे प्रार्थयन्तो महद्यशः\n",
    "07128007a": "पत्तयश्च महाबाहो शतशः शस्त्रपाणयः\n",
    "07128007c": "अन्योन्यमार्दयन्राजन्नित्ययत्ताः पराक्रमे\n",
    "07128008a": "गोत्राणां नामधेयानां कुलानां चैव मारिष\n",
    "07128008c": "श्रवणाद्धि विजानीमः पाञ्चालान्कुरुभिः सह\n",
    "07128009a": "अन्योन्यं समरे योधाः शरशक्तिपरश्वधैः\n",
    "07128009c": "प्रेषयन्परलोकाय विचरन्तो ह्यभीतवत्\n",
    "07128010a": "शरैर्दश दिशो राजंस्तेषां मुक्तैः सहस्रशः\n",
    "07128010c": "न भ्राजन्त यथापूर्वं भास्करेऽस्तं गतेऽपि च\n",
    "07128011a": "तथा प्रयुध्यमानेषु पाण्डवेयेषु निर्भयः\n",
    "07128011c": "दुर्योधनो महाराज व्यवगाहत तद्बलम्\n",
    "07128012a": "सैन्धवस्य वधेनैव भृशं दुःखसमन्वितः\n",
    "07128012c": "मर्तव्यमिति संचिन्त्य प्राविशत्तु द्विषद्बलम्\n",
    "07128013a": "नादयन्रथघोषेण कम्पयन्निव मेदिनीम्\n",
    "07128013c": "अभ्यवर्तत पुत्रस्ते पाण्डवानामनीकिनीम्\n",
    "07128014a": "स संनिपातस्तुमुलस्तस्य तेषां च भारत\n",
    "07128014c": "अभवत्सर्वसैन्यानामभावकरणो महान्\n",
    "07128015a": "मध्यंदिनगतं सूर्यं प्रतपन्तं गभस्तिभिः\n",
    "07128015c": "तथा तव सुतं मध्ये प्रतपन्तं शरोर्मिभिः\n",
    "07128016a": "न शेकुर्भारतं युद्धे पाण्डवाः समवेक्षितुम्\n",
    "07128016c": "पलायने कृतोत्साहा निरुत्साहा द्विषज्जये\n",
    "07128017a": "पर्यधावन्त पाञ्चाला वध्यमाना महात्मना\n",
    "07128017c": "रुक्मपुङ्खैः प्रसन्नाग्रैस्तव पुत्रेण धन्विना\n",
    "07128017e": "अर्द्यमानाः शरैस्तूर्णं न्यपतन्पाण्डुसैनिकाः\n",
    "07128018a": "न तादृशं रणे कर्म कृतवन्तस्तु तावकाः\n",
    "07128018c": "यादृशं कृतवान्राजा पुत्रस्तव विशां पते\n",
    "07128019a": "पुत्रेण तव सा सेना पाण्डवी मथिता रणे\n",
    "07128019c": "नलिनी द्विरदेनेव समन्तात्फुल्लपङ्कजा\n",
    "07128020a": "क्षीणतोयानिलार्काभ्यां हतत्विडिव पद्मिनी\n",
    "07128020c": "बभूव पाण्डवी सेना तव पुत्रस्य तेजसा\n",
    "07128021a": "पाण्डुसेनां हतां दृष्ट्वा तव पुत्रेण भारत\n",
    "07128021c": "भीमसेनपुरोगास्तु पाञ्चालाः समुपाद्रवन्\n",
    "07128022a": "स भीमसेनं दशभिर्माद्रीपुत्रौ त्रिभिस्त्रिभिः\n",
    "07128022c": "विराटद्रुपदौ षड्भिः शतेन च शिखण्डिनम्\n",
    "07128023a": "धृष्टद्युम्नं च सप्तत्या धर्मपुत्रं च सप्तभिः\n",
    "07128023c": "केकयांश्चैव चेदींश्च बहुभिर्निशितैः शरैः\n",
    "07128024a": "सात्वतं पञ्चभिर्विद्ध्वा द्रौपदेयांस्त्रिभिस्त्रिभिः\n",
    "07128024c": "घटोत्कचं च समरे विद्ध्वा सिंह इवानदत्\n",
    "07128025a": "शतशश्चापरान्योधान्सद्विपाश्वरथान्रणे\n",
    "07128025c": "शरैरवचकर्तोग्रैः क्रुद्धोऽन्तक इव प्रजाः\n",
    "07128026a": "तस्य तान्निघ्नतः शत्रून्रुक्मपृष्ठं महद्धनुः\n",
    "07128026c": "भल्लाभ्यां पाण्डवो ज्येष्ठस्त्रिधा चिच्छेद मारिष\n",
    "07128027a": "विव्याध चैनं दशभिः सम्यगस्तैः शितैः शरैः\n",
    "07128027c": "मर्माणि भित्त्वा ते सर्वे संभग्नाः क्षितिमाविशन्\n",
    "07128028a": "ततः प्रमुदिता योधाः परिवव्रुर्युधिष्ठिरम्\n",
    "07128028c": "वृत्रहत्यै यथा देवाः परिवव्रुः पुरंदरम्\n",
    "07128029a": "ततो युधिष्ठिरो राजा तव पुत्रस्य मारिष\n",
    "07128029c": "शरं परमदुर्वारं प्रेषयामास संयुगे\n",
    "07128029e": "स तेन भृशसंविद्धो निषसाद रथोत्तमे\n",
    "07128030a": "ततः पाञ्चालसैन्यानां भृशमासीद्रवो महान्\n",
    "07128030c": "हतो राजेति राजेन्द्र मुदितानां समन्ततः\n",
    "07128031a": "बाणशब्दरवश्चोग्रः शुश्रुवे तत्र मारिष\n",
    "07128031c": "अथ द्रोणो द्रुतं तत्र प्रत्यदृश्यत संयुगे\n",
    "07128032a": "हृष्टो दुर्योधनश्चापि दृढमादाय कार्मुकम्\n",
    "07128032c": "तिष्ठ तिष्ठेति राजानं ब्रुवन्पाण्डवमभ्ययात्\n",
    "07128033a": "प्रत्युद्ययुस्तं त्वरिताः पाञ्चाला राजगृद्धिनः\n",
    "07128033c": "तान्द्रोणः प्रतिजग्राह परीप्सन्कुरुसत्तमम्\n",
    "07128033e": "चण्डवातोद्धतान्मेघान्निघ्नन्रश्मिमुचो यथा\n",
    "07128034a": "ततो राजन्महानासीत्संग्रामो भूरिवर्धनः\n",
    "07128034c": "तावकानां परेषां च समेतानां युयुत्सया\n",
    "07129001": "धृतराष्ट्र उवाच\n",
    "07129001a": "यत्तदा प्राविशत्पाण्डूनाचार्यः कुपितो वशी\n",
    "07129001c": "उक्त्वा दुर्योधनं सम्यङ्मम शास्त्रातिगं सुतम्\n",
    "07129002a": "प्रविश्य विचरन्तं च रणे शूरमवस्थितम्\n",
    "07129002c": "कथं द्रोणं महेष्वासं पाण्डवाः पर्यवारयन्\n",
    "07129003a": "केऽरक्षन्दक्षिणं चक्रमाचार्यस्य महात्मनः\n",
    "07129003c": "के चोत्तरमरक्षन्त निघ्नतः शात्रवान्रणे\n",
    "07129004a": "नृत्यन्स रथमार्गेषु सर्वशस्त्रभृतां वरः\n",
    "07129004c": "धूमकेतुरिव क्रुद्धः कथं मृत्युमुपेयिवान्\n",
    "07129005": "संजय उवाच\n",
    "07129005a": "सायाह्ने सैन्धवं हत्वा राज्ञा पार्थः समेत्य च\n",
    "07129005c": "सात्यकिश्च महेष्वासो द्रोणमेवाभ्यधावताम्\n",
    "07129006a": "तथा युधिष्ठिरस्तूर्णं भीमसेनश्च पाण्डवः\n",
    "07129006c": "पृथक्चमूभ्यां संसक्तौ द्रोणमेवाभ्यधावताम्\n",
    "07129007a": "तथैव नकुलो धीमान्सहदेवश्च दुर्जयः\n",
    "07129007c": "धृष्टद्युम्नः शतानीको विराटश्च सकेकयः\n",
    "07129007e": "मत्स्याः शाल्वेयसेनाश्च द्रोणमेव ययुर्युधि\n",
    "07129008a": "द्रुपदश्च तथा राजा पाञ्चालैरभिरक्षितः\n",
    "07129008c": "धृष्टद्युम्नपिता राजन्द्रोणमेवाभ्यवर्तत\n",
    "07129009a": "द्रौपदेया महेष्वासा राक्षसश्च घटोत्कचः\n",
    "07129009c": "ससेनास्तेऽभ्यवर्तन्त द्रोणमेव महाद्युतिम्\n",
    "07129010a": "प्रभद्रकाश्च पाञ्चालाः षट्सहस्राः प्रहारिणः\n",
    "07129010c": "द्रोणमेवाभ्यवर्तन्त पुरस्कृत्य शिखण्डिनम्\n",
    "07129011a": "तथेतरे नरव्याघ्राः पाण्डवानां महारथाः\n",
    "07129011c": "सहिताः संन्यवर्तन्त द्रोणमेव द्विजर्षभम्\n",
    "07129012a": "तेषु शूरेषु युद्धाय गतेषु भरतर्षभ\n",
    "07129012c": "बभूव रजनी घोरा भीरूणां भयवर्धिनी\n",
    "07129013a": "योधानामशिवा रौद्रा राजन्नन्तकगामिनी\n",
    "07129013c": "कुञ्जराश्वमनुष्याणां प्राणान्तकरणी तदा\n",
    "07129014a": "तस्यां रजन्यां घोरायां नदन्त्यः सर्वतः शिवाः\n",
    "07129014c": "न्यवेदयन्भयं घोरं सज्वालकवलैर्मुखैः\n",
    "07129015a": "उलूकाश्चाप्यदृश्यन्त शंसन्तो विपुलं भयम्\n",
    "07129015c": "विशेषतः कौरवाणां ध्वजिन्यामतिदारुणम्\n",
    "07129016a": "ततः सैन्येषु राजेन्द्र शब्दः समभवन्महान्\n",
    "07129016c": "भेरीशब्देन महता मृदङ्गानां स्वनेन च\n",
    "07129017a": "गजानां गर्जितैश्चापि तुरङ्गाणां च हेषितैः\n",
    "07129017c": "खुरशब्दनिपातैश्च तुमुलः सर्वतोऽभवत्\n",
    "07129018a": "ततः समभवद्युद्धं संध्यायामतिदारुणम्\n",
    "07129018c": "द्रोणस्य च महाराज सृञ्जयानां च सर्वशः\n",
    "07129019a": "तमसा चावृते लोके न प्राज्ञायत किंचन\n",
    "07129019c": "सैन्येन रजसा चैव समन्तादुत्थितेन ह\n",
    "07129020a": "नरस्याश्वस्य नागस्य समसज्जत शोणितम्\n",
    "07129020c": "नापश्याम रजो भौमं कश्मलेनाभिसंवृताः\n",
    "07129021a": "रात्रौ वंशवनस्येव दह्यमानस्य पर्वते\n",
    "07129021c": "घोरश्चटचटाशब्दः शस्त्राणां पततामभूत्\n",
    "07129022a": "नैव स्वे न परे राजन्प्राज्ञायन्त तमोवृते\n",
    "07129022c": "उन्मत्तमिव तत्सर्वं बभूव रजनीमुखे\n",
    "07129023a": "भौमं रजोऽथ राजेन्द्र शोणितेन प्रशामितम्\n",
    "07129023c": "शातकौम्भैश्च कवचैर्भूषणैश्च तमोऽभ्यगात्\n",
    "07129024a": "ततः सा भारती सेना मणिहेमविभूषिता\n",
    "07129024c": "द्यौरिवासीत्सनक्षत्रा रजन्यां भरतर्षभ\n",
    "07129025a": "गोमायुबडसंघुष्टा शक्तिध्वजसमाकुला\n",
    "07129025c": "दारुणाभिरुता घोरा क्ष्वेडितोत्क्रुष्टनादिता\n",
    "07129026a": "ततोऽभवन्महाशब्दस्तुमुलो लोमहर्षणः\n",
    "07129026c": "समावृण्वन्दिशः सर्वा महेन्द्राशनिनिस्वनः\n",
    "07129027a": "सा निशीथे महाराज सेनादृश्यत भारती\n",
    "07129027c": "अङ्गदैः कुण्डलैर्निष्कैः शस्त्रैश्चैवावभासिता\n",
    "07129028a": "तत्र नागा रथाश्चैव जाम्बूनदविभूषिताः\n",
    "07129028c": "निशायां प्रत्यदृश्यन्त मेघा इव सविद्युतः\n",
    "07129029a": "ऋष्टिशक्तिगदाबाणमुसलप्रासपट्टिशाः\n",
    "07129029c": "संपतन्तो व्यदृश्यन्त भ्राजमाना इवाग्नयः\n",
    "07129030a": "दुर्योधनपुरोवातां रथनागबलाहकाम्\n",
    "07129030c": "वादित्रघोषस्तनितां चापविद्युद्ध्वजैर्वृताम्\n",
    "07129031a": "द्रोणपाण्डवपर्जन्यां खड्गशक्तिगदाशनिम्\n",
    "07129031c": "शरधारास्त्रपवनां भृशं शीतोष्णसंकुलाम्\n",
    "07129032a": "घोरां विस्मापनीमुग्रां जीवितच्छिदमप्लवाम्\n",
    "07129032c": "तां प्राविशन्नतिभयां सेनां युद्धचिकीर्षवः\n",
    "07129033a": "तस्मिन्रात्रिमुखे घोरे महाशब्दनिनादिते\n",
    "07129033c": "भीरूणां त्रासजनने शूराणां हर्षवर्धने\n",
    "07129034a": "रात्रियुद्धे तदा घोरे वर्तमाने सुदारुणे\n",
    "07129034c": "द्रोणमभ्यद्रवन्क्रुद्धाः सहिताः पाण्डुसृञ्जयाः\n",
    "07129035a": "ये ये प्रमुखतो राजन्न्यवर्तन्त महात्मनः\n",
    "07129035c": "तान्सर्वान्विमुखांश्चक्रे कांश्चिन्निन्ये यमक्षयम्\n",
    "07130001": "धृतराष्ट्र उवाच\n",
    "07130001a": "तस्मिन्प्रविष्टे दुर्धर्षे सृञ्जयानमितौजसि\n",
    "07130001c": "अमृष्यमाणे संरब्धे का वोऽभूद्वै मतिस्तदा\n",
    "07130002a": "दुर्योधनं तथा पुत्रमुक्त्वा शास्त्रातिगं मम\n",
    "07130002c": "यत्प्राविशदमेयात्मा किं पार्थः प्रत्यपद्यत\n",
    "07130003a": "निहते सैन्धवे वीरे भूरिश्रवसि चैव हि\n",
    "07130003c": "यदभ्यगान्महातेजाः पाञ्चालानपराजितः\n",
    "07130004a": "किममन्यत दुर्धर्षः प्रविष्टे शत्रुतापने\n",
    "07130004c": "दुर्योधनश्च किं कृत्यं प्राप्तकालममन्यत\n",
    "07130005a": "के च तं वरदं वीरमन्वयुर्द्विजसत्तमम्\n",
    "07130005c": "के चास्य पृष्ठतोऽगच्छन्वीराः शूरस्य युध्यतः\n",
    "07130005e": "के पुरस्तादयुध्यन्त निघ्नतः शात्रवान्रणे\n",
    "07130006a": "मन्येऽहं पाण्डवान्सर्वान्भारद्वाजशरार्दितान्\n",
    "07130006c": "शिशिरे कम्पमाना वै कृशा गाव इवाभिभो\n",
    "07130007a": "प्रविश्य स महेष्वासः पाञ्चालानरिमर्दनः\n",
    "07130007c": "कथं नु पुरुषव्याघ्रः पञ्चत्वमुपजग्मिवान्\n",
    "07130008a": "सर्वेषु सैन्येषु च संगतेषु; रात्रौ समेतेषु महारथेषु\n",
    "07130008c": "संलोड्यमानेषु पृथग्विधेषु; के वस्तदानीं मतिमन्त आसन्\n",
    "07130009a": "हतांश्चैव विषक्तांश्च पराभूतांश्च शंससि\n",
    "07130009c": "रथिनो विरथांश्चैव कृतान्युद्धेषु मामकान्\n",
    "07130010a": "कथमेषां तदा तत्र पार्थानामपलायिनाम्\n",
    "07130010c": "प्रकाशमभवद्रात्रौ कथं कुरुषु संजय\n",
    "07130011": "संजय उवाच\n",
    "07130011a": "रात्रियुद्धे तदा राजन्वर्तमाने सुदारुणे\n",
    "07130011c": "द्रोणमभ्यद्रवन्रात्रौ पाण्डवाः सहसैनिकाः\n",
    "07130012a": "ततो द्रोणः केकयांश्च धृष्टद्युम्नस्य चात्मजान्\n",
    "07130012c": "प्रेषयन्मृत्युलोकाय सर्वानिषुभिराशुगैः\n",
    "07130013a": "तस्य प्रमुखतो राजन्येऽवर्तन्त महारथाः\n",
    "07130013c": "तान्सर्वान्प्रेषयामास परलोकाय भारत\n",
    "07130014a": "प्रमथ्नन्तं तदा वीरं भारद्वाजं महारथम्\n",
    "07130014c": "अभ्यवर्तत संक्रुद्धः शिबी राजन्प्रतापवान्\n",
    "07130015a": "तमापतन्तं संप्रेक्ष्य पाण्डवानां महारथम्\n",
    "07130015c": "विव्याध दशभिर्द्रोणः सर्वपारशवैः शरैः\n",
    "07130016a": "तं शिबिः प्रतिविव्याध त्रिंशता निशितैः शरैः\n",
    "07130016c": "सारथिं चास्य भल्लेन स्मयमानो न्यपातयत्\n",
    "07130017a": "तस्य द्रोणो हयान्हत्वा सारथिं च महात्मनः\n",
    "07130017c": "अथास्य सशिरस्त्राणं शिरः कायादपाहरत्\n",
    "07130018a": "कलिङ्गानां च सैन्येन कलिङ्गस्य सुतो रणे\n",
    "07130018c": "पूर्वं पितृवधात्क्रुद्धो भीमसेनमुपाद्रवत्\n",
    "07130019a": "स भीमं पञ्चभिर्विद्ध्वा पुनर्विव्याध सप्तभिः\n",
    "07130019c": "विशोकं त्रिभिराजघ्ने ध्वजमेकेन पत्रिणा\n",
    "07130020a": "कलिङ्गानां तु तं शूरं क्रुद्धं क्रुद्धो वृकोदरः\n",
    "07130020c": "रथाद्रथमभिद्रुत्य मुष्टिनाभिजघान ह\n",
    "07130021a": "तस्य मुष्टिहतस्याजौ पाण्डवेन बलीयसा\n",
    "07130021c": "सर्वाण्यस्थीनि सहसा प्रापतन्वै पृथक्पृथक्\n",
    "07130022a": "तं कर्णो भ्रातरश्चास्य नामृष्यन्त महारथाः\n",
    "07130022c": "ते भीमसेनं नाराचैर्जघ्नुराशीविषोपमैः\n",
    "07130023a": "ततः शत्रुरथं त्यक्त्वा भीमो ध्रुवरथं गतः\n",
    "07130023c": "ध्रुवं चास्यन्तमनिशं मुष्टिना समपोथयत्\n",
    "07130023e": "स तथा पाण्डुपुत्रेण बलिना निहतोऽपतत्\n",
    "07130024a": "तं निहत्य महाराज भीमसेनो महाबलः\n",
    "07130024c": "जयरातरथं प्राप्य मुहुः सिंह इवानदत्\n",
    "07130025a": "जयरातमथाक्षिप्य नदन्सव्येन पाणिना\n",
    "07130025c": "तलेन नाशयामास कर्णस्यैवाग्रतः स्थितम्\n",
    "07130026a": "कर्णस्तु पाण्डवे शक्तिं काञ्चनीं समवासृजत्\n",
    "07130026c": "ततस्तामेव जग्राह प्रहसन्पाण्डुनन्दनः\n",
    "07130027a": "कर्णायैव च दुर्धर्षश्चिक्षेपाजौ वृकोदरः\n",
    "07130027c": "तामन्तरिक्षे चिच्छेद शकुनिस्तैलपायिना\n",
    "07130028a": "ततस्तव सुता राजन्भीमस्य रथमाव्रजन्\n",
    "07130028c": "महता शरवर्षेण छादयन्तो वृकोदरम्\n",
    "07130029a": "दुर्मदस्य ततो भीमः प्रहसन्निव संयुगे\n",
    "07130029c": "सारथिं च हयांश्चैव शरैर्निन्ये यमक्षयम्\n",
    "07130029e": "दुर्मदस्तु ततो यानं दुष्कर्णस्यावपुप्लुवे\n",
    "07130030a": "तावेकरथमारूढौ भ्रातरौ परतापनौ\n",
    "07130030c": "संग्रामशिरसो मध्ये भीमं द्वावभ्यधावताम्\n",
    "07130030e": "यथाम्बुपतिमित्रौ हि तारकं दैत्यसत्तमम्\n",
    "07130031a": "ततस्तु दुर्मदश्चैव दुष्कर्णश्च तवात्मजौ\n",
    "07130031c": "रथमेकं समारुह्य भीमं बाणैरविध्यताम्\n",
    "07130032a": "ततः कर्णस्य मिषतो द्रौणेर्दुर्योधनस्य च\n",
    "07130032c": "कृपस्य सोमदत्तस्य बाह्लीकस्य च पाण्डवः\n",
    "07130033a": "दुर्मदस्य च वीरस्य दुष्कर्णस्य च तं रथम्\n",
    "07130033c": "पादप्रहारेण धरां प्रावेशयदरिंदमः\n",
    "07130034a": "ततः सुतौ ते बलिनौ शूरौ दुष्कर्णदुर्मदौ\n",
    "07130034c": "मुष्टिनाहत्य संक्रुद्धो ममर्द चरणेन च\n",
    "07130035a": "ततो हाहाकृते सैन्ये दृष्ट्वा भीमं नृपाब्रुवन्\n",
    "07130035c": "रुद्रोऽयं भीमरूपेण धार्तराष्ट्रेषु गृध्यति\n",
    "07130036a": "एवमुक्त्वापलायन्त सर्वे भारत पार्थिवाः\n",
    "07130036c": "विसंज्ञावाहयन्वाहान्न च द्वौ सह धावतः\n",
    "07130037a": "ततो बले भृशलुलिते निशामुखे; सुपूजितो नृपवृषभैर्वृकोदरः\n",
    "07130037c": "महाबलः कमलविबुद्धलोचनो; युधिष्ठिरं नृपतिमपूजयद्बली\n",
    "07130038a": "ततो यमौ द्रुपदविराटकेकया; युधिष्ठिरश्चापि परां मुदं ययुः\n",
    "07130038c": "वृकोदरं भृशमभिपूजयंश्च ते; यथान्धके प्रतिनिहते हरं सुराः\n",
    "07130039a": "ततः सुतास्तव वरुणात्मजोपमा; रुषान्विताः सह गुरुणा महात्मना\n",
    "07130039c": "वृकोदरं सरथपदातिकुञ्जरा; युयुत्सवो भृशमभिपर्यवारयन्\n",
    "07130040a": "ततोऽभवत्तिमिरघनैरिवावृतं; महाभये भयदमतीव दारुणम्\n",
    "07130040c": "निशामुखे बडवृकगृध्रमोदनं; महात्मनां नृपवरयुद्धमद्भुतम्\n",
    "07131001": "संजय उवाच\n",
    "07131001a": "प्रायोपविष्टे तु हते पुत्रे सात्यकिना ततः\n",
    "07131001c": "सोमदत्तो भृशं क्रुद्धः सात्यकिं वाक्यमब्रवीत्\n",
    "07131002a": "क्षत्रधर्मः पुरा दृष्टो यस्तु देवैर्महात्मभिः\n",
    "07131002c": "तं त्वं सात्वत संत्यज्य दस्युधर्मे कथं रतः\n",
    "07131003a": "पराङ्मुखाय दीनाय न्यस्तशस्त्राय याचते\n",
    "07131003c": "क्षत्रधर्मरतः प्राज्ञः कथं नु प्रहरेद्रणे\n",
    "07131004a": "द्वावेव किल वृष्णीनां तत्र ख्यातौ महारथौ\n",
    "07131004c": "प्रद्युम्नश्च महाबाहुस्त्वं चैव युधि सात्वत\n",
    "07131005a": "कथं प्रायोपविष्टाय पार्थेन छिन्नबाहवे\n",
    "07131005c": "नृशंसं पतनीयं च तादृशं कृतवानसि\n",
    "07131006a": "शपे सात्वत पुत्राभ्यामिष्टेन सुकृतेन च\n",
    "07131006c": "अनतीतामिमां रात्रिं यदि त्वां वीरमानिनम्\n",
    "07131007a": "अरक्ष्यमाणं पार्थेन जिष्णुना ससुतानुजम्\n",
    "07131007c": "न हन्यां निरये घोरे पतेयं वृष्णिपांसन\n",
    "07131008a": "एवमुक्त्वा सुसंक्रुद्धः सोमदत्तो महाबलः\n",
    "07131008c": "दध्मौ शङ्खं च तारेण सिंहनादं ननाद च\n",
    "07131009a": "ततः कमलपत्राक्षः सिंहदंष्ट्रो महाबलः\n",
    "07131009c": "सात्वतो भृशसंक्रुद्धः सोमदत्तमथाब्रवीत्\n",
    "07131010a": "हतो भूरिश्रवा वीरस्तव पुत्रो महारथः\n",
    "07131010c": "शलश्चैव तथा राजन्भ्रातृव्यसनकर्शितः\n",
    "07131011a": "त्वां चाप्यद्य वधिष्यामि सपुत्रपशुबान्धवम्\n",
    "07131011c": "तिष्ठेदानीं रणे यत्तः कौरवोऽसि विशेषतः\n",
    "07131012a": "यस्मिन्दानं दमः शौचमहिंसा ह्रीर्धृतिः क्षमा\n",
    "07131012c": "अनपायीनि सर्वाणि नित्यं राज्ञि युधिष्ठिरे\n",
    "07131013a": "मृदङ्गकेतोस्तस्य त्वं तेजसा निहतः पुरा\n",
    "07131013c": "सकर्णसौबलः संख्ये विनाशं समुपेष्यसि\n",
    "07131014a": "शपेऽहं कृष्णचरणैरिष्टापूर्तेन चैव ह\n",
    "07131014c": "यदि त्वां ससुतं पापं न हन्यां युधि रोषितः\n",
    "07131014e": "अपयास्यसि चेत्त्यक्त्वा ततो मुक्तो भविष्यसि\n",
    "07131015a": "एवमाभाष्य चान्योन्यं क्रोधसंरक्तलोचनौ\n",
    "07131015c": "प्रवृत्तौ शरसंपातं कर्तुं पुरुषसत्तमौ\n",
    "07131016a": "ततो गजसहस्रेण रथानामयुतेन च\n",
    "07131016c": "दुर्योधनः सोमदत्तं परिवार्य व्यवस्थितः\n",
    "07131017a": "शकुनिश्च सुसंक्रुद्धः सर्वशस्त्रभृतां वरः\n",
    "07131017c": "पुत्रपौत्रैः परिवृतो भ्रातृभिश्चेन्द्रविक्रमैः\n",
    "07131017e": "स्यालस्तव महाबाहुर्वज्रसंहननो युवा\n",
    "07131018a": "साग्रं शतसहस्रं तु हयानां तस्य धीमतः\n",
    "07131018c": "सोमदत्तं महेष्वासं समन्तात्पर्यरक्षत\n",
    "07131019a": "रक्ष्यमाणश्च बलिभिश्छादयामास सात्यकिम्\n",
    "07131019c": "तं छाद्यमानं विशिखैर्दृष्ट्वा संनतपर्वभिः\n",
    "07131019e": "धृष्टद्युम्नोऽभ्ययात्क्रुद्धः प्रगृह्य महतीं चमूम्\n",
    "07131020a": "चण्डवाताभिसृष्टानामुदधीनामिव स्वनः\n",
    "07131020c": "आसीद्राजन्बलौघानामन्योन्यमभिनिघ्नताम्\n",
    "07131021a": "विव्याध सोमदत्तस्तु सात्वतं नवभिः शरैः\n",
    "07131021c": "सात्यकिर्दशभिश्चैनमवधीत्कुरुपुंगवम्\n",
    "07131022a": "सोऽतिविद्धो बलवता समरे दृढधन्वना\n",
    "07131022c": "रथोपस्थं समासाद्य मुमोह गतचेतनः\n",
    "07131023a": "तं विमूढं समालक्ष्य सारथिस्त्वरयान्वितः\n",
    "07131023c": "अपोवाह रणाद्वीरं सोमदत्तं महारथम्\n",
    "07131024a": "तं विसंज्ञं समालोक्य युयुधानशरार्दितम्\n",
    "07131024c": "द्रौणिरभ्यद्रवत्क्रुद्धः सात्वतं रणमूर्धनि\n",
    "07131025a": "तमापतन्तं संप्रेक्ष्य शैनेयस्य रथं प्रति\n",
    "07131025c": "भैमसेनिः सुसंक्रुद्धः प्रत्यमित्रमवारयत्\n",
    "07131026a": "कार्ष्णायसमयं घोरमृक्षचर्मावृतं महत्\n",
    "07131026c": "युक्तं गजनिभैर्वाहैर्न हयैर्नापि वा गजैः\n",
    "07131027a": "विक्षिप्तमष्टचक्रेण विवृताक्षेण कूजता\n",
    "07131027c": "ध्वजेनोच्छ्रिततुण्डेन गृध्रराजेन राजता\n",
    "07131028a": "लोहितार्द्रपताकं तमन्त्रमालाविभूषितम्\n",
    "07131028c": "अष्टचक्रसमायुक्तमास्थाय विपुलं रथम्\n",
    "07131029a": "शूलमुद्गरधारिण्या शैलपादपहस्तया\n",
    "07131029c": "रक्षसां घोररूपाणामक्षौहिण्या समावृतः\n",
    "07131030a": "तमुद्यतमहाचापं निशाम्य व्यथिता नृपाः\n",
    "07131030c": "युगान्तकालसमये दण्डहस्तमिवान्तकम्\n",
    "07131031a": "भयार्दिता प्रचुक्षोभ पुत्रस्य तव वाहिनी\n",
    "07131031c": "वायुना क्षोभितावर्ता गङ्गेवोर्ध्वतरङ्गिणी\n",
    "07131032a": "घटोत्कचप्रयुक्तेन सिंहनादेन भीषिताः\n",
    "07131032c": "प्रसुस्रुवुर्गजा मूत्रं विव्यथुश्च नरा भृशम्\n",
    "07131033a": "ततोऽश्मवृष्टिरत्यर्थमासीत्तत्र समन्ततः\n",
    "07131033c": "संध्याकालाधिकबलैः प्रमुक्ता राक्षसैः क्षितौ\n",
    "07131034a": "आयसानि च चक्राणि भुशुण्ड्यः प्रासतोमराः\n",
    "07131034c": "पतन्त्यविरलाः शूलाः शतघ्न्यः पट्टिशास्तथा\n",
    "07131035a": "तदुग्रमतिरौद्रं च दृष्ट्वा युद्धं नराधिपाः\n",
    "07131035c": "तनयास्तव कर्णश्च व्यथिताः प्राद्रवन्दिशः\n",
    "07131036a": "तत्रैकोऽस्त्रबलश्लाघी द्रौणिर्मानी न विव्यथे\n",
    "07131036c": "व्यधमच्च शरैर्मायां घटोत्कचविनिर्मिताम्\n",
    "07131037a": "निहतायां तु मायायाममर्षी स घटोत्कचः\n",
    "07131037c": "विससर्ज शरान्घोरांस्तेऽश्वत्थामानमाविशन्\n",
    "07131038a": "भुजगा इव वेगेन वल्मीकं क्रोधमूर्छिताः\n",
    "07131038c": "ते शरा रुधिराभ्यक्ता भित्त्वा शारद्वतीसुतम्\n",
    "07131038e": "विविशुर्धरणीं शीघ्रा रुक्मपुङ्खाः शिलाशिताः\n",
    "07131039a": "अश्वत्थामा तु संक्रुद्धो लघुहस्तः प्रतापवान्\n",
    "07131039c": "घटोत्कचमभिक्रुद्धं बिभेद दशभिः शरैः\n",
    "07131040a": "घटोत्कचोऽतिविद्धस्तु द्रोणपुत्रेण मर्मसु\n",
    "07131040c": "चक्रं शतसहस्रारमगृह्णाद्व्यथितो भृशम्\n",
    "07131041a": "क्षुरान्तं बालसूर्याभं मणिवज्रविभूषितम्\n",
    "07131041c": "अश्वत्थाम्नस्तु चिक्षेप भैमसेनिर्जिघांसया\n",
    "07131042a": "वेगेन महता गच्छद्विक्षिप्तं द्रौणिना शरैः\n",
    "07131042c": "अभाग्यस्येव संकल्पस्तन्मोघं न्यपतद्भुवि\n",
    "07131043a": "घटोत्कचस्ततस्तूर्णं दृष्ट्वा चक्रं निपातितम्\n",
    "07131043c": "द्रौणिं प्राच्छादयद्बाणैः स्वर्भानुरिव भास्करम्\n",
    "07131044a": "घटोत्कचसुतः श्रीमान्भिन्नाञ्जनचयोपमः\n",
    "07131044c": "रुरोध द्रौणिमायान्तं प्रभञ्जनमिवाद्रिराट्\n",
    "07131045a": "पौत्रेण भीमसेनस्य शरैः सोऽञ्जनपर्वणा\n",
    "07131045c": "बभौ मेघेन धाराभिर्गिरिर्मेरुरिवार्दितः\n",
    "07131046a": "अश्वत्थामा त्वसंभ्रान्तो रुद्रोपेन्द्रेन्द्रविक्रमः\n",
    "07131046c": "ध्वजमेकेन बाणेन चिच्छेदाञ्जनपर्वणः\n",
    "07131047a": "द्वाभ्यां तु रथयन्तारं त्रिभिश्चास्य त्रिवेणुकम्\n",
    "07131047c": "धनुरेकेन चिच्छेद चतुर्भिश्चतुरो हयान्\n",
    "07131048a": "विरथस्योद्यतं हस्ताद्धेमबिन्दुभिराचितम्\n",
    "07131048c": "विशिखेन सुतीक्ष्णेन खड्गमस्य द्विधाकरोत्\n",
    "07131049a": "गदा हेमाङ्गदा राजंस्तूर्णं हैडिम्बसूनुना\n",
    "07131049c": "भ्राम्योत्क्षिप्ता शरैः सापि द्रौणिनाभ्याहतापतत्\n",
    "07131050a": "ततोऽन्तरिक्षमुत्पत्य कालमेघ इवोन्नदन्\n",
    "07131050c": "ववर्षाञ्जनपर्वा स द्रुमवर्षं नभस्तलात्\n",
    "07131051a": "ततो मायाधरं द्रौणिर्घटोत्कचसुतं दिवि\n",
    "07131051c": "मार्गणैरभिविव्याध घनं सूर्य इवांशुभिः\n",
    "07131052a": "सोऽवतीर्य पुनस्तस्थौ रथे हेमपरिष्कृते\n",
    "07131052c": "महीधर इवात्युच्चः श्रीमानञ्जनपर्वतः\n",
    "07131053a": "तमयस्मयवर्माणं द्रौणिर्भीमात्मजात्मजम्\n",
    "07131053c": "जघानाञ्जनपर्वाणं महेश्वर इवान्धकम्\n",
    "07131054a": "अथ दृष्ट्वा हतं पुत्रमश्वत्थाम्ना महाबलम्\n",
    "07131054c": "द्रौणेः सकाशमभ्येत्य रोषात्प्रचलिताङ्गदः\n",
    "07131055a": "प्राह वाक्यमसंभ्रान्तो वीरं शारद्वतीसुतम्\n",
    "07131055c": "दहन्तं पाण्डवानीकं वनमग्निमिवोद्धतम्\n",
    "07131056a": "तिष्ठ तिष्ठ न मे जीवन्द्रोणपुत्र गमिष्यसि\n",
    "07131056c": "त्वामद्य निहनिष्यामि क्रौञ्चमग्निसुतो यथा\n",
    "07131057": "अश्वत्थामोवाच\n",
    "07131057a": "गच्छ वत्स सहान्यैस्त्वं युध्यस्वामरविक्रम\n",
    "07131057c": "न हि पुत्रेण हैडिम्बे पिता न्याय्यं प्रबाधितुम्\n",
    "07131058a": "कामं खलु न मे रोषो हैडिम्बे विद्यते त्वयि\n",
    "07131058c": "किं तु रोषान्वितो जन्तुर्हन्यादात्मानमप्युत\n",
    "07131059": "संजय उवाच\n",
    "07131059a": "श्रुत्वैतत्क्रोधताम्राक्षः पुत्रशोकसमन्वितः\n",
    "07131059c": "अश्वत्थामानमायस्तो भैमसेनिरभाषत\n",
    "07131060a": "किमहं कातरो द्रौणे पृथग्जन इवाहवे\n",
    "07131060c": "भीमात्खल्वहमुत्पन्नः कुरूणां विपुले कुले\n",
    "07131061a": "पाण्डवानामहं पुत्रः समरेष्वनिवर्तिनाम्\n",
    "07131061c": "रक्षसामधिराजोऽहं दशग्रीवसमो बले\n",
    "07131062a": "तिष्ठ तिष्ठ न मे जीवन्द्रोणपुत्र गमिष्यसि\n",
    "07131062c": "युद्धश्रद्धामहं तेऽद्य विनेष्यामि रणाजिरे\n",
    "07131063a": "इत्युक्त्वा रोषताम्राक्षो राक्षसः सुमहाबलः\n",
    "07131063c": "द्रौणिमभ्यद्रवत्क्रुद्धो गजेन्द्रमिव केसरी\n",
    "07131064a": "रथाक्षमात्रैरिषुभिरभ्यवर्षद्घटोत्कचः\n",
    "07131064c": "रथिनामृषभं द्रौणिं धाराभिरिव तोयदः\n",
    "07131065a": "शरवृष्टिं शरैर्द्रौणिरप्राप्तां तां व्यशातयत्\n",
    "07131065c": "ततोऽन्तरिक्षे बाणानां संग्रामोऽन्य इवाभवत्\n",
    "07131066a": "अथास्त्रसंघर्षकृतैर्विस्फुलिङ्गैः समाबभौ\n",
    "07131066c": "विभावरीमुखे व्योम खद्योतैरिव चित्रितम्\n",
    "07131067a": "निशाम्य निहतां मायां द्रौणिना रणमानिना\n",
    "07131067c": "घटोत्कचस्ततो मायां ससर्जान्तर्हितः पुनः\n",
    "07131068a": "सोऽभवद्गिरिरत्युच्चः शिखरैस्तरुसंकटैः\n",
    "07131068c": "शूलप्रासासिमुसलजलप्रस्रवणो महान्\n",
    "07131069a": "तमञ्जनचयप्रख्यं द्रौणिर्दृष्ट्वा महीधरम्\n",
    "07131069c": "प्रपतद्भिश्च बहुभिः शस्त्रसंघैर्न चुक्षुभे\n",
    "07131070a": "ततः स्मयन्निव द्रौणिर्वज्रमस्त्रमुदीरयत्\n",
    "07131070c": "स तेनास्त्रेण शैलेन्द्रः क्षिप्तः क्षिप्रमनश्यत\n",
    "07131071a": "ततः स तोयदो भूत्वा नीलः सेन्द्रायुधो दिवि\n",
    "07131071c": "अश्मवृष्टिभिरत्युग्रो द्रौणिमाच्छादयद्रणे\n",
    "07131072a": "अथ संधाय वायव्यमस्त्रमस्त्रविदां वरः\n",
    "07131072c": "व्यधमद्द्रोणतनयो नीलमेघं समुत्थितम्\n",
    "07131073a": "स मार्गणगणैर्द्रौणिर्दिशः प्रच्छाद्य सर्वतः\n",
    "07131073c": "शतं रथसहस्राणां जघान द्विपदां वरः\n",
    "07131074a": "स दृष्ट्वा पुनरायान्तं रथेनायतकार्मुकम्\n",
    "07131074c": "घटोत्कचमसंभ्रान्तं राक्षसैर्बहुभिर्वृतम्\n",
    "07131075a": "सिंहशार्दूलसदृशैर्मत्तद्विरदविक्रमैः\n",
    "07131075c": "गजस्थैश्च रथस्थैश्च वाजिपृष्ठगतैरपि\n",
    "07131076a": "विवृतास्यशिरोग्रीवैर्हैडिम्बानुचरैः सह\n",
    "07131076c": "पौलस्त्यैर्यातुधानैश्च तामसैश्चोग्रविक्रमैः\n",
    "07131077a": "नानाशस्त्रधरैर्वीरैर्नानाकवचभूषणैः\n",
    "07131077c": "महाबलैर्भीमरवैः संरम्भोद्वृत्तलोचनैः\n",
    "07131078a": "उपस्थितैस्ततो युद्धे राक्षसैर्युद्धदुर्मदैः\n",
    "07131078c": "विषण्णमभिसंप्रेक्ष्य पुत्रं ते द्रौणिरब्रवीत्\n",
    "07131079a": "तिष्ठ दुर्योधनाद्य त्वं न कार्यः संभ्रमस्त्वया\n",
    "07131079c": "सहैभिर्भ्रातृभिर्वीरैः पार्थिवैश्चेन्द्रविक्रमैः\n",
    "07131080a": "निहनिष्याम्यमित्रांस्ते न तवास्ति पराजयः\n",
    "07131080c": "सत्यं ते प्रतिजानामि पर्याश्वासय वाहिनीम्\n",
    "07131081": "दुर्योधन उवाच\n",
    "07131081a": "न त्वेतदद्भुतं मन्ये यत्ते महदिदं मनः\n",
    "07131081c": "अस्मासु च परा भक्तिस्तव गौतमिनन्दन\n",
    "07131082": "संजय उवाच\n",
    "07131082a": "अश्वत्थामानमुक्त्वैवं ततः सौबलमब्रवीत्\n",
    "07131082c": "वृतः शतसहस्रेण रथानां रणशोभिनाम्\n",
    "07131083a": "षष्ट्या गजसहस्रैश्च प्रयाहि त्वं धनंजयम्\n",
    "07131083c": "कर्णश्च वृषसेनश्च कृपो नीलस्तथैव च\n",
    "07131084a": "उदीच्याः कृतवर्मा च पुरुमित्रः श्रुतार्पणः\n",
    "07131084c": "दुःशासनो निकुम्भश्च कुण्डभेदी उरुक्रमः\n",
    "07131085a": "पुरंजयो दृढरथः पताकी हेमपङ्कजः\n",
    "07131085c": "शल्यारुणीन्द्रसेनाश्च संजयो विजयो जयः\n",
    "07131086a": "कमलाक्षः पुरुः क्राथी जयवर्मा सुदर्शनः\n",
    "07131086c": "एते त्वामनुयास्यन्ति पत्तीनामयुतानि षट्\n",
    "07131087a": "जहि भीमं यमौ चोभौ धर्मराजं च मातुल\n",
    "07131087c": "असुरानिव देवेन्द्रो जयाशा मे त्वयि स्थिता\n",
    "07131088a": "दारितान्द्रौणिना बाणैर्भृशं विक्षतविग्रहान्\n",
    "07131088c": "जहि मातुल कौन्तेयानसुरानिव पावकिः\n",
    "07131089a": "एवमुक्तो ययौ शीघ्रं पुत्रेण तव सौबलः\n",
    "07131089c": "पिप्रीषुस्ते सुतान्राजन्दिधक्षुश्चैव पाण्डवान्\n",
    "07131090a": "अथ प्रववृते युद्धं द्रौणिराक्षसयोर्मृधे\n",
    "07131090c": "विभावर्यां सुतुमुलं शक्रप्रह्रादयोरिव\n",
    "07131091a": "ततो घटोत्कचो बाणैर्दशभिर्गौतमीसुतम्\n",
    "07131091c": "जघानोरसि संक्रुद्धो विषाग्निप्रतिमैर्दृढैः\n",
    "07131092a": "स तैरभ्याहतो गाढं शरैर्भीमसुतेरितैः\n",
    "07131092c": "चचाल रथमध्यस्थो वातोद्धूत इव द्रुमः\n",
    "07131093a": "भूयश्चाञ्जलिकेनास्य मार्गणेन महाप्रभम्\n",
    "07131093c": "द्रौणिहस्तस्थितं चापं चिच्छेदाशु घटोत्कचः\n",
    "07131094a": "ततोऽन्यद्द्रौणिरादाय धनुर्भारसहं महत्\n",
    "07131094c": "ववर्ष विशिखांस्तीक्ष्णान्वारिधारा इवाम्बुदः\n",
    "07131095a": "ततः शारद्वतीपुत्रः प्रेषयामास भारत\n",
    "07131095c": "सुवर्णपुङ्खाञ्शत्रुघ्नान्खचरान्खचरान्प्रति\n",
    "07131096a": "तद्बाणैरर्दितं यूथं रक्षसां पीनवक्षसाम्\n",
    "07131096c": "सिंहैरिव बभौ मत्तं गजानामाकुलं कुलम्\n",
    "07131097a": "विधम्य राक्षसान्बाणैः साश्वसूतरथान्विभुः\n",
    "07131097c": "ददाह भगवान्वह्निर्भूतानीव युगक्षये\n",
    "07131098a": "स दग्ध्वाक्षौहिणीं बाणैर्नैरृतान्रुरुचे भृशम्\n",
    "07131098c": "पुरेव त्रिपुरं दग्ध्वा दिवि देवो महेश्वरः\n",
    "07131099a": "युगान्ते सर्वभूतानि दग्ध्वेव वसुरुल्बणः\n",
    "07131099c": "रराज जयतां श्रेष्ठो द्रोणपुत्रस्तवाहितान्\n",
    "07131100a": "तेषु राजसहस्रेषु पाण्डवेयेषु भारत\n",
    "07131100c": "नैनं निरीक्षितुं कश्चिच्छक्नोति द्रौणिमाहवे\n",
    "07131100e": "ऋते घटोत्कचाद्वीराद्राक्षसेन्द्रान्महाबलात्\n",
    "07131101a": "स पुनर्भरतश्रेष्ठ क्रोधाद्रक्तान्तलोचनः\n",
    "07131101c": "तलं तलेन संहत्य संदश्य दशनच्छदम्\n",
    "07131101e": "स्वसूतमब्रवीत्क्रुद्धो द्रोणपुत्राय मां वह\n",
    "07131102a": "स ययौ घोररूपेण तेन जैत्रपताकिना\n",
    "07131102c": "द्वैरथं द्रोणपुत्रेण पुनरप्यरिसूदनः\n",
    "07131103a": "स चिक्षेप ततः क्रुद्धो द्रोणपुत्राय राक्षसः\n",
    "07131103c": "अष्टचक्रां महारौद्रामशनीं रुद्रनिर्मिताम्\n",
    "07131104a": "तामवप्लुत्य जग्राह द्रौणिर्न्यस्य रथे धनुः\n",
    "07131104c": "चिक्षेप चैनां तस्यैव स्यन्दनात्सोऽवपुप्लुवे\n",
    "07131105a": "साश्वसूतध्वजं वाहं भस्म कृत्वा महाप्रभा\n",
    "07131105c": "विवेश वसुधां भित्त्वा साशनिर्भृशदारुणा\n",
    "07131106a": "द्रौणेस्तत्कर्म दृष्ट्वा तु सर्वभूतान्यपूजयन्\n",
    "07131106c": "यदवप्लुत्य जग्राह घोरां शंकरनिर्मिताम्\n",
    "07131107a": "धृष्टद्युम्नरथं गत्वा भैमसेनिस्ततो नृप\n",
    "07131107c": "मुमोच निशितान्बाणान्पुनर्द्रौणेर्महोरसि\n",
    "07131108a": "धृष्टद्युम्नोऽप्यसंभ्रान्तो मुमोचाशीविषोपमान्\n",
    "07131108c": "सुवर्णपुङ्खान्विशिखान्द्रोणपुत्रस्य वक्षसि\n",
    "07131109a": "ततो मुमोच नाराचान्द्रौणिस्ताभ्यां सहस्रशः\n",
    "07131109c": "तावप्यग्निशिखाप्रख्यैर्जघ्नतुस्तस्य मार्गणान्\n",
    "07131110a": "अतितीव्रमभूद्युद्धं तयोः पुरुषसिंहयोः\n",
    "07131110c": "योधानां प्रीतिजननं द्रौणेश्च भरतर्षभ\n",
    "07131111a": "ततो रथसहस्रेण द्विरदानां शतैस्त्रिभिः\n",
    "07131111c": "षड्भिर्वाजिसहस्रैश्च भीमस्तं देशमाव्रजत्\n",
    "07131112a": "ततो भीमात्मजं रक्षो धृष्टद्युम्नं च सानुगम्\n",
    "07131112c": "अयोधयत धर्मात्मा द्रौणिरक्लिष्टकर्मकृत्\n",
    "07131113a": "तत्राद्भुततमं द्रौणिर्दर्शयामास विक्रमम्\n",
    "07131113c": "अशक्यं कर्तुमन्येन सर्वभूतेषु भारत\n",
    "07131114a": "निमेषान्तरमात्रेण साश्वसूतरथद्विपाम्\n",
    "07131114c": "अक्षौहिणीं राक्षसानां शितैर्बाणैरशातयत्\n",
    "07131115a": "मिषतो भीमसेनस्य हैडिम्बेः पार्षतस्य च\n",
    "07131115c": "यमयोर्धर्मपुत्रस्य विजयस्याच्युतस्य च\n",
    "07131116a": "प्रगाढमञ्जोगतिभिर्नाराचैरभिताडिताः\n",
    "07131116c": "निपेतुर्द्विरदा भूमौ द्विशृङ्गा इव पर्वताः\n",
    "07131117a": "निकृत्तैर्हस्तिहस्तैश्च विचलद्भिरितस्ततः\n",
    "07131117c": "रराज वसुधा कीर्णा विसर्पद्भिरिवोरगैः\n",
    "07131118a": "क्षिप्तैः काञ्चनदण्डैश्च नृपच्छत्रैः क्षितिर्बभौ\n",
    "07131118c": "द्यौरिवोदितचन्द्रार्का ग्रहाकीर्णा युगक्षये\n",
    "07131119a": "प्रवृद्धध्वजमण्डूकां भेरीविस्तीर्णकच्छपाम्\n",
    "07131119c": "छत्रहंसावलीजुष्टां फेनचामरमालिनीम्\n",
    "07131120a": "कङ्कगृध्रमहाग्राहां नैकायुधझषाकुलाम्\n",
    "07131120c": "रथक्षिप्तमहावप्रां पताकारुचिरद्रुमाम्\n",
    "07131121a": "शरमीनां महारौद्रां प्रासशक्त्युग्रडुण्डुभाम्\n",
    "07131121c": "मज्जामांसमहापङ्कां कबन्धावर्जितोडुपाम्\n",
    "07131122a": "केशशैवलकल्माषां भीरूणां कश्मलावहाम्\n",
    "07131122c": "नागेन्द्रहययोधानां शरीरव्ययसंभवाम्\n",
    "07131123a": "शोणितौघमहावेगां द्रौणिः प्रावर्तयन्नदीम्\n",
    "07131123c": "योधार्तरवनिर्घोषां क्षतजोर्मिसमाकुलाम्\n",
    "07131124a": "प्रायादतिमहाघोरं यमक्षयमहोदधिम्\n",
    "07131124c": "निहत्य राक्षसान्बाणैर्द्रौणिर्हैडिम्बमार्दयत्\n",
    "07131125a": "पुनरप्यतिसंक्रुद्धः सवृकोदरपार्षतान्\n",
    "07131125c": "स नाराचगणैः पार्थान्द्रौणिर्विद्ध्वा महाबलः\n",
    "07131126a": "जघान सुरथं नाम द्रुपदस्य सुतं विभुः\n",
    "07131126c": "पुनः श्रुतंजयं नाम सुरथस्यानुजं रणे\n",
    "07131127a": "बलानीकं जयानीकं जयाश्वं चाभिजघ्निवान्\n",
    "07131127c": "श्रुताह्वयं च राजेन्द्र द्रौणिर्निन्ये यमक्षयम्\n",
    "07131128a": "त्रिभिश्चान्यैः शरैस्तीक्ष्णैः सुपुङ्खै रुक्ममालिनम्\n",
    "07131128c": "शत्रुंजयं च बलिनं शक्रलोकं निनाय ह\n",
    "07131129a": "जघान स पृषध्रं च चन्द्रदेवं च मानिनम्\n",
    "07131129c": "कुन्तिभोजसुतांश्चाजौ दशभिर्दश जघ्निवान्\n",
    "07131130a": "अश्वत्थामा सुसंक्रुद्धः संधायोग्रमजिह्मगम्\n",
    "07131130c": "मुमोचाकर्णपूर्णेन धनुषा शरमुत्तमम्\n",
    "07131130e": "यमदण्डोपमं घोरमुद्दिश्याशु घटोत्कचम्\n",
    "07131131a": "स भित्त्वा हृदयं तस्य राक्षसस्य महाशरः\n",
    "07131131c": "विवेश वसुधां शीघ्रं सपुङ्खः पृथिवीपते\n",
    "07131132a": "तं हतं पतितं ज्ञात्वा धृष्टद्युम्नो महारथः\n",
    "07131132c": "द्रौणेः सकाशाद्राजेन्द्र अपनिन्ये रथान्तरम्\n",
    "07131133a": "तथा पराङ्मुखरथं सैन्यं यौधिष्ठिरं नृप\n",
    "07131133c": "पराजित्य रणे वीरो द्रोणपुत्रो ननाद ह\n",
    "07131133e": "पूजितः सर्वभूतैश्च तव पुत्रैश्च भारत\n",
    "07131134a": "अथ शरशतभिन्नकृत्तदेहै;र्हतपतितैः क्षणदाचरैः समन्तात्\n",
    "07131134c": "निधनमुपगतैर्मही कृताभू;द्गिरिशिखरैरिव दुर्गमातिरौद्रा\n",
    "07131135a": "तं सिद्धगन्धर्वपिशाचसंघा; नागाः सुपर्णाः पितरो वयांसि\n",
    "07131135c": "रक्षोगणा भूतगणाश्च द्रौणि;मपूजयन्नप्सरसः सुराश्च\n",
    "07132001": "संजय उवाच\n",
    "07132001a": "द्रुपदस्यात्मजान्दृष्ट्वा कुन्तिभोजसुतांस्तथा\n",
    "07132001c": "द्रोणपुत्रेण निहतान्राक्षसांश्च सहस्रशः\n",
    "07132002a": "युधिष्ठिरो भीमसेनो धृष्टद्युम्नश्च पार्षतः\n",
    "07132002c": "युयुधानश्च संयत्ता युद्धायैव मनो दधुः\n",
    "07132003a": "सोमदत्तः पुनः कुर्द्धो दृष्ट्वा सात्यकिमाहवे\n",
    "07132003c": "महता शरवर्षेण छादयामास सर्वतः\n",
    "07132004a": "ततः समभवद्युद्धमतीव भयवर्धनम्\n",
    "07132004c": "त्वदीयानां परेषां च घोरं विजयकाङ्क्षिणाम्\n",
    "07132005a": "दशभिः सात्वतस्यार्थे भीमो विव्याध कौरवम्\n",
    "07132005c": "सोमदत्तोऽपि तं वीरं शतेन प्रत्यविध्यत\n",
    "07132006a": "सात्वतस्त्वभिसंक्रुद्धः पुत्राधिभिरभिप्लुतम्\n",
    "07132006c": "वृद्धमृद्धं गुणैः सर्वैर्ययातिमिव नाहुषम्\n",
    "07132007a": "विव्याध दशभिस्तीक्ष्णैः शरैर्वज्रनिपातिभिः\n",
    "07132007c": "शक्त्या चैनमथाहत्य पुनर्विव्याध सप्तभिः\n",
    "07132008a": "ततस्तु सात्यकेरर्थे भीमसेनो नवं दृढम्\n",
    "07132008c": "मुमोच परिघं घोरं सोमदत्तस्य मूर्धनि\n",
    "07132009a": "सात्यकिश्चाग्निसंकाशं मुमोच शरमुत्तमम्\n",
    "07132009c": "सोमदत्तोरसि क्रुद्धः सुपत्रं निशितं युधि\n",
    "07132010a": "युगपत्पेततुरथ घोरौ परिघमार्गणौ\n",
    "07132010c": "शरीरे सोमदत्तस्य स पपात महारथः\n",
    "07132011a": "व्यामोहिते तु तनये बाह्लीकः समुपाद्रवत्\n",
    "07132011c": "विसृजञ्शरवर्षाणि कालवर्षीव तोयदः\n",
    "07132012a": "भीमोऽथ सात्वतस्यार्थे बाह्लीकं नवभिः शरैः\n",
    "07132012c": "पीडयन्वै महात्मानं विव्याध रणमूर्धनि\n",
    "07132013a": "प्रातिपीयस्तु संक्रुद्धः शक्तिं भीमस्य वक्षसि\n",
    "07132013c": "निचखान महाबाहुः पुरंदर इवाशनिम्\n",
    "07132014a": "स तयाभिहतो भीमश्चकम्पे च मुमोह च\n",
    "07132014c": "प्राप्य चेतश्च बलवान्गदामस्मै ससर्ज ह\n",
    "07132015a": "सा पाण्डवेन प्रहिता बाह्लीकस्य शिरोऽहरत्\n",
    "07132015c": "स पपात हतः पृथ्व्यां वज्राहत इवाद्रिराट्\n",
    "07132016a": "तस्मिन्विनिहते वीरे बाह्लीके पुरुषर्षभे\n",
    "07132016c": "पुत्रास्तेऽभ्यर्दयन्भीमं दश दाशरथेः समाः\n",
    "07132017a": "नाराचैर्दशभिर्भीमस्तान्निहत्य तवात्मजान्\n",
    "07132017c": "कर्णस्य दयितं पुत्रं वृषसेनमवाकिरत्\n",
    "07132018a": "ततो वृषरथो नाम भ्राता कर्णस्य विश्रुतः\n",
    "07132018c": "जघान भीमं नाराचैस्तमप्यभ्यवधीद्बली\n",
    "07132019a": "ततः सप्त रथान्वीरः स्यालानां तव भारत\n",
    "07132019c": "निहत्य भीमो नाराचैः शतचन्द्रमपोथयत्\n",
    "07132020a": "अमर्षयन्तो निहतं शतचन्द्रं महारथम्\n",
    "07132020c": "शकुनेर्भ्रातरो वीरा गजाक्षः शरभो विभुः\n",
    "07132020e": "अभिद्रुत्य शरैस्तीक्ष्णैर्भीमसेनमताडयन्\n",
    "07132021a": "स तुद्यमानो नाराचैर्वृष्टिवेगैरिवर्षभः\n",
    "07132021c": "जघान पञ्चभिर्बाणैः पञ्चैवातिबलो रथान्\n",
    "07132021e": "तान्दृष्ट्वा निहतान्वीरान्विचेलुर्नृपसत्तमाः\n",
    "07132022a": "ततो युधिष्ठिरः क्रुद्धस्तवानीकमशातयत्\n",
    "07132022c": "मिषतः कुम्भयोनेश्च पुत्राणां च तवानघ\n",
    "07132023a": "अम्बष्ठान्मालवाञ्शूरांस्त्रिगर्तान्सशिबीनपि\n",
    "07132023c": "प्राहिणोन्मृत्युलोकाय गणान्युद्धे युधिष्ठिरः\n",
    "07132024a": "अभीषाहाञ्शूरसेनान्बाह्लीकान्सवसातिकान्\n",
    "07132024c": "निकृत्य पृथिवीं राजा चक्रे शोणितकर्दमाम्\n",
    "07132025a": "यौधेयारट्टराजन्यमद्रकाणां गणान्युधि\n",
    "07132025c": "प्राहिणोन्मृत्युलोकाय शूरान्बाणैर्युधिष्ठिरः\n",
    "07132026a": "हताहरत गृह्णीत विध्यत व्यवकृन्तत\n",
    "07132026c": "इत्यासीत्तुमुलः शब्दो युधिष्ठिररथं प्रति\n",
    "07132027a": "सैन्यानि द्रावयन्तं तं द्रोणो दृष्ट्वा युधिष्ठिरम्\n",
    "07132027c": "चोदितस्तव पुत्रेण सायकैरभ्यवाकिरत्\n",
    "07132028a": "द्रोणस्तु परमक्रुद्धो वायव्यास्त्रेण पार्थिवम्\n",
    "07132028c": "विव्याध सोऽस्य तद्दिव्यमस्त्रमस्त्रेण जघ्निवान्\n",
    "07132029a": "तस्मिन्विनिहते चास्त्रे भारद्वाजो युधिष्ठिरे\n",
    "07132029c": "वारुणं याम्यमाग्नेयं त्वाष्ट्रं सावित्रमेव च\n",
    "07132029e": "चिक्षेप परमक्रुद्धो जिघांसुः पाण्डुनन्दनम्\n",
    "07132030a": "क्षिप्तानि क्षिप्यमाणानि तानि चास्त्राणि धर्मजः\n",
    "07132030c": "जघानास्त्रैर्महाबाहुः कुम्भयोनेरवित्रसन्\n",
    "07132031a": "सत्यां चिकीर्षमाणस्तु प्रतिज्ञां कुम्भसंभवः\n",
    "07132031c": "प्रादुश्चक्रेऽस्त्रमैन्द्रं वै प्राजापत्यं च भारत\n",
    "07132031e": "जिघांसुर्धर्मतनयं तव पुत्रहिते रतः\n",
    "07132032a": "पतिः कुरूणां गजसिंहगामी; विशालवक्षाः पृथुलोहिताक्षः\n",
    "07132032c": "प्रादुश्चकारास्त्रमहीनतेजा; माहेन्द्रमन्यत्स जघान तेऽस्त्रे\n",
    "07132033a": "विहन्यमानेष्वस्त्रेषु द्रोणः क्रोधसमन्वितः\n",
    "07132033c": "युधिष्ठिरवधप्रेप्सुर्ब्राह्ममस्त्रमुदैरयत्\n",
    "07132034a": "ततो नाज्ञासिषं किंचिद्घोरेण तमसावृते\n",
    "07132034c": "सर्वभूतानि च परं त्रासं जग्मुर्महीपते\n",
    "07132035a": "ब्रह्मास्त्रमुद्यतं दृष्ट्वा कुन्तीपुत्रो युधिष्ठिरः\n",
    "07132035c": "ब्रह्मास्त्रेणैव राजेन्द्र तदस्त्रं प्रत्यवारयत्\n",
    "07132036a": "ततः सैनिकमुख्यास्ते प्रशशंसुर्नरर्षभौ\n",
    "07132036c": "द्रोणपार्थौ महेष्वासौ सर्वयुद्धविशारदौ\n",
    "07132037a": "ततः प्रमुच्य कौन्तेयं द्रोणो द्रुपदवाहिनीम्\n",
    "07132037c": "व्यधमद्रोषताम्राक्षो वायव्यास्त्रेण भारत\n",
    "07132038a": "ते हन्यमाना द्रोणेन पाञ्चालाः प्राद्रवन्भयात्\n",
    "07132038c": "पश्यतो भीमसेनस्य पार्थस्य च महात्मनः\n",
    "07132039a": "ततः किरीटी भीमश्च सहसा संन्यवर्तताम्\n",
    "07132039c": "महद्भ्यां रथवंशाभ्यां परिगृह्य बलं तव\n",
    "07132040a": "बीभत्सुर्दक्षिणं पार्श्वमुत्तरं तु वृकोदरः\n",
    "07132040c": "भारद्वाजं शरौघाभ्यां महद्भ्यामभ्यवर्षताम्\n",
    "07132041a": "तौ तदा सृञ्जयाश्चैव पाञ्चालाश्च महौजसः\n",
    "07132041c": "अन्वगच्छन्महाराज मत्स्याश्च सह सात्वतैः\n",
    "07132042a": "ततः सा भारती सेना वध्यमाना किरीटिना\n",
    "07132042c": "द्रोणेन वार्यमाणास्ते स्वयं तव सुतेन च\n",
    "07132042e": "नाशक्यन्त महाराज योधा वारयितुं तदा\n",
    "07133001": "संजय उवाच\n",
    "07133001a": "उदीर्यमाणं तद्दृष्ट्वा पाण्डवानां महद्बलम्\n",
    "07133001c": "अविषह्यं च मन्वानः कर्णं दुर्योधनोऽब्रवीत्\n",
    "07133002a": "अयं स कालः संप्राप्तो मित्राणां मित्रवत्सल\n",
    "07133002c": "त्रायस्व समरे कर्ण सर्वान्योधान्महाबल\n",
    "07133003a": "पाञ्चालैर्मत्स्यकैकेयैः पाण्डवैश्च महारथैः\n",
    "07133003c": "वृतान्समन्तात्संक्रुद्धैर्निःश्वसद्भिरिवोरगैः\n",
    "07133004a": "एते नदन्ति संहृष्टाः पाण्डवा जितकाशिनः\n",
    "07133004c": "शक्रोपमाश्च बहवः पाञ्चालानां रथव्रजाः\n",
    "07133005": "कर्ण उवाच\n",
    "07133005a": "परित्रातुमिह प्राप्तो यदि पार्थं पुरंदरः\n",
    "07133005c": "तमप्याशु पराजित्य ततो हन्तास्मि पाण्डवम्\n",
    "07133006a": "सत्यं ते प्रतिजानामि समाश्वसिहि भारत\n",
    "07133006c": "हन्तास्मि पाण्डुतनयान्पाञ्चालांश्च समागतान्\n",
    "07133007a": "जयं ते प्रतिजानामि वासवस्येव पावकिः\n",
    "07133007c": "प्रियं तव मया कार्यमिति जीवामि पार्थिव\n",
    "07133008a": "सर्वेषामेव पार्थानां फल्गुनो बलवत्तरः\n",
    "07133008c": "तस्यामोघां विमोक्ष्यामि शक्तिं शक्रविनिर्मिताम्\n",
    "07133009a": "तस्मिन्हते महेष्वासे भ्रातरस्तस्य मानद\n",
    "07133009c": "तव वश्या भविष्यन्ति वनं यास्यन्ति वा पुनः\n",
    "07133010a": "मयि जीवति कौरव्य विषादं मा कृथाः क्वचित्\n",
    "07133010c": "अहं जेष्यामि समरे सहितान्सर्वपाण्डवान्\n",
    "07133011a": "पाञ्चालान्केकयांश्चैव वृष्णींश्चापि समागतान्\n",
    "07133011c": "बाणौघैः शकलीकृत्य तव दास्यामि मेदिनीम्\n",
    "07133012": "संजय उवाच\n",
    "07133012a": "एवं ब्रुवाणं कर्णं तु कृपः शारद्वतोऽब्रवीत्\n",
    "07133012c": "स्मयन्निव महाबाहुः सूतपुत्रमिदं वचः\n",
    "07133013a": "शोभनं शोभनं कर्ण सनाथः कुरुपुंगवः\n",
    "07133013c": "त्वया नाथेन राधेय वचसा यदि सिध्यति\n",
    "07133014a": "बहुशः कत्थसे कर्ण कौरव्यस्य समीपतः\n",
    "07133014c": "न तु ते विक्रमः कश्चिद्दृश्यते बलमेव वा\n",
    "07133015a": "समागमः पाण्डुसुतैर्दृष्टस्ते बहुशो युधि\n",
    "07133015c": "सर्वत्र निर्जितश्चासि पाण्डवैः सूतनन्दन\n",
    "07133016a": "ह्रियमाणे तदा कर्ण गन्धर्वैर्धृतराष्ट्रजे\n",
    "07133016c": "तदायुध्यन्त सैन्यानि त्वमेकस्तु पलायथाः\n",
    "07133017a": "विराटनगरे चापि समेताः सर्वकौरवाः\n",
    "07133017c": "पार्थेन निर्जिता युद्धे त्वं च कर्ण सहानुजः\n",
    "07133018a": "एकस्याप्यसमर्थस्त्वं फल्गुनस्य रणाजिरे\n",
    "07133018c": "कथमुत्सहसे जेतुं सकृष्णान्सर्वपाण्डवान्\n",
    "07133019a": "अब्रुवन्कर्ण युध्यस्व बहु कत्थसि सूतज\n",
    "07133019c": "अनुक्त्वा विक्रमेद्यस्तु तद्वै सत्पुरुषव्रतम्\n",
    "07133020a": "गर्जित्वा सूतपुत्र त्वं शारदाभ्रमिवाजलम्\n",
    "07133020c": "निष्फलो दृश्यसे कर्ण तच्च राजा न बुध्यते\n",
    "07133021a": "तावद्गर्जसि राधेय यावत्पार्थं न पश्यसि\n",
    "07133021c": "पुरा पार्थं हि ते दृष्ट्वा दुर्लभं गर्जितं भवेत्\n",
    "07133022a": "त्वमनासाद्य तान्बाणान्फल्गुनस्य विगर्जसि\n",
    "07133022c": "पार्थसायकविद्धस्य दुर्लभं गर्जितं भवेत्\n",
    "07133023a": "बाहुभिः क्षत्रियाः शूरा वाग्भिः शूरा द्विजातयः\n",
    "07133023c": "धनुषा फल्गुनः शूरः कर्णः शूरो मनोरथैः\n",
    "07133024a": "एवं परुषितस्तेन तदा शारद्वतेन सः\n",
    "07133024c": "कर्णः प्रहरतां श्रेष्ठः कृपं वाक्यमथाब्रवीत्\n",
    "07133025a": "शूरा गर्जन्ति सततं प्रावृषीव बलाहकाः\n",
    "07133025c": "फलं चाशु प्रयच्छन्ति बीजमुप्तमृताविव\n",
    "07133026a": "दोषमत्र न पश्यामि शूराणां रणमूर्धनि\n",
    "07133026c": "तत्तद्विकत्थमानानां भारं चोद्वहतां मृधे\n",
    "07133027a": "यं भारं पुरुषो वोढुं मनसा हि व्यवस्यति\n",
    "07133027c": "दैवमस्य ध्रुवं तत्र साहाय्यायोपपद्यते\n",
    "07133028a": "व्यवसायद्वितीयोऽहं मनसा भारमुद्वहन्\n",
    "07133028c": "गर्जामि यद्यहं विप्र तव किं तत्र नश्यति\n",
    "07133029a": "वृथा शूरा न गर्जन्ति सजला इव तोयदाः\n",
    "07133029c": "सामर्थ्यमात्मनो ज्ञात्वा ततो गर्जन्ति पण्डिताः\n",
    "07133030a": "सोऽहमद्य रणे यत्तः सहितौ कृष्णपाण्डवौ\n",
    "07133030c": "उत्सहे तरसा जेतुं ततो गर्जामि गौतम\n",
    "07133031a": "पश्य त्वं गर्जितस्यास्य फलं मे विप्र सानुगः\n",
    "07133031c": "हत्वा पाण्डुसुतानाजौ सहकृष्णान्ससात्वतान्\n",
    "07133031e": "दुर्योधनाय दास्यामि पृथिवीं हतकण्टकाम्\n",
    "07133032": "कृप उवाच\n",
    "07133032a": "मनोरथप्रलापो मे न ग्राह्यस्तव सूतज\n",
    "07133032c": "यदा क्षिपसि वै कृष्णौ धर्मराजं च पाण्डवम्\n",
    "07133033a": "ध्रुवस्तत्र जयः कर्ण यत्र युद्धविशारदौ\n",
    "07133033c": "देवगन्धर्वयक्षाणां मनुष्योरगरक्षसाम्\n",
    "07133033e": "दंशितानामपि रणे अजेयौ कृष्णपाण्डवौ\n",
    "07133034a": "ब्रह्मण्यः सत्यवाग्दान्तो गुरुदैवतपूजकः\n",
    "07133034c": "नित्यं धर्मरतश्चैव कृतास्त्रश्च विशेषतः\n",
    "07133034e": "धृतिमांश्च कृतज्ञश्च धर्मपुत्रो युधिष्ठिरः\n",
    "07133035a": "भ्रातरश्चास्य बलिनः सर्वास्त्रेषु कृतश्रमाः\n",
    "07133035c": "गुरुवृत्तिरताः प्राज्ञा धर्मनित्या यशस्विनः\n",
    "07133036a": "संबन्धिनश्चेन्द्रवीर्याः स्वनुरक्ताः प्रहारिणः\n",
    "07133036c": "धृष्टद्युम्नः शिखण्डी च दौर्मुखिर्जनमेजयः\n",
    "07133037a": "चन्द्रसेनो भद्रसेनः कीर्तिधर्मा ध्रुवो धरः\n",
    "07133037c": "वसुचन्द्रो दामचन्द्रः सिंहचन्द्रः सुवेधनः\n",
    "07133038a": "द्रुपदस्य तथा पुत्रा द्रुपदश्च महास्त्रवित्\n",
    "07133038c": "येषामर्थाय संयत्तो मत्स्यराजः सहानुगः\n",
    "07133039a": "शतानीकः सुदशनः श्रुतानीकः श्रुतध्वजः\n",
    "07133039c": "बलानीको जयानीको जयाश्वो रथवाहनः\n",
    "07133040a": "चन्द्रोदयः कामरथो विराटभ्रातरः शुभाः\n",
    "07133040c": "यमौ च द्रौपदेयाश्च राक्षसश्च घटोत्कचः\n",
    "07133040e": "येषामर्थाय युध्यन्ते न तेषां विद्यते क्षयः\n",
    "07133041a": "कामं खलु जगत्सर्वं सदेवासुरमानवम्\n",
    "07133041c": "सयक्षराक्षसगणं सभूतभुजगद्विपम्\n",
    "07133041e": "निःशेषमस्त्रवीर्येण कुर्यातां भीमफल्गुनौ\n",
    "07133042a": "युधिष्ठिरश्च पृथिवीं निर्दहेद्घोरचक्षुषा\n",
    "07133042c": "अप्रमेयबलः शौरिर्येषामर्थे च दंशितः\n",
    "07133042e": "कथं तान्संयुगे कर्ण जेतुमुत्सहसे परान्\n",
    "07133043a": "महानपनयस्त्वेष तव नित्यं हि सूतज\n",
    "07133043c": "यस्त्वमुत्सहसे योद्धुं समरे शौरिणा सह\n",
    "07133044": "संजय उवाच\n",
    "07133044a": "एवमुक्तस्तु राधेयः प्रहसन्भरतर्षभ\n",
    "07133044c": "अब्रवीच्च तदा कर्णो गुरुं शारद्वतं कृपम्\n",
    "07133045a": "सत्यमुक्तं त्वया ब्रह्मन्पाण्डवान्प्रति यद्वचः\n",
    "07133045c": "एते चान्ये च बहवो गुणाः पाण्डुसुतेषु वै\n",
    "07133046a": "अजय्याश्च रणे पार्था देवैरपि सवासवैः\n",
    "07133046c": "सदैत्ययक्षगन्धर्वपिशाचोरगराक्षसैः\n",
    "07133046e": "तथापि पार्थाञ्जेष्यामि शक्त्या वासवदत्तया\n",
    "07133047a": "ममाप्यमोघा दत्तेयं शक्तिः शक्रेण वै द्विज\n",
    "07133047c": "एतया निहनिष्यामि सव्यसाचिनमाहवे\n",
    "07133048a": "हते तु पाण्डवे कृष्णो भ्रातरश्चास्य सोदराः\n",
    "07133048c": "अनर्जुना न शक्ष्यन्ति महीं भोक्तुं कथंचन\n",
    "07133049a": "तेषु नष्टेषु सर्वेषु पृथिवीयं ससागरा\n",
    "07133049c": "अयत्नात्कौरवेयस्य वशे स्थास्यति गौतम\n",
    "07133050a": "सुनीतैरिह सर्वार्थाः सिध्यन्ते नात्र संशयः\n",
    "07133050c": "एतमर्थमहं ज्ञात्वा ततो गर्जामि गौतम\n",
    "07133051a": "त्वं तु वृद्धश्च विप्रश्च अशक्तश्चापि संयुगे\n",
    "07133051c": "कृतस्नेहश्च पार्थेषु मोहान्मामवमन्यसे\n",
    "07133052a": "यद्येवं वक्ष्यसे भूयो मामप्रियमिह द्विज\n",
    "07133052c": "ततस्ते खड्गमुद्यम्य जिह्वां छेत्स्यामि दुर्मते\n",
    "07133053a": "यच्चापि पाण्डवान्विप्र स्तोतुमिच्छसि संयुगे\n",
    "07133053c": "भीषयन्सर्वसैन्यानि कौरवेयाणि दुर्मते\n",
    "07133053e": "अत्रापि शृणु मे वाक्यं यथावद्गदतो द्विज\n",
    "07133054a": "दुर्योधनश्च द्रोणश्च शकुनिर्दुर्मुखो जयः\n",
    "07133054c": "दुःशासनो वृषसेनो मद्रराजस्त्वमेव च\n",
    "07133054e": "सोमदत्तश्च भूरिश्च तथा द्रौणिर्विविंशतिः\n",
    "07133055a": "तिष्ठेयुर्दंशिता यत्र सर्वे युद्धविशारदाः\n",
    "07133055c": "जयेदेतान्रणे को नु शक्रतुल्यबलोऽप्यरिः\n",
    "07133056a": "शूराश्च हि कृतास्त्राश्च बलिनः स्वर्गलिप्सवः\n",
    "07133056c": "धर्मज्ञा युद्धकुशला हन्युर्युद्धे सुरानपि\n",
    "07133057a": "एते स्थास्यन्ति संग्रामे पाण्डवानां वधार्थिनः\n",
    "07133057c": "जयमाकाङ्क्षमाणा हि कौरवेयस्य दंशिताः\n",
    "07133058a": "दैवायत्तमहं मन्ये जयं सुबलिनामपि\n",
    "07133058c": "यत्र भीष्मो महाबाहुः शेते शरशताचितः\n",
    "07133059a": "विकर्णश्चित्रसेनश्च बाह्लीकोऽथ जयद्रथः\n",
    "07133059c": "भूरिश्रवा जयश्चैव जलसंधः सुदक्षिणः\n",
    "07133060a": "शलश्च रथिनां श्रेष्ठो भगदत्तश्च वीर्यवान्\n",
    "07133060c": "एते चान्ये च राजानो देवैरपि सुदुर्जयाः\n",
    "07133061a": "निहताः समरे शूराः पाण्डवैर्बलवत्तराः\n",
    "07133061c": "किमन्यद्दैवसंयोगान्मन्यसे पुरुषाधम\n",
    "07133062a": "यांश्च तान्स्तौषि सततं दुर्योधनरिपून्द्विज\n",
    "07133062c": "तेषामपि हताः शूराः शतशोऽथ सहस्रशः\n",
    "07133063a": "क्षीयन्ते सर्वसैन्यानि कुरूणां पाण्डवैः सह\n",
    "07133063c": "प्रभावं नात्र पश्यामि पाण्डवानां कथंचन\n",
    "07133064a": "यांस्तान्बलवतो नित्यं मन्यसे त्वं द्विजाधम\n",
    "07133064c": "यतिष्येऽहं यथाशक्ति योद्धुं तैः सह संयुगे\n",
    "07133064e": "दुर्योधनहितार्थाय जयो दैवे प्रतिष्ठितः\n",
    "07134001": "संजय उवाच\n",
    "07134001a": "तथा परुषितं दृष्ट्वा सूतपुत्रेण मातुलम्\n",
    "07134001c": "खड्गमुद्यम्य वेगेन द्रौणिरभ्यपतद्द्रुतम्\n",
    "07134002": "अश्वत्थामोवाच\n",
    "07134002a": "कर्ण पश्य सुदुर्बुद्धे तिष्ठेदानीं नराधम\n",
    "07134002c": "एष तेऽद्य शिरः कायादुद्धरामि सुदुर्मते\n",
    "07134003": "संजय उवाच\n",
    "07134003a": "तमुत्पतन्तं वेगेन राजा दुर्योधनः स्वयम्\n",
    "07134003c": "न्यवारयन्महाराज कृपश्च द्विपदां वरः\n",
    "07134004": "कर्ण उवाच\n",
    "07134004a": "शूरोऽयं समरश्लाघी दुर्मतिश्च द्विजाधमः\n",
    "07134004c": "आसादयतु मद्वीर्यं मुञ्चेमं कुरुसत्तम\n",
    "07134005": "अश्वत्थामोवाच\n",
    "07134005a": "तवैतत्क्षम्यतेऽस्माभिः सूतात्मज सुदुर्मते\n",
    "07134005c": "दर्पमुत्सिक्तमेतत्ते फल्गुनो नाशयिष्यति\n",
    "07134006": "दुर्योधन उवाच\n",
    "07134006a": "अश्वत्थामन्प्रसीदस्व क्षन्तुमर्हसि मानद\n",
    "07134006c": "कोपः खलु न कर्तव्यः सूतपुत्रे कथंचन\n",
    "07134007a": "त्वयि कर्णे कृपे द्रोणे मद्रराजेऽथ सौबले\n",
    "07134007c": "महत्कार्यं समायत्तं प्रसीद द्विजसत्तम\n",
    "07134008a": "एते ह्यभिमुखाः सर्वे राधेयेन युयुत्सवः\n",
    "07134008c": "आयान्ति पाण्डवा ब्रह्मन्नाह्वयन्तः समन्ततः\n",
    "07134009": "संजय उवाच\n",
    "07134009a": "कर्णोऽपि रथिनां श्रेष्ठश्चापमुद्यम्य वीर्यवान्\n",
    "07134009c": "कौरवाग्र्यैः परिवृतः शक्रो देवगणैरिव\n",
    "07134009e": "पर्यतिष्ठत तेजस्वी स्वबाहुबलमाश्रितः\n",
    "07134010a": "ततः प्रववृते युद्धं कर्णस्य सह पाण्डवैः\n",
    "07134010c": "संरब्धस्य महाराज सिंहनादविनादितम्\n",
    "07134011a": "ततस्ते पाण्डवा राजन्पाञ्चालाश्च यशस्विनः\n",
    "07134011c": "दृष्ट्वा कर्णं महाबाहुमुच्चैः शब्दमथानदन्\n",
    "07134012a": "अयं कर्णः कुतः कर्णस्तिष्ठ कर्ण महारणे\n",
    "07134012c": "युध्यस्व सहितोऽस्माभिर्दुरात्मन्पुरुषाधम\n",
    "07134013a": "अन्ये तु दृष्ट्वा राधेयं क्रोधरक्तेक्षणाब्रुवन्\n",
    "07134013c": "हन्यतामयमुत्सिक्तः सूतपुत्रोऽल्पचेतनः\n",
    "07134014a": "सर्वैः पार्थिवशार्दूलैर्नानेनार्थोऽस्ति जीवता\n",
    "07134014c": "अत्यन्तवैरी पार्थानां सततं पापपूरुषः\n",
    "07134015a": "एष मूलं ह्यनर्थानां दुर्योधनमते स्थितः\n",
    "07134015c": "हतैनमिति जल्पन्तः क्षत्रियाः समुपाद्रवन्\n",
    "07134016a": "महता शरवर्षेण छादयन्तो महारथाः\n",
    "07134016c": "वधार्थं सूतपुत्रस्य पाण्डवेयेन चोदिताः\n",
    "07134017a": "तांस्तु सर्वांस्तथा दृष्ट्वा धावमानान्महारथान्\n",
    "07134017c": "न विव्यथे सूतपुत्रो न च त्रासमगच्छत\n",
    "07134018a": "दृष्ट्वा नगरकल्पं तमुद्धूतं सैन्यसागरम्\n",
    "07134018c": "पिप्रीषुस्तव पुत्राणां संग्रामेष्वपराजितः\n",
    "07134019a": "सायकौघेन बलवान्क्षिप्रकारी महाबलः\n",
    "07134019c": "वारयामास तत्सैन्यं समन्ताद्भरतर्षभ\n",
    "07134020a": "ततस्तु शरवर्षेण पार्थिवास्तमवारयन्\n",
    "07134020c": "धनूंषि ते विधुन्वानाः शतशोऽथ सहस्रशः\n",
    "07134020e": "अयोधयन्त राधेयं शक्रं दैत्यगणा इव\n",
    "07134021a": "शरवर्षं तु तत्कर्णः पार्थिवैः समुदीरितम्\n",
    "07134021c": "शरवर्षेण महता समन्ताद्व्यकिरत्प्रभो\n",
    "07134022a": "तद्युद्धमभवत्तेषां कृतप्रतिकृतैषिणाम्\n",
    "07134022c": "यथा देवासुरे युद्धे शक्रस्य सह दानवैः\n",
    "07134023a": "तत्राद्भुतमपश्याम सूतपुत्रस्य लाघवम्\n",
    "07134023c": "यदेनं समरे यत्ता नाप्नुवन्त परे युधि\n",
    "07134024a": "निवार्य च शरौघांस्तान्पार्थिवानां महारथः\n",
    "07134024c": "युगेष्वीषासु छत्रेषु ध्वजेषु च हयेषु च\n",
    "07134024e": "आत्मनामाङ्कितान्बाणान्राधेयः प्राहिणोच्छितान्\n",
    "07134025a": "ततस्ते व्याकुलीभूता राजानः कर्णपीडिताः\n",
    "07134025c": "बभ्रमुस्तत्र तत्रैव गावः शीतार्दिता इव\n",
    "07134026a": "हयानां वध्यमानानां गजानां रथिनां तथा\n",
    "07134026c": "तत्र तत्राभ्यवेक्षामः संघान्कर्णेन पातितान्\n",
    "07134027a": "शिरोभिः पतितै राजन्बाहुभिश्च समन्ततः\n",
    "07134027c": "आस्तीर्णा वसुधा सर्वा शूराणामनिवर्तिनाम्\n",
    "07134028a": "हतैश्च हन्यमानैश्च निष्टनद्भिश्च सर्वशः\n",
    "07134028c": "बभूवायोधनं रौद्रं वैवस्वतपुरोपमम्\n",
    "07134029a": "ततो दुर्योधनो राजा दृष्ट्वा कर्णस्य विक्रमम्\n",
    "07134029c": "अश्वत्थामानमासाद्य तदा वाक्यमुवाच ह\n",
    "07134030a": "युध्यतेऽसौ रणे कर्णो दंशितः सर्वपार्थिवैः\n",
    "07134030c": "पश्यैतां द्रवतीं सेनां कर्णसायकपीडिताम्\n",
    "07134030e": "कार्त्तिकेयेन विध्वस्तामासुरीं पृतनामिव\n",
    "07134031a": "दृष्ट्वैतां निर्जितां सेनां रणे कर्णेन धीमता\n",
    "07134031c": "अभियात्येष बीभत्सुः सूतपुत्रजिघांसया\n",
    "07134032a": "तद्यथा पश्यमानानां सूतपुत्रं महारथम्\n",
    "07134032c": "न हन्यात्पाण्डवः संख्ये तथा नीतिर्विधीयताम्\n",
    "07134033a": "ततो द्रौणिः कृपः शल्यो हार्दिक्यश्च महारथः\n",
    "07134033c": "प्रत्युद्ययुस्तदा पार्थं सूतपुत्रपरीप्सया\n",
    "07134034a": "आयान्तं दृश्य कौन्तेयं वृत्रं देवचमूमिव\n",
    "07134034c": "प्रत्युद्ययौ तदा कर्णो यथा शक्रः प्रतापवान्\n",
    "07134035": "धृतराष्ट्र उवाच\n",
    "07134035a": "संरब्धं फल्गुनं दृष्ट्वा कालान्तकयमोपमम्\n",
    "07134035c": "कर्णो वैकर्तनः सूत प्रत्यपद्यत्किमुत्तरम्\n",
    "07134036a": "स ह्यस्पर्धत पार्थेन नित्यमेव महारथः\n",
    "07134036c": "आशंसते च बीभत्सुं युद्धे जेतुं सुदारुणे\n",
    "07134037a": "स तु तं सहसा प्राप्तं नित्यमत्यन्तवैरिणम्\n",
    "07134037c": "कर्णो वैकर्तनः सूत किमुत्तरमपद्यत\n",
    "07134038": "संजय उवाच\n",
    "07134038a": "आयान्तं पाण्डवं दृष्ट्वा गजः प्रतिगजं यथा\n",
    "07134038c": "असंभ्रान्ततरः कर्णः प्रत्युदीयाद्धनंजयम्\n",
    "07134039a": "तमापतन्तं वेगेन वैकर्तनमजिह्मगैः\n",
    "07134039c": "वारयामास तेजस्वी पाण्डवः शत्रुतापनः\n",
    "07134040a": "तं कर्णः शरजालेन छादयामास मारिष\n",
    "07134040c": "विव्याध च सुसंक्रुद्धः शरैस्त्रिभिरजिह्मगैः\n",
    "07134041a": "तस्य तल्लाघवं पार्थो नामृष्यत महाबलः\n",
    "07134041c": "तस्मै बाणाञ्शिलाधौतान्प्रसन्नाग्रानजिह्मगान्\n",
    "07134042a": "प्राहिणोत्सूतपुत्राय त्रिंशतं शत्रुतापनः\n",
    "07134042c": "विव्याध चैनं संरब्धो बाणेनैकेन वीर्यवान्\n",
    "07134043a": "सव्ये भुजाग्रे बलवान्नाराचेन हसन्निव\n",
    "07134043c": "तस्य विद्धस्य वेगेन कराच्चापं पपात ह\n",
    "07134044a": "पुनरादाय तच्चापं निमेषार्धान्महाबलः\n",
    "07134044c": "छादयामास बाणौघैः फल्गुनं कृतहस्तवत्\n",
    "07134045a": "शरवृष्टिं तु तां मुक्तां सूतपुत्रेण भारत\n",
    "07134045c": "व्यधमच्छरवर्षेण स्मयन्निव धनंजयः\n",
    "07134046a": "तौ परस्परमासाद्य शरवर्षेण पार्थिव\n",
    "07134046c": "छादयेतां महेष्वासौ कृतप्रतिकृतैषिणौ\n",
    "07134047a": "तदद्भुतमभूद्युद्धं कर्णपाण्डवयोर्मृधे\n",
    "07134047c": "क्रुद्धयोर्वाशिताहेतोर्वन्ययोर्गजयोरिव\n",
    "07134048a": "ततः पार्थो महेष्वासो दृष्ट्वा कर्णस्य विक्रमम्\n",
    "07134048c": "मुष्टिदेशे धनुस्तस्य चिच्छेद त्वरयान्वितः\n",
    "07134049a": "अश्वांश्च चतुरो भल्लैरनयद्यमसादनम्\n",
    "07134049c": "सारथेश्च शिरः कायादहरच्छत्रुतापनः\n",
    "07134050a": "अथैनं छिन्नधन्वानं हताश्वं हतसारथिम्\n",
    "07134050c": "विव्याध सायकैः पार्थश्चतुर्भिः पाण्डुनन्दनः\n",
    "07134051a": "हताश्वात्तु रथात्तूर्णमवप्लुत्य नरर्षभः\n",
    "07134051c": "आरुरोह रथं तूर्णं कृपस्य शरपीडितः\n",
    "07134052a": "राधेयं निर्जितं दृष्ट्वा तावका भरतर्षभ\n",
    "07134052c": "धनंजयशरैर्नुन्नाः प्राद्रवन्त दिशो दश\n",
    "07134053a": "द्रवतस्तान्समालोक्य राजा दुर्योधनो नृप\n",
    "07134053c": "निवर्तयामास तदा वाक्यं चेदमुवाच ह\n",
    "07134054a": "अलं द्रुतेन वः शूरास्तिष्ठध्वं क्षत्रियर्षभाः\n",
    "07134054c": "एष पार्थवधायाहं स्वयं गच्छामि संयुगे\n",
    "07134054e": "अहं पार्थान्हनिष्यामि सपाञ्चालान्ससोमकान्\n",
    "07134055a": "अद्य मे युध्यमानस्य सह गाण्डीवधन्वना\n",
    "07134055c": "द्रक्ष्यन्ति विक्रमं पार्थाः कालस्येव युगक्षये\n",
    "07134056a": "अद्य मद्बाणजालानि विमुक्तानि सहस्रशः\n",
    "07134056c": "द्रक्ष्यन्ति समरे योधाः शलभानामिवायतीः\n",
    "07134057a": "अद्य बाणमयं वर्षं सृजतो मम धन्विनः\n",
    "07134057c": "जीमूतस्येव घर्मान्ते द्रक्ष्यन्ति युधि सैनिकाः\n",
    "07134058a": "जेष्याम्यद्य रणे पार्थं सायकैर्नतपर्वभिः\n",
    "07134058c": "तिष्ठध्वं समरे शूरा भयं त्यजत फल्गुनात्\n",
    "07134059a": "न हि मद्वीर्यमासाद्य फल्गुनः प्रसहिष्यति\n",
    "07134059c": "यथा वेलां समासाद्य सागरो मकरालयः\n",
    "07134060a": "इत्युक्त्वा प्रययौ राजा सैन्येन महता वृतः\n",
    "07134060c": "फल्गुनं प्रति दुर्धर्षः क्रोधसंरक्तलोचनः\n",
    "07134061a": "तं प्रयान्तं महाबाहुं दृष्ट्वा शारद्वतस्तदा\n",
    "07134061c": "अश्वत्थामानमासाद्य वाक्यमेतदुवाच ह\n",
    "07134062a": "एष राजा महाबाहुरमर्षी क्रोधमूर्छितः\n",
    "07134062c": "पतंगवृत्तिमास्थाय फल्गुनं योद्धुमिच्छति\n",
    "07134063a": "यावन्नः पश्यमानानां प्राणान्पार्थेन संगतः\n",
    "07134063c": "न जह्यात्पुरुषव्याघ्रस्तावद्वारय कौरवम्\n",
    "07134064a": "यावत्फल्गुनबाणानां गोचरं नाधिगच्छति\n",
    "07134064c": "कौरवः पार्थिवो वीरस्तावद्वारय तं द्रुतम्\n",
    "07134065a": "यावत्पार्थशरैर्घोरैर्निर्मुक्तोरगसंनिभैः\n",
    "07134065c": "न भस्मीक्रियते राजा तावद्युद्धान्निवार्यताम्\n",
    "07134066a": "अयुक्तमिव पश्यामि तिष्ठत्स्वस्मासु मानद\n",
    "07134066c": "स्वयं युद्धाय यद्राजा पार्थं यात्यसहायवान्\n",
    "07134067a": "दुर्लभं जीवितं मन्ये कौरव्यस्य किरीटिना\n",
    "07134067c": "युध्यमानस्य पार्थेन शार्दूलेनेव हस्तिनः\n",
    "07134068a": "मातुलेनैवमुक्तस्तु द्रौणिः शस्त्रभृतां वरः\n",
    "07134068c": "दुर्योधनमिदं वाक्यं त्वरितं समभाषत\n",
    "07134069a": "मयि जीवति गान्धारे न युद्धं गन्तुमर्हसि\n",
    "07134069c": "मामनादृत्य कौरव्य तव नित्यं हितैषिणम्\n",
    "07134070a": "न हि ते संभ्रमः कार्यः पार्थस्य विजयं प्रति\n",
    "07134070c": "अहमावारयिष्यामि पार्थं तिष्ठ सुयोधन\n",
    "07134071": "दुर्योधन उवाच\n",
    "07134071a": "आचार्यः पाण्डुपुत्रान्वै पुत्रवत्परिरक्षति\n",
    "07134071c": "त्वमप्युपेक्षां कुरुषे तेषु नित्यं द्विजोत्तम\n",
    "07134072a": "मम वा मन्दभाग्यत्वान्मन्दस्ते विक्रमो युधि\n",
    "07134072c": "धर्मराजप्रियार्थं वा द्रौपद्या वा न विद्म तत्\n",
    "07134073a": "धिगस्तु मम लुब्धस्य यत्कृते सर्वबान्धवाः\n",
    "07134073c": "सुखार्हाः परमं दुःखं प्राप्नुवन्त्यपराजिताः\n",
    "07134074a": "को हि शस्त्रभृतां मुख्यो महेश्वरसमो युधि\n",
    "07134074c": "शत्रून्न क्षपयेच्छक्तो यो न स्याद्गौतमीसुतः\n",
    "07134075a": "अश्वत्थामन्प्रसीदस्व नाशयैतान्ममाहितान्\n",
    "07134075c": "तवास्त्रगोचरे शक्ताः स्थातुं देवापि नानघ\n",
    "07134076a": "पाञ्चालान्सोमकांश्चैव जहि द्रौणे सहानुगान्\n",
    "07134076c": "वयं शेषान्हनिष्यामस्त्वयैव परिरक्षिताः\n",
    "07134077a": "एते हि सोमका विप्र पाञ्चालाश्च यशस्विनः\n",
    "07134077c": "मम सैन्येषु संरब्धा विचरन्ति दवाग्निवत्\n",
    "07134078a": "तान्वारय महाबाहो केकयांश्च नरोत्तम\n",
    "07134078c": "पुरा कुर्वन्ति निःशेषं रक्ष्यमाणाः किरीटिना\n",
    "07134079a": "आदौ वा यदि वा पश्चात्तवेदं कर्म मारिष\n",
    "07134079c": "त्वमुत्पन्नो महाबाहो पाञ्चालानां वधं प्रति\n",
    "07134080a": "करिष्यसि जगत्सर्वमपाञ्चालं किलाच्युत\n",
    "07134080c": "एवं सिद्धाब्रुवन्वाचो भविष्यति च तत्तथा\n",
    "07134081a": "न तेऽस्त्रगोचरे शक्ताः स्थातुं देवाः सवासवाः\n",
    "07134081c": "किमु पार्थाः सपाञ्चालाः सत्यमेतद्वचो मम\n",
    "07135001": "संजय उवाच\n",
    "07135001a": "दुर्योधनेनैवमुक्तो द्रौणिराहवदुर्मदः\n",
    "07135001c": "प्रत्युवाच महाबाहो यथा वदसि कौरव\n",
    "07135002a": "प्रिया हि पाण्डवा नित्यं मम चापि पितुश्च मे\n",
    "07135002c": "तथैवावां प्रियौ तेषां न तु युद्धे कुरूद्वह\n",
    "07135002e": "शक्तितस्तात युध्यामस्त्यक्त्वा प्राणानभीतवत्\n",
    "07135003a": "अहं कर्णश्च शल्यश्च कृपो हार्दिक्य एव च\n",
    "07135003c": "निमेषात्पाण्डवीं सेनां क्षपयेम नृपोत्तम\n",
    "07135004a": "ते चापि कौरवीं सेनां निमेषार्धात्कुरूद्वह\n",
    "07135004c": "क्षपयेयुर्महाबाहो न स्याम यदि संयुगे\n",
    "07135005a": "युध्यतां पाण्डवाञ्शक्त्या तेषां चास्मान्युयुत्सताम्\n",
    "07135005c": "तेजस्तु तेज आसाद्य प्रशमं याति भारत\n",
    "07135006a": "अशक्या तरसा जेतुं पाण्डवानामनीकिनी\n",
    "07135006c": "जीवत्सु पाण्डुपुत्रेषु तद्धि सत्यं ब्रवीमि ते\n",
    "07135007a": "आत्मार्थं युध्यमानास्ते समर्थाः पाण्डुनन्दनाः\n",
    "07135007c": "किमर्थं तव सैन्यानि न हनिष्यन्ति भारत\n",
    "07135008a": "त्वं हि लुब्धतमो राजन्निकृतिज्ञश्च कौरव\n",
    "07135008c": "सर्वातिशङ्की मानी च ततोऽस्मानतिशङ्कसे\n",
    "07135009a": "अहं तु यत्नमास्थाय त्वदर्थे त्यक्तजीवितः\n",
    "07135009c": "एष गच्छामि संग्रामं त्वत्कृते कुरुनन्दन\n",
    "07135010a": "योत्स्येऽहं शत्रुभिः सार्धं जेष्यामि च वरान्वरान्\n",
    "07135010c": "पाञ्चालैः सह योत्स्यामि सोमकैः केकयैस्तथा\n",
    "07135010e": "पाण्डवेयैश्च संग्रामे त्वत्प्रियार्थमरिंदम\n",
    "07135011a": "अद्य मद्बाणनिर्दग्धाः पाञ्चालाः सोमकास्तथा\n",
    "07135011c": "सिंहेनेवार्दिता गावो विद्रविष्यन्ति सर्वतः\n",
    "07135012a": "अद्य धर्मसुतो राजा दृष्ट्वा मम पराक्रमम्\n",
    "07135012c": "अश्वत्थाममयं लोकं मंस्यते सह सोमकैः\n",
    "07135013a": "आगमिष्यति निर्वेदं धर्मपुत्रो युधिष्ठिरः\n",
    "07135013c": "दृष्ट्वा विनिहतान्संख्ये पाञ्चालान्सोमकैः सह\n",
    "07135014a": "ये मां युद्धेऽभियोत्स्यन्ति तान्हनिष्यामि भारत\n",
    "07135014c": "न हि ते वीर मुच्येरन्मद्बाह्वन्तरमागताः\n",
    "07135015a": "एवमुक्त्वा महाबाहुः पुत्रं दुर्योधनं तव\n",
    "07135015c": "अभ्यवर्तत युद्धाय द्रावयन्सर्वधन्विनः\n",
    "07135015e": "चिकीर्षुस्तव पुत्राणां प्रियं प्राणभृतां वरः\n",
    "07135016a": "ततोऽब्रवीत्सकैकेयान्पाञ्चालान्गौतमीसुतः\n",
    "07135016c": "प्रहरध्वमितः सर्वे मम गात्रे महारथाः\n",
    "07135016e": "स्थिरीभूताश्च युध्यध्वं दर्शयन्तोऽस्त्रलाघवम्\n",
    "07135017a": "एवमुक्तास्तु ते सर्वे शस्त्रवृष्टिमपातयन्\n",
    "07135017c": "द्रौणिं प्रति महाराज जलं जलधरा इव\n",
    "07135018a": "तान्निहत्य शरान्द्रौणिर्दश वीरानपोथयत्\n",
    "07135018c": "प्रमुखे पाण्डुपुत्राणां धृष्टद्युम्नस्य चाभिभो\n",
    "07135019a": "ते हन्यमानाः समरे पाञ्चालाः सृञ्जयास्तथा\n",
    "07135019c": "परित्यज्य रणे द्रौणिं व्यद्रवन्त दिशो दश\n",
    "07135020a": "तान्दृष्ट्वा द्रवतः शूरान्पाञ्चालान्सहसोमकान्\n",
    "07135020c": "धृष्टद्युम्नो महाराज द्रौणिमभ्यद्रवद्युधि\n",
    "07135021a": "ततः काञ्चनचित्राणां सजलाम्बुदनादिनाम्\n",
    "07135021c": "वृतः शतेन शूराणां रथानामनिवर्तिनाम्\n",
    "07135022a": "पुत्रः पाञ्चालराजस्य धृष्टद्युम्नो महारथः\n",
    "07135022c": "द्रौणिमित्यब्रवीद्वाक्यं दृष्ट्वा योधान्निपातितान्\n",
    "07135023a": "आचार्यपुत्र दुर्बुद्धे किमन्यैर्निहतैस्तव\n",
    "07135023c": "समागच्छ मया सार्धं यदि शूरोऽसि संयुगे\n",
    "07135023e": "अहं त्वां निहनिष्यामि तिष्ठेदानीं ममाग्रतः\n",
    "07135024a": "ततस्तमाचार्यसुतं धृष्टद्युम्नः प्रतापवान्\n",
    "07135024c": "मर्मभिद्भिः शरैस्तीक्ष्णैर्जघान भरतर्षभ\n",
    "07135025a": "ते तु पङ्क्तीकृता द्रौणिं शरा विविशुराशुगाः\n",
    "07135025c": "रुक्मपुङ्खाः प्रसन्नाग्राः सर्वकायावदारणाः\n",
    "07135025e": "मध्वर्थिन इवोद्दामा भ्रमराः पुष्पितं द्रुमम्\n",
    "07135026a": "सोऽतिविद्धो भृशं क्रुद्धः पदाक्रान्त इवोरगः\n",
    "07135026c": "मानी द्रौणिरसंभ्रान्तो बाणपाणिरभाषत\n",
    "07135027a": "धृष्टद्युम्न स्थिरो भूत्वा मुहूर्तं प्रतिपालय\n",
    "07135027c": "यावत्त्वां निशितैर्बाणैः प्रेषयामि यमक्षयम्\n",
    "07135028a": "द्रौणिरेवमथाभाष्य पार्षतं परवीरहा\n",
    "07135028c": "छादयामास बाणौघैः समन्ताल्लघुहस्तवत्\n",
    "07135029a": "स छाद्यमानः समरे द्रौणिना युद्धदुर्मदः\n",
    "07135029c": "द्रौणिं पाञ्चालतनयो वाग्भिरातर्जयत्तदा\n",
    "07135030a": "न जानीषे प्रतिज्ञां मे विप्रोत्पत्तिं तथैव च\n",
    "07135030c": "द्रोणं हत्वा किल मया हन्तव्यस्त्वं सुदुर्मते\n",
    "07135030e": "ततस्त्वाहं न हन्म्यद्य द्रोणे जीवति संयुगे\n",
    "07135031a": "इमां तु रजनीं प्राप्तामप्रभातां सुदुर्मते\n",
    "07135031c": "निहत्य पितरं तेऽद्य ततस्त्वामपि संयुगे\n",
    "07135031e": "नेष्यामि मृत्युलोकायेत्येवं मे मनसि स्थितम्\n",
    "07135032a": "यस्ते पार्थेषु विद्वेषो या भक्तिः कौरवेषु च\n",
    "07135032c": "तां दर्शय स्थिरो भूत्वा न मे जीवन्विमोक्ष्यसे\n",
    "07135033a": "यो हि ब्राह्मण्यमुत्सृज्य क्षत्रधर्मरतो द्विजः\n",
    "07135033c": "स वध्यः सर्वलोकस्य यथा त्वं पुरुषाधम\n",
    "07135034a": "इत्युक्तः परुषं वाक्यं पार्षतेन द्विजोत्तमः\n",
    "07135034c": "क्रोधमाहारयत्तीव्रं तिष्ठ तिष्ठेति चाब्रवीत्\n",
    "07135035a": "निर्दहन्निव चक्षुर्भ्यां पार्षतं सोऽभ्यवैक्षत\n",
    "07135035c": "छादयामास च शरैर्निःश्वसन्पन्नगो यथा\n",
    "07135036a": "स छाद्यमानः समरे द्रौणिना राजसत्तम\n",
    "07135036c": "सर्वपाञ्चालसेनाभिः संवृतो रथसत्तमः\n",
    "07135037a": "नाकम्पत महाबाहुः स्वधैर्यं समुपाश्रितः\n",
    "07135037c": "सायकांश्चैव विविधानश्वत्थाम्नि मुमोच ह\n",
    "07135038a": "तौ पुनः संन्यवर्तेतां प्राणद्यूतपरे रणे\n",
    "07135038c": "निवारयन्तौ बाणौघैः परस्परममर्षिणौ\n",
    "07135038e": "उत्सृजन्तौ महेष्वासौ शरवृष्टीः समन्ततः\n",
    "07135039a": "द्रौणिपार्षतयोर्युद्धं घोररूपं भयानकम्\n",
    "07135039c": "दृष्ट्वा संपूजयामासुः सिद्धचारणवातिकाः\n",
    "07135040a": "शरौघैः पूरयन्तौ तावाकाशं प्रदिशस्तथा\n",
    "07135040c": "अलक्ष्यौ समयुध्येतां महत्कृत्वा शरैस्तमः\n",
    "07135041a": "नृत्यमानाविव रणे मण्डलीकृतकार्मुकौ\n",
    "07135041c": "परस्परवधे यत्तौ परस्परजयैषिणौ\n",
    "07135042a": "अयुध्येतां महाबाहू चित्रं लघु च सुष्ठु च\n",
    "07135042c": "संपूज्यमानौ समरे योधमुख्यैः सहस्रशः\n",
    "07135043a": "तौ प्रयुद्धौ रणे दृष्ट्वा वने वन्यौ गजाविव\n",
    "07135043c": "उभयोः सेनयोर्हर्षस्तुमुलः समपद्यत\n",
    "07135044a": "सिंहनादरवाश्चासन्दध्मुः शङ्खांश्च मारिष\n",
    "07135044c": "वादित्राण्यभ्यवाद्यन्त शतशोऽथ सहस्रशः\n",
    "07135045a": "तस्मिंस्तु तुमुले युद्धे भीरूणां भयवर्धने\n",
    "07135045c": "मुहूर्तमिव तद्युद्धं समरूपं तदाभवत्\n",
    "07135046a": "ततो द्रौणिर्महाराज पार्षतस्य महात्मनः\n",
    "07135046c": "ध्वजं धनुस्तथा छत्रमुभौ च पार्ष्णिसारथी\n",
    "07135046e": "सूतमश्वांश्च चतुरो निहत्याभ्यद्रवद्रणे\n",
    "07135047a": "पाञ्चालांश्चैव तान्सर्वान्बाणैः संनतपर्वभिः\n",
    "07135047c": "व्यद्रावयदमेयात्मा शतशोऽथ सहस्रशः\n",
    "07135048a": "ततः प्रविव्यथे सेना पाण्डवी भरतर्षभ\n",
    "07135048c": "दृष्ट्वा द्रौणेर्महत्कर्म वासवस्येव संयुगे\n",
    "07135049a": "शतेन च शतं हत्वा पाञ्चालानां महारथः\n",
    "07135049c": "त्रिभिश्च निशितैर्बाणैर्हत्वा त्रीन्वै महारथान्\n",
    "07135050a": "द्रौणिर्द्रुपदपुत्रस्य फल्गुनस्य च पश्यतः\n",
    "07135050c": "नाशयामास पाञ्चालान्भूयिष्ठं ये व्यवस्थिताः\n",
    "07135051a": "ते वध्यमानाः पाञ्चालाः समरे सह सृञ्जयैः\n",
    "07135051c": "अगच्छन्द्रौणिमुत्सृज्य विप्रकीर्णरथध्वजाः\n",
    "07135052a": "स जित्वा समरे शत्रून्द्रोणपुत्रो महारथः\n",
    "07135052c": "ननाद सुमहानादं तपान्ते जलदो यथा\n",
    "07135053a": "स निहत्य बहूञ्शूरानश्वत्थामा व्यरोचत\n",
    "07135053c": "युगान्ते सर्वभूतानि भस्म कृत्वेव पावकः\n",
    "07135054a": "संपूज्यमानो युधि कौरवेयै;र्विजित्य संख्येऽरिगणान्सहस्रशः\n",
    "07135054c": "व्यरोचत द्रोणसुतः प्रतापवा;न्यथा सुरेन्द्रोऽरिगणान्निहत्य\n",
    "07136001": "संजय उवाच\n",
    "07136001a": "ततो युधिष्ठिरश्चैव भीमसेनश्च पाण्डवः\n",
    "07136001c": "द्रोणपुत्रं महाराज समन्तात्पर्यवारयन्\n",
    "07136002a": "ततो दुर्योधनो राजा भारद्वाजेन संवृतः\n",
    "07136002c": "अभ्ययात्पाण्डवान्संख्ये ततो युद्धमवर्तत\n",
    "07136002e": "घोररूपं महाराज भीरूणां भयवर्धनम्\n",
    "07136003a": "अम्बष्ठान्मालवान्वङ्गाञ्शिबींस्त्रैगर्तकानपि\n",
    "07136003c": "प्राहिणोन्मृत्युलोकाय गणान्क्रुद्धो युधिष्ठिरः\n",
    "07136004a": "अभीषाहाञ्शूरसेनान्क्षत्रियान्युद्धदुर्मदान्\n",
    "07136004c": "निकृत्य पृथिवीं चक्रे भीमः शोणितकर्दमाम्\n",
    "07136005a": "यौधेयारट्टराजन्यान्मद्रकांश्च गणान्युधि\n",
    "07136005c": "प्राहिणोन्मृत्युलोकाय किरीटी निशितैः शरैः\n",
    "07136006a": "प्रगाढमञ्जोगतिभिर्नाराचैरभिपीडिताः\n",
    "07136006c": "निपेतुर्द्विरदा भूमौ द्विशृङ्गा इव पर्वताः\n",
    "07136007a": "निकृत्तैर्हस्तिहस्तैश्च लुठमानैस्ततस्ततः\n",
    "07136007c": "रराज वसुधा कीर्णा विसर्पद्भिरिवोरगैः\n",
    "07136008a": "क्षिप्तैः कनकचित्रैश्च नृपच्छत्रैः क्षितिर्बभौ\n",
    "07136008c": "द्यौरिवादित्यचन्द्राद्यैर्ग्रहैः कीर्णा युगक्षये\n",
    "07136009a": "हत प्रहरताभीता विध्यत व्यवकृन्तत\n",
    "07136009c": "इत्यासीत्तुमुलः शब्दः शोणाश्वस्य रथं प्रति\n",
    "07136010a": "द्रोणस्तु परमक्रुद्धो वायव्यास्त्रेण संयुगे\n",
    "07136010c": "व्यधमत्तान्यथा वायुर्मेघानिव दुरत्ययः\n",
    "07136011a": "ते हन्यमाना द्रोणेन पाञ्चालाः प्राद्रवन्भयात्\n",
    "07136011c": "पश्यतो भीमसेनस्य पार्थस्य च महात्मनः\n",
    "07136012a": "ततः किरीटी भीमश्च सहसा संन्यवर्तताम्\n",
    "07136012c": "महता रथवंशेन परिगृह्य बलं तव\n",
    "07136013a": "बीभत्सुर्दक्षिणं पार्श्वमुत्तरं तु वृकोदरः\n",
    "07136013c": "भारद्वाजं शरौघाभ्यां महद्भ्यामभ्यवर्षताम्\n",
    "07136014a": "तौ तदा सृञ्जयाश्चैव पाञ्चालाश्च महारथाः\n",
    "07136014c": "अन्वगच्छन्महाराज मत्स्याश्च सह सोमकैः\n",
    "07136015a": "तथैव तव पुत्रस्य रथोदाराः प्रहारिणः\n",
    "07136015c": "महत्या सेनया सार्धं जग्मुर्द्रोणरथं प्रति\n",
    "07136016a": "ततः सा भारती सेना वध्यमाना किरीटिना\n",
    "07136016c": "तमसा निद्रया चैव पुनरेव व्यदीर्यत\n",
    "07136017a": "द्रोणेन वार्यमाणास्ते स्वयं तव सुतेन च\n",
    "07136017c": "न शक्यन्ते महाराज योधा वारयितुं तदा\n",
    "07136018a": "सा पाण्डुपुत्रस्य शरैर्दार्यमाणा महाचमूः\n",
    "07136018c": "तमसा संवृते लोके व्यद्रवत्सर्वतोमुखी\n",
    "07136019a": "उत्सृज्य शतशो वाहांस्तत्र केचिन्नराधिपाः\n",
    "07136019c": "प्राद्रवन्त महाराज भयाविष्टाः समन्ततः\n",
    "07137001": "संजय उवाच\n",
    "07137001a": "सोमदत्तं तु संप्रेक्ष्य विधुन्वानं महद्धनुः\n",
    "07137001c": "सात्यकिः प्राह यन्तारं सोमदत्ताय मां वह\n",
    "07137002a": "न ह्यहत्वा रणे शत्रुं बाह्लीकं कौरवाधमम्\n",
    "07137002c": "निवर्तिष्ये रणात्सूत सत्यमेतद्वचो मम\n",
    "07137003a": "ततः संप्रेषयद्यन्ता सैन्धवांस्तान्महाजवान्\n",
    "07137003c": "तुरङ्गमाञ्शङ्खवर्णान्सर्वशब्दातिगान्रणे\n",
    "07137004a": "तेऽवहन्युयुधानं तु मनोमारुतरंहसः\n",
    "07137004c": "यथेन्द्रं हरयो राजन्पुरा दैत्यवधोद्यतम्\n",
    "07137005a": "तमापतन्तं संप्रेक्ष्य सात्वतं रभसं रणे\n",
    "07137005c": "सोमदत्तो महाबाहुरसंभ्रान्तोऽभ्यवर्तत\n",
    "07137006a": "विमुञ्चञ्शरवर्षाणि पर्जन्य इव वृष्टिमान्\n",
    "07137006c": "छादयामास शैनेयं जलदो भास्करं यथा\n",
    "07137007a": "असंभ्रान्तश्च समरे सात्यकिः कुरुपुंगवम्\n",
    "07137007c": "छादयामास बाणौघैः समन्ताद्भरतर्षभ\n",
    "07137008a": "सोमदत्तस्तु तं षष्ट्या विव्याधोरसि माधवम्\n",
    "07137008c": "सात्यकिश्चापि तं राजन्नविध्यत्सायकैः शितैः\n",
    "07137009a": "तावन्योन्यं शरैः कृत्तौ व्यराजेतां नरर्षभौ\n",
    "07137009c": "सुपुष्पौ पुष्पसमये पुष्पिताविव किंशुकौ\n",
    "07137010a": "रुधिरोक्षितसर्वाङ्गौ कुरुवृष्णियशस्करौ\n",
    "07137010c": "परस्परमवेक्षेतां दहन्ताविव लोचनैः\n",
    "07137011a": "रथमण्डलमार्गेषु चरन्तावरिमर्दनौ\n",
    "07137011c": "घोररूपौ हि तावास्तां वृष्टिमन्ताविवाम्बुदौ\n",
    "07137012a": "शरसंभिन्नगात्रौ तौ सर्वतः शकलीकृतौ\n",
    "07137012c": "श्वाविधाविव राजेन्द्र व्यदृश्येतां शरक्षतौ\n",
    "07137013a": "सुवर्णपुङ्खैरिषुभिराचितौ तौ व्यरोचताम्\n",
    "07137013c": "खद्योतैरावृतौ राजन्प्रावृषीव वनस्पती\n",
    "07137014a": "संप्रदीपितसर्वाङ्गौ सायकैस्तौ महारथौ\n",
    "07137014c": "अदृश्येतां रणे क्रुद्धावुल्काभिरिव कुञ्जरौ\n",
    "07137015a": "ततो युधि महाराज सोमदत्तो महारथः\n",
    "07137015c": "अर्धचन्द्रेण चिच्छेद माधवस्य महद्धनुः\n",
    "07137016a": "अथैनं पञ्चविंशत्या सायकानां समार्पयत्\n",
    "07137016c": "त्वरमाणस्त्वराकाले पुनश्च दशभिः शरैः\n",
    "07137017a": "अथान्यद्धनुरादाय सात्यकिर्वेगवत्तरम्\n",
    "07137017c": "पञ्चभिः सायकैस्तूर्णं सोमदत्तमविध्यत\n",
    "07137018a": "ततोऽपरेण भल्लेन ध्वजं चिच्छेद काञ्चनम्\n",
    "07137018c": "बाह्लीकस्य रणे राजन्सात्यकिः प्रहसन्निव\n",
    "07137019a": "सोमदत्तस्त्वसंभ्रान्तो दृष्ट्वा केतुं निपातितम्\n",
    "07137019c": "शैनेयं पञ्चविंशत्या सायकानां समाचिनोत्\n",
    "07137020a": "सात्वतोऽपि रणे क्रुद्धः सोमदत्तस्य धन्विनः\n",
    "07137020c": "धनुश्चिच्छेद समरे क्षुरप्रेण शितेन ह\n",
    "07137021a": "अथैनं रुक्मपुङ्खानां शतेन नतपर्वणाम्\n",
    "07137021c": "आचिनोद्बहुधा राजन्भग्नदंष्ट्रमिव द्विपम्\n",
    "07137022a": "अथान्यद्धनुरादाय सोमदत्तो महारथः\n",
    "07137022c": "सात्यकिं छादयामास शरवृष्ट्या महाबलः\n",
    "07137023a": "सोमदत्तं तु संक्रुद्धो रणे विव्याध सात्यकिः\n",
    "07137023c": "सात्यकिं चेषुजालेन सोमदत्तो अपीडयत्\n",
    "07137024a": "दशभिः सात्वतस्यार्थे भीमोऽहन्बाह्लिकात्मजम्\n",
    "07137024c": "सोमदत्तोऽप्यसंभ्रान्तः शैनेयमवधीच्छरैः\n",
    "07137025a": "ततस्तु सात्वतस्यार्थे भैमसेनिर्नवं दृढम्\n",
    "07137025c": "मुमोच परिघं घोरं सोमदत्तस्य वक्षसि\n",
    "07137026a": "तमापतन्तं वेगेन परिघं घोरदर्शनम्\n",
    "07137026c": "द्विधा चिच्छेद समरे प्रहसन्निव कौरवः\n",
    "07137027a": "स पपात द्विधा छिन्न आयसः परिघो महान्\n",
    "07137027c": "महीधरस्येव महच्छिखरं वज्रदारितम्\n",
    "07137028a": "ततस्तु सात्यकी राजन्सोमदत्तस्य संयुगे\n",
    "07137028c": "धनुश्चिच्छेद भल्लेन हस्तावापं च पञ्चभिः\n",
    "07137029a": "चतुर्भिस्तु शरैस्तूर्णं चतुरस्तुरगोत्तमान्\n",
    "07137029c": "समीपं प्रेषयामास प्रेतराजस्य भारत\n",
    "07137030a": "सारथेश्च शिरः कायाद्भल्लेन नतपर्वणा\n",
    "07137030c": "जहार रथशार्दूलः प्रहसञ्शिनिपुंगवः\n",
    "07137031a": "ततः शरं महाघोरं ज्वलन्तमिव पावकम्\n",
    "07137031c": "मुमोच सात्वतो राजन्स्वर्णपुङ्खं शिलाशितम्\n",
    "07137032a": "स विमुक्तो बलवता शैनेयेन शरोत्तमः\n",
    "07137032c": "घोरस्तस्योरसि विभो निपपाताशु भारत\n",
    "07137033a": "सोऽतिविद्धो बलवता सात्वतेन महारथः\n",
    "07137033c": "सोमदत्तो महाबाहुर्निपपात ममार च\n",
    "07137034a": "तं दृष्ट्वा निहतं तत्र सोमदत्तं महारथाः\n",
    "07137034c": "महता शरवर्षेण युयुधानमुपाद्रवन्\n",
    "07137035a": "छाद्यमानं शरैर्दृष्ट्वा युयुधानं युधिष्ठिरः\n",
    "07137035c": "महत्या सेनया सार्धं द्रोणानीकमुपाद्रवत्\n",
    "07137036a": "ततो युधिष्ठिरः क्रुद्धस्तावकानां महाबलम्\n",
    "07137036c": "शरैर्विद्रावयामास भारद्वाजस्य पश्यतः\n",
    "07137037a": "सैन्यानि द्रावयन्तं तु द्रोणो दृष्ट्वा युधिष्ठिरम्\n",
    "07137037c": "अभिदुद्राव वेगेन क्रोधसंरक्तलोचनः\n",
    "07137038a": "ततः सुनिशितैर्बाणैः पार्थं विव्याध सप्तभिः\n",
    "07137038c": "सोऽतिविद्धो महाबाहुः सृक्किणी परिसंलिहन्\n",
    "07137038e": "युधिष्ठिरस्य चिच्छेद ध्वजं कार्मुकमेव च\n",
    "07137039a": "स छिन्नधन्वा त्वरितस्त्वराकाले नृपोत्तमः\n",
    "07137039c": "अन्यदादत्त वेगेन कार्मुकं समरे दृढम्\n",
    "07137040a": "ततः शरसहस्रेण द्रोणं विव्याध पार्थिवः\n",
    "07137040c": "साश्वसूतध्वजरथं तदद्भुतमिवाभवत्\n",
    "07137041a": "ततो मुहूर्तं व्यथितः शरघातप्रपीडितः\n",
    "07137041c": "निषसाद रथोपस्थे द्रोणो भरतसत्तम\n",
    "07137042a": "प्रतिलभ्य ततः संज्ञां मुहूर्ताद्द्विजसत्तमः\n",
    "07137042c": "क्रोधेन महताविष्टो वायव्यास्त्रमवासृजत्\n",
    "07137043a": "असंभ्रान्तस्ततः पार्थो धनुराकृष्य वीर्यवान्\n",
    "07137043c": "तदस्त्रमस्त्रेण रणे स्तम्भयामास भारत\n",
    "07137044a": "ततोऽब्रवीद्वासुदेवः कुन्तीपुत्रं युधिष्ठिरम्\n",
    "07137044c": "युधिष्ठिर महाबाहो यत्त्वा वक्ष्यामि तच्छृणु\n",
    "07137045a": "उपारमस्व युद्धाय द्रोणाद्भरतसत्तम\n",
    "07137045c": "गृध्यते हि सदा द्रोणो ग्रहणे तव संयुगे\n",
    "07137046a": "नानुरूपमहं मन्ये युद्धमस्य त्वया सह\n",
    "07137046c": "योऽस्य सृष्टो विनाशाय स एनं श्वो हनिष्यति\n",
    "07137047a": "परिवर्ज्य गुरुं याहि यत्र राजा सुयोधनः\n",
    "07137047c": "भीमश्च रथशार्दूलो युध्यते कौरवैः सह\n",
    "07137048a": "वासुदेववचः श्रुत्वा धर्मराजो युधिष्ठिरः\n",
    "07137048c": "मुहूर्तं चिन्तयित्वा तु ततो दारुणमाहवम्\n",
    "07137049a": "प्रायाद्द्रुतममित्रघ्नो यत्र भीमो व्यवस्थितः\n",
    "07137049c": "विनिघ्नंस्तावकान्योधान्व्यादितास्य इवान्तकः\n",
    "07137050a": "रथघोषेण महता नादयन्वसुधातलम्\n",
    "07137050c": "पर्जन्य इव घर्मान्ते नादयन्वै दिशो दश\n",
    "07137051a": "भीमस्य निघ्नतः शत्रून्पार्ष्णिं जग्राह पाण्डवः\n",
    "07137051c": "द्रोणोऽपि पाण्डुपाञ्चालान्व्यधमद्रजनीमुखे\n",
    "07138001": "संजय उवाच\n",
    "07138001a": "वर्तमाने तथा युद्धे घोररूपे भयावहे\n",
    "07138001c": "तमसा संवृते लोके रजसा च महीपते\n",
    "07138001e": "नापश्यन्त रणे योधाः परस्परमवस्थिताः\n",
    "07138002a": "अनुमानेन संज्ञाभिर्युद्धं तद्ववृते महत्\n",
    "07138002c": "नरनागाश्वमथनं परमं लोमहर्षणम्\n",
    "07138003a": "द्रोणकर्णकृपा वीरा भीमपार्षतसात्यकाः\n",
    "07138003c": "अन्योन्यं क्षोभयामासुः सैन्यानि नृपसत्तम\n",
    "07138004a": "वध्यमानानि सैन्यानि समन्तात्तैर्महारथैः\n",
    "07138004c": "तमसा रजसा चैव समन्ताद्विप्रदुद्रुवुः\n",
    "07138005a": "ते सर्वतो विद्रवन्तो योधा वित्रस्तचेतसः\n",
    "07138005c": "अहन्यन्त महाराज धावमानाश्च संयुगे\n",
    "07138006a": "महारथसहस्राणि जघ्नुरन्योन्यमाहवे\n",
    "07138006c": "अन्धे तमसि मूढानि पुत्रस्य तव मन्त्रिते\n",
    "07138007a": "ततः सर्वाणि सैन्यानि सेनागोपाश्च भारत\n",
    "07138007c": "व्यमुह्यन्त रणे तत्र तमसा संवृते सति\n",
    "07138008": "धृतराष्ट्र उवाच\n",
    "07138008a": "तेषां संलोड्यमानानां पाण्डवैर्निहतौजसाम्\n",
    "07138008c": "अन्धे तमसि मग्नानामासीत्का वो मतिस्तदा\n",
    "07138009a": "कथं प्रकाशस्तेषां वा मम सैन्येषु वा पुनः\n",
    "07138009c": "बभूव लोके तमसा तथा संजय संवृते\n",
    "07138010": "संजय उवाच\n",
    "07138010a": "ततः सर्वाणि सैन्यानि हतशिष्टानि यानि वै\n",
    "07138010c": "सेनागोप्तॄनथादिश्य पुनर्व्यूहमकल्पयत्\n",
    "07138011a": "द्रोणः पुरस्ताज्जघने तु शल्य;स्तथा द्रौणिः पार्श्वतः सौबलश्च\n",
    "07138011c": "स्वयं तु सर्वाणि बलानि राज;न्राजाभ्ययाद्गोपयन्वै निशायाम्\n",
    "07138012a": "उवाच सर्वांश्च पदातिसंघा;न्दुर्योधनः पार्थिव सान्त्वपूर्वम्\n",
    "07138012c": "उत्सृज्य सर्वे परमायुधानि; गृह्णीत हस्तैर्ज्वलितान्प्रदीपान्\n",
    "07138013a": "ते चोदिताः पार्थिवसत्तमेन; ततः प्रहृष्टा जगृहुः प्रदीपान्\n",
    "07138013c": "सा भूय एव ध्वजिनी विभक्ता; व्यरोचताग्निप्रभया निशायाम्\n",
    "07138014a": "महाधनैराभरणैश्च दिव्यैः; शस्त्रैः प्रदीप्तैरभिसंपतद्भिः\n",
    "07138014c": "क्षणेन सर्वे विहिताः प्रदीपा; व्यदीपयंश्च ध्वजिनीं तदाशु\n",
    "07138015a": "सर्वास्तु सेना व्यतिसेव्यमानाः; पदातिभिः पावकतैलहस्तैः\n",
    "07138015c": "प्रकाश्यमाना ददृशुर्निशायां; यथान्तरिक्षे जलदास्तडिद्भिः\n",
    "07138016a": "प्रकाशितायां तु तथा ध्वजिन्यां; द्रोणोऽग्निकल्पः प्रतपन्समन्तात्\n",
    "07138016c": "रराज राजेन्द्र सुवर्णवर्मा; मध्यं गतः सूर्य इवांशुमाली\n",
    "07138017a": "जाम्बूनदेष्वाभरणेषु चैव; निष्केषु शुद्धेषु शरावरेषु\n",
    "07138017c": "पीतेषु शस्त्रेषु च पावकस्य; प्रतिप्रभास्तत्र ततो बभूवुः\n",
    "07138018a": "गदाश्च शैक्याः परिघाश्च शुभ्रा; रथेषु शक्त्यश्च विवर्तमानाः\n",
    "07138018c": "प्रतिप्रभा रश्मिभिराजमीढ; पुनः पुनः संजनयन्ति दीप्ताः\n",
    "07138019a": "छत्राणि बालव्यजनानुषङ्गा; दीप्ता महोल्काश्च तथैव राजन्\n",
    "07138019c": "व्याघूर्णमानाश्च सुवर्णमाला; व्यायच्छतां तत्र तदा विरेजुः\n",
    "07138020a": "शस्त्रप्रभाभिश्च विराजमानं; दीपप्रभाभिश्च तदा बलं तत्\n",
    "07138020c": "प्रकाशितं चाभरणप्रभाभि;र्भृशं प्रकाशं नृपते बभूव\n",
    "07138021a": "पीतानि शस्त्राण्यसृगुक्षितानि; वीरावधूतानि तनुद्रुहाणि\n",
    "07138021c": "दीप्तां प्रभां प्राजनयन्त तत्र; तपात्यये विद्युदिवान्तरिक्षे\n",
    "07138022a": "प्रकम्पितानामभिघातवेगै;रभिघ्नतां चापततां जवेन\n",
    "07138022c": "वक्त्राण्यशोभन्त तदा नराणां; वाय्वीरितानीव महाम्बुजानि\n",
    "07138023a": "महावने दाव इव प्रदीप्ते; यथा प्रभा भास्करस्यापि नश्येत्\n",
    "07138023c": "तथा तवासीद्ध्वजिनी प्रदीप्ता; महाभये भारत भीमरूपा\n",
    "07138024a": "तत्संप्रदीप्तं बलमस्मदीयं; निशाम्य पार्थास्त्वरितास्तथैव\n",
    "07138024c": "सर्वेषु सैन्येषु पदातिसंघा;नचोदयंस्तेऽथ चक्रुः प्रदीपान्\n",
    "07138025a": "गजे गजे सप्त कृताः प्रदीपा; रथे रथे चैव दश प्रदीपाः\n",
    "07138025c": "द्वावश्वपृष्ठे परिपार्श्वतोऽन्ये; ध्वजेषु चान्ये जघनेषु चान्ये\n",
    "07138026a": "सेनासु सर्वासु च पार्श्वतोऽन्ये; पश्चात्पुरस्ताच्च समन्ततश्च\n",
    "07138026c": "मध्ये तथान्ये ज्वलिताग्निहस्ताः; सेनाद्वयेऽपि स्म नरा विचेरुः\n",
    "07138027a": "सर्वेषु सैन्येषु पदातिसंघा; व्यामिश्रिता हस्तिरथाश्ववृन्दैः\n",
    "07138027c": "मध्ये तथान्ये ज्वलिताग्निहस्ता; व्यदीपयन्पाण्डुसुतस्य सेनाम्\n",
    "07138028a": "तेन प्रदीप्तेन तथा प्रदीप्तं; बलं तदासीद्बलवद्बलेन\n",
    "07138028c": "भाः कुर्वता भानुमता ग्रहेण; दिवाकरेणाग्निरिवाभितप्तः\n",
    "07138029a": "तयोः प्रभाः पृथिवीमन्तरिक्षं; सर्वा व्यतिक्रम्य दिशश्च वृद्धाः\n",
    "07138029c": "तेन प्रकाशेन भृशं प्रकाशं; बभूव तेषां तव चैव सैन्यम्\n",
    "07138030a": "तेन प्रकाशेन दिवंगमेन; संबोधिता देवगणाश्च राजन्\n",
    "07138030c": "गन्धर्वयक्षासुरसिद्धसंघाः; समागमन्नप्सरसश्च सर्वाः\n",
    "07138031a": "तद्देवगन्धर्वसमाकुलं च; यक्षासुरेन्द्राप्सरसां गणैश्च\n",
    "07138031c": "हतैश्च वीरैर्दिवमारुहद्भि;रायोधनं दिव्यकल्पं बभूव\n",
    "07138032a": "रथाश्वनागाकुलदीपदीप्तं; संरब्धयोधाहतविद्रुताश्वम्\n",
    "07138032c": "महद्बलं व्यूढरथाश्वनागं; सुरासुरव्यूहसमं बभूव\n",
    "07138033a": "तच्छक्तिसंघाकुलचण्डवातं; महारथाभ्रं रथवाजिघोषम्\n",
    "07138033c": "शस्त्रौघवर्षं रुधिराम्बुधारं; निशि प्रवृत्तं नरदेवयुद्धम्\n",
    "07138034a": "तस्मिन्महाग्निप्रतिमो महात्मा; संतापयन्पाण्डवान्विप्रमुख्यः\n",
    "07138034c": "गभस्तिभिर्मध्यगतो यथार्को; वर्षात्यये तद्वदभून्नरेन्द्र\n",
    "07139001": "संजय उवाच\n",
    "07139001a": "प्रकाशिते तथा लोके रजसा च तमोवृते\n",
    "07139001c": "समाजग्मुरथो वीराः परस्परवधैषिणः\n",
    "07139002a": "ते समेत्य रणे राजञ्शस्त्रप्रासासिधारिणः\n",
    "07139002c": "परस्परमुदैक्षन्त परस्परकृतागसः\n",
    "07139003a": "प्रदीपानां सहस्रैश्च दीप्यमानैः समन्ततः\n",
    "07139003c": "विरराज तदा भूमिर्द्यौर्ग्रहैरिव भारत\n",
    "07139004a": "उल्काशतैः प्रज्वलितै रणभूमिर्व्यराजत\n",
    "07139004c": "दह्यमानेव लोकानामभावे वै वसुंधरा\n",
    "07139005a": "प्रादीप्यन्त दिशः सर्वाः प्रदीपैस्तैः समन्ततः\n",
    "07139005c": "वर्षाप्रदोषे खद्योतैर्वृता वृक्षा इवाबभुः\n",
    "07139006a": "असज्जन्त ततो वीरा वीरेष्वेव पृथक्पृथक्\n",
    "07139006c": "नागा नागैः समाजग्मुस्तुरगाः सह वाजिभिः\n",
    "07139007a": "रथा रथवरैरेव समाजग्मुर्मुदान्विताः\n",
    "07139007c": "तस्मिन्रात्रिमुखे घोरे पुत्रस्य तव शासनात्\n",
    "07139008a": "ततोऽर्जुनो महाराज कौरवाणामनीकिनीम्\n",
    "07139008c": "व्यधमत्त्वरया युक्तः क्षपयन्सर्वपार्थिवान्\n",
    "07139009": "धृतराष्ट्र उवाच\n",
    "07139009a": "तस्मिन्प्रविष्टे संरब्धे मम पुत्रस्य वाहिनीम्\n",
    "07139009c": "अमृष्यमाणे दुर्धर्षे किं व आसीन्मनस्तदा\n",
    "07139010a": "किममन्यन्त सैन्यानि प्रविष्टे शत्रुतापने\n",
    "07139010c": "दुर्योधनश्च किं कृत्यं प्राप्तकालममन्यत\n",
    "07139011a": "के चैनं समरे वीरं प्रत्युद्ययुररिंदमम्\n",
    "07139011c": "केऽरक्षन्दक्षिणं चक्रं के च द्रोणस्य सव्यतः\n",
    "07139012a": "के पृष्ठतोऽस्य ह्यभवन्वीरा वीरस्य युध्यतः\n",
    "07139012c": "के पुरस्तादगच्छन्त निघ्नतः शात्रवान्रणे\n",
    "07139013a": "यत्प्राविशन्महेष्वासः पाञ्चालानपराजितः\n",
    "07139013c": "नृत्यन्निव नरव्याघ्रो रथमार्गेषु वीर्यवान्\n",
    "07139014a": "ददाह च शरैर्द्रोणः पाञ्चालानां रथव्रजान्\n",
    "07139014c": "धूमकेतुरिव क्रुद्धः स कथं मृत्युमीयिवान्\n",
    "07139015a": "अव्यग्रानेव हि परान्कथयस्यपराजितान्\n",
    "07139015c": "हतांश्चैव विषण्णांश्च विप्रकीर्णांश्च शंससि\n",
    "07139015e": "रथिनो विरथांश्चैव कृतान्युद्धेषु मामकान्\n",
    "07139016": "संजय उवाच\n",
    "07139016a": "द्रोणस्य मतमाज्ञाय योद्धुकामस्य तां निशाम्\n",
    "07139016c": "दुर्योधनो महाराज वश्यान्भ्रातॄनभाषत\n",
    "07139017a": "विकर्णं चित्रसेनं च महाबाहुं च कौरवम्\n",
    "07139017c": "दुर्धर्षं दीर्घबाहुं च ये च तेषां पदानुगाः\n",
    "07139018a": "द्रोणं यत्ताः पराक्रान्ताः सर्वे रक्षत पृष्ठतः\n",
    "07139018c": "हार्दिक्यो दक्षिणं चक्रं शल्यश्चैवोत्तरं तथा\n",
    "07139019a": "त्रिगर्तानां च ये शूरा हतशिष्टा महारथाः\n",
    "07139019c": "तांश्चैव सर्वान्पुत्रस्ते समचोदयदग्रतः\n",
    "07139020a": "आचार्यो हि सुसंयत्तो भृशं यत्ताश्च पाण्डवाः\n",
    "07139020c": "तं रक्षत सुसंयत्ता निघ्नन्तं शात्रवान्रणे\n",
    "07139021a": "द्रोणो हि बलवान्युद्धे क्षिप्रहस्तः पराक्रमी\n",
    "07139021c": "निर्जयेत्त्रिदशान्युद्धे किमु पार्थान्ससोमकान्\n",
    "07139022a": "ते यूयं सहिताः सर्वे भृशं यत्ता महारथाः\n",
    "07139022c": "द्रोणं रक्षत पाञ्चाल्याद्धृष्टद्युम्नान्महारथात्\n",
    "07139023a": "पाण्डवेयेषु सैन्येषु योधं पश्याम्यहं न तम्\n",
    "07139023c": "यो जयेत रणे द्रोणं धृष्टद्युम्नादृते नृपाः\n",
    "07139024a": "तस्य सर्वात्मना मन्ये भारद्वाजस्य रक्षणम्\n",
    "07139024c": "स गुप्तः सोमकान्हन्यात्सृञ्जयांश्च सराजकान्\n",
    "07139025a": "सृञ्जयेष्वथ सर्वेषु निहतेषु चमूमुखे\n",
    "07139025c": "धृष्टद्युम्नं रणे द्रौणिर्नाशयिष्यत्यसंशयम्\n",
    "07139026a": "तथार्जुनं रणे कर्णो विजेष्यति महारथः\n",
    "07139026c": "भीमसेनमहं चापि युद्धे जेष्यामि दंशितः\n",
    "07139027a": "सोऽयं मम जयो व्यक्तं दीर्घकालं भविष्यति\n",
    "07139027c": "तस्माद्रक्षत संग्रामे द्रोणमेव महारथाः\n",
    "07139028a": "इत्युक्त्वा भरतश्रेष्ठ पुत्रो दुर्योधनस्तव\n",
    "07139028c": "व्यादिदेश ततः सैन्यं तस्मिंस्तमसि दारुणे\n",
    "07139029a": "ततः प्रववृते युद्धं रात्रौ तद्भरतर्षभ\n",
    "07139029c": "उभयोः सेनयोर्घोरं विजयं प्रति काङ्क्षिणोः\n",
    "07139030a": "अर्जुनः कौरवं सैन्यमर्जुनं चापि कौरवाः\n",
    "07139030c": "नानाशस्त्रसमावापैरन्योन्यं पर्यपीडयन्\n",
    "07139031a": "द्रौणिः पाञ्चालराजानं भारद्वाजश्च सृञ्जयान्\n",
    "07139031c": "छादयामासतुः संख्ये शरैः संनतपर्वभिः\n",
    "07139032a": "पाण्डुपाञ्चालसेनानां कौरवाणां च मारिष\n",
    "07139032c": "आसीन्निष्टानको घोरो निघ्नतामितरेतरम्\n",
    "07139033a": "नैवास्माभिर्न पूर्वैर्नो दृष्टं पूर्वं तथाविधम्\n",
    "07139033c": "युद्धं यादृशमेवासीत्तां रात्रिं सुमहाभयम्\n",
    "07140001": "संजय उवाच\n",
    "07140001a": "वर्तमाने तथा रौद्रे रात्रियुद्धे विशां पते\n",
    "07140001c": "सर्वभूतक्षयकरे धर्मपुत्रो युधिष्ठिरः\n",
    "07140002a": "अब्रवीत्पाण्डवांश्चैव पाञ्चालांश्च ससोमकान्\n",
    "07140002c": "अभ्यद्रवत गच्छध्वं द्रोणमेव जिघांसया\n",
    "07140003a": "राज्ञस्ते वचनाद्राजन्पाञ्चालाः सोमकास्तथा\n",
    "07140003c": "द्रोणमेवाभ्यवर्तन्त नदन्तो भैरवान्रवान्\n",
    "07140004a": "तान्वयं प्रतिगर्जन्तः प्रत्युद्यातास्त्वमर्षिताः\n",
    "07140004c": "यथाशक्ति यथोत्साहं यथासत्त्वं च संयुगे\n",
    "07140005a": "कृतवर्मा च हार्दिक्यो युधिष्ठिरमुपाद्रवत्\n",
    "07140005c": "द्रोणं प्रति जिघांसन्तं मत्तो मत्तमिव द्विपम्\n",
    "07140006a": "शैनेयं शरवर्षाणि विकिरन्तं समन्ततः\n",
    "07140006c": "अभ्ययात्कौरवो राजन्भूरिः संग्राममूर्धनि\n",
    "07140007a": "सहदेवमथायान्तं द्रोणप्रेप्सुं महारथम्\n",
    "07140007c": "कर्णो वैकर्तनो राजन्वारयामास पाण्डवम्\n",
    "07140008a": "भीमसेनमथायान्तं व्यादितास्यमिवान्तकम्\n",
    "07140008c": "स्वयं दुर्योधनो युद्धे प्रतीपं मृत्युमाव्रजत्\n",
    "07140009a": "नकुलं च युधां श्रेष्ठं सर्वयुद्धविशारदम्\n",
    "07140009c": "शकुनिः सौबलो राजन्वारयामास सत्वरः\n",
    "07140010a": "शिखण्डिनमथायान्तं रथेन रथिनां वरम्\n",
    "07140010c": "कृपो शारद्वतो राजन्वारयामास संयुगे\n",
    "07140011a": "प्रतिविन्ध्यमथायान्तं मयूरसदृशैर्हयैः\n",
    "07140011c": "दुःशासनो महाराज यत्तो यत्तमवारयत्\n",
    "07140012a": "भैमसेनिमथायान्तं मायाशतविशारदम्\n",
    "07140012c": "अश्वत्थामा पितुर्मानं कुर्वाणः प्रत्यषेधयत्\n",
    "07140013a": "द्रुपदं वृषसेनस्तु ससैन्यं सपदानुगम्\n",
    "07140013c": "वारयामास समरे द्रोणप्रेप्सुं महारथम्\n",
    "07140014a": "विराटं द्रुतमायान्तं द्रोणस्य निधनं प्रति\n",
    "07140014c": "मद्रराजः सुसंक्रुद्धो वारयामास भारत\n",
    "07140015a": "शतानीकमथायान्तं नाकुलिं रभसं रणे\n",
    "07140015c": "चित्रसेनो रुरोधाशु शरैर्द्रोणवधेप्सया\n",
    "07140016a": "अर्जुनं च युधां श्रेष्ठं प्राद्रवन्तं महारथम्\n",
    "07140016c": "अलम्बुसो महाराज राक्षसेन्द्रो न्यवारयत्\n",
    "07140017a": "तथा द्रोणं महेष्वासं निघ्नन्तं शात्रवान्रणे\n",
    "07140017c": "धृष्टद्युम्नोऽथ पाञ्चाल्यो हृष्टरूपमवारयत्\n",
    "07140018a": "तथान्यान्पाण्डुपुत्राणां समायातान्महारथान्\n",
    "07140018c": "तावका रथिनो राजन्वारयामासुरोजसा\n",
    "07140019a": "गजारोहा गजैस्तूर्णं संनिपत्य महामृधे\n",
    "07140019c": "योधयन्तः स्म दृश्यन्ते शतशोऽथ सहस्रशः\n",
    "07140020a": "निशीथे तुरगा राजन्नाद्रवन्तः परस्परम्\n",
    "07140020c": "समदृश्यन्त वेगेन पक्षवन्त इवाद्रयः\n",
    "07140021a": "सादिनः सादिभिः सार्धं प्रासशक्त्यृष्टिपाणयः\n",
    "07140021c": "समागच्छन्महाराज विनदन्तः पृथक्पृथक्\n",
    "07140022a": "नरास्तु बहवस्तत्र समाजग्मुः परस्परम्\n",
    "07140022c": "गदाभिर्मुसलैश्चैव नानाशस्त्रैश्च संघशः\n",
    "07140023a": "कृतवर्मा तु हार्दिक्यो धर्मपुत्रं युधिष्ठिरम्\n",
    "07140023c": "वारयामास संक्रुद्धो वेलेवोद्वृत्तमर्णवम्\n",
    "07140024a": "युधिष्ठिरस्तु हार्दिक्यं विद्ध्वा पञ्चभिराशुगैः\n",
    "07140024c": "पुनर्विव्याध विंशत्या तिष्ठ तिष्ठेति चाब्रवीत्\n",
    "07140025a": "कृतवर्मा तु संक्रुद्धो धर्मपुत्रस्य मारिष\n",
    "07140025c": "धनुश्चिच्छेद भल्लेन तं च विव्याध सप्तभिः\n",
    "07140026a": "अथान्यद्धनुरादाय धर्मपुत्रो युधिष्ठिरः\n",
    "07140026c": "हार्दिक्यं दशभिर्बाणैर्बाह्वोरुरसि चार्पयत्\n",
    "07140027a": "माधवस्तु रणे विद्धो धर्मपुत्रेण मारिष\n",
    "07140027c": "प्राकम्पत च रोषेण सप्तभिश्चार्दयच्छरैः\n",
    "07140028a": "तस्य पार्थो धनुश्छित्त्वा हस्तावापं निकृत्य च\n",
    "07140028c": "प्राहिणोन्निशितान्बाणान्पञ्च राजञ्शिलाशितान्\n",
    "07140029a": "ते तस्य कवचं भित्त्वा हेमचित्रं महाधनम्\n",
    "07140029c": "प्राविशन्धरणीमुग्रा वल्मीकमिव पन्नगाः\n",
    "07140030a": "अक्ष्णोर्निमेषमात्रेण सोऽन्यदादाय कार्मुकम्\n",
    "07140030c": "विव्याध पाण्डवं षष्ट्या सूतं च नवभिः शरैः\n",
    "07140031a": "तस्य शक्तिममेयात्मा पाण्डवो भुजगोपमाम्\n",
    "07140031c": "चिक्षेप भरतश्रेष्ठ रथे न्यस्य महद्धनुः\n",
    "07140032a": "सा हेमचित्रा महती पाण्डवेन प्रवेरिता\n",
    "07140032c": "निर्भिद्य दक्षिणं बाहुं प्राविशद्धरणीतलम्\n",
    "07140033a": "एतस्मिन्नेव काले तु गृह्य पार्थः पुनर्धनुः\n",
    "07140033c": "हार्दिक्यं छादयामास शरैः संनतपर्वभिः\n",
    "07140034a": "ततस्तु समरे शूरो वृष्णीनां प्रवरो रथी\n",
    "07140034c": "व्यश्वसूतरथं चक्रे निमेषार्धाद्युधिष्ठिरम्\n",
    "07140035a": "ततस्तु पाण्डवो ज्येष्ठः खड्गचर्म समाददे\n",
    "07140035c": "तदस्य निशितैर्बाणैर्व्यधमन्माधवो रणे\n",
    "07140036a": "तोमरं तु ततो गृह्य स्वर्णदण्डं दुरासदम्\n",
    "07140036c": "प्रेषयत्समरे तूर्णं हार्दिक्यस्य युधिष्ठिरः\n",
    "07140037a": "तमापतन्तं सहसा धर्मराजभुजच्युतम्\n",
    "07140037c": "द्विधा चिच्छेद हार्दिक्यः कृतहस्तः स्मयन्निव\n",
    "07140038a": "ततः शरशतेनाजौ धर्मपुत्रमवाकिरत्\n",
    "07140038c": "कवचं चास्य संक्रुद्धः शरैस्तीक्ष्णैरदारयत्\n",
    "07140039a": "हार्दिक्यशरसंछिन्नं कवचं तन्महात्मनः\n",
    "07140039c": "व्यशीर्यत रणे राजंस्ताराजालमिवाम्बरात्\n",
    "07140040a": "स छिन्नधन्वा विरथः शीर्णवर्मा शरार्दितः\n",
    "07140040c": "अपायासीद्रणात्तूर्णं धर्मपुत्रो युधिष्ठिरः\n",
    "07140041a": "कृतवर्मा तु निर्जित्य धर्मपुत्रं युधिष्ठिरम्\n",
    "07140041c": "पुनर्द्रोणस्य जुगुपे चक्रमेव महाबलः\n",
    "07141001": "संजय उवाच\n",
    "07141001a": "भूरिस्तु समरे राजञ्शैनेयं रथिनां वरम्\n",
    "07141001c": "आपतन्तमपासेधत्प्रपानादिव कुञ्जरम्\n",
    "07141002a": "अथैनं सात्यकिः क्रुद्धः पञ्चभिर्निशितैः शरैः\n",
    "07141002c": "विव्याध हृदये तूर्णं प्रास्रवत्तस्य शोणितम्\n",
    "07141003a": "तथैव कौरवो युद्धे शैनेयं युद्धदुर्मदम्\n",
    "07141003c": "दशभिर्विशिखैस्तीक्ष्णैरविध्यत भुजान्तरे\n",
    "07141004a": "तावन्योन्यं महाराज ततक्षाते शरैर्भृशम्\n",
    "07141004c": "क्रोधसंरक्तनयनौ क्रोधाद्विस्फार्य कार्मुके\n",
    "07141005a": "तयोरासीन्महाराज शस्त्रवृष्टिः सुदारुणा\n",
    "07141005c": "क्रुद्धयोः सायकमुचोर्यमान्तकनिकाशयोः\n",
    "07141006a": "तावन्योन्यं शरै राजन्प्रच्छाद्य समरे स्थितौ\n",
    "07141006c": "मुहूर्तं चैव तद्युद्धं समरूपमिवाभवत्\n",
    "07141007a": "ततः क्रुद्धो महाराज शैनेयः प्रहसन्निव\n",
    "07141007c": "धनुश्चिच्छेद समरे कौरव्यस्य महात्मनः\n",
    "07141008a": "अथैनं छिन्नधन्वानं नवभिर्निशितैः शरैः\n",
    "07141008c": "विव्याध हृदये तूर्णं तिष्ठ तिष्ठेति चाब्रवीत्\n",
    "07141009a": "सोऽतिविद्धो बलवता शत्रुणा शत्रुतापनः\n",
    "07141009c": "धनुरन्यत्समादाय सात्वतं प्रत्यविध्यत\n",
    "07141010a": "स विद्ध्वा सात्वतं बाणैस्त्रिभिरेव विशां पते\n",
    "07141010c": "धनुश्चिच्छेद भल्लेन सुतीक्ष्णेन हसन्निव\n",
    "07141011a": "छिन्नधन्वा महाराज सात्यकिः क्रोधमूर्छितः\n",
    "07141011c": "प्रजहार महावेगां शक्तिं तस्य महोरसि\n",
    "07141012a": "स तु शक्त्या विभिन्नाङ्गो निपपात रथोत्तमात्\n",
    "07141012c": "लोहिताङ्ग इवाकाशाद्दीप्तरश्मिर्यदृच्छया\n",
    "07141013a": "तं तु दृष्ट्वा हतं शूरमश्वत्थामा महारथः\n",
    "07141013c": "अभ्यधावत वेगेन शैनेयं प्रति संयुगे\n",
    "07141013e": "अभ्यवर्षच्छरौघेण मेरुं वृष्ट्या यथाम्बुदः\n",
    "07141014a": "तमापतन्तं संरब्धं शैनेयस्य रथं प्रति\n",
    "07141014c": "घटोत्कचोऽब्रवीद्राजन्नादं मुक्त्वा महारथः\n",
    "07141015a": "तिष्ठ तिष्ठ न मे जीवन्द्रोणपुत्र गमिष्यसि\n",
    "07141015c": "एष त्वाद्य हनिष्यामि महिषं स्कन्दराडिव\n",
    "07141015e": "युद्धश्रद्धामहं तेऽद्य विनेष्यामि रणाजिरे\n",
    "07141016a": "इत्युक्त्वा रोषताम्राक्षो राक्षसः परवीरहा\n",
    "07141016c": "द्रौणिमभ्यद्रवत्क्रुद्धो गजेन्द्रमिव केसरी\n",
    "07141017a": "रथाक्षमात्रैरिषुभिरभ्यवर्षद्घटोत्कचः\n",
    "07141017c": "रथिनामृषभं द्रौणिं धाराभिरिव तोयदः\n",
    "07141018a": "शरवृष्टिं तु तां प्राप्तां शरैराशीविषोपमैः\n",
    "07141018c": "शातयामास समरे तरसा द्रौणिरुत्स्मयन्\n",
    "07141019a": "ततः शरशतैस्तीक्ष्णैर्मर्मभेदिभिराशुगैः\n",
    "07141019c": "समाचिनोद्राक्षसेन्द्रं घटोत्कचमरिंदम\n",
    "07141020a": "स शरैराचितस्तेन राक्षसो रणमूर्धनि\n",
    "07141020c": "व्यकाशत महाराज श्वाविच्छललितो यथा\n",
    "07141021a": "ततः क्रोधसमाविष्टो भैमसेनिः प्रतापवान्\n",
    "07141021c": "शरैरवचकर्तोग्रैर्द्रौणिं वज्राशनिस्वनैः\n",
    "07141022a": "क्षुरप्रैरर्धचन्द्रैश्च नाराचैः सशिलीमुखैः\n",
    "07141022c": "वराहकर्णैर्नालीकैस्तीक्ष्णैश्चापि विकर्णिभिः\n",
    "07141023a": "तां शस्त्रवृष्टिमतुलां वज्राशनिसमस्वनाम्\n",
    "07141023c": "पतन्तीमुपरि क्रुद्धो द्रौणिरव्यथितेन्द्रियः\n",
    "07141024a": "सुदुःसहां शरैर्घोरैर्दिव्यास्त्रप्रतिमन्त्रितैः\n",
    "07141024c": "व्यधमत्स महातेजा महाभ्राणीव मारुतः\n",
    "07141025a": "ततोऽन्तरिक्षे बाणानां संग्रामोऽन्य इवाभवत्\n",
    "07141025c": "घोररूपो महाराज योधानां हर्षवर्धनः\n",
    "07141026a": "ततोऽस्त्रसंघर्षकृतैर्विस्फुलिङ्गैः समन्ततः\n",
    "07141026c": "बभौ निशामुखे व्योम खद्योतैरिव संवृतम्\n",
    "07141027a": "स मार्गणगणैर्द्रौणिर्दिशः प्रच्छाद्य सर्वतः\n",
    "07141027c": "प्रियार्थं तव पुत्राणां राक्षसं समवाकिरत्\n",
    "07141028a": "ततः प्रववृते युद्धं द्रौणिराक्षसयोर्मृधे\n",
    "07141028c": "विगाढे रजनीमध्ये शक्रप्रह्रादयोरिव\n",
    "07141029a": "ततो घटोत्कचो बाणैर्दशभिर्द्रौणिमाहवे\n",
    "07141029c": "जघानोरसि संक्रुद्धः कालज्वलनसंनिभैः\n",
    "07141030a": "स तैरभ्यायतैर्विद्धो राक्षसेन महाबलः\n",
    "07141030c": "चचाल समरे द्रौणिर्वातनुन्न इव द्रुमः\n",
    "07141030e": "स मोहमनुसंप्राप्तो ध्वजयष्टिं समाश्रितः\n",
    "07141031a": "ततो हाहाकृतं सैन्यं तव सर्वं जनाधिप\n",
    "07141031c": "हतं स्म मेनिरे सर्वे तावकास्तं विशां पते\n",
    "07141032a": "तं तु दृष्ट्वा तथावस्थमश्वत्थामानमाहवे\n",
    "07141032c": "पाञ्चालाः सृञ्जयाश्चैव सिंहनादं प्रचक्रिरे\n",
    "07141033a": "प्रतिलभ्य ततः संज्ञामश्वत्थामा महाबलः\n",
    "07141033c": "धनुः प्रपीड्य वामेन करेणामित्रकर्शनः\n",
    "07141034a": "मुमोचाकर्णपूर्णेन धनुषा शरमुत्तमम्\n",
    "07141034c": "यमदण्डोपमं घोरमुद्दिश्याशु घटोत्कचम्\n",
    "07141035a": "स भित्त्वा हृदयं तस्य राक्षसस्य शरोत्तमः\n",
    "07141035c": "विवेश वसुधामुग्रः सुपुङ्खः पृथिवीपते\n",
    "07141036a": "सोऽतिविद्धो महाराज रथोपस्थ उपाविशत्\n",
    "07141036c": "राक्षसेन्द्रः सुबलवान्द्रौणिना रणमानिना\n",
    "07141037a": "दृष्ट्वा विमूढं हैडिम्बं सारथिस्तं रणाजिरात्\n",
    "07141037c": "द्रौणेः सकाशात्संभ्रान्तस्त्वपनिन्ये त्वरान्वितः\n",
    "07141038a": "तथा तु समरे विद्ध्वा राक्षसेन्द्रं घटोत्कचम्\n",
    "07141038c": "ननाद सुमहानादं द्रोणपुत्रो महाबलः\n",
    "07141039a": "पूजितस्तव पुत्रैश्च सर्वयोधैश्च भारत\n",
    "07141039c": "वपुषा प्रतिजज्वाल मध्याह्न इव भास्करः\n",
    "07141040a": "भीमसेनं तु युध्यन्तं भारद्वाजरथं प्रति\n",
    "07141040c": "स्वयं दुर्योधनो राजा प्रत्यविध्यच्छितैः शरैः\n",
    "07141041a": "तं भीमसेनो नवभिः शरैर्विव्याध मारिष\n",
    "07141041c": "दुर्योधनोऽपि विंशत्या शराणां प्रत्यविध्यत\n",
    "07141042a": "तौ सायकैरवच्छन्नावदृश्येतां रणाजिरे\n",
    "07141042c": "मेघजालसमाच्छन्नौ नभसीवेन्दुभास्करौ\n",
    "07141043a": "अथ दुर्योधनो राजा भीमं विव्याध पत्रिभिः\n",
    "07141043c": "पञ्चभिर्भरतश्रेष्ठ तिष्ठ तिष्ठेति चाब्रवीत्\n",
    "07141044a": "तस्य भीमो धनुश्छित्त्वा ध्वजं च नवभिः शरैः\n",
    "07141044c": "विव्याध कौरवश्रेष्ठं नवत्या नतपर्वणाम्\n",
    "07141045a": "ततो दुर्योधनः क्रुद्धो भीमसेनस्य मारिष\n",
    "07141045c": "चिक्षेप स शरान्राजन्पश्यतां सर्वधन्विनाम्\n",
    "07141046a": "तान्निहत्य शरान्भीमो दुर्योधनधनुश्च्युतान्\n",
    "07141046c": "कौरवं पञ्चविंशत्या क्षुद्रकाणां समार्पयत्\n",
    "07141047a": "दुर्योधनस्तु संक्रुद्धो भीमसेनस्य मारिष\n",
    "07141047c": "क्षुरप्रेण धनुश्छित्त्वा दशभिः प्रत्यविध्यत\n",
    "07141048a": "अथान्यद्धनुरादाय भीमसेनो महाबलः\n",
    "07141048c": "विव्याध नृपतिं तूर्णं सप्तभिर्निशितैः शरैः\n",
    "07141049a": "तदप्यस्य धनुः क्षिप्रं चिच्छेद लघुहस्तवत्\n",
    "07141049c": "द्वितीयं च तृतीयं च चतुर्थं पञ्चमं तथा\n",
    "07141050a": "आत्तमात्तं महाराज भीमस्य धनुराच्छिनत्\n",
    "07141050c": "तव पुत्रो महाराज जितकाशी मदोत्कटः\n",
    "07141051a": "स तदा छिद्यमानेषु कार्मुकेषु पुनः पुनः\n",
    "07141051c": "शक्तिं चिक्षेप समरे सर्वपारशवीं शुभाम्\n",
    "07141052a": "अप्राप्तामेव तां शक्तिं त्रिधा चिच्छेद कौरवः\n",
    "07141052c": "पश्यतः सर्वलोकस्य भीमस्य च महात्मनः\n",
    "07141053a": "ततो भीमो महाराज गदां गुर्वीं महाप्रभाम्\n",
    "07141053c": "चिक्षेपाविध्य वेगेन दुर्योधनरथं प्रति\n",
    "07141054a": "ततः सा सहसा वाहांस्तव पुत्रस्य संयुगे\n",
    "07141054c": "सारथिं च गदा गुर्वी ममर्द भरतर्षभ\n",
    "07141055a": "पुत्रस्तु तव राजेन्द्र रथाद्धेमपरिष्कृतात्\n",
    "07141055c": "आप्लुतः सहसा यानं नन्दकस्य महात्मनः\n",
    "07141056a": "ततो भीमो हतं मत्वा तव पुत्रं महारथम्\n",
    "07141056c": "सिंहनादं महच्चक्रे तर्जयन्निव कौरवान्\n",
    "07141057a": "तावकाः सैनिकाश्चापि मेनिरे निहतं नृपम्\n",
    "07141057c": "ततो विचुक्रुशुः सर्वे हा हेति च समन्ततः\n",
    "07141058a": "तेषां तु निनदं श्रुत्वा त्रस्तानां सर्वयोधिनाम्\n",
    "07141058c": "भीमसेनस्य नादं च श्रुत्वा राजन्महात्मनः\n",
    "07141059a": "ततो युधिष्ठिरो राजा हतं मत्वा सुयोधनम्\n",
    "07141059c": "अभ्यवर्तत वेगेन यत्र पार्थो वृकोदरः\n",
    "07141060a": "पाञ्चालाः केकया मत्स्याः सृञ्जयाश्च विशां पते\n",
    "07141060c": "सर्वोद्योगेनाभिजग्मुर्द्रोणमेव युयुत्सया\n",
    "07141061a": "तत्रासीत्सुमहद्युद्धं द्रोणस्याथ परैः सह\n",
    "07141061c": "घोरे तमसि मग्नानां निघ्नतामितरेतरम्\n",
    "07142001": "संजय उवाच\n",
    "07142001a": "सहदेवमथायान्तं द्रोणप्रेप्सुं विशां पते\n",
    "07142001c": "कर्णो वैकर्तनो युद्धे वारयामास भारत\n",
    "07142002a": "सहदेवस्तु राधेयं विद्ध्वा नवभिराशुगैः\n",
    "07142002c": "पुनर्विव्याध दशभिर्निशितैर्नतपर्वभिः\n",
    "07142003a": "तं कर्णः प्रतिविव्याध शतेन नतपर्वणाम्\n",
    "07142003c": "सज्यं चास्य धनुः शीघ्रं चिच्छेद लघुहस्तवत्\n",
    "07142004a": "ततोऽन्यद्धनुरादाय माद्रीपुत्रः प्रतापवान्\n",
    "07142004c": "कर्णं विव्याध विंशत्या तदद्भुतमिवाभवत्\n",
    "07142005a": "तस्य कर्णो हयान्हत्वा शरैः संनतपर्वभिः\n",
    "07142005c": "सारथिं चास्य भल्लेन द्रुतं निन्ये यमक्षयम्\n",
    "07142006a": "विरथः सहदेवस्तु खड्गं चर्म समाददे\n",
    "07142006c": "तदप्यस्य शरैः कर्णो व्यधमत्प्रहसन्निव\n",
    "07142007a": "ततो गुर्वीं महाघोरां हेमचित्रां महागदाम्\n",
    "07142007c": "प्रेषयामास समरे वैकर्तनरथं प्रति\n",
    "07142008a": "तामापतन्तीं सहसा सहदेवप्रवेरिताम्\n",
    "07142008c": "व्यष्टम्भयच्छरैः कर्णो भूमौ चैनामपातयत्\n",
    "07142009a": "गदां विनिहतां दृष्ट्वा सहदेवस्त्वरान्वितः\n",
    "07142009c": "शक्तिं चिक्षेप कर्णाय तामप्यस्याच्छिनच्छरैः\n",
    "07142010a": "ससंभ्रमस्ततस्तूर्णमवप्लुत्य रथोत्तमात्\n",
    "07142010c": "सहदेवो महाराज दृष्ट्वा कर्णं व्यवस्थितम्\n",
    "07142010e": "रथचक्रं ततो गृह्य मुमोचाधिरथिं प्रति\n",
    "07142011a": "तमापतन्तं सहसा कालचक्रमिवोद्यतम्\n",
    "07142011c": "शरैरनेकसाहस्रैरच्छिनत्सूतनन्दनः\n",
    "07142012a": "तस्मिंस्तु वितथे चक्रे कृते तेन महात्मना\n",
    "07142012c": "वार्यमाणश्च विशिखैः सहदेवो रणं जहौ\n",
    "07142013a": "तमभिद्रुत्य राधेयो मुहूर्ताद्भरतर्षभ\n",
    "07142013c": "अब्रवीत्प्रहसन्वाक्यं सहदेवं विशां पते\n",
    "07142014a": "मा युध्यस्व रणे वीर विशिष्टै रथिभिः सह\n",
    "07142014c": "सदृशैर्युध्य माद्रेय वचो मे मा विशङ्किथाः\n",
    "07142015a": "अथैनं धनुषोऽग्रेण तुदन्भूयोऽब्रवीद्वचः\n",
    "07142015c": "एषोऽर्जुनो रणे यत्तो युध्यते कुरुभिः सह\n",
    "07142015e": "तत्र गच्छस्व माद्रेय गृहं वा यदि मन्यसे\n",
    "07142016a": "एवमुक्त्वा तु तं कर्णो रथेन रथिनां वरः\n",
    "07142016c": "प्रायात्पाञ्चालपाण्डूनां सैन्यानि प्रहसन्निव\n",
    "07142017a": "वधप्राप्तं तु माद्रेयं नावधीत्समरेऽरिहा\n",
    "07142017c": "कुन्त्याः स्मृत्वा वचो राजन्सत्यसंधो महारथः\n",
    "07142018a": "सहदेवस्ततो राजन्विमनाः शरपीडितः\n",
    "07142018c": "कर्णवाक्शल्यतप्तश्च जीवितान्निरविद्यत\n",
    "07142019a": "आरुरोह रथं चापि पाञ्चाल्यस्य महात्मनः\n",
    "07142019c": "जनमेजयस्य समरे त्वरायुक्तो महारथः\n",
    "07142020a": "विराटं सहसेनं तु द्रोणार्थे द्रुतमागतम्\n",
    "07142020c": "मद्रराजः शरौघेण छादयामास धन्विनम्\n",
    "07142021a": "तयोः समभवद्युद्धं समरे दृढधन्विनोः\n",
    "07142021c": "यादृशं ह्यभवद्राजञ्जम्भवासवयोः पुरा\n",
    "07142022a": "मद्रराजो महाराज विराटं वाहिनीपतिम्\n",
    "07142022c": "आजघ्ने त्वरितं तीक्ष्णैः शतेन नतपर्वणाम्\n",
    "07142023a": "प्रतिविव्याध तं राजा नवभिर्निशितैः शरैः\n",
    "07142023c": "पुनश्चैव त्रिसप्तत्या भूयश्चैव शतेन ह\n",
    "07142024a": "तस्य मद्राधिपो हत्वा चतुरो रथवाजिनः\n",
    "07142024c": "सूतं ध्वजं च समरे रथोपस्थादपातयत्\n",
    "07142025a": "हताश्वात्तु रथात्तूर्णमवप्लुत्य महारथः\n",
    "07142025c": "तस्थौ विस्फारयंश्चापं विमुञ्चंश्च शिताञ्शरान्\n",
    "07142026a": "शतानीकस्ततो दृष्ट्वा भ्रातरं हतवाहनम्\n",
    "07142026c": "रथेनाभ्यपतत्तूर्णं सर्वलोकस्य पश्यतः\n",
    "07142027a": "शतानीकमथायान्तं मद्रराजो महामृधे\n",
    "07142027c": "विशिखैर्बहुभिर्विद्ध्वा ततो निन्ये यमक्षयम्\n",
    "07142028a": "तस्मिंस्तु निहते वीरे विराटो रथसत्तमः\n",
    "07142028c": "आरुरोह रथं तूर्णं तमेव ध्वजमालिनम्\n",
    "07142029a": "ततो विस्फार्य नयने क्रोधाद्द्विगुणविक्रमः\n",
    "07142029c": "मद्रराजरथं तूर्णं छादयामास पत्रिभिः\n",
    "07142030a": "ततो मद्राधिपः क्रुद्धः शतेन नतपर्वणाम्\n",
    "07142030c": "आजघानोरसि दृढं विराटं वाहिनीपतिम्\n",
    "07142031a": "सोऽतिविद्धो महाराज रथोपस्थ उपाविशत्\n",
    "07142031c": "कश्मलं चाविशत्तीव्रं विराटो भरतर्षभ\n",
    "07142031e": "सारथिस्तमपोवाह समरे शरविक्षतम्\n",
    "07142032a": "ततः सा महती सेना प्राद्रवन्निशि भारत\n",
    "07142032c": "वध्यमाना शरशतैः शल्येनाहवशोभिना\n",
    "07142033a": "तां दृष्ट्वा विद्रुतां सेनां वासुदेवधनंजयौ\n",
    "07142033c": "प्रायातां तत्र राजेन्द्र यत्र शल्यो व्यवस्थितः\n",
    "07142034a": "तौ तु प्रत्युद्ययौ राजन्राक्षसेन्द्रो ह्यलम्बुसः\n",
    "07142034c": "अष्टचक्रसमायुक्तमास्थाय प्रवरं रथम्\n",
    "07142035a": "तुरंगममुखैर्युक्तं पिशाचैर्घोरदर्शनैः\n",
    "07142035c": "लोहितार्द्रपताकं तं रक्तमाल्यविभूषितम्\n",
    "07142035e": "कार्ष्णायसमयं घोरमृक्षचर्मावृतं महत्\n",
    "07142036a": "रौद्रेण चित्रपक्षेण विवृताक्षेण कूजता\n",
    "07142036c": "ध्वजेनोच्छ्रिततुण्डेन गृध्रराजेन राजता\n",
    "07142037a": "स बभौ राक्षसो राजन्भिन्नाञ्जनचयोपमः\n",
    "07142037c": "रुरोधार्जुनमायान्तं प्रभञ्जनमिवाद्रिराट्\n",
    "07142037e": "किरन्बाणगणान्राजञ्शतशोऽर्जुनमूर्धनि\n",
    "07142038a": "अतितीव्रमभूद्युद्धं नरराक्षसयोर्मृधे\n",
    "07142038c": "द्रष्टॄणां प्रीतिजननं सर्वेषां भरतर्षभ\n",
    "07142039a": "तमर्जुनः शतेनैव पत्रिणामभ्यताडयत्\n",
    "07142039c": "नवभिश्च शितैर्बाणैश्चिच्छेद ध्वजमुच्छ्रितम्\n",
    "07142040a": "सारथिं च त्रिभिर्बाणैस्त्रिभिरेव त्रिवेणुकम्\n",
    "07142040c": "धनुरेकेन चिच्छेद चतुर्भिश्चतुरो हयान्\n",
    "07142040e": "विरथस्योद्यतं खड्गं शरेणास्य द्विधाच्छिनत्\n",
    "07142041a": "अथैनं निशितैर्बाणैश्चतुर्भिर्भरतर्षभ\n",
    "07142041c": "पार्थोऽर्दयद्राक्षसेन्द्रं स विद्धः प्राद्रवद्भयात्\n",
    "07142042a": "तं विजित्यार्जुनस्तूर्णं द्रोणान्तिकमुपाययौ\n",
    "07142042c": "किरञ्शरगणान्राजन्नरवारणवाजिषु\n",
    "07142043a": "वध्यमाना महाराज पाण्डवेन यशस्विना\n",
    "07142043c": "सैनिका न्यपतन्नुर्व्यां वातनुन्ना इव द्रुमाः\n",
    "07142044a": "तेषु तूत्साद्यमानेषु फल्गुनेन महात्मना\n",
    "07142044c": "संप्राद्रवद्बलं सर्वं पुत्राणां ते विशां पते\n",
    "07143001": "संजय उवाच\n",
    "07143001a": "शतानीकं शरैस्तूर्णं निर्दहन्तं चमूं तव\n",
    "07143001c": "चित्रसेनस्तव सुतो वारयामास भारत\n",
    "07143002a": "नाकुलिश्चित्रसेनं तु नाराचेनार्दयद्भृशम्\n",
    "07143002c": "स च तं प्रतिविव्याध दशभिर्निशितैः शरैः\n",
    "07143003a": "चित्रसेनो महाराज शतानीकं पुनर्युधि\n",
    "07143003c": "नवभिर्निशितैर्बाणैराजघान स्तनान्तरे\n",
    "07143004a": "नाकुलिस्तस्य विशिखैर्वर्म संनतपर्वभिः\n",
    "07143004c": "गात्रात्संच्यावयामास तदद्भुतमिवाभवत्\n",
    "07143005a": "सोऽपेतवर्मा पुत्रस्ते विरराज भृशं नृप\n",
    "07143005c": "उत्सृज्य काले राजेन्द्र निर्मोकमिव पन्नगः\n",
    "07143006a": "ततोऽस्य निशितैर्बाणैर्ध्वजं चिच्छेद नाकुलिः\n",
    "07143006c": "धनुश्चैव महाराज यतमानस्य संयुगे\n",
    "07143007a": "स छिन्नधन्वा समरे विवर्मा च महारथः\n",
    "07143007c": "धनुरन्यन्महाराज जग्राहारिविदारणम्\n",
    "07143008a": "ततस्तूर्णं चित्रसेनो नाकुलिं नवभिः शरैः\n",
    "07143008c": "विव्याध समरे क्रुद्धो भरतानां महारथः\n",
    "07143009a": "शतानीकोऽथ संक्रुद्धश्चित्रसेनस्य मारिष\n",
    "07143009c": "जघान चतुरो वाहान्सारथिं च नरोत्तमः\n",
    "07143010a": "अवप्लुत्य रथात्तस्माच्चित्रसेनो महारथः\n",
    "07143010c": "नाकुलिं पञ्चविंशत्या शराणामार्दयद्बली\n",
    "07143011a": "तस्य तत्कुर्वतः कर्म नकुलस्य सुतो रणे\n",
    "07143011c": "अर्धचन्द्रेण चिच्छेद चापं रत्नविभूषितम्\n",
    "07143012a": "स छिन्नधन्वा विरथो हताश्वो हतसारथिः\n",
    "07143012c": "आरुरोह रथं तूर्णं हार्दिक्यस्य महात्मनः\n",
    "07143013a": "द्रुपदं तु सहानीकं द्रोणप्रेप्सुं महारथम्\n",
    "07143013c": "वृषसेनोऽभ्ययात्तूर्णं किरञ्शरशतैस्तदा\n",
    "07143014a": "यज्ञसेनस्तु समरे कर्णपुत्रं महारथम्\n",
    "07143014c": "षष्ट्या शराणां विव्याध बाह्वोरुरसि चानघ\n",
    "07143015a": "वृषसेनस्तु संक्रुद्धो यज्ञसेनं रथे स्थितम्\n",
    "07143015c": "बहुभिः सायकैस्तीक्ष्णैराजघान स्तनान्तरे\n",
    "07143016a": "तावुभौ शरनुन्नाङ्गौ शरकण्टकिनौ रणे\n",
    "07143016c": "व्यभ्राजेतां महाराज श्वाविधौ शललैरिव\n",
    "07143017a": "रुक्मपुङ्खैरजिह्माग्रैः शरैश्छिन्नतनुच्छदौ\n",
    "07143017c": "रुधिरौघपरिक्लिन्नौ व्यभ्राजेतां महामृधे\n",
    "07143018a": "तपनीयनिभौ चित्रौ कल्पवृक्षाविवाद्भुतौ\n",
    "07143018c": "किंशुकाविव चोत्फुल्लौ व्यकाशेतां रणाजिरे\n",
    "07143019a": "वृषसेनस्ततो राजन्नवभिर्द्रुपदं शरैः\n",
    "07143019c": "विद्ध्वा विव्याध सप्तत्या पुनश्चान्यैस्त्रिभिः शरैः\n",
    "07143020a": "ततः शरसहस्राणि विमुञ्चन्विबभौ तदा\n",
    "07143020c": "कर्णपुत्रो महाराज वर्षमाण इवाम्बुदः\n",
    "07143021a": "ततस्तु द्रुपदानीकं शरैश्छिन्नतनुच्छदम्\n",
    "07143021c": "संप्राद्रवद्रणे राजन्निशीथे भैरवे सति\n",
    "07143022a": "प्रदीपैर्हि परित्यक्तैर्ज्वलद्भिस्तैः समन्ततः\n",
    "07143022c": "व्यराजत मही राजन्वीताभ्रा द्यौरिव ग्रहैः\n",
    "07143023a": "तथाङ्गदैर्निपतितैर्व्यराजत वसुंधरा\n",
    "07143023c": "प्रावृट्काले महाराज विद्युद्भिरिव तोयदः\n",
    "07143024a": "ततः कर्णसुतत्रस्ताः सोमका विप्रदुद्रुवुः\n",
    "07143024c": "यथेन्द्रभयवित्रस्ता दानवास्तारकामये\n",
    "07143025a": "तेनार्द्यमानाः समरे द्रवमाणाश्च सोमकाः\n",
    "07143025c": "व्यराजन्त महाराज प्रदीपैरवभासिताः\n",
    "07143026a": "तांस्तु निर्जित्य समरे कर्णपुत्रो व्यरोचत\n",
    "07143026c": "मध्यंदिनमनुप्राप्तो घर्मांशुरिव भारत\n",
    "07143027a": "तेषु राजसहस्रेषु तावकेषु परेषु च\n",
    "07143027c": "एक एव ज्वलंस्तस्थौ वृषसेनः प्रतापवान्\n",
    "07143028a": "स विजित्य रणे शूरान्सोमकानां महारथान्\n",
    "07143028c": "जगाम त्वरितस्तत्र यत्र राजा युधिष्ठिरः\n",
    "07143029a": "प्रतिविन्ध्यमथ क्रुद्धं प्रदहन्तं रणे रिपून्\n",
    "07143029c": "दुःशासनस्तव सुतः प्रत्युद्गच्छन्महारथः\n",
    "07143030a": "तयोः समागमो राजंश्चित्ररूपो बभूव ह\n",
    "07143030c": "व्यपेतजलदे व्योम्नि बुधभार्गवयोरिव\n",
    "07143031a": "प्रतिविन्ध्यं तु समरे कुर्वाणं कर्म दुष्करम्\n",
    "07143031c": "दुःशासनस्त्रिभिर्बाणैर्ललाटे समविध्यत\n",
    "07143032a": "सोऽतिविद्धो बलवता पुत्रेण तव धन्विना\n",
    "07143032c": "विरराज महाबाहुः सशृङ्ग इव पर्वतः\n",
    "07143033a": "दुःशासनं तु समरे प्रतिविन्ध्यो महारथः\n",
    "07143033c": "नवभिः सायकैर्विद्ध्वा पुनर्विव्याध सप्तभिः\n",
    "07143034a": "तत्र भारत पुत्रस्ते कृतवान्कर्म दुष्करम्\n",
    "07143034c": "प्रतिविन्ध्यहयानुग्रैः पातयामास यच्छरैः\n",
    "07143035a": "सारथिं चास्य भल्लेन ध्वजं च समपातयत्\n",
    "07143035c": "रथं च शतशो राजन्व्यधमत्तस्य धन्विनः\n",
    "07143036a": "पताकाश्च स तूणीरान्रश्मीन्योक्त्राणि चाभिभो\n",
    "07143036c": "चिच्छेद तिलशः क्रुद्धः शरैः संनतपर्वभिः\n",
    "07143037a": "विरथः स तु धर्मात्मा धनुष्पाणिरवस्थितः\n",
    "07143037c": "अयोधयत्तव सुतं किरञ्शरशतान्बहून्\n",
    "07143038a": "क्षुरप्रेण धनुस्तस्य चिच्छेद कृतहस्तवत्\n",
    "07143038c": "अथैनं दशभिर्भल्लैश्छिन्नधन्वानमार्दयत्\n",
    "07143039a": "तं दृष्ट्वा विरथं तत्र भ्रातरोऽस्य महारथाः\n",
    "07143039c": "अन्ववर्तन्त वेगेन महत्या सेनया सह\n",
    "07143040a": "आप्लुतः स ततो यानं सुतसोमस्य भास्वरम्\n",
    "07143040c": "धनुर्गृह्य महाराज विव्याध तनयं तव\n",
    "07143041a": "ततस्तु तावकाः सर्वे परिवार्य सुतं तव\n",
    "07143041c": "अभ्यवर्तन्त संग्रामे महत्या सेनया वृताः\n",
    "07143042a": "ततः प्रववृते युद्धं तव तेषां च भारत\n",
    "07143042c": "निशीथे दारुणे काले यमराष्ट्रविवर्धनम्\n",
    "07144001": "संजय उवाच\n",
    "07144001a": "नकुलं रभसं युद्धे निघ्नन्तं वाहिनीं तव\n",
    "07144001c": "अभ्ययात्सौबलः क्रुद्धस्तिष्ठ तिष्ठेति चाब्रवीत्\n",
    "07144002a": "कृतवैरौ तु तौ वीरावन्योन्यवधकाङ्क्षिणौ\n",
    "07144002c": "शरैः पूर्णायतोत्सृष्टैरन्योन्यमभिजघ्नतुः\n",
    "07144003a": "यथैव सौबलः क्षिप्रं शरवर्षाणि मुञ्चति\n",
    "07144003c": "तथैव नकुलो राजञ्शिक्षां संदर्शयन्युधि\n",
    "07144004a": "तावुभौ समरे शूरौ शरकण्टकिनौ तदा\n",
    "07144004c": "व्यराजेतां महाराज कण्टकैरिव शाल्मली\n",
    "07144005a": "सुजिह्मं प्रेक्षमाणौ च राजन्विवृतलोचनौ\n",
    "07144005c": "क्रोधसंरक्तनयनौ निर्दहन्तौ परस्परम्\n",
    "07144006a": "स्यालस्तु तव संक्रुद्धो माद्रीपुत्रं हसन्निव\n",
    "07144006c": "कर्णिनैकेन विव्याध हृदये निशितेन ह\n",
    "07144007a": "नकुलस्तु भृशं विद्धः स्यालेन तव धन्विना\n",
    "07144007c": "निषसाद रथोपस्थे कश्मलं चैनमाविशत्\n",
    "07144008a": "अत्यन्तवैरिणं दृप्तं दृष्ट्वा शत्रुं तथागतम्\n",
    "07144008c": "ननाद शकुनी राजंस्तपान्ते जलदो यथा\n",
    "07144009a": "प्रतिलभ्य ततः संज्ञां नकुलः पाण्डुनन्दनः\n",
    "07144009c": "अभ्ययात्सौबलं भूयो व्यात्तानन इवान्तकः\n",
    "07144010a": "संक्रुद्धः शकुनिं षष्ट्या विव्याध भरतर्षभ\n",
    "07144010c": "पुनश्चैव शतेनैव नाराचानां स्तनान्तरे\n",
    "07144011a": "ततोऽस्य सशरं चापं मुष्टिदेशे स चिच्छिदे\n",
    "07144011c": "ध्वजं च त्वरितं छित्त्वा रथाद्भूमावपातयत्\n",
    "07144012a": "सोऽतिविद्धो महाराज रथोपस्थ उपाविशत्\n",
    "07144012c": "तं विसंज्ञं निपतितं दृष्ट्वा स्यालं तवानघ\n",
    "07144012e": "अपोवाह रथेनाशु सारथिर्ध्वजिनीमुखात्\n",
    "07144013a": "ततः संचुक्रुशुः पार्था ये च तेषां पदानुगाः\n",
    "07144013c": "निर्जित्य च रणे शत्रून्नकुलः शत्रुतापनः\n",
    "07144013e": "अब्रवीत्सारथिं क्रुद्धो द्रोणानीकाय मां वह\n",
    "07144014a": "तस्य तद्वचनं श्रुत्वा माद्रीपुत्रस्य धीमतः\n",
    "07144014c": "प्रायात्तेन रणे राजन्येन द्रोणोऽन्वयुध्यत\n",
    "07144015a": "शिखण्डिनं तु समरे द्रोणप्रेप्सुं विशां पते\n",
    "07144015c": "कृपः शारद्वतो यत्तः प्रत्युद्गच्छत्सुवेगितः\n",
    "07144016a": "गौतमं द्रुतमायान्तं द्रोणान्तिकमरिंदमम्\n",
    "07144016c": "विव्याध नवभिर्भल्लैः शिखण्डी प्रहसन्निव\n",
    "07144017a": "तमाचार्यो महाराज विद्ध्वा पञ्चभिराशुगैः\n",
    "07144017c": "पुनर्विव्याध विंशत्या पुत्राणां प्रियकृत्तव\n",
    "07144018a": "महद्युद्धं तयोरासीद्घोररूपं विशां पते\n",
    "07144018c": "यथा देवासुरे युद्धे शम्बरामरराजयोः\n",
    "07144019a": "शरजालावृतं व्योम चक्रतुस्तौ महारथौ\n",
    "07144019c": "प्रकृत्या घोररूपं तदासीद्घोरतरं पुनः\n",
    "07144020a": "रात्रिश्च भरतश्रेष्ठ योधानां युद्धशालिनाम्\n",
    "07144020c": "कालरात्रिनिभा ह्यासीद्घोररूपा भयावहा\n",
    "07144021a": "शिखण्डी तु महाराज गौतमस्य महद्धनुः\n",
    "07144021c": "अर्धचन्द्रेण चिच्छेद सज्यं सविशिखं तदा\n",
    "07144022a": "तस्य क्रुद्धः कृपो राजञ्शक्तिं चिक्षेप दारुणाम्\n",
    "07144022c": "स्वर्णदण्डामकुण्ठाग्रां कर्मारपरिमार्जिताम्\n",
    "07144023a": "तामापतन्तीं चिच्छेद शिखण्डी बहुभिः शरैः\n",
    "07144023c": "सापतन्मेदिनीं दीप्ता भासयन्ती महाप्रभा\n",
    "07144024a": "अथान्यद्धनुरादाय गौतमो रथिनां वरः\n",
    "07144024c": "प्राच्छादयच्छितैर्बाणैर्महाराज शिखण्डिनम्\n",
    "07144025a": "स छाद्यमानः समरे गौतमेन यशस्विना\n",
    "07144025c": "व्यषीदत रथोपस्थे शिखण्डी रथिनां वरः\n",
    "07144026a": "सीदन्तं चैनमालोक्य कृपः शारद्वतो युधि\n",
    "07144026c": "आजघ्ने बहुभिर्बाणैर्जिघांसन्निव भारत\n",
    "07144027a": "विमुखं तं रणे दृष्ट्वा याज्ञसेनिं महारथम्\n",
    "07144027c": "पाञ्चालाः सोमकाश्चैव परिवव्रुः समन्ततः\n",
    "07144028a": "तथैव तव पुत्राश्च परिवव्रुर्द्विजोत्तमम्\n",
    "07144028c": "महत्या सेनया सार्धं ततो युद्धमभूत्पुनः\n",
    "07144029a": "रथानां च रणे राजन्नन्योन्यमभिधावताम्\n",
    "07144029c": "बभूव तुमुलः शब्दो मेघानां नदतामिव\n",
    "07144030a": "द्रवतां सादिनां चैव गजानां च विशां पते\n",
    "07144030c": "अन्योन्यमभितो राजन्क्रूरमायोधनं बभौ\n",
    "07144031a": "पत्तीनां द्रवतां चैव पदशब्देन मेदिनी\n",
    "07144031c": "अकम्पत महाराज भयत्रस्तेव चाङ्गना\n",
    "07144032a": "रथा रथान्समासाद्य प्रद्रुता वेगवत्तरम्\n",
    "07144032c": "न्यगृह्णन्बहवो राजञ्शलभान्वायसा इव\n",
    "07144033a": "तथा गजान्प्रभिन्नांश्च सुप्रभिन्ना महागजाः\n",
    "07144033c": "तस्मिन्नेव पदे यत्ता निगृह्णन्ति स्म भारत\n",
    "07144034a": "सादी सादिनमासाद्य पदाती च पदातिनम्\n",
    "07144034c": "समासाद्य रणेऽन्योन्यं संरब्धा नातिचक्रमुः\n",
    "07144035a": "धावतां द्रवतां चैव पुनरावर्ततामपि\n",
    "07144035c": "बभूव तत्र सैन्यानां शब्दः सुतुमुलो निशि\n",
    "07144036a": "दीप्यमानाः प्रदीपाश्च रथवारणवाजिषु\n",
    "07144036c": "अदृश्यन्त महाराज महोल्का इव खाच्च्युताः\n",
    "07144037a": "सा निशा भरतश्रेष्ठ प्रदीपैरवभासिता\n",
    "07144037c": "दिवसप्रतिमा राजन्बभूव रणमूर्धनि\n",
    "07144038a": "आदित्येन यथा व्याप्तं तमो लोके प्रणश्यति\n",
    "07144038c": "तथा नष्टं तमो घोरं दीपैर्दीप्तैरलंकृतम्\n",
    "07144039a": "शस्त्राणां कवचानां च मणीनां च महात्मनाम्\n",
    "07144039c": "अन्तर्दधुः प्रभाः सर्वा दीपैस्तैरवभासिताः\n",
    "07144040a": "तस्मिन्कोलाहले युद्धे वर्तमाने निशामुखे\n",
    "07144040c": "अवधीत्समरे पुत्रं पिता भरतसत्तम\n",
    "07144041a": "पुत्रश्च पितरं मोहात्सखायं च सखा तथा\n",
    "07144041c": "संबन्धिनं च संबन्धी स्वस्रीयं चापि मातुलः\n",
    "07144042a": "स्वे स्वान्परे परांश्चापि निजघ्नुरितरेतरम्\n",
    "07144042c": "निर्मर्यादमभूद्युद्धं रात्रौ घोरं भयावहम्\n",
    "07145001": "संजय उवाच\n",
    "07145001a": "तस्मिन्सुतुमुले युद्धे वर्तमाने भयावहे\n",
    "07145001c": "धृष्टद्युम्नो महाराज द्रोणमेवाभ्यवर्तत\n",
    "07145002a": "संमृजानो धनुः श्रेष्ठं ज्यां विकर्षन्पुनः पुनः\n",
    "07145002c": "अभ्यवर्तत द्रोणस्य रथं रुक्मविभूषितम्\n",
    "07145003a": "धृष्टद्युम्नं तदायान्तं द्रोणस्यान्तचिकीर्षया\n",
    "07145003c": "परिवव्रुर्महाराज पाञ्चालाः पाण्डवैः सह\n",
    "07145004a": "तथा परिवृतं दृष्ट्वा द्रोणमाचार्यसत्तमम्\n",
    "07145004c": "पुत्रास्ते सर्वतो यत्ता ररक्षुर्द्रोणमाहवे\n",
    "07145005a": "बलार्णवौ ततस्तौ तु समेयातां निशामुखे\n",
    "07145005c": "वातोद्धूतौ क्षुब्धसत्त्वौ भैरवौ सागराविव\n",
    "07145006a": "ततो द्रोणं महाराज पाञ्चाल्यः पञ्चभिः शरैः\n",
    "07145006c": "विव्याध हृदये तूर्णं सिंहनादं ननाद च\n",
    "07145007a": "तं द्रोणः पञ्चविंशत्या विद्ध्वा भारत संयुगे\n",
    "07145007c": "चिच्छेदान्येन भल्लेन धनुरस्य महाप्रभम्\n",
    "07145008a": "धृष्टद्युम्नस्तु निर्विद्धो द्रोणेन भरतर्षभ\n",
    "07145008c": "उत्ससर्ज धनुस्तूर्णं संदश्य दशनच्छदम्\n",
    "07145009a": "ततः क्रुद्धो महाराज धृष्टद्युम्नः प्रतापवान्\n",
    "07145009c": "आददेऽन्यद्धनुः श्रेष्ठं द्रोणस्यान्तचिकीर्षया\n",
    "07145010a": "विकृष्य च धनुश्चित्रमाकर्णात्परवीरहा\n",
    "07145010c": "द्रोणस्यान्तकरं घोरं व्यसृजत्सायकं ततः\n",
    "07145011a": "स विसृष्टो बलवता शरो घोरो महामृधे\n",
    "07145011c": "भासयामास तत्सैन्यं दिवाकर इवोदितः\n",
    "07145012a": "तं दृष्ट्वा तु शरं घोरं देवगन्धर्वमानवाः\n",
    "07145012c": "स्वस्त्यस्तु समरे राजन्द्रोणायेत्यब्रुवन्वचः\n",
    "07145013a": "तं तु सायकमप्राप्तमाचार्यस्य रथं प्रति\n",
    "07145013c": "कर्णो द्वादशधा राजंश्चिच्छेद कृतहस्तवत्\n",
    "07145014a": "स छिन्नो बहुधा राजन्सूतपुत्रेण मारिष\n",
    "07145014c": "निपपात शरस्तूर्णं निकृत्तः कर्णसायकैः\n",
    "07145015a": "छित्त्वा तु समरे बाणं शरैः संनतपर्वभिः\n",
    "07145015c": "धृष्टद्युम्नं रणे कर्णो विव्याध दशभिः शरैः\n",
    "07145016a": "पञ्चभिर्द्रोणपुत्रस्तु स्वयं द्रोणश्च सप्तभिः\n",
    "07145016c": "शल्यश्च नवभिर्बाणैस्त्रिभिर्दुःशासनस्तथा\n",
    "07145017a": "दुर्योधनश्च विंशत्या शकुनिश्चापि पञ्चभिः\n",
    "07145017c": "पाञ्चाल्यं त्वरिताविध्यन्सर्व एव महारथाः\n",
    "07145018a": "स विद्धः सप्तभिर्वीरैर्द्रोणत्राणार्थमाहवे\n",
    "07145018c": "सर्वानसंभ्रमाद्राजन्प्रत्यविध्यत्त्रिभिस्त्रिभिः\n",
    "07145018e": "द्रोणं द्रौणिं च कर्णं च विव्याध तव चात्मजम्\n",
    "07145019a": "ते विद्ध्वा धन्विना तेन धृष्टद्युम्नं पुनर्मृधे\n",
    "07145019c": "विव्यधुः पञ्चभिस्तूर्णमेकैको रथिनां वरः\n",
    "07145020a": "द्रुमसेनस्तु संक्रुद्धो राजन्विव्याध पत्रिणा\n",
    "07145020c": "त्रिभिश्चान्यैः शरैस्तूर्णं तिष्ठ तिष्ठेति चाब्रवीत्\n",
    "07145021a": "स तु तं प्रतिविव्याध त्रिभिस्तीक्ष्णैरजिह्मगैः\n",
    "07145021c": "स्वर्णपुङ्खैः शिलाधौतैः प्राणान्तकरणैर्युधि\n",
    "07145022a": "भल्लेनान्येन तु पुनः सुवर्णोज्ज्वलकुण्डलम्\n",
    "07145022c": "उन्ममाथ शिरः कायाद्द्रुमसेनस्य वीर्यवान्\n",
    "07145023a": "तच्छिरो न्यपतद्भूमौ संदष्टौष्ठपुटं रणे\n",
    "07145023c": "महावातसमुद्धूतं पक्वं तालफलं यथा\n",
    "07145024a": "तांश्च विद्ध्वा पुनर्वीरान्वीरः सुनिशितैः शरैः\n",
    "07145024c": "राधेयस्याच्छिनद्भल्लैः कार्मुकं चित्रयोधिनः\n",
    "07145025a": "न तु तन्ममृषे कर्णो धनुषश्छेदनं तथा\n",
    "07145025c": "निकर्तनमिवात्युग्रो लाङ्गूलस्य यथा हरिः\n",
    "07145026a": "सोऽन्यद्धनुः समादाय क्रोधरक्तेक्षणः श्वसन्\n",
    "07145026c": "अभ्यवर्षच्छरौघैस्तं धृष्टद्युम्नं महाबलम्\n",
    "07145027a": "दृष्ट्वा तु कर्णं संरब्धं ते वीराः षड्रथर्षभाः\n",
    "07145027c": "पाञ्चाल्यपुत्रं त्वरिताः परिवव्रुर्जिघांसया\n",
    "07145028a": "षण्णां योधप्रवीराणां तावकानां पुरस्कृतम्\n",
    "07145028c": "मृत्योरास्यमनुप्राप्तं धृष्टद्युम्नममंस्महि\n",
    "07145029a": "एतस्मिन्नेव काले तु दाशार्हो विकिरञ्शरान्\n",
    "07145029c": "धृष्टद्युम्नं पराक्रान्तं सात्यकिः प्रत्यपद्यत\n",
    "07145030a": "तमायान्तं महेष्वासं सात्यकिं युद्धदुर्मदम्\n",
    "07145030c": "राधेयो दशभिर्बाणैः प्रत्यविध्यदजिह्मगैः\n",
    "07145031a": "तं सात्यकिर्महाराज विव्याध दशभिः शरैः\n",
    "07145031c": "पश्यतां सर्ववीराणां मा गास्तिष्ठेति चाब्रवीत्\n",
    "07145032a": "स सात्यकेस्तु बलिनः कर्णस्य च महात्मनः\n",
    "07145032c": "आसीत्समागमो घोरो बलिवासवयोरिव\n",
    "07145033a": "त्रासयंस्तलघोषेण क्षत्रियान्क्षत्रियर्षभः\n",
    "07145033c": "राजीवलोचनं कर्णं सात्यकिः प्रत्यविध्यत\n",
    "07145034a": "कम्पयन्निव घोषेण धनुषो वसुधां बली\n",
    "07145034c": "सूतपुत्रो महाराज सात्यकिं प्रत्ययोधयत्\n",
    "07145035a": "विपाठकर्णिनाराचैर्वत्सदन्तैः क्षुरैरपि\n",
    "07145035c": "कर्णः शरशतैश्चापि शैनेयं प्रत्यविध्यत\n",
    "07145036a": "तथैव युयुधानोऽपि वृष्णीनां प्रवरो रथः\n",
    "07145036c": "अभ्यवर्षच्छरैः कर्णं तद्युद्धमभवत्समम्\n",
    "07145037a": "तावकाश्च महाराज कर्णपुत्रश्च दंशितः\n",
    "07145037c": "सात्यकिं विव्यधुस्तूर्णं समन्तान्निशितैः शरैः\n",
    "07145038a": "अस्त्रैरस्त्राणि संवार्य तेषां कर्णस्य चाभिभो\n",
    "07145038c": "अविध्यत्सात्यकिः क्रुद्धो वृषसेनं स्तनान्तरे\n",
    "07145039a": "तेन बाणेन निर्विद्धो वृषसेनो विशां पते\n",
    "07145039c": "न्यपतत्स रथे मूढो धनुरुत्सृज्य वीर्यवान्\n",
    "07145040a": "ततः कर्णो हतं मत्वा वृषसेनं महारथः\n",
    "07145040c": "पुत्रशोकाभिसंतप्तः सात्यकिं प्रत्यपीडयत्\n",
    "07145041a": "पीड्यमानस्तु कर्णेन युयुधानो महारथः\n",
    "07145041c": "विव्याध बहुभिः कर्णं त्वरमाणः पुनः पुनः\n",
    "07145042a": "स कर्णं दशभिर्विद्ध्वा वृषसेनं च सप्तभिः\n",
    "07145042c": "सहस्तावापधनुषी तयोश्चिच्छेद सात्वतः\n",
    "07145043a": "तावन्ये धनुषी सज्ये कृत्वा शत्रुभयंकरे\n",
    "07145043c": "युयुधानमविध्येतां समन्तान्निशितैः शरैः\n",
    "07145044a": "वर्तमाने तु संग्रामे तस्मिन्वीरवरक्षये\n",
    "07145044c": "अतीव शुश्रुवे राजन्गाण्डीवस्य महास्वनः\n",
    "07145045a": "श्रुत्वा तु रथनिर्घोषं गाण्डीवस्य च निस्वनम्\n",
    "07145045c": "सूतपुत्रोऽब्रवीद्राजन्दुर्योधनमिदं वचः\n",
    "07145046a": "एष सर्वाञ्शिबीन्हत्वा मुख्यशश्च नरर्षभान्\n",
    "07145046c": "पौरवांश्च महेष्वासान्गाण्डीवनिनदो महान्\n",
    "07145047a": "श्रूयते रथघोषश्च वासवस्येव नर्दतः\n",
    "07145047c": "करोति पाण्डवो व्यक्तं कर्मौपयिकमात्मनः\n",
    "07145048a": "एषा विदीर्यते राजन्बहुधा भारती चमूः\n",
    "07145048c": "विप्रकीर्णान्यनीकानि नावतिष्ठन्ति कर्हिचित्\n",
    "07145049a": "वातेनेव समुद्धूतमभ्रजालं विदीर्यते\n",
    "07145049c": "सव्यसाचिनमासाद्य भिन्ना नौरिव सागरे\n",
    "07145050a": "द्रवतां योधमुख्यानां गाण्डीवप्रेषितैः शरैः\n",
    "07145050c": "विद्धानां शतशो राजञ्श्रूयते निनदो महान्\n",
    "07145050e": "निशीथे राजशार्दूल स्तनयित्नोरिवाम्बरे\n",
    "07145051a": "हाहाकाररवांश्चैव सिंहनादांश्च पुष्कलान्\n",
    "07145051c": "शृणु शब्दान्बहुविधानर्जुनस्य रथं प्रति\n",
    "07145052a": "अयं मध्ये स्थितोऽस्माकं सात्यकिः सात्वताधमः\n",
    "07145052c": "इह चेल्लभ्यते लक्ष्यं कृत्स्नाञ्जेष्यामहे परान्\n",
    "07145053a": "एष पाञ्चालराजस्य पुत्रो द्रोणेन संगतः\n",
    "07145053c": "सर्वतः संवृतो योधै राजन्पुरुषसत्तमैः\n",
    "07145054a": "सात्यकिं यदि हन्यामो धृष्टद्युम्नं च पार्षतम्\n",
    "07145054c": "असंशयं महाराज ध्रुवो नो विजयो भवेत्\n",
    "07145055a": "सौभद्रवदिमौ वीरौ परिवार्य महारथौ\n",
    "07145055c": "प्रयतामो महाराज निहन्तुं वृष्णिपार्षतौ\n",
    "07145056a": "सव्यसाची पुरोऽभ्येति द्रोणानीकाय भारत\n",
    "07145056c": "संसक्तं सात्यकिं ज्ञात्वा बहुभिः कुरुपुंगवैः\n",
    "07145057a": "तत्र गच्छन्तु बहवः प्रवरा रथसत्तमाः\n",
    "07145057c": "यावत्पार्थो न जानाति सात्यकिं बहुभिर्वृतम्\n",
    "07145058a": "ते त्वरध्वं यथा शूराः शराणां मोक्षणे भृशम्\n",
    "07145058c": "यथा तूर्णं व्रजत्येष परलोकाय माधवः\n",
    "07145059a": "कर्णस्य मतमाज्ञाय पुत्रस्ते प्राह सौबलम्\n",
    "07145059c": "यथेन्द्रः समरे राजन्प्राह विष्णुं यशस्विनम्\n",
    "07145060a": "वृतः सहस्रैर्दशभिर्गजानामनिवर्तिनाम्\n",
    "07145060c": "रथैश्च दशसाहस्रैर्वृतो याहि धनंजयम्\n",
    "07145061a": "दुःशासनो दुर्विषहः सुबाहुर्दुष्प्रधर्षणः\n",
    "07145061c": "एते त्वामनुयास्यन्ति पत्तिभिर्बहुभिर्वृताः\n",
    "07145062a": "जहि कृष्णौ महाबाहो धर्मराजं च मातुल\n",
    "07145062c": "नकुलं सहदेवं च भीमसेनं च भारत\n",
    "07145063a": "देवानामिव देवेन्द्रे जयाशा मे त्वयि स्थिता\n",
    "07145063c": "जहि मातुल कौन्तेयानसुरानिव पावकिः\n",
    "07145064a": "एवमुक्तो ययौ पार्थान्पुत्रेण तव सौबलः\n",
    "07145064c": "महत्या सेनया सार्धं तव पुत्रैस्तथा विभो\n",
    "07145065a": "प्रियार्थं तव पुत्राणां दिधक्षुः पाण्डुनन्दनान्\n",
    "07145065c": "ततः प्रववृते युद्धं तावकानां परैः सह\n",
    "07145066a": "प्रयाते सौबले राजन्पाण्डवानामनीकिनीम्\n",
    "07145066c": "बलेन महता युक्तः सूतपुत्रस्तु सात्वतम्\n",
    "07145067a": "अभ्ययात्त्वरितं युद्धे किरञ्शरशतान्बहून्\n",
    "07145067c": "तथैव पाण्डवाः सर्वे सात्यकिं पर्यवारयन्\n",
    "07145068a": "महद्युद्धं तदासीत्तु द्रोणस्य निशि भारत\n",
    "07145068c": "धृष्टद्युम्नेन शूरेण पाञ्चालैश्च महात्मनः\n",
    "07146001": "संजय उवाच\n",
    "07146001a": "ततस्ते प्राद्रवन्सर्वे त्वरिता युद्धदुर्मदाः\n",
    "07146001c": "अमृष्यमाणाः संरब्धा युयुधानरथं प्रति\n",
    "07146002a": "ते रथैः कल्पितै राजन्हेमरूप्यविभूषितैः\n",
    "07146002c": "सादिभिश्च गजैश्चैव परिवव्रुः स्म सात्वतम्\n",
    "07146003a": "अथैनं कोष्ठकीकृत्य सर्वतस्ते महारथाः\n",
    "07146003c": "सिंहनादांस्तदा चक्रुस्तर्जयन्तः स्म सात्यकिम्\n",
    "07146004a": "तेऽभ्यवर्षञ्शरैस्तीक्ष्णैः सात्यकिं सत्यविक्रमम्\n",
    "07146004c": "त्वरमाणा महावीर्या माधवस्य वधैषिणः\n",
    "07146005a": "तान्दृष्ट्वा पततस्तूर्णं शैनेयः परवीरहा\n",
    "07146005c": "प्रत्यगृह्णान्महाबाहुः प्रमुञ्चन्विशिखान्बहून्\n",
    "07146006a": "तत्र वीरो महेष्वासः सात्यकिर्युद्धदुर्मदः\n",
    "07146006c": "निचकर्त शिरांस्युग्रैः शरैः संनतपर्वभिः\n",
    "07146007a": "हस्तिहस्तान्हयग्रीवान्बाहूनपि च सायुधान्\n",
    "07146007c": "क्षुरप्रैः पातयामास तावकानां स माधवः\n",
    "07146008a": "पतितैश्चामरैश्चैव श्वेतच्छत्रैश्च भारत\n",
    "07146008c": "बभूव धरणी पूर्णा नक्षत्रैर्द्यौरिव प्रभो\n",
    "07146009a": "तेषां तु युयुधानेन युध्यतां युधि भारत\n",
    "07146009c": "बभूव तुमुलः शब्दः प्रेतानामिव क्रन्दताम्\n",
    "07146010a": "तेन शब्देन महता पूरितासीद्वसुंधरा\n",
    "07146010c": "रात्रिः समभवच्चैव तीव्ररूपा भयावहा\n",
    "07146011a": "दीर्यमाणं बलं दृष्ट्वा युयुधानशराहतम्\n",
    "07146011c": "श्रुत्वा च विपुलं नादं निशीथे लोमहर्षणम्\n",
    "07146012a": "सुतस्तवाब्रवीद्राजन्सारथिं रथिनां वरः\n",
    "07146012c": "यत्रैष शब्दस्तत्राश्वांश्चोदयेति पुनः पुनः\n",
    "07146013a": "तेन संचोद्यमानस्तु ततस्तांस्तुरगोत्तमान्\n",
    "07146013c": "सूतः संचोदयामास युयुधानरथं प्रति\n",
    "07146014a": "ततो दुर्योधनः क्रुद्धो दृढधन्वा जितक्लमः\n",
    "07146014c": "शीघ्रहस्तश्चित्रयोधी युयुधानमुपाद्रवत्\n",
    "07146015a": "ततः पूर्णायतोत्सृष्टैर्मांसशोणितभोजनैः\n",
    "07146015c": "दुर्योधनं द्वादशभिर्माधवः प्रत्यविध्यत\n",
    "07146016a": "दुर्योधनस्तेन तथा पूर्वमेवार्दितः शरैः\n",
    "07146016c": "शैनेयं दशभिर्बाणैः प्रत्यविध्यदमर्षितः\n",
    "07146017a": "ततः समभवद्युद्धमाकुलं भरतर्षभ\n",
    "07146017c": "पाञ्चालानां च सर्वेषां भारतानां च दारुणम्\n",
    "07146018a": "शैनेयस्तु रणे क्रुद्धस्तव पुत्रं महारथम्\n",
    "07146018c": "सायकानामशीत्या तु विव्याधोरसि भारत\n",
    "07146019a": "ततोऽस्य वाहान्समरे शरैर्निन्ये यमक्षयम्\n",
    "07146019c": "सारथिं च रथात्तूर्णं पातयामास पत्रिणा\n",
    "07146020a": "हताश्वे तु रथे तिष्ठन्पुत्रस्तव विशां पते\n",
    "07146020c": "मुमोच निशितान्बाणाञ्शैनेयस्य रथं प्रति\n",
    "07146021a": "शरान्पञ्चाशतस्तांस्तु शैनेयः कृतहस्तवत्\n",
    "07146021c": "चिच्छेद समरे राजन्प्रेषितांस्तनयेन ते\n",
    "07146022a": "अथापरेण भल्लेन मुष्टिदेशे महद्धनुः\n",
    "07146022c": "चिच्छेद रभसो युद्धे तव पुत्रस्य मारिष\n",
    "07146023a": "विरथो विधनुष्कश्च सर्वलोकेश्वरः प्रभुः\n",
    "07146023c": "आरुरोह रथं तूर्णं भास्वरं कृतवर्मणः\n",
    "07146024a": "दुर्योधने परावृत्ते शैनेयस्तव वाहिनीम्\n",
    "07146024c": "द्रावयामास विशिखैर्निशामध्ये विशां पते\n",
    "07146025a": "शकुनिश्चार्जुनं राजन्परिवार्य समन्ततः\n",
    "07146025c": "रथैरनेकसाहस्रैर्गजैश्चैव सहस्रशः\n",
    "07146025e": "तथा हयसहस्रैश्च तुमुलं सर्वतोऽकरोत्\n",
    "07146026a": "ते महास्त्राणि दिव्यानि विकिरन्तोऽर्जुनं प्रति\n",
    "07146026c": "अर्जुनं योधयन्ति स्म क्षत्रियाः कालचोदिताः\n",
    "07146027a": "तान्यर्जुनः सहस्राणि रथवारणवाजिनाम्\n",
    "07146027c": "प्रत्यवारयदायस्तः प्रकुर्वन्विपुलं क्षयम्\n",
    "07146028a": "ततस्तु समरे शूरः शकुनिः सौबलस्तदा\n",
    "07146028c": "विव्याध निशितैर्बाणैरर्जुनं प्रहसन्निव\n",
    "07146029a": "पुनश्चैव शतेनास्य संरुरोध महारथम्\n",
    "07146029c": "तमर्जुनस्तु विंशत्या विव्याध युधि भारत\n",
    "07146030a": "अथेतरान्महेष्वासांस्त्रिभिस्त्रिभिरविध्यत\n",
    "07146030c": "संवार्य तान्बाणगणैर्युधि राजन्धनंजयः\n",
    "07146030e": "अवधीत्तावकान्योधान्वज्रपाणिरिवासुरान्\n",
    "07146031a": "भुजैश्छिन्नैर्महाराज शरीरैश्च सहस्रशः\n",
    "07146031c": "समास्तीर्णा धरा तत्र बभौ पुष्पैरिवाचिता\n",
    "07146032a": "स विद्ध्वा शकुनिं भूयः पञ्चभिर्नतपर्वभिः\n",
    "07146032c": "उलूकं त्रिभिराजघ्ने त्रिभिरेव महायसैः\n",
    "07146033a": "तमुलूकस्तथा विद्ध्वा वासुदेवमताडयत्\n",
    "07146033c": "ननाद च महानादं पूरयन्वसुधातलम्\n",
    "07146034a": "अर्जुनस्तु द्रुतं गत्वा शकुनेर्धनुराच्छिनत्\n",
    "07146034c": "निन्ये च चतुरो वाहान्यमस्य सदनं प्रति\n",
    "07146035a": "ततो रथादवप्लुत्य सौबलो भरतर्षभ\n",
    "07146035c": "उलूकस्य रथं तूर्णमारुरोह विशां पते\n",
    "07146036a": "तावेकरथमारूढौ पितापुत्रौ महारथौ\n",
    "07146036c": "पार्थं सिषिचतुर्बाणैर्गिरिं मेघाविवोत्थितौ\n",
    "07146037a": "तौ तु विद्ध्वा महाराज पाण्डवो निशितैः शरैः\n",
    "07146037c": "विद्रावयंस्तव चमूं शतशो व्यधमच्छरैः\n",
    "07146038a": "अनिलेन यथाभ्राणि विच्छिन्नानि समन्ततः\n",
    "07146038c": "विच्छिन्नानि तथा राजन्बलान्यासन्विशां पते\n",
    "07146039a": "तद्बलं भरतश्रेष्ठ वध्यमानं तथा निशि\n",
    "07146039c": "प्रदुद्राव दिशः सर्वा वीक्षमाणं भयार्दितम्\n",
    "07146040a": "उत्सृज्य वाहान्समरे चोदयन्तस्तथापरे\n",
    "07146040c": "संभ्रान्ताः पर्यधावन्त तस्मिंस्तमसि दारुणे\n",
    "07146041a": "विजित्य समरे योधांस्तावकान्भरतर्षभ\n",
    "07146041c": "दध्मतुर्मुदितौ शङ्खौ वासुदेवधनंजयौ\n",
    "07146042a": "धृष्टद्युम्नो महाराज द्रोणं विद्ध्वा त्रिभिः शरैः\n",
    "07146042c": "चिच्छेद धनुषस्तूर्णं ज्यां शरेण शितेन ह\n",
    "07146043a": "तन्निधाय धनुर्नीडे द्रोणः क्षत्रियमर्दनः\n",
    "07146043c": "आददेऽन्यद्धनुः शूरो वेगवत्सारवत्तरम्\n",
    "07146044a": "धृष्टद्युम्नं ततो द्रोणो विद्ध्वा सप्तभिराशुगैः\n",
    "07146044c": "सारथिं पञ्चभिर्बाणै राजन्विव्याध संयुगे\n",
    "07146045a": "तं निवार्य शरैस्तूर्णं धृष्टद्युम्नो महारथः\n",
    "07146045c": "व्यधमत्कौरवीं सेनां शतशोऽथ सहस्रशः\n",
    "07146046a": "वध्यमाने बले तस्मिंस्तव पुत्रस्य मारिष\n",
    "07146046c": "प्रावर्तत नदी घोरा शोणितौघतरङ्गिणी\n",
    "07146047a": "उभयोः सेनयोर्मध्ये नराश्वद्विपवाहिनी\n",
    "07146047c": "यथा वैतरणी राजन्यमराष्ट्रपुरं प्रति\n",
    "07146048a": "द्रावयित्वा तु तत्सैन्यं धृष्टद्युम्नः प्रतापवान्\n",
    "07146048c": "अत्यराजत तेजस्वी शक्रो देवगणेष्विव\n",
    "07146049a": "अथ दध्मुर्महाशङ्खान्धृष्टद्युम्नशिखण्डिनौ\n",
    "07146049c": "यमौ च युयुधानश्च पाण्डवश्च वृकोदरः\n",
    "07146050a": "जित्वा रथसहस्राणि तावकानां महारथाः\n",
    "07146050c": "सिंहनादरवांश्चक्रुः पाण्डवा जितकाशिनः\n",
    "07146051a": "पश्यतस्तव पुत्रस्य कर्णस्य च मदोत्कटाः\n",
    "07146051c": "तथा द्रोणस्य शूरस्य द्रौणेश्चैव विशां पते\n",
    "07147001": "संजय उवाच\n",
    "07147001a": "विद्रुतं स्वबलं दृष्ट्वा वध्यमानं महात्मभिः\n",
    "07147001c": "क्रोधेन महताविष्टः पुत्रस्तव विशां पते\n",
    "07147002a": "अभ्येत्य सहसा कर्णं द्रोणं च जयतां वरम्\n",
    "07147002c": "अमर्षवशमापन्नो वाक्यज्ञो वाक्यमब्रवीत्\n",
    "07147003a": "भवद्भ्यामिह संग्रामो क्रुद्धाभ्यां संप्रवर्तितः\n",
    "07147003c": "आहवे निहतं दृष्ट्वा सैन्धवं सव्यसाचिना\n",
    "07147004a": "निहन्यमानां पाण्डूनां बलेन मम वाहिनीम्\n",
    "07147004c": "भूत्वा तद्विजये शक्तावशक्ताविव पश्यतः\n",
    "07147005a": "यद्यहं भवतोस्त्याज्यो न वाच्योऽस्मि तदैव हि\n",
    "07147005c": "आवां पाण्डुसुतान्संख्ये जेष्याव इति मानदौ\n",
    "07147006a": "तदैवाहं वचः श्रुत्वा भवद्भ्यामनुसंमतम्\n",
    "07147006c": "कृतवान्पाण्डवैः सार्धं वैरं योधविनाशनम्\n",
    "07147007a": "यदि नाहं परित्याज्यो भवद्भ्यां पुरुषर्षभौ\n",
    "07147007c": "युध्येतामनुरूपेण विक्रमेण सुविक्रमौ\n",
    "07147008a": "वाक्प्रतोदेन तौ वीरौ प्रणुन्नौ तनयेन ते\n",
    "07147008c": "प्रावर्तयेतां तौ युद्धं घट्टिताविव पन्नगौ\n",
    "07147009a": "ततस्तौ रथिनां श्रेष्ठौ सर्वलोकधनुर्धरौ\n",
    "07147009c": "शैनेयप्रमुखान्पार्थानभिदुद्रुवतू रणे\n",
    "07147010a": "तथैव सहिताः पार्थाः स्वेन सैन्येन संवृताः\n",
    "07147010c": "अभ्यवर्तन्त तौ वीरौ नर्दमानौ मुहुर्मुहुः\n",
    "07147011a": "अथ द्रोणो महेष्वासो दशभिः शिनिपुंगवम्\n",
    "07147011c": "अविध्यत्त्वरितं क्रुद्धः सर्वशस्त्रभृतां वरः\n",
    "07147012a": "कर्णश्च दशभिर्बाणैः पुत्रश्च तव सप्तभिः\n",
    "07147012c": "दशभिर्वृषसेनश्च सौबलश्चापि सप्तभिः\n",
    "07147012e": "एते कौरव संक्रन्दे शैनेयं पर्यवारयन्\n",
    "07147013a": "दृष्ट्वा च समरे द्रोणं निघ्नन्तं पाण्डवीं चमूम्\n",
    "07147013c": "विव्यधुः सोमकास्तूर्णं समन्ताच्छरवृष्टिभिः\n",
    "07147014a": "ततो द्रोणोऽहरत्प्राणान्क्षत्रियाणां विशां पते\n",
    "07147014c": "रश्मिभिर्भास्करो राजंस्तमसामिव भारत\n",
    "07147015a": "द्रोणेन वध्यमानानां पाञ्चालानां विशां पते\n",
    "07147015c": "शुश्रुवे तुमुलः शब्दः क्रोशतामितरेतरम्\n",
    "07147016a": "पुत्रानन्ये पितॄनन्ये भ्रातॄनन्ये च मातुलान्\n",
    "07147016c": "भागिनेयान्वयस्यांश्च तथा संबन्धिबान्धवान्\n",
    "07147016e": "उत्सृज्योत्सृज्य गच्छन्ति त्वरिता जीवितेप्सवः\n",
    "07147017a": "अपरे मोहिता मोहात्तमेवाभिमुखा ययुः\n",
    "07147017c": "पाण्डवानां रणे योधाः परलोकं तथापरे\n",
    "07147018a": "सा तथा पाण्डवी सेना वध्यमाना महात्मभिः\n",
    "07147018c": "निशि संप्राद्रवद्राजन्नुत्सृज्योल्काः सहस्रशः\n",
    "07147019a": "पश्यतो भीमसेनस्य विजयस्याच्युतस्य च\n",
    "07147019c": "यमयोर्धर्मपुत्रस्य पार्षतस्य च पश्यतः\n",
    "07147020a": "तमसा संवृते लोके न प्राज्ञायत किंचन\n",
    "07147020c": "कौरवाणां प्रकाशेन दृश्यन्ते तु द्रुताः परे\n",
    "07147021a": "द्रवमाणं तु तत्सैन्यं द्रोणकर्णौ महारथौ\n",
    "07147021c": "जघ्नतुः पृष्ठतो राजन्किरन्तौ सायकान्बहून्\n",
    "07147022a": "पाञ्चालेषु प्रभग्नेषु दीर्यमाणेषु सर्वशः\n",
    "07147022c": "जनार्दनो दीनमनाः प्रत्यभाषत फल्गुनम्\n",
    "07147023a": "द्रोणकर्णौ महेष्वासावेतौ पार्षतसात्यकी\n",
    "07147023c": "पाञ्चालांश्चैव सहितौ जघ्नतुः सायकैर्भृशम्\n",
    "07147024a": "एतयोः शरवर्षेण प्रभग्ना नो महारथाः\n",
    "07147024c": "वार्यमाणापि कौन्तेय पृतना नावतिष्ठते\n",
    "07147025a": "एतावावां सर्वसैन्यैर्व्यूढैः सम्यगुदायुधैः\n",
    "07147025c": "द्रोणं च सूतपुत्रं च प्रयतावः प्रबाधितुम्\n",
    "07147026a": "एतौ हि बलिनौ शूरौ कृतास्त्रौ जितकाशिनौ\n",
    "07147026c": "उपेक्षितौ बलं क्रुद्धौ नाशयेतां निशामिमाम्\n",
    "07147026e": "एष भीमोऽभियात्युग्रः पुनरावर्त्य वाहिनीम्\n",
    "07147027a": "वृकोदरं तथायान्तं दृष्ट्वा तत्र जनार्दनः\n",
    "07147027c": "पुनरेवाब्रवीद्राजन्हर्षयन्निव पाण्डवम्\n",
    "07147028a": "एष भीमो रणश्लाघी वृतः सोमकपाण्डवैः\n",
    "07147028c": "रुषितोऽभ्येति वेगेन द्रोणकर्णौ महाबलौ\n",
    "07147029a": "एतेन सहितो युध्य पाञ्चालैश्च महारथैः\n",
    "07147029c": "आश्वासनार्थं सर्वेषां सैन्यानां पाण्डुनन्दन\n",
    "07147030a": "ततस्तौ पुरुषव्याघ्रावुभौ माधवपाण्डवौ\n",
    "07147030c": "द्रोणकर्णौ समासाद्य धिष्ठितौ रणमूर्धनि\n",
    "07147031a": "ततस्तत्पुनरावृत्तं युधिष्ठिरबलं महत्\n",
    "07147031c": "ततो द्रोणश्च कर्णश्च परान्ममृदतुर्युधि\n",
    "07147032a": "स संप्रहारस्तुमुलो निशि प्रत्यभवन्महान्\n",
    "07147032c": "यथा सागरयो राजंश्चन्द्रोदयविवृद्धयोः\n",
    "07147033a": "तत उत्सृज्य पाणिभ्यः प्रदीपांस्तव वाहिनी\n",
    "07147033c": "युयुधे पाण्डवैः सार्धमुन्मत्तवदहःक्षये\n",
    "07147034a": "रजसा तमसा चैव संवृते भृशदारुणे\n",
    "07147034c": "केवलं नामगोत्रेण प्रायुध्यन्त जयैषिणः\n",
    "07147035a": "अश्रूयन्त हि नामानि श्राव्यमाणानि पार्थिवैः\n",
    "07147035c": "प्रहरद्भिर्महाराज स्वयंवर इवाहवे\n",
    "07147036a": "निःशब्दमासीत्सहसा पुनः शब्दो महानभूत्\n",
    "07147036c": "क्रुद्धानां युध्यमानानां जयतां जीयतामपि\n",
    "07147037a": "यत्र यत्र स्म दृश्यन्ते प्रदीपाः कुरुसत्तम\n",
    "07147037c": "तत्र तत्र स्म ते शूरा निपतन्ति पतंगवत्\n",
    "07147038a": "तथा संयुध्यमानानां विगाढाभून्महानिशा\n",
    "07147038c": "पाण्डवानां च राजेन्द्र कौरवाणां च सर्वशः\n",
    "07148001": "संजय उवाच\n",
    "07148001a": "ततः कर्णो रणे दृष्ट्वा पार्षतं परवीरहा\n",
    "07148001c": "आजघानोरसि शरैर्दशभिर्मर्मभेदिभिः\n",
    "07148002a": "प्रतिविव्याध तं तूर्णं धृष्टद्युम्नोऽपि मारिष\n",
    "07148002c": "पञ्चभिः सायकैर्हृष्टस्तिष्ठ तिष्ठेति चाब्रवीत्\n",
    "07148003a": "तावन्योन्यं शरैः संख्ये संछाद्य सुमहारथौ\n",
    "07148003c": "पुनः पूर्णायतोत्सृष्टैर्विव्यधाते परस्परम्\n",
    "07148004a": "ततः पाञ्चालमुख्यस्य धृष्टद्युम्नस्य संयुगे\n",
    "07148004c": "सारथिं चतुरश्चाश्वान्कर्णो विव्याध सायकैः\n",
    "07148005a": "कार्मुकप्रवरं चास्य प्रचिच्छेद शितैः शरैः\n",
    "07148005c": "सारथिं चास्य भल्लेन रथनीडादपातयत्\n",
    "07148006a": "धृष्टद्युम्नस्तु विरथो हताश्वो हतसारथिः\n",
    "07148006c": "गृहीत्वा परिघं घोरं कर्णस्याश्वानपीपिषत्\n",
    "07148007a": "विद्धश्च बहुभिस्तेन शरैराशीविषोपमैः\n",
    "07148007c": "ततो युधिष्ठिरानीकं पद्भ्यामेवान्ववर्तत\n",
    "07148007e": "आरुरोह रथं चापि सहदेवस्य मारिष\n",
    "07148008a": "कर्णस्यापि रथे वाहानन्यान्सूतो न्ययोजयत्\n",
    "07148008c": "शङ्खवर्णान्महावेगान्सैन्धवान्साधुवाहिनः\n",
    "07148009a": "लब्धलक्ष्यस्तु राधेयः पाञ्चालानां महारथान्\n",
    "07148009c": "अभ्यपीडयदायस्तः शरैर्मेघ इवाचलान्\n",
    "07148010a": "सा पीड्यमाना कर्णेन पाञ्चालानां महाचमूः\n",
    "07148010c": "संप्राद्रवत्सुसंत्रस्ता सिंहेनेवार्दिता मृगी\n",
    "07148011a": "पतितास्तुरगेभ्यश्च गजेभ्यश्च महीतले\n",
    "07148011c": "रथेभ्यश्च नरास्तूर्णमदृश्यन्त ततस्ततः\n",
    "07148012a": "धावमानस्य योधस्य क्षुरप्रैः स महामृधे\n",
    "07148012c": "बाहू चिच्छेद वै कर्णः शिरश्चैव सकुण्डलम्\n",
    "07148013a": "ऊरू चिच्छेद चान्यस्य गजस्थस्य विशां पते\n",
    "07148013c": "वाजिपृष्ठगतस्यापि भूमिष्ठस्य च मारिष\n",
    "07148014a": "नाज्ञासिषुर्धावमाना बहवश्च महारथाः\n",
    "07148014c": "संछिन्नान्यात्मगात्राणि वाहनानि च संयुगे\n",
    "07148015a": "ते वध्यमानाः समरे पाञ्चालाः सृञ्जयैः सह\n",
    "07148015c": "तृणप्रस्पन्दनाच्चापि सूतपुत्रं स्म मेनिरे\n",
    "07148016a": "अपि स्वं समरे योधं धावमानं विचेतसः\n",
    "07148016c": "कर्णमेवाभ्यमन्यन्त ततो भीता द्रवन्ति ते\n",
    "07148017a": "तान्यनीकानि भग्नानि द्रवमाणानि भारत\n",
    "07148017c": "अभ्यद्रवद्द्रुतं कर्णः पृष्ठतो विकिरञ्शरान्\n",
    "07148018a": "अवेक्षमाणास्तेऽन्योन्यं सुसंमूढा विचेतसः\n",
    "07148018c": "नाशक्नुवन्नवस्थातुं काल्यमाना महात्मना\n",
    "07148019a": "कर्णेनाभ्याहता राजन्पाञ्चालाः परमेषुभिः\n",
    "07148019c": "द्रोणेन च दिशः सर्वा वीक्षमाणाः प्रदुद्रुवुः\n",
    "07148020a": "ततो युधिष्ठिरो राजा स्वसैन्यं प्रेक्ष्य विद्रुतम्\n",
    "07148020c": "अपयाने मतिं कृत्वा फल्गुनं वाक्यमब्रवीत्\n",
    "07148021a": "पश्य कर्णं महेष्वासं धनुष्पाणिमवस्थितम्\n",
    "07148021c": "निशीथे दारुणे काले तपन्तमिव भास्करम्\n",
    "07148022a": "कर्णसायकनुन्नानां क्रोशतामेष निस्वनः\n",
    "07148022c": "अनिशं श्रूयते पार्थ त्वद्बन्धूनामनाथवत्\n",
    "07148023a": "यथा विसृजतश्चास्य संदधानस्य चाशुगान्\n",
    "07148023c": "पश्यामि जयविक्रान्तं क्षपयिष्यति नो ध्रुवम्\n",
    "07148024a": "यदत्रानन्तरं कार्यं प्राप्तकालं प्रपश्यसि\n",
    "07148024c": "कर्णस्य वधसंयुक्तं तत्कुरुष्व धनंजय\n",
    "07148025a": "एवमुक्तो महाबाहुः पार्थः कृष्णमथाब्रवीत्\n",
    "07148025c": "भीतः कुन्तीसुतो राजा राधेयस्यातिविक्रमात्\n",
    "07148026a": "एवं गते प्राप्तकालं कर्णानीके पुनः पुनः\n",
    "07148026c": "भवान्व्यवस्यतां क्षिप्रं द्रवते हि वरूथिनी\n",
    "07148027a": "द्रोणसायकनुन्नानां भग्नानां मधुसूदन\n",
    "07148027c": "कर्णेन त्रास्यमानानामवस्थानं न विद्यते\n",
    "07148028a": "पश्यामि च तथा कर्णं विचरन्तमभीतवत्\n",
    "07148028c": "द्रवमाणान्रथोदारान्किरन्तं विशिखैः शितैः\n",
    "07148029a": "नैतदस्योत्सहे सोढुं चरितं रणमूर्धनि\n",
    "07148029c": "प्रत्यक्षं वृष्णिशार्दूल पादस्पर्शमिवोरगः\n",
    "07148030a": "स भवानत्र यात्वाशु यत्र कर्णो महारथः\n",
    "07148030c": "अहमेनं वधिष्यामि मां वैष मधुसूदन\n",
    "07148031": "वासुदेव उवाच\n",
    "07148031a": "पश्यामि कर्णं कौन्तेय देवराजमिवाहवे\n",
    "07148031c": "विचरन्तं नरव्याघ्रमतिमानुषविक्रमम्\n",
    "07148032a": "नैतस्यान्योऽस्ति समरे प्रत्युद्याता धनंजय\n",
    "07148032c": "ऋते त्वां पुरुषव्याघ्र राक्षसाद्वा घटोत्कचात्\n",
    "07148033a": "न तु तावदहं मन्ये प्राप्तकालं तवानघ\n",
    "07148033c": "समागमं महाबाहो सूतपुत्रेण संयुगे\n",
    "07148034a": "दीप्यमाना महोल्केव तिष्ठत्यस्य हि वासवी\n",
    "07148034c": "त्वदर्थं हि महाबाहो रौद्ररूपं बिभर्ति च\n",
    "07148035a": "घटोत्कचस्तु राधेयं प्रत्युद्यातु महाबलः\n",
    "07148035c": "स हि भीमेन बलिना जातः सुरपराक्रमः\n",
    "07148036a": "तस्मिन्नस्त्राणि दिव्यानि राक्षसान्यासुराणि च\n",
    "07148036c": "सततं चानुरक्तो वो हितैषी च घटोत्कचः\n",
    "07148036e": "विजेष्यति रणे कर्णमिति मे नात्र संशयः\n",
    "07148037": "संजय उवाच\n",
    "07148037a": "एवमुक्त्वा महाबाहुः पार्थं पुष्करलोचनः\n",
    "07148037c": "आजुहावाथ तद्रक्षः तच्चासीत्प्रादुरग्रतः\n",
    "07148038a": "कवची स शरी खड्गी सधन्वा च विशां पते\n",
    "07148038c": "अभिवाद्य ततः कृष्णं पाण्डवं च धनंजयम्\n",
    "07148038e": "अब्रवीत्तं तदा हृष्टस्त्वयमस्म्यनुशाधि माम्\n",
    "07148039a": "ततस्तं मेघसंकाशं दीप्तास्यं दीप्तकुण्डलम्\n",
    "07148039c": "अभ्यभाषत हैडिम्बं दाशार्हः प्रहसन्निव\n",
    "07148040a": "घटोत्कच विजानीहि यत्त्वां वक्ष्यामि पुत्रक\n",
    "07148040c": "प्राप्तो विक्रमकालोऽयं तव नान्यस्य कस्यचित्\n",
    "07148041a": "स भवान्मज्जमानानां बन्धूनां त्वं प्लवो यथा\n",
    "07148041c": "विविधानि तवास्त्राणि सन्ति माया च राक्षसी\n",
    "07148042a": "पश्य कर्णेन हैडिम्ब पाण्डवानामनीकिनी\n",
    "07148042c": "काल्यमाना यथा गावः पालेन रणमूर्धनि\n",
    "07148043a": "एष कर्णो महेष्वासो मतिमान्दृढविक्रमः\n",
    "07148043c": "पाण्डवानामनीकेषु निहन्ति क्षत्रियर्षभान्\n",
    "07148044a": "किरन्तः शरवर्षाणि महान्ति दृढधन्विनः\n",
    "07148044c": "न शक्नुवन्त्यवस्थातुं पीड्यमानाः शरार्चिषा\n",
    "07148045a": "निशीथे सूतपुत्रेण शरवर्षेण पीडिताः\n",
    "07148045c": "एते द्रवन्ति पाञ्चालाः सिंहस्येव भयान्मृगाः\n",
    "07148046a": "एतस्यैवं प्रवृद्धस्य सूतपुत्रस्य संयुगे\n",
    "07148046c": "निषेद्धा विद्यते नान्यस्त्वदृते भीमविक्रम\n",
    "07148047a": "स त्वं कुरु महाबाहो कर्म युक्तमिहात्मनः\n",
    "07148047c": "मातुलानां पितॄणां च तेजसोऽस्त्रबलस्य च\n",
    "07148048a": "एतदर्थं हि हैडिम्ब पुत्रानिच्छन्ति मानवाः\n",
    "07148048c": "कथं नस्तारयेद्दुःखात्स त्वं तारय बान्धवान्\n",
    "07148049a": "तव ह्यस्त्रबलं भीमं मायाश्च तव दुस्तराः\n",
    "07148049c": "संग्रामे युध्यमानस्य सततं भीमनन्दन\n",
    "07148050a": "पाण्डवानां प्रभग्नानां कर्णेन शितसायकैः\n",
    "07148050c": "मज्जतां धार्तराष्ट्रेषु भव पारं परंतप\n",
    "07148051a": "रात्रौ हि राक्षसा भूयो भवन्त्यमितविक्रमाः\n",
    "07148051c": "बलवन्तः सुदुर्धर्षाः शूरा विक्रान्तचारिणः\n",
    "07148052a": "जहि कर्णं महेष्वासं निशीथे मायया रणे\n",
    "07148052c": "पार्था द्रोणं वधिष्यन्ति धृष्टद्युम्नपुरोगमाः\n",
    "07148053a": "केशवस्य वचः श्रुत्वा बीभत्सुरपि राक्षसम्\n",
    "07148053c": "अभ्यभाषत कौरव्य घटोत्कचमरिंदमम्\n",
    "07148054a": "घटोत्कच भवांश्चैव दीर्घबाहुश्च सात्यकिः\n",
    "07148054c": "मतौ मे सर्वसैन्येषु भीमसेनश्च पाण्डवः\n",
    "07148055a": "स भवान्यातु कर्णेन द्वैरथं युध्यतां निशि\n",
    "07148055c": "सात्यकिः पृष्ठगोपस्ते भविष्यति महारथः\n",
    "07148056a": "जहि कर्णं रणे शूरं सात्वतेन सहायवान्\n",
    "07148056c": "यथेन्द्रस्तारकं पूर्वं स्कन्देन सह जघ्निवान्\n",
    "07148057": "घटोत्कच उवाच\n",
    "07148057a": "अलमेवास्मि कर्णाय द्रोणायालं च सत्तम\n",
    "07148057c": "अन्येषां क्षत्रियाणां च कृतास्त्राणां महात्मनाम्\n",
    "07148058a": "अद्य दास्यामि संग्रामं सूतपुत्राय तं निशि\n",
    "07148058c": "यं जनाः संप्रवक्ष्यन्ति यावद्भूमिर्धरिष्यति\n",
    "07148059a": "न चात्र शूरान्मोक्ष्यामि न भीतान्न कृताञ्जलीन्\n",
    "07148059c": "सर्वानेव वधिष्यामि राक्षसं धर्ममास्थितः\n",
    "07148060": "संजय उवाच\n",
    "07148060a": "एवमुक्त्वा महाबाहुर्हैडिम्बः परवीरहा\n",
    "07148060c": "अभ्ययात्तुमुले कर्णं तव सैन्यं विभीषयन्\n",
    "07148061a": "तमापतन्तं संक्रुद्धं दीप्तास्यमिव पन्नगम्\n",
    "07148061c": "अभ्यस्यन्परमेष्वासः प्रतिजग्राह सूतजः\n",
    "07148062a": "तयोः समभवद्युद्धं कर्णराक्षसयोर्निशि\n",
    "07148062c": "गर्जतो राजशार्दूल शक्रप्रह्रादयोरिव\n",
    "07149001": "संजय उवाच\n",
    "07149001a": "दृष्ट्वा घटोत्कचं राजन्सूतपुत्ररथं प्रति\n",
    "07149001c": "प्रयान्तं त्वरया युक्तं जिघांसुं कर्णमाहवे\n",
    "07149002a": "अब्रवीत्तव पुत्रस्तु दुःशासनमिदं वचः\n",
    "07149002c": "एतद्रक्षो रणे तूर्णं दृष्ट्वा कर्णस्य विक्रमम्\n",
    "07149003a": "अभियाति द्रुतं कर्णं तद्वारय महारथम्\n",
    "07149003c": "वृतः सैन्येन महता याहि यत्र महाबलः\n",
    "07149004a": "कर्णो वैकर्तनो युद्धे राक्षसेन युयुत्सति\n",
    "07149004c": "रक्ष कर्णं रणे यत्तो वृतः सैन्येन मानद\n",
    "07149005a": "एतस्मिन्नन्तरे राजञ्जटासुरसुतो बली\n",
    "07149005c": "दुर्योधनमुपागम्य प्राह प्रहरतां वरः\n",
    "07149006a": "दुर्योधन तवामित्रान्प्रख्यातान्युद्धदुर्मदान्\n",
    "07149006c": "पाण्डवान्हन्तुमिच्छामि त्वयाज्ञप्तः सहानुगान्\n",
    "07149007a": "जटासुरो मम पिता रक्षसामग्रणीः पुरा\n",
    "07149007c": "प्रयुज्य कर्म रक्षोघ्नं क्षुद्रैः पार्थैर्निपातितः\n",
    "07149007e": "तस्यापचितिमिच्छामि त्वद्दिष्टो गन्तुमीश्वर\n",
    "07149008a": "तमब्रवीत्ततो राजा प्रीयमाणः पुनः पुनः\n",
    "07149008c": "द्रोणकर्णादिभिः सार्धं पर्याप्तोऽहं द्विषद्वधे\n",
    "07149008e": "त्वं तु गच्छ मयाज्ञप्तो जहि युद्धं घटोत्कचम्\n",
    "07149009a": "तथेत्युक्त्वा महाकायः समाहूय घटोत्कचम्\n",
    "07149009c": "जटासुरिर्भैमसेनिं नानाशस्त्रैरवाकिरत्\n",
    "07149010a": "अलंबलं च कर्णं च कुरुसैन्यं च दुस्तरम्\n",
    "07149010c": "हैडिम्बः प्रममाथैको महावातोऽम्बुदानिव\n",
    "07149011a": "ततो मायामयं दृष्ट्वा रथं तूर्णमलंबलः\n",
    "07149011c": "घटोत्कचं शरव्रातैर्नानालिङ्गैः समार्दयत्\n",
    "07149012a": "विद्ध्वा च बहुभिर्बाणैर्भैमसेनिमलंबलः\n",
    "07149012c": "व्यद्रावयच्छरव्रातैः पाण्डवानामनीकिनीम्\n",
    "07149013a": "तेन विद्राव्यमाणानि पाण्डुसैन्यानि मारिष\n",
    "07149013c": "निशीथे विप्रकीर्यन्त वातनुन्ना घना इव\n",
    "07149014a": "घटोत्कचशरैर्नुन्ना तथैव कुरुवाहिनी\n",
    "07149014c": "निशीथे प्राद्रवद्राजन्नुत्सृज्योल्काः सहस्रशः\n",
    "07149015a": "अलंबलस्ततः क्रुद्धो भैमसेनिं महामृधे\n",
    "07149015c": "आजघ्ने निशितैर्बाणैस्तोत्त्रैरिव महाद्विपम्\n",
    "07149016a": "तिलशस्तस्य तद्यानं सूतं सर्वायुधानि च\n",
    "07149016c": "घटोत्कचः प्रचिच्छेद प्राणदच्चातिदारुणम्\n",
    "07149017a": "ततः कर्णं शरव्रातैः कुरूनन्यान्सहस्रशः\n",
    "07149017c": "अलंबलं चाभ्यवर्षन्मेघो मेरुमिवाचलम्\n",
    "07149018a": "ततः संचुक्षुभे सैन्यं कुरूणां राक्षसार्दितम्\n",
    "07149018c": "उपर्युपरि चान्योन्यं चतुरङ्गं ममर्द ह\n",
    "07149019a": "जटासुरिर्महाराज विरथो हतसारथिः\n",
    "07149019c": "घटोत्कचं रणे क्रुद्धो मुष्टिनाभ्यहनद्दृढम्\n",
    "07149020a": "मुष्टिनाभिहतस्तेन प्रचचाल घटोत्कचः\n",
    "07149020c": "क्षितिकम्पे यथा शैलः सवृक्षगणगुल्मवान्\n",
    "07149021a": "ततः स परिघाभेन द्विट्संघघ्नेन बाहुना\n",
    "07149021c": "जटासुरिं भैमसेनिरवधीन्मुष्टिना भृशम्\n",
    "07149022a": "तं प्रमथ्य ततः क्रुद्धस्तूर्णं हैडिम्बिराक्षिपत्\n",
    "07149022c": "दोर्भ्यामिन्द्रध्वजाभाभ्यां निष्पिपेष महीतले\n",
    "07149023a": "अलंबलोऽपि विक्षिप्य समुत्क्षिप्य च राक्षसम्\n",
    "07149023c": "घटोत्कचं रणे रोषान्निष्पिपेष महीतले\n",
    "07149024a": "तयोः समभवद्युद्धं गर्जतोरतिकाययोः\n",
    "07149024c": "घटोत्कचालंबलयोस्तुमुलं लोमहर्षणम्\n",
    "07149025a": "विशेषयन्तावन्योन्यं मायाभिरतिमायिनौ\n",
    "07149025c": "युयुधाते महावीर्याविन्द्रवैरोचनाविव\n",
    "07149026a": "पावकाम्बुनिधी भूत्वा पुनर्गरुडतक्षकौ\n",
    "07149026c": "पुनर्मेघमहावातौ पुनर्वज्रमहाचलौ\n",
    "07149026e": "पुनः कुञ्जरशार्दूलौ पुनः स्वर्भानुभास्करौ\n",
    "07149027a": "एवं मायाशतसृजावन्योन्यवधकाङ्क्षिणौ\n",
    "07149027c": "भृशं चित्रमयुध्येतामलंबलघटोत्कचौ\n",
    "07149028a": "परिघैश्च गदाभिश्च प्रासमुद्गरपट्टिशैः\n",
    "07149028c": "मुसलैः पर्वताग्रैश्च तावन्योन्यं निजघ्नतुः\n",
    "07149029a": "हयाभ्यां च गजाभ्यां च पदातिरथिनौ पुनः\n",
    "07149029c": "युयुधाते महामायौ राक्षसप्रवरौ युधि\n",
    "07149030a": "ततो घटोत्कचो राजन्नलंबलवधेप्सया\n",
    "07149030c": "उत्पपात भृशं क्रुद्धः श्येनवन्निपपात ह\n",
    "07149031a": "गृहीत्वा च महाकायं राक्षसेन्द्रमलंबलम्\n",
    "07149031c": "उद्यम्य न्यवधीद्भूमौ मयं विष्णुरिवाहवे\n",
    "07149032a": "ततो घटोत्कचः खड्गमुद्गृह्याद्भुतदर्शनम्\n",
    "07149032c": "चकर्त कायाद्धि शिरो भीमं विकृतदर्शनम्\n",
    "07149033a": "तच्छिरो रुधिराभ्यक्तं गृह्य केशेषु राक्षसः\n",
    "07149033c": "घटोत्कचो ययावाशु दुर्योधनरथं प्रति\n",
    "07149034a": "अभ्येत्य च महाबाहुः स्मयमानः स राक्षसः\n",
    "07149034c": "रथेऽस्य निक्षिप्य शिरो विकृताननमूर्धजम्\n",
    "07149034e": "प्राणदद्भैरवं नादं प्रावृषीव बलाहकः\n",
    "07149035a": "अब्रवीच्च ततो राजन्दुर्योधनमिदं वचः\n",
    "07149035c": "एष ते निहतो बन्धुस्त्वया दृष्टोऽस्य विक्रमः\n",
    "07149035e": "पुनर्द्रष्टासि कर्णस्य निष्ठामेतां तथात्मनः\n",
    "07149036a": "एवमुक्त्वा ततः प्रायात्कर्णं प्रति जनेश्वर\n",
    "07149036c": "किरञ्शरशतांस्तीक्ष्णान्विमुञ्चन्कर्णमूर्धनि\n",
    "07149037a": "ततः समभवद्युद्धं घोररूपं भयानकम्\n",
    "07149037c": "विस्मापनं महाराज नरराक्षसयोर्मृधे\n",
    "07150001": "धृतराष्ट्र उवाच\n",
    "07150001a": "यत्र वैकर्तनः कर्णो राक्षसश्च घटोत्कचः\n",
    "07150001c": "निशीथे समसज्जेतां तद्युद्धमभवत्कथम्\n",
    "07150002a": "कीदृशं चाभवद्युद्धं तस्य घोरस्य रक्षसः\n",
    "07150002c": "रथश्च कीदृशस्तस्य मायाः सर्वायुधानि च\n",
    "07150003a": "किंप्रमाणा हयास्तस्य रथकेतुर्धनुस्तथा\n",
    "07150003c": "कीदृशं वर्म चैवास्य कण्ठत्राणं च कीदृशम्\n",
    "07150003e": "पृष्टस्त्वमेतदाचक्ष्व कुशलो ह्यसि संजय\n",
    "07150004": "संजय उवाच\n",
    "07150004a": "लोहिताक्षो महाकायस्ताम्रास्यो निम्नितोदरः\n",
    "07150004c": "ऊर्ध्वरोमा हरिश्मश्रुः शङ्कुकर्णो महाहनुः\n",
    "07150005a": "आकर्णाद्दारितास्यश्च तीक्ष्णदंष्ट्रः करालवान्\n",
    "07150005c": "सुदीर्घताम्रजिह्वोष्ठो लम्बभ्रूः स्थूलनासिकः\n",
    "07150006a": "नीलाङ्गो लोहितग्रीवो गिरिवर्ष्मा भयंकरः\n",
    "07150006c": "महाकायो महाबाहुर्महाशीर्षो महाबलः\n",
    "07150007a": "विकचः परुषस्पर्शो विकटोद्बद्धपिण्डिकः\n",
    "07150007c": "स्थूलस्फिग्गूढनाभिश्च शिथिलोपचयो महान्\n",
    "07150008a": "तथैव हस्ताभरणी महामायोऽङ्गदी तथा\n",
    "07150008c": "उरसा धारयन्निष्कमग्निमालां यथाचलः\n",
    "07150009a": "तस्य हेममयं चित्रं बहुरूपाङ्गशोभितम्\n",
    "07150009c": "तोरणप्रतिमं शुभ्रं किरीटं मूर्ध्न्यशोभत\n",
    "07150010a": "कुण्डले बालसूर्याभे मालां हेममयीं शुभाम्\n",
    "07150010c": "धारयन्विपुलं कांस्यं कवचं च महाप्रभम्\n",
    "07150011a": "किङ्किणीशतनिर्घोषं रक्तध्वजपताकिनम्\n",
    "07150011c": "ऋक्षचर्मावनद्धाङ्गं नल्वमात्रं महारथम्\n",
    "07150012a": "सर्वायुधवरोपेतमास्थितो ध्वजमालिनम्\n",
    "07150012c": "अष्टचक्रसमायुक्तं मेघगम्भीरनिस्वनम्\n",
    "07150013a": "तत्र मातङ्गसंकाशा लोहिताक्षा विभीषणाः\n",
    "07150013c": "कामवर्णजवा युक्ता बलवन्तोऽवहन्हयाः\n",
    "07150014a": "राक्षसोऽस्य विरूपाक्षः सूतो दीप्तास्यकुण्डलः\n",
    "07150014c": "रश्मिभिः सूर्यरश्म्याभैः संजग्राह हयान्रणे\n",
    "07150014e": "स तेन सहितस्तस्थावरुणेन यथा रविः\n",
    "07150015a": "संसक्त इव चाभ्रेण यथाद्रिर्महता महान्\n",
    "07150015c": "दिवस्पृक्सुमहान्केतुः स्यन्दनेऽस्य समुच्छ्रितः\n",
    "07150015e": "रक्तोत्तमाङ्गः क्रव्यादो गृध्रः परमभीषणः\n",
    "07150016a": "वासवाशनिनिर्घोषं दृढज्यमभिविक्षिपन्\n",
    "07150016c": "व्यक्तं किष्कुपरीणाहं द्वादशारत्नि कार्मुकम्\n",
    "07150017a": "रथाक्षमात्रैरिषुभिः सर्वाः प्रच्छादयन्दिशः\n",
    "07150017c": "तस्यां वीरापहारिण्यां निशायां कर्णमभ्ययात्\n",
    "07150018a": "तस्य विक्षिपतश्चापं रथे विष्टभ्य तिष्ठतः\n",
    "07150018c": "अश्रूयत धनुर्घोषो विस्फूर्जितमिवाशनेः\n",
    "07150019a": "तेन वित्रास्यमानानि तव सैन्यानि भारत\n",
    "07150019c": "समकम्पन्त सर्वाणि सिन्धोरिव महोर्मयः\n",
    "07150020a": "तमापतन्तं संप्रेक्ष्य विरूपाक्षं विभीषणम्\n",
    "07150020c": "उत्स्मयन्निव राधेयस्त्वरमाणोऽभ्यवारयत्\n",
    "07150021a": "ततः कर्णोऽभ्ययादेनमस्यन्नस्यन्तमन्तिकात्\n",
    "07150021c": "मातङ्ग इव मातङ्गं यूथर्षभ इवर्षभम्\n",
    "07150022a": "स संनिपातस्तुमुलस्तयोरासीद्विशां पते\n",
    "07150022c": "कर्णराक्षसयो राजन्निन्द्रशम्बरयोरिव\n",
    "07150023a": "तौ प्रगृह्य महावेगे धनुषी भीमनिस्वने\n",
    "07150023c": "प्राच्छादयेतामन्योन्यं तक्षमाणौ महेषुभिः\n",
    "07150024a": "ततः पूर्णायतोत्सृष्टैः शरैः संनतपर्वभिः\n",
    "07150024c": "न्यवारयेतामन्योन्यं कांस्ये निर्भिद्य वर्मणी\n",
    "07150025a": "तौ नखैरिव शार्दूलौ दन्तैरिव महाद्विपौ\n",
    "07150025c": "रथशक्तिभिरन्योन्यं विशिखैश्च ततक्षतुः\n",
    "07150026a": "संछिन्दन्तौ हि गात्राणि संदधानौ च सायकान्\n",
    "07150026c": "धक्ष्यमाणौ शरव्रातैर्नोदीक्षितुमशक्नुताम्\n",
    "07150027a": "तौ तु विक्षतसर्वाङ्गौ रुधिरौघपरिप्लुतौ\n",
    "07150027c": "व्यभ्राजेतां यथा वारिप्रस्रुतौ गैरिकाचलौ\n",
    "07150028a": "तौ शराग्रविभिन्नाङ्गौ निर्भिन्दन्तौ परस्परम्\n",
    "07150028c": "नाकम्पयेतामन्योन्यं यतमानौ महाद्युती\n",
    "07150029a": "तत्प्रवृत्तं निशायुद्धं चिरं सममिवाभवत्\n",
    "07150029c": "प्राणयोर्दीव्यतो राजन्कर्णराक्षसयोर्मृधे\n",
    "07150030a": "तस्य संदधतस्तीक्ष्णाञ्शरांश्चासक्तमस्यतः\n",
    "07150030c": "धनुर्घोषेण वित्रस्ताः स्वे परे च तदाभवन्\n",
    "07150030e": "घटोत्कचं यदा कर्णो विशेषयति नो नृप\n",
    "07150031a": "ततः प्रादुष्करोद्दिव्यमस्त्रमस्त्रविदां वरः\n",
    "07150031c": "कर्णेन विहितं दृष्ट्वा दिव्यमस्त्रं घटोत्कचः\n",
    "07150031e": "प्रादुश्चक्रे महामायां राक्षसः पाण्डुनन्दनः\n",
    "07150032a": "शूलमुद्गरधारिण्या शैलपादपहस्तया\n",
    "07150032c": "रक्षसां घोररूपाणां महत्या सेनया वृतः\n",
    "07150033a": "तमुद्यतमहाचापं दृष्ट्वा ते व्यथिता नृपाः\n",
    "07150033c": "भूतान्तकमिवायान्तं कालदण्डोग्रधारिणम्\n",
    "07150034a": "घटोत्कचप्रमुक्तेन सिंहनादेन भीषिताः\n",
    "07150034c": "प्रसुस्रुवुर्गजा मूत्रं विव्यथुश्च नरा भृशम्\n",
    "07150035a": "ततोऽश्मवृष्टिरत्युग्रा महत्यासीत्समन्ततः\n",
    "07150035c": "अर्धरात्रेऽधिकबलैर्विमुक्ता रक्षसां बलैः\n",
    "07150036a": "आयसानि च चक्राणि भुशुण्ड्यः शक्तितोमराः\n",
    "07150036c": "पतन्त्यविरलाः शूलाः शतघ्न्यः पट्टिशास्तथा\n",
    "07150037a": "तदुग्रमतिरौद्रं च दृष्ट्वा युद्धं नराधिपाः\n",
    "07150037c": "पुत्राश्च तव योधाश्च व्यथिता विप्रदुद्रुवुः\n",
    "07150038a": "तत्रैकोऽस्त्रबलश्लाघी कर्णो मानी न विव्यथे\n",
    "07150038c": "व्यधमच्च शरैर्मायां घटोत्कचविनिर्मिताम्\n",
    "07150039a": "मायायां तु प्रहीणायाममर्षात्स घटोत्कचः\n",
    "07150039c": "विससर्ज शरान्घोरान्सूतपुत्रं त आविशन्\n",
    "07150040a": "ततस्ते रुधिराभ्यक्ता भित्त्वा कर्णं महाहवे\n",
    "07150040c": "विविशुर्धरणीं बाणाः संक्रुद्धा इव पन्नगाः\n",
    "07150041a": "सूतपुत्रस्तु संक्रुद्धो लघुहस्तः प्रतापवान्\n",
    "07150041c": "घटोत्कचमतिक्रम्य बिभेद दशभिः शरैः\n",
    "07150042a": "घटोत्कचो विनिर्भिन्नः सूतपुत्रेण मर्मसु\n",
    "07150042c": "चक्रं दिव्यं सहस्रारमगृह्णाद्व्यथितो भृशम्\n",
    "07150043a": "क्षुरान्तं बालसूर्याभं मणिरत्नविभूषितम्\n",
    "07150043c": "चिक्षेपाधिरथेः क्रुद्धो भैमसेनिर्जिघांसया\n",
    "07150044a": "प्रविद्धमतिवेगेन विक्षिप्तं कर्णसायकैः\n",
    "07150044c": "अभाग्यस्येव संकल्पस्तन्मोघमपतद्भुवि\n",
    "07150045a": "घटोत्कचस्तु संक्रुद्धो दृष्ट्वा चक्रं निपातितम्\n",
    "07150045c": "कर्णं प्राच्छादयद्बाणैः स्वर्भानुरिव भास्करम्\n",
    "07150046a": "सूतपुत्रस्त्वसंभ्रान्तो रुद्रोपेन्द्रेन्द्रविक्रमः\n",
    "07150046c": "घटोत्कचरथं तूर्णं छादयामास पत्रिभिः\n",
    "07150047a": "घटोत्कचेन क्रुद्धेन गदा हेमाङ्गदा तदा\n",
    "07150047c": "क्षिप्ता भ्राम्य शरैः सापि कर्णेनाभ्याहतापतत्\n",
    "07150048a": "ततोऽन्तरिक्षमुत्पत्य कालमेघ इवोन्नदन्\n",
    "07150048c": "प्रववर्ष महाकायो द्रुमवर्षं नभस्तलात्\n",
    "07150049a": "ततो मायाविनं कर्णो भीमसेनसुतं दिवि\n",
    "07150049c": "मार्गणैरभिविव्याध घनं सूर्य इवांशुभिः\n",
    "07150050a": "तस्य सर्वान्हयान्हत्वा संछिद्य शतधा रथम्\n",
    "07150050c": "अभ्यवर्षच्छरैः कर्णः पर्जन्य इव वृष्टिमान्\n",
    "07150051a": "न चास्यासीदनिर्भिन्नं गात्रे द्व्यङ्गुलमन्तरम्\n",
    "07150051c": "सोऽदृश्यत मुहूर्तेन श्वाविच्छललितो यथा\n",
    "07150052a": "न हयान्न रथं तस्य न ध्वजं न घटोत्कचम्\n",
    "07150052c": "दृष्टवन्तः स्म समरे शरौघैरभिसंवृतम्\n",
    "07150053a": "स तु कर्णस्य तद्दिव्यमस्त्रमस्त्रेण शातयन्\n",
    "07150053c": "मायायुद्धेन मायावी सूतपुत्रमयोधयत्\n",
    "07150054a": "सोऽयोधयत्तदा कर्णं मायया लाघवेन च\n",
    "07150054c": "अलक्ष्यमाणोऽथ दिवि शरजालेषु संपतन्\n",
    "07150055a": "भैमसेनिर्महामायो मायया कुरुसत्तम\n",
    "07150055c": "प्रचकार महामायां मोहयन्निव भारत\n",
    "07150056a": "स स्म कृत्वा विरूपाणि वदनान्यशुभाननः\n",
    "07150056c": "अग्रसत्सूतपुत्रस्य दिव्यान्यस्त्राणि मायया\n",
    "07150057a": "पुनश्चापि महाकायः संछिन्नः शतधा रणे\n",
    "07150057c": "गतसत्त्वो निरुत्साहः पतितः खाद्व्यदृश्यत\n",
    "07150057e": "हतं तं मन्यमानाः स्म प्राणदन्कुरुपुंगवाः\n",
    "07150058a": "अथ देहैर्नवैरन्यैर्दिक्षु सर्वास्वदृश्यत\n",
    "07150058c": "पुनश्चापि महाकायः शतशीर्षः शतोदरः\n",
    "07150059a": "व्यदृश्यत महाबाहुर्मैनाक इव पर्वतः\n",
    "07150059c": "अङ्गुष्ठमात्रो भूत्वा च पुनरेव स राक्षसः\n",
    "07150059e": "सागरोर्मिरिवोद्धूतस्तिर्यगूर्ध्वमवर्तत\n",
    "07150060a": "वसुधां दारयित्वा च पुनरप्सु न्यमज्जत\n",
    "07150060c": "अदृश्यत तदा तत्र पुनरुन्मज्जितोऽन्यतः\n",
    "07150061a": "सोऽवतीर्य पुनस्तस्थौ रथे हेमपरिष्कृते\n",
    "07150061c": "क्षितिं द्यां च दिशश्चैव माययावृत्य दंशितः\n",
    "07150062a": "गत्वा कर्णरथाभ्याशं विचलत्कुण्डलाननः\n",
    "07150062c": "प्राह वाक्यमसंभ्रान्तः सूतपुत्रं विशां पते\n",
    "07150063a": "तिष्ठेदानीं न मे जीवन्सूतपुत्र गमिष्यसि\n",
    "07150063c": "युद्धश्रद्धामहं तेऽद्य विनेष्यामि रणाजिरे\n",
    "07150064a": "इत्युक्त्वा रोषताम्राक्षं रक्षः क्रूरपराक्रमम्\n",
    "07150064c": "उत्पपातान्तरिक्षं च जहास च सुविस्वरम्\n",
    "07150064e": "कर्णमभ्याहनच्चैव गजेन्द्रमिव केसरी\n",
    "07150065a": "रथाक्षमात्रैरिषुभिरभ्यवर्षद्घटोत्कचः\n",
    "07150065c": "रथिनामृषभं कर्णं धाराभिरिव तोयदः\n",
    "07150065e": "शरवृष्टिं च तां कर्णो दूरप्राप्तामशातयत्\n",
    "07150066a": "दृष्ट्वा च विहतां मायां कर्णेन भरतर्षभ\n",
    "07150066c": "घटोत्कचस्ततो मायां ससर्जान्तर्हितः पुनः\n",
    "07150067a": "सोऽभवद्गिरिरित्युच्चः शिखरैस्तरुसंकटैः\n",
    "07150067c": "शूलप्रासासिमुसलजलप्रस्रवणो महान्\n",
    "07150068a": "तमञ्जनचयप्रख्यं कर्णो दृष्ट्वा महीधरम्\n",
    "07150068c": "प्रपातैरायुधान्युग्राण्युद्वहन्तं न चुक्षुभे\n",
    "07150069a": "स्मयन्निव ततः कर्णो दिव्यमस्त्रमुदीरयत्\n",
    "07150069c": "ततः सोऽस्त्रेण शैलेन्द्रो विक्षिप्तो वै व्यनश्यत\n",
    "07150070a": "ततः स तोयदो भूत्वा नीलः सेन्द्रायुधो दिवि\n",
    "07150070c": "अश्मवृष्टिभिरत्युग्रः सूतपुत्रमवाकिरत्\n",
    "07150071a": "अथ संधाय वायव्यमस्त्रमस्त्रविदां वरः\n",
    "07150071c": "व्यधमत्कालमेघं तं कर्णो वैकर्तनो वृषा\n",
    "07150072a": "स मार्गणगणैः कर्णो दिशः प्रच्छाद्य सर्वशः\n",
    "07150072c": "जघानास्त्रं महाराज घटोत्कचसमीरितम्\n",
    "07150073a": "ततः प्रहस्य समरे भैमसेनिर्महाबलः\n",
    "07150073c": "प्रादुश्चक्रे महामायां कर्णं प्रति महारथम्\n",
    "07150074a": "स दृष्ट्वा पुनरायान्तं रथेन रथिनां वरम्\n",
    "07150074c": "घटोत्कचमसंभ्रान्तं राक्षसैर्बहुभिर्वृतम्\n",
    "07150075a": "सिंहशार्दूलसदृशैर्मत्तद्विरदविक्रमैः\n",
    "07150075c": "गजस्थैश्च रथस्थैश्च वाजिपृष्ठगतैस्तथा\n",
    "07150076a": "नानाशस्त्रधरैर्घोरैर्नानाकवचभूषणैः\n",
    "07150076c": "वृतं घटोत्कचं क्रूरैर्मरुद्भिरिव वासवम्\n",
    "07150076e": "दृष्ट्वा कर्णो महेष्वासो योधयामास राक्षसम्\n",
    "07150077a": "घटोत्कचस्ततः कर्णं विद्ध्वा पञ्चभिराशुगैः\n",
    "07150077c": "ननाद भैरवं नादं भीषयन्सर्वपार्थिवान्\n",
    "07150078a": "भूयश्चाञ्जलिकेनाथ समार्गणगणं महत्\n",
    "07150078c": "कर्णहस्तस्थितं चापं चिच्छेदाशु घटोत्कचः\n",
    "07150079a": "अथान्यद्धनुरादाय दृढं भारसहं महत्\n",
    "07150079c": "व्यकर्षत बलात्कर्ण इन्द्रायुधमिवोच्छ्रितम्\n",
    "07150080a": "ततः कर्णो महाराज प्रेषयामास सायकान्\n",
    "07150080c": "सुवर्णपुङ्खाञ्शत्रुघ्नान्खचरान्राक्षसान्प्रति\n",
    "07150081a": "तद्बाणैरर्दितं यूथं रक्षसां पीनवक्षसाम्\n",
    "07150081c": "सिंहेनेवार्दितं वन्यं गजानामाकुलं कुलम्\n",
    "07150082a": "विधम्य राक्षसान्बाणैः साश्वसूतगजान्विभुः\n",
    "07150082c": "ददाह भगवान्वह्निर्भूतानीव युगक्षये\n",
    "07150083a": "स हत्वा राक्षसीं सेनां शुशुभे सूतनन्दनः\n",
    "07150083c": "पुरेव त्रिपुरं दग्ध्वा दिवि देवो महेश्वरः\n",
    "07150084a": "तेषु राजसहस्रेषु पाण्डवेयेषु मारिष\n",
    "07150084c": "नैनं निरीक्षितुमपि कश्चिच्छक्नोति पार्थिव\n",
    "07150085a": "ऋते घटोत्कचाद्राजन्राक्षसेन्द्रान्महाबलात्\n",
    "07150085c": "भीमवीर्यबलोपेतात्क्रुद्धाद्वैवस्वतादिव\n",
    "07150086a": "तस्य क्रुद्धस्य नेत्राभ्यां पावकः समजायत\n",
    "07150086c": "महोल्काभ्यां यथा राजन्सार्चिषः स्नेहबिन्दवः\n",
    "07150087a": "तलं तलेन संहत्य संदश्य दशनच्छदम्\n",
    "07150087c": "रथमास्थाय च पुनर्मायया निर्मितं पुनः\n",
    "07150088a": "युक्तं गजनिभैर्वाहैः पिशाचवदनैः खरैः\n",
    "07150088c": "स सूतमब्रवीत्क्रुद्धः सूतपुत्राय मा वह\n",
    "07150089a": "स ययौ घोररूपेण रथेन रथिनां वरः\n",
    "07150089c": "द्वैरथं सूतपुत्रेण पुनरेव विशां पते\n",
    "07150090a": "स चिक्षेप पुनः क्रुद्धः सूतपुत्राय राक्षसः\n",
    "07150090c": "अष्टचक्रां महाघोरामशनिं रुद्रनिर्मिताम्\n",
    "07150091a": "तामवप्लुत्य जग्राह कर्णो न्यस्य रथे धनुः\n",
    "07150091c": "चिक्षेप चैनां तस्यैव स्यन्दनात्सोऽवपुप्लुवे\n",
    "07150092a": "साश्वसूतध्वजं यानं भस्म कृत्वा महाप्रभा\n",
    "07150092c": "विवेश वसुधां भित्त्वा सुरास्तत्र विसिस्मियुः\n",
    "07150093a": "कर्णं तु सर्वभूतानि पूजयामासुरञ्जसा\n",
    "07150093c": "यदवप्लुत्य जग्राह देवसृष्टां महाशनिम्\n",
    "07150094a": "एवं कृत्वा रणे कर्ण आरुरोह रथं पुनः\n",
    "07150094c": "ततो मुमोच नाराचान्सूतपुत्रः परंतपः\n",
    "07150095a": "अशक्यं कर्तुमन्येन सर्वभूतेषु मानद\n",
    "07150095c": "यदकार्षीत्तदा कर्णः संग्रामे भीमदर्शने\n",
    "07150096a": "स हन्यमानो नाराचैर्धाराभिरिव पर्वतः\n",
    "07150096c": "गन्धर्वनगराकारः पुनरन्तरधीयत\n",
    "07150097a": "एवं स वै महामायो मायया लाघवेन च\n",
    "07150097c": "अस्त्राणि तानि दिव्यानि जघान रिपुसूदनः\n",
    "07150098a": "निहन्यमानेष्वस्त्रेषु मायया तेन रक्षसा\n",
    "07150098c": "असंभ्रान्तस्ततः कर्णस्तद्रक्षः प्रत्ययुध्यत\n",
    "07150099a": "ततः क्रुद्धो महाराज भैमसेनिर्महाबलः\n",
    "07150099c": "चकार बहुधात्मानं भीषयाणो नराधिपान्\n",
    "07150100a": "ततो दिग्भ्यः समापेतुः सिंहव्याघ्रतरक्षवः\n",
    "07150100c": "अग्निजिह्वाश्च भुजगा विहगाश्चाप्ययोमुखाः\n",
    "07150101a": "स कीर्यमाणो निशितैः कर्णचापच्युतैः शरैः\n",
    "07150101c": "नगराद्रिवनप्रख्यस्तत्रैवान्तरधीयत\n",
    "07150102a": "राक्षसाश्च पिशाचाश्च यातुधानाः शलावृकाः\n",
    "07150102c": "ते कर्णं भक्षयिष्यन्तः सर्वतः समुपाद्रवन्\n",
    "07150102e": "अथैनं वाग्भिरुग्राभिस्त्रासयां चक्रिरे तदा\n",
    "07150103a": "उद्यतैर्बहुभिर्घोरैरायुधैः शोणितोक्षितैः\n",
    "07150103c": "तेषामनेकैरेकैकं कर्णो विव्याध चाशुगैः\n",
    "07150104a": "प्रतिहत्य तु तां मायां दिव्येनास्त्रेण राक्षसीम्\n",
    "07150104c": "आजघान हयानस्य शरैः संनतपर्वभिः\n",
    "07150105a": "ते भग्ना विकृताङ्गाश्च छिन्नपृष्ठाश्च सायकैः\n",
    "07150105c": "वसुधामन्वपद्यन्त पश्यतस्तस्य रक्षसः\n",
    "07150106a": "स भग्नमायो हैडिम्बः कर्णं वैकर्तनं ततः\n",
    "07150106c": "एष ते विदधे मृत्युमित्युक्त्वान्तरधीयत\n",
    "07151001": "संजय उवाच\n",
    "07151001a": "तस्मिंस्तथा वर्तमाने कर्णराक्षसयोर्मृधे\n",
    "07151001c": "अलायुधो राक्षसेन्द्रो वीर्यवानभ्यवर्तत\n",
    "07151002a": "महत्या सेनया युक्तः सुयोधनमुपागमत्\n",
    "07151002c": "राक्षसानां विरूपाणां सहस्रैः परिवारितः\n",
    "07151002e": "नानारूपधरैर्वीरैः पूर्ववैरमनुस्मरन्\n",
    "07151003a": "तस्य ज्ञातिर्हि विक्रान्तो ब्राह्मणादो बको हतः\n",
    "07151003c": "किर्मीरश्च महातेजा हिडिम्बश्च सखा तथा\n",
    "07151004a": "स दीर्घकालाध्युषितं पूर्ववैरमनुस्मरन्\n",
    "07151004c": "विज्ञायैतन्निशायुद्धं जिघांसुर्भीममाहवे\n",
    "07151005a": "स मत्त इव मातङ्गः संक्रुद्ध इव चोरगः\n",
    "07151005c": "दुर्योधनमिदं वाक्यमब्रवीद्युद्धलालसः\n",
    "07151006a": "विदितं ते महाराज यथा भीमेन राक्षसाः\n",
    "07151006c": "हिडिम्बबककिर्मीरा निहता मम बान्धवाः\n",
    "07151007a": "परामर्शश्च कन्याया हिडिम्बायाः कृतः पुरा\n",
    "07151007c": "किमन्यद्राक्षसानन्यानस्मांश्च परिभूय ह\n",
    "07151008a": "तमहं सगणं राजन्सवाजिरथकुञ्जरम्\n",
    "07151008c": "हैडिम्बं च सहामात्यं हन्तुमभ्यागतः स्वयम्\n",
    "07151009a": "अद्य कुन्तीसुतान्सर्वान्वासुदेवपुरोगमान्\n",
    "07151009c": "हत्वा संभक्षयिष्यामि सर्वैरनुचरैः सह\n",
    "07151009e": "निवारय बलं सर्वं वयं योत्स्याम पाण्डवान्\n",
    "07151010a": "तस्य तद्वचनं श्रुत्वा हृष्टो दुर्योधनस्तदा\n",
    "07151010c": "प्रतिपूज्याब्रवीद्वाक्यं भ्रातृभिः परिवारितः\n",
    "07151011a": "त्वां पुरस्कृत्य सगणं वयं योत्स्यामहे परान्\n",
    "07151011c": "न हि वैरान्तमनसः स्थास्यन्ति मम सैनिकाः\n",
    "07151012a": "एवमस्त्विति राजानमुक्त्वा राक्षसपुंगवः\n",
    "07151012c": "अभ्ययात्त्वरितो भीमं सहितः पुरुषाशनैः\n",
    "07151013a": "दीप्यमानेन वपुषा रथेनादित्यवर्चसा\n",
    "07151013c": "तादृशेनैव राजेन्द्र यादृशेन घटोत्कचः\n",
    "07151014a": "तस्याप्यतुलनिर्घोषो बहुतोरणचित्रितः\n",
    "07151014c": "ऋक्षचर्मावनद्धाङ्गो नल्वमात्रो महारथः\n",
    "07151015a": "तस्यापि तुरगाः शीघ्रा हस्तिकायाः खरस्वनाः\n",
    "07151015c": "शतं युक्ता महाकाया मांसशोणितभोजनाः\n",
    "07151016a": "तस्यापि रथनिर्घोषो महामेघरवोपमः\n",
    "07151016c": "तस्यापि सुमहच्चापं दृढज्यं बलवत्तरम्\n",
    "07151017a": "तस्याप्यक्षसमा बाणा रुक्मपुङ्खाः शिलाशिताः\n",
    "07151017c": "सोऽपि वीरो महाबाहुर्यथैव स घटोत्कचः\n",
    "07151018a": "तस्यापि गोमायुबडाभिगुप्तो; बभूव केतुर्ज्वलनार्कतुल्यः\n",
    "07151018c": "स चापि रूपेण घटोत्कचस्य; श्रीमत्तमो व्याकुलदीपितास्यः\n",
    "07151019a": "दीप्ताङ्गदो दीप्तकिरीटमाली; बद्धस्रगुष्णीषनिबद्धखड्गः\n",
    "07151019c": "गदी भुशुण्डी मुसली हली च; शरासनी वारणतुल्यवर्ष्मा\n",
    "07151020a": "रथेन तेनानलवर्चसा च; विद्रावयन्पाण्डववाहिनीं ताम्\n",
    "07151020c": "रराज संख्ये परिवर्तमानो; विद्युन्माली मेघ इवान्तरिक्षे\n",
    "07151021a": "ते चापि सर्वे प्रवरा नरेन्द्रा; महाबला वर्मिणश्चर्मिणश्च\n",
    "07151021c": "हर्षान्विता युयुधुस्तत्र राज;न्समन्ततः पाण्डवयोधवीराः\n",
    "07152001": "संजय उवाच\n",
    "07152001a": "तमागतमभिप्रेक्ष्य भीमकर्माणमाहवे\n",
    "07152001c": "हर्षमाहारयां चक्रुः कुरवः सर्व एव ते\n",
    "07152002a": "तथैव तव पुत्रास्ते दुर्योधनपुरोगमाः\n",
    "07152002c": "अप्लवाः प्लवमासाद्य तर्तुकामा इवार्णवम्\n",
    "07152003a": "पुनर्जातमिवात्मानं मन्वानाः पार्थिवास्तदा\n",
    "07152003c": "अलायुधं राक्षसेन्द्रं स्वागतेनाभ्यपूजयन्\n",
    "07152004a": "तस्मिंस्त्वमानुषे युद्धे वर्तमाने भयावहे\n",
    "07152004c": "कर्णराक्षसयोर्नक्तं दारुणप्रतिदर्शने\n",
    "07152005a": "उपप्रैक्षन्त पाञ्चालाः स्मयमानाः सराजकाः\n",
    "07152005c": "तथैव तावका राजन्घूर्णमानास्ततस्ततः\n",
    "07152006a": "चुक्रुशुर्नेदमस्तीति द्रोणद्रौणिकृपादयः\n",
    "07152006c": "तत्कर्म दृष्ट्वा संभ्रान्ता हैडिम्बस्य रणाजिरे\n",
    "07152007a": "सर्वमाविग्नमभवद्धाहाभूतमचेतनम्\n",
    "07152007c": "तव सैन्यं महाराज निराशं कर्णजीविते\n",
    "07152008a": "दुर्योधनस्तु संप्रेक्ष्य कर्णमार्तिं परां गतम्\n",
    "07152008c": "अलायुधं राक्षसेन्द्रमाहूयेदमथाब्रवीत्\n",
    "07152009a": "एष वैकर्तनः कर्णो हैडिम्बेन समागतः\n",
    "07152009c": "कुरुते कर्म सुमहद्यदस्यौपयिकं मृधे\n",
    "07152010a": "पश्यैतान्पार्थिवाञ्शूरान्निहतान्भैमसेनिना\n",
    "07152010c": "नानाशस्त्रैरभिहतान्पादपानिव दन्तिना\n",
    "07152011a": "तवैष भागः समरे राजमध्ये मया कृतः\n",
    "07152011c": "तवैवानुमते वीर तं विक्रम्य निबर्हय\n",
    "07152012a": "पुरा वैकर्तनं कर्णमेष पापो घटोत्कचः\n",
    "07152012c": "मायाबलमुपाश्रित्य कर्शयत्यरिकर्शनः\n",
    "07152013a": "एवमुक्तः स राज्ञा तु राक्षसस्तीव्रविक्रमः\n",
    "07152013c": "तथेत्युक्त्वा महाबाहुर्घटोत्कचमुपाद्रवत्\n",
    "07152014a": "ततः कर्णं समुत्सृज्य भैमसेनिरपि प्रभो\n",
    "07152014c": "प्रत्यमित्रमुपायान्तं मर्दयामास मार्गणैः\n",
    "07152015a": "तयोः समभवद्युद्धं क्रुद्धयो राक्षसेन्द्रयोः\n",
    "07152015c": "मत्तयोर्वाशिताहेतोर्द्विपयोरिव कानने\n",
    "07152016a": "रक्षसा विप्रमुक्तस्तु कर्णोऽपि रथिनां वरः\n",
    "07152016c": "अभ्यद्रवद्भीमसेनं रथेनादित्यवर्चसा\n",
    "07152017a": "तमायान्तमनादृत्य दृष्ट्वा ग्रस्तं घटोत्कचम्\n",
    "07152017c": "अलायुधेन समरे सिंहेनेव गवां पतिम्\n",
    "07152018a": "रथेनादित्यवपुषा भीमः प्रहरतां वरः\n",
    "07152018c": "किरञ्शरौघान्प्रययावलायुधरथं प्रति\n",
    "07152019a": "तमायान्तमभिप्रेक्ष्य स तदालायुधः प्रभो\n",
    "07152019c": "घटोत्कचं समुत्सृज्य भीमसेनं समाह्वयत्\n",
    "07152020a": "तं भीमः सहसाभ्येत्य राक्षसान्तकरः प्रभो\n",
    "07152020c": "सगणं राक्षसेन्द्रं तं शरवर्षैरवाकिरत्\n",
    "07152021a": "तथैवालायुधो राजञ्शिलाधौतैरजिह्मगैः\n",
    "07152021c": "अभ्यवर्षत कौन्तेयं पुनः पुनररिंदमः\n",
    "07152022a": "तथा ते राक्षसाः सर्वे भीमसेनमुपाद्रवन्\n",
    "07152022c": "नानाप्रहरणा भीमास्त्वत्सुतानां जयैषिणः\n",
    "07152023a": "स ताड्यमानो बलिभिर्भीमसेनो महाबलः\n",
    "07152023c": "पञ्चभिः पञ्चभिः सर्वांस्तानविध्यच्छितैः शरैः\n",
    "07152024a": "ते वध्यमाना भीमेन राक्षसाः खरयोनयः\n",
    "07152024c": "विनेदुस्तुमुलान्नादान्दुद्रुवुश्च दिशो दश\n",
    "07152025a": "तांस्त्रास्यमानान्भीमेन दृष्ट्वा रक्षो महाबलम्\n",
    "07152025c": "अभिदुद्राव वेगेन शरैश्चैनमवाकिरत्\n",
    "07152026a": "तं भीमसेनः समरे तीक्ष्णाग्रैरक्षिणोच्छरैः\n",
    "07152026c": "अलायुधस्तु तानस्तान्भीमेन विशिखान्रणे\n",
    "07152026e": "चिच्छेद कांश्चित्समरे त्वरया कांश्चिदग्रहीत्\n",
    "07152027a": "स तं दृष्ट्वा राक्षसेन्द्रं भीमो भीमपराक्रमः\n",
    "07152027c": "गदां चिक्षेप वेगेन वज्रपातोपमां तदा\n",
    "07152028a": "तामापतन्तीं वेगेन गदां ज्वालाकुलां ततः\n",
    "07152028c": "गदया ताडयामास सा गदा भीममाव्रजत्\n",
    "07152029a": "स राक्षसेन्द्रं कौन्तेयः शरवर्षैरवाकिरत्\n",
    "07152029c": "तानप्यस्याकरोन्मोघान्राक्षसो निशितैः शरैः\n",
    "07152030a": "ते चापि राक्षसाः सर्वे सैनिका भीमरूपिणः\n",
    "07152030c": "शासनाद्राक्षसेन्द्रस्य निजघ्नू रथकुञ्जरान्\n",
    "07152031a": "पाञ्चालाः सृञ्जयाश्चैव वाजिनः परमद्विपाः\n",
    "07152031c": "न शान्तिं लेभिरे तत्र रक्षसैर्भृशपीडिताः\n",
    "07152032a": "तं तु दृष्ट्वा महाघोरं वर्तमानं महाहवे\n",
    "07152032c": "अब्रवीत्पुरुषश्रेष्ठो धनंजयमिदं वचः\n",
    "07152033a": "पश्य भीमं महाबाहो राक्षसेन्द्रवशं गतम्\n",
    "07152033c": "पदवीमस्य गच्छ त्वं मा विचारय पाण्डव\n",
    "07152034a": "धृष्टद्युम्नः शिखण्डी च युधामन्यूत्तमौजसौ\n",
    "07152034c": "सहिता द्रौपदेयाश्च कर्णं यान्तु महारथाः\n",
    "07152035a": "नकुलः सहदेवश्च युयुधानश्च वीर्यवान्\n",
    "07152035c": "इतरान्राक्षसान्घ्नन्तु शासनात्तव पाण्डव\n",
    "07152036a": "त्वमपीमां महाबाहो चमूं द्रोणपुरस्कृताम्\n",
    "07152036c": "वारयस्व नरव्याघ्र महद्धि भयमागतम्\n",
    "07152037a": "एवमुक्ते तु कृष्णेन यथोद्दिष्टा महारथाः\n",
    "07152037c": "जग्मुर्वैकर्तनं कर्णं राक्षसांश्चेतरान्रणे\n",
    "07152038a": "अथ पूर्णायतोत्सृष्टैः शरैराशीविषोपमैः\n",
    "07152038c": "धनुश्चिच्छेद भीमस्य राक्षसेन्द्रः प्रतापवान्\n",
    "07152039a": "हयांश्चास्य शितैर्बाणैः सारथिं च महाबलः\n",
    "07152039c": "जघान मिषतः संख्ये भीमसेनस्य भारत\n",
    "07152040a": "सोऽवतीर्य रथोपस्थाद्धताश्वो हतसारथिः\n",
    "07152040c": "तस्मै गुर्वीं गदां घोरां स विनद्योत्ससर्ज ह\n",
    "07152041a": "ततस्तां भीमनिर्घोषामापतन्तीं महागदाम्\n",
    "07152041c": "गदया राक्षसो घोरो निजघान ननाद च\n",
    "07152042a": "तद्दृष्ट्वा राक्षसेन्द्रस्य घोरं कर्म भयावहम्\n",
    "07152042c": "भीमसेनः प्रहृष्टात्मा गदामाशु परामृशत्\n",
    "07152043a": "तयोः समभवद्युद्धं तुमुलं नररक्षसोः\n",
    "07152043c": "गदानिपातसंह्रादैर्भुवं कम्पयतोर्भृशम्\n",
    "07152044a": "गदाविमुक्तौ तौ भूयः समासाद्येतरेतरम्\n",
    "07152044c": "मुष्टिभिर्वज्रसंह्रादैरन्योन्यमभिजघ्नतुः\n",
    "07152045a": "रथचक्रैर्युगैरक्षैरधिष्ठानैरुपस्करैः\n",
    "07152045c": "यथासन्नमुपादाय निजघ्नतुरमर्षणौ\n",
    "07152046a": "तौ विक्षरन्तौ रुधिरं समासाद्येतरेतरम्\n",
    "07152046c": "मत्ताविव महानागावकृष्येतां पुनः पुनः\n",
    "07152047a": "तमपश्यद्धृषीकेशः पाण्डवानां हिते रतः\n",
    "07152047c": "स भीमसेनरक्षार्थं हैडिम्बं प्रत्यचोदयत्\n",
    "07153001": "संजय उवाच\n",
    "07153001a": "संप्रेक्ष्य समरे भीमं रक्षसा ग्रस्तमन्तिकात्\n",
    "07153001c": "वासुदेवोऽब्रवीद्वाक्यं घटोत्कचमिदं तदा\n",
    "07153002a": "पश्य भीमं महाबाहो रक्षसा ग्रस्तमन्तिकात्\n",
    "07153002c": "पश्यतां सर्वसैन्यानां तव चैव महाद्युते\n",
    "07153003a": "स कर्णं त्वं समुत्सृज्य राक्षसेन्द्रमलायुधम्\n",
    "07153003c": "जहि क्षिप्रं महाबाहो पश्चात्कर्णं वधिष्यसि\n",
    "07153004a": "स वार्ष्णेयवचः श्रुत्वा कर्णमुत्सृज्य वीर्यवान्\n",
    "07153004c": "युयुधे राक्षसेन्द्रेण बकभ्रात्रा घटोत्कचः\n",
    "07153004e": "तयोः सुतुमुलं युद्धं बभूव निशि रक्षसोः\n",
    "07153005a": "अलायुधस्य योधांस्तु राक्षसान्भीमदर्शनान्\n",
    "07153005c": "वेगेनापततः शूरान्प्रगृहीतशरासनान्\n",
    "07153006a": "आत्तायुधः सुसंक्रुद्धो युयुधानो महारथः\n",
    "07153006c": "नकुलः सहदेवश्च चिच्छिदुर्निशितैः शरैः\n",
    "07153007a": "सर्वांश्च समरे राजन्किरीटी क्षत्रियर्षभान्\n",
    "07153007c": "परिचिक्षेप बीभत्सुः सर्वतः प्रक्षिपञ्शरान्\n",
    "07153008a": "कर्णश्च समरे राजन्व्यद्रावयत पार्थिवान्\n",
    "07153008c": "धृष्टद्युम्नशिखण्ड्यादीन्पाञ्चालानां महारथान्\n",
    "07153009a": "तान्वध्यमानान्दृष्ट्वा तु भीमो भीमपराक्रमः\n",
    "07153009c": "अभ्ययात्त्वरितः कर्णं विशिखान्विकिरन्रणे\n",
    "07153010a": "ततस्तेऽप्याययुर्हत्वा राक्षसान्यत्र सूतजः\n",
    "07153010c": "नकुलः सहदेवश्च सात्यकिश्च महारथः\n",
    "07153010e": "ते कर्णं योधयामासुः पाञ्चाला द्रोणमेव च\n",
    "07153011a": "अलायुधस्तु संक्रुद्धो घटोत्कचमरिंदमम्\n",
    "07153011c": "परिघेणातिकायेन ताडयामास मूर्धनि\n",
    "07153012a": "स तु तेन प्रहारेण भैमसेनिर्महाबलः\n",
    "07153012c": "ईषन्मूर्छान्वितोऽऽत्मानं संस्तम्भयत वीर्यवान्\n",
    "07153013a": "ततो दीप्ताग्निसंकाशां शतघण्टामलंकृताम्\n",
    "07153013c": "चिक्षेप समरे तस्मै गदां काञ्चनभूषणाम्\n",
    "07153014a": "सा हयान्सारथिं चैव रथं चास्य महास्वना\n",
    "07153014c": "चूर्णयामास वेगेन विसृष्टा भीमकर्मणा\n",
    "07153015a": "स भग्नहयचक्राक्षो विशीर्णध्वजकूबरः\n",
    "07153015c": "उत्पपात रथात्तूर्णं मायामास्थाय राक्षसीम्\n",
    "07153016a": "स समास्थाय मायां तु ववर्ष रुधिरं बहु\n",
    "07153016c": "विद्युद्विभ्राजितं चासीत्तिमिराभ्राकुलं नभः\n",
    "07153017a": "ततो वज्रनिपाताश्च साशनिस्तनयित्नवः\n",
    "07153017c": "महांश्चटचटाशब्दस्तत्रासीद्धि महाहवे\n",
    "07153018a": "तां प्रेक्ष्य विहितां मायां राक्षसो राक्षसेन तु\n",
    "07153018c": "ऊर्ध्वमुत्पत्य हैडिम्बस्तां मायां माययावधीत्\n",
    "07153019a": "सोऽभिवीक्ष्य हतां मायां मायावी माययैव हि\n",
    "07153019c": "अश्मवर्षं सुतुमुलं विससर्ज घटोत्कचे\n",
    "07153020a": "अश्मवर्षं स तद्घोरं शरवर्षेण वीर्यवान्\n",
    "07153020c": "दिशो विध्वंसयामास तदद्भुतमिवाभवत्\n",
    "07153021a": "ततो नानाप्रहरणैरन्योन्यमभिवर्षताम्\n",
    "07153021c": "आयसैः परिघैः शूलैर्गदामुसलमुद्गरैः\n",
    "07153022a": "पिनाकैः करवालैश्च तोमरप्रासकम्पनैः\n",
    "07153022c": "नाराचैर्निशितैर्भल्लैः शरैश्चक्रैः परश्वधैः\n",
    "07153023a": "अयोगुडैर्भिण्डिपालैर्गोशीर्षोलूखलैरपि\n",
    "07153023c": "उत्पाट्य च महाशाखैर्विविधैर्जगतीरुहैः\n",
    "07153024a": "शमीपीलुकरीरैश्च शम्याकैश्चैव भारत\n",
    "07153024c": "इङ्गुदैर्बदरीभिश्च कोविदारैश्च पुष्पितैः\n",
    "07153025a": "पलाशैररिमेदैश्च प्लक्षन्यग्रोधपिप्पलैः\n",
    "07153025c": "महद्भिः समरे तस्मिन्नन्योन्यमभिजघ्नतुः\n",
    "07153026a": "विविधैः पर्वताग्रैश्च नानाधातुभिराचितैः\n",
    "07153026c": "तेषां शब्दो महानासीद्वज्राणां भिद्यतामिव\n",
    "07153027a": "युद्धं तदभवद्घोरं भैम्यलायुधयोर्नृप\n",
    "07153027c": "हरीन्द्रयोर्यथा राजन्वालिसुग्रीवयोः पुरा\n",
    "07153028a": "तौ युद्ध्वा विविधैर्घोरैरायुधैर्विशिखैस्तथा\n",
    "07153028c": "प्रगृह्य निशितौ खड्गावन्योन्यमभिजघ्नतुः\n",
    "07153029a": "तावन्योन्यमभिद्रुत्य केशेषु सुमहाबलौ\n",
    "07153029c": "भुजाभ्यां पर्यगृह्णीतां महाकायौ महाबलौ\n",
    "07153030a": "तौ भिन्नगात्रौ प्रस्वेदं सुस्रुवाते जनाधिप\n",
    "07153030c": "रुधिरं च महाकायावभिवृष्टाविवाचलौ\n",
    "07153031a": "अथाभिपत्य वेगेन समुद्भ्राम्य च राक्षसम्\n",
    "07153031c": "बलेनाक्षिप्य हैडिम्बश्चकर्तास्य शिरो महत्\n",
    "07153032a": "सोऽपहृत्य शिरस्तस्य कुण्डलाभ्यां विभूषितम्\n",
    "07153032c": "तदा सुतुमुलं नादं ननाद सुमहाबलः\n",
    "07153033a": "हतं दृष्ट्वा महाकायं बकज्ञातिमरिंदमम्\n",
    "07153033c": "पाञ्चालाः पाण्डवाश्चैव सिंहनादान्विनेदिरे\n",
    "07153034a": "ततो भेरीसहस्राणि शङ्खानामयुतानि च\n",
    "07153034c": "अवादयन्पाण्डवेयास्तस्मिन्रक्षसि पातिते\n",
    "07153035a": "अतीव सा निशा तेषां बभूव विजयावहा\n",
    "07153035c": "विद्योतमाना विबभौ समन्ताद्दीपमालिनी\n",
    "07153036a": "अलायुधस्य तु शिरो भैमसेनिर्महाबलः\n",
    "07153036c": "दुर्योधनस्य प्रमुखे चिक्षेप गतचेतनम्\n",
    "07153037a": "अथ दुर्योधनो राजा दृष्ट्वा हतमलायुधम्\n",
    "07153037c": "बभूव परमोद्विग्नः सह सैन्येन भारत\n",
    "07153038a": "तेन ह्यस्य प्रतिज्ञातं भीमसेनमहं युधि\n",
    "07153038c": "हन्तेति स्वयमागम्य स्मरता वैरमुत्तमम्\n",
    "07153039a": "ध्रुवं स तेन हन्तव्य इत्यमन्यत पार्थिवः\n",
    "07153039c": "जीवितं चिरकालाय भ्रातॄणां चाप्यमन्यत\n",
    "07153040a": "स तं दृष्ट्वा विनिहतं भीमसेनात्मजेन वै\n",
    "07153040c": "प्रतिज्ञां भीमसेनस्य पूर्णामेवाभ्यमन्यत\n",
    "07154001": "संजय उवाच\n",
    "07154001a": "निहत्यालायुधं रक्षः प्रहृष्टात्मा घटोत्कचः\n",
    "07154001c": "ननाद विविधान्नादान्वाहिन्याः प्रमुखे स्थितः\n",
    "07154002a": "तस्य तं तुमुलं शब्दं श्रुत्वा कुञ्जरकम्पनम्\n",
    "07154002c": "तावकानां महाराज भयमासीत्सुदारुणम्\n",
    "07154003a": "अलायुधविषक्तं तु भैमसेनिं महाबलम्\n",
    "07154003c": "दृष्ट्वा कर्णो महाबाहुः पाञ्चालान्समुपाद्रवत्\n",
    "07154004a": "दशभिर्दशभिर्बाणैर्धृष्टद्युम्नशिखण्डिनौ\n",
    "07154004c": "दृढैः पूर्णायतोत्सृष्टैर्बिभेद नतपर्वभिः\n",
    "07154005a": "ततः परमनाराचैर्युधामन्यूत्तमौजसौ\n",
    "07154005c": "सात्यकिं च रथोदारं कम्पयामास मार्गणैः\n",
    "07154006a": "तेषामभ्यस्यतां तत्र सर्वेषां सव्यदक्षिणम्\n",
    "07154006c": "मण्डलान्येव चापानि व्यदृश्यन्त जनाधिप\n",
    "07154007a": "तेषां ज्यातलनिर्घोषो रथनेमिस्वनश्च ह\n",
    "07154007c": "मेघानामिव घर्मान्ते बभूव तुमुलो निशि\n",
    "07154008a": "ज्यानेमिघोषस्तनयित्नुमान्वै; धनुस्तडिन्मण्डलकेतुशृङ्गः\n",
    "07154008c": "शरौघवर्षाकुलवृष्टिमांश्च; संग्राममेघः स बभूव राजन्\n",
    "07154009a": "तदुद्धतं शैल इवाप्रकम्प्यो; वर्षं महच्छैलसमानसारः\n",
    "07154009c": "विध्वंसयामास रणे नरेन्द्र; वैकर्तनः शत्रुगणावमर्दी\n",
    "07154010a": "ततोऽतुलैर्वज्रनिपातकल्पैः; शितैः शरैः काञ्चनचित्रपुङ्खैः\n",
    "07154010c": "शत्रून्व्यपोहत्समरे महात्मा; वैकर्तनः पुत्रहिते रतस्ते\n",
    "07154011a": "संछिन्नभिन्नध्वजिनश्च केचि;त्केचिच्छरैरर्दितभिन्नदेहाः\n",
    "07154011c": "केचिद्विसूता विहयाश्च केचि;द्वैकर्तनेनाशु कृता बभूवुः\n",
    "07154012a": "अविन्दमानास्त्वथ शर्म संख्ये; यौधिष्ठिरं ते बलमन्वपद्यन्\n",
    "07154012c": "तान्प्रेक्ष्य भग्नान्विमुखीकृतांश्च; घटोत्कचो रोषमतीव चक्रे\n",
    "07154013a": "आस्थाय तं काञ्चनरत्नचित्रं; रथोत्तमं सिंह इवोन्ननाद\n",
    "07154013c": "वैकर्तनं कर्णमुपेत्य चापि; विव्याध वज्रप्रतिमैः पृषत्कैः\n",
    "07154014a": "तौ कर्णिनाराचशिलीमुखैश्च; नालीकदण्डैश्च सवत्सदन्तैः\n",
    "07154014c": "वराहकर्णैः सविषाणशृङ्गैः; क्षुरप्रवर्षैश्च विनेदतुः खम्\n",
    "07154015a": "तद्बाणधारावृतमन्तरिक्षं; तिर्यग्गताभिः समरे रराज\n",
    "07154015c": "सुवर्णपुङ्खज्वलितप्रभाभि;र्विचित्रपुष्पाभिरिव स्रजाभिः\n",
    "07154016a": "समं हि तावप्रतिमप्रभावा;वन्योन्यमाजघ्नतुरुत्तमास्त्रैः\n",
    "07154016c": "तयोर्हि वीरोत्तमयोर्न कश्चि;द्ददर्श तस्मिन्समरे विशेषम्\n",
    "07154017a": "अतीव तच्चित्रमतीव रूपं; बभूव युद्धं रविभीमसून्वोः\n",
    "07154017c": "समाकुलं शस्त्रनिपातघोरं; दिवीव राह्वंशुमतोः प्रतप्तम्\n",
    "07154018a": "घटोत्कचो यदा कर्णं न विशेषयते नृप\n",
    "07154018c": "तदा प्रादुश्चकारोग्रमस्त्रमस्त्रविदां वरः\n",
    "07154019a": "तेनास्त्रेण हयान्पूर्वं हत्वा कर्णस्य राक्षसः\n",
    "07154019c": "सारथिं चैव हैडिम्बः क्षिप्रमन्तरधीयत\n",
    "07154020": "धृतराष्ट्र उवाच\n",
    "07154020a": "तथा ह्यन्तर्हिते तस्मिन्कूटयोधिनि राक्षसे\n",
    "07154020c": "मामकैः प्रतिपन्नं यत्तन्ममाचक्ष्व संजय\n",
    "07154021": "संजय उवाच\n",
    "07154021a": "अन्तर्हितं राक्षसं तं विदित्वा; संप्राक्रोशन्कुरवः सर्व एव\n",
    "07154021c": "कथं नायं राक्षसः कूटयोधी; हन्यात्कर्णं समरेऽदृश्यमानः\n",
    "07154022a": "ततः कर्णो लघुचित्रास्त्रयोधी; सर्वा दिशो व्यावृणोद्बाणजालैः\n",
    "07154022c": "न वै किंचिद्व्यापतत्तत्र भूतं; तमोभूते सायकैरन्तरिक्षे\n",
    "07154023a": "न चाददानो न च संदधानो; न चेषुधी स्पृशमानः कराग्रैः\n",
    "07154023c": "अदृश्यद्वै लाघवात्सूतपुत्रः; सर्वं बाणैश्छादयानोऽन्तरिक्षम्\n",
    "07154024a": "ततो मायां विहितामन्तरिक्षे; घोरां भीमां दारुणां राक्षसेन\n",
    "07154024c": "संपश्यामो लोहिताभ्रप्रकाशां; देदीप्यन्तीमग्निशिखामिवोग्राम्\n",
    "07154025a": "ततस्तस्या विद्युतः प्रादुरास;न्नुल्काश्चापि ज्वलिताः कौरवेन्द्र\n",
    "07154025c": "घोषश्चान्यः प्रादुरासीत्सुघोरः; सहस्रशो नदतां दुन्दुभीनाम्\n",
    "07154026a": "ततः शराः प्रापतन्रुक्मपुङ्खाः; शक्त्यः प्रासा मुसलान्यायुधानि\n",
    "07154026c": "परश्वधास्तैलधौताश्च खड्गाः; प्रदीप्ताग्राः पट्टिशास्तोमराश्च\n",
    "07154027a": "मयूखिनः परिघा लोहबद्धा; गदाश्चित्राः शितधाराश्च शूलाः\n",
    "07154027c": "गुर्व्यो गदा हेमपट्टावनद्धाः; शतघ्न्यश्च प्रादुरासन्समन्तात्\n",
    "07154028a": "महाशिलाश्चापतंस्तत्र तत्र; सहस्रशः साशनयः सवज्राः\n",
    "07154028c": "चक्राणि चानेकशतक्षुराणि; प्रादुर्बभूवुर्ज्वलनप्रभाणि\n",
    "07154029a": "तां शक्तिपाषाणपरश्वधानां; प्रासासिवज्राशनिमुद्गराणाम्\n",
    "07154029c": "वृष्टिं विशालां ज्वलितां पतन्तीं; कर्णः शरौघैर्न शशाक हन्तुम्\n",
    "07154030a": "शराहतानां पततां हयानां; वज्राहतानां पततां गजानाम्\n",
    "07154030c": "शिलाहतानां च महारथानां; महान्निनादः पततां बभूव\n",
    "07154031a": "सुभीमनानाविधशस्त्रपातै;र्घटोत्कचेनाभिहतं समन्तात्\n",
    "07154031c": "दौर्योधनं तद्बलमार्तरूप;मावर्तमानं ददृशे भ्रमन्तम्\n",
    "07154032a": "हाहाकृतं संपरिवर्तमानं; संलीयमानं च विषण्णरूपम्\n",
    "07154032c": "ते त्वार्यभावात्पुरुषप्रवीराः; पराङ्मुखा न बभूवुस्तदानीम्\n",
    "07154033a": "तां राक्षसीं घोरतरां सुभीमां; वृष्टिं महाशस्त्रमयीं पतन्तीम्\n",
    "07154033c": "दृष्ट्वा बलौघांश्च निपात्यमाना;न्महद्भयं तव पुत्रान्विवेश\n",
    "07154034a": "शिवाश्च वैश्वानरदीप्तजिह्वाः; सुभीमनादाः शतशो नदन्त्यः\n",
    "07154034c": "रक्षोगणान्नर्दतश्चाभिवीक्ष्य; नरेन्द्रयोधा व्यथिता बभूवुः\n",
    "07154035a": "ते दीप्तजिह्वाननतीक्ष्णदंष्ट्रा; विभीषणाः शैलनिकाशकायाः\n",
    "07154035c": "नभोगताः शक्तिविषक्तहस्ता; मेघा व्यमुञ्चन्निव वृष्टिमार्गम्\n",
    "07154036a": "तैराहतास्ते शरशक्तिशूलै;र्गदाभिरुग्रैः परिघैश्च दीप्तैः\n",
    "07154036c": "वज्रैः पिनाकैरशनिप्रहारै;श्चक्रैः शतघ्न्युन्मथिताश्च पेतुः\n",
    "07154037a": "हुडा भुशुण्ड्योऽश्मगुडाः शतघ्न्यः; स्थूणाश्च कार्ष्णायसपट्टनद्धाः\n",
    "07154037c": "अवाकिरंस्तव पुत्रस्य सैन्यं; तथा रौद्रं कश्मलं प्रादुरासीत्\n",
    "07154038a": "निष्कीर्णान्त्रा विहतैरुत्तमाङ्गैः; संभग्नाङ्गाः शेरते तत्र शूराः\n",
    "07154038c": "भिन्ना हयाः कुञ्जराश्चावभग्नाः; संचूर्णिताश्चैव रथाः शिलाभिः\n",
    "07154039a": "एवं महच्छस्त्रवर्षं सृजन्त;स्ते यातुधाना भुवि घोररूपाः\n",
    "07154039c": "मायाः सृष्टास्तत्र घटोत्कचेन; नामुञ्चन्वै याचमानं न भीतम्\n",
    "07154040a": "तस्मिन्घोरे कुरुवीरावमर्दे; कालोत्सृष्टे क्षत्रियाणामभावे\n",
    "07154040c": "ते वै भग्नाः सहसा व्यद्रवन्त; प्राक्रोशन्तः कौरवाः सर्व एव\n",
    "07154041a": "पलायध्वं कुरवो नैतदस्ति; सेन्द्रा देवा घ्नन्ति नः पाण्डवार्थे\n",
    "07154041c": "तथा तेषां मज्जतां भारतानां; न स्म द्वीपस्तत्र कश्चिद्बभूव\n",
    "07154042a": "तस्मिन्संक्रन्दे तुमुले वर्तमाने; सैन्ये भग्ने लीयमाने कुरूणाम्\n",
    "07154042c": "अनीकानां प्रविभागेऽप्रकाशे; न ज्ञायन्ते कुरवो नेतरे वा\n",
    "07154043a": "निर्मर्यादे विद्रवे घोररूपे; सर्वा दिशः प्रेक्षमाणाः स्म शून्याः\n",
    "07154043c": "तां शस्त्रवृष्टिमुरसा गाहमानं; कर्णं चैकं तत्र राजन्नपश्यम्\n",
    "07154044a": "ततो बाणैरावृणोदन्तरिक्षं; दिव्यां मायां योधयन्राक्षसस्य\n",
    "07154044c": "ह्रीमान्कुर्वन्दुष्करमार्यकर्म; नैवामुह्यत्संयुगे सूतपुत्रः\n",
    "07154045a": "ततो भीताः समुदैक्षन्त कर्णं; राजन्सर्वे सैन्धवा बाह्लिकाश्च\n",
    "07154045c": "असंमोहं पूजयन्तोऽस्य संख्ये; संपश्यन्तो विजयं राक्षसस्य\n",
    "07154046a": "तेनोत्सृष्टा चक्रयुक्ता शतघ्नी; समं सर्वांश्चतुरोऽश्वाञ्जघान\n",
    "07154046c": "ते जानुभिर्जगतीमन्वपद्य;न्गतासवो निर्दशनाक्षिजिह्वाः\n",
    "07154047a": "ततो हताश्वादवरुह्य वाहा;दन्तर्मनाः कुरुषु प्राद्रवत्सु\n",
    "07154047c": "दिव्ये चास्त्रे मायया वध्यमाने; नैवामुह्यच्चिन्तयन्प्राप्तकालम्\n",
    "07154048a": "ततोऽब्रुवन्कुरवः सर्व एव; कर्णं दृष्ट्वा घोररूपां च मायाम्\n",
    "07154048c": "शक्त्या रक्षो जहि कर्णाद्य तूर्णं; नश्यन्त्येते कुरवो धार्तराष्ट्राः\n",
    "07154049a": "करिष्यतः किं च नो भीमपार्थौ; तपन्तमेनं जहि रक्षो निशीथे\n",
    "07154049c": "यो नः संग्रामाद्घोररूपाद्विमुच्ये;त्स नः पार्थान्समरे योधयेत\n",
    "07154050a": "तस्मादेनं राक्षसं घोररूपं; जहि शक्त्या दत्तया वासवेन\n",
    "07154050c": "मा कौरवाः सर्व एवेन्द्रकल्पा; रात्रीमुखे कर्ण नेशुः सयोधाः\n",
    "07154051a": "स वध्यमानो रक्षसा वै निशीथे; दृष्ट्वा राजन्नश्यमानं बलं च\n",
    "07154051c": "महच्च श्रुत्वा निनदं कौरवाणां; मतिं दध्रे शक्तिमोक्षाय कर्णः\n",
    "07154052a": "स वै क्रुद्धः सिंह इवात्यमर्षी; नामर्षयत्प्रतिघातं रणे तम्\n",
    "07154052c": "शक्तिं श्रेष्ठां वैजयन्तीमसह्यां; समाददे तस्य वधं चिकीर्षन्\n",
    "07154053a": "यासौ राजन्निहिता वर्षपूगा;न्वधायाजौ सत्कृता फल्गुनस्य\n",
    "07154053c": "यां वै प्रादात्सूतपुत्राय शक्रः; शक्तिं श्रेष्ठां कुण्डलाभ्यां निमाय\n",
    "07154054a": "तां वै शक्तिं लेलिहानां प्रदीप्तां; पाशैर्युक्तामन्तकस्येव रात्रिम्\n",
    "07154054c": "मृत्योः स्वसारं ज्वलितामिवोल्कां; वैकर्तनः प्राहिणोद्राक्षसाय\n",
    "07154055a": "तामुत्तमां परकायापहन्त्रीं; दृष्ट्वा सौतेर्बाहुसंस्थां ज्वलन्तीम्\n",
    "07154055c": "भीतं रक्षो विप्रदुद्राव राज;न्कृत्वात्मानं विन्ध्यपादप्रमाणम्\n",
    "07154056a": "दृष्ट्वा शक्तिं कर्णबाह्वन्तरस्थां; नेदुर्भूतान्यन्तरिक्षे नरेन्द्र\n",
    "07154056c": "ववुर्वातास्तुमुलाश्चापि राज;न्सनिर्घाता चाशनिर्गां जगाम\n",
    "07154057a": "सा तां मायां भस्म कृत्वा ज्वलन्ती; भित्त्वा गाढं हृदयं राक्षसस्य\n",
    "07154057c": "ऊर्ध्वं ययौ दीप्यमाना निशायां; नक्षत्राणामन्तराण्याविशन्ती\n",
    "07154058a": "युद्ध्वा चित्रैर्विविधैः शस्त्रपूगै;र्दिव्यैर्वीरो मानुषै राक्षसैश्च\n",
    "07154058c": "नदन्नादान्विविधान्भैरवांश्च; प्राणानिष्टांस्त्याजितः शक्रशक्त्या\n",
    "07154059a": "इदं चान्यच्चित्रमाश्चर्यरूपं; चकारासौ कर्म शत्रुक्षयाय\n",
    "07154059c": "तस्मिन्काले शक्तिनिर्भिन्नमर्मा; बभौ राजन्मेघशैलप्रकाशः\n",
    "07154060a": "ततोऽन्तरिक्षादपतद्गतासुः; स राक्षसेन्द्रो भुवि भिन्नदेहः\n",
    "07154060c": "अवाक्शिराः स्तब्धगात्रो विजिह्वो; घटोत्कचो महदास्थाय रूपम्\n",
    "07154061a": "स तद्रूपं भैरवं भीमकर्मा; भीमं कृत्वा भैमसेनिः पपात\n",
    "07154061c": "हतोऽप्येवं तव सैन्येकदेश;मपोथयत्कौरवान्भीषयाणः\n",
    "07154062a": "ततो मिश्राः प्राणदन्सिंहनादै;र्भेर्यः शङ्खा मुरजाश्चानकाश्च\n",
    "07154062c": "दग्धां मायां निहतं राक्षसं च; दृष्ट्वा हृष्टाः प्राणदन्कौरवेयाः\n",
    "07154063a": "ततः कर्णः कुरुभिः पूज्यमानो; यथा शक्रो वृत्रवधे मरुद्भिः\n",
    "07154063c": "अन्वारूढस्तव पुत्रं रथस्थं; हृष्टश्चापि प्राविशत्स्वं स सैन्यम्\n",
    "07155001": "संजय उवाच\n",
    "07155001a": "हैडिम्बं निहतं दृष्ट्वा विकीर्णमिव पर्वतम्\n",
    "07155001c": "पाण्डवा दीनमनसः सर्वे बाष्पाकुलेक्षणाः\n",
    "07155002a": "वासुदेवस्तु हर्षेण महताभिपरिप्लुतः\n",
    "07155002c": "ननाद सिंहवन्नादं व्यथयन्निव भारत\n",
    "07155002e": "विनद्य च महानादं पर्यष्वजत फल्गुनम्\n",
    "07155003a": "स विनद्य महानादमभीशून्संनियम्य च\n",
    "07155003c": "ननर्त हर्षसंवीतो वातोद्धूत इव द्रुमः\n",
    "07155004a": "ततो विनिर्भ्राम्य पुनः पार्थमास्फोट्य चासकृत्\n",
    "07155004c": "रथोपस्थगतो भीमं प्राणदत्पुनरच्युतः\n",
    "07155005a": "प्रहृष्टमनसं ज्ञात्वा वासुदेवं महाबलम्\n",
    "07155005c": "अब्रवीदर्जुनो राजन्नातिहृष्टमना इव\n",
    "07155006a": "अतिहर्षोऽयमस्थाने तवाद्य मधुसूदन\n",
    "07155006c": "शोकस्थाने परे प्राप्ते हैडिम्बस्य वधेन वै\n",
    "07155007a": "विमुखानि च सैन्यानि हतं दृष्ट्वा घटोत्कचम्\n",
    "07155007c": "वयं च भृशमाविग्ना हैडिम्बस्य निपातनात्\n",
    "07155008a": "नैतत्कारणमल्पं हि भविष्यति जनार्दन\n",
    "07155008c": "तदद्य शंस मे पृष्टः सत्यं सत्यवतां वर\n",
    "07155009a": "यद्येतन्न रहस्यं ते वक्तुमर्हस्यरिंदम\n",
    "07155009c": "धैर्यस्य वैकृतं ब्रूहि त्वमद्य मधुसूदन\n",
    "07155010a": "समुद्रस्येव संक्षोभो मेरोरिव विसर्पणम्\n",
    "07155010c": "तथैतल्लाघवं मन्ये तव कर्म जनार्दन\n",
    "07155011": "वासुदेव उवाच\n",
    "07155011a": "अतिहर्षमिमं प्राप्तं शृणु मे त्वं धनंजय\n",
    "07155011c": "अतीव मनसः सद्यः प्रसादकरमुत्तमम्\n",
    "07155012a": "शक्तिं घटोत्कचेनेमां व्यंसयित्वा महाद्युते\n",
    "07155012c": "कर्णं निहतमेवाजौ विद्धि सद्यो धनंजय\n",
    "07155013a": "शक्तिहस्तं पुनः कर्णं को लोकेऽस्ति पुमानिह\n",
    "07155013c": "य एनमभितस्तिष्ठेत्कार्त्तिकेयमिवाहवे\n",
    "07155014a": "दिष्ट्यापनीतकवचो दिष्ट्यापहृतकुण्डलः\n",
    "07155014c": "दिष्ट्या च व्यंसिता शक्तिरमोघास्य घटोत्कचे\n",
    "07155015a": "यदि हि स्यात्सकवचस्तथैव च सकुण्डलः\n",
    "07155015c": "सामरानपि लोकांस्त्रीनेकः कर्णो जयेद्बली\n",
    "07155016a": "वासवो वा कुबेरो वा वरुणो वा जलेश्वरः\n",
    "07155016c": "यमो वा नोत्सहेत्कर्णं रणे प्रतिसमासितुम्\n",
    "07155017a": "गाण्डीवमायम्य भवांश्चक्रं वाहं सुदर्शनम्\n",
    "07155017c": "न शक्तौ स्वो रणे जेतुं तथायुक्तं नरर्षभम्\n",
    "07155018a": "त्वद्धितार्थं तु शक्रेण मायया हृतकुण्डलः\n",
    "07155018c": "विहीनकवचश्चायं कृतः परपुरंजयः\n",
    "07155019a": "उत्कृत्य कवचं यस्मात्कुण्डले विमले च ते\n",
    "07155019c": "प्रादाच्छक्राय कर्णो वै तेन वैकर्तनः स्मृतः\n",
    "07155020a": "आशीविष इव क्रुद्धः स्तम्भितो मन्त्रतेजसा\n",
    "07155020c": "तथाद्य भाति कर्णो मे शान्तज्वाल इवानलः\n",
    "07155021a": "यदा प्रभृति कर्णाय शक्तिर्दत्ता महात्मना\n",
    "07155021c": "वासवेन महाबाहो प्राप्ता यासौ घटोत्कचे\n",
    "07155022a": "कुण्डलाभ्यां निमायाथ दिव्येन कवचेन च\n",
    "07155022c": "तां प्राप्यामन्यत वृषा सततं त्वां हतं रणे\n",
    "07155023a": "एवं गतेऽपि शक्योऽयं हन्तुं नान्येन केनचित्\n",
    "07155023c": "ऋते त्वा पुरुषव्याघ्र शपे सत्येन चानघ\n",
    "07155024a": "ब्रह्मण्यः सत्यवादी च तपस्वी नियतव्रतः\n",
    "07155024c": "रिपुष्वपि दयावांश्च तस्मात्कर्णो वृषा स्मृतः\n",
    "07155025a": "युद्धशौण्डो महाबाहुर्नित्योद्यतशरासनः\n",
    "07155025c": "केसरीव वने मर्दन्मत्तमातङ्गयूथपान्\n",
    "07155025e": "विमदान्रथशार्दूलान्कुरुते रणमूर्धनि\n",
    "07155026a": "मध्यंगत इवादित्यो यो न शक्यो निरीक्षितुम्\n",
    "07155026c": "त्वदीयैः पुरुषव्याघ्र योधमुख्यैर्महात्मभिः\n",
    "07155026e": "शरजालसहस्रांशुः शरदीव दिवाकरः\n",
    "07155027a": "तपान्ते तोयदो यद्वच्छरधाराः क्षरत्यसौ\n",
    "07155027c": "दिव्यास्त्रजलदः कर्णः पर्जन्य इव वृष्टिमान्\n",
    "07155027e": "सोऽद्य मानुषतां प्राप्तो विमुक्तः शक्रदत्तया\n",
    "07155028a": "एको हि योगोऽस्य भवेद्वधाय; छिद्रे ह्येनं स्वप्रमत्तः प्रमत्तम्\n",
    "07155028c": "कृच्छ्रप्राप्तं रथचक्रे निमग्ने; हन्याः पूर्वं त्वं तु संज्ञां विचार्य\n",
    "07155029a": "जरासंधश्चेदिराजो महात्मा; महाबलश्चैकलव्यो निषादः\n",
    "07155029c": "एकैकशो निहताः सर्व एव; योगैस्तैस्तैस्त्वद्धितार्थं मयैव\n",
    "07155030a": "अथापरे निहता राक्षसेन्द्रा; हिडिम्बकिर्मीरबकप्रधानाः\n",
    "07155030c": "अलायुधः परसैन्यावमर्दी; घटोत्कचश्चोग्रकर्मा तरस्वी\n",
    "07156001": "अर्जुन उवाच\n",
    "07156001a": "कथमस्मद्धितार्थं ते कैश्च योगैर्जनार्दन\n",
    "07156001c": "जरासंधप्रभृतयो घातिताः पृथिवीष्वराः\n",
    "07156002": "वासुदेव उवाच\n",
    "07156002a": "जरासंधश्चेदिराजो नैषादिश्च महाबलः\n",
    "07156002c": "यदि स्युर्न हताः पूर्वमिदानीं स्युर्भयंकराः\n",
    "07156003a": "सुयोधनस्तानवश्यं वृणुयाद्रथसत्तमान्\n",
    "07156003c": "तेऽस्माभिर्नित्यसंदुष्टाः संश्रयेयुश्च कौरवान्\n",
    "07156004a": "ते हि वीरा महात्मानः कृतास्त्रा दृढयोधिनः\n",
    "07156004c": "धार्तराष्ट्रीं चमूं कृत्स्नां रक्षेयुरमरा इव\n",
    "07156005a": "सूतपुत्रो जरासंधश्चेदिराजो निषादजः\n",
    "07156005c": "सुयोधनं समाश्रित्य तपेरन्पृथिवीमिमाम्\n",
    "07156006a": "योगैरपि हता यैस्ते तान्मे शृणु धनंजय\n",
    "07156006c": "अजय्या हि विना योगैर्मृधे ते दैवतैरपि\n",
    "07156007a": "एकैको हि पृथक्तेषां समस्तां सुरवाहिनीम्\n",
    "07156007c": "योधयेत्समरे पार्थ लोकपालाभिरक्षिताम्\n",
    "07156008a": "जरासंधो हि रुषितो रौहिणेयप्रधर्षितः\n",
    "07156008c": "अस्मद्वधार्थं चिक्षेप गदां वै लोहितामुखीम्\n",
    "07156009a": "सीमन्तमिव कुर्वाणां नभसः पावकप्रभाम्\n",
    "07156009c": "व्यदृश्यतापतन्ती सा शक्रमुक्ता यथाशनिः\n",
    "07156010a": "तामापतन्तीं दृष्ट्वैव गदां रोहिणिनन्दनः\n",
    "07156010c": "प्रतिघातार्थमस्त्रं वै स्थूणाकर्णमवासृजत्\n",
    "07156011a": "अस्त्रवेगप्रतिहता सा गदा प्रापतद्भुवि\n",
    "07156011c": "दारयन्ती धरां देवीं कम्पयन्तीव पर्वतान्\n",
    "07156012a": "तत्र स्म राक्षसी घोरा जरा नामाशुविक्रमा\n",
    "07156012c": "संधयामास तं जातं जरासंधमरिंदमम्\n",
    "07156013a": "द्वाभ्यां जातो हि मातृभ्यामर्धदेहः पृथक्पृथक्\n",
    "07156013c": "तया स संधितो यस्माज्जरासंधस्ततः स्मृतः\n",
    "07156014a": "सा तु भूमिगता पार्थ हता ससुतबान्धवा\n",
    "07156014c": "गदया तेन चास्त्रेण स्थूणाकर्णेन राक्षसी\n",
    "07156015a": "विनाभूतः स गदया जरासंधो महामृधे\n",
    "07156015c": "निहतो भीमसेनेन पश्यतस्ते धनंजय\n",
    "07156016a": "यदि हि स्याद्गदापाणिर्जरासंधः प्रतापवान्\n",
    "07156016c": "सेन्द्रा देवा न तं हन्तुं रणे शक्ता नरोत्तम\n",
    "07156017a": "त्वद्धितार्थं हि नैषादिरङ्गुष्ठेन वियोजितः\n",
    "07156017c": "द्रोणेनाचार्यकं कृत्वा छद्मना सत्यविक्रमः\n",
    "07156018a": "स तु बद्धाङ्गुलित्राणो नैषादिर्दृढविक्रमः\n",
    "07156018c": "अस्यन्नेको वनचरो बभौ राम इवापरः\n",
    "07156019a": "एकलव्यं हि साङ्गुष्ठमशक्ता देवदानवाः\n",
    "07156019c": "सराक्षसोरगाः पार्थ विजेतुं युधि कर्हिचित्\n",
    "07156020a": "किमु मानुषमात्रेण शक्यः स्यात्प्रतिवीक्षितुम्\n",
    "07156020c": "दृढमुष्टिः कृती नित्यमस्यमानो दिवानिशम्\n",
    "07156021a": "त्वद्धितार्थं तु स मया हतः संग्राममूर्धनि\n",
    "07156021c": "चेदिराजश्च विक्रान्तः प्रत्यक्षं निहतस्तव\n",
    "07156022a": "स चाप्यशक्यः संग्रामे जेतुं सर्वैः सुरासुरैः\n",
    "07156022c": "वधार्थं तस्य जातोऽहमन्येषां च सुरद्विषाम्\n",
    "07156023a": "त्वत्सहायो नरव्याघ्र लोकानां हितकाम्यया\n",
    "07156023c": "हिडिम्बबककिर्मीरा भीमसेनेन पातिताः\n",
    "07156023e": "रावणेन समप्राणा ब्रह्मयज्ञविनाशनाः\n",
    "07156024a": "हतस्तथैव मायावी हैडिम्बेनाप्यलायुधः\n",
    "07156024c": "हैडिम्बश्चाप्युपायेन शक्त्या कर्णेन घातितः\n",
    "07156025a": "यदि ह्येनं नाहनिष्यत्कर्णः शक्त्या महामृधे\n",
    "07156025c": "मया वध्योऽभविष्यत्स भैमसेनिर्घटोत्कचः\n",
    "07156026a": "मया न निहतः पूर्वमेष युष्मत्प्रियेप्सया\n",
    "07156026c": "एष हि ब्राह्मणद्वेषी यज्ञद्वेषी च राक्षसः\n",
    "07156027a": "धर्मस्य लोप्ता पापात्मा तस्मादेष निपातितः\n",
    "07156027c": "व्यंसिता चाप्युपायेन शक्रदत्ता मयानघ\n",
    "07156028a": "ये हि धर्मस्य लोप्तारो वध्यास्ते मम पाण्डव\n",
    "07156028c": "धर्मसंस्थापनार्थं हि प्रतिज्ञैषा ममाव्यया\n",
    "07156029a": "ब्रह्म सत्यं दमः शौचं धर्मो ह्रीः श्रीर्धृतिः क्षमा\n",
    "07156029c": "यत्र तत्र रमे नित्यमहं सत्येन ते शपे\n",
    "07156030a": "न विषादस्त्वया कार्यः कर्णं वैकर्तनं प्रति\n",
    "07156030c": "उपदेक्ष्याम्युपायं ते येन तं प्रसहिष्यसि\n",
    "07156031a": "सुयोधनं चापि रणे हनिष्यति वृकोदरः\n",
    "07156031c": "तस्य चापि वधोपायं वक्ष्यामि तव पाण्डव\n",
    "07156032a": "वर्धते तुमुलस्त्वेष शब्दः परचमूं प्रति\n",
    "07156032c": "विद्रवन्ति च सैन्यानि त्वदीयानि दिशो दश\n",
    "07156033a": "लब्धलक्ष्या हि कौरव्या विधमन्ति चमूं तव\n",
    "07156033c": "दहत्येष च वः सैन्यं द्रोणः प्रहरतां वरः\n",
    "07157001": "धृतराष्ट्र उवाच\n",
    "07157001a": "एकवीरवधे मोघा शक्तिः सूतात्मजे यदा\n",
    "07157001c": "कस्मात्सर्वान्समुत्सृज्य स तां पार्थे न मुक्तवान्\n",
    "07157002a": "तस्मिन्हते हता हि स्युः सर्वे पाण्डवसृञ्जयाः\n",
    "07157002c": "एकवीरवधे कस्मान्न युद्धे जयमादधत्\n",
    "07157003a": "आहूतो न निवर्तेयमिति तस्य महाव्रतम्\n",
    "07157003c": "स्वयमाह्वयितव्यः स सूतपुत्रेण फल्गुनः\n",
    "07157004a": "ततो द्वैरथमानीय फल्गुनं शक्रदत्तया\n",
    "07157004c": "न जघान वृषा कस्मात्तन्ममाचक्ष्व संजय\n",
    "07157005a": "नूनं बुद्धिविहीनश्चाप्यसहायश्च मे सुतः\n",
    "07157005c": "शत्रुभिर्व्यंसितोपायः कथं नु स जयेदरीन्\n",
    "07157006a": "या ह्यस्य परमा शक्तिर्जयस्य च परायणम्\n",
    "07157006c": "सा शक्तिर्वासुदेवेन व्यंसितास्य घटोत्कचे\n",
    "07157007a": "कुणेर्यथा हस्तगतं ह्रियेद्बिल्वं बलीयसा\n",
    "07157007c": "तथा शक्तिरमोघा सा मोघीभूता घटोत्कचे\n",
    "07157008a": "यथा वराहस्य शुनश्च युध्यतो;स्तयोरभावे श्वपचस्य लाभः\n",
    "07157008c": "मन्ये विद्वन्वासुदेवस्य तद्व;द्युद्धे लाभः कर्णहैडिम्बयोर्वै\n",
    "07157009a": "घटोत्कचो यदि हन्याद्धि कर्णं; परो लाभः स भवेत्पाण्डवानाम्\n",
    "07157009c": "वैकर्तनो वा यदि तं निहन्या;त्तथापि कृत्यं शक्तिनाशात्कृतं स्यात्\n",
    "07157010a": "इति प्राज्ञः प्रज्ञयैतद्विचार्य; घटोत्कचं सूतपुत्रेण युद्धे\n",
    "07157010c": "अयोधयद्वासुदेवो नृसिंहः; प्रियं कुर्वन्पाण्डवानां हितं च\n",
    "07157011": "संजय उवाच\n",
    "07157011a": "एतच्चिकीर्षितं ज्ञात्वा कर्णे मधुनिहा नृप\n",
    "07157011c": "नियोजयामास तदा द्वैरथे राक्षसेश्वरम्\n",
    "07157012a": "घटोत्कचं महावीर्यं महाबुद्धिर्जनार्दनः\n",
    "07157012c": "अमोघाया विघातार्थं राजन्दुर्मन्त्रिते तव\n",
    "07157013a": "तदैव कृतकार्या हि वयं स्याम कुरूद्वह\n",
    "07157013c": "न रक्षेद्यदि कृष्णस्तं पार्थं कर्णान्महारथात्\n",
    "07157014a": "साश्वध्वजरथः संख्ये धृतराष्ट्र पतेद्भुवि\n",
    "07157014c": "विना जनार्दनं पार्थो योगानामीश्वरं प्रभुम्\n",
    "07157015a": "तैस्तैरुपायैर्बहुभी रक्ष्यमाणः स पार्थिव\n",
    "07157015c": "जयत्यभिमुखः शत्रून्पार्थः कृष्णेन पालितः\n",
    "07157016a": "सविशेषं त्वमोघायाः कृष्णोऽरक्षत पाण्डवम्\n",
    "07157016c": "हन्यात्क्षिप्ता हि कौन्तेयं शक्तिर्वृक्षमिवाशनिः\n",
    "07157017": "धृतराष्ट्र उवाच\n",
    "07157017a": "विरोधी च कुमन्त्री च प्राज्ञमानी ममात्मजः\n",
    "07157017c": "यस्यैष समतिक्रान्तो वधोपायो जयं प्रति\n",
    "07157018a": "तवापि समतिक्रान्तमेतद्गावल्गणे कथम्\n",
    "07157018c": "एतमर्थं महाबुद्धे यत्त्वया नावबोधितः\n",
    "07157019": "संजय उवाच\n",
    "07157019a": "दुर्योधनस्य शकुनेर्मम दुःशासनस्य च\n",
    "07157019c": "रात्रौ रात्रौ भवत्येषा नित्यमेव समर्थना\n",
    "07157020a": "श्वः सर्वसैन्यानुत्सृज्य जहि कर्ण धनंजयम्\n",
    "07157020c": "प्रेष्यवत्पाण्डुपाञ्चालानुपभोक्ष्यामहे ततः\n",
    "07157021a": "अथ वा निहते पार्थे पाण्डुष्वन्यतमं ततः\n",
    "07157021c": "स्थापयेद्युधि वार्ष्णेयस्तस्मात्कृष्णो निपात्यताम्\n",
    "07157022a": "कृष्णो हि मूलं पाण्डूनां पार्थः स्कन्ध इवोद्गतः\n",
    "07157022c": "शाखा इवेतरे पार्थाः पाञ्चालाः पत्रसंज्ञिताः\n",
    "07157023a": "कृष्णाश्रयाः कृष्णबलाः कृष्णनाथाश्च पाण्डवाः\n",
    "07157023c": "कृष्णः परायणं चैषां ज्योतिषामिव चन्द्रमाः\n",
    "07157024a": "तस्मात्पर्णानि शाखाश्च स्कन्धं चोत्सृज्य सूतज\n",
    "07157024c": "कृष्णं निकृन्धि पाण्डूनां मूलं सर्वत्र सर्वदा\n",
    "07157025a": "हन्याद्यदि हि दाशार्हं कर्णो यादवनन्दनम्\n",
    "07157025c": "कृत्स्ना वसुमती राजन्वशे ते स्यान्न संशयः\n",
    "07157026a": "यदि हि स निहतः शयीत भूमौ; यदुकुलपाण्डवनन्दनो महात्मा\n",
    "07157026c": "ननु तव वसुधा नरेन्द्र सर्वा; सगिरिसमुद्रवना वशं व्रजेत\n",
    "07157027a": "सा तु बुद्धिः कृताप्येवं जाग्रति त्रिदशेश्वरे\n",
    "07157027c": "अप्रमेये हृषीकेशे युद्धकाले व्यमुह्यत\n",
    "07157028a": "अर्जुनं चापि कौन्तेयं सदा रक्षति केशवः\n",
    "07157028c": "न ह्येनमैच्छत्प्रमुखे सौतेः स्थापयितुं रणे\n",
    "07157029a": "अन्यांश्चास्मै रथोदारानुपस्थापयदच्युतः\n",
    "07157029c": "अमोघां तां कथं शक्तिं मोघां कुर्यामिति प्रभो\n",
    "07157030a": "ततः कृष्णं महाबाहुः सात्यकिः सत्यविक्रमः\n",
    "07157030c": "पप्रच्छ रथशार्दूल कर्णं प्रति महारथम्\n",
    "07157031a": "अयं च प्रत्ययः कर्णे शक्त्या चामितविक्रम\n",
    "07157031c": "किमर्थं सूतपुत्रेण न मुक्ता फल्गुने तु सा\n",
    "07157032": "वासुदेव उवाच\n",
    "07157032a": "दुःशासनश्च कर्णश्च शकुनिश्च ससैन्धवः\n",
    "07157032c": "सततं मन्त्रयन्ति स्म दुर्योधनपुरोगमाः\n",
    "07157033a": "कर्ण कर्ण महेष्वास रणेऽमितपराक्रम\n",
    "07157033c": "नान्यस्य शक्तिरेषा ते मोक्तव्या जयतां वर\n",
    "07157034a": "ऋते महारथात्पार्थात्कुन्तीपुत्राद्धनंजयात्\n",
    "07157034c": "स हि तेषामतियशा देवानामिव वासवः\n",
    "07157035a": "तस्मिन्विनिहते सर्वे पाण्डवाः सृञ्जयैः सह\n",
    "07157035c": "भविष्यन्ति गतात्मानः सुरा इव निरग्नयः\n",
    "07157036a": "तथेति च प्रतिज्ञातं कर्णेन शिनिपुंगव\n",
    "07157036c": "हृदि नित्यं तु कर्णस्य वधो गाण्डीवधन्वनः\n",
    "07157037a": "अहमेव तु राधेयं मोहयामि युधां वर\n",
    "07157037c": "यतो नावसृजच्छक्तिं पाण्डवे श्वेतवाहने\n",
    "07157038a": "फल्गुनस्य हि तां मृत्युमवगम्य युयुत्सतः\n",
    "07157038c": "न निद्रा न च मे हर्षो मनसोऽस्ति युधां वर\n",
    "07157039a": "घटोत्कचे व्यंसितां तु दृष्ट्वा तां शिनिपुंगव\n",
    "07157039c": "मृत्योरास्यान्तरान्मुक्तं पश्याम्यद्य धनंजयम्\n",
    "07157040a": "न पिता न च मे माता न यूयं भ्रातरस्तथा\n",
    "07157040c": "न च प्राणास्तथा रक्ष्या यथा बीभत्सुराहवे\n",
    "07157041a": "त्रैलोक्यराज्याद्यत्किंचिद्भवेदन्यत्सुदुर्लभम्\n",
    "07157041c": "नेच्छेयं सात्वताहं तद्विना पार्थं धनंजयम्\n",
    "07157042a": "अतः प्रहर्षः सुमहान्युयुधानाद्य मेऽभवत्\n",
    "07157042c": "मृतं प्रत्यागतमिव दृष्ट्वा पार्थं धनंजयम्\n",
    "07157043a": "अतश्च प्रहितो युद्धे मया कर्णाय राक्षसः\n",
    "07157043c": "न ह्यन्यः समरे रात्रौ शक्तः कर्णं प्रबाधितुम्\n",
    "07157044": "संजय उवाच\n",
    "07157044a": "इति सात्यकये प्राह तदा देवकिनन्दनः\n",
    "07157044c": "धनंजयहिते युक्तस्तत्प्रिये सततं रतः\n",
    "07158001": "धृतराष्ट्र उवाच\n",
    "07158001a": "कर्णदुर्योधनादीनां शकुनेः सौबलस्य च\n",
    "07158001c": "अपनीतं महत्तात तव चैव विशेषतः\n",
    "07158002a": "यदाजानीत तां शक्तिमेकघ्नीं सततं रणे\n",
    "07158002c": "अनिवार्यामसह्यां च देवैरपि सवासवैः\n",
    "07158003a": "सा किमर्थं न कर्णेन प्रवृत्ते समरे पुरा\n",
    "07158003c": "न देवकीसुते मुक्ता फल्गुने वापि संजय\n",
    "07158004": "संजय उवाच\n",
    "07158004a": "संग्रामाद्विनिवृत्तानां सर्वेषां नो विशां पते\n",
    "07158004c": "रात्रौ कुरुकुलश्रेष्ठ मन्त्रोऽयं समजायत\n",
    "07158005a": "प्रभातमात्रे श्वोभूते केशवायार्जुनाय वा\n",
    "07158005c": "शक्तिरेषा विमोक्तव्या कर्ण कर्णेति नित्यशः\n",
    "07158006a": "ततः प्रभातसमये राजन्कर्णस्य दैवतैः\n",
    "07158006c": "अन्येषां चैव योधानां सा बुद्धिर्नश्यते पुनः\n",
    "07158007a": "दैवमेव परं मन्ये यत्कर्णो हस्तसंस्थया\n",
    "07158007c": "न जघान रणे पार्थं कृष्णं वा देवकीसुतम्\n",
    "07158008a": "तस्य हस्तस्थिता शक्तिः कालरात्रिरिवोद्यता\n",
    "07158008c": "दैवोपहतबुद्धित्वान्न तां कर्णो विमुक्तवान्\n",
    "07158009a": "कृष्णे वा देवकीपुत्रे मोहितो देवमायया\n",
    "07158009c": "पार्थे वा शक्रकल्पे वै वधार्थं वासवीं प्रभो\n",
    "07158010": "धृतराष्ट्र उवाच\n",
    "07158010a": "दैवेनैव हता यूयं स्वबुद्ध्या केशवस्य च\n",
    "07158010c": "गता हि वासवी हत्वा तृणभूतं घटोत्कचम्\n",
    "07158011a": "कर्णश्च मम पुत्राश्च सर्वे चान्ये च पार्थिवाः\n",
    "07158011c": "अनेन दुष्प्रणीतेन गता वैवस्वतक्षयम्\n",
    "07158012a": "भूय एव तु मे शंस यथा युद्धमवर्तत\n",
    "07158012c": "कुरूणां पाण्डवानां च हैडिम्बे निहते तदा\n",
    "07158013a": "ये च तेऽभ्यद्रवन्द्रोणं व्यूढानीकाः प्रहारिणः\n",
    "07158013c": "सृञ्जयाः सह पाञ्चालैस्तेऽप्यकुर्वन्कथं रणम्\n",
    "07158014a": "सौमदत्तेर्वधाद्द्रोणमायस्तं सैन्धवस्य च\n",
    "07158014c": "अमर्षाज्जीवितं त्यक्त्वा गाहमानं वरूथिनीम्\n",
    "07158015a": "जृम्भमाणमिव व्याघ्रं व्यात्ताननमिवान्तकम्\n",
    "07158015c": "कथं प्रत्युद्ययुर्द्रोणमस्यन्तं पाण्डुसृञ्जयाः\n",
    "07158016a": "आचार्यं ये च तेऽरक्षन्दुर्योधनपुरोगमाः\n",
    "07158016c": "द्रौणिकर्णकृपास्तात तेऽप्यकुर्वन्किमाहवे\n",
    "07158017a": "भारद्वाजं जिघांसन्तौ सव्यसाचिवृकोदरौ\n",
    "07158017c": "समार्छन्मामका युद्धे कथं संजय शंस मे\n",
    "07158018a": "सिन्धुराजवधेनेमे घटोत्कचवधेन ते\n",
    "07158018c": "अमर्षिताः सुसंक्रुद्धा रणं चक्रुः कथं निशि\n",
    "07158019": "संजय उवाच\n",
    "07158019a": "हते घटोत्कचे राजन्कर्णेन निशि राक्षसे\n",
    "07158019c": "प्रणदत्सु च हृष्टेषु तावकेषु युयुत्सुषु\n",
    "07158020a": "आपतत्सु च वेगेन वध्यमाने बलेऽपि च\n",
    "07158020c": "विगाढायां रजन्यां च राजा दैन्यं परं गतः\n",
    "07158021a": "अब्रवीच्च महाबाहुर्भीमसेनं परंतपः\n",
    "07158021c": "आवारय महाबाहो धार्तराष्ट्रस्य वाहिनीम्\n",
    "07158021e": "हैडिम्बस्याभिघातेन मोहो मामाविशन्महान्\n",
    "07158022a": "एवं भीमं समादिश्य स्वरथे समुपाविशत्\n",
    "07158022c": "अश्रुपूर्णमुखो राजा निःश्वसंश्च पुनः पुनः\n",
    "07158022e": "कश्मलं प्राविशद्घोरं दृष्ट्वा कर्णस्य विक्रमम्\n",
    "07158023a": "तं तथा व्यथितं दृष्ट्वा कृष्णो वचनमब्रवीत्\n",
    "07158023c": "मा व्यथां कुरु कौन्तेय नैतत्त्वय्युपपद्यते\n",
    "07158023e": "वैक्लव्यं भरतश्रेष्ठ यथा प्राकृतपूरुषे\n",
    "07158024a": "उत्तिष्ठ राजन्युध्यस्व वह गुर्वीं धुरं विभो\n",
    "07158024c": "त्वयि वैक्लव्यमापन्ने संशयो विजये भवेत्\n",
    "07158025a": "श्रुत्वा कृष्णस्य वचनं धर्मराजो युधिष्ठिरः\n",
    "07158025c": "विमृज्य नेत्रे पाणिभ्यां कृष्णं वचनमब्रवीत्\n",
    "07158026a": "विदिता ते महाबाहो धर्माणां परमा गतिः\n",
    "07158026c": "ब्रह्महत्याफलं तस्य यः कृतं नावबुध्यते\n",
    "07158027a": "अस्माकं हि वनस्थानां हैडिम्बेन महात्मना\n",
    "07158027c": "बालेनापि सता तेन कृतं साह्यं जनार्दन\n",
    "07158028a": "अस्त्रहेतोर्गतं ज्ञात्वा पाण्डवं श्वेतवाहनम्\n",
    "07158028c": "असौ कृष्ण महेष्वासः काम्यके मामुपस्थितः\n",
    "07158028e": "उषितश्च सहास्माभिर्यावन्नासीद्धनंजयः\n",
    "07158029a": "गन्धमादनयात्रायां दुर्गेभ्यश्च स्म तारिताः\n",
    "07158029c": "पाञ्चाली च परिश्रान्ता पृष्ठेनोढा महात्मना\n",
    "07158030a": "आरम्भाच्चैव युद्धानां यदेष कृतवान्प्रभो\n",
    "07158030c": "मदर्थं दुष्करं कर्म कृतं तेन महात्मना\n",
    "07158031a": "स्वभावाद्या च मे प्रीतिः सहदेवे जनार्दन\n",
    "07158031c": "सैव मे द्विगुणा प्रीती राक्षसेन्द्रे घटोत्कचे\n",
    "07158032a": "भक्तश्च मे महाबाहुः प्रियोऽस्याहं प्रियश्च मे\n",
    "07158032c": "येन विन्दामि वार्ष्णेय कश्मलं शोकतापितः\n",
    "07158033a": "पश्य सैन्यानि वार्ष्णेय द्राव्यमाणानि कौरवैः\n",
    "07158033c": "द्रोणकर्णौ च संयत्तौ पश्य युद्धे महारथौ\n",
    "07158034a": "निशीथे पाण्डवं सैन्यमाभ्यां पश्य प्रमर्दितम्\n",
    "07158034c": "गजाभ्यामिव मत्ताभ्यां यथा नडवनं महत्\n",
    "07158035a": "अनादृत्य बलं बाह्वोर्भीमसेनस्य माधव\n",
    "07158035c": "चित्रास्त्रतां च पार्थस्य विक्रमन्ते स्म कौरवाः\n",
    "07158036a": "एष द्रोणश्च कर्णश्च राजा चैव सुयोधनः\n",
    "07158036c": "निहत्य राक्षसं युद्धे हृष्टा नर्दन्ति संयुगे\n",
    "07158037a": "कथमस्मासु जीवत्सु त्वयि चैव जनार्दन\n",
    "07158037c": "हैडिम्बः प्राप्तवान्मृत्युं सूतपुत्रेण संगतः\n",
    "07158038a": "कदर्थीकृत्य नः सर्वान्पश्यतः सव्यसाचिनः\n",
    "07158038c": "निहतो राक्षसः कृष्ण भैमसेनिर्महाबलः\n",
    "07158039a": "यदाभिमन्युर्निहतो धार्तराष्ट्रैर्दुरात्मभिः\n",
    "07158039c": "नासीत्तत्र रणे कृष्ण सव्यसाची महारथः\n",
    "07158040a": "निरुद्धाश्च वयं सर्वे सैन्धवेन दुरात्मना\n",
    "07158040c": "निमित्तमभवद्द्रोणः सपुत्रस्तत्र कर्मणि\n",
    "07158041a": "उपदिष्टो वधोपायः कर्णस्य गुरुणा स्वयम्\n",
    "07158041c": "व्यायच्छतश्च खड्गेन द्विधा खड्गं चकार ह\n",
    "07158042a": "व्यसने वर्तमानस्य कृतवर्मा नृशंसवत्\n",
    "07158042c": "अश्वाञ्जघान सहसा तथोभौ पार्ष्णिसारथी\n",
    "07158042e": "तथेतरे महेष्वासाः सौभद्रं युध्यपातयन्\n",
    "07158043a": "अल्पे च कारणे कृष्ण हतो गाण्डीवधन्वना\n",
    "07158043c": "सैन्धवो यादवश्रेष्ठ तच्च नातिप्रियं मम\n",
    "07158044a": "यदि शत्रुवधे न्याय्यो भवेत्कर्तुं च पाण्डवैः\n",
    "07158044c": "द्रोणकर्णौ रणे पूर्वं हन्तव्याविति मे मतिः\n",
    "07158045a": "एतौ मूलं हि दुःखानामस्माकं पुरुषर्षभ\n",
    "07158045c": "एतौ रणे समासाद्य पराश्वस्तः सुयोधनः\n",
    "07158046a": "यत्र वध्यो भवेद्द्रोणः सूतपुत्रश्च सानुगः\n",
    "07158046c": "तत्रावधीन्महाबाहुः सैन्धवं दूरवासिनम्\n",
    "07158047a": "अवश्यं तु मया कार्यः सूतपुत्रस्य निग्रहः\n",
    "07158047c": "ततो यास्याम्यहं वीर स्वयं कर्णजिघांसया\n",
    "07158047e": "भीमसेनो महाबाहुर्द्रोणानीकेन संगतः\n",
    "07158048a": "एवमुक्त्वा ययौ तूर्णं त्वरमाणो युधिष्ठिरः\n",
    "07158048c": "स विस्फार्य महच्चापं शङ्खं प्रध्माप्य भैरवम्\n",
    "07158049a": "ततो रथसहस्रेण गजानां च शतैस्त्रिभिः\n",
    "07158049c": "वाजिभिः पञ्चसाहस्रैस्त्रिसाहस्रैः प्रभद्रकैः\n",
    "07158049e": "वृतः शिखण्डी त्वरितो राजानं पृष्ठतोऽन्वयात्\n",
    "07158050a": "ततो भेरीः समाजघ्नुः शङ्खान्दध्मुश्च दंशिताः\n",
    "07158050c": "पाञ्चालाः पाण्डवाश्चैव युधिष्ठिरपुरोगमाः\n",
    "07158051a": "ततोऽब्रवीन्महाबाहुर्वासुदेवो धनंजयम्\n",
    "07158051c": "एष प्रयाति त्वरितो क्रोधाविष्टो युधिष्ठिरः\n",
    "07158051e": "जिघांसुः सूतपुत्रस्य तस्योपेक्षा न युज्यते\n",
    "07158052a": "एवमुक्त्वा हृषीकेशः शीघ्रमश्वानचोदयत्\n",
    "07158052c": "दूरं च यातं राजानमन्वगच्छज्जनार्दनः\n",
    "07158053a": "तं दृष्ट्वा सहसा यान्तं सूतपुत्रजिघांसया\n",
    "07158053c": "शोकोपहतसंकल्पं दह्यमानमिवाग्निना\n",
    "07158053e": "अभिगम्याब्रवीद्व्यासो धर्मपुत्रं युधिष्ठिरम्\n",
    "07158054a": "कर्णमासाद्य संग्रामे दिष्ट्या जीवति फल्गुनः\n",
    "07158054c": "सव्यसाचिवधाकाङ्क्षी शक्तिं रक्षितवान्हि सः\n",
    "07158055a": "न चागाद्द्वैरथं जिष्णुर्दिष्ट्या तं भरतर्षभ\n",
    "07158055c": "सृजेतां स्पर्धिनावेतौ दिव्यान्यस्त्राणि सर्वशः\n",
    "07158056a": "वध्यमानेषु चास्त्रेषु पीडितः सूतनन्दनः\n",
    "07158056c": "वासवीं समरे शक्तिं ध्रुवं मुञ्चेद्युधिष्ठिर\n",
    "07158057a": "ततो भवेत्ते व्यसनं घोरं भरतसत्तम\n",
    "07158057c": "दिष्ट्या रक्षो हतं युद्धे सूतपुत्रेण मानद\n",
    "07158058a": "वासवीं कारणं कृत्वा कालेनापहतो ह्यसौ\n",
    "07158058c": "तवैव कारणाद्रक्षो निहतं तात संयुगे\n",
    "07158059a": "मा क्रुधो भरतश्रेष्ठ मा च शोके मनः कृथाः\n",
    "07158059c": "प्राणिनामिह सर्वेषामेषा निष्ठा युधिष्ठिर\n",
    "07158060a": "भ्रातृभिः सहितः सर्वैः पार्थिवैश्च महात्मभिः\n",
    "07158060c": "कौरवान्समरे राजन्नभियुध्यस्व भारत\n",
    "07158060e": "पञ्चमे दिवसे चैव पृथिवी ते भविष्यति\n",
    "07158061a": "नित्यं च पुरुषव्याघ्र धर्ममेव विचिन्तय\n",
    "07158061c": "आनृशंस्यं तपो दानं क्षमां सत्यं च पाण्डव\n",
    "07158062a": "सेवेथाः परमप्रीतो यतो धर्मस्ततो जयः\n",
    "07158062c": "इत्युक्त्वा पाण्डवं व्यासस्तत्रैवान्तरधीयत\n",
    "07159001": "संजय उवाच\n",
    "07159001a": "घटोत्कचे तु निहते सूतपुत्रेण तां निशाम्\n",
    "07159001c": "दुःखामर्षवशं प्राप्तो धर्मपुत्रो युधिष्ठिरः\n",
    "07159002a": "दृष्ट्व भीमेन महतीं वार्यमाणां चमूं तव\n",
    "07159002c": "धृष्टद्युम्नमुवाचेदं कुम्भयोनिं निवारय\n",
    "07159003a": "त्वं हि द्रोणविनाशाय समुत्पन्नो हुताशनात्\n",
    "07159003c": "सशरः कवची खड्गी धन्वी च परतापनः\n",
    "07159003e": "अभिद्रव रणे हृष्टो न च ते भीः कथंचन\n",
    "07159004a": "जनमेजयः शिखण्डी च दौर्मुखिश्च यशोधनः\n",
    "07159004c": "अभिद्रवन्तु संहृष्टाः कुम्भयोनिं समन्ततः\n",
    "07159005a": "नकुलः सहदेवश्च द्रौपदेयाः प्रभद्रकाः\n",
    "07159005c": "द्रुपदश्च विराटश्च पुत्रभ्रातृसमन्वितौ\n",
    "07159006a": "सात्यकिः केकयाश्चैव पाण्डवश्च धनंजयः\n",
    "07159006c": "अभिद्रवन्तु वेगेन भारद्वाजवधेप्सया\n",
    "07159007a": "तथैव रथिनः सर्वे हस्त्यश्वं यच्च किंचन\n",
    "07159007c": "पादाताश्च रणे द्रोणं प्रापयन्तु महारथम्\n",
    "07159008a": "तथाज्ञप्तास्तु ते सर्वे पाण्डवेन महात्मना\n",
    "07159008c": "अभ्यद्रवन्त वेगेन कुम्भयोनिं युयुत्सया\n",
    "07159009a": "आगच्छतस्तान्सहसा सर्वोद्योगेन पाण्डवान्\n",
    "07159009c": "प्रतिजग्राह समरे द्रोणः शस्त्रभृतां वरः\n",
    "07159010a": "ततो दुर्योधनो राजा सर्वोद्योगेन पाण्डवान्\n",
    "07159010c": "अभ्यद्रवत्सुसंक्रुद्ध इच्छन्द्रोणस्य जीवितम्\n",
    "07159011a": "ततः प्रववृते युद्धं श्रान्तवाहनसैनिकम्\n",
    "07159011c": "पाण्डवानां कुरूणां च गर्जतामितरेतरम्\n",
    "07159012a": "निद्रान्धास्ते महाराज परिश्रान्ताश्च संयुगे\n",
    "07159012c": "नाभ्यपद्यन्त समरे कांचिच्चेष्टां महारथाः\n",
    "07159013a": "त्रियामा रजनी चैषा घोररूपा भयानका\n",
    "07159013c": "सहस्रयामप्रतिमा बभूव प्राणहारिणी\n",
    "07159013e": "वध्यतां च तथा तेषां क्षतानां च विशेषतः\n",
    "07159014a": "अहो रात्रिः समाजज्ञे निद्रान्धानां विशेषतः\n",
    "07159014c": "सर्वे ह्यासन्निरुत्साहाः क्षत्रिया दीनचेतसः\n",
    "07159014e": "तव चैव परेषां च गतास्त्रा विगतेषवः\n",
    "07159015a": "ते तथा पारयन्तश्च ह्रीमन्तश्च विशेषतः\n",
    "07159015c": "स्वधर्ममनुपश्यन्तो न जहुः स्वामनीकिनीम्\n",
    "07159016a": "शस्त्राण्यन्ये समुत्सृज्य निद्रान्धाः शेरते जनाः\n",
    "07159016c": "गजेष्वन्ये रथेष्वन्ये हयेष्वन्ये च भारत\n",
    "07159017a": "निद्रान्धा नो बुबुधिरे कांचिच्चेष्टां नराधिपाः\n",
    "07159017c": "तेऽन्योन्यं समरे योधाः प्रेषयन्त यमक्षयम्\n",
    "07159018a": "स्वप्नायमानास्त्वपरे परानिति विचेतसः\n",
    "07159018c": "आत्मानं समरे जघ्नुः स्वानेव च परानपि\n",
    "07159019a": "नानावाचो विमुञ्चन्तो निद्रान्धास्ते महारणे\n",
    "07159019c": "योद्धव्यमिति तिष्ठन्तो निद्रासंसक्तलोचनाः\n",
    "07159020a": "संमर्द्यान्ये रणे केचिन्निद्रान्धाश्च परस्परम्\n",
    "07159020c": "जघ्नुः शूरा रणे राजंस्तस्मिंस्तमसि दारुणे\n",
    "07159021a": "हन्यमानं तथात्मानं परेभ्यो बहवो जनाः\n",
    "07159021c": "नाभ्यजानन्त समरे निद्रया मोहिता भृशम्\n",
    "07159022a": "तेषामेतादृशीं चेष्टां विज्ञाय पुरुषर्षभः\n",
    "07159022c": "उवाच वाक्यं बीभत्सुरुच्चैः संनादयन्दिशः\n",
    "07159023a": "श्रान्ता भवन्तो निद्रान्धाः सर्व एव सवाहनाः\n",
    "07159023c": "तमसा चावृते सैन्ये रजसा बहुलेन च\n",
    "07159024a": "ते यूयं यदि मन्यध्वमुपारमत सैनिकाः\n",
    "07159024c": "निमीलयत चात्रैव रणभूमौ मुहूर्तकम्\n",
    "07159025a": "ततो विनिद्रा विश्रान्ताश्चन्द्रमस्युदिते पुनः\n",
    "07159025c": "संसाधयिष्यथान्योन्यं स्वर्गाय कुरुपाण्डवाः\n",
    "07159026a": "तद्वचः सर्वधर्मज्ञा धार्मिकस्य निशम्य ते\n",
    "07159026c": "अरोचयन्त सैन्यानि तथा चान्योन्यमब्रुवन्\n",
    "07159027a": "चुक्रुशुः कर्ण कर्णेति राजन्दुर्योधनेति च\n",
    "07159027c": "उपारमत पाण्डूनां विरता हि वरूथिनी\n",
    "07159028a": "तथा विक्रोशमानस्य फल्गुनस्य ततस्ततः\n",
    "07159028c": "उपारमत पाण्डूनां सेना तव च भारत\n",
    "07159029a": "तामस्य वाचं देवाश्च ऋषयश्च महात्मनः\n",
    "07159029c": "सर्वसैन्यानि चाक्षुद्राः प्रहृष्टाः प्रत्यपूजयन्\n",
    "07159030a": "तत्संपूज्य वचोऽक्रूरं सर्वसैन्यानि भारत\n",
    "07159030c": "मुहूर्तमस्वपन्राजञ्श्रान्तानि भरतर्षभ\n",
    "07159031a": "सा तु संप्राप्य विश्रामं ध्वजिनी तव भारत\n",
    "07159031c": "सुखमाप्तवती वीरमर्जुनं प्रत्यपूजयत्\n",
    "07159032a": "त्वयि वेदास्तथास्त्राणि त्वयि बुद्धिपराक्रमौ\n",
    "07159032c": "धर्मस्त्वयि महाबाहो दया भूतेषु चानघ\n",
    "07159033a": "यच्चाश्वस्तास्तवेच्छामः शर्म पार्थ तदस्तु ते\n",
    "07159033c": "मनसश्च प्रियानर्थान्वीर क्षिप्रमवाप्नुहि\n",
    "07159034a": "इति ते तं नरव्याघ्रं प्रशंसन्तो महारथाः\n",
    "07159034c": "निद्रया समवाक्षिप्तास्तूष्णीमासन्विशां पते\n",
    "07159035a": "अश्वपृष्ठेषु चाप्यन्ये रथनीडेषु चापरे\n",
    "07159035c": "गजस्कन्धगताश्चान्ये शेरते चापरे क्षितौ\n",
    "07159036a": "सायुधाः सगदाश्चैव सखड्गाः सपरश्वधाः\n",
    "07159036c": "सप्रासकवचाश्चान्ये नराः सुप्ताः पृथक्पृथक्\n",
    "07159037a": "गजास्ते पन्नगाभोगैर्हस्तैर्भूरेणुरूषितैः\n",
    "07159037c": "निद्रान्धा वसुधां चक्रुर्घ्राणनिःश्वासशीतलाम्\n",
    "07159038a": "गजाः शुशुभिरे तत्र निःश्वसन्तो महीतले\n",
    "07159038c": "विशीर्णा गिरयो यद्वन्निःश्वसद्भिर्महोरगैः\n",
    "07159039a": "समां च विषमां चक्रुः खुराग्रैर्विक्षतां महीम्\n",
    "07159039c": "हयाः काञ्चनयोक्त्राश्च केसरालम्बिभिर्युगैः\n",
    "07159039e": "सुषुपुस्तत्र राजेन्द्र युक्ता वाहेषु सर्वशः\n",
    "07159040a": "तत्तथा निद्रया भग्नमवाचमस्वपद्बलम्\n",
    "07159040c": "कुशलैरिव विन्यस्तं पटे चित्रमिवाद्भुतम्\n",
    "07159041a": "ते क्षत्रियाः कुण्डलिनो युवानः; परस्परं सायकविक्षताङ्गाः\n",
    "07159041c": "कुम्भेषु लीनाः सुषुपुर्गजानां; कुचेषु लग्ना इव कामिनीनाम्\n",
    "07159042a": "ततः कुमुदनाथेन कामिनीगण्डपाण्डुना\n",
    "07159042c": "नेत्रानन्देन चन्द्रेण माहेन्द्री दिगलंकृता\n",
    "07159043a": "ततो मुहूर्ताद्भगवान्पुरस्ताच्छशलक्षणः\n",
    "07159043c": "अरुणं दर्शयामास ग्रसञ्ज्योतिःप्रभं प्रभुः\n",
    "07159044a": "अरुणस्य तु तस्यानु जातरूपसमप्रभम्\n",
    "07159044c": "रश्मिजालं महच्चन्द्रो मन्दं मन्दमवासृजत्\n",
    "07159045a": "उत्सारयन्तः प्रभया तमस्ते चन्द्ररश्मयः\n",
    "07159045c": "पर्यगच्छञ्शनैः सर्वा दिशः खं च क्षितिं तथा\n",
    "07159046a": "ततो मुहूर्ताद्भुवनं ज्योतिर्भूतमिवाभवत्\n",
    "07159046c": "अप्रख्यमप्रकाशं च जगामाशु तमस्तथा\n",
    "07159047a": "प्रतिप्रकाशिते लोके दिवाभूते निशाकरे\n",
    "07159047c": "विचेरुर्न विचेरुश्च राजन्नक्तंचरास्ततः\n",
    "07159048a": "बोध्यमानं तु तत्सैन्यं राजंश्चन्द्रस्य रश्मिभिः\n",
    "07159048c": "बुबुधे शतपत्राणां वनं महदिवाम्भसि\n",
    "07159049a": "यथा चन्द्रोदयोद्धूतः क्षुभितः सागरो भवेत्\n",
    "07159049c": "तथा चन्द्रोदयोद्धूतः स बभूव बलार्णवः\n",
    "07159050a": "ततः प्रववृते युद्धं पुनरेव विशां पते\n",
    "07159050c": "लोके लोकविनाशाय परं लोकमभीप्सताम्\n",
    "07160001": "संजय उवाच\n",
    "07160001a": "ततो दुर्योधनो द्रोणमभिगम्येदमब्रवीत्\n",
    "07160001c": "अमर्षवशमापन्नो जनयन्हर्षतेजसी\n",
    "07160002a": "न मर्षणीयाः संग्रामे विश्रमन्तः श्रमान्विताः\n",
    "07160002c": "सपत्ना ग्लानमनसो लब्धलक्ष्या विशेषतः\n",
    "07160003a": "तत्तु मर्षितमस्माभिर्भवतः प्रियकाम्यया\n",
    "07160003c": "त एते परिविश्रान्ताः पाण्डवा बलवत्तराः\n",
    "07160004a": "सर्वथा परिहीनाः स्म तेजसा च बलेन च\n",
    "07160004c": "भवता पाल्यमानास्ते विवर्धन्ते पुनः पुनः\n",
    "07160005a": "दिव्यान्यस्त्राणि सर्वाणि ब्रह्मास्त्रादीनि यान्यपि\n",
    "07160005c": "तानि सर्वाणि तिष्ठन्ति भवत्येव विशेषतः\n",
    "07160006a": "न पाण्डवेया न वयं नान्ये लोके धनुर्धराः\n",
    "07160006c": "युध्यमानस्य ते तुल्याः सत्यमेतद्ब्रवीमि ते\n",
    "07160007a": "ससुरासुरगन्धर्वानिमाँल्लोकान्द्विजोत्तम\n",
    "07160007c": "सर्वास्त्रविद्भवान्हन्याद्दिव्यैरस्त्रैर्न संशयः\n",
    "07160008a": "स भवान्मर्षयत्येनांस्त्वत्तो भीतान्विशेषतः\n",
    "07160008c": "शिष्यत्वं वा पुरस्कृत्य मम वा मन्दभाग्यताम्\n",
    "07160009a": "एवमुद्धर्षितो द्रोणः कोपितश्चात्मजेन ते\n",
    "07160009c": "समन्युरब्रवीद्राजन्दुर्योधनमिदं वचः\n",
    "07160010a": "स्थविरः सन्परं शक्त्या घटे दुर्योधनाहवे\n",
    "07160010c": "अतः परं मया कार्यं क्षुद्रं विजयगृद्धिना\n",
    "07160010e": "अनस्त्रविदयं सर्वो हन्तव्योऽस्त्रविदा जनः\n",
    "07160011a": "यद्भवान्मन्यते चापि शुभं वा यदि वाशुभम्\n",
    "07160011c": "तद्वै कर्तास्मि कौरव्य वचनात्तव नान्यथा\n",
    "07160012a": "निहत्य सर्वपाञ्चालान्युद्धे कृत्वा पराक्रमम्\n",
    "07160012c": "विमोक्ष्ये कवचं राजन्सत्येनायुधमालभे\n",
    "07160013a": "मन्यसे यच्च कौन्तेयमर्जुनं श्रान्तमाहवे\n",
    "07160013c": "तस्य वीर्यं महाबाहो शृणु सत्येन कौरव\n",
    "07160014a": "तं न देवा न गन्धर्वा न यक्षा न च राक्षसाः\n",
    "07160014c": "उत्सहन्ते रणे सोढुं कुपितं सव्यसाचिनम्\n",
    "07160015a": "खाण्डवे येन भगवान्प्रत्युद्यातः सुरेश्वरः\n",
    "07160015c": "सायकैर्वारितश्चापि वर्षमाणो महात्मना\n",
    "07160016a": "यक्षा नागास्तथा दैत्या ये चान्ये बलगर्विताः\n",
    "07160016c": "निहताः पुरुषेन्द्रेण तच्चापि विदितं तव\n",
    "07160017a": "गन्धर्वा घोषयात्रायां चित्रसेनादयो जिताः\n",
    "07160017c": "यूयं तैर्ह्रियमाणाश्च मोक्षिता दृढधन्वना\n",
    "07160018a": "निवातकवचाश्चापि देवानां शत्रवस्तथा\n",
    "07160018c": "सुरैरवध्याः संग्रामे तेन वीरेण निर्जिताः\n",
    "07160019a": "दानवानां सहस्राणि हिरण्यपुरवासिनाम्\n",
    "07160019c": "विजिग्ये पुरुषव्याघ्रः स शक्यो मानुषैः कथम्\n",
    "07160020a": "प्रत्यक्षं चैव ते सर्वं यथा बलमिदं तव\n",
    "07160020c": "क्षपितं पाण्डुपुत्रेण चेष्टतां नो विशां पते\n",
    "07160021a": "तं तथाभिप्रशंसन्तमर्जुनं कुपितस्तदा\n",
    "07160021c": "द्रोणं तव सुतो राजन्पुनरेवेदमब्रवीत्\n",
    "07160022a": "अहं दुःशासनः कर्णः शकुनिर्मातुलश्च मे\n",
    "07160022c": "हनिष्यामोऽर्जुनं संख्ये द्वैधीकृत्याद्य भारतीम्\n",
    "07160023a": "तस्य तद्वचनं श्रुत्वा भारद्वाजो हसन्निव\n",
    "07160023c": "अन्ववर्तत राजानं स्वस्ति तेऽस्त्विति चाब्रवीत्\n",
    "07160024a": "को हि गाण्डीवधन्वानं ज्वलन्तमिव तेजसा\n",
    "07160024c": "अक्षयं क्षपयेत्कश्चित्क्षत्रियः क्षत्रियर्षभम्\n",
    "07160025a": "तं न वित्तपतिर्नेन्द्रो न यमो न जलेश्वरः\n",
    "07160025c": "नासुरोरगरक्षांसि क्षपयेयुः सहायुधम्\n",
    "07160026a": "मूढास्त्वेतानि भाषन्ते यानीमान्यात्थ भारत\n",
    "07160026c": "युद्धे ह्यर्जुनमासाद्य स्वस्तिमान्को व्रजेद्गृहान्\n",
    "07160027a": "त्वं तु सर्वातिशङ्कित्वान्निष्ठुरः पापनिश्चयः\n",
    "07160027c": "श्रेयसस्त्वद्धिते युक्तांस्तत्तद्वक्तुमिहेच्छसि\n",
    "07160028a": "गच्छ त्वमपि कौन्तेयमात्मार्थेभ्यो हि माचिरम्\n",
    "07160028c": "त्वमप्याशंससे योद्धुं कुलजः क्षत्रियो ह्यसि\n",
    "07160029a": "इमान्किं पार्थिवान्सर्वान्घातयिष्यस्यनागसः\n",
    "07160029c": "त्वमस्य मूलं वैरस्य तस्मादासादयार्जुनम्\n",
    "07160030a": "एष ते मातुलः प्राज्ञः क्षत्रधर्ममनुव्रतः\n",
    "07160030c": "दूर्द्यूतदेवी गान्धारिः प्रयात्वर्जुनमाहवे\n",
    "07160031a": "एषोऽक्षकुशलो जिह्मो द्यूतकृत्कितवः शठः\n",
    "07160031c": "देविता निकृतिप्रज्ञो युधि जेष्यति पाण्डवान्\n",
    "07160032a": "त्वया कथितमत्यन्तं कर्णेन सह हृष्टवत्\n",
    "07160032c": "असकृच्छून्यवन्मोहाद्धृतराष्ट्रस्य शृण्वतः\n",
    "07160033a": "अहं च तात कर्णश्च भ्राता दुःशासनश्च मे\n",
    "07160033c": "पाण्डुपुत्रान्हनिष्यामः सहिताः समरे त्रयः\n",
    "07160034a": "इति ते कत्थमानस्य श्रुतं संसदि संसदि\n",
    "07160034c": "अनुतिष्ठ प्रतिज्ञां तां सत्यवाग्भव तैः सह\n",
    "07160035a": "एष ते पाण्डवः शत्रुरविषह्योऽग्रतः स्थितः\n",
    "07160035c": "क्षत्रधर्ममवेक्षस्व श्लाघ्यस्तव वधो जयात्\n",
    "07160036a": "दत्तं भुक्तमधीतं च प्राप्तमैश्वर्यमीप्सितम्\n",
    "07160036c": "कृतकृत्योऽनृणश्चासि मा भैर्युध्यस्व पाण्डवम्\n",
    "07160037a": "इत्युक्त्वा समरे द्रोणो न्यवर्तत यतः परे\n",
    "07160037c": "द्वैधीकृत्य ततः सेनां युद्धं समभवत्तदा\n",
    "07161001": "संजय उवाच\n",
    "07161001a": "त्रिभागमात्रशेषायां रात्र्यां युद्धमवर्तत\n",
    "07161001c": "कुरूणां पाण्डवानां च संहृष्टानां विशां पते\n",
    "07161002a": "अथ चन्द्रप्रभां मुष्णन्नादित्यस्य पुरःसरः\n",
    "07161002c": "अरुणोऽभ्युदयां चक्रे ताम्रीकुर्वन्निवाम्बरम्\n",
    "07161003a": "ततो द्वैधीकृते सैन्ये द्रोणः सोमकपाण्डवान्\n",
    "07161003c": "अभ्यद्रवत्सपाञ्चालान्दुर्योधनपुरोगमः\n",
    "07161004a": "द्वैधीभूतान्कुरून्दृष्ट्वा माधवोऽर्जुनमब्रवीत्\n",
    "07161004c": "सपत्नान्सव्यतः कुर्मि सव्यसाचिन्निमान्कुरून्\n",
    "07161005a": "स माधवमनुज्ञाय कुरुष्वेति धनंजयः\n",
    "07161005c": "द्रोणकर्णौ महेष्वासौ सव्यतः पर्यवर्तत\n",
    "07161006a": "अभिप्रायं तु कृष्णस्य ज्ञात्वा परपुरंजयः\n",
    "07161006c": "आजिशीर्षगतं दृष्ट्वा भीमसेनं समासदत्\n",
    "07161007": "भीम उवाच\n",
    "07161007a": "अर्जुनार्जुन बीभत्सो शृणु मे तत्त्वतो वचः\n",
    "07161007c": "यदर्थं क्षत्रिया सूते तस्य कालोऽयमागतः\n",
    "07161008a": "अस्मिंश्चेदागते काले श्रेयो न प्रतिपत्स्यसे\n",
    "07161008c": "असंभावितरूपः सन्नानृशंस्यं करिष्यसि\n",
    "07161009a": "सत्यश्रीधर्मयशसां वीर्येणानृण्यमाप्नुहि\n",
    "07161009c": "भिन्ध्यनीकं युधां श्रेष्ठ सव्यसाचिन्निमान्कुरु\n",
    "07161010": "संजय उवाच\n",
    "07161010a": "स सव्यसाची भीमेन चोदितः केशवेन च\n",
    "07161010c": "कर्णद्रोणावतिक्रम्य समन्तात्पर्यवारयत्\n",
    "07161011a": "तमाजिशीर्षमायान्तं दहन्तं क्षत्रियर्षभान्\n",
    "07161011c": "पराक्रान्तं पराक्रम्य यतन्तः क्षत्रियर्षभाः\n",
    "07161011e": "नाशक्नुवन्वारयितुं वर्धमानमिवानलम्\n",
    "07161012a": "अथ दुर्योधनः कर्णः शकुनिश्चापि सौबलः\n",
    "07161012c": "अभ्यवर्षञ्शरव्रातैः कुन्तीपुत्रं धनंजयम्\n",
    "07161013a": "तेषामस्त्राणि सर्वेषामुत्तमास्त्रविदां वरः\n",
    "07161013c": "कदर्थीकृत्य राजेन्द्र शरवर्षैरवाकिरत्\n",
    "07161014a": "अस्त्रैरस्त्राणि संवार्य लघुहस्तो धनंजयः\n",
    "07161014c": "सर्वानविध्यन्निशितैर्दशभिर्दशभिः शरैः\n",
    "07161015a": "उद्धूता रजसो वृष्टिः शरवृष्टिस्तथैव च\n",
    "07161015c": "तमश्च घोरं शब्दश्च तदा समभवन्महान्\n",
    "07161016a": "न द्यौर्न भूमिर्न दिशः प्राज्ञायन्त तथा गते\n",
    "07161016c": "सैन्येन रजसा मूढं सर्वमन्धमिवाभवत्\n",
    "07161017a": "नैव ते न वयं राजन्प्रज्ञासिष्म परस्परम्\n",
    "07161017c": "उद्देशेन हि तेन स्म समयुध्यन्त पार्थिवाः\n",
    "07161018a": "विरथा रथिनो राजन्समासाद्य परस्परम्\n",
    "07161018c": "केशेषु समसज्जन्त कवचेषु भुजेषु च\n",
    "07161019a": "हताश्वा हतसूताश्च निश्चेष्टा रथिनस्तदा\n",
    "07161019c": "जीवन्त इव तत्र स्म व्यदृश्यन्त भयार्दिताः\n",
    "07161020a": "हतान्गजान्समाश्लिष्य पर्वतानिव वाजिनः\n",
    "07161020c": "गतसत्त्वा व्यदृश्यन्त तथैव सह सादिभिः\n",
    "07161021a": "ततस्त्वभ्यवसृत्यैव संग्रामादुत्तरां दिशम्\n",
    "07161021c": "अतिष्ठदाहवे द्रोणो विधूम इव पावकः\n",
    "07161022a": "तमाजिशीर्षादेकान्तमपक्रान्तं निशाम्य तु\n",
    "07161022c": "समकम्पन्त सैन्यानि पाण्डवानां विशां पते\n",
    "07161023a": "भ्राजमानं श्रिया युक्तं ज्वलन्तमिव तेजसा\n",
    "07161023c": "द्रोणं दृष्ट्वारयस्त्रेसुश्चेलुर्मम्लुश्च मारिष\n",
    "07161024a": "आह्वयन्तं परानीकं प्रभिन्नमिव वारणम्\n",
    "07161024c": "नैनं शशंसिरे जेतुं दानवा वासवं यथा\n",
    "07161025a": "केचिदासन्निरुत्साहाः केचित्क्रुद्धा मनस्विनः\n",
    "07161025c": "विस्मिताश्चाभवन्केचित्केचिदासन्नमर्षिताः\n",
    "07161026a": "हस्तैर्हस्ताग्रमपरे प्रत्यपिंषन्नराधिपाः\n",
    "07161026c": "अपरे दशनैरोष्ठानदशन्क्रोधमूर्छिताः\n",
    "07161027a": "व्याक्षिपन्नायुधानन्ये ममृदुश्चापरे भुजान्\n",
    "07161027c": "अन्ये चान्वपतन्द्रोणं त्यक्तात्मानो महौजसः\n",
    "07161028a": "पाञ्चालास्तु विशेषेण द्रोणसायकपीडिताः\n",
    "07161028c": "समसज्जन्त राजेन्द्र समरे भृशवेदनाः\n",
    "07161029a": "ततो विराटद्रुपदौ द्रोणं प्रतिययू रणे\n",
    "07161029c": "तथा चरन्तं संग्रामे भृशं समरदुर्जयम्\n",
    "07161030a": "द्रुपदस्य ततः पौत्रास्त्रय एव विशां पते\n",
    "07161030c": "चेदयश्च महेष्वासा द्रोणमेवाभ्ययुर्युधि\n",
    "07161031a": "तेषां द्रुपदपौत्राणां त्रयाणां निशितैः शरैः\n",
    "07161031c": "त्रिभिर्द्रोणोऽहरत्प्राणांस्ते हता न्यपतन्भुवि\n",
    "07161032a": "ततो द्रोणोऽजयद्युद्धे चेदिकेकयसृञ्जयान्\n",
    "07161032c": "मत्स्यांश्चैवाजयत्सर्वान्भारद्वाजो महारथः\n",
    "07161033a": "ततस्तु द्रुपदः क्रोधाच्छरवर्षमवाकिरत्\n",
    "07161033c": "द्रोणं प्रति महाराज विराटश्चैव संयुगे\n",
    "07161034a": "ततो द्रोणः सुपीताभ्यां भल्लाभ्यामरिमर्दनः\n",
    "07161034c": "द्रुपदं च विराटं च प्रैषीद्वैवस्वतक्षयम्\n",
    "07161035a": "हते विराटे द्रुपदे केकयेषु तथैव च\n",
    "07161035c": "तथैव चेदिमत्स्येषु पाञ्चालेषु तथैव च\n",
    "07161035e": "हतेषु त्रिषु वीरेषु द्रुपदस्य च नप्तृषु\n",
    "07161036a": "द्रोणस्य कर्म तद्दृष्ट्वा कोपदुःखसमन्वितः\n",
    "07161036c": "शशाप रथिनां मध्ये धृष्टद्युम्नो महामनाः\n",
    "07161037a": "इष्टापूर्तात्तथा क्षात्राद्ब्राह्मण्याच्च स नश्यतु\n",
    "07161037c": "द्रोणो यस्याद्य मुच्येत यो वा द्रोणात्पराङ्मुखः\n",
    "07161038a": "इति तेषां प्रतिश्रुत्य मध्ये सर्वधनुष्मताम्\n",
    "07161038c": "आयाद्द्रोणं सहानीकः पाञ्चाल्यः परवीरहा\n",
    "07161038e": "पाञ्चालास्त्वेकतो द्रोणमभ्यघ्नन्पाण्डवान्यतः\n",
    "07161039a": "दुर्योधनश्च कर्णश्च शकुनिश्चापि सौबलः\n",
    "07161039c": "सोदर्याश्च यथा मुख्यास्तेऽरक्षन्द्रोणमाहवे\n",
    "07161040a": "रक्ष्यमाणं तथा द्रोणं समरे तैर्महात्मभिः\n",
    "07161040c": "यतमानापि पाञ्चाला न शेकुः प्रतिवीक्षितुम्\n",
    "07161041a": "तत्राक्रुध्यद्भीमसेनो धृष्टद्युम्नस्य मारिष\n",
    "07161041c": "स एनं वाग्भिरुग्राभिस्ततक्ष पुरुषर्षभ\n",
    "07161042a": "द्रुपदस्य कुले जातः सर्वास्त्रेष्वस्त्रवित्तमः\n",
    "07161042c": "कः क्षत्रियो मन्यमानः प्रेक्षेतारिमवस्थितम्\n",
    "07161043a": "पितृपुत्रवधं प्राप्य पुमान्कः परिहापयेत्\n",
    "07161043c": "विशेषतस्तु शपथं शपित्वा राजसंसदि\n",
    "07161044a": "एष वैश्वानर इव समिद्धः स्वेन तेजसा\n",
    "07161044c": "शरचापेन्धनो द्रोणः क्षत्रं दहति तेजसा\n",
    "07161045a": "पुरा करोति निःशेषां पाण्डवानामनीकिनीम्\n",
    "07161045c": "स्थिताः पश्यत मे कर्म द्रोणमेव व्रजाम्यहम्\n",
    "07161046a": "इत्युक्त्वा प्राविशत्क्रुद्धो द्रोणानीकं वृकोदरः\n",
    "07161046c": "दृढैः पूर्णायतोत्सृष्टैर्द्रावयंस्तव वाहिनीम्\n",
    "07161047a": "धृष्टद्युम्नोऽपि पाञ्चाल्यः प्रविश्य महतीं चमूम्\n",
    "07161047c": "आससाद रणे द्रोणं तदासीत्तुमुलं महत्\n",
    "07161048a": "नैव नस्तादृशं युद्धं दृष्टपूर्वं न च श्रुतम्\n",
    "07161048c": "यथा सूर्योदये राजन्समुत्पिञ्जोऽभवन्महान्\n",
    "07161049a": "संसक्तानि व्यदृश्यन्त रथवृन्दानि मारिष\n",
    "07161049c": "हतानि च विकीर्णानि शरीराणि शरीरिणाम्\n",
    "07161050a": "केचिदन्यत्र गच्छन्तः पथि चान्यैरुपद्रुताः\n",
    "07161050c": "विमुखाः पृष्ठतश्चान्ये ताड्यन्ते पार्श्वतोऽपरे\n",
    "07161051a": "तथा संसक्तयुद्धं तदभवद्भृशदारुणम्\n",
    "07161051c": "अथ संध्यागतः सूर्यः क्षणेन समपद्यत\n",
    "07162001": "संजय उवाच\n",
    "07162001a": "ते तथैव महाराज दंशिता रणमूर्धनि\n",
    "07162001c": "संध्यागतं सहस्रांशुमादित्यमुपतस्थिरे\n",
    "07162002a": "उदिते तु सहस्रांशौ तप्तकाञ्चनसप्रभे\n",
    "07162002c": "प्रकाशितेषु लोकेषु पुनर्युद्धमवर्तत\n",
    "07162003a": "द्वंद्वानि यानि तत्रासन्संसक्तानि पुरोदयात्\n",
    "07162003c": "तान्येवाभ्युदिते सूर्ये समसज्जन्त भारत\n",
    "07162004a": "रथैर्हया हयैर्नागाः पादाताश्चापि कुञ्जरैः\n",
    "07162004c": "हया हयैः समाजग्मुः पादाताश्च पदातिभिः\n",
    "07162004e": "संसक्ताश्च वियुक्ताश्च योधाः संन्यपतन्रणे\n",
    "07162005a": "ते रात्रौ कृतकर्माणः श्रान्ताः सूर्यस्य तेजसा\n",
    "07162005c": "क्षुत्पिपासापरीताङ्गा विसंज्ञा बहवोऽभवन्\n",
    "07162006a": "शङ्खभेरीमृदङ्गानां कुञ्जराणां च गर्जताम्\n",
    "07162006c": "विस्फारितविकृष्टानां कार्मुकाणां च कूजताम्\n",
    "07162007a": "शब्दः समभवद्राजन्दिविस्पृग्भरतर्षभ\n",
    "07162007c": "द्रवतां च पदातीनां शस्त्राणां विनिपात्यताम्\n",
    "07162008a": "हयानां हेषतां चैव रथानां च निवर्तताम्\n",
    "07162008c": "क्रोशतां गर्जतां चैव तदासीत्तुमुलं महत्\n",
    "07162009a": "विवृद्धस्तुमुलः शब्दो द्यामगच्छन्महास्वनः\n",
    "07162009c": "नानायुधनिकृत्तानां चेष्टतामातुरः स्वनः\n",
    "07162010a": "भूमावश्रूयत महांस्तदासीत्कृपणं महत्\n",
    "07162010c": "पततां पतितानां च पत्त्यश्वरथहस्तिनाम्\n",
    "07162011a": "तेषु सर्वेष्वनीकेषु व्यतिषक्तेष्वनेकशः\n",
    "07162011c": "स्वे स्वाञ्जघ्नुः परे स्वांश्च स्वे परांश्च परान्परे\n",
    "07162012a": "वीरबाहुविसृष्टाश्च योधेषु च गजेषु च\n",
    "07162012c": "असयः प्रत्यदृश्यन्त वाससां नेजनेष्विव\n",
    "07162013a": "उद्यतप्रतिपिष्टानां खड्गानां वीरबाहुभिः\n",
    "07162013c": "स एव शब्दस्तद्रूपो वाससां निज्यतामिव\n",
    "07162014a": "अर्धासिभिस्तथा खड्गैस्तोमरैः सपरश्वधैः\n",
    "07162014c": "निकृष्टयुद्धं संसक्तं महदासीत्सुदारुणम्\n",
    "07162015a": "गजाश्वकायप्रभवां नरदेहप्रवाहिनीम्\n",
    "07162015c": "शस्त्रमत्स्यसुसंपूर्णां मांसशोणितकर्दमाम्\n",
    "07162016a": "आर्तनादस्वनवतीं पताकावस्त्रफेनिलाम्\n",
    "07162016c": "नदीं प्रावर्तयन्वीराः परलोकप्रवाहिनीम्\n",
    "07162017a": "शरशक्त्यर्दिताः क्लान्ता रात्रिमूढाल्पचेतसः\n",
    "07162017c": "विष्टभ्य सर्वगात्राणि व्यतिष्ठन्गजवाजिनः\n",
    "07162017e": "संशुष्कवदना वीराः शिरोभिश्चारुकुण्डलैः\n",
    "07162018a": "युद्धोपकरणैश्चान्यैस्तत्र तत्र प्रकाशितैः\n",
    "07162018c": "क्रव्यादसंघैराकीर्णं मृतैरर्धमृतैरपि\n",
    "07162018e": "नासीद्रथपथस्तत्र सर्वमायोधनं प्रति\n",
    "07162019a": "मज्जत्सु चक्रेषु रथान्सत्त्वमास्थाय वाजिनः\n",
    "07162019c": "कथंचिदवहञ्श्रान्ता वेपमानाः शरार्दिताः\n",
    "07162019e": "कुलसत्त्वबलोपेता वाजिनो वारणोपमाः\n",
    "07162020a": "विह्वलं तत्समुद्भ्रान्तं सभयं भारतातुरम्\n",
    "07162020c": "बलमासीत्तदा सर्वमृते द्रोणार्जुनावुभौ\n",
    "07162021a": "तावेवास्तां निलयनं तावार्तायनमेव च\n",
    "07162021c": "तावेवान्ये समासाद्य जग्मुर्वैवस्वतक्षयम्\n",
    "07162022a": "आविग्नमभवत्सर्वं कौरवाणां महद्बलम्\n",
    "07162022c": "पाञ्चालानां च संसक्तं न प्राज्ञायत किंचन\n",
    "07162023a": "अन्तकाक्रीडसदृशे भीरूणां भयवर्धने\n",
    "07162023c": "पृथिव्यां राजवंशानामुत्थिते महति क्षये\n",
    "07162024a": "न तत्र कर्णं न द्रोणं नार्जुनं न युधिष्ठिरम्\n",
    "07162024c": "न भीमसेनं न यमौ न पाञ्चाल्यं न सात्यकिम्\n",
    "07162025a": "न च दुःशासनं द्रौणिं न दुर्योधनसौबलौ\n",
    "07162025c": "न कृपं मद्रराजं वा कृतवर्माणमेव च\n",
    "07162026a": "न चान्यान्नैव चात्मानं न क्षितिं न दिशस्तथा\n",
    "07162026c": "पश्याम राजन्संसक्तान्सैन्येन रजसावृतान्\n",
    "07162027a": "संभ्रान्ते तुमुले घोरे रजोमेघे समुत्थिते\n",
    "07162027c": "द्वितीयामिव संप्राप्ताममन्यन्त निशां तदा\n",
    "07162028a": "न ज्ञायन्ते कौरवेया न पाञ्चाला न पाण्डवाः\n",
    "07162028c": "न दिशो न दिवं नोर्वीं न समं विषमं तथा\n",
    "07162029a": "हस्तसंस्पर्शमापन्नान्परान्वाप्यथ वा स्वकान्\n",
    "07162029c": "न्यपातयंस्तदा युद्धे नराः स्म विजयैषिणः\n",
    "07162030a": "उद्धूतत्वात्तु रजसः प्रसेकाच्छोणितस्य च\n",
    "07162030c": "प्रशशाम रजो भौमं शीघ्रत्वादनिलस्य च\n",
    "07162031a": "तत्र नागा हया योधा रथिनोऽथ पदातयः\n",
    "07162031c": "पारिजातवनानीव व्यरोचन्रुधिरोक्षिताः\n",
    "07162032a": "ततो दुर्योधनः कर्णो द्रोणो दुःशासनस्तथा\n",
    "07162032c": "पाण्डवैः समसज्जन्त चतुर्भिश्चतुरो रथाः\n",
    "07162033a": "दुर्योधनः सह भ्रात्रा यमाभ्यां समसज्जत\n",
    "07162033c": "वृकोदरेण राधेयो भारद्वाजेन चार्जुनः\n",
    "07162034a": "तद्घोरं महदाश्चर्यं सर्वे प्रैक्षन्समन्ततः\n",
    "07162034c": "रथर्षभाणामुग्राणां संनिपातममानुषम्\n",
    "07162035a": "रथमार्गैर्विचित्रैश्च विचित्ररथसंकुलम्\n",
    "07162035c": "अपश्यन्रथिनो युद्धं विचित्रं चित्रयोधिनाम्\n",
    "07162036a": "यतमानाः पराक्रान्ताः परस्परजिगीषवः\n",
    "07162036c": "जीमूता इव घर्मान्ते शरवर्षैरवाकिरन्\n",
    "07162037a": "ते रथान्सूर्यसंकाशानास्थिताः पुरुषर्षभाः\n",
    "07162037c": "अशोभन्त यथा मेघाः शारदाः समुपस्थिताः\n",
    "07162038a": "स्पर्धिनस्ते महेष्वासाः कृतयत्ना धनुर्धराः\n",
    "07162038c": "अभ्यगच्छंस्तथान्योन्यं मत्ता गजवृषा इव\n",
    "07162039a": "न नूनं देहभेदोऽस्ति काले तस्मिन्समागते\n",
    "07162039c": "यत्र सर्वे न युगपद्व्यशीर्यन्त महारथाः\n",
    "07162040a": "बाहुभिश्चरणैश्छिन्नैः शिरोभिश्चारुकुण्डलैः\n",
    "07162040c": "कार्मुकैर्विशिखैः प्रासैः खड्गैः परशुपट्टिशैः\n",
    "07162041a": "नालीकक्षुरनाराचैर्नखरैः शक्तितोमरैः\n",
    "07162041c": "अन्यैश्च विविधाकारैर्धौतैः प्रहरणोत्तमैः\n",
    "07162042a": "चित्रैश्च विविधाकारैः शरीरावरणैरपि\n",
    "07162042c": "विचित्रैश्च रथैर्भग्नैर्हतैश्च गजवाजिभिः\n",
    "07162043a": "शून्यैश्च नगराकारैर्हतयोधध्वजै रथैः\n",
    "07162043c": "अमनुष्यैर्हयैस्त्रस्तैः कृष्यमाणैस्ततस्ततः\n",
    "07162044a": "वातायमानैरसकृद्धतवीरैरलंकृतैः\n",
    "07162044c": "व्यजनैः कङ्कटैश्चैव ध्वजैश्च विनिपातितैः\n",
    "07162045a": "छत्रैराभरणैर्वस्त्रैर्माल्यैश्च सुसुगन्धिभिः\n",
    "07162045c": "हारैः किरीटैर्मुकुटैरुष्णीषैः किङ्किणीगणैः\n",
    "07162046a": "उरस्यैर्मणिभिर्निष्कैश्चूडामणिभिरेव च\n",
    "07162046c": "आसीदायोधनं तत्र नभस्तारागणैरिव\n",
    "07162047a": "ततो दुर्योधनस्यासीन्नकुलेन समागमः\n",
    "07162047c": "अमर्षितेन क्रुद्धस्य क्रुद्धेनामर्षितस्य च\n",
    "07162048a": "अपसव्यं चकाराथ माद्रीपुत्रस्तवात्मजम्\n",
    "07162048c": "किरञ्शरशतैर्हृष्टस्तत्र नादो महानभूत्\n",
    "07162049a": "अपसव्यं कृतः संख्ये भ्रातृव्येनात्यमर्षिणा\n",
    "07162049c": "सोऽमर्षितस्तमप्याजौ प्रतिचक्रेऽपसव्यतः\n",
    "07162050a": "ततः प्रतिचिकीर्षन्तमपसव्यं तु ते सुतम्\n",
    "07162050c": "न्यवारयत तेजस्वी नकुलश्चित्रमार्गवित्\n",
    "07162051a": "सर्वतो विनिवार्यैनं शरजालेन पीडयन्\n",
    "07162051c": "विमुखं नकुलश्चक्रे तत्सैन्याः समपूजयन्\n",
    "07162052a": "तिष्ठ तिष्ठेति नकुलो बभाषे तनयं तव\n",
    "07162052c": "संस्मृत्य सर्वदुःखानि तव दुर्मन्त्रितेन च\n",
    "07163001": "संजय उवाच\n",
    "07163001a": "ततो दुःशासनः क्रुद्धः सहदेवमुपाद्रवत्\n",
    "07163001c": "रथवेगेन तीव्रेण कम्पयन्निव मेदिनीम्\n",
    "07163002a": "तस्यापतत एवाशु भल्लेनामित्रकर्शनः\n",
    "07163002c": "माद्रीसुतः शिरो यन्तुः सशिरस्त्राणमच्छिनत्\n",
    "07163003a": "नैनं दुःशासनः सूतं नापि कश्चन सैनिकः\n",
    "07163003c": "हृतोत्तमाङ्गमाशुत्वात्सहदेवेन बुद्धवान्\n",
    "07163004a": "यदा त्वसंगृहीतत्वात्प्रयान्त्यश्वा यथासुखम्\n",
    "07163004c": "ततो दुःशासनः सूतं बुद्धवान्गतचेतसम्\n",
    "07163005a": "स हयान्संनिगृह्याजौ स्वयं हयविशारदः\n",
    "07163005c": "युयुधे रथिनां श्रेष्ठश्चित्रं लघु च सुष्ठु च\n",
    "07163006a": "तदस्यापूजयन्कर्म स्वे परे चैव संयुगे\n",
    "07163006c": "हतसूतरथेनाजौ व्यचरद्यदभीतवत्\n",
    "07163007a": "सहदेवस्तु तानश्वांस्तीक्ष्णैर्बाणैरवाकिरत्\n",
    "07163007c": "पीड्यमानाः शरैश्चाशु प्राद्रवंस्ते ततस्ततः\n",
    "07163008a": "स रश्मिषु विषक्तत्वादुत्ससर्ज शरासनम्\n",
    "07163008c": "धनुषा कर्म कुर्वंस्तु रश्मीन्स पुनरुत्सृजत्\n",
    "07163009a": "छिद्रेषु तेषु तं बाणैर्माद्रीपुत्रोऽभ्यवाकिरत्\n",
    "07163009c": "परीप्संस्त्वत्सुतं कर्णस्तदन्तरमवापतत्\n",
    "07163010a": "वृकोदरस्ततः कर्णं त्रिभिर्भल्लैः समाहितैः\n",
    "07163010c": "आकर्णपूर्णैरभ्यघ्नन्बाह्वोरुरसि चानदत्\n",
    "07163011a": "संन्यवर्तत तं कर्णः संघट्टित इवोरगः\n",
    "07163011c": "तदभूत्तुमुलं युद्धं भीमराधेययोस्तदा\n",
    "07163012a": "तौ वृषाविव संक्रुद्धौ विवृत्तनयनावुभौ\n",
    "07163012c": "वेगेन महतान्योन्यं संरब्धावभिपेततुः\n",
    "07163013a": "अभिसंश्लिष्टयोस्तत्र तयोराहवशौण्डयोः\n",
    "07163013c": "अभिन्नशरपातत्वाद्गदायुद्धमवर्तत\n",
    "07163014a": "गदया भीमसेनस्तु कर्णस्य रथकूबरम्\n",
    "07163014c": "बिभेदाशु तदा राजंस्तदद्भुतमिवाभवत्\n",
    "07163015a": "ततो भीमस्य राधेयो गदामादाय वीर्यवान्\n",
    "07163015c": "अवासृजद्रथे तां तु बिभेद गदया गदाम्\n",
    "07163016a": "ततो भीमः पुनर्गुर्वीं चिक्षेपाधिरथेर्गदाम्\n",
    "07163016c": "तां शरैर्दशभिः कर्णः सुपुङ्खैः सुसमाहितैः\n",
    "07163016e": "प्रत्यविध्यत्पुनश्चान्यैः सा भीमं पुनराव्रजत्\n",
    "07163017a": "तस्याः प्रतिनिपातेन भीमस्य विपुलो ध्वजः\n",
    "07163017c": "पपात सारथिश्चास्य मुमोह गदया हतः\n",
    "07163018a": "स कर्णे सायकानष्टौ व्यसृजत्क्रोधमूर्छितः\n",
    "07163018c": "ध्वजे शरासने चैव शरावापे च भारत\n",
    "07163019a": "ततः पुनस्तु राधेयो हयानस्य रथेषुभिः\n",
    "07163019c": "ऋष्यवर्णाञ्जघानाशु तथोभौ पार्ष्णिसारथी\n",
    "07163020a": "स विपन्नरथो भीमो नकुलस्याप्लुतो रथम्\n",
    "07163020c": "हरिर्यथा गिरेः शृङ्गं समाक्रामदरिंदमः\n",
    "07163021a": "तथा द्रोणार्जुनौ चित्रमयुध्येतां महारथौ\n",
    "07163021c": "आचार्यशिष्यौ राजेन्द्र कृतप्रहरणौ युधि\n",
    "07163022a": "लघुसंधानयोगाभ्यां रथयोश्च रणेन च\n",
    "07163022c": "मोहयन्तौ मनुष्याणां चक्षूंषि च मनांसि च\n",
    "07163023a": "उपारमन्त ते सर्वे योधास्माकं परे तथा\n",
    "07163023c": "अदृष्टपूर्वं पश्यन्तस्तद्युद्धं गुरुशिष्ययोः\n",
    "07163024a": "विचित्रान्पृतनामध्ये रथमार्गानुदीर्यतः\n",
    "07163024c": "अन्योन्यमपसव्यं च कर्तुं वीरौ तदैषतुः\n",
    "07163024e": "पराक्रमं तयोर्योधा ददृशुस्तं सुविस्मिताः\n",
    "07163025a": "तयोः समभवद्युद्धं द्रोणपाण्डवयोर्महत्\n",
    "07163025c": "आमिषार्थं महाराज गगने श्येनयोरिव\n",
    "07163026a": "यद्यच्चकार द्रोणस्तु कुन्तीपुत्रजिगीषया\n",
    "07163026c": "तत्तत्प्रतिजघानाशु प्रहसंस्तस्य पाण्डवः\n",
    "07163027a": "यदा द्रोणो न शक्नोति पाण्डवस्य विशेषणे\n",
    "07163027c": "ततः प्रादुश्चकारास्त्रमस्त्रमार्गविशारदः\n",
    "07163028a": "ऐन्द्रं पाशुपतं त्वाष्ट्रं वायव्यमथ वारुणम्\n",
    "07163028c": "मुक्तं मुक्तं द्रोणचापात्तज्जघान धनंजयः\n",
    "07163029a": "अस्त्राण्यस्त्रैर्यदा तस्य विधिवद्धन्ति पाण्डवः\n",
    "07163029c": "ततोऽस्त्रैः परमैर्दिव्यैर्द्रोणः पार्थमवाकिरत्\n",
    "07163030a": "यद्यदस्त्रं स पार्थाय प्रयुङ्क्ते विजिगीषया\n",
    "07163030c": "तस्यास्त्रस्य विघातार्थं तत्तत्स कुरुतेऽर्जुनः\n",
    "07163031a": "स वध्यमानेष्वस्त्रेषु दिव्येष्वपि यथाविधि\n",
    "07163031c": "अर्जुनेनार्जुनं द्रोणो मनसैवाभ्यपूजयत्\n",
    "07163032a": "मेने चात्मानमधिकं पृथिव्यामपि भारत\n",
    "07163032c": "तेन शिष्येण सर्वेभ्यः शस्त्रविद्भ्यः समन्ततः\n",
    "07163033a": "वार्यमाणस्तु पार्थेन तथा मध्ये महात्मनाम्\n",
    "07163033c": "यतमानोऽर्जुनं प्रीत्या प्रत्यवारयदुत्स्मयन्\n",
    "07163034a": "ततोऽन्तरिक्षे देवाश्च गन्धर्वाश्च सहस्रशः\n",
    "07163034c": "ऋषयः सिद्धसंघाश्च व्यतिष्ठन्त दिदृक्षया\n",
    "07163035a": "तदप्सरोभिराकीर्णं यक्षराक्षससंकुलम्\n",
    "07163035c": "श्रीमदाकाशमभवद्भूयो मेघाकुलं यथा\n",
    "07163036a": "तत्र स्मान्तर्हिता वाचो व्यचरन्त पुनः पुनः\n",
    "07163036c": "द्रोणस्य स्तवसंयुक्ताः पार्थस्य च महात्मनः\n",
    "07163036e": "विसृज्यमानेष्वस्त्रेषु ज्वालयत्सु दिशो दश\n",
    "07163037a": "नैवेदं मानुषं युद्धं नासुरं न च राक्षसम्\n",
    "07163037c": "न दैवं न च गान्धर्वं ब्राह्मं ध्रुवमिदं परम्\n",
    "07163037e": "विचित्रमिदमाश्चर्यं न नो दृष्टं न च श्रुतम्\n",
    "07163038a": "अति पाण्डवमाचार्यो द्रोणं चाप्यति पाण्डवः\n",
    "07163038c": "नानयोरन्तरं द्रष्टुं शक्यमस्त्रेण केनचित्\n",
    "07163039a": "यदि रुद्रो द्विधाकृत्य युध्येतात्मानमात्मना\n",
    "07163039c": "तत्र शक्योपमा कर्तुमन्यत्र तु न विद्यते\n",
    "07163040a": "ज्ञानमेकस्थमाचार्ये ज्ञानं योगश्च पाण्डवे\n",
    "07163040c": "शौर्यमेकस्थमाचार्ये बलं शौर्यं च पाण्डवे\n",
    "07163041a": "नेमौ शक्यौ महेष्वासौ रणे क्षेपयितुं परैः\n",
    "07163041c": "इच्छमानौ पुनरिमौ हन्येतां सामरं जगत्\n",
    "07163042a": "इत्यब्रुवन्महाराज दृष्ट्वा तौ पुरुषर्षभौ\n",
    "07163042c": "अन्तर्हितानि भूतानि प्रकाशानि च संघशः\n",
    "07163043a": "ततो द्रोणो ब्राह्ममस्त्रं प्रादुश्चक्रे महामतिः\n",
    "07163043c": "संतापयन्रणे पार्थं भूतान्यन्तर्हितानि च\n",
    "07163044a": "ततश्चचाल पृथिवी सपर्वतवनद्रुमा\n",
    "07163044c": "ववौ च विषमो वायुः सागराश्चापि चुक्षुभुः\n",
    "07163045a": "ततस्त्रासो महानासीत्कुरुपाण्डवसेनयोः\n",
    "07163045c": "सर्वेषां चैव भूतानामुद्यतेऽस्त्रे महात्मना\n",
    "07163046a": "ततः पार्थोऽप्यसंभ्रान्तस्तदस्त्रं प्रतिजघ्निवान्\n",
    "07163046c": "ब्रह्मास्त्रेणैव राजेन्द्र ततः सर्वमशीशमत्\n",
    "07163047a": "यदा न गम्यते पारं तयोरन्यतरस्य वा\n",
    "07163047c": "ततः संकुलयुद्धेन तद्युद्धं व्यकुलीकृतम्\n",
    "07163048a": "नाज्ञायत ततः किंचित्पुनरेव विशां पते\n",
    "07163048c": "प्रवृत्ते तुमुले युद्धे द्रोणपाण्डवयोर्मृधे\n",
    "07163049a": "शरजालैः समाकीर्णे मेघजालैरिवाम्बरे\n",
    "07163049c": "न स्म संपतते कश्चिदन्तरिक्षचरस्तदा\n",
    "07164001": "संजय उवाच\n",
    "07164001a": "तस्मिंस्तथा वर्तमाने नराश्वगजसंक्षये\n",
    "07164001c": "दुःशासनो महाराज धृष्टद्युम्नमयोधयत्\n",
    "07164002a": "स तु रुक्मरथासक्तो दुःशासनशरार्दितः\n",
    "07164002c": "अमर्षात्तव पुत्रस्य शरैर्वाहानवाकिरत्\n",
    "07164003a": "क्षणेन स रथस्तस्य सध्वजः सहसारथिः\n",
    "07164003c": "नादृश्यत महाराज पार्षतस्य शरैश्चितः\n",
    "07164004a": "दुःशासनस्तु राजेन्द्र पाञ्चाल्यस्य महात्मनः\n",
    "07164004c": "नाशकत्प्रमुखे स्थातुं शरजालप्रपीडितः\n",
    "07164005a": "स तु दुःशासनं बाणैर्विमुखीकृत्य पार्षतः\n",
    "07164005c": "किरञ्शरसहस्राणि द्रोणमेवाभ्ययाद्रणे\n",
    "07164006a": "प्रत्यपद्यत हार्दिक्यः कृतवर्मा तदन्तरम्\n",
    "07164006c": "सोदर्याणां त्रयश्चैव त एनं पर्यवारयन्\n",
    "07164007a": "तं यमौ पृष्ठतोऽन्वैतां रक्षन्तौ पुरुषर्षभौ\n",
    "07164007c": "द्रोणायाभिमुखं यान्तं दीप्यमानमिवानलम्\n",
    "07164008a": "संप्रहारमकुर्वंस्ते सर्वे सप्त महारथाः\n",
    "07164008c": "अमर्षिताः सत्त्ववन्तः कृत्वा मरणमग्रतः\n",
    "07164009a": "शुद्धात्मानः शुद्धवृत्ता राजन्स्वर्गपुरस्कृताः\n",
    "07164009c": "आर्यं युद्धमकुर्वन्त परस्परजिगीषवः\n",
    "07164010a": "शुक्लाभिजनकर्माणो मतिमन्तो जनाधिपाः\n",
    "07164010c": "धर्मयुद्धमयुध्यन्त प्रेक्षन्तो गतिमुत्तमाम्\n",
    "07164011a": "न तत्रासीदधर्मिष्ठमशस्त्रं युद्धमेव च\n",
    "07164011c": "नात्र कर्णी न नालीको न लिप्तो न च वस्तकः\n",
    "07164012a": "न सूची कपिशो नात्र न गवास्थिर्गजास्थिकः\n",
    "07164012c": "इषुरासीन्न संश्लिष्टो न पूतिर्न च जिह्मगः\n",
    "07164013a": "ऋजून्येव विशुद्धानि सर्वे शस्त्राण्यधारयन्\n",
    "07164013c": "सुयुद्धेन पराँल्लोकानीप्सन्तः कीर्तिमेव च\n",
    "07164014a": "तदासीत्तुमुलं युद्धं सर्वदोषविवर्जितम्\n",
    "07164014c": "चतुर्णां तव योधानां तैस्त्रिभिः पाण्डवैः सह\n",
    "07164015a": "धृष्टद्युम्नस्तु तान्हित्वा तव राजन्रथर्षभान्\n",
    "07164015c": "यमाभ्यां वारितान्दृष्ट्वा शीघ्रास्त्रो द्रोणमभ्ययात्\n",
    "07164016a": "निवारितास्तु ते वीरास्तयोः पुरुषसिंहयोः\n",
    "07164016c": "समसज्जन्त चत्वारो वाताः पर्वतयोरिव\n",
    "07164017a": "द्वाभ्यां द्वाभ्यां यमौ सार्धं रथाभ्यां रथपुंगवौ\n",
    "07164017c": "समासक्तौ ततो द्रोणं धृष्टद्युम्नोऽभ्यवर्तत\n",
    "07164018a": "दृष्ट्वा द्रोणाय पाञ्चाल्यं व्रजन्तं युद्धदुर्मदम्\n",
    "07164018c": "यमाभ्यां तांश्च संसक्तांस्तदन्तरमुपाद्रवत्\n",
    "07164019a": "दुर्योधनो महाराज किरञ्शोणितभोजनान्\n",
    "07164019c": "तं सात्यकिः शीघ्रतरं पुनरेवाभ्यवर्तत\n",
    "07164020a": "तौ परस्परमासाद्य समीपे कुरुमाधवौ\n",
    "07164020c": "हसमानौ नृशार्दूलावभीतौ समगच्छताम्\n",
    "07164021a": "बाल्ये वृत्तानि सर्वाणि प्रीयमाणौ विचिन्त्य तौ\n",
    "07164021c": "अन्योन्यं प्रेक्षमाणौ च हसमानौ पुनः पुनः\n",
    "07164022a": "अथ दुर्योधनो राजा सात्यकिं प्रत्यभाषत\n",
    "07164022c": "प्रियं सखायं सततं गर्हयन्वृत्तमात्मनः\n",
    "07164023a": "धिक्क्रोधं धिक्सखे लोभं धिङ्मोहं धिगमर्षितम्\n",
    "07164023c": "धिगस्तु क्षात्रमाचारं धिगस्तु बलमौरसम्\n",
    "07164024a": "यत्त्वं मामभिसंधत्से त्वां चाहं शिनिपुंगव\n",
    "07164024c": "त्वं हि प्राणैः प्रियतरो ममाहं च सदा तव\n",
    "07164025a": "स्मरामि तानि सर्वाणि बाल्ये वृत्तानि यानि नौ\n",
    "07164025c": "तानि सर्वाणि जीर्णानि सांप्रतं नौ रणाजिरे\n",
    "07164025e": "किमन्यत्क्रोधलोभाभ्यां युध्यामि त्वाद्य सात्वत\n",
    "07164026a": "तं तथावादिनं राजन्सात्यकिः प्रत्यभाषत\n",
    "07164026c": "प्रहसन्विशिखांस्तीक्ष्णानुद्यम्य परमास्त्रवित्\n",
    "07164027a": "नेयं सभा राजपुत्र न चाचार्यनिवेशनम्\n",
    "07164027c": "यत्र क्रीडितमस्माभिस्तदा राजन्समागतैः\n",
    "07164028": "दुर्योधन उवाच\n",
    "07164028a": "क्व सा क्रीडा गतास्माकं बाल्ये वै शिनिपुंगव\n",
    "07164028c": "क्व च युद्धमिदं भूयः कालो हि दुरतिक्रमः\n",
    "07164029a": "किं नु नो विद्यते कृत्यं धनेन धनलिप्सया\n",
    "07164029c": "यत्र युध्यामहे सर्वे धनलोभात्समागताः\n",
    "07164030": "संजय उवाच\n",
    "07164030a": "तं तथावादिनं तत्र राजानं माधवोऽब्रवीत्\n",
    "07164030c": "एवंवृत्तं सदा क्षत्रं यद्धन्तीह गुरूनपि\n",
    "07164031a": "यदि तेऽहं प्रियो राजञ्जहि मां मा चिरं कृथाः\n",
    "07164031c": "त्वत्कृते सुकृताँल्लोकान्गच्छेयं भरतर्षभ\n",
    "07164032a": "या ते शक्तिर्बलं चैव तत्क्षिप्रं मयि दर्शय\n",
    "07164032c": "नेच्छाम्येतदहं द्रष्टुं मित्राणां व्यसनं महत्\n",
    "07164033a": "इत्येवं व्यक्तमाभाष्य प्रतिभाष्य च सात्यकिः\n",
    "07164033c": "अभ्ययात्तूर्णमव्यग्रो निरपेक्षो विशां पते\n",
    "07164034a": "तमायान्तमभिप्रेक्ष्य प्रत्यगृह्णात्तवात्मजः\n",
    "07164034c": "शरैश्चावाकिरद्राजञ्शैनेयं तनयस्तव\n",
    "07164035a": "ततः प्रववृते युद्धं कुरुमाधवसिंहयोः\n",
    "07164035c": "अन्योन्यं क्रुद्धयोर्घोरं यथा द्विरदसिंहयोः\n",
    "07164036a": "ततः पूर्णायतोत्सृष्टैः सात्वतं युद्धदुर्मदम्\n",
    "07164036c": "दुर्योधनः प्रत्यविध्यद्दशभिर्निशितैः शरैः\n",
    "07164037a": "तं सात्यकिः प्रत्यविध्यत्तथैव दशभिः शरैः\n",
    "07164037c": "पञ्चाशता पुनश्चाजौ त्रिंशता दशभिश्च ह\n",
    "07164038a": "तस्य संदधतश्चेषून्संहितेषुं च कार्मुकम्\n",
    "07164038c": "अच्छिनत्सात्यकिस्तूर्णं शरैश्चैवाभ्यवीवृषत्\n",
    "07164039a": "स गाढविद्धो व्यथितः प्रत्यपायाद्रथान्तरम्\n",
    "07164039c": "दुर्योधनो महाराज दाशार्हशरपीडितः\n",
    "07164040a": "समाश्वस्य तु पुत्रस्ते सात्यकिं पुनरभ्ययात्\n",
    "07164040c": "विसृजन्निषुजालानि युयुधानरथं प्रति\n",
    "07164041a": "तथैव सात्यकिर्बाणान्दुर्योधनरथं प्रति\n",
    "07164041c": "प्रततं व्यसृजद्राजंस्तत्संकुलमवर्तत\n",
    "07164042a": "तत्रेषुभिः क्षिप्यमाणैः पतद्भिश्च समन्ततः\n",
    "07164042c": "अग्नेरिव महाकक्षे शब्दः समभवन्महान्\n",
    "07164043a": "तत्राभ्यधिकमालक्ष्य माधवं रथसत्तमम्\n",
    "07164043c": "क्षिप्रमभ्यपतत्कर्णः परीप्संस्तनयं तव\n",
    "07164044a": "न तु तं मर्षयामास भीमसेनो महाबलः\n",
    "07164044c": "अभ्ययात्त्वरितः कर्णं विसृजन्सायकान्बहून्\n",
    "07164045a": "तस्य कर्णः शितान्बाणान्प्रतिहन्य हसन्निव\n",
    "07164045c": "धनुः शरांश्च चिच्छेद सूतं चाभ्यहनच्छरैः\n",
    "07164046a": "भीमसेनस्तु संक्रुद्धो गदामादाय पाण्डवः\n",
    "07164046c": "ध्वजं धनुश्च सूतं च संममर्दाहवे रिपोः\n",
    "07164047a": "अमृष्यमाणः कर्णस्तु भीमसेनमयुध्यत\n",
    "07164047c": "विविधैरिषुजालैश्च नानाशस्त्रैश्च संयुगे\n",
    "07164048a": "संकुले वर्तमाने तु राजा धर्मसुतोऽब्रवीत्\n",
    "07164048c": "पाञ्चालानां नरव्याघ्रान्मत्स्यानां च नरर्षभान्\n",
    "07164049a": "ये नः प्राणाः शिरो ये नो ये नो योधा महाबलाः\n",
    "07164049c": "त एते धार्तराष्ट्रेषु विषक्ताः पुरुषर्षभाः\n",
    "07164050a": "किं तिष्ठत यथा मूढाः सर्वे विगतचेतसः\n",
    "07164050c": "तत्र गच्छत यत्रैते युध्यन्ते मामका रथाः\n",
    "07164051a": "क्षत्रधर्मं पुरस्कृत्य सर्व एव गतज्वराः\n",
    "07164051c": "जयन्तो वध्यमाना वा गतिमिष्टां गमिष्यथ\n",
    "07164052a": "जित्वा च बहुभिर्यज्ञैर्यक्ष्यध्वं भूरिदक्षिणैः\n",
    "07164052c": "हता वा देवसाद्भूत्वा लोकान्प्राप्स्यथ पुष्कलान्\n",
    "07164053a": "ते राज्ञा चोदिता वीरा योत्स्यमाना महारथाः\n",
    "07164053c": "चतुर्धा वहिनीं कृत्वा त्वरिता द्रोणमभ्ययुः\n",
    "07164054a": "पाञ्चालास्त्वेकतो द्रोणमभ्यघ्नन्बहुभिः शरैः\n",
    "07164054c": "भीमसेनपुरोगाश्च एकतः पर्यवारयन्\n",
    "07164055a": "आसंस्तु पाण्डुपुत्राणां त्रयोऽजिह्मा महारथाः\n",
    "07164055c": "यमौ च भीमसेनश्च प्राक्रोशन्त धनंजयम्\n",
    "07164056a": "अभिद्रवार्जुन क्षिप्रं कुरून्द्रोणादपानुद\n",
    "07164056c": "तत एनं हनिष्यन्ति पाञ्चाला हतरक्षिणम्\n",
    "07164057a": "कौरवेयांस्ततः पार्थः सहसा समुपाद्रवत्\n",
    "07164057c": "पाञ्चालानेव तु द्रोणो धृष्टद्युम्नपुरोगमान्\n",
    "07164058a": "पाञ्चालानां ततो द्रोणोऽप्यकरोत्कदनं महत्\n",
    "07164058c": "यथा क्रुद्धो रणे शक्रो दानवानां क्षयं पुरा\n",
    "07164059a": "द्रोणास्त्रेण महाराज वध्यमानाः परे युधि\n",
    "07164059c": "नात्रसन्त रणे द्रोणात्सत्त्ववन्तो महारथाः\n",
    "07164060a": "वध्यमाना महाराज पाञ्चालाः सृञ्जयास्तथा\n",
    "07164060c": "द्रोणमेवाभ्ययुर्युद्धे मोहयन्तो महारथम्\n",
    "07164061a": "तेषां तूत्साद्यमानानां पाञ्चालानां समन्ततः\n",
    "07164061c": "अभवद्भैरवो नादो वध्यतां शरशक्तिभिः\n",
    "07164062a": "वध्यमानेषु संग्रामे पाञ्चालेषु महात्मना\n",
    "07164062c": "उदीर्यमाणे द्रोणास्त्रे पाण्डवान्भयमाविशत्\n",
    "07164063a": "दृष्ट्वाश्वनरसंघानां विपुलं च क्षयं युधि\n",
    "07164063c": "पाण्डवेया महाराज नाशंसुर्विजयं तदा\n",
    "07164064a": "कच्चिद्द्रोणो न नः सर्वान्क्षपयेत्परमास्त्रवित्\n",
    "07164064c": "समिद्धः शिशिरापाये दहन्कक्षमिवानलः\n",
    "07164065a": "न चैनं संयुगे कश्चित्समर्थः प्रतिवीक्षितुम्\n",
    "07164065c": "न चैनमर्जुनो जातु प्रतियुध्येत धर्मवित्\n",
    "07164066a": "त्रस्तान्कुन्तीसुतान्दृष्ट्वा द्रोणसायकपीडितान्\n",
    "07164066c": "मतिमाञ्श्रेयसे युक्तः केशवोऽर्जुनमब्रवीत्\n",
    "07164067a": "नैष युद्धेन संग्रामे जेतुं शक्यः कथंचन\n",
    "07164067c": "अपि वृत्रहणा युद्धे रथयूथपयूथपः\n",
    "07164068a": "आस्थीयतां जये योगो धर्ममुत्सृज्य पाण्डव\n",
    "07164068c": "यथा वः संयुगे सर्वान्न हन्याद्रुक्मवाहनः\n",
    "07164069a": "अश्वत्थाम्नि हते नैष युध्येदिति मतिर्मम\n",
    "07164069c": "तं हतं संयुगे कश्चिदस्मै शंसतु मानवः\n",
    "07164070a": "एतन्नारोचयद्राजन्कुन्तीपुत्रो धनंजयः\n",
    "07164070c": "अन्ये त्वरोचयन्सर्वे कृच्छ्रेण तु युधिष्ठिरः\n",
    "07164071a": "ततो भीमो महाबाहुरनीके स्वे महागजम्\n",
    "07164071c": "जघान गदया राजन्नश्वत्थामानमित्युत\n",
    "07164072a": "भीमसेनस्तु सव्रीडमुपेत्य द्रोणमाहवे\n",
    "07164072c": "अश्वत्थामा हत इति शब्दमुच्चैश्चकार ह\n",
    "07164073a": "अश्वत्थामेति हि गजः ख्यातो नाम्ना हतोऽभवत्\n",
    "07164073c": "कृत्वा मनसि तं भीमो मिथ्या व्याहृतवांस्तदा\n",
    "07164074a": "भीमसेनवचः श्रुत्वा द्रोणस्तत्परमप्रियम्\n",
    "07164074c": "मनसा सन्नगात्रोऽभूद्यथा सैकतमम्भसि\n",
    "07164075a": "शङ्कमानः स तन्मिथ्या वीर्यज्ञः स्वसुतस्य वै\n",
    "07164075c": "हतः स इति च श्रुत्वा नैव धैर्यादकम्पत\n",
    "07164076a": "स लब्ध्वा चेतनां द्रोणः क्षणेनैव समाश्वसत्\n",
    "07164076c": "अनुचिन्त्यात्मनः पुत्रमविषह्यमरातिभिः\n",
    "07164077a": "स पार्षतमभिद्रुत्य जिघांसुर्मृत्युमात्मनः\n",
    "07164077c": "अवाकिरत्सहस्रेण तीक्ष्णानां कङ्कपत्रिणाम्\n",
    "07164078a": "तं वै विंशतिसाहस्राः पाञ्चालानां नरर्षभाः\n",
    "07164078c": "तथा चरन्तं संग्रामे सर्वतो व्यकिरञ्शरैः\n",
    "07164079a": "ततः प्रादुष्करोद्द्रोणो ब्राह्ममस्त्रं परंतपः\n",
    "07164079c": "वधाय तेषां शूराणां पाञ्चालानाममर्षितः\n",
    "07164080a": "ततो व्यरोचत द्रोणो विनिघ्नन्सर्वसोमकान्\n",
    "07164080c": "शिरांस्यपातयच्चापि पाञ्चालानां महामृधे\n",
    "07164080e": "तथैव परिघाकारान्बाहून्कनकभूषणान्\n",
    "07164081a": "ते वध्यमानाः समरे भारद्वाजेन पार्थिवाः\n",
    "07164081c": "मेदिन्यामन्वकीर्यन्त वातनुन्ना इव द्रुमाः\n",
    "07164082a": "कुञ्जराणां च पततां हयौघानां च भारत\n",
    "07164082c": "अगम्यरूपा पृथिवी मांसशोणितकर्दमा\n",
    "07164083a": "हत्वा विंशतिसाहस्रान्पाञ्चालानां रथव्रजान्\n",
    "07164083c": "अतिष्ठदाहवे द्रोणो विधूमोऽग्निरिव ज्वलन्\n",
    "07164084a": "तथैव च पुनः क्रुद्धो भारद्वाजः प्रतापवान्\n",
    "07164084c": "वसुदानस्य भल्लेन शिरः कायादपाहरत्\n",
    "07164085a": "पुनः पञ्चशतान्मत्स्यान्षट्सहस्रांश्च सृञ्जयान्\n",
    "07164085c": "हस्तिनामयुतं हत्वा जघानाश्वायुतं पुनः\n",
    "07164086a": "क्षत्रियाणामभावाय दृष्ट्वा द्रोणमवस्थितम्\n",
    "07164086c": "ऋषयोऽभ्यागमंस्तूर्णं हव्यवाहपुरोगमाः\n",
    "07164087a": "विश्वामित्रो जमदग्निर्भारद्वाजोऽथ गौतमः\n",
    "07164087c": "वसिष्ठः कश्यपोऽत्रिश्च ब्रह्मलोकं निनीषवः\n",
    "07164088a": "सिकताः पृश्नयो गर्गा बालखिल्या मरीचिपाः\n",
    "07164088c": "भृगवोऽङ्गिरसश्चैव सूक्ष्माश्चान्ये महर्षयः\n",
    "07164089a": "त एनमब्रुवन्सर्वे द्रोणमाहवशोभिनम्\n",
    "07164089c": "अधर्मतः कृतं युद्धं समयो निधनस्य ते\n",
    "07164090a": "न्यस्यायुधं रणे द्रोण समेत्यास्मानवस्थितान्\n",
    "07164090c": "नातः क्रूरतरं कर्म पुनः कर्तुं त्वमर्हसि\n",
    "07164091a": "वेदवेदाङ्गविदुषः सत्यधर्मपरस्य च\n",
    "07164091c": "ब्राह्मणस्य विशेषेण तवैतन्नोपपद्यते\n",
    "07164092a": "न्यस्यायुधममोघेषो तिष्ठ वर्त्मनि शाश्वते\n",
    "07164092c": "परिपूर्णश्च कालस्ते वस्तुं लोकेऽद्य मानुषे\n",
    "07164093a": "इति तेषां वचः श्रुत्वा भीमसेनवचश्च तत्\n",
    "07164093c": "धृष्टद्युम्नं च संप्रेक्ष्य रणे स विमनाभवत्\n",
    "07164094a": "स दह्यमानो व्यथितः कुन्तीपुत्रं युधिष्ठिरम्\n",
    "07164094c": "अहतं वा हतं वेति पप्रच्छ सुतमात्मनः\n",
    "07164095a": "स्थिरा बुद्धिर्हि द्रोणस्य न पार्थो वक्ष्यतेऽनृतम्\n",
    "07164095c": "त्रयाणामपि लोकानामैश्वर्यार्थे कथंचन\n",
    "07164096a": "तस्मात्तं परिपप्रच्छ नान्यं कंचिद्विशेषतः\n",
    "07164096c": "तस्मिंस्तस्य हि सत्याशा बाल्यात्प्रभृति पाण्डवे\n",
    "07164097a": "ततो निष्पाण्डवामुर्वीं करिष्यन्तं युधां पतिम्\n",
    "07164097c": "द्रोणं ज्ञात्वा धर्मराजं गोविन्दो व्यथितोऽब्रवीत्\n",
    "07164098a": "यद्यर्धदिवसं द्रोणो युध्यते मन्युमास्थितः\n",
    "07164098c": "सत्यं ब्रवीमि ते सेना विनाशं समुपैष्यति\n",
    "07164099a": "स भवांस्त्रातु नो द्रोणात्सत्याज्ज्यायोऽनृतं भवेत्\n",
    "07164099c": "अनृतं जीवितस्यार्थे वदन्न स्पृश्यतेऽनृतैः\n",
    "07164100a": "तयोः संवदतोरेवं भीमसेनोऽब्रवीदिदम्\n",
    "07164100c": "श्रुत्वैव तं महाराज वधोपायं महात्मनः\n",
    "07164101a": "गाहमानस्य ते सेनां मालवस्येन्द्रवर्मणः\n",
    "07164101c": "अश्वत्थामेति विख्यातो गजः शक्रगजोपमः\n",
    "07164102a": "निहतो युधि विक्रम्य ततोऽहं द्रोणमब्रुवम्\n",
    "07164102c": "अश्वत्थामा हतो ब्रह्मन्निवर्तस्वाहवादिति\n",
    "07164103a": "नूनं नाश्रद्दधद्वाक्यमेष मे पुरुषर्षभः\n",
    "07164103c": "स त्वं गोविन्दवाक्यानि मानयस्व जयैषिणः\n",
    "07164104a": "द्रोणाय निहतं शंस राजञ्शारद्वतीसुतम्\n",
    "07164104c": "त्वयोक्तो नैष युध्येत जातु राजन्द्विजर्षभः\n",
    "07164104e": "सत्यवान्हि नृलोकेऽस्मिन्भवान्ख्यातो जनाधिप\n",
    "07164105a": "तस्य तद्वचनं श्रुत्वा कृष्णवाक्यप्रचोदितः\n",
    "07164105c": "भावित्वाच्च महाराज वक्तुं समुपचक्रमे\n",
    "07164106a": "तमतथ्यभये मग्नो जये सक्तो युधिष्ठिरः\n",
    "07164106c": "अव्यक्तमब्रवीद्राजन्हतः कुञ्जर इत्युत\n",
    "07164107a": "तस्य पूर्वं रथः पृथ्व्याश्चतुरङ्गुल उत्तरः\n",
    "07164107c": "बभूवैवं तु तेनोक्ते तस्य वाहास्पृशन्महीम्\n",
    "07164108a": "युधिष्ठिरात्तु तद्वाक्यं श्रुत्वा द्रोणो महारथः\n",
    "07164108c": "पुत्रव्यसनसंतप्तो निराशो जीवितेऽभवत्\n",
    "07164109a": "आगस्कृतमिवात्मानं पाण्डवानां महात्मनाम्\n",
    "07164109c": "ऋषिवाक्यं च मन्वानः श्रुत्वा च निहतं सुतम्\n",
    "07164110a": "विचेताः परमोद्विग्नो धृष्टद्युम्नमवेक्ष्य च\n",
    "07164110c": "योद्धुं नाशक्नुवद्राजन्यथापूर्वमरिंदम\n",
    "07164111a": "तं दृष्ट्वा परमोद्विग्नं शोकोपहतचेतसम्\n",
    "07164111c": "पाञ्चालराजस्य सुतो धृष्टद्युम्नः समाद्रवत्\n",
    "07164112a": "य इष्ट्वा मनुजेन्द्रेण द्रुपदेन महामखे\n",
    "07164112c": "लब्धो द्रोणविनाशाय समिद्धाद्धव्यवाहनात्\n",
    "07164113a": "स धनुर्जैत्रमादाय घोरं जलदनिस्वनम्\n",
    "07164113c": "दृढज्यमजरं दिव्यं शरांश्चाशीविषोपमान्\n",
    "07164114a": "संदधे कार्मुके तस्मिञ्शरमाशीविषोपमम्\n",
    "07164114c": "द्रोणं जिघांसुः पाञ्चाल्यो महाज्वालमिवानलम्\n",
    "07164115a": "तस्य रूपं शरस्यासीद्धनुर्ज्यामण्डलान्तरे\n",
    "07164115c": "द्योततो भास्करस्येव घनान्ते परिवेशिनः\n",
    "07164116a": "पार्षतेन परामृष्टं ज्वलन्तमिव तद्धनुः\n",
    "07164116c": "अन्तकालमिव प्राप्तं मेनिरे वीक्ष्य सैनिकाः\n",
    "07164117a": "तमिषुं संहितं तेन भारद्वाजः प्रतापवान्\n",
    "07164117c": "दृष्ट्वामन्यत देहस्य कालपर्यायमागतम्\n",
    "07164118a": "ततः स यत्नमातिष्ठदाचार्यस्तस्य वारणे\n",
    "07164118c": "न चास्यास्त्राणि राजेन्द्र प्रादुरासन्महात्मनः\n",
    "07164119a": "तस्य त्वहानि चत्वारि क्षपा चैकास्यतो गता\n",
    "07164119c": "तस्य चाह्नस्त्रिभागेन क्षयं जग्मुः पतत्रिणः\n",
    "07164120a": "स शरक्षयमासाद्य पुत्रशोकेन चार्दितः\n",
    "07164120c": "विविधानां च दिव्यानामस्त्राणामप्रसन्नताम्\n",
    "07164121a": "उत्स्रष्टुकामः शस्त्राणि विप्रवाक्याभिचोदितः\n",
    "07164121c": "तेजसा प्रेर्यमाणश्च युयुधे सोऽतिमानुषम्\n",
    "07164122a": "अथान्यत्स समादाय दिव्यमाङ्गिरसं धनुः\n",
    "07164122c": "शरांश्च ब्रह्मदण्डाभान्धृष्टद्युम्नमयोधयत्\n",
    "07164123a": "ततस्तं शरवर्षेण महता समवाकिरत्\n",
    "07164123c": "व्यशातयच्च संक्रुद्धो धृष्टद्युम्नममर्षणः\n",
    "07164124a": "तं शरं शतधा चास्य द्रोणश्चिच्छेद सायकैः\n",
    "07164124c": "ध्वजं धनुश्च निशितैः सारथिं चाप्यपातयत्\n",
    "07164125a": "धृष्टद्युम्नः प्रहस्यान्यत्पुनरादाय कार्मुकम्\n",
    "07164125c": "शितेन चैनं बाणेन प्रत्यविध्यत्स्तनान्तरे\n",
    "07164126a": "सोऽतिविद्धो महेष्वासः संभ्रान्त इव संयुगे\n",
    "07164126c": "भल्लेन शितधारेण चिच्छेदास्य महद्धनुः\n",
    "07164127a": "यच्चास्य बाणं विकृतं धनूंषि च विशां पते\n",
    "07164127c": "सर्वं संछिद्य दुर्धर्षो गदां खड्गमथापि च\n",
    "07164128a": "धृष्टद्युम्नं ततोऽविध्यन्नवभिर्निशितैः शरैः\n",
    "07164128c": "जीवितान्तकरैः क्रुद्धः क्रुद्धरूपं परंतपः\n",
    "07164129a": "धृष्टद्युम्नरथस्याश्वान्स्वरथाश्वैर्महारथः\n",
    "07164129c": "अमिश्रयदमेयात्मा ब्राह्ममस्त्रमुदीरयन्\n",
    "07164130a": "ते मिश्रा बह्वशोभन्त जवना वातरंहसः\n",
    "07164130c": "पारावतसवर्णाश्च शोणाश्च भरतर्षभ\n",
    "07164131a": "यथा सविद्युतो मेघा नदन्तो जलदागमे\n",
    "07164131c": "तथा रेजुर्महाराज मिश्रिता रणमूर्धनि\n",
    "07164132a": "ईषाबन्धं चक्रबन्धं रथबन्धं तथैव च\n",
    "07164132c": "प्रणाशयदमेयात्मा धृष्टद्युम्नस्य स द्विजः\n",
    "07164133a": "स छिन्नधन्वा विरथो हताश्वो हतसारथिः\n",
    "07164133c": "उत्तमामापदं प्राप्य गदां वीरः परामृशत्\n",
    "07164134a": "तामस्य विशिखैस्तीक्ष्णैः क्षिप्यमाणां महारथः\n",
    "07164134c": "निजघान शरैर्द्रोणः क्रुद्धः सत्यपराक्रमः\n",
    "07164135a": "तां दृष्ट्वा तु नरव्याघ्रो द्रोणेन निहतां शरैः\n",
    "07164135c": "विमलं खड्गमादत्त शतचन्द्रं च भानुमत्\n",
    "07164136a": "असंशयं तथाभूते पाञ्चाल्यः साध्वमन्यत\n",
    "07164136c": "वधमाचार्यमुख्यस्य प्राप्तकालं महात्मनः\n",
    "07164137a": "ततः स्वरथनीडस्थः स्वरथस्य रथेषया\n",
    "07164137c": "अगच्छदसिमुद्यम्य शतचन्द्रं च भानुमत्\n",
    "07164138a": "चिकीर्षुर्दुष्करं कर्म धृष्टद्युम्नो महारथः\n",
    "07164138c": "इयेष वक्षो भेत्तुं च भारद्वाजस्य संयुगे\n",
    "07164139a": "सोऽतिष्ठद्युगमध्ये वै युगसंनहनेषु च\n",
    "07164139c": "शोणानां जघनार्धेषु तत्सैन्याः समपूजयन्\n",
    "07164140a": "तिष्ठतो युगपालीषु शोणानप्यधितिष्ठतः\n",
    "07164140c": "नापश्यदन्तरं द्रोणस्तदद्भुतमिवाभवत्\n",
    "07164141a": "क्षिप्रं श्येनस्य चरतो यथैवामिषगृद्धिनः\n",
    "07164141c": "तद्वदासीदभीसारो द्रोणं प्रार्थयतो रणे\n",
    "07164142a": "तस्याश्वान्रथशक्त्यासौ तदा क्रुद्धः पराक्रमी\n",
    "07164142c": "सर्वानेकैकशो द्रोणः कपोताभानजीघनत्\n",
    "07164143a": "ते हता न्यपतन्भूमौ धृष्टद्युम्नस्य वाजिनः\n",
    "07164143c": "शोणाश्च पर्यमुच्यन्त रथबन्धाद्विशां पते\n",
    "07164144a": "तान्हयान्निहतान्दृष्ट्वा द्विजाग्र्येण स पार्षतः\n",
    "07164144c": "नामृष्यत युधां श्रेष्ठो याज्ञसेनिर्महारथः\n",
    "07164145a": "विरथः स गृहीत्वा तु खड्गं खड्गभृतां वरः\n",
    "07164145c": "द्रोणमभ्यपतद्राजन्वैनतेय इवोरगम्\n",
    "07164146a": "तस्य रूपं बभौ राजन्भारद्वाजं जिघांसतः\n",
    "07164146c": "यथा रूपं परं विष्णोर्हिरण्यकशिपोर्वधे\n",
    "07164147a": "सोऽचरद्विविधान्मार्गान्प्रकारानेकविंशतिम्\n",
    "07164147c": "भ्रान्तमुद्भ्रान्तमाविद्धमाप्लुतं प्रसृतं सृतम्\n",
    "07164148a": "परिवृत्तं निवृत्तं च खड्गं चर्म च धारयन्\n",
    "07164148c": "संपातं समुदीर्णं च दर्शयामास पार्षतः\n",
    "07164149a": "ततः शरसहस्रेण शतचन्द्रमपातयत्\n",
    "07164149c": "खड्गं चर्म च संबाधे धृष्टद्युम्नस्य स द्विजः\n",
    "07164150a": "ते तु वैतस्तिका नाम शरा ह्यासन्नघातिनः\n",
    "07164150c": "निकृष्टयुद्धे द्रोणस्य नान्येषां सन्ति ते शराः\n",
    "07164151a": "शारद्वतस्य पार्थस्य द्रौणेर्वैकर्तनस्य च\n",
    "07164151c": "प्रद्युम्नयुयुधानाभ्यामभिमन्योश्च ते शराः\n",
    "07164152a": "अथास्येषुं समाधत्त दृढं परमसंशितम्\n",
    "07164152c": "अन्तेवासिनमाचार्यो जिघांसुः पुत्रसंमितम्\n",
    "07164153a": "तं शरैर्दशभिस्तीक्ष्णैश्चिच्छेद शिनिपुंगवः\n",
    "07164153c": "पश्यतस्तव पुत्रस्य कर्णस्य च महात्मनः\n",
    "07164153e": "ग्रस्तमाचार्यमुख्येन धृष्टद्युम्नममोचयत्\n",
    "07164154a": "चरन्तं रथमार्गेषु सात्यकिं सत्यविक्रमम्\n",
    "07164154c": "द्रोणकर्णान्तरगतं कृपस्यापि च भारत\n",
    "07164154e": "अपश्येतां महात्मानौ विष्वक्सेनधनंजयौ\n",
    "07164155a": "अपूजयेतां वार्ष्णेयं ब्रुवाणौ साधु साध्विति\n",
    "07164155c": "दिव्यान्यस्त्राणि सर्वेषां युधि निघ्नन्तमच्युतम्\n",
    "07164155e": "अभिपत्य ततः सेनां विष्वक्सेनधनंजयौ\n",
    "07164156a": "धनंजयस्ततः कृष्णमब्रवीत्पश्य केशव\n",
    "07164156c": "आचार्यवरमुख्यानां मध्ये क्रीडन्मधूद्वहः\n",
    "07164157a": "आनन्दयति मां भूयः सात्यकिः सत्यविक्रमः\n",
    "07164157c": "माद्रीपुत्रौ च भीमं च राजानं च युधिष्ठिरम्\n",
    "07164158a": "यच्छिक्षयानुद्धतः सन्रणे चरति सात्यकिः\n",
    "07164158c": "महारथानुपक्रीडन्वृष्णीनां कीर्तिवर्धनः\n",
    "07164159a": "तमेते प्रतिनन्दन्ति सिद्धाः सैन्याश्च विस्मिताः\n",
    "07164159c": "अजय्यं समरे दृष्ट्वा साधु साध्विति सात्वतम्\n",
    "07164159e": "योधाश्चोभयतः सर्वे कर्मभिः समपूजयन्\n",
    "07165001": "संजय उवाच\n",
    "07165001a": "क्रूरमायोधनं जज्ञे तस्मिन्राजसमागमे\n",
    "07165001c": "रुद्रस्येव हि क्रुद्धस्य निघ्नतस्तु पशून्यथा\n",
    "07165002a": "हस्तानामुत्तमाङ्गानां कार्मुकाणां च भारत\n",
    "07165002c": "छत्राणां चापविद्धानां चामराणां च संयुगे\n",
    "07165003a": "भग्नचक्रै रथैश्चापि पातितैश्च महाध्वजैः\n",
    "07165003c": "सादिभिश्च हतैः शूरैः संकीर्णा वसुधाभवत्\n",
    "07165004a": "बाणपातनिकृत्तास्तु योधास्ते कुरुसत्तम\n",
    "07165004c": "चेष्टन्तो विविधाश्चेष्टा व्यदृश्यन्त महाहवे\n",
    "07165005a": "वर्तमाने तथा युद्धे घोरे देवासुरोपमे\n",
    "07165005c": "अब्रवीत्क्षत्रियांस्तत्र धर्मराजो युधिष्ठिरः\n",
    "07165005e": "अभिद्रवत संयत्ताः कुम्भयोनिं महारथाः\n",
    "07165006a": "एष वै पार्षतो वीरो भारद्वाजेन संगतः\n",
    "07165006c": "घटते च यथाशक्ति भारद्वाजस्य नाशने\n",
    "07165007a": "यादृशानि हि रूपाणि दृश्यन्ते नो महारणे\n",
    "07165007c": "अद्य द्रोणं रणे क्रुद्धः पातयिष्यति पार्षतः\n",
    "07165007e": "ते यूयं सहिता भूत्वा कुम्भयोनिं परीप्सत\n",
    "07165008a": "युधिष्ठिरसमाज्ञप्ताः सृञ्जयानां महारथाः\n",
    "07165008c": "अभ्यद्रवन्त संयत्ता भारद्वाजं जिघांसवः\n",
    "07165009a": "तान्समापततः सर्वान्भारद्वाजो महारथः\n",
    "07165009c": "अभ्यद्रवत वेगेन मर्तव्यमिति निश्चितः\n",
    "07165010a": "प्रयाते सत्यसंधे तु समकम्पत मेदिनी\n",
    "07165010c": "ववुर्वाताः सनिर्घातास्त्रासयन्तो वरूथिनीम्\n",
    "07165011a": "पपात महती चोल्का आदित्यान्निर्गतेव ह\n",
    "07165011c": "दीपयन्तीव तापेन शंसन्तीव महद्भयम्\n",
    "07165012a": "जज्वलुश्चैव शस्त्राणि भारद्वाजस्य मारिष\n",
    "07165012c": "रथाः स्वनन्ति चात्यर्थं हयाश्चाश्रूण्यवासृजन्\n",
    "07165013a": "हतौजा इव चाप्यासीद्भारद्वाजो महारथः\n",
    "07165013c": "ऋषीणां ब्रह्मवादानां स्वर्गस्य गमनं प्रति\n",
    "07165013e": "सुयुद्धेन ततः प्राणानुत्स्रष्टुमुपचक्रमे\n",
    "07165014a": "ततश्चतुर्दिशं सैन्यैर्द्रुपदस्याभिसंवृतः\n",
    "07165014c": "निर्दहन्क्षत्रियव्रातान्द्रोणः पर्यचरद्रणे\n",
    "07165015a": "हत्वा विंशतिसाहस्रान्क्षत्रियानरिमर्दनः\n",
    "07165015c": "दशायुतानि तीक्ष्णाग्रैरवधीद्विशिखैः शितैः\n",
    "07165016a": "सोऽतिष्ठदाहवे यत्तो विधूम इव पावकः\n",
    "07165016c": "क्षत्रियाणामभावाय ब्राह्ममात्मानमास्थितः\n",
    "07165017a": "पाञ्चाल्यं विरथं भीमो हतसर्वायुधं वशी\n",
    "07165017c": "अविषण्णं महात्मानं त्वरमाणः समभ्ययात्\n",
    "07165018a": "ततः स्वरथमारोप्य पाञ्चाल्यमरिमर्दनः\n",
    "07165018c": "अब्रवीदभिसंप्रेक्ष्य द्रोणमस्यन्तमन्तिकात्\n",
    "07165019a": "न त्वदन्य इहाचार्यं योद्धुमुत्सहते पुमान्\n",
    "07165019c": "त्वरस्व प्राग्वधायैव त्वयि भारः समाहितः\n",
    "07165020a": "स तथोक्तो महाबाहुः सर्वभारसहं नवम्\n",
    "07165020c": "अभिपत्याददे क्षिप्रमायुधप्रवरं दृढम्\n",
    "07165021a": "संरब्धश्च शरानस्यन्द्रोणं दुर्वारणं रणे\n",
    "07165021c": "विवारयिषुराचार्यं शरवर्षैरवाकिरत्\n",
    "07165022a": "तौ न्यवारयतां श्रेष्ठौ संरब्धौ रणशोभिनौ\n",
    "07165022c": "उदीरयेतां ब्राह्माणि दिव्यान्यस्त्राण्यनेकशः\n",
    "07165023a": "स महास्त्रैर्महाराज द्रोणमाच्छादयद्रणे\n",
    "07165023c": "निहत्य सर्वाण्यस्त्राणि भारद्वाजस्य पार्षतः\n",
    "07165024a": "स वसातीञ्शिबींश्चैव बाह्लीकान्कौरवानपि\n",
    "07165024c": "रक्षिष्यमाणान्संग्रामे द्रोणं व्यधमदच्युतः\n",
    "07165025a": "धृष्टद्युम्नस्तदा राजन्गभस्तिभिरिवांशुमान्\n",
    "07165025c": "बभौ प्रच्छादयन्नाशाः शरजालैः समन्ततः\n",
    "07165026a": "तस्य द्रोणो धनुश्छित्त्वा विद्ध्वा चैनं शिलीमुखैः\n",
    "07165026c": "मर्माण्यभ्यहनद्भूयः स व्यथां परमामगात्\n",
    "07165027a": "ततो भीमो दृढक्रोधो द्रोणस्याश्लिष्य तं रथम्\n",
    "07165027c": "शनकैरिव राजेन्द्र द्रोणं वचनमब्रवीत्\n",
    "07165028a": "यदि नाम न युध्येरञ्शिक्षिता ब्रह्मबन्धवः\n",
    "07165028c": "स्वकर्मभिरसंतुष्टा न स्म क्षत्रं क्षयं व्रजेत्\n",
    "07165029a": "अहिंसा सर्वभूतेषु धर्मं ज्यायस्तरं विदुः\n",
    "07165029c": "तस्य च ब्राह्मणो मूलं भवांश्च ब्रह्मवित्तमः\n",
    "07165030a": "श्वपाकवन्म्लेच्छगणान्हत्वा चान्यान्पृथग्विधान्\n",
    "07165030c": "अज्ञानान्मूढवद्ब्रह्मन्पुत्रदारधनेप्सया\n",
    "07165031a": "एकस्यार्थे बहून्हत्वा पुत्रस्याधर्मविद्यथा\n",
    "07165031c": "स्वकर्मस्थान्विकर्मस्थो न व्यपत्रपसे कथम्\n",
    "07165032a": "स चाद्य पतितः शेते पृष्टेनावेदितस्तव\n",
    "07165032c": "धर्मराजेन तद्वाक्यं नातिशङ्कितुमर्हसि\n",
    "07165033a": "एवमुक्तस्ततो द्रोणो भीमेनोत्सृज्य तद्धनुः\n",
    "07165033c": "सर्वाण्यस्त्राणि धर्मात्मा हातुकामोऽभ्यभाषत\n",
    "07165033e": "कर्ण कर्ण महेष्वास कृप दुर्योधनेति च\n",
    "07165034a": "संग्रामे क्रियतां यत्नो ब्रवीम्येष पुनः पुनः\n",
    "07165034c": "पाण्डवेभ्यः शिवं वोऽस्तु शस्त्रमभ्युत्सृजाम्यहम्\n",
    "07165035a": "इति तत्र महाराज प्राक्रोशद्द्रौणिमेव च\n",
    "07165035c": "उत्सृज्य च रणे शस्त्रं रथोपस्थे निवेश्य च\n",
    "07165035e": "अभयं सर्वभूतानां प्रददौ योगयुक्तवान्\n",
    "07165036a": "तस्य तच्छिद्रमाज्ञाय धृष्टद्युम्नः समुत्थितः\n",
    "07165036c": "खड्गी रथादवप्लुत्य सहसा द्रोणमभ्ययात्\n",
    "07165037a": "हाहाकृतानि भूतानि मानुषाणीतराणि च\n",
    "07165037c": "द्रोणं तथागतं दृष्ट्वा धृष्टद्युम्नवशं गतम्\n",
    "07165038a": "हाहाकारं भृशं चक्रुरहो धिगिति चाब्रुवन्\n",
    "07165038c": "द्रोणोऽपि शस्त्राण्युत्सृज्य परमं साम्यमास्थितः\n",
    "07165039a": "तथोक्त्वा योगमास्थाय ज्योतिर्भूतो महातपाः\n",
    "07165039c": "दिवमाक्रामदाचार्यः सद्भिः सह दुराक्रमम्\n",
    "07165040a": "द्वौ सूर्याविति नो बुद्धिरासीत्तस्मिंस्तथा गते\n",
    "07165040c": "एकाग्रमिव चासीद्धि ज्योतिर्भिः पूरितं नभः\n",
    "07165040e": "समपद्यत चार्काभे भारद्वाजनिशाकरे\n",
    "07165041a": "निमेषमात्रेण च तज्ज्योतिरन्तरधीयत\n",
    "07165041c": "आसीत्किलकिलाशब्दः प्रहृष्टानां दिवौकसाम्\n",
    "07165041e": "ब्रह्मलोकं गते द्रोणे धृष्टद्युम्ने च मोहिते\n",
    "07165042a": "वयमेव तदाद्राक्ष्म पञ्च मानुषयोनयः\n",
    "07165042c": "योगयुक्तं महात्मानं गच्छन्तं परमां गतिम्\n",
    "07165043a": "अहं धनंजयः पार्थः कृपः शारद्वतो द्विजः\n",
    "07165043c": "वासुदेवश्च वार्ष्णेयो धर्मराजश्च पाण्डवः\n",
    "07165044a": "अन्ये तु सर्वे नापश्यन्भारद्वाजस्य धीमतः\n",
    "07165044c": "महिमानं महाराज योगयुक्तस्य गच्छतः\n",
    "07165045a": "गतिं परमिकां प्राप्तमजानन्तो नृयोनयः\n",
    "07165045c": "नापश्यन्गच्छमानं हि तं सार्धमृषिपुंगवैः\n",
    "07165045e": "आचार्यं योगमास्थाय ब्रह्मलोकमरिंदमम्\n",
    "07165046a": "वितुन्नाङ्गं शरशतैर्न्यस्तायुधमसृक्क्षरम्\n",
    "07165046c": "धिक्कृतः पार्षतस्तं तु सर्वभूतैः परामृशत्\n",
    "07165047a": "तस्य मूर्धानमालम्ब्य गतसत्त्वस्य देहिनः\n",
    "07165047c": "किंचिदब्रुवतः कायाद्विचकर्तासिना शिरः\n",
    "07165048a": "हर्षेण महता युक्तो भारद्वाजे निपातिते\n",
    "07165048c": "सिंहनादरवं चक्रे भ्रामयन्खड्गमाहवे\n",
    "07165049a": "आकर्णपलितः श्यामो वयसाशीतिपञ्चकः\n",
    "07165049c": "त्वत्कृते व्यचरत्संख्ये स तु षोडशवर्षवत्\n",
    "07165050a": "उक्तवांश्च महाबाहुः कुन्तीपुत्रो धनंजयः\n",
    "07165050c": "जीवन्तमानयाचार्यं मा वधीर्द्रुपदात्मज\n",
    "07165051a": "न हन्तव्यो न हन्तव्य इति ते सैनिकाश्च ह\n",
    "07165051c": "उत्क्रोशन्नर्जुनश्चैव सानुक्रोशस्तमाद्रवत्\n",
    "07165052a": "क्रोशमानेऽर्जुने चैव पार्थिवेषु च सर्वशः\n",
    "07165052c": "धृष्टद्युम्नोऽवधीद्द्रोणं रथतल्पे नरर्षभम्\n",
    "07165053a": "शोणितेन परिक्लिन्नो रथाद्भूमिमरिंदमः\n",
    "07165053c": "लोहिताङ्ग इवादित्यो दुर्दर्शः समपद्यत\n",
    "07165053e": "एवं तं निहतं संख्ये ददृशे सैनिको जनः\n",
    "07165054a": "धृष्टद्युम्नस्तु तद्राजन्भारद्वाजशिरो महत्\n",
    "07165054c": "तावकानां महेष्वासः प्रमुखे तत्समाक्षिपत्\n",
    "07165055a": "ते तु दृष्ट्वा शिरो राजन्भारद्वाजस्य तावकाः\n",
    "07165055c": "पलायनकृतोत्साहा दुद्रुवुः सर्वतोदिशम्\n",
    "07165056a": "द्रोणस्तु दिवमास्थाय नक्षत्रपथमाविशत्\n",
    "07165056c": "अहमेव तदाद्राक्षं द्रोणस्य निधनं नृप\n",
    "07165057a": "ऋषेः प्रसादात्कृष्णस्य सत्यवत्याः सुतस्य च\n",
    "07165057c": "विधूमामिव संयान्तीमुल्कां प्रज्वलितामिव\n",
    "07165057e": "अपश्याम दिवं स्तब्ध्वा गच्छन्तं तं महाद्युतिम्\n",
    "07165058a": "हते द्रोणे निरुत्साहान्कुरून्पाण्डवसृञ्जयाः\n",
    "07165058c": "अभ्यद्रवन्महावेगास्ततः सैन्यं व्यदीर्यत\n",
    "07165059a": "निहता हयभूयिष्ठाः संग्रामे निशितैः शरैः\n",
    "07165059c": "तावका निहते द्रोणे गतासव इवाभवन्\n",
    "07165060a": "पराजयमथावाप्य परत्र च महद्भयम्\n",
    "07165060c": "उभयेनैव ते हीना नाविन्दन्धृतिमात्मनः\n",
    "07165061a": "अन्विच्छन्तः शरीरं तु भारद्वाजस्य पार्थिवाः\n",
    "07165061c": "नाध्यगच्छंस्तदा राजन्कबन्धायुतसंकुले\n",
    "07165062a": "पाण्डवास्तु जयं लब्ध्वा परत्र च महद्यशः\n",
    "07165062c": "बाणशब्दरवांश्चक्रुः सिंहनादांश्च पुष्कलान्\n",
    "07165063a": "भीमसेनस्ततो राजन्धृष्टद्युम्नश्च पार्षतः\n",
    "07165063c": "वरूथिन्यामनृत्येतां परिष्वज्य परस्परम्\n",
    "07165064a": "अब्रवीच्च तदा भीमः पार्षतं शत्रुतापनम्\n",
    "07165064c": "भूयोऽहं त्वां विजयिनं परिष्वक्ष्यामि पार्षत\n",
    "07165064e": "सूतपुत्रे हते पापे धार्तराष्ट्रे च संयुगे\n",
    "07165065a": "एतावदुक्त्वा भीमस्तु हर्षेण महता युतः\n",
    "07165065c": "बाहुशब्देन पृथिवीं कम्पयामास पाण्डवः\n",
    "07165066a": "तस्य शब्देन वित्रस्ताः प्राद्रवंस्तावका युधि\n",
    "07165066c": "क्षत्रधर्मं समुत्सृज्य पलायनपरायणाः\n",
    "07165067a": "पाण्डवास्तु जयं लब्ध्वा हृष्टा ह्यासन्विशां पते\n",
    "07165067c": "अरिक्षयं च संग्रामे तेन ते सुखमाप्नुवन्\n",
    "07165068a": "ततो द्रोणे हते राजन्कुरवः शस्त्रपीडिताः\n",
    "07165068c": "हतप्रवीरा विध्वस्ता भृशं शोकपरायणाः\n",
    "07165069a": "विचेतसो हतोत्साहाः कश्मलाभिहतौजसः\n",
    "07165069c": "आर्तस्वरेण महता पुत्रं ते पर्यवारयन्\n",
    "07165070a": "रजस्वला वेपमाना वीक्षमाणा दिशो दश\n",
    "07165070c": "अश्रुकण्ठा यथा दैत्या हिरण्याक्षे पुरा हते\n",
    "07165071a": "स तैः परिवृतो राजा त्रस्तैः क्षुद्रमृगैरिव\n",
    "07165071c": "अशक्नुवन्नवस्थातुमपायात्तनयस्तव\n",
    "07165072a": "क्षुत्पिपासापरिश्रान्तास्ते योधास्तव भारत\n",
    "07165072c": "आदित्येन च संतप्ता भृशं विमनसोऽभवन्\n",
    "07165073a": "भास्करस्येव पतनं समुद्रस्येव शोषणम्\n",
    "07165073c": "विपर्यासं यथा मेरोर्वासवस्येव निर्जयम्\n",
    "07165074a": "अमर्षणीयं तद्दृष्ट्वा भारद्वाजस्य पातनम्\n",
    "07165074c": "त्रस्तरूपतरा राजन्कौरवाः प्राद्रवन्भयात्\n",
    "07165075a": "गान्धारराजः शकुनिस्त्रस्तस्त्रस्ततरैः सह\n",
    "07165075c": "हतं रुक्मरथं दृष्ट्वा प्राद्रवत्सहितो रथैः\n",
    "07165076a": "वरूथिनीं वेगवतीं विद्रुतां सपताकिनीम्\n",
    "07165076c": "परिगृह्य महासेनां सूतपुत्रोऽपयाद्भयात्\n",
    "07165077a": "रथनागाश्वकलिलां पुरस्कृत्य तु वाहिनीम्\n",
    "07165077c": "मद्राणामीश्वरः शल्यो वीक्षमाणोऽपयाद्भयात्\n",
    "07165078a": "हतप्रवीरैर्भूयिष्ठं द्विपैर्बहुपदातिभिः\n",
    "07165078c": "वृतः शारद्वतोऽगच्छत्कष्टं कष्टमिति ब्रुवन्\n",
    "07165079a": "भोजानीकेन शिष्टेन कलिङ्गारट्टबाह्लिकैः\n",
    "07165079c": "कृतवर्मा वृतो राजन्प्रायात्सुजवनैर्हयैः\n",
    "07165080a": "पदातिगणसंयुक्तस्त्रस्तो राजन्भयार्दितः\n",
    "07165080c": "उलूकः प्राद्रवत्तत्र दृष्ट्वा द्रोणं निपातितम्\n",
    "07165081a": "दर्शनीयो युवा चैव शौर्ये च कृतलक्षणः\n",
    "07165081c": "दुःशासनो भृशोद्विग्नः प्राद्रवद्गजसंवृतः\n",
    "07165082a": "गजाश्वरथसंयुक्तो वृतश्चैव पदातिभिः\n",
    "07165082c": "दुर्योधनो महाराज प्रायात्तत्र महारथः\n",
    "07165083a": "गजान्रथान्समारुह्य परस्यापि हयाञ्जनाः\n",
    "07165083c": "प्रकीर्णकेशा विध्वस्ता न द्वावेकत्र धावतः\n",
    "07165084a": "नेदमस्तीति पुरुषा हतोत्साहा हतौजसः\n",
    "07165084c": "उत्सृज्य कवचानन्ये प्राद्रवंस्तावका विभो\n",
    "07165085a": "अन्योन्यं ते समाक्रोशन्सैनिका भरतर्षभ\n",
    "07165085c": "तिष्ठ तिष्ठेति न च ते स्वयं तत्रावतस्थिरे\n",
    "07165086a": "धुर्यान्प्रमुच्य तु रथाद्धतसूतान्स्वलंकृतान्\n",
    "07165086c": "अधिरुह्य हयान्योधाः क्षिप्रं पद्भिरचोदयन्\n",
    "07165087a": "द्रवमाणे तथा सैन्ये त्रस्तरूपे हतौजसि\n",
    "07165087c": "प्रतिस्रोत इव ग्राहो द्रोणपुत्रः परानियात्\n",
    "07165088a": "हत्वा बहुविधां सेनां पाण्डूनां युद्धदुर्मदः\n",
    "07165088c": "कथंचित्संकटान्मुक्तो मत्तद्विरदविक्रमः\n",
    "07165089a": "द्रवमाणं बलं दृष्ट्वा पलायनकृतक्षणम्\n",
    "07165089c": "दुर्योधनं समासाद्य द्रोणपुत्रोऽब्रवीदिदम्\n",
    "07165090a": "किमियं द्रवते सेना त्रस्तरूपेव भारत\n",
    "07165090c": "द्रवमाणां च राजेन्द्र नावस्थापयसे रणे\n",
    "07165091a": "त्वं चापि न यथापूर्वं प्रकृतिस्थो नराधिप\n",
    "07165091c": "कर्णप्रभृतयश्चेमे नावतिष्ठन्ति पार्थिवाः\n",
    "07165092a": "अन्येष्वपि च युद्धेषु नैव सेनाद्रवत्तदा\n",
    "07165092c": "कच्चित्क्षेमं महाबाहो तव सैन्यस्य भारत\n",
    "07165093a": "कस्मिन्निदं हते राजन्रथसिंहे बलं तव\n",
    "07165093c": "एतामवस्थां संप्राप्तं तन्ममाचक्ष्व कौरव\n",
    "07165094a": "तत्तु दुर्योधनः श्रुत्वा द्रोणपुत्रस्य भाषितम्\n",
    "07165094c": "घोरमप्रियमाख्यातुं नाशकत्पार्थिवर्षभः\n",
    "07165095a": "भिन्ना नौरिव ते पुत्रो निमग्नः शोकसागरे\n",
    "07165095c": "बाष्पेण पिहितो दृष्ट्वा द्रोणपुत्रं रथे स्थितम्\n",
    "07165096a": "ततः शारद्वतं राजा सव्रीडमिदमब्रवीत्\n",
    "07165096c": "शंसेह सर्वं भद्रं ते यथा सैन्यमिदं द्रुतम्\n",
    "07165097a": "अथ शारद्वतो राजन्नार्तिं गच्छन्पुनः पुनः\n",
    "07165097c": "शशंस द्रोणपुत्राय यथा द्रोणो निपातितः\n",
    "07165098": "कृप उवाच\n",
    "07165098a": "वयं द्रोणं पुरस्कृत्य पृथिव्यां प्रवरं रथम्\n",
    "07165098c": "प्रावर्तयाम संग्रामं पाञ्चालैरेव केवलैः\n",
    "07165099a": "ततः प्रवृत्ते संग्रामे विमिश्राः कुरुसोमकाः\n",
    "07165099c": "अन्योन्यमभिगर्जन्तः शस्त्रैर्देहानपातयन्\n",
    "07165100a": "ततो द्रोणो ब्राह्ममस्त्रं विकुर्वाणो नरर्षभः\n",
    "07165100c": "अहनच्छात्रवान्भल्लैः शतशोऽथ सहस्रशः\n",
    "07165101a": "पाण्डवाः केकया मत्स्याः पाञ्चालाश्च विशेषतः\n",
    "07165101c": "संख्ये द्रोणरथं प्राप्य व्यनशन्कालचोदिताः\n",
    "07165102a": "सहस्रं रथसिंहानां द्विसाहस्रं च दन्तिनाम्\n",
    "07165102c": "द्रोणो ब्रह्मास्त्रनिर्दग्धं प्रेषयामास मृत्यवे\n",
    "07165103a": "आकर्णपलितः श्यामो वयसाशीतिपञ्चकः\n",
    "07165103c": "रणे पर्यचरद्द्रोणो वृद्धः षोडशवर्षवत्\n",
    "07165104a": "क्लिश्यमानेषु सैन्येषु वध्यमानेषु राजसु\n",
    "07165104c": "अमर्षवशमापन्नाः पाञ्चाला विमुखाभवन्\n",
    "07165105a": "तेषु किंचित्प्रभग्नेषु विमुखेषु सपत्नजित्\n",
    "07165105c": "दिव्यमस्त्रं विकुर्वाणो बभूवार्क इवोदितः\n",
    "07165106a": "स मध्यं प्राप्य पाण्डूनां शररश्मिः प्रतापवान्\n",
    "07165106c": "मध्यंगत इवादित्यो दुष्प्रेक्ष्यस्ते पिताभवत्\n",
    "07165107a": "ते दह्यमाना द्रोणेन सूर्येणेव विराजता\n",
    "07165107c": "दग्धवीर्या निरुत्साहा बभूवुर्गतचेतसः\n",
    "07165108a": "तान्दृष्ट्वा पीडितान्बाणैर्द्रोणेन मधुसूदनः\n",
    "07165108c": "जयैषी पाण्डुपुत्राणामिदं वचनमब्रवीत्\n",
    "07165109a": "नैष जातु परैः शक्यो जेतुं शस्त्रभृतां वरः\n",
    "07165109c": "अपि वृत्रहणा संख्ये रथयूथपयूथपः\n",
    "07165110a": "ते यूयं धर्ममुत्सृज्य जयं रक्षत पाण्डवाः\n",
    "07165110c": "यथा वः संयुगे सर्वान्न हन्याद्रुक्मवाहनः\n",
    "07165111a": "अश्वत्थाम्नि हते नैष युध्येदिति मतिर्मम\n",
    "07165111c": "हतं तं संयुगे कश्चिदाख्यात्वस्मै मृषा नरः\n",
    "07165112a": "एतन्नारोचयद्वाक्यं कुन्तीपुत्रो धनंजयः\n",
    "07165112c": "अरोचयंस्तु सर्वेऽन्ये कृच्छ्रेण तु युधिष्ठिरः\n",
    "07165113a": "भीमसेनस्तु सव्रीडमब्रवीत्पितरं तव\n",
    "07165113c": "अश्वत्थामा हत इति तच्चाबुध्यत ते पिता\n",
    "07165114a": "स शङ्कमानस्तन्मिथ्या धर्मराजमपृच्छत\n",
    "07165114c": "हतं वाप्यहतं वाजौ त्वां पिता पुत्रवत्सलः\n",
    "07165115a": "तदतथ्यभये मग्नो जये सक्तो युधिष्ठिरः\n",
    "07165115c": "अश्वत्थामानमाहेदं हतः कुञ्जर इत्युत\n",
    "07165115e": "भीमेन गिरिवर्ष्माणं मालवस्येन्द्रवर्मणः\n",
    "07165116a": "उपसृत्य तदा द्रोणमुच्चैरिदमभाषत\n",
    "07165116c": "यस्यार्थे शस्त्रमाधत्से यमवेक्ष्य च जीवसि\n",
    "07165116e": "पुत्रस्ते दयितो नित्यं सोऽश्वत्थामा निपातितः\n",
    "07165117a": "तच्छ्रुत्वा विमनास्तत्र आचार्यो महदप्रियम्\n",
    "07165117c": "नियम्य दिव्यान्यस्त्राणि नायुध्यत यथा पुरा\n",
    "07165118a": "तं दृष्ट्वा परमोद्विग्नं शोकोपहतचेतसम्\n",
    "07165118c": "पाञ्चालराजस्य सुतः क्रूरकर्मा समाद्रवत्\n",
    "07165119a": "तं दृष्ट्वा विहितं मृत्युं लोकतत्त्वविचक्षणः\n",
    "07165119c": "दिव्यान्यस्त्राण्यथोत्सृज्य रणे प्राय उपाविशत्\n",
    "07165120a": "ततोऽस्य केशान्सव्येन गृहीत्वा पाणिना तदा\n",
    "07165120c": "पार्षतः क्रोशमानानां वीराणामच्छिनच्छिरः\n",
    "07165121a": "न हन्तव्यो न हन्तव्य इति ते सर्वतोऽब्रुवन्\n",
    "07165121c": "तथैव चार्जुनो वाहादवरुह्यैनमाद्रवत्\n",
    "07165122a": "उद्यम्य बाहू त्वरितो ब्रुवाणश्च पुनः पुनः\n",
    "07165122c": "जीवन्तमानयाचार्यं मा वधीरिति धर्मवित्\n",
    "07165123a": "तथापि वार्यमाणेन कौरवैरर्जुनेन च\n",
    "07165123c": "हत एव नृशंसेन पिता तव नरर्षभ\n",
    "07165124a": "सैनिकाश्च ततः सर्वे प्राद्रवन्त भयार्दिताः\n",
    "07165124c": "वयं चापि निरुत्साहा हते पितरि तेऽनघ\n",
    "07165125": "संजय उवाच\n",
    "07165125a": "तच्छ्रुत्वा द्रोणपुत्रस्तु निधनं पितुराहवे\n",
    "07165125c": "क्रोधमाहारयत्तीव्रं पदाहत इवोरगः\n",
    "07166001": "धृतराष्ट्र उवाच\n",
    "07166001a": "अधर्मेण हतं श्रुत्वा धृष्टद्युम्नेन संजय\n",
    "07166001c": "ब्राह्मणं पितरं वृद्धमश्वत्थामा किमब्रवीत्\n",
    "07166002a": "मानुषं वारुणाग्नेयं ब्राह्ममस्त्रं च वीर्यवान्\n",
    "07166002c": "ऐन्द्रं नारायणं चैव यस्मिन्नित्यं प्रतिष्ठितम्\n",
    "07166003a": "तमधर्मेण धर्मिष्ठं धृष्टद्युम्नेन संजय\n",
    "07166003c": "श्रुत्वा निहतमाचार्यमश्वत्थामा किमब्रवीत्\n",
    "07166004a": "येन रामादवाप्येह धनुर्वेदं महात्मना\n",
    "07166004c": "प्रोक्तान्यस्त्राणि दिव्यानि पुत्राय गुरुकाङ्क्षिणे\n",
    "07166005a": "एकमेव हि लोकेऽस्मिन्नात्मनो गुणवत्तरम्\n",
    "07166005c": "इच्छन्ति पुत्रं पुरुषा लोके नान्यं कथंचन\n",
    "07166006a": "आचार्याणां भवन्त्येव रहस्यानि महात्मनाम्\n",
    "07166006c": "तानि पुत्राय वा दद्युः शिष्यायानुगताय वा\n",
    "07166007a": "स शिल्पं प्राप्य तत्सर्वं सविशेषं च संजय\n",
    "07166007c": "शूरः शारद्वतीपुत्रः संख्ये द्रोणादनन्तरः\n",
    "07166008a": "रामस्यानुमतः शास्त्रे पुरंदरसमो युधि\n",
    "07166008c": "कार्तवीर्यसमो वीर्ये बृहस्पतिसमो मतौ\n",
    "07166009a": "महीधरसमो धृत्या तेजसाग्निसमो युवा\n",
    "07166009c": "समुद्र इव गाम्भीर्ये क्रोधे सर्पविषोपमः\n",
    "07166010a": "स रथी प्रथमो लोके दृढधन्वा जितक्लमः\n",
    "07166010c": "शीघ्रोऽनिल इवाक्रन्दे चरन्क्रुद्ध इवान्तकः\n",
    "07166011a": "अस्यता येन संग्रामे धरण्यभिनिपीडिता\n",
    "07166011c": "यो न व्यथति संग्रामे वीरः सत्यपराक्रमः\n",
    "07166012a": "वेदस्नातो व्रतस्नातो धनुर्वेदे च पारगः\n",
    "07166012c": "महोदधिरिवाक्षोभ्यो रामो दाशरथिर्यथा\n",
    "07166013a": "तमधर्मेण धर्मिष्ठं धृष्टद्युम्नेन संयुगे\n",
    "07166013c": "श्रुत्वा निहतमाचार्यमश्वत्थामा किमब्रवीत्\n",
    "07166014a": "धृष्टद्युम्नस्य यो मृत्युः सृष्टस्तेन महात्मना\n",
    "07166014c": "यथा द्रोणस्य पाञ्चाल्यो यज्ञसेनसुतोऽभवत्\n",
    "07166015a": "तं नृशंसेन पापेन क्रूरेणात्यल्पदर्शिना\n",
    "07166015c": "श्रुत्वा निहतमाचार्यमश्वत्थामा किमब्रवीत्\n",
    "07166016": "संजय उवाच\n",
    "07166016a": "छद्मना निहतं श्रुत्वा पितरं पापकर्मणा\n",
    "07166016c": "बाष्पेणापूर्यत द्रौणी रोषेण च नरर्षभ\n",
    "07166017a": "तस्य क्रुद्धस्य राजेन्द्र वपुर्दिव्यमदृश्यत\n",
    "07166017c": "अन्तकस्येव भूतानि जिहीर्षोः कालपर्यये\n",
    "07166018a": "अश्रुपूर्णे ततो नेत्रे अपमृज्य पुनः पुनः\n",
    "07166018c": "उवाच कोपान्निःश्वस्य दुर्योधनमिदं वचः\n",
    "07166019a": "पिता मम यथा क्षुद्रैर्न्यस्तशस्त्रो निपातितः\n",
    "07166019c": "धर्मध्वजवता पापं कृतं तद्विदितं मम\n",
    "07166019e": "अनार्यं सुनृशंसस्य धर्मपुत्रस्य मे श्रुतम्\n",
    "07166020a": "युद्धेष्वपि प्रवृत्तानां ध्रुवौ जयपराजयौ\n",
    "07166020c": "द्वयमेतद्भवेद्राजन्वधस्तत्र प्रशस्यते\n",
    "07166021a": "न्यायवृत्तो वधो यस्तु संग्रामे युध्यतो भवेत्\n",
    "07166021c": "न स दुःखाय भवति तथा दृष्टो हि स द्विजः\n",
    "07166022a": "गतः स वीरलोकाय पिता मम न संशयः\n",
    "07166022c": "न शोच्यः पुरुषव्याघ्रस्तथा स निधनं गतः\n",
    "07166023a": "यत्तु धर्मप्रवृत्तः सन्केशग्रहणमाप्तवान्\n",
    "07166023c": "पश्यतां सर्वसैन्यानां तन्मे मर्माणि कृन्तति\n",
    "07166024a": "कामात्क्रोधादवज्ञानाद्दर्पाद्बाल्येन वा पुनः\n",
    "07166024c": "वैधर्मिकानि कुर्वन्ति तथा परिभवेन च\n",
    "07166025a": "तदिदं पार्षतेनेह महदाधर्मिकं कृतम्\n",
    "07166025c": "अवज्ञाय च मां नूनं नृशंसेन दुरात्मना\n",
    "07166026a": "तस्यानुबन्धं स द्रष्टा धृष्टद्युम्नः सुदारुणम्\n",
    "07166026c": "अनार्यं परमं कृत्वा मिथ्यावादी च पाण्डवः\n",
    "07166027a": "यो ह्यसौ छद्मनाचार्यं शस्त्रं संन्यासयत्तदा\n",
    "07166027c": "तस्याद्य धर्मराजस्य भूमिः पास्यति शोणितम्\n",
    "07166028a": "सर्वोपायैर्यतिष्यामि पाञ्चालानामहं वधे\n",
    "07166028c": "धृष्टद्युम्नं च समरे हन्ताहं पापकारिणम्\n",
    "07166029a": "कर्मणा येन तेनेह मृदुना दारुणेन वा\n",
    "07166029c": "पाञ्चालानां वधं कृत्वा शान्तिं लब्धास्मि कौरव\n",
    "07166030a": "यदर्थं पुरुषव्याघ्र पुत्रमिच्छन्ति मानवाः\n",
    "07166030c": "प्रेत्य चेह च संप्राप्तं त्राणाय महतो भयात्\n",
    "07166031a": "पित्रा तु मम सावस्था प्राप्ता निर्बन्धुना यथा\n",
    "07166031c": "मयि शैलप्रतीकाशे पुत्रे शिष्ये च जीवति\n",
    "07166032a": "धिङ्ममास्त्राणि दिव्यानि धिग्बाहू धिक्पराक्रमम्\n",
    "07166032c": "यन्मां द्रोणः सुतं प्राप्य केशग्रहणमाप्तवान्\n",
    "07166033a": "स तथाहं करिष्यामि यथा भरतसत्तम\n",
    "07166033c": "परलोकगतस्यापि गमिष्याम्यनृणः पितुः\n",
    "07166034a": "आर्येण तु न वक्तव्या कदाचित्स्तुतिरात्मनः\n",
    "07166034c": "पितुर्वधममृष्यंस्तु वक्ष्याम्यद्येह पौरुषम्\n",
    "07166035a": "अद्य पश्यन्तु मे वीर्यं पाण्डवाः सजनार्दनाः\n",
    "07166035c": "मृद्नतः सर्वसैन्यानि युगान्तमिव कुर्वतः\n",
    "07166036a": "न हि देवा न गन्धर्वा नासुरा न च राक्षसाः\n",
    "07166036c": "अद्य शक्ता रणे जेतुं रथस्थं मां नरर्षभ\n",
    "07166037a": "मदन्यो नास्ति लोकेऽस्मिन्नर्जुनाद्वास्त्रवित्तमः\n",
    "07166037c": "अहं हि ज्वलतां मध्ये मयूखानामिवांशुमान्\n",
    "07166037e": "प्रयोक्ता देवसृष्टानामस्त्राणां पृतनागतः\n",
    "07166038a": "कृशाश्वतनया ह्यद्य मत्प्रयुक्ता महामृधे\n",
    "07166038c": "दर्शयन्तोऽऽत्मनो वीर्यं प्रमथिष्यन्ति पाण्डवान्\n",
    "07166039a": "अद्य सर्वा दिशो राजन्धाराभिरिव संकुलाः\n",
    "07166039c": "आवृताः पत्रिभिस्तीक्ष्णैर्द्रष्टारो मामकैरिह\n",
    "07166040a": "किरन्हि शरजालानि सर्वतो भैरवस्वरम्\n",
    "07166040c": "शत्रून्निपातयिष्यामि महावात इव द्रुमान्\n",
    "07166041a": "न च जानाति बीभत्सुस्तदस्त्रं न जनार्दनः\n",
    "07166041c": "न भीमसेनो न यमौ न च राजा युधिष्ठिरः\n",
    "07166042a": "न पार्षतो दुरात्मासौ न शिखण्डी न सात्यकिः\n",
    "07166042c": "यदिदं मयि कौरव्य सकल्यं सनिवर्तनम्\n",
    "07166043a": "नारायणाय मे पित्रा प्रणम्य विधिपूर्वकम्\n",
    "07166043c": "उपहारः पुरा दत्तो ब्रह्मरूप उपस्थिते\n",
    "07166044a": "तं स्वयं प्रतिगृह्याथ भगवान्स वरं ददौ\n",
    "07166044c": "वव्रे पिता मे परममस्त्रं नारायणं ततः\n",
    "07166045a": "अथैनमब्रवीद्राजन्भगवान्देवसत्तमः\n",
    "07166045c": "भविता त्वत्समो नान्यः कश्चिद्युधि नरः क्वचित्\n",
    "07166046a": "न त्विदं सहसा ब्रह्मन्प्रयोक्तव्यं कथंचन\n",
    "07166046c": "न ह्येतदस्त्रमन्यत्र वधाच्छत्रोर्निवर्तते\n",
    "07166047a": "न चैतच्छक्यते ज्ञातुं को न वध्येदिति प्रभो\n",
    "07166047c": "अवध्यमपि हन्याद्धि तस्मान्नैतत्प्रयोजयेत्\n",
    "07166048a": "वधः संख्ये द्रवश्चैव शस्त्राणां च विसर्जनम्\n",
    "07166048c": "प्रयाचनं च शत्रूणां गमनं शरणस्य च\n",
    "07166049a": "एते प्रशमने योगा महास्त्रस्य परंतप\n",
    "07166049c": "सर्वथा पीडितो हि स्यादवध्यान्पीडयन्रणे\n",
    "07166050a": "तज्जग्राह पिता मह्यमब्रवीच्चैव स प्रभुः\n",
    "07166050c": "त्वं वर्षिष्यसि दिव्यानि शस्त्रवर्षाण्यनेकशः\n",
    "07166050e": "अनेनास्त्रेण संग्रामे तेजसा च ज्वलिष्यसि\n",
    "07166051a": "एवमुक्त्वा स भगवान्दिवमाचक्रमे प्रभुः\n",
    "07166051c": "एतन्नारायणादस्त्रं तत्प्राप्तं मम बन्धुना\n",
    "07166052a": "तेनाहं पाण्डवांश्चैव पाञ्चालान्मत्स्यकेकयान्\n",
    "07166052c": "विद्रावयिष्यामि रणे शचीपतिरिवासुरान्\n",
    "07166053a": "यथा यथाहमिच्छेयं तथा भूत्वा शरा मम\n",
    "07166053c": "निपतेयुः सपत्नेषु विक्रमत्स्वपि भारत\n",
    "07166054a": "यथेष्टमश्मवर्षेण प्रवर्षिष्ये रणे स्थितः\n",
    "07166054c": "अयोमुखैश्च विहगैर्द्रावयिष्ये महारथान्\n",
    "07166054e": "परश्वधांश्च विविधान्प्रसक्ष्येऽहमसंशयम्\n",
    "07166055a": "सोऽहं नारायणास्त्रेण महता शत्रुतापन\n",
    "07166055c": "शत्रून्विध्वंसयिष्यामि कदर्थीकृत्य पाण्डवान्\n",
    "07166056a": "मित्रब्रह्मगुरुद्वेषी जाल्मकः सुविगर्हितः\n",
    "07166056c": "पाञ्चालापसदश्चाद्य न मे जीवन्विमोक्ष्यते\n",
    "07166057a": "तच्छ्रुत्वा द्रोणपुत्रस्य पर्यवर्तत वाहिनी\n",
    "07166057c": "ततः सर्वे महाशङ्खान्दध्मुः पुरुषसत्तमाः\n",
    "07166058a": "भेरीश्चाभ्यहनन्हृष्टा डिण्डिमांश्च सहस्रशः\n",
    "07166058c": "तथा ननाद वसुधा खुरनेमिप्रपीडिता\n",
    "07166058e": "स शब्दस्तुमुलः खं द्यां पृथिवीं च व्यनादयत्\n",
    "07166059a": "तं शब्दं पाण्डवाः श्रुत्वा पर्जन्यनिनदोपमम्\n",
    "07166059c": "समेत्य रथिनां श्रेष्ठाः सहिताः संन्यमन्त्रयन्\n",
    "07166060a": "तथोक्त्वा द्रोणपुत्रोऽपि तदोपस्पृश्य भारत\n",
    "07166060c": "प्रादुश्चकार तद्दिव्यमस्त्रं नारायणं तदा\n",
    "07167001": "संजय उवाच\n",
    "07167001a": "प्रादुर्भूते ततस्तस्मिन्नस्त्रे नारायणे तदा\n",
    "07167001c": "प्रावात्सपृषतो वायुरनभ्रे स्तनयित्नुमान्\n",
    "07167002a": "चचाल पृथिवी चापि चुक्षुभे च महोदधिः\n",
    "07167002c": "प्रतिस्रोतः प्रवृत्ताश्च गन्तुं तत्र समुद्रगाः\n",
    "07167003a": "शिखराणि व्यदीर्यन्त गिरीणां तत्र भारत\n",
    "07167003c": "अपसव्यं मृगाश्चैव पाण्डुपुत्रान्प्रचक्रिरे\n",
    "07167004a": "तमसा चावकीर्यन्त सूर्यश्च कलुषोऽभवत्\n",
    "07167004c": "संपतन्ति च भूतानि क्रव्यादानि प्रहृष्टवत्\n",
    "07167005a": "देवदानवगन्धर्वास्त्रस्ता आसन्विशां पते\n",
    "07167005c": "कथं कथाभवत्तीव्रा दृष्ट्वा तद्व्याकुलं महत्\n",
    "07167006a": "व्यथिताः सर्वराजानस्तदा ह्यासन्विचेतसः\n",
    "07167006c": "तद्दृष्ट्वा घोररूपं तु द्रौणेरस्त्रं भयावहम्\n",
    "07167007": "धृतराष्ट्र उवाच\n",
    "07167007a": "निवर्तितेषु सैन्येषु द्रोणपुत्रेण संयुगे\n",
    "07167007c": "भृशं शोकाभितप्तेन पितुर्वधममृष्यता\n",
    "07167008a": "कुरूनापततो दृष्ट्वा धृष्टद्युम्नस्य रक्षणे\n",
    "07167008c": "को मन्त्रः पाण्डवेष्वासीत्तन्ममाचक्ष्व संजय\n",
    "07167009": "संजय उवाच\n",
    "07167009a": "प्रागेव विद्रुतान्दृष्ट्वा धार्तराष्ट्रान्युधिष्ठिरः\n",
    "07167009c": "पुनश्च तुमुलं शब्दं श्रुत्वार्जुनमभाषत\n",
    "07167010a": "आचार्ये निहते द्रोणे धृष्टद्युम्नेन संयुगे\n",
    "07167010c": "निहते वज्रहस्तेन यथा वृत्रे महासुरे\n",
    "07167011a": "नाशंसन्त जयं युद्धे दीनात्मानो धनंजय\n",
    "07167011c": "आत्मत्राणे मतिं कृत्वा प्राद्रवन्कुरवो यथा\n",
    "07167012a": "केचिद्भ्रान्तै रथैस्तूर्णं निहतपार्ष्णियन्तृभिः\n",
    "07167012c": "विपताकध्वजच्छत्रैः पार्थिवाः शीर्णकूबरैः\n",
    "07167013a": "भग्ननीडैराकुलाश्वैरारुह्यान्ये विचेतसः\n",
    "07167013c": "भीताः पादैर्हयान्केचित्त्वरयन्तः स्वयं रथैः\n",
    "07167013e": "युगचक्राक्षभग्नैश्च द्रुताः केचिद्भयातुराः\n",
    "07167014a": "गजस्कन्धेषु संस्यूता नाराचैश्चलितासनाः\n",
    "07167014c": "शरार्तैर्विद्रुतैर्नागैर्हृताः केचिद्दिशो दश\n",
    "07167015a": "विशस्त्रकवचाश्चान्ये वाहनेभ्यः क्षितिं गताः\n",
    "07167015c": "संछिन्ना नेमिषु गता मृदिताश्च हयद्विपैः\n",
    "07167016a": "क्रोशन्तस्तात पुत्रेति पलायन्तोऽपरे भयात्\n",
    "07167016c": "नाभिजानन्ति चान्योन्यं कश्मलाभिहतौजसः\n",
    "07167017a": "पुत्रान्पितॄन्सखीन्भ्रातॄन्समारोप्य दृढक्षतान्\n",
    "07167017c": "जलेन क्लेदयन्त्यन्ये विमुच्य कवचान्यपि\n",
    "07167018a": "अवस्थां तादृशीं प्राप्य हते द्रोणे द्रुतं बलम्\n",
    "07167018c": "पुनरावर्तितं केन यदि जानासि शंस मे\n",
    "07167019a": "हयानां हेषतां शब्दः कुञ्जराणां च बृंहताम्\n",
    "07167019c": "रथनेमिस्वनश्चात्र विमिश्रः श्रूयते महान्\n",
    "07167020a": "एते शब्दा भृशं तीव्राः प्रवृत्ताः कुरुसागरे\n",
    "07167020c": "मुहुर्मुहुरुदीर्यन्तः कम्पयन्ति हि मामकान्\n",
    "07167021a": "य एष तुमुलः शब्दः श्रूयते लोमहर्षणः\n",
    "07167021c": "सेन्द्रानप्येष लोकांस्त्रीन्भञ्ज्यादिति मतिर्मम\n",
    "07167022a": "मन्ये वज्रधरस्यैष निनादो भैरवस्वनः\n",
    "07167022c": "द्रोणे हते कौरवार्थं व्यक्तमभ्येति वासवः\n",
    "07167023a": "प्रहृष्टलोमकूपाः स्म संविग्नरथकुञ्जराः\n",
    "07167023c": "धनंजय गुरुं श्रुत्वा तत्र नादं सुभीषणम्\n",
    "07167024a": "क एष कौरवान्दीर्णानवस्थाप्य महारथः\n",
    "07167024c": "निवर्तयति युद्धार्थं मृधे देवेश्वरो यथा\n",
    "07167025": "अर्जुन उवाच\n",
    "07167025a": "उद्यम्यात्मानमुग्राय कर्मणे धैर्यमास्थिताः\n",
    "07167025c": "धमन्ति कौरवाः शङ्खान्यस्य वीर्यमुपाश्रिताः\n",
    "07167026a": "यत्र ते संशयो राजन्न्यस्तशस्त्रे गुरौ हते\n",
    "07167026c": "धार्तराष्ट्रानवस्थाप्य क एष नदतीति ह\n",
    "07167027a": "ह्रीमन्तं तं महाबाहुं मत्तद्विरदगामिनम्\n",
    "07167027c": "व्याख्यास्याम्युग्रकर्माणं कुरूणामभयंकरम्\n",
    "07167028a": "यस्मिञ्जाते ददौ द्रोणो गवां दशशतं धनम्\n",
    "07167028c": "ब्राह्मणेभ्यो महार्हेभ्यः सोऽश्वत्थामैष गर्जति\n",
    "07167029a": "जातमात्रेण वीरेण येनोच्चैःश्रवसा इव\n",
    "07167029c": "हेषता कम्पिता भूमिर्लोकाश्च सकलास्त्रयः\n",
    "07167030a": "तच्छ्रुत्वान्तर्हितं भूतं नाम चास्याकरोत्तदा\n",
    "07167030c": "अश्वत्थामेति सोऽद्यैष शूरो नदति पाण्डव\n",
    "07167031a": "योऽद्यानाथ इवाक्रम्य पार्षतेन हतस्तथा\n",
    "07167031c": "कर्मणा सुनृशंसेन तस्य नाथो व्यवस्थितः\n",
    "07167032a": "गुरुं मे यत्र पाञ्चाल्यः केशपक्षे परामृशत्\n",
    "07167032c": "तन्न जातु क्षमेद्द्रौणिर्जानन्पौरुषमात्मनः\n",
    "07167033a": "उपचीर्णो गुरुर्मिथ्या भवता राज्यकारणात्\n",
    "07167033c": "धर्मज्ञेन सता नाम सोऽधर्मः सुमहान्कृतः\n",
    "07167034a": "सर्वधर्मोपपन्नोऽयं मम शिष्यश्च पाण्डवः\n",
    "07167034c": "नायं वक्ष्यति मिथ्येति प्रत्ययं कृतवांस्त्वयि\n",
    "07167035a": "स सत्यकञ्चुकं नाम प्रविष्टेन ततोऽनृतम्\n",
    "07167035c": "आचार्य उक्तो भवता हतः कुञ्जर इत्युत\n",
    "07167036a": "ततः शस्त्रं समुत्सृज्य निर्ममो गतचेतनः\n",
    "07167036c": "आसीत्स विह्वलो राजन्यथा दृष्टस्त्वया विभुः\n",
    "07167037a": "स तु शोकेन चाविष्टो विमुखः पुत्रवत्सलः\n",
    "07167037c": "शाश्वतं धर्ममुत्सृज्य गुरुः शिष्येण घातितः\n",
    "07167038a": "न्यस्तशस्त्रमधर्मेण घातयित्वा गुरुं भवान्\n",
    "07167038c": "रक्षत्विदानीं सामात्यो यदि शक्नोषि पार्षतम्\n",
    "07167039a": "ग्रस्तमाचार्यपुत्रेण क्रुद्धेन हतबन्धुना\n",
    "07167039c": "सर्वे वयं परित्रातुं न शक्ष्यामोऽद्य पार्षतम्\n",
    "07167040a": "सौहार्दं सर्वभूतेषु यः करोत्यतिमात्रशः\n",
    "07167040c": "सोऽद्य केशग्रहं श्रुत्वा पितुर्धक्ष्यति नो रणे\n",
    "07167041a": "विक्रोशमाने हि मयि भृशमाचार्यगृद्धिनि\n",
    "07167041c": "अवकीर्य स्वधर्मं हि शिष्येण निहतो गुरुः\n",
    "07167042a": "यदा गतं वयो भूयः शिष्टमल्पतरं च नः\n",
    "07167042c": "तस्येदानीं विकारोऽयमधर्मो यत्कृतो महान्\n",
    "07167043a": "पितेव नित्यं सौहार्दात्पितेव स हि धर्मतः\n",
    "07167043c": "सोऽल्पकालस्य राज्यस्य कारणान्निहतो गुरुः\n",
    "07167044a": "धृतराष्ट्रेण भीष्माय द्रोणाय च विशां पते\n",
    "07167044c": "विसृष्टा पृथिवी सर्वा सह पुत्रैश्च तत्परैः\n",
    "07167045a": "स प्राप्य तादृशीं वृत्तिं सत्कृतः सततं परैः\n",
    "07167045c": "अवृणीत सदा पुत्रान्मामेवाभ्यधिकं गुरुः\n",
    "07167046a": "अक्षीयमाणो न्यस्तास्त्रस्त्वद्वाक्येनाहवे हतः\n",
    "07167046c": "न त्वेनं युध्यमानं वै हन्यादपि शतक्रतुः\n",
    "07167047a": "तस्याचार्यस्य वृद्धस्य द्रोहो नित्योपकारिणः\n",
    "07167047c": "कृतो ह्यनार्यैरस्माभी राज्यार्थे लघुबुद्धिभिः\n",
    "07167048a": "पुत्रान्भ्रातॄन्पितॄन्दाराञ्जीवितं चैव वासविः\n",
    "07167048c": "त्यजेत्सर्वं मम प्रेम्णा जानात्येतद्धि मे गुरुः\n",
    "07167049a": "स मया राज्यकामेन हन्यमानोऽप्युपेक्षितः\n",
    "07167049c": "तस्मादवाक्शिरा राजन्प्राप्तोऽस्मि नरकं विभो\n",
    "07167050a": "ब्राह्मणं वृद्धमाचार्यं न्यस्तशस्त्रं यथा मुनिम्\n",
    "07167050c": "घातयित्वाद्य राज्यार्थे मृतं श्रेयो न जीवितम्\n",
    "07168001": "संजय उवाच\n",
    "07168001a": "अर्जुनस्य वचः श्रुत्वा नोचुस्तत्र महारथाः\n",
    "07168001c": "अप्रियं वा प्रियं वापि महाराज धनंजयम्\n",
    "07168002a": "ततः क्रुद्धो महाबाहुर्भीमसेनोऽभ्यभाषत\n",
    "07168002c": "उत्स्मयन्निव कौन्तेयमर्जुनं भरतर्षभ\n",
    "07168003a": "मुनिर्यथारण्यगतो भाषसे धर्मसंहितम्\n",
    "07168003c": "न्यस्तदण्डो यथा पार्थ ब्राह्मणः संशितव्रतः\n",
    "07168004a": "क्षतात्त्राता क्षताज्जीवन्क्षान्तस्त्रिष्वपि साधुषु\n",
    "07168004c": "क्षत्रियः क्षितिमाप्नोति क्षिप्रं धर्मं यशः श्रियम्\n",
    "07168005a": "स भवान्क्षत्रियगुणैर्युक्तः सर्वैः कुलोद्वहः\n",
    "07168005c": "अविपश्चिद्यथा वाक्यं व्याहरन्नाद्य शोभसे\n",
    "07168006a": "पराक्रमस्ते कौन्तेय शक्रस्येव शचीपतेः\n",
    "07168006c": "न चातिवर्तसे धर्मं वेलामिव महोदधिः\n",
    "07168007a": "न पूजयेत्त्वा कोऽन्वद्य यत्त्रयोदशवार्षिकम्\n",
    "07168007c": "अमर्षं पृष्ठतः कृत्वा धर्ममेवाभिकाङ्क्षसे\n",
    "07168008a": "दिष्ट्या तात मनस्तेऽद्य स्वधर्ममनुवर्तते\n",
    "07168008c": "आनृशंस्ये च ते दिष्ट्या बुद्धिः सततमच्युत\n",
    "07168009a": "यत्तु धर्मप्रवृत्तस्य हृतं राज्यमधर्मतः\n",
    "07168009c": "द्रौपदी च परामृष्टा सभामानीय शत्रुभिः\n",
    "07168010a": "वनं प्रव्राजिताश्चास्म वल्कलाजिनवाससः\n",
    "07168010c": "अनर्हमाणास्तं भावं त्रयोदश समाः परैः\n",
    "07168011a": "एतान्यमर्षस्थानानि मर्षितानि त्वयानघ\n",
    "07168011c": "क्षत्रधर्मप्रसक्तेन सर्वमेतदनुष्ठितम्\n",
    "07168012a": "तमधर्ममपाक्रष्टुमारब्धः सहितस्त्वया\n",
    "07168012c": "सानुबन्धान्हनिष्यामि क्षुद्रान्राज्यहरानहम्\n",
    "07168013a": "त्वया तु कथितं पूर्वं युद्धायाभ्यागता वयम्\n",
    "07168013c": "घटामश्च यथाशक्ति त्वं तु नोऽद्य जुगुप्ससे\n",
    "07168014a": "स्वधर्मं नेच्छसे ज्ञातुं मिथ्या वचनमेव ते\n",
    "07168014c": "भयार्दितानामस्माकं वाचा मर्माणि कृन्तसि\n",
    "07168015a": "वपन्व्रणे क्षारमिव क्षतानां शत्रुकर्शन\n",
    "07168015c": "विदीर्यते मे हृदयं त्वया वाक्शल्यपीडितम्\n",
    "07168016a": "अधर्ममेतद्विपुलं धार्मिकः सन्न बुध्यसे\n",
    "07168016c": "यत्त्वमात्मानमस्मांश्च प्रशंस्यान्न प्रशंससि\n",
    "07168016e": "यः कलां षोडशीं त्वत्तो नार्हते तं प्रशंससि\n",
    "07168017a": "स्वयमेवात्मनो वक्तुं न युक्तं गुणसंस्तवम्\n",
    "07168017c": "दारयेयं महीं क्रोधाद्विकिरेयं च पर्वतान्\n",
    "07168018a": "आविध्य च गदां गुर्वीं भीमां काञ्चनमालिनीम्\n",
    "07168018c": "गिरिप्रकाशान्क्षितिजान्भञ्जेयमनिलो यथा\n",
    "07168019a": "स त्वमेवंविधं जानन्भ्रातरं मां नरर्षभ\n",
    "07168019c": "द्रोणपुत्राद्भयं कर्तुं नार्हस्यमितविक्रम\n",
    "07168020a": "अथ वा तिष्ठ बीभत्सो सह सर्वैर्नरर्षभैः\n",
    "07168020c": "अहमेनं गदापाणिर्जेष्याम्येको महाहवे\n",
    "07168021a": "ततः पाञ्चालराजस्य पुत्रः पार्थमथाब्रवीत्\n",
    "07168021c": "संक्रुद्धमिव नर्दन्तं हिरण्यकशिपुं हरिः\n",
    "07168022a": "बीभत्सो विप्रकर्माणि विदितानि मनीषिणाम्\n",
    "07168022c": "याजनाध्यापने दानं तथा यज्ञप्रतिग्रहौ\n",
    "07168023a": "षष्ठमध्ययनं नाम तेषां कस्मिन्प्रतिष्ठितः\n",
    "07168023c": "हतो द्रोणो मया यत्तत्किं मां पार्थ विगर्हसे\n",
    "07168024a": "अपक्रान्तः स्वधर्माच्च क्षत्रधर्ममुपाश्रितः\n",
    "07168024c": "अमानुषेण हन्त्यस्मानस्त्रेण क्षुद्रकर्मकृत्\n",
    "07168025a": "तथा मायां प्रयुञ्जानमसह्यं ब्राह्मणब्रुवम्\n",
    "07168025c": "माययैव निहन्याद्यो न युक्तं पार्थ तत्र किम्\n",
    "07168026a": "तस्मिंस्तथा मया शस्ते यदि द्रौणायनी रुषा\n",
    "07168026c": "कुरुते भैरवं नादं तत्र किं मम हीयते\n",
    "07168027a": "न चाद्भुतमिदं मन्ये यद्द्रौणिः शुद्धगर्जया\n",
    "07168027c": "घातयिष्यति कौरव्यान्परित्रातुमशक्नुवन्\n",
    "07168028a": "यच्च मां धार्मिको भूत्वा ब्रवीषि गुरुघातिनम्\n",
    "07168028c": "तदर्थमहमुत्पन्नः पाञ्चाल्यस्य सुतोऽनलात्\n",
    "07168029a": "यस्य कार्यमकार्यं वा युध्यतः स्यात्समं रणे\n",
    "07168029c": "तं कथं ब्राह्मणं ब्रूयाः क्षत्रियं वा धनंजय\n",
    "07168030a": "यो ह्यनस्त्रविदो हन्याद्ब्रह्मास्त्रैः क्रोधमूर्छितः\n",
    "07168030c": "सर्वोपायैर्न स कथं वध्यः पुरुषसत्तम\n",
    "07168031a": "विधर्मिणं धर्मविद्भिः प्रोक्तं तेषां विषोपमम्\n",
    "07168031c": "जानन्धर्मार्थतत्त्वज्ञः किमर्जुन विगर्हसे\n",
    "07168032a": "नृशंसः स मयाक्रम्य रथ एव निपातितः\n",
    "07168032c": "तन्माभिनन्द्यं बीभत्सो किमर्थं नाभिनन्दसे\n",
    "07168033a": "कृते रणे कथं पार्थ ज्वलनार्कविषोपमम्\n",
    "07168033c": "भीमं द्रोणशिरश्छेदे प्रशस्यं न प्रशंससि\n",
    "07168034a": "योऽसौ ममैव नान्यस्य बान्धवान्युधि जघ्निवान्\n",
    "07168034c": "छित्त्वापि तस्य मूर्धानं नैवास्मि विगतज्वरः\n",
    "07168035a": "तच्च मे कृन्तते मर्म यन्न तस्य शिरो मया\n",
    "07168035c": "निषादविषये क्षिप्तं जयद्रथशिरो यथा\n",
    "07168036a": "अवधश्चापि शत्रूणामधर्मः शिष्यतेऽर्जुन\n",
    "07168036c": "क्षत्रियस्य ह्ययं धर्मो हन्याद्धन्येत वा पुनः\n",
    "07168037a": "स शत्रुर्निहतः संख्ये मया धर्मेण पाण्डव\n",
    "07168037c": "यथा त्वया हतः शूरो भगदत्तः पितुः सखा\n",
    "07168038a": "पितामहं रणे हत्वा मन्यसे धर्ममात्मनः\n",
    "07168038c": "मया शत्रौ हते कस्मात्पापे धर्मं न मन्यसे\n",
    "07168039a": "नानृतः पाण्डवो ज्येष्ठो नाहं वाधार्मिकोऽर्जुन\n",
    "07168039c": "शिष्यध्रुङ्निहतः पापो युध्यस्व विजयस्तव\n",
    "07169001": "धृतराष्ट्र उवाच\n",
    "07169001a": "साङ्गा वेदा यथान्यायं येनाधीता महात्मना\n",
    "07169001c": "यस्मिन्साक्षाद्धनुर्वेदो ह्रीनिषेधे प्रतिष्ठितः\n",
    "07169002a": "तस्मिन्नाक्रुश्यति द्रोणे महर्षितनये तदा\n",
    "07169002c": "नीचात्मना नृशंसेन क्षुद्रेण गुरुघातिना\n",
    "07169003a": "यस्य प्रसादात्कर्माणि कुर्वन्ति पुरुषर्षभाः\n",
    "07169003c": "अमानुषाणि संग्रामे देवैरसुकराणि च\n",
    "07169004a": "तस्मिन्नाक्रुश्यति द्रोणे समक्षं पापकर्मिणः\n",
    "07169004c": "नामर्षं तत्र कुर्वन्ति धिक्क्षत्रं धिगमर्षितम्\n",
    "07169005a": "पार्थाः सर्वे च राजानः पृथिव्यां ये धनुर्धराः\n",
    "07169005c": "श्रुत्वा किमाहुः पाञ्चाल्यं तन्ममाचक्ष्व संजय\n",
    "07169006": "संजय उवाच\n",
    "07169006a": "श्रुत्वा द्रुपदपुत्रस्य ता वाचः क्रूरकर्मणः\n",
    "07169006c": "तूष्णीं बभूवू राजानः सर्व एव विशां पते\n",
    "07169007a": "अर्जुनस्तु कटाक्षेण जिह्मं प्रेक्ष्य च पार्षतम्\n",
    "07169007c": "सबाष्पमभिनिःश्वस्य धिग्धिग्धिगिति चाब्रवीत्\n",
    "07169008a": "युधिष्ठिरश्च भीमश्च यमौ कृष्णस्तथापरे\n",
    "07169008c": "आसन्सुव्रीडिता राजन्सात्यकिरिदमब्रवीत्\n",
    "07169009a": "नेहास्ति पुरुषः कश्चिद्य इमं पापपूरुषम्\n",
    "07169009c": "भाषमाणमकल्याणं शीघ्रं हन्यान्नराधमम्\n",
    "07169010a": "कथं च शतधा जिह्वा न ते मूर्धा च दीर्यते\n",
    "07169010c": "गुरुमाक्रोशतः क्षुद्र न चाधर्मेण पात्यसे\n",
    "07169011a": "याप्यस्त्वमसि पार्थैश्च सर्वैश्चान्धकवृष्णिभिः\n",
    "07169011c": "यत्कर्म कलुषं कृत्वा श्लाघसे जनसंसदि\n",
    "07169012a": "अकार्यं तादृशं कृत्वा पुनरेव गुरुं क्षिपन्\n",
    "07169012c": "वध्यस्त्वं न त्वयार्थोऽस्ति मुहूर्तमपि जीवता\n",
    "07169013a": "कस्त्वेतद्व्यवसेदार्यस्त्वदन्यः पुरुषाधमः\n",
    "07169013c": "निगृह्य केशेषु वधं गुरोर्धर्मात्मनः सतः\n",
    "07169014a": "सप्तावरे तथा पूर्वे बान्धवास्ते निपातिताः\n",
    "07169014c": "यशसा च परित्यक्तास्त्वां प्राप्य कुलपांसनम्\n",
    "07169015a": "उक्तवांश्चापि यत्पार्थं भीष्मं प्रति नरर्षभम्\n",
    "07169015c": "तथान्तो विहितस्तेन स्वयमेव महात्मना\n",
    "07169016a": "तस्यापि तव सोदर्यो निहन्ता पापकृत्तमः\n",
    "07169016c": "नान्यः पाञ्चालपुत्रेभ्यो विद्यते भुवि पापकृत्\n",
    "07169017a": "स चापि सृष्टः पित्रा ते भीष्मस्यान्तकरः किल\n",
    "07169017c": "शिखण्डी रक्षितस्तेन स च मृत्युर्महात्मनः\n",
    "07169018a": "पाञ्चालाश्चलिता धर्मात्क्षुद्रा मित्रगुरुद्रुहः\n",
    "07169018c": "त्वां प्राप्य सहसोदर्यं धिक्कृतं सर्वसाधुभिः\n",
    "07169019a": "पुनश्चेदीदृशीं वाचं मत्समीपे वदिष्यसि\n",
    "07169019c": "शिरस्ते पातयिष्यामि गदया वज्रकल्पया\n",
    "07169020a": "सात्वतेनैवमाक्षिप्तः पार्षतः परुषाक्षरम्\n",
    "07169020c": "संरब्धः सात्यकिं प्राह संक्रुद्धः प्रहसन्निव\n",
    "07169021a": "श्रूयते श्रूयते चेति क्षम्यते चेति माधव\n",
    "07169021c": "न चानार्य शुभं साधुं पुरुषं क्षेप्तुमर्हसि\n",
    "07169022a": "क्षमा प्रशस्यते लोके न तु पापोऽर्हति क्षमाम्\n",
    "07169022c": "क्षमावन्तं हि पापात्मा जितोऽयमिति मन्यते\n",
    "07169023a": "स त्वं क्षुद्रसमाचारो नीचात्मा पापनिश्चयः\n",
    "07169023c": "आ केशाग्रान्नखाग्राच्च वक्तव्यो वक्तुमिच्छसि\n",
    "07169024a": "यः स भूरिश्रवाश्छिन्ने भुजे प्रायगतस्त्वया\n",
    "07169024c": "वार्यमाणेन निहतस्ततः पापतरं नु किम्\n",
    "07169025a": "व्यूहमानो मया द्रोणो दिव्येनास्त्रेण संयुगे\n",
    "07169025c": "विसृष्टशस्त्रो निहतः किं तत्र क्रूर दुष्कृतम्\n",
    "07169026a": "अयुध्यमानं यस्त्वाजौ तथा प्रायगतं मुनिम्\n",
    "07169026c": "छिन्नबाहुं परैर्हन्यात्सात्यके स कथं भवेत्\n",
    "07169027a": "निहत्य त्वां यदा भूमौ स विक्रामति वीर्यवान्\n",
    "07169027c": "किं तदा न निहंस्येनं भूत्वा पुरुषसत्तमः\n",
    "07169028a": "त्वया पुनरनार्येण पूर्वं पार्थेन निर्जितः\n",
    "07169028c": "यदा तदा हतः शूरः सौमदत्तिः प्रतापवान्\n",
    "07169029a": "यत्र यत्र तु पाण्डूनां द्रोणो द्रावयते चमूम्\n",
    "07169029c": "किरञ्शरसहस्राणि तत्र तत्र प्रयाम्यहम्\n",
    "07169030a": "स त्वमेवंविधं कृत्वा कर्म चाण्डालवत्स्वयम्\n",
    "07169030c": "वक्तुमिच्छसि वक्तव्यः कस्मान्मां परुषाण्यथ\n",
    "07169031a": "कर्ता त्वं कर्मणोग्रस्य नाहं वृष्णिकुलाधम\n",
    "07169031c": "पापानां च त्वमावासः कर्मणां मा पुनर्वद\n",
    "07169032a": "जोषमास्स्व न मां भूयो वक्तुमर्हस्यतः परम्\n",
    "07169032c": "अधरोत्तरमेतद्धि यन्मा त्वं वक्तुमिच्छसि\n",
    "07169033a": "अथ वक्ष्यसि मां मौर्ख्याद्भूयः परुषमीदृशम्\n",
    "07169033c": "गमयिष्यामि बाणैस्त्वां युधि वैवस्वतक्षयम्\n",
    "07169034a": "न चैव मूर्ख धर्मेण केवलेनैव शक्यते\n",
    "07169034c": "तेषामपि ह्यधर्मेण चेष्टितं शृणु यादृशम्\n",
    "07169035a": "वञ्चितः पाण्डवः पूर्वमधर्मेण युधिष्ठिरः\n",
    "07169035c": "द्रौपदी च परिक्लिष्टा तथाधर्मेण सात्यके\n",
    "07169036a": "प्रव्राजिता वनं सर्वे पाण्डवाः सह कृष्णया\n",
    "07169036c": "सर्वस्वमपकृष्टं च तथाधर्मेण बालिश\n",
    "07169037a": "अधर्मेणापकृष्टश्च मद्रराजः परैरितः\n",
    "07169037c": "इतोऽप्यधर्मेण हतो भीष्मः कुरुपितामहः\n",
    "07169037e": "भूरिश्रवा ह्यधर्मेण त्वया धर्मविदा हतः\n",
    "07169038a": "एवं परैराचरितं पाण्डवेयैश्च संयुगे\n",
    "07169038c": "रक्षमाणैर्जयं वीरैर्धर्मज्ञैरपि सात्वत\n",
    "07169039a": "दुर्ज्ञेयः परमो धर्मस्तथाधर्मः सुदुर्विदः\n",
    "07169039c": "युध्यस्व कौरवैः सार्धं मा गाः पितृनिवेशनम्\n",
    "07169040a": "एवमादीनि वाक्यानि क्रूराणि परुषाणि च\n",
    "07169040c": "श्रावितः सात्यकिः श्रीमानाकम्पित इवाभवत्\n",
    "07169041a": "तच्छ्रुत्वा क्रोधताम्राक्षः सात्यकिस्त्वाददे गदाम्\n",
    "07169041c": "विनिःश्वस्य यथा सर्पः प्रणिधाय रथे धनुः\n",
    "07169042a": "ततोऽभिपत्य पाञ्चाल्यं संरम्भेणेदमब्रवीत्\n",
    "07169042c": "न त्वां वक्ष्यामि परुषं हनिष्ये त्वां वधक्षमम्\n",
    "07169043a": "तमापतन्तं सहसा महाबलममर्षणम्\n",
    "07169043c": "पाञ्चाल्यायाभिसंक्रुद्धमन्तकायान्तकोपमम्\n",
    "07169044a": "चोदितो वासुदेवेन भीमसेनो महाबलः\n",
    "07169044c": "अवप्लुत्य रथात्तूर्णं बाहुभ्यां समवारयत्\n",
    "07169045a": "द्रवमाणं तथा क्रुद्धं सात्यकिं पाण्डवो बली\n",
    "07169045c": "प्रस्कन्दमानमादाय जगाम बलिनं बलात्\n",
    "07169046a": "स्थित्वा विष्टभ्य चरणौ भीमेन शिनिपुंगवः\n",
    "07169046c": "निगृहीतः पदे षष्ठे बलेन बलिनां वरः\n",
    "07169047a": "अवरुह्य रथात्तं तु ह्रियमाणं बलीयसा\n",
    "07169047c": "उवाच श्लक्ष्णया वाचा सहदेवो विशां पते\n",
    "07169048a": "अस्माकं पुरुषव्याघ्र मित्रमन्यन्न विद्यते\n",
    "07169048c": "परमन्धकवृष्णिभ्यः पाञ्चालेभ्यश्च माधव\n",
    "07169049a": "तथैवान्धकवृष्णीनां तव चैव विशेषतः\n",
    "07169049c": "कृष्णस्य च तथास्मत्तो मित्रमन्यन्न विद्यते\n",
    "07169050a": "पाञ्चालानां च वार्ष्णेय समुद्रान्तां विचिन्वताम्\n",
    "07169050c": "नान्यदस्ति परं मित्रं यथा पाण्डववृष्णयः\n",
    "07169051a": "स भवानीदृशं मित्रं मन्यते च यथा भवान्\n",
    "07169051c": "भवन्तश्च यथास्माकं भवतां च तथा वयम्\n",
    "07169052a": "स एवं सर्वधर्मज्ञो मित्रधर्ममनुस्मरन्\n",
    "07169052c": "नियच्छ मन्युं पाञ्चाल्यात्प्रशाम्य शिनिपुंगव\n",
    "07169053a": "पार्षतस्य क्षम त्वं वै क्षमतां तव पार्षतः\n",
    "07169053c": "वयं क्षमयितारश्च किमन्यत्र शमाद्भवेत्\n",
    "07169054a": "प्रशाम्यमाने शैनेये सहदेवेन मारिष\n",
    "07169054c": "पाञ्चालराजस्य सुतः प्रहसन्निदमब्रवीत्\n",
    "07169055a": "मुञ्च मुञ्च शिनेः पौत्रं भीम युद्धमदान्वितम्\n",
    "07169055c": "आसादयतु मामेष धराधरमिवानिलः\n",
    "07169056a": "यावदस्य शितैर्बाणैः संरम्भं विनयाम्यहम्\n",
    "07169056c": "युद्धश्रद्धां च कौन्तेय जीवितस्य च संयुगे\n",
    "07169057a": "किं नु शक्यं मया कर्तुं कार्यं यदिदमुद्यतम्\n",
    "07169057c": "सुमहत्पाण्डुपुत्राणामायान्त्येते हि कौरवाः\n",
    "07169058a": "अथ वा फल्गुनः सर्वान्वारयिष्यति संयुगे\n",
    "07169058c": "अहमप्यस्य मूर्धानं पातयिष्यामि सायकैः\n",
    "07169059a": "मन्यते छिन्नबाहुं मां भूरिश्रवसमाहवे\n",
    "07169059c": "उत्सृजैनमहं वैनमेष मां वा हनिष्यति\n",
    "07169060a": "शृण्वन्पाञ्चालवाक्यानि सात्यकिः सर्पवच्छ्वसन्\n",
    "07169060c": "भीमबाह्वन्तरे सक्तो विस्फुरत्यनिशं बली\n",
    "07169061a": "त्वरया वासुदेवश्च धर्मराजश्च मारिष\n",
    "07169061c": "यत्नेन महता वीरौ वारयामासतुस्ततः\n",
    "07169062a": "निवार्य परमेष्वासौ क्रोधसंरक्तलोचनौ\n",
    "07169062c": "युयुत्सवः परान्संख्ये प्रतीयुः क्षत्रियर्षभाः\n",
    "07170001": "संजय उवाच\n",
    "07170001a": "ततः स कदनं चक्रे रिपूणां द्रोणनन्दनः\n",
    "07170001c": "युगान्ते सर्वभूतानां कालसृष्ट इवान्तकः\n",
    "07170002a": "ध्वजद्रुमं शस्त्रशृङ्गं हतनागमहाशिलम्\n",
    "07170002c": "अश्वकिंपुरुषाकीर्णं शरासनलतावृतम्\n",
    "07170003a": "शूलक्रव्यादसंघुष्टं भूतयक्षगणाकुलम्\n",
    "07170003c": "निहत्य शात्रवान्भल्लैः सोऽचिनोद्देहपर्वतम्\n",
    "07170004a": "ततो वेगेन महता विनद्य स नरर्षभः\n",
    "07170004c": "प्रतिज्ञां श्रावयामास पुनरेव तवात्मजम्\n",
    "07170005a": "यस्माद्युध्यन्तमाचार्यं धर्मकञ्चुकमास्थितः\n",
    "07170005c": "मुञ्च शस्त्रमिति प्राह कुन्तीपुत्रो युधिष्ठिरः\n",
    "07170006a": "तस्मात्संपश्यतस्तस्य द्रावयिष्यामि वाहिनीम्\n",
    "07170006c": "विद्राव्य सत्यं हन्तास्मि पापं पाञ्चाल्यमेव तु\n",
    "07170007a": "सर्वानेतान्हनिष्यामि यदि योत्स्यन्ति मां रणे\n",
    "07170007c": "सत्यं ते प्रतिजानामि परावर्तय वाहिनीम्\n",
    "07170008a": "तच्छ्रुत्वा तव पुत्रस्तु वाहिनीं पर्यवर्तयत्\n",
    "07170008c": "सिंहनादेन महता व्यपोह्य सुमहद्भयम्\n",
    "07170009a": "ततः समागमो राजन्कुरुपाण्डवसेनयोः\n",
    "07170009c": "पुनरेवाभवत्तीव्रः पूर्णसागरयोरिव\n",
    "07170010a": "संरब्धा हि स्थिरीभूता द्रोणपुत्रेण कौरवाः\n",
    "07170010c": "उदग्राः पाण्डुपाञ्चाला द्रोणस्य निधनेन च\n",
    "07170011a": "तेषां परमहृष्टानां जयमात्मनि पश्यताम्\n",
    "07170011c": "संरब्धानां महावेगः प्रादुरासीद्रणाजिरे\n",
    "07170012a": "यथा शिलोच्चये शैलः सागरे सागरो यथा\n",
    "07170012c": "प्रतिहन्येत राजेन्द्र तथासन्कुरुपाण्डवाः\n",
    "07170013a": "ततः शङ्खसहस्राणि भेरीणामयुतानि च\n",
    "07170013c": "अवादयन्त संहृष्टाः कुरुपाण्डवसैनिकाः\n",
    "07170014a": "ततो निर्मथ्यमानस्य सागरस्येव निस्वनः\n",
    "07170014c": "अभवत्तस्य सैन्यस्य सुमहानद्भुतोपमः\n",
    "07170015a": "प्रादुश्चक्रे ततो द्रौणिरस्त्रं नारायणं तदा\n",
    "07170015c": "अभिसंधाय पाण्डूनां पाञ्चालानां च वाहिनीम्\n",
    "07170016a": "प्रादुरासंस्ततो बाणा दीप्ताग्राः खे सहस्रशः\n",
    "07170016c": "पाण्डवान्भक्षयिष्यन्तो दीप्तास्या इव पन्नगाः\n",
    "07170017a": "ते दिशः खं च सैन्यं च समावृण्वन्महाहवे\n",
    "07170017c": "मुहूर्ताद्भास्करस्येव राजँल्लोकं गभस्तयः\n",
    "07170018a": "तथापरे द्योतमाना ज्योतींषीवाम्बरेऽमले\n",
    "07170018c": "प्रादुरासन्महीपाल कार्ष्णायसमया गुडाः\n",
    "07170019a": "चतुर्दिशं विचित्राश्च शतघ्न्योऽथ हुताशदाः\n",
    "07170019c": "चक्राणि च क्षुरान्तानि मण्डलानीव भास्वतः\n",
    "07170020a": "शस्त्राकृतिभिराकीर्णमतीव भरतर्षभ\n",
    "07170020c": "दृष्ट्वान्तरिक्षमाविग्नाः पाण्डुपाञ्चालसृञ्जयाः\n",
    "07170021a": "यथा यथा ह्ययुध्यन्त पाण्डवानां महारथाः\n",
    "07170021c": "तथा तथा तदस्त्रं वै व्यवर्धत जनाधिप\n",
    "07170022a": "वध्यमानास्तथास्त्रेण तेन नारायणेन वै\n",
    "07170022c": "दह्यमानानलेनेव सर्वतोऽभ्यर्दिता रणे\n",
    "07170023a": "यथा हि शिशिरापाये दहेत्कक्षं हुताशनः\n",
    "07170023c": "तथा तदस्त्रं पाण्डूनां ददाह ध्वजिनीं प्रभो\n",
    "07170024a": "आपूर्यमाणेनास्त्रेण सैन्ये क्षीयति चाभिभो\n",
    "07170024c": "जगाम परमं त्रासं धर्मपुत्रो युधिष्ठिरः\n",
    "07170025a": "द्रवमाणं तु तत्सैन्यं दृष्ट्वा विगतचेतनम्\n",
    "07170025c": "मध्यस्थतां च पार्थस्य धर्मपुत्रोऽब्रवीदिदम्\n",
    "07170026a": "धृष्टद्युम्न पलायस्व सह पाञ्चालसेनया\n",
    "07170026c": "सात्यके त्वं च गच्छस्व वृष्ण्यन्धकवृतो गृहान्\n",
    "07170027a": "वासुदेवोऽपि धर्मात्मा करिष्यत्यात्मनः क्षमम्\n",
    "07170027c": "उपदेष्टुं समर्थोऽयं लोकस्य किमुतात्मनः\n",
    "07170028a": "संग्रामस्तु न कर्तव्यः सर्वसैन्यान्ब्रवीमि वः\n",
    "07170028c": "अहं हि सह सोदर्यैः प्रवेक्ष्ये हव्यवाहनम्\n",
    "07170029a": "भीष्मद्रोणार्णवं तीर्त्वा संग्रामं भीरुदुस्तरम्\n",
    "07170029c": "अवसत्स्याम्यसलिले सगणो द्रौणिगोष्पदे\n",
    "07170030a": "कामः संपद्यतामस्य बीभत्सोराशु मां प्रति\n",
    "07170030c": "कल्याणवृत्त आचार्यो मया युधि निपातितः\n",
    "07170031a": "येन बालः स सौभद्रो युद्धानामविशारदः\n",
    "07170031c": "समर्थैर्बहुभिः क्रूरैर्घातितो नाभिपालितः\n",
    "07170032a": "येनाविब्रुवता प्रश्नं तथा कृष्णा सभां गता\n",
    "07170032c": "उपेक्षिता सपुत्रेण दासभावं नियच्छती\n",
    "07170033a": "जिघांसुर्धार्तराष्ट्रश्च श्रान्तेष्वश्वेषु फल्गुनम्\n",
    "07170033c": "कवचेन तथा युक्तो रक्षार्थं सैन्धवस्य च\n",
    "07170034a": "येन ब्रह्मास्त्रविदुषा पाञ्चालाः सत्यजिन्मुखाः\n",
    "07170034c": "कुर्वाणा मज्जये यत्नं समूला विनिपातिताः\n",
    "07170035a": "येन प्रव्राज्यमानाश्च राज्याद्वयमधर्मतः\n",
    "07170035c": "निवार्यमाणेनास्माभिरनुगन्तुं तदेषिताः\n",
    "07170036a": "योऽसावत्यन्तमस्मासु कुर्वाणः सौहृदं परम्\n",
    "07170036c": "हतस्तदर्थे मरणं गमिष्यामि सबान्धवः\n",
    "07170037a": "एवं ब्रुवति कौन्तेये दाशार्हस्त्वरितस्ततः\n",
    "07170037c": "निवार्य सैन्यं बाहुभ्यामिदं वचनमब्रवीत्\n",
    "07170038a": "शीघ्रं न्यस्यत शस्त्राणि वाहेभ्यश्चावरोहत\n",
    "07170038c": "एष योगोऽत्र विहितः प्रतिघातो महात्मना\n",
    "07170039a": "द्विपाश्वस्यन्दनेभ्यश्च क्षितिं सर्वेऽवरोहत\n",
    "07170039c": "एवमेतन्न वो हन्यादस्त्रं भूमौ निरायुधान्\n",
    "07170040a": "यथा यथा हि युध्यन्ते योधा ह्यस्त्रबलं प्रति\n",
    "07170040c": "तथा तथा भवन्त्येते कौरवा बलवत्तराः\n",
    "07170041a": "निक्षेप्स्यन्ति च शस्त्राणि वाहनेभ्योऽवरुह्य ये\n",
    "07170041c": "तान्नैतदस्त्रं संग्रामे निहनिष्यति मानवान्\n",
    "07170042a": "ये त्वेतत्प्रतियोत्स्यन्ति मनसापीह केचन\n",
    "07170042c": "निहनिष्यति तान्सर्वान्रसातलगतानपि\n",
    "07170043a": "ते वचस्तस्य तच्छ्रुत्वा वासुदेवस्य भारत\n",
    "07170043c": "ईषुः सर्वेऽस्त्रमुत्स्रष्टुं मनोभिः करणेन च\n",
    "07170044a": "तत उत्स्रष्टुकामांस्तानस्त्राण्यालक्ष्य पाण्डवः\n",
    "07170044c": "भीमसेनोऽब्रवीद्राजन्निदं संहर्षयन्वचः\n",
    "07170045a": "न कथंचन शस्त्राणि मोक्तव्यानीह केनचित्\n",
    "07170045c": "अहमावारयिष्यामि द्रोणपुत्रास्त्रमाशुगैः\n",
    "07170046a": "अथ वाप्यनया गुर्व्या हेमविग्रहया रणे\n",
    "07170046c": "कालवद्विचरिष्यामि द्रौणेरस्त्रं विशातयन्\n",
    "07170047a": "न हि मे विक्रमे तुल्यः कश्चिदस्ति पुमानिह\n",
    "07170047c": "यथैव सवितुस्तुल्यं ज्योतिरन्यन्न विद्यते\n",
    "07170048a": "पश्यध्वं मे दृढौ बाहू नागराजकरोपमा\n",
    "07170048c": "समर्थौ पर्वतस्यापि शैशिरस्य निपातने\n",
    "07170049a": "नागायुतसमप्राणो ह्यहमेको नरेष्विह\n",
    "07170049c": "शक्रो यथा प्रतिद्वंद्वो दिवि देवेषु विश्रुतः\n",
    "07170050a": "अद्य पश्यत मे वीर्यं बाह्वोः पीनांसयोर्युधि\n",
    "07170050c": "ज्वलमानस्य दीप्तस्य द्रौणेरस्त्रस्य वारणे\n",
    "07170051a": "यदि नारायणास्त्रस्य प्रतियोद्धा न विद्यते\n",
    "07170051c": "अद्यैनं प्रतियोत्स्यामि पश्यत्सु कुरुपाण्डुषु\n",
    "07170052a": "एवमुक्त्वा ततो भीमो द्रोणपुत्रमरिंदमः\n",
    "07170052c": "अभ्ययान्मेघघोषेण रथेनादित्यवर्चसा\n",
    "07170053a": "स एनमिषुजालेन लघुत्वाच्छीघ्रविक्रमः\n",
    "07170053c": "निमेषमात्रेणासाद्य कुन्तीपुत्रोऽभ्यवाकिरत्\n",
    "07170054a": "ततो द्रौणिः प्रहस्यैनमुदासमभिभाष्य च\n",
    "07170054c": "अवाकिरत्प्रदीप्ताग्रैः शरैस्तैरभिमन्त्रितैः\n",
    "07170055a": "पन्नगैरिव दीप्तास्यैर्वमद्भिरनलं रणे\n",
    "07170055c": "अवकीर्णोऽभवत्पार्थः स्फुलिङ्गैरिव काञ्चनैः\n",
    "07170056a": "तस्य रूपमभूद्राजन्भीमसेनस्य संयुगे\n",
    "07170056c": "खद्योतैरावृतस्येव पर्वतस्य दिनक्षये\n",
    "07170057a": "तदस्त्रं द्रोणपुत्रस्य तस्मिन्प्रतिसमस्यति\n",
    "07170057c": "अवर्धत महाराज यथाग्निरनिलोद्धतः\n",
    "07170058a": "विवर्धमानमालक्ष्य तदस्त्रं भीमविक्रमम्\n",
    "07170058c": "पाण्डुसैन्यमृते भीमं सुमहद्भयमाविशत्\n",
    "07170059a": "ततः शस्त्राणि ते सर्वे समुत्सृज्य महीतले\n",
    "07170059c": "अवारोहन्रथेभ्यश्च हस्त्यश्वेभ्यश्च सर्वशः\n",
    "07170060a": "तेषु निक्षिप्तशस्त्रेषु वाहनेभ्यश्च्युतेषु च\n",
    "07170060c": "तदस्त्रवीर्यं विपुलं भीममूर्धन्यथापतत्\n",
    "07170061a": "हाहाकृतानि भूतानि पाण्डवाश्च विशेषतः\n",
    "07170061c": "भीमसेनमपश्यन्त तेजसा संवृतं तदा\n",
    "07171001": "संजय उवाच\n",
    "07171001a": "भीमसेनं समाकीर्णं दृष्ट्वास्त्रेण धनंजयः\n",
    "07171001c": "तेजसः प्रतिघातार्थं वारुणेन समावृणोत्\n",
    "07171002a": "नालक्षयत तं कश्चिद्वारुणास्त्रेण संवृतम्\n",
    "07171002c": "अर्जुनस्य लघुत्वाच्च संवृतत्वाच्च तेजसः\n",
    "07171003a": "साश्वसूतरथो भीमो द्रोणपुत्रास्त्रसंवृतः\n",
    "07171003c": "अग्नावग्निरिव न्यस्तो ज्वालामाली सुदुर्दृशः\n",
    "07171004a": "यथा रात्रिक्षये राजञ्ज्योतींष्यस्तगिरिं प्रति\n",
    "07171004c": "समापेतुस्तथा बाणा भीमसेनरथं प्रति\n",
    "07171005a": "स हि भीमो रथश्चास्य हयाः सूतश्च मारिष\n",
    "07171005c": "संवृता द्रोणपुत्रेण पावकान्तर्गताभवन्\n",
    "07171006a": "यथा दग्ध्वा जगत्कृत्स्नं समये सचराचरम्\n",
    "07171006c": "गच्छेदग्निर्विभोरास्यं तथास्त्रं भीममावृणोत्\n",
    "07171007a": "सूर्यमग्निः प्रविष्टः स्याद्यथा चाग्निं दिवाकरः\n",
    "07171007c": "तथा प्रविष्टं तत्तेजो न प्राज्ञायत किंचन\n",
    "07171008a": "विकीर्णमस्त्रं तद्दृष्ट्वा तथा भीमरथं प्रति\n",
    "07171008c": "उदीर्यमाणं द्रौणिं च निष्प्रतिद्वंद्वमाहवे\n",
    "07171009a": "सर्वसैन्यानि पाण्डूनां न्यस्तशस्त्राण्यचेतसः\n",
    "07171009c": "युधिष्ठिरपुरोगांश्च विमुखांस्तान्महारथान्\n",
    "07171010a": "अर्जुनो वासुदेवश्च त्वरमाणौ महाद्युती\n",
    "07171010c": "अवप्लुत्य रथाद्वीरौ भीममाद्रवतां ततः\n",
    "07171011a": "ततस्तद्द्रोणपुत्रस्य तेजोऽस्त्रबलसंभवम्\n",
    "07171011c": "विगाह्य तौ सुबलिनौ माययाविशतां तदा\n",
    "07171012a": "न्यस्तशस्त्रौ ततस्तौ तु नादहदस्त्रजोऽनलः\n",
    "07171012c": "वारुणास्त्रप्रयोगाच्च वीर्यवत्त्वाच्च कृष्णयोः\n",
    "07171013a": "ततश्चकृषतुर्भीमं तस्य सर्वायुधानि च\n",
    "07171013c": "नारायणास्त्रशान्त्यर्थं नरनारायणौ बलात्\n",
    "07171014a": "अपकृष्यमाणः कौन्तेयो नदत्येव महारथः\n",
    "07171014c": "वर्धते चैव तद्घोरं द्रौणेरस्त्रं सुदुर्जयम्\n",
    "07171015a": "तमब्रवीद्वासुदेवः किमिदं पाण्डुनन्दन\n",
    "07171015c": "वार्यमाणोऽपि कौन्तेय यद्युद्धान्न निवर्तसे\n",
    "07171016a": "यदि युद्धेन जेयाः स्युरिमे कौरवनन्दनाः\n",
    "07171016c": "वयमप्यत्र युध्येम तथा चेमे नरर्षभाः\n",
    "07171017a": "रथेभ्यस्त्ववतीर्णास्तु सर्व एव स्म तावकाः\n",
    "07171017c": "तस्मात्त्वमपि कौन्तेय रथात्तूर्णमपाक्रम\n",
    "07171018a": "एवमुक्त्वा ततः कृष्णो रथाद्भूमिमपातयत्\n",
    "07171018c": "निःश्वसन्तं यथा नागं क्रोधसंरक्तलोचनम्\n",
    "07171019a": "यदापकृष्टः स रथान्न्यासितश्चायुधं भुवि\n",
    "07171019c": "ततो नारायणास्त्रं तत्प्रशान्तं शत्रुतापनम्\n",
    "07171020a": "तस्मिन्प्रशान्ते विधिना तदा तेजसि दुःसहे\n",
    "07171020c": "बभूवुर्विमलाः सर्वा दिशः प्रदिश एव च\n",
    "07171021a": "प्रववुश्च शिवा वाताः प्रशान्ता मृगपक्षिणः\n",
    "07171021c": "वाहनानि च हृष्टानि योधाश्च मनुजेश्वर\n",
    "07171022a": "व्यपोढे च ततो घोरे तस्मिंस्तेजसि भारत\n",
    "07171022c": "बभौ भीमो निशापाये धीमान्सूर्य इवोदितः\n",
    "07171023a": "हतशेषं बलं तत्र पाण्डवानामतिष्ठत\n",
    "07171023c": "अस्त्रव्युपरमाद्धृष्टं तव पुत्रजिघांसया\n",
    "07171024a": "व्यवस्थिते बले तस्मिन्नस्त्रे प्रतिहते तथा\n",
    "07171024c": "दुर्योधनो महाराज द्रोणपुत्रमथाब्रवीत्\n",
    "07171025a": "अश्वत्थामन्पुनः शीघ्रमस्त्रमेतत्प्रयोजय\n",
    "07171025c": "व्यवस्थिता हि पाञ्चालाः पुनरेव जयैषिणः\n",
    "07171026a": "अश्वत्थामा तथोक्तस्तु तव पुत्रेण मारिष\n",
    "07171026c": "सुदीनमभिनिःश्वस्य राजानमिदमब्रवीत्\n",
    "07171027a": "नैतदावर्तते राजन्नस्त्रं द्विर्नोपपद्यते\n",
    "07171027c": "आवर्तयन्निहन्त्येतत्प्रयोक्तारं न संशयः\n",
    "07171028a": "एष चास्त्रप्रतीघातं वासुदेवः प्रयुक्तवान्\n",
    "07171028c": "अन्यथा विहितः संख्ये वधः शत्रोर्जनाधिप\n",
    "07171029a": "पराजयो वा मृत्युर्वा श्रेयो मृत्युर्न निर्जयः\n",
    "07171029c": "निर्जिताश्चारयो ह्येते शस्त्रोत्सर्गान्मृतोपमाः\n",
    "07171030": "दुर्योधन उवाच\n",
    "07171030a": "आचार्यपुत्र यद्येतद्द्विरस्त्रं न प्रयुज्यते\n",
    "07171030c": "अन्यैर्गुरुघ्ना वध्यन्तामस्त्रैरस्त्रविदां वर\n",
    "07171031a": "त्वयि ह्यस्त्राणि दिव्यानि यथा स्युस्त्र्यम्बके तथा\n",
    "07171031c": "इच्छतो न हि ते मुच्येत्क्रुद्धस्यापि पुरंदरः\n",
    "07171032": "धृतराष्ट्र उवाच\n",
    "07171032a": "तस्मिन्नस्त्रे प्रतिहते द्रोणे चोपधिना हते\n",
    "07171032c": "तथा दुर्योधनेनोक्तो द्रौणिः किमकरोत्पुनः\n",
    "07171033a": "दृष्ट्वा पार्थांश्च संग्रामे युद्धाय समवस्थितान्\n",
    "07171033c": "नारायणास्त्रनिर्मुक्तांश्चरतः पृतनामुखे\n",
    "07171034": "संजय उवाच\n",
    "07171034a": "जानन्पितुः स निधनं सिंहलाङ्गूलकेतनः\n",
    "07171034c": "सक्रोधो भयमुत्सृज्य अभिदुद्राव पार्षतम्\n",
    "07171035a": "अभिद्रुत्य च विंशत्या क्षुद्रकाणां नरर्षभः\n",
    "07171035c": "पञ्चभिश्चातिवेगेन विव्याध पुरुषर्षभम्\n",
    "07171036a": "धृष्टद्युम्नस्ततो राजञ्ज्वलन्तमिव पावकम्\n",
    "07171036c": "द्रोणपुत्रं त्रिषष्ट्या तु राजन्विव्याध पत्रिणाम्\n",
    "07171037a": "सारथिं चास्य विंशत्या स्वर्णपुङ्खैः शिलाशितैः\n",
    "07171037c": "हयांश्च चतुरोऽविध्यच्चतुर्भिर्निशितैः शरैः\n",
    "07171038a": "विद्ध्वा विद्ध्वानदद्द्रौणिः कम्पयन्निव मेदिनीम्\n",
    "07171038c": "आददत्सर्वलोकस्य प्राणानिव महारणे\n",
    "07171039a": "पार्षतस्तु बली राजन्कृतास्त्रः कृतनिश्रमः\n",
    "07171039c": "द्रौणिमेवाभिदुद्राव कृत्वा मृत्युं निवर्तनम्\n",
    "07171040a": "ततो बाणमयं वर्षं द्रोणपुत्रस्य मूर्धनि\n",
    "07171040c": "अवासृजदमेयात्मा पाञ्चाल्यो रथिनां वरः\n",
    "07171041a": "तं द्रौणिः समरे क्रुद्धश्छादयामास पत्रिभिः\n",
    "07171041c": "विव्याध चैनं दशभिः पितुर्वधमनुस्मरन्\n",
    "07171042a": "द्वाभ्यां च सुविकृष्टाभ्यां क्षुराभ्यां ध्वजकार्मुके\n",
    "07171042c": "छित्त्वा पाञ्चालराजस्य द्रौणिरन्यैः समार्दयत्\n",
    "07171043a": "व्यश्वसूतरथं चैनं द्रौणिश्चक्रे महाहवे\n",
    "07171043c": "तस्य चानुचरान्सर्वान्क्रुद्धः प्राच्छादयच्छरैः\n",
    "07171044a": "प्रद्रुद्राव ततः सैन्यं पाञ्चालानां विशां पते\n",
    "07171044c": "संभ्रान्तरूपमार्तं च शरवर्षपरिक्षतम्\n",
    "07171045a": "दृष्ट्वा च विमुखान्योधान्धृष्टद्युम्नं च पीडितम्\n",
    "07171045c": "शैनेयोऽचोदयत्तूर्णं रणं द्रौणिरथं प्रति\n",
    "07171046a": "अष्टभिर्निशितैश्चैव सोऽश्वत्थामानमार्दयत्\n",
    "07171046c": "विंशत्या पुनराहत्य नानारूपैरमर्षणम्\n",
    "07171046e": "विव्याध च तथा सूतं चतुर्भिश्चतुरो हयान्\n",
    "07171047a": "सोऽतिविद्धो महेष्वासो नानालिङ्गैरमर्षणः\n",
    "07171047c": "युयुधानेन वै द्रौणिः प्रहसन्वाक्यमब्रवीत्\n",
    "07171048a": "शैनेयाभ्यवपत्तिं ते जानाम्याचार्यघातिनः\n",
    "07171048c": "न त्वेनं त्रास्यसि मया ग्रस्तमात्मानमेव च\n",
    "07171049a": "एवमुक्त्वार्करश्म्याभं सुपर्वाणं शरोत्तमम्\n",
    "07171049c": "व्यसृजत्सात्वते द्रौणिर्वज्रं वृत्रे यथा हरिः\n",
    "07171050a": "स तं निर्भिद्य तेनास्तः सायकः सशरावरम्\n",
    "07171050c": "विवेश वसुधां भित्त्वा श्वसन्बिलमिवोरगः\n",
    "07171051a": "स भिन्नकवचः शूरस्तोत्त्रार्दित इव द्विपः\n",
    "07171051c": "विमुच्य सशरं चापं भूरिव्रणपरिस्रवः\n",
    "07171052a": "सीदन्रुधिरसिक्तश्च रथोपस्थ उपाविशत्\n",
    "07171052c": "सूतेनापहृतस्तूर्णं द्रोणपुत्राद्रथान्तरम्\n",
    "07171053a": "अथान्येन सुपुङ्खेन शरेण नतपर्वणा\n",
    "07171053c": "आजघान भ्रुवोर्मध्ये धृष्टद्युम्नं परंतपः\n",
    "07171054a": "स पूर्वमतिविद्धश्च भृशं पश्चाच्च पीडितः\n",
    "07171054c": "ससाद युधि पाञ्चाल्यो व्यपाश्रयत च ध्वजम्\n",
    "07171055a": "तं मत्तमिव सिंहेन राजन्कुञ्जरमर्दितम्\n",
    "07171055c": "जवेनाभ्यद्रवञ्शूराः पञ्च पाण्डवतो रथाः\n",
    "07171056a": "किरीटी भीमसेनश्च वृद्धक्षत्रश्च पौरवः\n",
    "07171056c": "युवराजश्च चेदीनां मालवश्च सुदर्शनः\n",
    "07171056e": "पञ्चभिः पञ्चभिर्बाणैरभ्यघ्नन्सर्वतः समम्\n",
    "07171057a": "आशीविषाभैर्विंशद्भिः पञ्चभिश्चापि ताञ्शरैः\n",
    "07171057c": "चिच्छेद युगपद्द्रौणिः पञ्चविंशतिसायकान्\n",
    "07171058a": "सप्तभिश्च शितैर्बाणैः पौरवं द्रौणिरार्दयत्\n",
    "07171058c": "मालवं त्रिभिरेकेन पार्थं षड्भिर्वृकोदरम्\n",
    "07171059a": "ततस्ते विव्यधुः सर्वे द्रौणिं राजन्महारथाः\n",
    "07171059c": "युगपच्च पृथक्चैव रुक्मपुङ्खैः शिलाशितैः\n",
    "07171060a": "युवराजस्तु विंशत्या द्रौणिं विव्याध पत्रिणाम्\n",
    "07171060c": "पार्थश्च पुनरष्टाभिस्तथा सर्वे त्रिभिस्त्रिभिः\n",
    "07171061a": "ततोऽर्जुनं षड्भिरथाजघान; द्रौणायनिर्दशभिर्वासुदेवम्\n",
    "07171061c": "भीमं दशार्धैर्युवराजं चतुर्भि;र्द्वाभ्यां छित्त्वा कार्मुकं च ध्वजं च\n",
    "07171061e": "पुनः पार्थं शरवर्षेण विद्ध्वा; द्रौणिर्घोरं सिंहनादं ननाद\n",
    "07171062a": "तस्यास्यतः सुनिशितान्पीतधारा;न्द्रौणेः शरान्पृष्ठतश्चाग्रतश्च\n",
    "07171062c": "धरा वियद्द्यौः प्रदिशो दिशश्च; छन्ना बाणैरभवन्घोररूपैः\n",
    "07171063a": "आसीनस्य स्वरथं तूग्रतेजाः; सुदर्शनस्येन्द्रकेतुप्रकाशौ\n",
    "07171063c": "भुजौ शिरश्चेन्द्रसमानवीर्य;स्त्रिभिः शरैर्युगपत्संचकर्त\n",
    "07171064a": "स पौरवं रथशक्त्या निहत्य; छित्त्वा रथं तिलशश्चापि बाणैः\n",
    "07171064c": "छित्त्वास्य बाहू वरचन्दनाक्तौ; भल्लेन कायाच्छिर उच्चकर्त\n",
    "07171065a": "युवानमिन्दीवरदामवर्णं; चेदिप्रियं युवराजं प्रहस्य\n",
    "07171065c": "बाणैस्त्वरावाञ्ज्वलिताग्निकल्पै;र्विद्ध्वा प्रादान्मृत्यवे साश्वसूतम्\n",
    "07171066a": "तान्निहत्य रणे वीरो द्रोणपुत्रो युधां पतिः\n",
    "07171066c": "दध्मौ प्रमुदितः शङ्खं बृहन्तमपराजितः\n",
    "07171067a": "ततः सर्वे च पाञ्चाला भीमसेनश्च पाण्डवः\n",
    "07171067c": "धृष्टद्युम्नरथं भीतास्त्यक्त्वा संप्राद्रवन्दिशः\n",
    "07171068a": "तान्प्रभग्नांस्तथा द्रौणिः पृष्ठतो विकिरञ्शरैः\n",
    "07171068c": "अभ्यवर्तत वेगेन कालवत्पाण्डुवाहिनीम्\n",
    "07171069a": "ते वध्यमानाः समरे द्रोणपुत्रेण क्षत्रियाः\n",
    "07171069c": "द्रोणपुत्रं भयाद्राजन्दिक्षु सर्वासु मेनिरे\n",
    "07172001": "संजय उवाच\n",
    "07172001a": "तत्प्रभग्नं बलं दृष्ट्वा कुन्तीपुत्रो धनंजयः\n",
    "07172001c": "न्यवारयदमेयात्मा द्रोणपुत्रवधेप्सया\n",
    "07172002a": "ततस्ते सैनिका राजन्नैव तत्रावतस्थिरे\n",
    "07172002c": "संस्थाप्यमाना यत्नेन गोविन्देनार्जुनेन च\n",
    "07172003a": "एक एव तु बीभत्सुः सोमकावयवैः सह\n",
    "07172003c": "मत्स्यैरन्यैश्च संधाय कौरवैः संन्यवर्तत\n",
    "07172004a": "ततो द्रुतमतिक्रम्य सिंहलाङ्गूलकेतनम्\n",
    "07172004c": "सव्यसाची महेष्वासमश्वत्थामानमब्रवीत्\n",
    "07172005a": "या शक्तिर्यच्च ते वीर्यं यज्ज्ञानं यच्च पौरुषम्\n",
    "07172005c": "धार्तराष्ट्रेषु या प्रीतिः प्रद्वेषोऽस्मासु यश्च ते\n",
    "07172005e": "यच्च भूयोऽस्ति तेजस्तत्परमं मम दर्शय\n",
    "07172006a": "स एव द्रोणहन्ता ते दर्पं भेत्स्यति पार्षतः\n",
    "07172006c": "कालानलसमप्रख्यो द्विषतामन्तको युधि\n",
    "07172006e": "समासादय पाञ्चाल्यं मां चापि सहकेशवम्\n",
    "07172007": "धृतराष्ट्र उवाच\n",
    "07172007a": "आचार्यपुत्रो मानार्हो बलवांश्चापि संजय\n",
    "07172007c": "प्रीतिर्धनंजये चास्य प्रियश्चापि स वासवेः\n",
    "07172008a": "न भूतपूर्वं बीभत्सोर्वाक्यं परुषमीदृशम्\n",
    "07172008c": "अथ कस्मात्स कौन्तेयः सखायं रूक्षमब्रवीत्\n",
    "07172009": "संजय उवाच\n",
    "07172009a": "युवराजे हते चैव वृद्धक्षत्रे च पौरवे\n",
    "07172009c": "इष्वस्त्रविधिसंपन्ने मालवे च सुदर्शने\n",
    "07172010a": "धृष्टद्युम्ने सात्यकौ च भीमे चापि पराजिते\n",
    "07172010c": "युधिष्ठिरस्य तैर्वाक्यैर्मर्मण्यपि च घट्टिते\n",
    "07172011a": "अन्तर्भेदे च संजाते दुःखं संस्मृत्य च प्रभो\n",
    "07172011c": "अभूतपूर्वो बीभत्सोर्दुःखान्मन्युरजायत\n",
    "07172012a": "तस्मादनर्हमश्लीलमप्रियं द्रौणिमुक्तवान्\n",
    "07172012c": "मान्यमाचार्यतनयं रूक्षं कापुरुषो यथा\n",
    "07172013a": "एवमुक्तः श्वसन्क्रोधान्महेष्वासतमो नृप\n",
    "07172013c": "पार्थेन परुषं वाक्यं सर्वमर्मघ्नया गिरा\n",
    "07172013e": "द्रौणिश्चुकोप पार्थाय कृष्णाय च विशेषतः\n",
    "07172014a": "स तु यत्तो रथे स्थित्वा वार्युपस्पृश्य वीर्यवान्\n",
    "07172014c": "देवैरपि सुदुर्धर्षमस्त्रमाग्नेयमाददे\n",
    "07172015a": "दृश्यादृश्यानरिगणानुद्दिश्याचार्यनन्दनः\n",
    "07172015c": "सोऽभिमन्त्र्य शरं दीप्तं विधूममिव पावकम्\n",
    "07172015e": "सर्वतः क्रोधमाविश्य चिक्षेप परवीरहा\n",
    "07172016a": "ततस्तुमुलमाकाशे शरवर्षमजायत\n",
    "07172016c": "ववुश्च शिशिरा वाताः सूर्यो नैव तताप च\n",
    "07172017a": "चुक्रुशुर्दानवाश्चापि दिक्षु सर्वासु भैरवम्\n",
    "07172017c": "रुधिरं चापि वर्षन्तो विनेदुस्तोयदाम्बरे\n",
    "07172018a": "पक्षिणः पशवो गावो मुनयश्चापि सुव्रताः\n",
    "07172018c": "परमं प्रयतात्मानो न शान्तिमुपलेभिरे\n",
    "07172019a": "भ्रान्तसर्वमहाभूतमावर्जितदिवाकरम्\n",
    "07172019c": "त्रैलोक्यमभिसंतप्तं ज्वराविष्टमिवातुरम्\n",
    "07172020a": "शरतेजोऽभिसंतप्ता नागा भूमिशयास्तथा\n",
    "07172020c": "निःश्वसन्तः समुत्पेतुस्तेजो घोरं मुमुक्षवः\n",
    "07172021a": "जलजानि च सत्त्वानि दह्यमानानि भारत\n",
    "07172021c": "न शान्तिमुपजग्मुर्हि तप्यमानैर्जलाशयैः\n",
    "07172022a": "दिशः खं प्रदिशश्चैव भुवं च शरवृष्टयः\n",
    "07172022c": "उच्चावचा निपेतुर्वै गरुडानिलरंहसः\n",
    "07172023a": "तैः शरैर्द्रोणपुत्रस्य वज्रवेगसमाहितैः\n",
    "07172023c": "प्रदग्धाः शत्रवः पेतुरग्निदग्धा इव द्रुमाः\n",
    "07172024a": "दह्यमाना महानागाः पेतुरुर्व्यां समन्ततः\n",
    "07172024c": "नदन्तो भैरवान्नादाञ्जलदोपमनिस्वनान्\n",
    "07172025a": "अपरे प्रद्रुतास्तत्र दह्यमाना महागजाः\n",
    "07172025c": "त्रेसुस्तथापरे घोरे वने दावाग्निसंवृताः\n",
    "07172026a": "द्रुमाणां शिखराणीव दावदग्धानि मारिष\n",
    "07172026c": "अश्ववृन्दान्यदृश्यन्त रथवृन्दानि चाभिभो\n",
    "07172026e": "अपतन्त रथौघाश्च तत्र तत्र सहस्रशः\n",
    "07172027a": "तत्सैन्यं भगवानग्निर्ददाह युधि भारत\n",
    "07172027c": "युगान्ते सर्वभूतानि संवर्तक इवानलः\n",
    "07172028a": "दृष्ट्वा तु पाण्डवीं सेनां दह्यमानां महाहवे\n",
    "07172028c": "प्रहृष्टास्तावका राजन्सिंहनादान्विनेदिरे\n",
    "07172029a": "ततस्तूर्यसहस्राणि नानालिङ्गानि भारत\n",
    "07172029c": "तूर्णमाजघ्निरे हृष्टास्तावका जितकाशिनः\n",
    "07172030a": "कृत्स्ना ह्यक्षौहिणी राजन्सव्यसाची च पाण्डवः\n",
    "07172030c": "तमसा संवृते लोके नादृश्यत महाहवे\n",
    "07172031a": "नैव नस्तादृशं राजन्दृष्टपूर्वं न च श्रुतम्\n",
    "07172031c": "यादृशं द्रोणपुत्रेण सृष्टमस्त्रममर्षिणा\n",
    "07172032a": "अर्जुनस्तु महाराज ब्राह्ममस्त्रमुदैरयत्\n",
    "07172032c": "सर्वास्त्रप्रतिघाताय विहितं पद्मयोनिना\n",
    "07172033a": "ततो मुहूर्तादिव तत्तमो व्युपशशाम ह\n",
    "07172033c": "प्रववौ चानिलः शीतो दिशश्च विमलाभवन्\n",
    "07172034a": "तत्राद्भुतमपश्याम कृत्स्नामक्षौहिणीं हताम्\n",
    "07172034c": "अनभिज्ञेयरूपां च प्रदग्धामस्त्रमायया\n",
    "07172035a": "ततो वीरौ महेष्वासौ विमुक्तौ केशवार्जुनौ\n",
    "07172035c": "सहितौ संप्रदृश्येतां नभसीव तमोनुदौ\n",
    "07172036a": "सपताकध्वजहयः सानुकर्षवरायुधः\n",
    "07172036c": "प्रबभौ स रथो मुक्तस्तावकानां भयंकरः\n",
    "07172037a": "ततः किलकिलाशब्दः शङ्खभेरीरवैः सह\n",
    "07172037c": "पाण्डवानां प्रहृष्टानां क्षणेन समजायत\n",
    "07172038a": "हताविति तयोरासीत्सेनयोरुभयोर्मतिः\n",
    "07172038c": "तरसाभ्यागतौ दृष्ट्वा विमुक्तौ केशवार्जुनौ\n",
    "07172039a": "तावक्षतौ प्रमुदितौ दध्मतुर्वारिजोत्तमौ\n",
    "07172039c": "दृष्ट्वा प्रमुदितान्पार्थांस्त्वदीया व्यथिताभवन्\n",
    "07172040a": "विमुक्तौ च महात्मानौ दृष्ट्वा द्रौणिः सुदुःखितः\n",
    "07172040c": "मुहूर्तं चिन्तयामास किं त्वेतदिति मारिष\n",
    "07172041a": "चिन्तयित्वा तु राजेन्द्र ध्यानशोकपरायणः\n",
    "07172041c": "निःश्वसन्दीर्घमुष्णं च विमनाश्चाभवत्तदा\n",
    "07172042a": "ततो द्रौणिर्धनुर्न्यस्य रथात्प्रस्कन्द्य वेगितः\n",
    "07172042c": "धिग्धिक्सर्वमिदं मिथ्येत्युक्त्वा संप्राद्रवद्रणात्\n",
    "07172043a": "ततः स्निग्धाम्बुदाभासं वेदव्यासमकल्मषम्\n",
    "07172043c": "आवासं च सरस्वत्याः स वै व्यासं ददर्श ह\n",
    "07172044a": "तं द्रौणिरग्रतो दृष्ट्वा स्थितं कुरुकुलोद्वह\n",
    "07172044c": "सन्नकण्ठोऽब्रवीद्वाक्यमभिवाद्य सुदीनवत्\n",
    "07172045a": "भो भो माया यदृच्छा वा न विद्मः किमिदं भवेत्\n",
    "07172045c": "अस्त्रं त्विदं कथं मिथ्या मम कश्च व्यतिक्रमः\n",
    "07172046a": "अधरोत्तरमेतद्वा लोकानां वा पराभवः\n",
    "07172046c": "यदिमौ जीवतः कृष्णौ कालो हि दुरतिक्रमः\n",
    "07172047a": "नासुरामरगन्धर्वा न पिशाचा न राक्षसाः\n",
    "07172047c": "न सर्पयक्षपतगा न मनुष्याः कथंचन\n",
    "07172048a": "उत्सहन्तेऽन्यथा कर्तुमेतदस्त्रं मयेरितम्\n",
    "07172048c": "तदिदं केवलं हत्वा युक्तामक्षौहिणीं ज्वलत्\n",
    "07172049a": "केनेमौ मर्त्यधर्माणौ नावधीत्केशवार्जुनौ\n",
    "07172049c": "एतत्प्रब्रूहि भगवन्मया पृष्टो यथातथम्\n",
    "07172050": "व्यास उवाच\n",
    "07172050a": "महान्तमेतमर्थं मां यं त्वं पृच्छसि विस्मयात्\n",
    "07172050c": "तत्प्रवक्ष्यामि ते सर्वं समाधाय मनः शृणु\n",
    "07172051a": "योऽसौ नारायणो नाम पूर्वेषामपि पूर्वजः\n",
    "07172051c": "अजायत च कार्यार्थं पुत्रो धर्मस्य विश्वकृत्\n",
    "07172052a": "स तपस्तीव्रमातस्थे मैनाकं गिरिमास्थितः\n",
    "07172052c": "ऊर्ध्वबाहुर्महातेजा ज्वलनादित्यसंनिभः\n",
    "07172053a": "षष्टिं वर्षसहस्राणि तावन्त्येव शतानि च\n",
    "07172053c": "अशोषयत्तदात्मानं वायुभक्षोऽम्बुजेक्षणः\n",
    "07172054a": "अथापरं तपस्तप्त्वा द्विस्ततोऽन्यत्पुनर्महत्\n",
    "07172054c": "द्यावापृथिव्योर्विवरं तेजसा समपूरयत्\n",
    "07172055a": "स तेन तपसा तात ब्रह्मभूतो यदाभवत्\n",
    "07172055c": "ततो विश्वेश्वरं योनिं विश्वस्य जगतः पतिम्\n",
    "07172056a": "ददर्श भृशदुर्दर्शं सर्वदेवैरपीश्वरम्\n",
    "07172056c": "अणीयसामणीयांसं बृहद्भ्यश्च बृहत्तरम्\n",
    "07172057a": "रुद्रमीशानमृषभं चेकितानमजं परम्\n",
    "07172057c": "गच्छतस्तिष्ठतो वापि सर्वभूतहृदि स्थितम्\n",
    "07172058a": "दुर्वारणं दुर्दृशं तिग्ममन्युं; महात्मानं सर्वहरं प्रचेतसम्\n",
    "07172058c": "दिव्यं चापमिषुधी चाददानं; हिरण्यवर्माणमनन्तवीर्यम्\n",
    "07172059a": "पिनाकिनं वज्रिणं दीप्तशूलं; परश्वधिं गदिनं स्वायतासिम्\n",
    "07172059c": "सुभ्रुं जटामण्डलचन्द्रमौलिं; व्याघ्राजिनं परिघं दण्डपाणिम्\n",
    "07172060a": "शुभाङ्गदं नागयज्ञोपवीतिं; विश्वैर्गणैः शोभितं भूतसंघैः\n",
    "07172060c": "एकीभूतं तपसां संनिधानं; वयोतिगैः सुष्टुतमिष्टवाग्भिः\n",
    "07172061a": "जलं दिवं खं क्षितिं चन्द्रसूर्यौ; तथा वाय्वग्नी प्रतिमानं जगच्च\n",
    "07172061c": "नालं द्रष्टुं यमजं भिन्नवृत्ता; ब्रह्मद्विषघ्नममृतस्य योनिम्\n",
    "07172062a": "यं पश्यन्ति ब्राह्मणाः साधुवृत्ताः; क्षीणे पापे मनसा ये विशोकाः\n",
    "07172062c": "स तन्निष्ठस्तपसा धर्ममीड्यं; तद्भक्त्या वै विश्वरूपं ददर्श\n",
    "07172062e": "दृष्ट्वा चैनं वाङ्मनोबुद्धिदेहैः; संहृष्टात्मा मुमुदे देवदेवम्\n",
    "07172063a": "अक्षमालापरिक्षिप्तं ज्योतिषां परमं निधिम्\n",
    "07172063c": "ततो नारायणो दृष्ट्वा ववन्दे विश्वसंभवम्\n",
    "07172064a": "वरदं पृथुचार्वङ्ग्या पार्वत्या सहितं प्रभुम्\n",
    "07172064c": "अजमीशानमव्यग्रं कारणात्मानमच्युतम्\n",
    "07172065a": "अभिवाद्याथ रुद्राय सद्योऽन्धकनिपातिने\n",
    "07172065c": "पद्माक्षस्तं विरूपाक्षमभितुष्टाव भक्तिमान्\n",
    "07172066a": "त्वत्संभूता भूतकृतो वरेण्य; गोप्तारोऽद्य भुवनं पूर्वदेवाः\n",
    "07172066c": "आविश्येमां धरणीं येऽभ्यरक्ष;न्पुरा पुराणां तव देव सृष्टिम्\n",
    "07172067a": "सुरासुरान्नागरक्षःपिशाचा;न्नरान्सुपर्णानथ गन्धर्वयक्षान्\n",
    "07172067c": "पृथग्विधान्भूतसंघांश्च विश्वां;स्त्वत्संभूतान्विद्म सर्वांस्तथैव\n",
    "07172067e": "ऐन्द्रं याम्यं वारुणं वैत्तपाल्यं; मैत्रं त्वाष्ट्रं कर्म सौम्यं च तुभ्यम्\n",
    "07172068a": "रूपं ज्योतिः शब्द आकाशवायुः; स्पर्शः स्वाद्यं सलिलं गन्ध उर्वी\n",
    "07172068c": "कामो ब्रह्मा ब्रह्म च ब्राह्मणाश्च; त्वत्संभूतं स्थास्नु चरिष्णु चेदम्\n",
    "07172069a": "अद्भ्यः स्तोका यान्ति यथा पृथक्त्वं; ताभिश्चैक्यं संक्षये यान्ति भूयः\n",
    "07172069c": "एवं विद्वान्प्रभवं चाप्ययं च; हित्वा भूतानां तत्र सायुज्यमेति\n",
    "07172070a": "दिव्यावृतौ मानसौ द्वौ सुपर्णा;ववाक्शाखः पिप्पलः सप्त गोपाः\n",
    "07172070c": "दशाप्यन्ये ये पुरं धारयन्ति; त्वया सृष्टास्ते हि तेभ्यः परस्त्वम्\n",
    "07172070e": "भूतं भव्यं भविता चाप्यधृष्यं; त्वत्संभूता भुवनानीह विश्वा\n",
    "07172071a": "भक्तं च मां भजमानं भजस्व; मा रीरिषो मामहिताहितेन\n",
    "07172071c": "आत्मानं त्वामात्मनोऽनन्यभावो; विद्वानेवं गच्छति ब्रह्म शुक्रम्\n",
    "07172072a": "अस्तौषं त्वां तव संमानमिच्छ;न्विचिन्वन्वै सवृषं देववर्य\n",
    "07172072c": "सुदुर्लभान्देहि वरान्ममेष्टा;नभिष्टुतः प्रतिकार्षीश्च मा माम्\n",
    "07172073a": "तस्मै वरानचिन्त्यात्मा नीलकण्ठः पिनाकधृक्\n",
    "07172073c": "अर्हते देवमुख्याय प्रायच्छदृषिसंस्तुतः\n",
    "07172074": "नीलकण्ठ उवाच\n",
    "07172074a": "मत्प्रसादान्मनुष्येषु देवगन्धर्वयोनिषु\n",
    "07172074c": "अप्रमेयबलात्मा त्वं नारायण भविष्यसि\n",
    "07172075a": "न च त्वा प्रसहिष्यन्ति देवासुरमहोरगाः\n",
    "07172075c": "न पिशाचा न गन्धर्वा न नरा न च राक्षसाः\n",
    "07172076a": "न सुपर्णास्तथा नागा न च विश्वे वियोनिजाः\n",
    "07172076c": "न कश्चित्त्वां च देवोऽपि समरेषु विजेष्यति\n",
    "07172077a": "न शस्त्रेण न वज्रेण नाग्निना न च वायुना\n",
    "07172077c": "नार्द्रेण न च शुष्केण त्रसेन स्थावरेण वा\n",
    "07172078a": "कश्चित्तव रुजं कर्ता मत्प्रसादात्कथंचन\n",
    "07172078c": "अपि चेत्समरं गत्वा भविष्यसि ममाधिकः\n",
    "07172079": "व्यास उवाच\n",
    "07172079a": "एवमेते वरा लब्धाः पुरस्ताद्विद्धि शौरिणा\n",
    "07172079c": "स एष देवश्चरति मायया मोहयञ्जगत्\n",
    "07172080a": "तस्यैव तपसा जातं नरं नाम महामुनिम्\n",
    "07172080c": "तुल्यमेतेन देवेन तं जानीह्यर्जुनं सदा\n",
    "07172081a": "तावेतौ पूर्वदेवानां परमोपचितावृषी\n",
    "07172081c": "लोकयात्राविधानार्थं संजायेते युगे युगे\n",
    "07172082a": "तथैव कर्मणः कृत्स्नं महतस्तपसोऽपि च\n",
    "07172082c": "तेजोमन्युश्च विद्वंस्त्वं जातो रौद्रो महामते\n",
    "07172083a": "स भवान्देववत्प्राज्ञो ज्ञात्वा भवमयं जगत्\n",
    "07172083c": "अवाकर्षस्त्वमात्मानं नियमैस्तत्प्रियेप्सया\n",
    "07172084a": "शुभमौर्वं नवं कृत्वा महापुरुषविग्रहम्\n",
    "07172084c": "ईजिवांस्त्वं जपैर्होमैरुपहारैश्च मानद\n",
    "07172085a": "स तथा पूज्यमानस्ते पूर्वदेवोऽप्यतूतुषत्\n",
    "07172085c": "पुष्कलांश्च वरान्प्रादात्तव विद्वन्हृदि स्थितान्\n",
    "07172086a": "जन्मकर्मतपोयोगास्तयोस्तव च पुष्कलाः\n",
    "07172086c": "ताभ्यां लिङ्गेऽर्चितो देवस्त्वयार्चायां युगे युगे\n",
    "07172087a": "सर्वरूपं भवं ज्ञात्वा लिङ्गे योऽर्चयति प्रभुम्\n",
    "07172087c": "आत्मयोगाश्च तस्मिन्वै शास्त्रयोगाश्च शाश्वताः\n",
    "07172088a": "एवं देवा यजन्तो हि सिद्धाश्च परमर्षयः\n",
    "07172088c": "प्रार्थयन्ति परं लोके स्थानमेव च शाश्वतम्\n",
    "07172089a": "स एष रुद्रभक्तश्च केशवो रुद्रसंभवः\n",
    "07172089c": "कृष्ण एव हि यष्टव्यो यज्ञैश्चैष सनातनः\n",
    "07172090a": "सर्वभूतभवं ज्ञात्वा लिङ्गेऽर्चयति यः प्रभुम्\n",
    "07172090c": "तस्मिन्नभ्यधिकां प्रीतिं करोति वृषभध्वजः\n",
    "07172091": "संजय उवाच\n",
    "07172091a": "तस्य तद्वचनं श्रुत्वा द्रोणपुत्रो महारथः\n",
    "07172091c": "नमश्चकार रुद्राय बहु मेने च केशवम्\n",
    "07172092a": "हृष्टलोमा च वश्यात्मा नमस्कृत्य महर्षये\n",
    "07172092c": "वरूथिनीमभिप्रेत्य अवहारमकारयत्\n",
    "07172093a": "ततः प्रत्यवहारोऽभूत्पाण्डवानां विशां पते\n",
    "07172093c": "कौरवाणां च दीनानां द्रोणे युधि निपातिते\n",
    "07172094a": "युद्धं कृत्वा दिनान्पञ्च द्रोणो हत्वा वरूथिनीम्\n",
    "07172094c": "ब्रह्मलोकं गतो राजन्ब्राह्मणो वेदपारगः\n",
    "07173001": "धृतराष्ट्र उवाच\n",
    "07173001a": "तस्मिन्नतिरथे द्रोणे निहते तत्र संजय\n",
    "07173001c": "मामकाः पाण्डवाश्चैव किमकुर्वन्नतः परम्\n",
    "07173002": "संजय उवाच\n",
    "07173002a": "तस्मिन्नतिरथे द्रोणे निहते पार्षतेन वै\n",
    "07173002c": "कौरवेषु च भग्नेषु कुन्तीपुत्रो धनंजयः\n",
    "07173003a": "दृष्ट्वा सुमहदाश्चर्यमात्मनो विजयावहम्\n",
    "07173003c": "यदृच्छयागतं व्यासं पप्रच्छ भरतर्षभ\n",
    "07173004a": "संग्रामे निघ्नतः शत्रूञ्शरौघैर्विमलैरहम्\n",
    "07173004c": "अग्रतो लक्षये यान्तं पुरुषं पावकप्रभम्\n",
    "07173005a": "ज्वलन्तं शूलमुद्यम्य यां दिशं प्रतिपद्यते\n",
    "07173005c": "तस्यां दिशि विशीर्यन्ते शत्रवो मे महामुने\n",
    "07173006a": "न पद्भ्यां स्पृशते भूमिं न च शूलं विमुञ्चति\n",
    "07173006c": "शूलाच्छूलसहस्राणि निष्पेतुस्तस्य तेजसा\n",
    "07173007a": "तेन भग्नानरीन्सर्वान्मद्भग्नान्मन्यते जनः\n",
    "07173007c": "तेन दग्धानि सैन्यानि पृष्ठतोऽनुदहाम्यहम्\n",
    "07173008a": "भगवंस्तन्ममाचक्ष्व को वै स पुरुषोत्तमः\n",
    "07173008c": "शूलपाणिर्महान्कृष्ण तेजसा सूर्यसंनिभः\n",
    "07173009": "व्यास उवाच\n",
    "07173009a": "प्रजापतीनां प्रथमं तैजसं पुरुषं विभुम्\n",
    "07173009c": "भुवनं भूर्भुवं देवं सर्वलोकेश्वरं प्रभुम्\n",
    "07173010a": "ईशानं वरदं पार्थ दृष्टवानसि शंकरम्\n",
    "07173010c": "तं गच्छ शरणं देवं सर्वादिं भुवनेश्वरम्\n",
    "07173011a": "महादेवं महात्मानमीशानं जटिलं शिवम्\n",
    "07173011c": "त्र्यक्षं महाभुजं रुद्रं शिखिनं चीरवाससम्\n",
    "07173011e": "दातारं चैव भक्तानां प्रसादविहितान्वरान्\n",
    "07173012a": "तस्य ते पार्षदा दिव्या रूपैर्नानाविधैः विभोः\n",
    "07173012c": "वामना जटिला मुण्डा ह्रस्वग्रीवा महोदराः\n",
    "07173013a": "महाकाया महोत्साहा महाकर्णास्तथापरे\n",
    "07173013c": "आननैर्विकृतैः पादैः पार्थ वेषैश्च वैकृतैः\n",
    "07173014a": "ईदृशैः स महादेवः पूज्यमानो महेश्वरः\n",
    "07173014c": "स शिवस्तात तेजस्वी प्रसादाद्याति तेऽग्रतः\n",
    "07173014e": "तस्मिन्घोरे तदा पार्थ संग्रामे लोमहर्षणे\n",
    "07173015a": "द्रोणकर्णकृपैर्गुप्तां महेष्वासैः प्रहारिभिः\n",
    "07173015c": "कस्तां सेनां तदा पार्थ मनसापि प्रधर्षयेत्\n",
    "07173015e": "ऋते देवान्महेष्वासाद्बहुरूपान्महेश्वरात्\n",
    "07173016a": "स्थातुमुत्सहते कश्चिन्न तस्मिन्नग्रतः स्थिते\n",
    "07173016c": "न हि भूतं समं तेन त्रिषु लोकेषु विद्यते\n",
    "07173017a": "गन्धेनापि हि संग्रामे तस्य क्रुद्धस्य शत्रवः\n",
    "07173017c": "विसंज्ञा हतभूयिष्ठा वेपन्ति च पतन्ति च\n",
    "07173018a": "तस्मै नमस्तु कुर्वन्तो देवास्तिष्ठन्ति वै दिवि\n",
    "07173018c": "ये चान्ये मानवा लोके ये च स्वर्गजितो नराः\n",
    "07173019a": "ये भक्ता वरदं देवं शिवं रुद्रमुमापतिम्\n",
    "07173019c": "इह लोके सुखं प्राप्य ते यान्ति परमां गतिम्\n",
    "07173020a": "नमस्कुरुष्व कौन्तेय तस्मै शान्ताय वै सदा\n",
    "07173020c": "रुद्राय शितिकण्ठाय कनिष्ठाय सुवर्चसे\n",
    "07173021a": "कपर्दिने करालाय हर्यक्ष्णे वरदाय च\n",
    "07173021c": "याम्यायाव्यक्तकेशाय सद्वृत्ते शंकराय च\n",
    "07173022a": "काम्याय हरिनेत्राय स्थाणवे पुरुषाय च\n",
    "07173022c": "हरिकेशाय मुण्डाय कृशायोत्तरणाय च\n",
    "07173023a": "भास्कराय सुतीर्थाय देवदेवाय रंहसे\n",
    "07173023c": "बहुरूपाय शर्वाय प्रियाय प्रियवाससे\n",
    "07173024a": "उष्णीषिणे सुवक्त्राय सहस्राक्षाय मीढुषे\n",
    "07173024c": "गिरिशाय प्रशान्ताय पतये चीरवाससे\n",
    "07173025a": "हिरण्यबाहवे चैव उग्राय पतये दिशाम्\n",
    "07173025c": "पर्जन्यपतये चैव भूतानां पतये नमः\n",
    "07173026a": "वृक्षाणां पतये चैव अपां च पतये तथा\n",
    "07173026c": "वृक्षैरावृतकायाय सेनान्ये मध्यमाय च\n",
    "07173027a": "स्रुवहस्ताय देवाय धन्विने भार्गवाय च\n",
    "07173027c": "बहुरूपाय विश्वस्य पतये चीरवाससे\n",
    "07173028a": "सहस्रशिरसे चैव सहस्रनयनाय च\n",
    "07173028c": "सहस्रबाहवे चैव सहस्रचरणाय च\n",
    "07173029a": "शरणं प्राप्य कौन्तेय वरदं भुवनेश्वरम्\n",
    "07173029c": "उमापतिं विरूपाक्षं दक्षयज्ञनिबर्हणम्\n",
    "07173029e": "प्रजानां पतिमव्यग्रं भूतानां पतिमव्ययम्\n",
    "07173030a": "कपर्दिनं वृषावर्तं वृषनाभं वृषध्वजम्\n",
    "07173030c": "वृषदर्पं वृषपतिं वृषशृङ्गं वृषर्षभम्\n",
    "07173031a": "वृषाङ्कं वृषभोदारं वृषभं वृषभेक्षणम्\n",
    "07173031c": "वृषायुधं वृषशरं वृषभूतं महेश्वरम्\n",
    "07173032a": "महोदरं महाकायं द्वीपिचर्मनिवासिनम्\n",
    "07173032c": "लोकेशं वरदं मुण्डं ब्रह्मण्यं ब्राह्मणप्रियम्\n",
    "07173033a": "त्रिशूलपाणिं वरदं खड्गचर्मधरं प्रभुम्\n",
    "07173033c": "पिनाकिनं खण्डपरशुं लोकानां पतिमीश्वरम्\n",
    "07173033e": "प्रपद्ये शरणं देवं शरण्यं चीरवाससम्\n",
    "07173034a": "नमस्तस्मै सुरेशाय यस्य वैश्रवणः सखा\n",
    "07173034c": "सुवाससे नमो नित्यं सुव्रताय सुधन्विने\n",
    "07173035a": "स्रुवहस्ताय देवाय सुखधन्वाय धन्विने\n",
    "07173035c": "धन्वन्तराय धनुषे धन्वाचार्याय धन्विने\n",
    "07173036a": "उग्रायुधाय देवाय नमः सुरवराय च\n",
    "07173036c": "नमोऽस्तु बहुरूपाय नमश्च बहुधन्विने\n",
    "07173037a": "नमोऽस्तु स्थाणवे नित्यं सुव्रताय सुधन्विने\n",
    "07173037c": "नमोऽस्तु त्रिपुरघ्नाय भगघ्नाय च वै नमः\n",
    "07173038a": "वनस्पतीनां पतये नराणां पतये नमः\n",
    "07173038c": "अपां च पतये नित्यं यज्ञानां पतये नमः\n",
    "07173039a": "पूष्णो दन्तविनाशाय त्र्यक्षाय वरदाय च\n",
    "07173039c": "नीलकण्ठाय पिङ्गाय स्वर्णकेशाय वै नमः\n",
    "07173040a": "कर्माणि चैव दिव्यानि महादेवस्य धीमतः\n",
    "07173040c": "तानि ते कीर्तयिष्यामि यथाप्रज्ञं यथाश्रुतम्\n",
    "07173041a": "न सुरा नासुरा लोके न गन्धर्वा न राक्षसाः\n",
    "07173041c": "सुखमेधन्ति कुपिते तस्मिन्नपि गुहागताः\n",
    "07173042a": "विव्याध कुपितो यज्ञं निर्भयस्तु भवस्तदा\n",
    "07173042c": "धनुषा बाणमुत्सृज्य सघोषं विननाद च\n",
    "07173043a": "ते न शर्म कुतः शान्तिं लेभिरे स्म सुरास्तदा\n",
    "07173043c": "विद्रुते सहसा यज्ञे कुपिते च महेश्वरे\n",
    "07173044a": "तेन ज्यातलघोषेण सर्वे लोकाः समाकुलाः\n",
    "07173044c": "बभूवुर्वशगाः पार्थ निपेतुश्च सुरासुराः\n",
    "07173045a": "आपश्चुक्षुभिरे सर्वाश्चकम्पे च वसुंधरा\n",
    "07173045c": "पर्वताश्च व्यशीर्यन्त दिशो नागाश्च मोहिताः\n",
    "07173046a": "अन्धाश्च तमसा लोका न प्रकाशन्त संवृताः\n",
    "07173046c": "जघ्निवान्सह सूर्येण सर्वेषां ज्योतिषां प्रभाः\n",
    "07173047a": "चुक्रुशुर्भयभीताश्च शान्तिं चक्रुस्तथैव च\n",
    "07173047c": "ऋषयः सर्वभूतानामात्मनश्च सुखैषिणः\n",
    "07173048a": "पूषाणमभ्यद्रवत शंकरः प्रहसन्निव\n",
    "07173048c": "पुरोडाशं भक्षयतो दशनान्वै व्यशातयत्\n",
    "07173049a": "ततो निश्चक्रमुर्देवा वेपमाना नताः स्म तम्\n",
    "07173049c": "पुनश्च संदधे दीप्तं देवानां निशितं शरम्\n",
    "07173050a": "रुद्रस्य यज्ञभागं च विशिष्टं ते न्वकल्पयन्\n",
    "07173050c": "भयेन त्रिदशा राजञ्शरणं च प्रपेदिरे\n",
    "07173051a": "तेन चैवातिकोपेन स यज्ञः संधितस्तदा\n",
    "07173051c": "यत्ताश्चापि सुरा आसन्यत्ताश्चाद्यापि तं प्रति\n",
    "07173052a": "असुराणां पुराण्यासंस्त्रीणि वीर्यवतां दिवि\n",
    "07173052c": "आयसं राजतं चैव सौवर्णमपरं महत्\n",
    "07173053a": "आयसं तारकाक्षस्य कमलाक्षस्य राजतम्\n",
    "07173053c": "सौवर्णं परमं ह्यासीद्विद्युन्मालिन एव च\n",
    "07173054a": "न शक्तस्तानि मघवान्भेत्तुं सर्वायुधैरपि\n",
    "07173054c": "अथ सर्वेऽमरा रुद्रं जग्मुः शरणमर्दिताः\n",
    "07173055a": "ते तमूचुर्महात्मानं सर्वे देवाः सवासवाः\n",
    "07173055c": "रुद्र रौद्रा भविष्यन्ति पशवः सर्वकर्मसु\n",
    "07173055e": "निपातयिष्यसे चैनानसुरान्भुवनेश्वर\n",
    "07173056a": "स तथोक्तस्तथेत्युक्त्वा देवानां हितकाम्यया\n",
    "07173056c": "अतिष्ठत्स्थाणुभूतः स सहस्रं परिवत्सरान्\n",
    "07173057a": "यदा त्रीणि समेतानि अन्तरिक्षे पुराणि वै\n",
    "07173057c": "त्रिपर्वणा त्रिशल्येन तेन तानि बिभेद सः\n",
    "07173058a": "पुराणि न च तं शेकुर्दानवाः प्रतिवीक्षितुम्\n",
    "07173058c": "शरं कालाग्निसंयुक्तं विष्णुसोमसमायुतम्\n",
    "07173059a": "बालमङ्कगतं कृत्वा स्वयं पञ्चशिखं पुनः\n",
    "07173059c": "उमा जिज्ञासमाना वै कोऽयमित्यब्रवीत्सुरान्\n",
    "07173060a": "बाहुं सवज्रं शक्रस्य क्रुद्धस्यास्तम्भयत्प्रभुः\n",
    "07173060c": "स एष भगवान्देवः सर्वलोकेश्वरः प्रभुः\n",
    "07173061a": "न संबुबुधिरे चैनं देवास्तं भुवनेश्वरम्\n",
    "07173061c": "सप्रजापतयः सर्वे बालार्कसदृशप्रभम्\n",
    "07173062a": "अथाभ्येत्य ततो ब्रह्मा दृष्ट्वा च स महेश्वरम्\n",
    "07173062c": "अयं श्रेष्ठ इति ज्ञात्वा ववन्दे तं पितामहः\n",
    "07173063a": "ततः प्रसादयामासुरुमां रुद्रं च ते सुराः\n",
    "07173063c": "अभवच्च पुनर्बाहुर्यथाप्रकृति वज्रिणः\n",
    "07173064a": "तेषां प्रसन्नो भगवान्सपत्नीको वृषध्वजः\n",
    "07173064c": "देवानां त्रिदशश्रेष्ठो दक्षयज्ञविनाशनः\n",
    "07173065a": "स वै रुद्रः स च शिवः सोऽग्निः शर्वः स सर्ववित्\n",
    "07173065c": "स चेन्द्रश्चैव वायुश्च सोऽश्विनौ स च विद्युतः\n",
    "07173066a": "स भवः स च पर्जन्यो महादेवः स चानघः\n",
    "07173066c": "स चन्द्रमाः स चेशानः स सूर्यो वरुणश्च सः\n",
    "07173067a": "स कालः सोऽन्तको मृत्युः स यमो रात्र्यहानि च\n",
    "07173067c": "मासार्धमासा ऋतवः संध्ये संवत्सरश्च सः\n",
    "07173068a": "स च धाता विधाता च विश्वात्मा विश्वकर्मकृत्\n",
    "07173068c": "सर्वासां देवतानां च धारयत्यवपुर्वपुः\n",
    "07173069a": "सर्वैर्देवैः स्तुतो देवः सैकधा बहुधा च सः\n",
    "07173069c": "शतधा सहस्रधा चैव तथा शतसहस्रधा\n",
    "07173070a": "ईदृशः स महादेवो भूयश्च भगवानजः\n",
    "07173070c": "न हि सर्वे मया शक्या वक्तुं भगवतो गुणाः\n",
    "07173071a": "सर्वैर्ग्रहैर्गृहीतान्वै सर्वपापसमन्वितान्\n",
    "07173071c": "स मोचयति सुप्रीतः शरण्यः शरणागतान्\n",
    "07173072a": "आयुरारोग्यमैश्वर्यं वित्तं कामांश्च पुष्कलान्\n",
    "07173072c": "स ददाति मनुष्येभ्यः स चैवाक्षिपते पुनः\n",
    "07173073a": "सेन्द्रादिषु च देवेषु तस्य चैश्वर्यमुच्यते\n",
    "07173073c": "स चैव व्याहृते लोके मनुष्याणां शुभाशुभे\n",
    "07173074a": "ऐश्वर्याच्चैव कामानामीश्वरः पुनरुच्यते\n",
    "07173074c": "महेश्वरश्च भूतानां महतामीश्वरश्च सः\n",
    "07173075a": "बहुभिर्बहुधा रूपैर्विश्वं व्याप्नोति वै जगत्\n",
    "07173075c": "अस्य देवस्य यद्वक्त्रं समुद्रे तदतिष्ठत\n",
    "07173076a": "एष चैव श्मशानेषु देवो वसति नित्यशः\n",
    "07173076c": "यजन्त्येनं जनास्तत्र वीरस्थान इतीश्वरम्\n",
    "07173077a": "अस्य दीप्तानि रूपाणि घोराणि च बहूनि च\n",
    "07173077c": "लोके यान्यस्य कुर्वन्ति मनुष्याः प्रवदन्ति च\n",
    "07173078a": "नामधेयानि लोकेषु बहून्यत्र यथार्थवत्\n",
    "07173078c": "निरुच्यन्ते महत्त्वाच्च विभुत्वात्कर्मभिस्तथा\n",
    "07173079a": "वेदे चास्य समाम्नातं शतरुद्रीयमुत्तमम्\n",
    "07173079c": "नाम्ना चानन्तरुद्रेति उपस्थानं महात्मनः\n",
    "07173080a": "स कामानां प्रभुर्देवो ये दिव्या ये च मानुषाः\n",
    "07173080c": "स विभुः स प्रभुर्देवो विश्वं व्याप्नुवते महत्\n",
    "07173081a": "ज्येष्ठं भूतं वदन्त्येनं ब्राह्मणा मुनयस्तथा\n",
    "07173081c": "प्रथमो ह्येष देवानां मुखादस्यानलोऽभवत्\n",
    "07173082a": "सर्वथा यत्पशून्पाति तैश्च यद्रमते पुनः\n",
    "07173082c": "तेषामधिपतिर्यच्च तस्मात्पशुपतिः स्मृतः\n",
    "07173083a": "नित्येन ब्रह्मचर्येण लिङ्गमस्य यदा स्थितम्\n",
    "07173083c": "महयन्ति च लोकाश्च महेश्वर इति स्मृतः\n",
    "07173084a": "ऋषयश्चैव देवाश्च गन्धर्वाप्सरसस्तथा\n",
    "07173084c": "लिङ्गमस्यार्चयन्ति स्म तच्चाप्यूर्ध्वं समास्थितम्\n",
    "07173085a": "पूज्यमाने ततस्तस्मिन्मोदते स महेश्वरः\n",
    "07173085c": "सुखी प्रीतश्च भवति प्रहृष्टश्चैव शंकरः\n",
    "07173086a": "यदस्य बहुधा रूपं भूतभव्यभवत्स्थितम्\n",
    "07173086c": "स्थावरं जङ्गमं चैव बहुरूपस्ततः स्मृतः\n",
    "07173087a": "एकाक्षो जाज्वलन्नास्ते सर्वतोक्षिमयोऽपि वा\n",
    "07173087c": "क्रोधाद्यश्चाविशल्लोकांस्तस्माच्छर्व इति स्मृतः\n",
    "07173088a": "धूम्रं रूपं च यत्तस्य धूर्जटिस्तेन उच्यते\n",
    "07173088c": "विश्वे देवाश्च यत्तस्मिन्विश्वरूपस्ततः स्मृतः\n",
    "07173089a": "तिस्रो देवीर्यदा चैव भजते भुवनेश्वरः\n",
    "07173089c": "द्यामपः पृथिवीं चैव त्र्यम्बकश्च ततः स्मृतः\n",
    "07173090a": "समेधयति यन्नित्यं सर्वार्थान्सर्वकर्मसु\n",
    "07173090c": "शिवमिच्छन्मनुष्याणां तस्मादेश शिवः स्मृतः\n",
    "07173091a": "सहस्राक्षोऽयुताक्षो वा सर्वतोक्षिमयोऽपि वा\n",
    "07173091c": "यच्च विश्वं महत्पाति महादेवस्ततः स्मृतः\n",
    "07173092a": "दहत्यूर्ध्वं स्थितो यच्च प्राणोत्पत्तिस्थितश्च यत्\n",
    "07173092c": "स्थितलिङ्गश्च यन्नित्यं तस्मात्स्थाणुरिति स्मृतः\n",
    "07173093a": "विषमस्थः शरीरेषु समश्च प्राणिनामिह\n",
    "07173093c": "स वायुर्विषमस्थेषु प्राणापानशरीरिषु\n",
    "07173094a": "पूजयेद्विग्रहं यस्तु लिङ्गं वापि समर्चयेत्\n",
    "07173094c": "लिङ्गं पूजयिता नित्यं महतीं श्रियमश्नुते\n",
    "07173095a": "ऊरुभ्यामर्धमाग्नेयं सोमार्धं च शिवा तनुः\n",
    "07173095c": "आत्मनोऽर्धं च तस्याग्निः सोमोऽर्धं पुनरुच्यते\n",
    "07173096a": "तैजसी महती दीप्ता देवेभ्यश्च शिवा तनुः\n",
    "07173096c": "भास्वती मानुषेष्वस्य तनुर्घोराग्निरुच्यते\n",
    "07173097a": "ब्रह्मचर्यं चरत्येष शिवा यास्य तनुस्तया\n",
    "07173097c": "यास्य घोरतरा मूर्तिः सर्वानत्ति तयेश्वरः\n",
    "07173098a": "यन्निर्दहति यत्तीक्ष्णो यदुग्रो यत्प्रतापवान्\n",
    "07173098c": "मांसशोणितमज्जादो यत्ततो रुद्र उच्यते\n",
    "07173099a": "एष देवो महादेवो योऽसौ पार्थ तवाग्रतः\n",
    "07173099c": "संग्रामे शात्रवान्निघ्नंस्त्वया दृष्टः पिनाकधृक्\n",
    "07173100a": "एष वै भगवान्देवः संग्रामे याति तेऽग्रतः\n",
    "07173100c": "येन दत्तानि तेऽस्त्राणि यैस्त्वया दानवा हताः\n",
    "07173101a": "धन्यं यशस्यमायुष्यं पुण्यं वेदैश्च संज्ञितम्\n",
    "07173101c": "देवदेवस्य ते पार्थ व्याख्यातं शतरुद्रियम्\n",
    "07173102a": "सर्वार्थसाधकं पुण्यं सर्वकिल्बिषनाशनम्\n",
    "07173102c": "सर्वपापप्रशमनं सर्वदुःखभयापहम्\n",
    "07173103a": "चतुर्विधमिदं स्तोत्रं यः शृणोति नरः सदा\n",
    "07173103c": "विजित्य सर्वाञ्शत्रून्स रुद्रलोके महीयते\n",
    "07173104a": "चरितं महात्मनो दिव्यं सांग्रामिकमिदं शुभम्\n",
    "07173104c": "पठन्वै शतरुद्रीयं शृण्वंश्च सततोत्थितः\n",
    "07173105a": "भक्तो विश्वेश्वरं देवं मानुषेषु तु यः सदा\n",
    "07173105c": "वरान्स कामाँल्लभते प्रसन्ने त्र्यम्बके नरः\n",
    "07173106a": "गच्छ युध्यस्व कौन्तेय न तवास्ति पराजयः\n",
    "07173106c": "यस्य मन्त्री च गोप्ता च पार्श्वतस्ते जनार्दनः\n",
    "07173107": "संजय उवाच\n",
    "07173107a": "एवमुक्त्वार्जुनं संख्ये पराशरसुतस्तदा\n",
    "07173107c": "जगाम भरतश्रेष्ठ यथागतमरिंदम\n"
}